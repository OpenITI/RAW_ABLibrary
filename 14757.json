[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست مطالب 1 ","page_number":1},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":2},
  {"content":"\r\n\r\nصحيفه امام\r\nمجموعه آثار\r\nامام خمينى ( س )\r\n( بيانات ، پيام ها ، مصاحبه ها ، احكام ، اجازات شرعى و نامه ها )\r\n( جلد هجدهم )\r\n( تير 1362 - مرداد 1363 )\r\n\r\n","description":"","footnote":"","page_name":" فهرست مطالب 3 ","page_number":3},
  {"content":"\r\n\r\nصدمين سال ميلاد امام خمينى ( س )\r\nهمزمان با گراميداشت يكصدمين سالگرد ميلاد امام خمينى ( س )\r\nرهبر كبير انقلاب اسلامى و بنيانگذار جمهورى اسلامى ايران\r\nصحيفه امام\r\nمجموعه آثار\r\nخمينى امام ( س )\r\n( جلد هجدهم )\r\n( تير 1362 - مرداد 1363 )\r\n( بيانات ، پيام ها ، مصاحبه ها ، احكام ، اجازات شرعى و نامه ها )\r\nتدوين و تنظيم : مؤسسه تنظيم و نشر آثار امام خمينى ( س )\r\nنوبت چاپ : اول ، پاييز 1378\r\nقيمت : تك جلدى : 1450 تومان ، دوره 22 جلدى : 30000 تومان\r\nمراكز پخش : فروشگاه مركزى ، تقاطع خيابان انقلاب و حافظ / فروشگاه عروج ، خيابان انقلاب ، بين فروردين و فخر رازى\r\nحرم مطهر ، ضلع شمالى\r\nتلفن : 6701297 - 6706833 - 6404873 - فاكس : 6400915\r\n\r\n","description":"","footnote":"","page_name":" فهرست مطالب 4 ","page_number":4},
  {"content":"\r\n . \r\n","description":"","footnote":"","page_name":" فهرست مطالب 5 ","page_number":5},
  {"content":"\r\n . \r\n","description":"","footnote":"","page_name":" فهرست مطالب 6 ","page_number":6},
  {"content":"\r\n . \r\n","description":"","footnote":"","page_name":" فهرست مطالب 7 ","page_number":7},
  {"content":"\r\n . \r\n","description":"","footnote":"","page_name":" فهرست مطالب 8 ","page_number":8},
  {"content":"\r\n . \r\n","description":"","footnote":"","page_name":" فهرست مطالب 9 ","page_number":9},
  {"content":"\r\n . \r\n","description":"","footnote":"","page_name":" فهرست مطالب 10 ","page_number":10},
  {"content":"\r\n . \r\n","description":"","footnote":"","page_name":" فهرست مطالب 11 ","page_number":11},
  {"content":"\r\n . \r\n","description":"","footnote":"","page_name":" فهرست مطالب 12 ","page_number":12},
  {"content":"\r\n . \r\n","description":"","footnote":"","page_name":" فهرست مطالب 13 ","page_number":13},
  {"content":"\r\n . \r\n","description":"","footnote":"","page_name":" فهرست مطالب 14 ","page_number":14},
  {"content":"\r\n . \r\n","description":"","footnote":"","page_name":" فهرست مطالب 15 ","page_number":15},
  {"content":"\r\n . \r\n","description":"","footnote":"","page_name":" فهرست مطالب 16 ","page_number":16},
  {"content":"\r\n . \r\n","description":"","footnote":"","page_name":" فهرست مطالب 17 ","page_number":17},
  {"content":"\r\n . \r\n","description":"","footnote":"","page_name":" فهرست مطالب 18 ","page_number":18},
  {"content":"\r\n . \r\n","description":"","footnote":"","page_name":" فهرست مطالب 19 ","page_number":19},
  {"content":"\r\n\r\nيادآورى :\r\nبراى سهولت در دسترسى به مطالب مورد نظر ، مراجعه شود به جلد 22 صحيفهء امام كه شامل :\r\nنمايه هاى موضوعى ، نام اشخاص ، مكانها ، وقايع تاريخى ، آيات و روايات ، اشعار و فهرست تفصيلى مطالب دورهء 21 جلدى است .\r\n\r\n","description":"","footnote":"","page_name":" فهرست مطالب 20 ","page_number":20},
  {"content":"\r\n\r\n\r\nجلد هيجدهم\r\n\r\nحكم [ انتصاب آقاى حسن صانعى به سمت سرپرست بنياد 15 خرداد 
  ]\r\nزمان : 22 تير 1362 / 2 شوال 1403\r\nمكان : تهران ، جماران\r\nموضوع : انتصاب سرپرست بنياد 15 خرداد\r\nمخاطب : صانعى ، حسن\r\nبسم اللَّه الرحمن الرحيم\r\nجناب حجت الاسلام آقاى حاج شيخ حسن صانعى - دامت افاضاته\r\nجنابعالى را به سرپرستى « بنياد 15 خرداد » منصوب مىنمايم . اين بنياد موظف است به وضع مستضعفين و محرومين رسيدگى نمايد . بديهى است خانوادهء شهداى محترم و معلولين عزيز مورد توجه بيشتر آن بنياد قرار گيرد . اميد است با اطمينان و اعتمادى كه به آن جناب دارم ، امور آن بنياد را به بهترين وجه اداره بنماييد .\r\n22 تير ماه 1362 / سوم شوال 1403 « 1 » روح اللَّه الموسوي الخمينى\r\n\r\n\r\n","description":"","footnote":"\r\n( 1 ) - اختلاف تاريخ ( 22 تير منطبق با 2 شوال يا 3 شوال ) به علت اختلاف تاريخ تقويمى با رؤيت هلال ماه است\r\n","page_name":" 1 ","page_number":21},
  {"content":"\r\n\r\n\r\nپيام تلفنى [ در مورد محل برگزارى مجلس خبرگان رهبرى 
  ]\r\nزمان : ؟\r\nموضوع : اظهار نظر راجع به محل برگزارى مجلس خبرگان\r\nمخاطب : هاشمى رفسنجانى ، اكبر\r\n[ بسمه تعالى . سؤال تلفنى آقاى هاشمى رفسنجانى :\r\nنظر بعضى از آقايان كه قم هستند اين است كه مجلس خبرگان در قم برگزار شود ولى نظر آقايان مهدوى و جنتى و امامى « 1 » و بعضى افراد ديگر اينكه در تهران باشد ؛ البته سپاه و مسئولين حفاظت نمىتوانند حفاظت و امنيت قم را خصوصاً از جهت هوايىاش تأمين كنند ، نظر حضرت عالى در اين مورد چيست ؟\r\nانصارى « 2 » - 
  ] .\r\n[ پاسخ امام خمينى : 
  ] .\r\nبسمه تعالى\r\nمن نظرى ندارم ؛ لكن اگر امنيت آنها تأمين نمىشود بايد جايى باشد كه امنيت تأمين مىشود .\r\n\r\n\r\n","description":"","footnote":"\r\n( 1 ) - آقايان : محمد رضا مهدوى كنى ، احمد جنتى و محمد امامى كاشانى\r\n( 2 ) - آقاى محمد على انصارى كرمانى ، از اعضاى دفتر امام خمينى\r\n","page_name":" 2 ","page_number":22},
  {"content":"\r\n\r\n\r\nپيام [ به نمايندگان مجلس خبرگان ( رهنمودهايى به نمايندگان خبرگان رهبرى ) 
  ]\r\nزمان : 22 تير 1362 / 2 شوال 1403\r\nموضوع : رهنمودهايى به نمايندگان خبرگان رهبرى و رهبران آينده\r\nمناسبت : گشايش مجلس خبرگان رهبرى\r\nمخاطب : نمايندگان مجلس خبرگان\r\nبسم اللَّه الرحمن الرحيم\r\nبا تأييد خداوند متعال جَلَّ و علَا و پشتيبانى حضرت ولى اللَّه اعظم ، بقيه اللَّه أرواحنا لمقدمه الفداء - بر حسب اصل يكصد و هفتم قانون اساسى جمهورى اسلامى ، مجلس مبارك خبرگان ، كه به وسيلهء آراء ملت عظيم الشأن ايران ، شمارى از علماى اعلام و حجج اسلام - ادام اللَّه بقائهم - براى تعيين رهبر يا شوراى رهبرى انتخاب شده‌اند ، مفتوح گرديد . مجلسى كه براى ادامهء نظام جمهورى اسلامى و شرعيت بخشيدن به آن نقش اساسى دارد . مجلسى كه علاقه‌مندان به اسلام و جمهورى اسلامى دل بدان بسته ، و مخالفان و دشمنان آن چشم به آن دوخته‌اند . آنان دل بسته‌اند كه منتخبين آنها ، كه از علماى متعهد و آگاه به مصالح و مفاسدند ، با رأى مبارك خود شايسته ترين و آگاه ترين و متعهدترين فقيه يا فقها را براى اين مقام ، كه صيانت « 1 » نظام جمهورى اسلامى و هدايت آن به طور شايسته و موافق با شريعت مطهّره بستگى به آن دارد ، با اعتقاد به حضور خداوند متعال و نظارت او - جَلَّ و علا - بر آراء و اعمال و احوال آنان تعيين نمايند ، و رضاى او را بر رضاى خود و ديگران مقدم دارند . و اينان چشم طمع دوخته‌اند كه شايد به وسيلهء ايادى خود بتوانند لغزشى خداى نخواسته ايجاد كنند كه در آتيه‌اى و لو دراز مدت نظام اسلامى را به انحراف كشانند .\r\nما مىدانيم كه ابرقدرت‌ها و حكومت‌هاى وابسته به آنان با اسلام شاهنشاهى و\r\n\r\n\r\n","description":"","footnote":"\r\n( 1 ) - حراست و نگهبانى .\r\n","page_name":" 3 ","page_number":23},
  {"content":"\r\n\r\nمُلْكى « 1 » مخالف نيستند ؛ بلكه بىشك آن را تأييد نيز مىكنند . اسلامى كه به وسيلهء ايادى ابليسى خود و جهال بصورتِ عالم ، عرضه شود - كه علماى اسلام و مسلمانان نبايد در امور سياسى و اجتماعى مسلمين دخالت كنند و نبايد در امور مسلمانان اهتمام نمايند ، و حكم واضحِ عقل موافقِ با قرآن را ناديده گرفته و حديث\r\nمَجَارِى الأُمُورِ بِيَدِ العُلَمَاء باللَّه « 2 »\r\nرا ضعيف و سخن شريف\r\nوَ أمَّا الْحَوَادِثُ الوَاقِعَةُ فَارْجِعُوا فيها إِلَى رُوَاةِ أَحَادِيثِنَا . « 3 »\r\nو ديگر احاديث از اين قبيل را بىمبنا يا به تأويل كشانند - صد در صد مورد تأييد آنان است . چه بهتر كه دست علماى متعهد و مسلمانان بيدار را اين درباريان روحانى نما و بازيخوردگان غافل از سياست بازى شياطين ببندند ، و راه را براى چپاول و سلطهء قدرت‌ها باز كنند .\r\nآنان از اسلامى كه مؤيد آنهاست چه باك دارند ؟ از اسلام على بن ابي طالب - عليه صلوات اللَّه و سلامه - مىترسند . اگر آن شهيد دلباختهء اسلام و اسلام‌شناس حقيقى مثل اينان فكر مىكرد و به گوشهء عزلت به عبادت خدا مشغول مىشد و راهى جز بين مسجد و منزل نمىپيمود ، نه جنگ صفين « 4 » و نهروان « 5 » پيش مىآمد ، و نه جنگ جمل « 6 » ، و نه مسلمانان فوج فوج به قتل مىرسيدند و شهيد مىشدند . و اگر سيد الشهدا - عليه السلام - مثل اينان فكر مىكرد و در كنار قبر جدش به ذكر و دعا مىپرداخت ، فاجعهء بزرگ كربلا پيش نمىآمد و دوستان ارجمند خداوند قطعه قطعه نمىشدند و آل اللَّه به اسارت نمىرفتند . و از آنها بالاتر ، اگر رسول اكرم - صلى اللَّه عليه و آله و سلم - مانند اينان فكر مىكرد و به نصيحت و بيان احكام عبادات مىپرداخت ، آن همه رنج و مصيبت نمىديد و آن همه مسلمانان به شهادت نمىرسيدند . و در علماى معاصر ، اگر مرحوم آيت اللَّه\r\n\r\n\r\n","description":"","footnote":"\r\n( 1 ) - پادشاهى\r\n( 2 ) - « كارها به دست عالمان دين خدا جريان مىيابد . » بحار الأنوار ، ج 97 ، ص 80 ، ح 37\r\n( 3 ) - « در حوادثى كه پيش مىآيد به راويان احاديث ما مراجعه كنيد . » بحار الأنوار ، ج 2 ، ص 90 ، ح 13\r\n( 4 ) - جنگ صفّين ، جنگ بين سپاهيان حضرت على ( ع ) و معاويه\r\n( 5 ) - جنگ معروف حضرت على با خوارج\r\n( 6 ) - جنگ حضرت على ( ع ) با طلحه و زُبير و يارانشان در نزديكى بصره .\r\n","page_name":" 4 ","page_number":24},
  {"content":"\r\n\r\nعظيم الشأن ، آقا ميرزا محمد تقى شيرازى « 1 » با آن مقام بزرگ در علم و ورع و تقوا ، همانند اينان فكر مىكرد ، در عراق جنگ بين مسلمانان و انگليسىهاى متجاوزِ غاصب پيش نمىآمد و آن همه مسلمانان شهيد نمىشدند ، و استقلال عراق تأمين نمىشد .\r\nحكومت‌هايى كه در عصر حاضر با دل و جان و اسم اسلام در خدمت ابرقدرت‌ها ، بويژه امريكا هستند و عامل تأمين منافع آنان در جهان مىباشند ، و آخوندهاى دربارى از خدا بىخبر كه مؤيد آنان و مخالف با رژيم اسلامى هستند و كوشش در هدم اسلامِ پرخاشگر بر ستمگران به سيرهء رسول اللَّه - صلى اللَّه عليه و آله و سلم - و علم كردن اسلامِ شاهنشاهى و ملوكى هستند ، كه مسلمانان متعهد را به جرم شكايت از ظلم امريكا و اسرائيل مىخواهند از فريضهء حج محروم كنند ، بايد مورد تأييد شوروى و امريكا و اسرائيل باشند .\r\nو اكنون شما ، اى فقهاى شوراى خُبرگان واى برگزيدگان ملت ستمديده در طول تاريخ شاهنشاهى و ستمشاهى ، مسئوليتى را قبول فرموديد كه در رأس همهء مسئوليت‌هاست ؛ و آغاز به كارى كرديد كه سرنوشت اسلام و ملت رنجديده و شهيد داده و داغديده گرو آن است . تاريخ و نسل‌هاى آينده دربارهء شما قضاوت خواهند كرد ، و اولياء بزرگ خدا ناظر آرا ، و اعمال شما مىباشند ؛ «  وَ اللَّهُ مِنْ وَرائِهِمْ مُحِيطٌ  و  رَقِيبٌ » *  « 2 » . كوچكترين سهل انگارى و مسامحه و كوچكترين اعمال نظرهاى شخصى و خداى نخواسته تبعيت از هواهاى نفسانى ، كه ممكن است اين عمل شريف الهى را به انحراف كشاند ، بزرگترين فاجعهء تاريخ را به وجود خواهد آورد . اگر اسلام عزيز و جمهورى اسلامى نوپا به انحراف كشيده شود و سيلى بخورد و به شكست منتهى شود ، خداى نخواسته اسلام براى قرن‌ها به طاق نسيان سپرده مىشود ، و به جاى آن ، اسلام شاهنشاهى و ملوكى جايگزين آن خواهد شد . شما برگزيدگان مستضعفان مىدانيد كه با كوتاه شدن\r\n\r\n\r\n","description":"","footnote":"\r\n( 1 ) - ميرزا محمد تقى شيرازى ، معروف به « ميرزاى دوم » از فقهاى بزرگ كه رهبرى مردم عراق را در جنگ عليه نيروهاى انگليسى در 1920 ميلادى بر عهده داشت\r\n( 2 ) - خداوند از اطراف بر ايشان احاطه دارد و مُراقب است .\r\n","page_name":" 5 ","page_number":25},
  {"content":"\r\n\r\nدست ابرقدرت‌هاى چپاولگر از كشور اسلامى شما ، آنان و وابستگان به آنها ماهيت اسلام و قدرت الهى آن را لمس نمودند ، و چون افعى زخم خورده در كمين نشسته‌اند كه از هر راهى بتوانند خود يا به وسيلهء پيروان از خدا بىخبر خود اين نظام الهى را از مسير خود منحرف نمايند . و بالاترين انحراف ، كه منجر به انحراف تمام ارگان‌ها مىشود ، انحراف رهبرى است ، كه امروز شما نقش اول آن را داريد . شما ديديد و شنيديد كه با اصل پنجم قانون اساسى چه مخالفت‌ها شد و چه جار و جنجال‌ها به پا كردند ، و به حمد اللَّه تعالى موفق نشدند مأموريت خود را انجام دهند . و اخيراً با همين تعيين خبرگان نيز مخالفت كردند و سمپاشى نمودند ، و به حمد اللَّه با شكست مواجه شدند .\r\nو امروز هم شما نبايد از كيد ساحران و وسوسهء خَنّاسان « 1 » غافل باشيد . راه خود را با قدرت الهى و تعهد به اسلام بزرگ و قوت ايمانى و روحى ادامه دهيد ؛ و به هيچ چيز الا مصالح اسلام و مسلمين فكر نكنيد . و در اين صورت خداوند تعالى پشت و پناه شماست .\r\nلازم است به رهبر محترم آتيه ، يا شوراى رهبرى ، تذكرى برادرانه و مخلصانه بدهم :\r\nرهبر و رهبرى در اديان آسمانى و اسلامِ بزرگ چيزى نيست كه خودبخود ارزش داشته باشد ، و انسان را خداى نخواسته به غرور و بزرگ‌انديشىِ خود وادارد . آن همان است كه مولاى ما ، على بن ابي طالب ، دربارهء آن گوشزد فرموده است . اساساً انبياء خدا - صلوات اللَّه و سلامه عليهم - مبعوث شدند براى خدمت به بندگان خدا ، خدمت‌هاى معنوى و ارشادى و اخراج بشر از ظلمات به نور ، و خدمت به مظلومان و ستمديدگان و اقامهء عدل ، عدل فردى و اجتماعى .\r\nشما كه خود را پيروان اصحاب وحى و اولياء عظيم الشأن مىدانيد و به حمد اللَّه هستيد ، خود را جز خدمتگزار به ملت‌هاى ستمديده ندانيد . و بايد بدانيد كه تبهكاران و جنايت‌پيشگان بيش از هر كس چشم طمع به شما دوخته‌اند ، و با اشخاص منحرفِ نفوذى در بيوت « 2 » شما ، با چهره‌هاى صد در صد اسلامى و انقلابى ، ممكن است خداى نخواسته\r\n\r\n\r\n","description":"","footnote":"\r\n( 1 ) - وسوسه گران نهانى\r\n( 2 ) - جمع بيت : خانه .\r\n","page_name":" 6 ","page_number":26},
  {"content":"\r\n\r\nفاجعه به بار آورند ، و با يك عمل انحرافى نظام را به انحراف كشانند ، و با دست شما به اسلام و جمهورى اسلامى سيلى زنند . اللَّه ، اللَّه ، در انتخاب اصحاب خود . اللَّه ، اللَّه ، در تعجيل تصميم‌گيرى ، خصوصاً در امور مهمه . و بايد بدانيد و مىدانيد كه انسان از اشتباه و خطا مأمون نيست . به مجرد احراز اشتباه و خطا از آن برگرديد ، و اقرار به خطا كنيد ؛ كه آن كمال انسانى است ، و توجيه و پافشارى در امر خطا نقص ، و از شيطان است . در امور مهمه با كارشناسان مشورت كنيد ، و جانب احتياط را مراعات نماييد .\r\nاين جانب مطالبى را در سى صفحه ، به عنوان وصيت ، نوشته‌ام ؛ و يك نسخه آن را در مجلس مبارك خبرگان امانت مىگذارم ، كه پس از مرگ اين جانب منتشر خواهد شد .\r\nاز خداوند متعال عاجزانه مسألت مىنمايم كه اسلام بزرگ را عظمت بيشتر بخشد ؛ و توفيق وحدت را براى حفظ كيان اسلام و كشورهاى اسلامى نصيب ملت‌هاى اسلامى فرمايد ؛ و جمهورى اسلامى را هر چه بيشتر تقويت نمايد ؛ و ما را مورد عنايت حضرت بقية اللَّه - عجل اللَّه فرجه الشريف و روحى لمقدمه الفداء - قرار دهد . و السلام على عباد اللَّه الصالحين .\r\n22 تير ماه 1362 / 2 شوال المكرم 1403\r\nروح اللَّه الموسوي الخمينى\r\n\r\n","description":"","footnote":"","page_name":" 7 ","page_number":27},
  {"content":"\r\n\r\n\r\nپيام [ تشكر به رئيس جمهور ليبى ( تبريك عيد سعيد فطر ) 
  ]\r\nزمان : 23 تير 1362 / 3 شوال 1403\r\nمكان : تهران ، جماران\r\nموضوع : پاسخ پيام تبريك عيد سعيد فطر\r\nمخاطب : معمر قذافى ( رئيس جمهور ليبى )\r\nبسم اللَّه الرحمن الرحيم\r\nحضرت آقاى سرهنگ معمر قذافى ، رئيس جمهور كشور مردمى ليبى\r\nپيام تبريك آن حضرت به مناسبت حلول عيد سعيد فطر و اصل و موجب تشكر گرديد . متقابلًا اين عيد بزرگ اسلامى را به جنابعالى و ملت برادر و مسلمان كشورتان تبريك گفته ، سعادت و عظمت ملل اسلامى را در برابر دشمنان ، و بخصوص امريكاى جهانخوار از خداى تعالى مسألت دارم . و السلام عليكم و رحمة اللَّه .\r\n3 شوال 1403\r\nروح اللَّه الموسوي الخمينى\r\n\r\n","description":"","footnote":"","page_name":" 8 ","page_number":28},
  {"content":"\r\n\r\n\r\nپيام [ تشكر به حاكم فجيره ( تبريك عيد سعيد فطر ) 
  ]\r\nزمان : 24 تير 1362 / 4 شوال 1403\r\nمكان : تهران ، جماران\r\nموضوع : پاسخ تلگراف تبريك عيد سعيد فطر\r\nمخاطب : حَمَد بن محمد الشرقى ( حاكم فُجَيره ) « 1 »\r\nبسم اللَّه الرحمن الرحيم\r\nجناب آقاى حمد بن محمد الشرقى ، حاكم فجيره\r\nتلگراف تبريك آن جناب به مناسبت حلول عيد سعيد فطر و اصل و موجب تشكر گرديد . متقابلًا اين عيد بزرگ اسلامى را به جنابعالى و ملت برادر و مسلمان كشورتان تبريك گفته ، سعادت و عظمت ملل اسلامى را در برابر دشمنان اسلام ، و بخصوص امريكاى جهانخوار مسألت دارم . و السلام عليكم و رحمة اللَّه .\r\n4 شوال 1403\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - يكى از اميرنشينهاى هفتگانهء امارات متحدهء عربى\r\n","page_name":" 9 ","page_number":29},
  {"content":"\r\n\r\n\r\nحكم [ هماهنگى بين ائمهء جمعه و قواى اجرايى به آقاى رسولى محلاتى 
  ]\r\nزمان : 24 تير 1362 / 4 شوال 1403\r\nمكان : تهران ، جماران\r\nموضوع : مأموريت هماهنگى بين ائمهء جمعهء سراسر كشور\r\nمخاطب : رسولى محلاتى ، سيد هاشم\r\nبسم اللَّه الرحمن الرحيم\r\nبه جناب حجت الاسلام آقاى حاج سيد هاشم رسولى - دامت افاضاته - مأموريت داده مىشود كه براى هماهنگ نمودن و انسجام هر چه بيشتر بين ائمهء محترم جمعه در سراسر كشور و قواى اجرايى و غير اجرايى اقدام نمايند و حتى الامكان كوشش نمايند در تفاهم بين آنان . و وحدت كلمه در اين زمان ؛ كه تفاهم و وحدت در رأس امور است و با آن مىتوان اسلام عزيز و جمهورى اسلامى را قدرت بخشيد . و چنانچه خداى نخواسته اين امر پس از كوشش به انجام نرسيد ، و تشخيص دادند كه امام جمعهء فلان استان يا شهرستان يا بخش به اين وظيفهء اسلامى مهم تسليم نمىشود ، مراتب را با ذكر دليل به شوراى محترم مركزى ائمهء جمعه گزارش دهند . خداوند تعالى همهء ما را در اين امر حياتى مهم توفيق عنايت فرمايد .\r\n24 / 4 / 62\r\nروح اللَّه الموسوي الخمينى\r\n\r\n","description":"","footnote":"","page_name":" 10 ","page_number":30},
  {"content":"\r\n\r\n\r\nحكم [ به شوراي عالى قضايى ( رسيدگى به شكايت وزارت مسكن ) 
  ]\r\nزمان : تير 1362 / شوال 1403\r\nمكان : تهران ، جماران\r\nموضوع : دستور رسيدگى به شكايت وزارت مسكن در رابطه با واگذارى بىضابطهء اراضى شهرى\r\nمخاطب : شوراي عالى قضايى\r\n[ حضرت آيت اللَّه العظمى امام خمينى - مد ظله العالى\r\nهمان گونه كه استحضار داريد طبق قانون اراضى شهرى تصدى و واگذارى اراضى شهرى جهت ايجاد واحدهاى مسكونى با وزارت مسكن و شهرسازى مىباشد . اما حاكم شرع دادسراى مستقر در شهردارى تهران با معاونت مسئولين شهردارى تهران ، مدتى قريب يك سال است على رغم تصريح قانون و اعتراضات و تذكرات و شكايات متعدد اين وزارت به مراجع عالى قضايى و اجرايى كشور ( كه تا كنون بدون نتيجه باقى مانده ) در امر واگذارى زمين دخالت و بدون هيچ گونه ضابطه و معيارى ، به عده‌اى خاص زمين واگذار كرده . . . . لذا مستدعى است دستور فرماييد به منظور جلوگيرى از ادامهء چنين وضعى كه تهران و به تدريج ساير شهرها را با مشكلات پيچيدهء جبران ناپذيرى مواجه خواهد ساخت و براى اينكه مردم بيش از اين متضرر نشوند ، ستاد پيگيرى فرمان هشت ماده‌اى ، شوراي عالى قضايى ، سازمان بازرسى كل كشور ، ديوان عدالت ادارى و دادگاه انتظامى قضات به منظور جمع‌آورى دستورات صادره براى تصرف اراضى و ابطال آنها و توقف ادامهء تجاوزات و تصرفات تا تعيين تكليف و تعقيب متخلفين ، شكايت اين وزارت از حاكم شرع مستقر در شهردارى تهران و مسئولين شهردارى تهران را در اولويت خاص و درجهء اول قرار داده و به سرعت رسيدگى نمايند . 25 / 4 / 1362 - محمد شهاب گنابادى 
  ] .\r\nبسمه تعالى\r\nشوراى محترم عالى قضايى در آنچه گزارش داده شده دقيقاً و با سرعت رسيدگى نمايند كه جلو تخلفات گرفته شود و اين جانب را از آنچه عمل شده مطلع نماييد .\r\nروح اللَّه الموسوي الخمينى\r\n\r\n","description":"","footnote":"","page_name":" 11 ","page_number":31},
  {"content":"\r\n\r\n\r\nسخنرانى [ در جمع نمايندگان مجلس خبرگان ( منشأ شكست روحانيت ) 
  ]\r\nزمان : قبل از ظهر 28 تير 1362 / 8 شوال 1403\r\nمكان : تهران ، حسينيه جماران\r\nموضوع : اختلاف و خروج از زى طلبگى منشأ شكست روحانيت\r\nحضار : خامنه‌اى ، سيد على ( رئيس جمهور و عضو مجلس خبرگان ) - مشكينى ، على ( رئيس مجلس خبرگان ) - نمايندگان مجلس خبرگان\r\nبسم اللَّه الرحمن الرحيم\r\n\r\nشكست روحانيت در خروج از زى طلبگى\r\nمن قبلًا عرض مىكنم كه من از اينكه اينجا نشسته‌ام و آقايان در آنجا هستند - نه شما آقايان ، شما كه تاج سر من هستيد ، ديگران هم همين طور - من از اين شرمنده هستم و اميد عفو از محضر آقايان دارم . و از آقايان تشكر مىكنم كه تشريف آوردند و از نزديك ما خدمتشان مىرسيم و بعضى مسائلى كه مناسب با اين جلسه است عرض مىكنم . من به سهم خودم هيچ نگرانى ندارم راجع به انقلاب . انقلاب راه خودش را پيدا كرده و به پيش مىرود و بستگى به وجود هيچ كس هم ندارد . اين انقلاب ان شاء اللَّه محفوظ مىماند و آسيبى از خارج به او نخواهد رسيد ؛ لكن آن چيزى كه انسان را يك قدرى نگران مىكند ، دو تا مطلب است كه اين مربوط به عموم روحانيت است :\r\nيك مطلب اينكه من خوف اين را دارم كه در اين انقلاب كه بايد روحانيت تقويت بشود و آنچه كه شده است به هدايت آقايان بوده است ، مبادا خداى نخواسته به واسطهء بعض از اعمالى كه از بعض از اين روحانيون و معممين صادر مىشود ، اين موجب اين بشود كه يك وقت يك سستى در روحانيت پيدا بشود . يكى قضيهء اينكه از آن زىّ « 1 » روحانيت و زىّ طلبگى بوده است ، اگر ما خارج بشويم ، اگر روحانيون از آن زى كه\r\n\r\n\r\n","description":"","footnote":"\r\n( 1 ) - پوشش ، شعار .\r\n","page_name":" 12 ","page_number":32},
  {"content":"\r\n\r\nمشايخ « 1 » ما در طول تاريخ داشته‌اند و ائمهء هدى - سلام اللَّه عليهم - داشته‌اند ، ما اگر خارج بشويم خوف اين است كه يك شكستى به روحانيت بخورد ، و شكست به روحانيت شكست به اسلام است . اسلام با استثناء روحانيت محال است كه به حركت خودش ادامه بدهد . اينهايند كه اسلام را معرفى مىكنند و به پيش مىبرند و از اول هم همين طور بوده .\r\nاگر ما از زى متعارف روحانيت خارج بشويم و خداى نخواسته ، توجه به ماديات بكنيم ، در صورتى كه خودمان را با اسم روحانى معرفى مىكنيم ، اين منتهى ممكن است بشود به اينكه روحانيت شكست بخورد . من اين نگرانى كه هميشه هى در دلم هست اين است كه من خوف اين را دارم كه مردم به واسطهء امثال من به بهشت بروند ؛ آنها براى خدا توجه به آقايان دارند ، و ما هم و شما هم دعوت مىكنيد مردم را به خير و صلاح ؛ من خوف اين را دارم كه آنها براى خاطر ما و شنيدن حرف ما به بهشت بروند و ما براى خاطر اينكه خودمان مهذب نبوديم به جهنم . و آن خوف زيادى كه من دارم اين است كه ما روبرو بشويم با آنها ، ما در جهنم باشيم ، آنها در بهشت باشند و اشراف به ما پيدا كنند . و اين خجالت را انسان كجا ببرد كه اينها براى خاطر ما به آن مقامات رسيده‌اند و ما براى خاطر هواهاى نفسانى به اين درجهء سُفلى . « 2 » اين يك خوفى است كه بسيارى از اوقات من متذكرش هستم . و يك قصه‌اى را كه براى من نقل كرده‌اند كه يكى از تجار پيش يكى از علماى بزرگ - حالا كى بوده است نمىدانم - رفته است و گفته است كه آقا ! اگر پشت كتابى يك چيزى نوشته‌اند به ما هم بگوييد ، كتاب‌ها معلوم ، اما اگر پشت كتابى چيزى نوشته‌اند كه شما از آن مطلع هستيد به ما هم بگوييد براى اينكه ما مىبينيم كه شما ما را دعوت مىكنيد به خير و صلاح ، و خودتان نيستيد اصلش . معلوم مىشود يك مطلب ديگرى در كار است . آن آقا گريه كرده است - از قرارى كه گفته‌اند - و گفته است حاجى هيچ چيز ديگرى نيست و ما فاسد هستيم . اين طور هم نيست كه انسان خيال كند كه شيطان\r\n\r\n\r\n","description":"","footnote":"\r\n( 1 ) - مشايخ : بزرگان ، استادان\r\n( 2 ) - پايين .\r\n","page_name":" 13 ","page_number":33},
  {"content":"\r\n\r\nمىآيد ابتداءً به آدم مىگويد كه بيا برو طاغوتى بشو ، اين را نمىگويد . قدم به قدم انسان را پيش مىبرد ، وجب به وجب انسان را پيش مىبرد . امروز اينكه اشكالى ندارد ، اگر جلويش را گرفتيد طمعش بريده مىشود و اگر جلويش را نگرفتيد فردا يك قدم ديگر جلو مىرود . يك وقت مىبينيد كه اين طلبه زاهد عابد كه در مدرسه زندگى مىكرد با آن وضعى كه همه مىدانيد ، متحول شد به يك نفر انسان طاغوتى به حدود خودش ، و از آن وضع طلبگى كه مشايخ ما بر آن وضع بوده‌اند يك وقت خارج شده است و شده است يك انسانى كه همهء همّش صرف دنياست ، به تدريج مىشود اين امور . از قدم اول انسان بايد جلويش را بگيرد . اگر مبتلا شد ، ابتلا ديگر پشت سر هم مىآيد . اين طور نيست كه انسان يك وقتى بعد از اينكه ريشهء دنيا در دل انسان قوى شد بتواند بكند آن را .\r\n\r\nلزوم تهذيب نفس در جوانى\r\nاز مكايد « 1 » شيطان اين است كه انسان را هى توجه مىدهد به اينكه خوب حالا كه تو جوان هستى ، حالا كه تو وقت نشاطت است ، خوب ان شاء اللَّه وقتى پير شدى ، آن وقت جبران مىكنى كارها را ؛ و اين يك امرى است كه نخواهد شد . انسان اگر در جوانى تهذيب كرد خودش را ، شده است . اگر بگذارد تا به پيرمردى برسد ، هم قواى خودش ضعيف مىشود و هم آن درختى كه در دل انسان شيطان كاشته است قوى مىشود ، و آن درخت قوى را نمىشود با يك ارادهء ضعيف انسان بكند . اين يكى از امورى است كه من نگرانش هستم و آقايان هم بايد نگران باشند ، و در هر جا هستند سفارش كنند به اهل علم و آنها را تحذير كنند از دنيا . و اين خيال نكنيد كه دنيا عبارت از اين طبيعت است ، اين طبيعت را خداى تبارك و تعالى هيچ از آن تكذيب نكرده ، بلكه در روايات تعريف هم از آن شده است ، « 2 » اين يكى از مظاهر الهى است . دنيا آنى است كه در ما هست كه ما را از مبدأ كمال دور مىكند و به نفس و نفسانيت خودمان مبتلا مىكند . دنياى مذموم همين\r\n\r\n\r\n","description":"","footnote":"\r\n( 1 ) - فريبها ، نيرنگها\r\n( 2 ) - مانند حديث امام چهارم - عليه السلام : «\r\nالدُّنيا دُنياءان دُنْيا بَلاغٍ و دُنْيا مَلْعونَةٍ » .\r\nدنيا دو ( نوع ) دنياست : دنيايى كه به سعادت مىرساند و دنيايى كه لعنت شده است . اصول كافى ، ج 2 ، ص 317 ، ح 8 .\r\n","page_name":" 14 ","page_number":34},
  {"content":"\r\n\r\nاست كه انسان توجه داشته باشد و لو به يك تسبيح ، و لو به يك كتاب . چه بسا كه دل بستن يك كسى به يك تسبيح و يك كتابى ، به دنيا بيشتر توجه كرده باشد تا دل بستن يك كس ديگرى به يك پاركى و باغى و كذا . انسان بايد توجه بكند به اينكه رفتنى است و آن طور هم نيست كه به پيشانى انسان نوشته شده باشد كه تو سِنت به چه حد مىرسد ، كم است كه سنشان به حدود پيرى برسد .\r\n\r\nلزوم انطباق گفتار و اعمال روحانيون\r\nبنا بر اين ، انسان بايد متوجه اين معنا باشد ، و خصوصاً اين طبقه ، اين طبقه‌اى كه مىخواهند مردم را ارشاد كنند ، اينها بايد اقوالشان با اعمالشان موافق باشد ، يعنى شمايى كه مردم را تحذير از دنيا مىكنيد ، اگر خداى نخواسته ، خودتان توجه‌تان به دنيا باشد و حريص در دنيا ، مردم ديگر از شما باور نمىكنند ؛ بلكه انحرافات در آنها پيدا مىشود .\r\nآن كلمه‌اى كه آن حاجى گفته است كه شايد در پشت كتاب يك چيز ديگرى باشد ، اين تكان دهنده است .\r\nاگر خداى نخواسته ، به واسطهء اعمال روحانيون ، در عقايد بعض اشخاص ضعيف كه هستند ، سستى پيدا بشود ، آن وقت اين چه مصيبتى است كه ما تحملش را بايد بكنيم . اين يك باب واسعى است كه در حوزه‌ها بايد اشخاص متقى و اشخاص آشناى به حقايق اسلام ، طلبه‌ها را تربيت كنند و آقايانى هم كه در بلاد هستند دوستان خودشان را ، طلبه‌هايى كه در آنجا هستند ، جوان‌هايى كه آنجا هستند ، آنها را ارشاد كنند به اينكه مبادا خداى نخواسته ، يك وقت از اين زى طلبگى خارج بشوند و خروج آنها موجب تزلزل عقيدتى در مردم بشود .\r\nشمايى كه براى هدايت مأمور شديد و خودتان را در سنخ اشخاصى كه ارشاد مىكنند مردم را ، وارد كرديد ، مبادا خداى نخواسته ، به واسطهء اعمال - اعمال بعضى - عكس آن مطلبى كه در ايدهء شماست تحقق پيدا بكند . اين يك مطلب است كه البته مىدانيد كه طولانى است و محتاج به اين است كه همه در آن توجه كنند .\r\n\r\n","description":"","footnote":"","page_name":" 15 ","page_number":35},
  {"content":"\r\n\r\nمطلب ديگرى كه باز انسان را مىترساند كه خداى نخواسته ، مبادا اين انقلاب به واسطهء اين مطلب صدمه ببيند ، و بدانيد كه مىبيند اگر خداى نخواسته بشود ، و او اين است كه بين آقايان در بلاد اختلاف باشد . اگر در صنف - فرض كنيد كه - كاميونداران و آنهايى كه شغل‌هاى مختلف دارند ، اگر اختلافى در بين آنها وارد بشود ، به صنف ديگر سرايت نمىكند . كاميوندارها اگر با هم مختلف بشوند به بازار هيچ كارى ندارند ، سرايت هم نمىكند ، اما اگر در صنف ما اختلاف پيدا بشود ، اين اختلاف به بازار هم كشيده مىشود ، به خيابان هم كشيده مىشود ؛ براى اينكه شما هادى مردم هستيد ، مردم توجه دارند . قهراً يك دسته دنبال شما ، يك دسته دنبال آن كسى كه با شما مخالف است و يك وقت مىبينيد كه در همهء ايران يك اختلافى از ناحيهء ما پيدا شده است ، مايى كه همه دعوت مىكنيم به اينكه مردم با هم باشند .\r\nاتحاد كلمه ، ملت را به اينجا رسانده است ، خودمان اختلاف پيدا كنيم ! و اين را من به شما عرض كنم ، ما و شما نبايد خودمان را بازى بدهيم . اختلاف ريشه‌اش از حب نفس است . هر كس خيال مىكند كه من براى خدا اين آقا را باهاش اختلاف مىكنم ، يك وقت درست بنشيند در نفس خودش فكر كند ببيند ريشه كجاست . حسن ظن به خودش نداشته باشد ، سوء ظن داشته باشد . ريشه همان ريشهء شيطانى است كه آن حب نفس انسان است .\r\nو اين اختلاف اگر خداى نخواسته در بين آقايان پيدا بشود ، در هر شهرى كه پيدا بشود قهراً اين اختلاف به بازار مىكشد ، به خيابان مىكشد و آن چيزى كه اين جمهورى را حفظ كرده وحدت و انسجام اين جمعيت است . يعنى ملت همه با هم بودند كه توانستند يك همچو معجزه‌اى را ايجاد كنند . اگر چنانچه به واسطهء اختلاف ماها يك وقت اختلاف به بازار هم بكشد كه خواهد كشيد ، به خيابان‌ها هم بكشد ، به اصناف ديگرى هم بكشد ، اين تمام وِزرش به گردن ماست . اينكه شما خيال كنيد كه نه ، من براى خدا اين آقا را مثلًا به او چه مىكنم ، اين اشتباه است . براى خدا نيست . انسان گول نفس امارهء خودش را مىخورد و گول شيطان را مىخورد . گول مىخورد به اينكه چيزهايى كه در ديگران است هى به نظرش مىآيد خيلى بد است ، خيلى كار بدى دارد مىشود ، دارد اسلام از\r\n\r\n","description":"","footnote":"","page_name":" 16 ","page_number":36},
  {"content":"\r\n\r\nبين مىرود ، براى اينكه يك قاضى در فلان جا چه كرده ، اين براى اسلام نيست . نبايد ما خودمان را گول بزنيم . بنشينيد آخر شب فكر كنيد . محاسبه يكى از امورى است كه در سير انسانى بايد باشد كه در آخر شب فكر كند به اينكه - نمىگويم در من هست ، من هم پايين‌تر از ديگران - حساب كند انسان به اينكه تو امروز كه با اين آقا اختلاف دارى و حالا شديد دو دسته ، يك دسته دنبال آن آقا ، يك دسته دنبال آن آقا ، ريشه‌اش چى است ؟ براى خداست ؟ اين عيبى كه شما در او مىگوييد ، در خودتان نيست ؟ اين چيزى را كه در ديگران بزرگ مىشماريد و در خودتان هر چه مىتوانيد كوچكش مىكنيد و پرده‌پوشى مىكنيد ، اين عمل شيطانى نيست ؟\r\n\r\nاختلاف و شكست جمهورى اسلامى ، گناهى نابخشودنى\r\nاگر از اختلاف ماها ، آن هم اختلافى كه من شك ندارم در سر دنياست ، نه براى خدا ، اگر اين اختلافات موجب اختلاف بين مردم بشود و موجب اين بشود كه شكست بخورد جمهورى اسلامى و تا قرن‌ها نتواند سرش را بلند كند ، اين جرمى است كه خدا مىبخشد برما ؟ بايد توجه بكنيم ما . نبايد ما هى به خودمان مغرور بشويم و حسن ظن به خودمان داشته باشيم كه اين ماييم كه چه هستيم و ديگران نيستند . بايد به ديگران ما حسن ظن داشته باشيم و اعمالشان را حمل به صحت بكنيم و نسبت به خودمان سوء ظن داشته باشيم و اعمالمان را تفتيش بكنيم كه براى چى است ، چرا من اشكال مىكنم . آنهايى كه به جمهورى اسلامى اشكال مىكنند بايد بين خودشان و خدا بنشينند يك وقتى فكرش را بكنند كه امروز آيا اسلام بيشتر در ايران ظهور دارد يا زمان طاغوت ؟ امروز آيا مظاهر اسلامى بيشتر است يا در زمان طاغوت ؟ اگر اشكال كردند و گفتند اصل جمهورى اسلامى كذاست ، اين ريشه‌اش يك ريشهء شيطانى است كه در قلب انسان هست ، خودش هم نمىفهمد ، خيال مىكند براى خدا دارد جمهورى اسلامى را تضعيف مىكند ، و اين اشتباهى است كه انسان دارد ؛ مگر اينكه انسان واقعاً مراقب خودش باشد ، محاسبه كند از خودش ، مجاهده بكند تا بتواند تشخيص بدهد كه من كه دارم اين حرف را مىزنم خودم\r\n\r\n","description":"","footnote":"","page_name":" 17 ","page_number":37},
  {"content":"\r\n\r\nاگر چنانچه به جاى آنها بودم ، همه چيز را خوب مىدانستم ؟ پس ريشه‌اش ريشهء نفسانى است . يك آقاى محترمى كه يك وقت پيش من - در خيلى وقت پيش از اين - آمده بود ، من ديدم تمام فرمايش آقا راجع به جمهورى اسلامى اين است كه به فتواى من گوش نمىدهند ، به حكم من گوش نمىدهند ؛ ميزان حكم من است ، نه ميزان حكم خدا . و اين يك مرضى است كه در همه هست ، مگر اينكه خدا انسان را نگه دارد و خدا هم انسان را نگه نمىدارد ، مگر اينكه خود انسان وسائلش را فراهم كند . نمىشود نشست كه من را خدا مُهذَّب كند . خدا وسائل تهذيب را در اختيار ما گذاشته است و تهذيب ، عملى است كه ما بايد انجام بدهيم ، اين محوَّل به كسى نيست ، به خود ماست .\r\n\r\nنگرانى از اختلاف روحانيت و خروج از زى طلبگى\r\nمن از اين دو جهت نگران هستم . يك جهتى كه قبلًا عرض كردم كه زىِّ طلبگى در بين ما ضعيف بشود يا از بين برود . يك جهت ديگر هم اينكه مبادا خداى نخواسته ، اختلاف پيدا بشود ، كه هر دوى اينها از باب اينكه شما در جايى واقع شديد كه مردم به شما توجه دارند و شما ارشاد مىخواهيد بكنيد مردم را ، مبادا يك وقتى به واسطهء خارج شدن ماها از زى طلبگى مردم را از ما منصرف كنند و انصراف از روحانيت منتهى مىشود به انصراف از اسلام .\r\nو مبادا به واسطهء اختلافى كه گاهى بين ماها فرض كنيد پيدا مىشود ، اختلاف كشيده بشود به جاهاى ديگر و موجب بشود به اينكه يك وقت ملت دو دسته بشوند . يك دسته اين ، هر شهرى دو دسته بشوند ، يك دسته طرفداران آن آقا ، يك دسته طرفداران آن آقا ، و فراموش بكنند - آن چيز را - خداى تبارك و تعالى را و فراموش بكنند انقلاب را . اين دوتا مطلبى است كه من نگرانش هستم و بسيار از اينها گاهى رنج مىبرم كه مىشنوم مثلًا در فلان جا بين فلان و فلان اختلاف هست . و بدانيد كه اختلاف ، اختلاف سر اسلام نيست . اختلاف سر « من » هست ، من اسلام را بايد تقويت كنم ، اسلامى كه من تقويت كنم قبول دارم ، اسلامى كه رفيق من تقويت كند نه ، او را من قبول ندارم . اين در باطن ذات آدم\r\n\r\n","description":"","footnote":"","page_name":" 18 ","page_number":38},
  {"content":"\r\n\r\nهست و لو نگويد ؛ نمىگويد البته اما در باطن ذات انسان اين مسأله هست ؛ مگر خداى تبارك و تعالى توفيق بدهد به انسان كه خودش را مُهذَّب كند .\r\n\r\nلحاظ حق و رضايت خداوند ، در تعيين رهبرى\r\nو من اميدوارم كه خداوند تبارك و تعالى ، به شما آقايان كه برگزيدهء اين ملت هستيد ، براى اين مسأله‌اى كه در قانون اساسى است و براى تعيين رهبر يا شوراى رهبرى توجه به اين معنا بسيار داشته باشيد كه آيا تعيين فلان آدم كه در ذهن من است ، براى خدا من مىخواهم تعيين كنم يا چون دوست من است ، چون رفيق من است ؟ و آن كه مىگويد اين صلاحيت ندارد ، براى خدا دارد اين حرف را مىزند يا براى اينكه مثلًا رقابتى با او دارد ؟ شك نكنيد كه ما نبايد پيش خودمان به خودمان تعميه كنيم . شك نكنيد كه اينها ريشه‌اش اصل ريشه‌اش در نفس انسان است ، و انسان تا آن دم آخر ، آن وقتى هم كه مىخواهد بميرد اين ريشه هست ؛ آن وقت بيشتر هم شايد ظاهر بشود . يكى از علماى قزوين - رحمه اللَّه - گفتند كه من رفتم بالاى سر يك كسى كه محتضر « 1 » بود ، گفت به من كه آن ظلمى را كه خدا به من كرده است هيچ كس به هيچ كس نكرده ، براى اينكه من اين بچه‌ها را با ناز و نعمت بزرگ كرده‌ام ، حالا دارد من را مىبرد . و اين مسأله خطرناك است براى انسان ، خطر جدى دارد براى انسان كه انسان گمان كند كه شيطان از او دست بر مىدارد در آخر عمر . از حالا ، حالا كه فرصت هست - وقتى كه پيرمرد شديد مثل من ديگر نمىتوانيد كارى بكنيد - از حالا كه جوان هستيد و قواى جوانى محفوظ است جديت كنيد به اينكه هواى نفس را از نفس خودتان خارج كنيد . همهء گرفتارىها روى همين هواى نفس است . در تعيين رهبر ، در تعيين رهبرى ، نه دسته‌بندى باشد كه خير ، ما مىخواهيم آن كسى كه با ما دوست است باشد ، و نه اشكال باشد به اينكه اين چون با من خيلى دوست نيست ، نباشد . حق را ملاحظه كنيد ؛ آنكه مرضىّ خداست ، نه آنكه مرضىّ نفس شيطانى ماست . مسأله مهم است ، اهميت حياتى دارد مسأله . اين مسأله مهم الآن در\r\n\r\n\r\n","description":"","footnote":"\r\n( 1 ) - شخص نزديك به مرگ .\r\n","page_name":" 19 ","page_number":39},
  {"content":"\r\n\r\nعهدهء شما آمده است . شما قبول كرده‌ايد اين را ، و اين مسأله مهم را بايد با توجه به خدا ، استغاثه به خداى تبارك و تعالى كه نبادا خداى نخواسته ، لغزشى در انسان پيدا بشود و خودش هم توجه به آن نكند از باب اينكه سِتاره‌هايى بين انسان و نفس اماره‌اش هست .\r\nبا اخلاص به خداى تبارك و تعالى ، و خالى كردن ذهن از همهء امور ، در اين امر ، در اين امر خطير كه اگر لغزش در آن پيدا بشود ممكن است لغزش در جمهورى اسلامى پيدا بشود و مىشود و آن وقت به عهدهء شما آقايان است . اين يك تكليف الهى است به عهده‌تان آمده و قبول كرديد ؛ وقتى قبول كرديد ، بايد از عهده‌اش براى خدا برآييد ، و هر چه فكر مىكنيد راجع به اين مسأله براى خدا باشد . شايسته‌تر را ، نه آن كه با من دوست‌تر است . آن كه براى اسلام بهتر است ، آنهايى كه براى اسلام بهترند . و البته ما حسن ظنى كه به آقايان داريم و بسيارى از آقايان را از نزديك هم مىشناسيم ، همين معانى را اميدواريم كه آقايان به وجه شايسته عمل كنند و موفق باشند و ان شاء اللَّه خداى تبارك و تعالى همراهى كند با شما و شما را هدايت كند به يك راهى كه رضاى اوست .\r\nخداوند همهء شما را حفظ كند و موفق باشيد . و از همهء شما من ملتمس دعا هستم .\r\nو السلام عليكم و رحمة اللَّه .\r\n\r\n","description":"","footnote":"","page_name":" 20 ","page_number":40},
  {"content":"\r\n\r\n\r\nنامه [ به خانم زهرا جعفرى ( قبول هديهء ايشان و اهداى دوبارهء آن ) 
  ]\r\nزمان : تير 1362 / شوال 1403\r\nمكان : تهران ، جماران\r\nموضوع : پاسخ به نامهء يك خانم فداكار ؛ قبول هديهء ايشان و اهداى دوبارهء آن\r\nمخاطب : جعفرى ، زهرا\r\n[ بسم اللَّه الرحمن الرحيم . به نام خداوند بخشندهء مهربان\r\nخدمت رهبر كبير انقلاب و نايب بر حق امام زمان سلام ؛ اميدوارم اين سلام گرم و ناقابل من را كه از فرسنگها راه دور مىآيد بپذيرى . سلامى مملو از مهر و محبت ؛ سلامى كه از اعماق قلبم برمىخيزد و به سوى شما مىآيد . سلامى كه از اين تونلهاى پر پيچ و خم جاده‌ها گذشته و هزاران خاطره‌هاى گوناگون در برگرفته و براى شما بازگو مىكند . سلامى كه از وجود اين جانب به شما امام عزيز گزارشها مىدهد .\r\nان شاء اللَّه كه حالت خوب بوده و در پناه ايزد متعال به سلامتى هر چه تمامتر زندگى كنى و در پناه امام زمان خوش و خرم باشى . من زنى 32 ساله هستم كه شش دختر دارم . من گردنبندى كه از دسترنج خودم تهيه كردم ، مىخواهم براى شما بفرستم ؛ اميدوارم كه قبول فرماييد .\r\nامام عزيز ، ما شما را خيلى دوست داريم و خيلى دلمان مىخواهد شما را زيارت كنيم ولى چون نمىتوانيم به ديدن شما بياييم مىخواهيم يك چيزى از شما داشته باشيم . از شما خواهش مىكنيم كه جواب نامه را به دست خودت برايمان بفرستى و همراه آن يك دعا برايمان بنويس كه بخوريم تا سلامت باشيم . ديگر عرضى ندارم جز سلامتى شما . خدايا ، خدايا ، تا انقلاب مهدى خمينى را نگهدار ، از عمر ما بكاه و به عمر او بيفزاى . - 26 / 4 / 62 - به اميد پيروزى اسلام - زهرا جعفرى 
  ] .\r\nبسمه تعالى\r\nخواهرم ، نامهء محبت‌آميز و هديه‌اى كه فرستاده بوديد و اصل شد . از شما تشكر مىكنم و اميدوارم خداوند متعال شما و فرزندانتان را سلامت و عافيت و سعادت دين و دنيا و آخرت عنايت فرمايد . چون ميل دارم كه خود شما از هديه كه براى من فرستاده‌ايد و آن را قبول نموده‌ام استفاده كنيد ، لهذا براى شما فرستادم . و السلام عليك و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 21 ","page_number":41},
  {"content":"\r\n\r\n\r\nنامه [ گلايه‌آميز به آقاى سيد عبد اللَّه شيرازى 
  ]\r\nزمان : 29 تير 1362 / 9 شوال 1403\r\nمكان : تهران ، جماران\r\nموضوع : پاسخ نامهء گلايه‌آميز آقاى شيرازى\r\nمخاطب : شيرازى ، سيد عبد اللَّه ( از علماى سرشناس مقيم مشهد )\r\nبسم اللَّه الرحمن الرحيم\r\nحضرت آيت اللَّه آقاى شيرازى - دامت بركاته - مشهد مقدس\r\nمرقوم شريف كه حاكى از سلامت مزاج محترم و حاوى مسائلى بود ، و اصل و موجب تشكر گرديد . سلامت و سعادت جنابعالى را از خداوند تعالى خواستار است .\r\nشما شايد مطلع باشيد كه اين جانب در اين نحو مسائل ناگوار سفارشهايى نموده‌ام ؛ و هيچ گاه ميل نداشته و ندارم كه اين نحو امور پيش آيد يا رفتارهايى شود كه پيش آيد . و شما خوب مطلع هستيد كه يك ملت انقلابى را نمىتوان كنترل كرد ؛ و تحمل بعضى رفتارها را ، از هر كه باشد ، ندارند . و من چون به جنابعالى علاقه دارم ، ميل ندارم از بعض بستگان بيت شريف مطالبى صادر شود كه خداى نخواسته قابل تحمل حزب اللَّه نباشد . و به بعض اشخاص كه [ فرياد 
  ] شكايت را سر مىدهند بفرماييد : « فِى الصَّيفِ ضَيَّعْتِ اللَّبَنَ » . « 1 » از جنابعالى در كنار مرقد مطهر آستان قدس اميد دعاى خير دارم . و السلام عليكم و رحمة اللَّه .\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - « در تابستان شير را فاسد كردى » ضرب المثلى است مشهور در ادبيات عرب ، و در حق شخصى گويند كه چيزى را كه خود از ميان برده آرزو كند ؛ و نيز در حق كسى كه در كارى شتاب ورزد و سپس پشيمانى خورد\r\n","page_name":" 22 ","page_number":42},
  {"content":"\r\n\r\n\r\nاجازه نامه [ به آقاى ميرزا على ثابتى همدانى ، در امور حسبيه و شرعيه 
  ]\r\nزمان : 3 مرداد 1362 / 14 شوال 1403\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : ثابتى همدانى ، ميرزا على\r\nبسم اللَّه الرحمن الرحيم\r\nالحمد للَّه رب العالمين ، و الصلاة و السلام على محمد و آله الطاهرين و لعنة اللَّه على اعدائهم اجمعين .\r\nو بعد ، جناب حجت الاسلام آقاى آقا ميرزا على آقا ثابتى همدانى - دامت افاضاته - كه مدتى از عمر شريف خود را صرف تحصيل و تدريس علوم دينيه نموده‌اند ، از طرف اين جانب مجازند در تصدى امور حسبيه كه در زمان غيبت حضرت ولى عصر - عجل اللَّه تعالى فرجه الشريف - منوط به اذن ولى فقيه مىباشد ؛ و نيز مجازند در مورد دستگردان و امهال و اخذ وجوه شرعيه و صرف سهم مبارك امام - عليه السلام - را در اعاشهء خودشان به نحو اقتصاد و صرف نصف ما زاد را در اعلاى كلمهء طيبهء اسلام و موارد مقرره ، و پرداخت نصف از سهم سادات را نيز به سادات ، و ارسال ما بقى از سهمين را نزد اين جانب جهت صرف در اعلاى كلمهء طيبهء اسلام و حوزه‌هاى علميه - صانها اللَّه تعالى عن الحدثان .\r\n« و اوصيه - ايّده اللَّه تعالى - بما اوصى به السلف الصالح من ملازمة التقوى و التجنب عن الهوى » ؛ و السلام عليه و على اخواننا المؤمنين و رحمة اللَّه و بركاته .\r\n14 شوال 1403\r\nروح اللَّه الموسوي الخمينى\r\n\r\n","description":"","footnote":"","page_name":" 23 ","page_number":43},
  {"content":"\r\n\r\n\r\nحكم [ انتصاب آقاى سيد مير آقا زنجانى به عنوان نماينده در استان زنجان 
  ]\r\nزمان : 5 مرداد 1362 / 16 شوال 1403\r\nمكان : تهران ، جماران\r\nموضوع : انتصاب نماينده در استان زنجان\r\nمخاطب : زنجانى ، سيد مير آقا\r\nبسم اللَّه الرحمن الرحيم\r\nجناب حجت الاسلام آقاى حاج سيد مير آقا زنجانى - دامت افاضاته\r\nبدين وسيله جنابعالى را به سمت نمايندگى خود در استان زنجان منصوب مىنمايم كه ان شاء اللَّه تعالى در رفع نيازمنديهاى مذهبى و مشكلات اهالى آن منطقه اقدام نموده و در امورى كه نياز به اذن ولى فقيه دارد ، جنابعالى از طرف اين جانب مجاز در تصدى و تصرف مىباشيد .\r\nاميد است اهالى محترم و ارگانها و نهادهاى انقلابى در هماهنگى و همكارى با جنابعالى دريغ نورزند . و السلام عليكم و رحمة اللَّه و بركاته .\r\nبه تاريخ شانزدهم شوال المكرم 1403 / پنجم مرداد ماه 1362\r\nروح اللَّه الموسوي الخمينى\r\n\r\n","description":"","footnote":"","page_name":" 24 ","page_number":44},
  {"content":"\r\n\r\n\r\nاجازه نامه [ به آقاى اسد اللَّه عرشى نجف‌آبادى ، در امور حسبيه و شرعيه 
  ]\r\nزمان : 5 مرداد 1362 / 16 شوال 1403\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : عرشى نجف‌آبادى ، اسد اللَّه\r\nبسم اللَّه الرحمن الرحيم\r\nالحمد للَّه رب العالمين ، و الصلاة و السلام على محمد و آله الطاهرين ، و لعنة اللَّه على اعدائهم اجمعين .\r\nو بعد ، جناب حجت الاسلام آقاى آقا شيخ اسد اللَّه عرشى نجف‌آبادى - دامت افاضاته - از طرف اين جانب مجازند در تصدى امور شرعيه و حسبيه كه تصدى آن در زمان غيبت حضرت ولى عصر - عجل اللَّه تعالى فرجه الشريف - منوط به اذن فقيه جامع الشرايط مىباشد « فله التصدي لما ذكر مع مراعاة الاحتياط » ؛ و نيز مجازند در اخذ وجوه شرعيه و سهمين مباركين و صرف سهم مبارك امام - عليه السلام - را در اعاشهء خودشان به نحو اقتصاد و ثلث از ما بقى را در موارد مقرره و ترويج شريعت مقدسه و ارسال دو ثلث ديگر را نزد اين جانب جهت صرف در اعلاى كلمهء طيبهء اسلام .\r\n« و اوصيه - ايّده اللَّه تعالى - بما اوصى به السلف الصالح من ملازمة التقوى و التجنب عن الهوى و التمسك بعروة الاحتياط فى الدين و الدنيا » ؛ و السلام عليه و على اخواننا المؤمنين و رحمة اللَّه .\r\n16 شوال 1403\r\nروح اللَّه الموسوي الخمينى\r\n\r\n","description":"","footnote":"","page_name":" 25 ","page_number":45},
  {"content":"\r\n\r\n\r\nيادبود [ و دعا براى مرحوم آقاى ملكى 
  ]\r\nزمان : 8 مرداد 1362 / 19 شوال 1403\r\nمكان : تهران ، جماران\r\nموضوع : دعا براى مرحوم آقاى ملكى\r\nبسمه تعالى\r\nخداوند رحمت فرمايد مرحوم حجت الاسلام آقاى ملكى را كه از اشخاص متعهد و خدمتگزار به اسلام بودند .\r\n19 شوال 1403\r\nروح اللَّه الموسوي الخمينى\r\n\r\n","description":"","footnote":"","page_name":" 26 ","page_number":46},
  {"content":"\r\n\r\n\r\nسخنرانى [ در جمع كاركنان وزارتخانه‌هاى راه ، نيرو و . . . ( حكومت محرومان ) 
  ]\r\nزمان : صبح 11 مرداد 1362 / 22 شوال 1403\r\nمكان : تهران ، حسينيه جماران\r\nموضوع : ويژگيهاى حكومت اشرافى و حكومت محرومان\r\nحضار : كاركنان وزارت راه و ترابرى متشكل از راه آهن ، هواپيمايى و ادارات تابعه - كاركنان وزارت نيرو - مديران كل آموزش و پرورش سراسر كشور\r\nبسم اللَّه الرحمن الرحيم\r\n\r\nرسيدگى ننمودن به محرومان ويژگى حكومت اشرافى\r\nقبلًا بايد از شما آقايان تشكر كنم كه زحمت كشيديد و با زحمت به اينجا آمديد تا با هم ملاقات كنيم و بعض مسائل را عرض كنم . مسائلى كه آقا فرمودند راجع به خدمت‌هايى كه هم وزارت راه و هم وزارت نيرو انجام داده‌اند و همين طور خدمت‌هايى كه وزارت فرهنگ انجام داده است و ساير وزارتخانه‌ها ، اينها از آثار حكومت مستضعفين است . در طول تاريخ ، اسكلت حكومت ، چه اصل حكومت و چه مجلس‌ها از وقتى كه مجلس تحقق پيدا كرد الّا كمى در دورهء اول و همين طور ارتش و ساير نهادها ، اينها چون از طبقهء مرفه بودند و اسكلت حكومت را به اصطلاح اشراف و اعيان تشكيل مىدادند از اين جهت ، اطلاع از اينكه به قشر مستمند چه مىگذرد نداشتند ، نمىتوانستند بفهمند كه مستمند يعنى چه ؛ فكرشان اصلًا در اين قضيه هيچ وقت وارد نمىشد . كسانى كه از اول كودكى تا آن وقتى كه به حكومت رسيدند در مهد آرامش و رفاه بارآمدند ، اينها ادراك اين مطلب را كه قشر ديگرى هم ما داريم كه قشر مستمند است نمىكردند . اگر هم يك وقتى هم در ذهنشان مىآمد ، عبور مىكرد . فكر اين نبودند كه اين طبقه هم يك موجوديتى دارد و بايد براى موجوديت اينها هم فكرى كرد . و لهذا در طول تاريخ ، اين قشر مستمند و مستضعف و محروم در طول تاريخ شاهنشاهى و در اين تاريخى كه شماها هم ادراك كرديد زمان محمد رضا و بعضىتان هم زمان رضا خان\r\n\r\n","description":"","footnote":"","page_name":" 27 ","page_number":47},
  {"content":"\r\n\r\nرا ادراك كرديد ، مىبينيد كه حكومت ، حكومت اشراف بود . اگر در يك مجلسى يك نفر ، دو نفر هم از طبقهء محرومين پيدا مىشد ، دريك اقليت بسيار ضعيف بودند كه در مقابل آن جمعيت كثير نمىتوانستند كارى انجام بدهند . اصل جنس اسكلت حكومت اشرافى اين است كه به مردم نرسند . و لهذا تمام اين روستاهاى ايران تقريباً از همهء مواهبى كه بايد به دست حكومتها تحقق پيدا كند براى اين روستاها و اين دهات دور افتاده هيچ تحققى پيدا نكرد ؛ كمى بوده است ، آن هم روى يك مطالبى كه باز پاى مالكين و اشراف تو كار بود . اگر روستايى بود كه يكى از اشراف مالك او نبود يا يكى از - حكومت - افراد حكومت مالك او نبود ، او از تمام مواهب محروم بود . برق يك مطلبى بود كه الآن هم در اكثر روستاهاى ما كمى رفته است و مشغول‌اند كه برود ، بهدارى ابداً نبود ، راه نبود ، به طورى كه اگر يكى مريض مىشد ، يك زنى مىخواست وضع حمل بكند ، در آنجا اسبابش فراهم نبود ، مىخواستند بياورند به يك شهرستانى ، از باب اينكه راه نبود ، بين راه ، مريض يا آن زن بدبخت تلف مىشد يا كمىاش مىرسيد به معالجه . اين وضع حكومت اشرافى در جهان است .\r\n\r\nحكومت محرومان و مستضعفان نعمت بزرگ الهى\r\nيكى از نعمتهاى بزرگى كه خداى تبارك و تعالى به اين ملت عنايت فرمود اينكه حكومت ، حكومت مستضعفين است ، حكومت محرومين است . يعنى ، آنهايى كه در رأس حكومت واقع شدند وقتى كه ملاحظه مىكنيد رئيس جمهورش از مدرسه پا شده است آمده است رئيس جمهور شده ، طلبه مدرسه بوده . رئيس مجلسش از مدرسه آمده است و رئيس مجلس شده است . رئيس دولتش يك بازارى است كه پدرش الآن هم بازارى است ظاهراً ، از بازار آمده است و رئيس دولت شده ، و وزراى ديگرش هم همين طور ، وكلاى ديگرش هم ، وكلا هم همين طور . الآن شما در تمام قشر دست‌اندركاران ، چه در مجلس و چه در حكومت يك نفر از آن اشخاصى كه در آن وقتها ، در زمان شاهنشاهى كفيل امر بود يك نفر از اشباه آنها را شما نمىبينيد . و خاصيت يك حكومت\r\n\r\n","description":"","footnote":"","page_name":" 28 ","page_number":48},
  {"content":"\r\n\r\nمحرومين ، مستضعفين و حكومت مردمى اين است كه هم مجلسش مىفهمد مستضعفين و محرومين يعنى چه ، هم حكومت و وزرا مىفهمند كه يعنى چه ، هم رئيس جمهور و رئيس مجلس‌اش مىدانند كه اين محروميت يعنى چه ؛ براى اينكه خودشان لمس كرده‌اند ، خودشان لمس محروميت را كرده‌اند ؛ اينها مىفهمند كه نادارى يعنى چه و محروميت يعنى چه . و لهذا خاصيتى كه حكومت محرومين دارد چند چيز است كه حالا من بعضىاش را عرض مىكنم . يكى اينكه چون احساس كرده‌اند محروميت را ، به فكر محرومين مىتوانند باشند . مىتوانند كه بفهمند كه راه اگر نباشد و اين مريض در يك دهكده‌اى مريض بشود و بخواهند بياورندش به شهر ، چه مصيبت‌هايى هست ، براى اينكه ، راه نيست بايد با الاغ مثلًا با اسب بياورند . اينها مىفهمند اين يعنى چه ، در ذهنشان اين معنا مىآيد . اينها مىفهمند كه محروميت از حيث بهدارى و درمانگاه يعنى چه . اينها مىفهمند كه محروميت از حيث آب و برق يعنى چه . اينها از باب اينكه خودشان لمس كرده‌اند اين مسائل را ، مىتوانند بفهمند . به خلاف آن قشرى كه سابق متكفل اين امور بود نمىتوانستند بفهمند . يعنى يك كسى كه در مهد اشرافيت به اصطلاح آن وقت بزرگ شده است و از اولى كه چشمش را باز كرده است با نوكر و كلفت و حشم و اينها روبرو بوده ، اين وقتى بزرگ شد خيال مىكند همهء چيز همين است . نمىتواند ادراك كند كه يك طبقه‌اى هستند كه نان ندارند ، يك طبقه‌اى هستند كه نمىتوانند زندگى كنند . اين يكى از خاصيت‌هاى حكومت محرومين و مستضعفين است .\r\n\r\nخوف نداشتن از قدرتها ، ويژگى حكومت محرومان\r\nيكى از خاصيت‌هاى بزرگش اين است كه اينها ديگر از قدرت‌ها نمىترسند .\r\nخاصيت اعيانيت و اشرافيت به اصطلاح و رفاه اين است كه چون هميشه خوف اين مطلب كه نبادا از اين مقام ، پايين بيايم و نبادا يك لطمه‌اى به اشرافيت من بخورد ، اين خوف ، اسباب اين مىشد كه نسبت به زير دست‌ها ظالم و نسبت به بالا دست‌ها توسرى خور باشد . يك نفر كه نخست وزير بود ، وزير بود و در تاريخ ، در طول تاريخ از كسانى\r\n\r\n","description":"","footnote":"","page_name":" 29 ","page_number":49},
  {"content":"\r\n\r\nبود كه متكفل امور كشور بود ، نسبت به زيردستان با تمام معنا ظلم مىكرد - به حسب نوع البته - ولى وقتى مواجه مىشد با يك سفارتخانهء خارجى ، كمال ذلّت را داشت . اين خاصيت اشرافيت ، به اصطلاح اشرافيت آن معناست كه آنها داشتند ، و خاصيت حكومت رفاه طلبان است كه در مقابل سفارتخانه‌هاى خارجى ذليل بودند و در مقابل رعيت خودشان و قشر محرومين با كمال قلدرى رفتار مىكردند . از قرارى كه من شنيدم همين محمد رضا در اواخر سال جناياتش وقتى كه ايران قيام كرد و آن بساط را و آن نهضت را ، انقلاب را به پا كرد و ديدند خارجىها كه نمىتوانند اين را ديگر اينجا نگه دارند ، ديگر اين عروسك به درد نمىخورد ، گفتند - از بعضى اشخاصى كه نقل كردند كه از خود آنها بودند و حاضر قضيه بودند - كه وقتى از طرف امريكا با او آمدند و گفتند كه شما بايد ديگر برويد ، او كه نشسته بود يك قلم دستش بود لرزيد و قلم از دستش افتاد ، اين قدر عاجز بود ؛ اما نسبت به ملت ديديد كه چه كرد ، حكومت محرومان اين خاصيت را دارد كه امروز اگر رئيس جمهور امريكا بيايد اينجا بخواهد به يك نفر از كارمندهاى اداره ، دولت ما يك درشتى بكند يك سيلى مىخورد . در حكومت ، حكومت‌هاى سابق تعقل نمىكردند كه مىشود يك سفارتخانهء امريكايى با يك سفارتخانه شوروى را باهاش اين رفتارى بكنند كه در حكومت محرومين شد ، تعقل اين مطلب را براى آنها امكان نداشت . امروز خاصيت حكومت محرومين اين است كه خوف به دلشان راه نمىدهند .\r\nامريكا از آن طرف درياها نشسته و فرمان مىدهد بر حكومت‌هاى قلدرى ، همه فرمان مىبرند ، حكومت ايران كه حكومت مستضعفين است هيچ اعتنا به او نمىكند . در اين قضيه‌اى كه راجع به نفت ايران صدام يا يكى از وزراى او گفته بودند كه ما نفت ايران را مىزنيم و طياره‌هايى از فرانسه مثلًا مىگيريم و نفت ايران را مىزنيم ، ايران و كارفرمايان ايران ايستادند و گفتند اگر يك همچو غلطى بكنيد ما نفت را به روى همهء كشورهاى خارجى مىبنديم ، و اين يك واقعيت است . امريكا از آن طرف دنيا نشسته مىگويد كه ما حفظ امنيت اين خليج را مىكنيم ، تا آمده او تخيل بكند ، اين كار شده است در ايران . بايد امريكا فكر اين معنا باشد كه امثال نوكرهاى خودش مثل صدام و امثال اينها را به جاى\r\n\r\n","description":"","footnote":"","page_name":" 30 ","page_number":50},
  {"content":"\r\n\r\nخودشان بنشانند ، به فكر اين نباشد كه به ايران مىتوانند يك ضرب شستى وارد كنند .\r\nايران حكومت مردم است ، حكومت مردمى ديگر نمىتواند بترسد از اينكه امريكا چى مىگويد . حكومت مستمندان است ، حكومت مستضعفان است . اينها در دلشان خوف نيست به اينكه اگر چه بشود ما مقام‌مان را از دست مىدهيم . مقام نيست تو كار ، هيچ يك از اينها به فكر اين نيستند كه ما الآن يك مقامى داريم و مقام فروشى بكنند . و هيچ كدام هم يك زندگى اشرافى ندارند كه بترسند از دستشان گرفته بشود . و چون حكومت ايمان است ، خوف از شهادت هم ندارند . بنا بر اين ، امريكا و امثال امريكا تصور نكنند كه با يك كلمه‌اى كه در سابق ، زمان شاه و زمان رضا خان و محمد رضا خان مىگفتند در اينجا اطاعت مىشد ، حالا هم آن هست . نخير ، حالا آن نيست . حالا اگر يك سفيرى از شما نسبت به يك نفر از كارمندهاى ما بخواهد يك جسارتى بكند غايت امر اين است كه او را بيرونش مىكنند . - اگر در همين جا تربيتش نكنند - . حكومت ، حكومت محرومين است ، محرومين ترس ندارند از اين امور ، آن حكومت اشراف بود كه تشر مىزديد و آنها جا مىخوردند . اينها حكومت توده است ، تودهء مردم است ، محرومين است ، بازار است ، خيابان است و كارگرانند و كشاورزان ، حكومت مال اينهاست . يك همچو حكومتى ، يك همچو بافتى كه در حكومت ايران است امروز ، اين بافت جورى است كه خوف تويش نيست . از چى بترسند ؟ بترسند شهيد مىشوند ؟ بسيارند ، بسيارى هستند كه آرزوى اين كار را مىكنند . بترسند مقام از آنها گرفته بشود ؟ مقامى تو كار نيست تا گرفته بشود . بترسند - نمىدانم - پارك‌ها و نمىدانم دهات از آنها گرفته بشود ؟ نه پاركى دارند ، نه دهى دارند ، اين از خاصيت حكومت محرومين است كه نه از اين ابرقدرت مىترسد و نه از آن ابرقدرت مىترسد و از جنگ هم نمىترسند . شما خيال مىكنيد كه اگر در زمان سابق يك همچو جنگى پيش مىآمد ، وضع ايران اين نحو بود كه مردم بايستند و در جبهه و پشت جبهه بايستند و اين طور توى دهنى بزنند به امريكا ؟ صدام كه قابل آدم نيست ، اين تو دهنى به امريكاست كه قلاده را از سر اين برداشت و اغوا كرد اين بدبخت را و او را به اين حال رساند . امروز روزى است كه مردم ما از جنگ نمىترسند ، براى\r\n\r\n","description":"","footnote":"","page_name":" 31 ","page_number":51},
  {"content":"\r\n\r\nاينكه از جنگ براى چه بترسند ؟ از جنگ مىترسند كه بيايد كسى در بين بلادشان چه بكند ؟ خوب اينها بيرونشان كردند و كسى نمىتواند وارد بشود در اينجا . از كودتا بترسند ؟ كى كودتا بكند ؟ كى مىتواند در اين كشور كودتا بكند ؟ كشورى كه همهء افرادش مجهز هستند براى مقابله ، حتى خانم‌هاى پشت پرده . اين هم يكى از خاصيت‌هايى است كه حكومت مستضعفين دارد كه خوف ندارند اينها . ديگر سفارتخانه‌ها نمىتوانند بزرگى بفروشند به حكومت ايران . پيش‌تر حكومت مال سفارتخانه‌ها بود ، يك وقت سفارت انگليس بود كه همهء چيز دستش بود و بعدش هم سفارت امريكا شد . حالا يك سفارتخانه در اينجا نمىتواند يك حرفى بزند كه به يكى از كارمندهاى ما بر بخورد ، چه سفارت شوروى باشد چه سفارت امريكا باشد و چه سايرين . حكومت مردم اين است خاصيت‌اش در مقابل حكومت اشرافى ، حكومت مردمى يكى از خاصيات بزرگش اين است كه خوف در دلشان نيست .\r\n\r\nپشتيبانى مردم از حكومت ويژهء محرومان\r\nيكى از خاصيت‌اش كه همين معنا را دنبال دارد اين است كه مردم پشتيبان حكومت هستند . اگر مردم ، نصف مردم پشتيبان محمد رضا بودند ، اين مصيبت‌ها به سر او مىآمد ؟\r\nمردم يكپارچه پشتيبان اين حكومت هستند . اگر حكومت يك گرفتارى پيدا بكند اين مردم‌اند كه رفع مىكنند گرفتارى را . اگر جنگ براى دولت پيش آيد ، اين مردم‌اند كه جبهه‌ها را پر مىكنند و پشت جبهه‌ها را هم خدمت مىكنند در پشت جبهه‌ها ، اين خاصيت حكومت مردمى است . امروز مجلس چون مجلس مردمى است ، اين مجلس مردمى مىتواند به فكر محرومين باشد و مجلس ديروز نمىتوانست كه به فكر محرومين باشد براى اينكه محروم تويش نبود ، اگر هم بود يكى دوتا بود كه كارى از او نمىآمد . اما امروز مجلس ، مجلسى است كه محروميت كشيده‌اند اهل اين مجلس ، و در آنها از اشراف و اعيان و امثال ذلك ديگر وجود ندارد ؛ و لو بعض منحرفين هستند اما از اشراف و اعيان ديگر خبرى نيست . يك همچو مجلسى مىتواند خدمت كند به اين كشور و يك\r\n\r\n","description":"","footnote":"","page_name":" 32 ","page_number":52},
  {"content":"\r\n\r\nهمچو مجلسى پشتيبانش همين مردم كوچه و بازار هستند . اين هم يكى از خاصيت‌هاى بزرگ حكومت مردمى است كه خوف اينكه چه بشود ندارند . و قدرت‌هاى بزرگ توجه به اين معنا بكنند كه نمىتوانند امروز آن فرمانفرمايى كه در زمان محمد رضا يا زمان رضا خان مىكردند امروز هم بكنند .\r\n\r\nسربلندى حكومتهاى اسلامى در مقابل قدرتها\r\nامروز ديگر خريدار ندارد آن حرف‌ها ، پوچ است آن حرف‌ها . شيوخ خليج و اينهايى كه حكومت‌هايى در كشورهاى اسلامى دارند توجه بكنند به اينكه ما براى چندمين بار به آنها سفارش مىكنيم كه با كشور ما اين طور نكنند . يك روز اينها بيدار مىشوند كه وقت گذشته است . يك روز دولت حجاز به خود مىآيد كه مسأله ديگر گذشته . از همين حالا به فكر باشد كه كارهايش را تعديل كند . قضيهء جلوگيرى از حجاج ايران يك مسأله‌اى نيست كه بتواند حكومت حجاز يك همچو امرى را انجام بدهد .\r\nحكومت حجاز كوچكتر از اين است كه جلوى حجاج را بگيرد ؛ لكن اشكالتراشى مىكنند و اين اشكالتراشى يك روزى بيدار مىشوند كه وقت گذشته است و ديگر نمىتوانند عذرخواهى كنند . از همين حالا درست توجه بكنند كه شمايى كه مىگوييد ما خدمتگزار بيت هستيم و شمايى كه در يك كشورى واقع شديد كه خانهء خدا در آن كشور است ، خيال نكنيد كه خانه خدا مال شماست و شما كليددار خانهء خدا هستيد . خانهء خدا مال مسلمين است . مستشارهاى امريكا در حجاز به طور رفاه زندگى مىكنند و از آن پول محرومين و نفت محرومين به آنها هر چه خواستند مىدهند ، لكن حجاج ايران مضر است براى آنها . معلوم است چرا مضر است ، براى اينكه وقتى يك حكومتى سرسپردهء يك دولتى شد ناچار است كه حفظ بكند منافع آن دولت را . ما مىگوييم چرا سرسپرده باشيد . ما مىخواهيم كه حكومت‌هاى اسلامى سربلند باشند ، آقا باشند بر دنيا ، همان طورى كه حكومت ايران امروز هست . چرا بايد شما خودتان را اين طور ذليل كنيد در مقابل امريكا كه جرأت اينكه يك كس ديگرى در مكه نسبت به امريكا يك كلمه‌اى\r\n\r\n","description":"","footnote":"","page_name":" 33 ","page_number":53},
  {"content":"\r\n\r\nبگويد يا نسبت به اسرائيل يك كلمه‌اى بگويد ، اين جرأت را نداشته باشيد و بخواهيد كه كشور ايران حجاج ، صد هزار نفر حجاج خودش را نفرستد آنجا ؟ - حجاج - ايران تمام حجاجش را مىفرستد يا اصلًا نمىفرستد . من به حكومت حجاز نصيحت مىكنم كه اين طور با مسلمين رفتار نكنند و اين طور طرفدار دشمن‌هاى اسلام و دشمن‌هاى بيت اللَّه الحرام نباشند . من نصيحت مىكنم كه تا دير نشده به خود آيند . نگذارند يك وقت كه وقت گذشته است آن وقت عذرخواهى كنند ؛ حال صدام را مشاهده كنند . صدام - از همهء حكومت عراق - از همهء حكومت‌هاى منطقه قويتر بود ، و امروز همچو ذليل شده است كه نمىداند چه بكند و دست گدايى به اين ور و آن ور دراز مىكند و فايده ندارد .\r\n\r\nهشدار به كشورهاى منطقه در مساعدت با صدام\r\nمن به حكومت‌هاى اطراف خليج و به حكومت‌هاى منطقه هشدار مىدهم كه دست از مخالفت با ايران و مساعدت با صدام بردارند . دست بردارند كه اين حزب بعث از بين برود و حكومت عراق به دست مسلمانها اداره بشود و ايران همان طورى كه به دست خود مردم اداره مىشود عراق هم اين طور باشد ، و حكومت اسلامى براى همهء شيوخ منطقه بهتر است از يك قدرت پوشالى امريكا .\r\nبايد تجديد نظر بكنند در حرفهاى خودشان . ننشينند در كاخ‌هاى بزرگ خودشان و خيال كنند كه حالا كه در كاخ هستيم پس به ايران هم مىتوانيم چه بكنيم . خدا نكند كه امسال حجاج ايرانى نروند به مكه ، و خدا نكند كه اين اسباب اين بشود كه اسلام و مسلمين انفجار در آنها حاصل بشود ، و ديگر نه از شيخى وجود پيدا بشود و نه از بستگان امريكا . به خود آييد و توجه كنيد كه اين قضيه ، قضيهء اسلام است ، مخالفت صريح با قرآن است . « 1 » آن كه مخالفت صريح با قرآن بكند چطور مىتواند حكومت اسلامى داشته باشد و كليددار مكه باشد ؟ بنا بر اين ، من باز هم از باب اينكه مىخواهيم با همهء مسلمين ، با همهء دولت‌ها به طور مدارا رفتار كنيم و هيچ وقت ميل نداريم كه با خشونت رفتار كنيم ، از\r\n\r\n\r\n","description":"","footnote":"\r\n( 1 ) - اشاره است به آيهء 217 ، سوره بقره .\r\n","page_name":" 34 ","page_number":54},
  {"content":"\r\n\r\nآنها مىخواهم كه تجديد نظر بكنند در افكار خودشان . آن روزى كه شما گرفتار بشويد امريكا به دردتان نمىخورد ؛ همان طورى كه امروز صدام امريكا به دردش نمىخورد ، هى مىگويد ما بيطرفيم . نمىتواند بگويد من هم طرفم . اصلًا اينها مىخواهند يك دسته‌اى را به جان هم بريزند و استفاده‌اش را آنها بكنند . آنها حاضر نيستند كه سربازهاى خودشان را به كشتن بدهند براى خاطر صدام و براى خاطر ديگران . ساير حكومت‌هاى منطقه بيدار بشوند و گرفتارى صدام براى آنها عبرت باشد . و خداى تبارك و تعالى اگر چنانچه ، آنها برگردند و به طريق اسلامى برگردند ، خداى تبارك و تعالى بخشنده است و ما هم تابع احكام خدا هستيم .\r\nاميدوارم ان شاء اللَّه اين قشر مؤمن ايران را خداوند سلامت نگه دارد و حكومت را ، حكومت اسلامى را توفيق بدهد كه خدمت بكنند ، به اين قشر مستمند ، خدمت بكنند . چه آنهايى كه در وزارتخانه‌ها هستند و چه آنهايى كه در مجلس هستند ، خودشان را خدمتگزار اين ملت بدانند . ان شاء اللَّه همهء موفق و مؤيد باشيد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 35 ","page_number":55},
  {"content":"\r\n\r\n\r\nحكم [ عفو و تخفيف مجازات جمعى از زندانيان به رئيس ديوان عالى كشور 
  ]\r\nزمان : 12 مرداد 1362 / 23 شوال 1403\r\nمكان : تهران ، جماران\r\nموضوع : عفو و تخفيف مجازات زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . حضرت آيت اللَّه العظمى امام خمينى ، رهبر كبير انقلاب و بنيانگذار جمهورى اسلامى ايران - مد ظله العالى\r\nاحتراماً ، به پيوست اسامى 296 نفر از محكومين دادسراى انقلاب اسلامى و 96 نفر از محكومين دادسراى عمومى كه به تأييد حاكم شرع و ادارهء عفو و بخشودگى مشمول عفو و يا تخفيف در مجازات شده‌اند تقديم مىگردد . « 1 » - 10 / 5 / 62 - سيد عبد الكريم موسوى اردبيلى 
  ] .\r\nبسمه تعالى\r\nموافقت مىشود .\r\n12 مرداد 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 36 ","page_number":56},
  {"content":"\r\n\r\n\r\nسخنرانى [ در جمع استانداران ( هماهنگى استانداران با دولت و مجلس ) 
  ]\r\nزمان : صبح 12 مرداد 1362 / 23 شوال 1403\r\nمكان : تهران ، حسينيه جماران\r\nموضوع : وظيفه استاندارها حمايت و پشتيبانى از دولت و مجلس\r\nحضار : ناطق نورى ، على اكبر ( وزير كشور ) - استانداران سراسر كشور\r\nبسم اللَّه الرحمن الرحيم\r\n\r\nلزوم تفاهم استانداران و روحانيون\r\nمطالبى كه مىگويم گرچه تكرارى است لكن لازم است تكرار و سفارش شود ، و آن دو مطلب است . يكى اينكه با روحانيون بسازيد . من به روحانيون هم اين سفارش را بارها كرده‌ام ، ولى چون شما امروز اينجا هستيد به شما تاكيد مىكنم . شما با ساختن با روحانيون مردم را با خود كنيد ، در اين صورت آسيب نمىبينيد ؛ زيرا آسيب از ناحيه اختلاف پيش مىآيد . شما و روحانيون بايد با هم تفاهم داشته باشيد . شما مىدانيد تا به حال هر كارى انجام گرفته است ، از اتفاق بوده است ؛ پيشبردمان از توافقى بوده است كه بين تمامى اقشار است . خارجىها هم اگر بخواهند كارى بكنند ، اول بين خود ما اختلاف مىاندازند و از اين راه فساد ايجاد مىكنند ، بعد از آنكه اختلاف شد لطمه وارد مىآورند ، مستقيماً كه دخالت نمىكنند . و ما براى حفظ اسلام مكلف و مسئوليم ، و امروز حفظ اسلام در تفاهم است ، تفاهم بين همهء اقشار ، بين مردم با روحانيون ، روحانيون با استاندارها ، استاندارها با مردم و روحانيون ، و اين تكليفى است الهى كه بايد جواب آن را بدهيم .\r\n\r\nتكليف استاندارها ، پشتيبانى از دولت\r\nمطلب دوم اينكه بايد تمام استاندارها در هر جا كه هستند پشتيبان دولت باشند . امروز استاندارها بايد نخست وزير را ، دولت را و مجلس را تقويت كنند كه اگر خداى نخواسته ، اختلاف كنند موجب شكاف مىشود و صدمه به اسلام وارد مىشود . و اگر صدمه به اسلام وارد شد خداى نخواسته موجب مىشود كه ديگر اسلام به اين زودىها سر ، بلند\r\n\r\n","description":"","footnote":"","page_name":" 37 ","page_number":57},
  {"content":"\r\n\r\nنكند . آنهايى كه از اسلام سيلى خورده‌اند و تشخيص داده‌اند كه اسلام است كه ملت‌ها را نجات مىدهد ، اگر سر ، بلند كنند و به اسلام صدمه وارد كنند ما چه جوابى داريم ؟ بايد استاندارها از نخست وزير و دولت و همهء وزرا پشتيبانى كنند . شما بايد خودتان با هم باشيد و پشتيبان همديگر . من باز تأكيد مىكنم كه اگر سران با هم خوب باشند ، اين كشور صدمه نمىبيند . و اگر صدمه‌اى اين كشور ببيند از اختلاف سران است . همانطور كه شارع مقدس فرموده ، بايد دولت ، مجلس و قوهء قضائيه احساس كنند كه يك تكليف دارند و آن اينكه اختلاف نداشته باشند . امروز اختلاف موجب مىشود به جبهه‌ها سرايت كند و اگر خداى نخواسته سرايت كرد ، مصيبت پيش مىآيد . امروز تقريباً هيچ كس با ما موافق نيست ، و آنهايى هم كه موافق هستند فقط اظهار است . مع ذلك پاسدارها و ارتشىها و بسيجىها و ساير نيروها توانسته‌اند اين پيروزىها را به دست آورند . اين براى اين است كه بين آنها اختلاف نيست . اختلاف روحانيون با استاندارها و يا خودشان ، به مردم سرايت مىكند و در جبهه‌ها منعكس مىشود ، آن وقت نمىتوانيد مصيبتى را كه از اين ناحيه پيدا مىشود ارزيابى كنيد ، و مصيبت بزرگ اين است كه در اين صورت اسلام نمىتواند سر ، بلند كند . بايد متوجه باشيد كه اين يك تكليف است كه همه با هم باشيد تا اين بار را به آخر برسانيد . خوب خدمت كنيد ، به مستضعفان برسيد .\r\nشما در دوردست‌ها مسئوليت داريد به مستمندان كه در طول تاريخ زير فشار و زحمت بودند برسيد و جديت نماييد تا راه چاره‌اى كه آنها را به جايى برساند پيدا كنيد ، در عمران و راهسازى براى آنان جديت كنيد . امروز به مستضعفان و مستمندان و زاغه‌نشينان كه ولى نعمت ما هستند خدمت كنيد . پيش خداى تبارك و تعالى كمتر خدمتى است كه به اندازهء خدمت به زاغه‌نشينان فايده داشته باشد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 38 ","page_number":58},
  {"content":"\r\n\r\n\r\nپيام [ تشكر به رئيس جمهور الجزاير ( تبريك عيد سعيد فطر ) 
  ]\r\nزمان : 15 مرداد 1362 / 26 شوال 1403\r\nمكان : تهران ، جماران\r\nموضوع : پاسخ پيام تبريك عيد سعيد فطر\r\nمخاطب : شاذلى بن جديد ( رئيس جمهور الجزاير )\r\nبسم اللَّه الرحمن الرحيم\r\n26 شوال 1403\r\nحضرت آقاى شاذلى بن جديد ، رئيس جمهورى دمكراتيك خلق الجزاير\r\nپيام تبريك آن حضرت به مناسبت حلول عيد سعيد فطر در روز 24 شوال المكرم و اصل و موجب تشكر گرديد . متقابلًا اين عيد بزرگ اسلامى را به جنابعالى و ملت مسلمان برادر الجزاير تبريك گفته ، سعادت و عظمت اسلام و مسلمين را از خداى تعالى مسألت دارم . و السلام عليكم و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 39 ","page_number":59},
  {"content":"\r\n\r\n\r\nپيام [ تشكر به رئيس جمهور مالديو ( تبريك عيد سعيد فطر ) 
  ]\r\nزمان : 15 مرداد 1362 / 26 شوال 1403\r\nمكان : تهران ، جماران\r\nموضوع : پاسخ پيام تبريك عيد سعيد فطر\r\nمخاطب : مأمون عبد القيوم ( رئيس جمهور مالديو )\r\nبسم اللَّه الرحمن الرحيم\r\n26 شوال 1403\r\nحضرت آقاى مأمون عبد القيوم ، رئيس جمهور كشور مالديو\r\nپيام تبريك آن حضرت به مناسبت حلول عيد سعيد فطر در روز 23 شوال المكرم و اصل و موجب تشكر گرديد . متقابلًا اين عيد بزرگ اسلامى را به آن جناب و ملت مسلمان كشورتان تبريك گفته ، عزت و سربلندى ملل اسلامى را از خداى تعالى مسألت دارم . و السلام عليكم و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 40 ","page_number":60},
  {"content":"\r\n\r\n\r\nاجازه نامه [ به آقاى شيخ اسماعيل ، در امور حسبيه و شرعيه 
  ]\r\nزمان : 17 مرداد 1362 / 28 شوال 1403\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : آقا شيخ اسماعيل\r\nبسمه تعالى\r\nالحمد للَّه رب العالمين و الصلاة و السلام على محمد و آله الطاهرين و لعنة اللَّه على اعدائهم اجمعين .\r\nو بعد ، جناب ثقة الاسلام و المسلمين آقاى شيخ اسماعيل - دامت توفيقاته - از طرف اين جانب مجازند در تصدى امور حسبيه و اخذ وجوه شرعيه و صرف سهم مبارك امام - عليه السلام - را در مخارج خودشان به نحو اقتصاد و صرف ثلث ما زاد را در اعلاى كلمهء طيبهء اسلام و صرف نصف از سهم سادات را در موارد منطبقه و ارسال ما بقى را نزد اين جانب جهت اعلاى كلمهء طيبهء اسلام .\r\n« و اوصيه - ايده اللَّه تعالى - بما اوصى به السلف الصالح من ملازمة التقوى و التجنب عن الهوى » . و السلام عليه و على اخواننا المؤمنين و رحمة اللَّه و بركاته .\r\nبه تاريخ 28 شوال المكرم 1403\r\nروح اللَّه الموسوي الخمينى\r\n\r\n","description":"","footnote":"","page_name":" 41 ","page_number":61},
  {"content":"\r\n\r\n\r\nسخنرانى [ در جمع اعضاى كميسيونهاى نفت و ارشاد مجلس ( ايجاد فضاى تفاهم ) 
  ]\r\nزمان : صبح 17 مرداد 1362 / 28 شوال 1403\r\nمكان : تهران ، جماران\r\nموضوع : وظيفهء نمايندگان ، ايجاد فضاى تفاهم در مجلس\r\nحضار : اعضاى كميسيونهاى نفت ، ارشاد و هنر اسلامى مجلس شوراى اسلامى\r\nبسم اللَّه الرحمن الرحيم\r\n\r\nحل شدن مشكلات به واسطه اسلامى بودن انقلاب\r\nاز آقايان تشكر مىكنم كه به اينجا تشريف آورده و مسائل و مشكلات را با يكديگر در ميان مىگذاريم . عمده اين است كه ما به وضعيت خودمان و وضعيت انقلاباتى كه در دنيا واقع مىشود توجه كنيم . يك وقت مملكتى است كه انقلاب مىكند و پشت سرش شوروى و امريكا و امثال اينها هستند كه اين انقلاب ، انقلاب ديگرى است . و يك وقت كشورى است همانند ايران كه انقلاب مىكند و خودش را از همهء قدرت‌هاى شرق و غرب كه مىخواهند در آن تصرف كنند جدا كرده است . مع ذلك مىبينيم آنها كه پشت سرشان قدرت‌ها بوده‌اند و انقلاب كرده‌اند وضع‌شان بسيار بدتر از ماست . و با اين دو خاصيت اگر شما بخواهيد كه شب بخوابيد و صبح بيدار شويد كه همهء امور درست شده باشد اين يك امر غير ممكن است ، و اگر جهت اسلامى اين انقلاب نبود ، تا آخر هم مشكلات ما حل نمىشد ، و چون اسلامى است و مردم همه با هم هستند و علاقه به اسلام دارند ، على رغم تبليغات دامنه‌دار و جنگ و مشكلاتى كه عليه ما تحميل كرده‌اند مع ذلك ايران در اين چند سال كه انقلاب كرده است با استقامت سر جاى خود ايستاده و به پيش مىرود . وظيفهء آقايان وكلا اين است كه هر جايى كه گرفتارى هست دنبال رفع آن باشند و متوقع نباشند كه فوراً رفع بشود .\r\n\r\nرعايت مسائل اخلاقى در مباحث مجلس\r\nو مهم اين است كه مجلسىها با هم و با دولت و با ساير مقامات تفاهم داشته باشند . و\r\n\r\n","description":"","footnote":"","page_name":" 42 ","page_number":62},
  {"content":"\r\n\r\nمجلسى كه اساس يك كشور است بايد محلى براى بحث و ساختن اخلاق جامعه باشد ، و انتقاد و استيضاح حق مجلس است اما برخورد با متخلف با آرامى و طرح مسائل اخلاقى بهتر رفع اختلاف مىكند تا با الفاظ نيش‌دار و مقابله كردن با يكديگر . لذا بايد نطق‌هاى قبل از دستور يا مسائلى كه در مجلس واقع مىشود همانند خطبه‌هاى نهج البلاغه و خطب ائمهء اطهار مردم را رو به صلاح ببرد ، و آقايان در صحبت‌هايشان اين احساس را داشته باشند كه براى مصلحت جامعه حرف مىزنند ، نه براى مقابله و خودشان را يك واعظ حساب بكنند كه مىخواهند مردم را موعظه كنند و مردم هم احساس كنند كه اين آقايان خير و صلاح آنها را مىگويند .\r\n\r\nوظيفه جوانان در جنگ و مبارزه با دشمن\r\nمن از مسائلى كه شما گفتيد مطلعم ، لكن مشكلات بايد به تدريج متحول گردد . و لكن الآن مسئلهء بزرگ ما جنگ است كه مشاهده مىكنيد كه تقريباً در اكثر جبهه‌ها مشغول آن هستيم ، و بايد الآن تمام كوشش‌مان را به كار بيندازيم كه اين جنگ را به پيروزى برسانيم كه اگر خداى نخواسته ، اين جنگ به پيروزى نرسد و شكستى پيش آيد خيال نكنيد كه اين شكست براى ايران است ، بلكه براى همهء مستضعفان جهان واقع مىشود . الآن چشم‌هاى همهء مردم دنيا به ايران دوخته شده كه در جنگ چه مىكند ، و همهء آقايان بايد توجه داشته باشند ، و من به همهء مردم كشور و به همهء جوان‌ها عرض مىكنم جنگى كه الآن در كار است ، جنگ سرنوشت‌ساز ماست . جنگى است كه يك طرف آن دشمن با همهء تجهيزات و پشتيبانى همهء قدرت‌ها به ميدان آمده و اين طرف ما هستيم كه از قدرت‌هاى بزرگ بريده ، به خداى تبارك و تعالى توجه داريم ؛ لذا اين جوان‌هاى ما هستند كه بايد اين سرنوشت را به آخر برسانند ، و اين جوان‌هاى ايران هستند كه بايد تنور جنگ را گرم نگه دارند ، و به حمد اللَّه رزمندگان ما در همه جا پيروزند و شما مىدانيد كه اگر خداى نخواسته ، صدام پيروز بشود با اهل اين كشور چه خواهد كرد .\r\nو اين سهل است در مقابل اينكه اسلام سيلى بخورد و نتواند به اين زودىها سربلند\r\n\r\n","description":"","footnote":"","page_name":" 43 ","page_number":63},
  {"content":"\r\n\r\nكند . بار ديگر من به همهء اهالى كشور تأكيد مىكنم كه امروز بايد توجه به اين جنگ زياد باشد . و امروز تمام اسلام در مقابل تمام كفر ايستاده است . و ما اگر جايى را فتح كرديم نبايد غرور پيدا كنيم بلكه بايد اين فتح را تا آنجا دنبال كنيم و ادامه دهيم كه متجاوز سر جاى خودش بنشيند ، يعنى متجاوز از بين برود . كه خسارت جانى قابل جبران نيست ولى آن همه خسارات مالى كه به اين كشور وارد شده است بايد بدهند . و من مسأله‌اى كه روى آن پافشارى مىكنم اين است كه امروز همهء جوان‌هاى ما موظفند جبهه‌ها را گرم نگه دارند و بروند به سراغ برادرانشان كه در حال جنگ هستند ، كه اگر مسئلهء جنگ حل بشود و ان شاء اللَّه با پيروزى كامل به آخر برسد ، مسائل ديگر مسائل فرعى است و حل آنها بسيار آسان است و خود مردم كارها را اصلاح مىكنند و دولت هم دستش باز مىشود و گرفتارىها را رفع مىنمايد . و ما در مسئلهء جنگ و ساير امور بايد با هم باشيم ، و اگر با هم بوديم كارها به پيش مىرود . به حمد اللَّه مجلس اختلافى ندارد و قريب به اتفاق مجلس افراد صالحى هستند كه بايد بين خودشان و ديگران و ساير قوا تفاهم ايجاد كنند و دولت و جبهه‌ها و قواى مسلحه را تأييد و تقويت نمايند و مردم را ارشاد كنند كه به نيروهاى مسلحه كمك كنند ، چه در پشت جبهه و چه در جبهه‌ها ، و به حمد اللَّه تا به حال اين كار را كرده‌اند .\r\nو من از شما آقايان و از مردم تشكر مىكنم كه در جبهه‌ها و پشت جبهه‌ها حضور دارند و به خاطر اسلام خدمت مىكنند . اميدوارم مشكلات با همت آقايان و تأييد خداوند تبارك و تعالى به زودى رفع شود و همهء شما موفق و مؤيد باشيد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 44 ","page_number":64},
  {"content":"\r\n\r\n\r\nسخنرانى [ در جمع وزير و معاونان وزارت سپاه ( عدم ورود به جريانات سياسى ) 
  ]\r\nزمان : صبح 19 مرداد 1362 / 1 ذى القعدة 1403\r\nمكان : تهران ، حسينيه جماران\r\nموضوع : لزوم اجتناب اعضاى سپاه پاسداران از ورود به جريانات سياسى\r\nحضار : رفيق دوست ، محسن ( وزير سپاه پاسداران ) و تنى از معاونان وزارتخانه\r\nبسم اللَّه الرحمن الرحيم\r\n\r\nدخالت ننمودن سپاه در مسائل سياسى\r\nوزارتخانهء سپاه تازه متولد شده است . بايد مواظبت كنيد از اول وضعى كه در وزارتخانه‌هاى سابق بود پيش نيايد . به هم زدن وزارتخانه‌هاى سابق خيلى وقت لازم دارد ، ولى اين وزارتخانه دست خود آقايان است . سعى كنيد جهات اسلامى را خوب رعايت كنيد . مهم اين است كه در سپاه وضعى پيش نيايد كه به روحيهء سپاهىها صدمه بخورد . عمده در اين جمهورى بعد از حفظ جهات اسلامى اين است كه بين سپاه و مردم و سپاه و ارتش اختلافى نشود ، كه به حمد اللَّه امروز نيست . شما بايد سعى كنيد جهات سياسى در سپاه وارد نشود ، كه اگر افكار سياسى وارد سپاه شود ، جهات نظامى آن از بين مىرود . هميشه به سپاه سفارش كنيد كه آنان خودشان را يك جنگندهء خدمتگزار مردم بدانند ، نه يك جنگندهء غير خدمتگزار ، و با ارتشىها با برادرى رفتار كنند . مقصد يكى است ؛ حفظ اسلام و كشور است ، بايد اين مقصد را به پايان برسانيد و بين خودتان و مردم و ارتش رفتار خوب داشته باشيد .\r\n\r\nمحرومان ، خادمان انقلاب و مدافعان جبهه‌هاى جنگ\r\nيك مسلمان بايد با همه ، خاضعانه رفتار كند و خودش را از ديگران كمتر بداند . من وقتى كه فكر مىكنم جوان‌هاى ما كه در جبهه‌ها اين طور زحمت مىكشند خجالت مىكشم چرا در اينجا نشسته‌ام . اميدوارم با وضعى كه در سپاه و ارتش هست مسائل زود حل شود . حال كه صدام گفته است چون به مقاصد خودمان رسيده‌ايم براى صلح دوستى\r\n\r\n","description":"","footnote":"","page_name":" 45 ","page_number":65},
  {"content":"\r\n\r\nعقب‌نشينى كرده‌ايم ، لا بد مثل عقب‌نشينىاى كه در خرمشهر كرده است . ان شاء اللَّه به زودى شرّ صدام از سر مسلمانان رفع گردد و خداوند شما را پيروز گرداند . شما بايد سعى كنيد كه از اول در وزارتخانه‌تان كاغذ بازى پيدا نشود . مردم بايد وزارتخانه را منزل خودشان بدانند . همهء مردم مساوى هستند ؛ البته طبقهء مستمند بر ما بيشتر حق دارند . الآن هم وقتى به جبهه‌ها مىرويد يك نفر مرفه نمىبينيد و يا اگر ببينيد كم است ، بقيه مستمندان هستند ، همين مردم محروم هستند كه انقلاب كردند و پيروز شدند و بعد هم همين‌ها خدمت مىكنند و همين‌ها هم ادامه مىدهند ، و من هم دعا مىكنم كه محفوظ باشند و رو به رشد بروند . ان شاء اللَّه به اين كشور آسيبى وارد نمىشود . كشور را از خودتان بدانيد و مردم محروم را هم برادر بزرگتر خودتان . مردم از سپاه سرد نمىشوند .\r\nبايد سپاه با محبوبيت محفوظ بماند و راهش آن است كه با مردم مدارا كنيم . ان شاء اللَّه پيروز و سربلند بشويد .\r\nو السلام عليكم و رحمة اللَّه و بركاته .\r\n\r\n","description":"","footnote":"","page_name":" 46 ","page_number":66},
  {"content":"\r\n\r\n\r\nسخنرانى [ در جمع مسئولان وزارت امور خارجه ( بازتاب جنايات صدام ) 
  ]\r\nزمان : صبح 20 مرداد 1362 / 2 ذى القعدة 1403\r\nمكان : تهران ، حسينيه جماران\r\nموضوع : بازتاب جنايات صدام پس از بمباران گيلان‌غرب\r\nحضار : ولايتى ، على اكبر ( وزير امور خارجه ) - معاونان و مديران كل وزارتخانه - كارداران و سفراى جمهورى اسلامى ايران در آسيا و اقيانوسيه\r\nبسم اللَّه الرحمن الرحيم\r\n\r\nپايدارى و استقامت در مقابل جنايات صدام\r\nاما راجع به مصيبتى كه به وسيلهء صدام به ايران وارد شد به همهء اهالى ايران بخصوص گيلان‌غرب و بالاخص به بازماندگان شهدا تسليت عرض مىكنم ، و از خداى تبارك و تعالى مىخواهم كه آنها را با اولياى اسلام محشور گرداند و به مجروحين اين جنايت بزرگ شفا عنايت كند .\r\nنكته‌اى كه مىبايست عرض كنم اين است كه صدام گمان كرده است با اين نحو جنايات مىتواند صلح را بر ما تحميل كند ، و حال اينكه هر يك از جنايات ، او را از صلح دور و ما را مصمم‌تر مىكند . ايران كه براى خدا قيام كرده است مىبينيم كه چگونه پايدار است ، و اگر بر فرض باطل كسى خيال مىكرد كه بايد صلح كرد ، با اين جنايات ، ديگر هيچ عاقلى چنين فكرى نمىكند ؛ براى اينكه خانواده‌هاى شهدا و اشخاص مصيبت ديده در مقابل آنان مىايستند . الآن هم كه مشاهده مىكنيد همين مصيبت ديدگان هستند كه فرياد « جنگ ، جنگ » سر مىدهند . جنايتكار در اثر زيادى جنايت نمىتواند از جرم فرار كند .\r\nما به او و امثال او و همقطاران او هشدار مىدهيم كه هر جنايتى كه مىكنند به نامهء اعمالشان اضافه مىشود و در مقام بازخواست بايد جبران كنند . اين نحو جنايات اسباب سستى خانواده‌هاى شهدا نمىشود . صدام كه در ميدان جنگ شكست خورده است ، با بمباران مردم بيگناه نمىتواند از مسئوليتى كه دارد فرار كند . از قرار اطلاع بمب‌هاى\r\n\r\n","description":"","footnote":"","page_name":" 47 ","page_number":67},
  {"content":"\r\n\r\nخوشه‌اى در گيلان‌غرب به كار برده‌اند ، اين كارها موجب مىشود تا هم به جناياتشان افزوده شود و هم به خساراتى كه بايد بپردازند ؛ و به فرض كه بماند - كه اين فرض هم صحيح نيست - بايد از عهدهء تمامى اينها برآيد ، و آنهايى كه او را همراهى مىكنند بايد به محاكمه كشيده شوند و آن روز دور نيست .\r\n\r\nمجامع بين المللى در خدمت قدرتهاى بزرگ ، نه مظلومين\r\nامريكا و امثال آن كه ادعاى بيطرفى مىكنند و معلوم است كه در جنايات شريكند چه جوابى دارند ؟ مجامع بين المللى و حقوق بشر ، اين دست نشاندگان امريكا و ابرقدرت‌ها ، از اين جناياتى كه به بشريت وارد شده است ، مىگذرند . افرادى كه آمدند و ديدند كه چه جناياتى صدام كرده است و تصديق كردند و گزارش دادند ، پس چرا مجامع بين المللى هيچ نگفتند ؟ اصلًا مجامع بين المللى لفظى است در خدمت قدرت‌هاى بزرگ ، نه در خدمت مظلومين و محرومين . هر ملتى بايد خودش در مقابل جنايات بايستد ، و ايران ثابت كرد كه در مقابل جنايات قدرت‌ها ايستادگى مىكند . مردم ما در مقابل آن رژيم جنايتكار ايستادند و بيرونش كردند و سستى نكردند . امروز هم مردم ما در مقابل اين جنايات سستى نخواهند كرد . اين جنايات ، مردم و دولت را مصمم‌تر و مستحكم‌تر خواهد كرد و مىفهمند كه در مقابل يك چنين جنايتكارى چه مسئوليتى دارند . ملت ايران توجه كنند كه براى اسلام خدمت مىكنند و اولياى اسلام شهداى بزرگى را تقديم خدا كرده‌اند .\r\n\r\nاهميت و حساسيت كار وزارت امور خارجه\r\nاما قضيهء وزارت خارجه ، اين وزارتخانه از ساير وزارتخانه‌ها حساسيت بيشترى دارد براى اينكه سر و كارش با تمام ممالك دنياست . خدمت كردن شما مسلم است براى اينكه ، كشور خودتان است . قبلًا كشورى بوده است وابسته به غرب و شرق و تحت ستم و آسيب خارجىها و داراى تبليغات شاهنشاهى . در چنين كشورى معلوم است كه كار وزارت امور خارجه‌اش چه مشكل و سنگين است ، ولى همت مردان مصمم هر كار\r\n\r\n","description":"","footnote":"","page_name":" 48 ","page_number":68},
  {"content":"\r\n\r\nمشكلى را آسان مىكند و بعد انجام مىدهند . شما كه براى رضاى خدا خدمت مىكنيد سعى كنيد در مقابل تمامى مشكلات بايستيد و مبارزه كنيد . امروز هم كه در جمهورى اسلامى همه با هم هستند و دولت و مردم با هم دوست هستند ، حل مشكلات آسان‌تر است ، با گرمى با مشكلات مواجه شويد و مبارزه كنيد تا حل شود .\r\nسفارتخانه‌ها را در خارج به صورتى دنبال كنيد كه هر كس آنجا برود ببيند در محيط اسلامى و اخلاقى وارد شده است . من از آقاى « ولايتى » و ساير آقايان كه وقتشان را براى آمال اسلامى انسانى صرف مىكنند تشكر مىكنم . در مورد تبليغات وزارت خارجه بايد بدانيد كه تبليغات در رأس امور است و هر روز بايد حجمش زيادتر گردد . امروز كه ما مقابل تمام دنيا ايستاده‌ايم ، لا اقل بايد تبليغات خودمان سالم باشد و تبليغات صحيحى داشته باشيم . اميدوارم همه سالم باشيد و وزارتخانه را به صورتى كه براى اسلام و كشور مفيد باشد بسازيد . مىدانم كه در فكر حل مسائل هستيد . ان شاء اللَّه مشكلات را حل مىنماييد .\r\nو السلام عليكم و رحمة اللَّه و بركاته .\r\n\r\n","description":"","footnote":"","page_name":" 49 ","page_number":69},
  {"content":"\r\n\r\n\r\nسخنرانى [ در جمع روحانيون كاروانهاى حج و مسئولان وزارت ارشاد ( فلسفهء حج ) 
  ]\r\nزمان : صبح 25 مرداد 1362 / 7 ذى القعدة 1403 « 1 » مكان : تهران ، حسينيه جماران\r\nموضوع : فلسفهء حج و ابعاد سياسى آن\r\nحضار : موسوى خوئينىها ( نماينده امام و سرپرست حجاج ايرانى ) - خاتمى ( وزير ارشاد اسلامى ) - روحانيون كاروانهاى حج - مسئولان وزارت ارشاد و سازمان حج و زيارت\r\nبسم اللَّه الرحمن الرحيم\r\n\r\nبعد سياسى ، مهمترين فلسفه حج\r\nمن بايد تشكر كنم از آقايان كه تشريف آورده‌اند و در اين مجلس با هم به گفتگو بنشينيم و مسائلى را كه بايد گفت تا يك حدودى خدمت‌شان عرض كنيم ، و من اميدوارم كه ان شاء اللَّه آقايان موفق بشوند با سلامت و پيروزى اين سفر مبارك را طى كنند و به محالّ خودشان مراجعت بفرمايند .\r\nشما در سالى به حج مشرف مىشويد كه اوضاع دنيا و اوضاع منطقه به وضعى است كه مشاهده مىكنيد . اوضاع دنيا گرفتار قدرت‌هاى بزرگ و مستضعفان جهان مبتلاى به اين قدرت‌هاى شيطانى و اوضاع منطقه نيز به واسطهء دخالت قدرت‌هاى بزرگ به اين وضعى است كه مشاهده مىكنيد . و در آستانه سالى به حج مشرف مىشويد كه در اثر شكست مفتضحانه صدام ، مناطق مسكونى كشور ما مورد تجاوز واقع مىشود و با موشك‌ها كوبيده مىشود ، و اخيراً كه انديمشك را هم ملاحظه كرديد كه با آن چه كردند ، و من به ملت ايران و اهالى محترم مبارز انديمشك تسليت عرض مىكنم و اميدوارم خداى تبارك و تعالى شهداى آنها را با شهداى صدر اسلام محشور بفرمايد و به بازماندگان آنها سلامت و صبر عنايت بفرمايد .\r\nشما در سالى داريد در اين سفر مبارك مىرويد كه قدرت‌هاى بزرگ در منطقه\r\n\r\n\r\n","description":"","footnote":"\r\n( 1 ) - در صحيفهء نور ، ذيل تاريخ 26 / 5 / 62 درج شده است .\r\n","page_name":" 50 ","page_number":70},
  {"content":"\r\n\r\nمشغول به فساد هستند و تاخت و تاز . از آن طرف شوروى در افغانستان و هرجا كه بتواند دست درازى مىكند و ملت مظلوم افغانستان را آن طور سركوب مىكند ، و به حمد اللَّه ملت افغانستان هم مقابلهء مردانه‌اى در مقابل آن قدرت بزرگ كرده‌اند ، و از آن طرف امريكا كه در رأس جنايتكاران است در همهء كشورهاى مظلوم و خصوصاً در كشورهاى اسلامى آن طور دخالت و تجاوز مىكند ، و از آن طرف دنيا دست دراز كرده است و ملت‌هايى كه بايد مستقل باشند ، در تحت ظلم خودش قرار داده است و مع الأسف اين دولت‌ها هم ظلم‌پذير شده‌اند .\r\nفلسفهء حج ؛ يكى از فلسفه‌هاى بزرگ حج قضيهء بُعد سياسى اوست ، كه دست‌هاى جنايتكار از همه اطراف براى كوبيدن اين بُعد در كار هستند ؛ و تبليغات دامنه‌دار آنها مع الأسف در مسلمين هم تأثير كرده است كه مسلمين سفر حج را بسياريشان يك عبادت خشك خالى بدون توجه به مصالح مسلمين مىدانند . حج از آن روزى كه تولد پيدا كرده است ، اهميت بُعد سياسىاش كمتر از بعد عبادىاش نيست ، بُعد سياسى علاوه بر سياستش ، خودش عبادت است .\r\n\r\nبررسى اوضاع مسلمين و مشكلات آنان در حج\r\nمشكلات مردم در حج ، بايد تمام بلادى كه وارد مىشوند و مردم مستطيعش يا روحانيون محترمش وارد مىشوند ، بايد بررسى از اوضاع مسلمين در هر سال بشود كه مسلمين در چه حال هستند ، بين خودشان با حكومت‌ها چه وضعى است ، بين حكومت‌ها با قدرتهاى شيطانى ديگر چه وضعى است ، بين خود ملت‌ها با خود ملت‌ها چه وضعى است ، بين روحانيونى كه در بلاد متفرقهء مسلمين هستند با وضع حج چه وضعى دارند .\r\nاينها امورى است كه بايد رسيدگى به آن بشود و حج براى همين امور است . حج براى اين است كه مشكلات يك سال مسلمين را بررسى كنند و در صدد رفع مشكلات برآيند .\r\nآن طور كه آخوندهاى دربارى منطقه و غير منطقه مىگويند كه حج بايد از جهات سياسى خارج باشد ، اينها رسول اللَّه را محكوم مىكنند ، اينها خلفاى اسلام را محكوم\r\n\r\n","description":"","footnote":"","page_name":" 51 ","page_number":71},
  {"content":"\r\n\r\nمىكنند ، ائمهء هدى را محكوم مىكنند . اينها نمىدانند كه اين سفر حج و اين حج براى اين مسائل بوده است ، براى قيام ناس بوده است ، براى اين بوده است كه مسلمين مشكلات مسلمين را درك كنند و در رفعش كوشش كنند ، براى اين بوده است كه بين مسلمين اخوت و مودت پيدا بشود .\r\n\r\nانزواى اسلام با تبليغ جدايى دين از سياست\r\nو مع الأسف به قدرى تبليغات دامنه‌دار دشمنان اسلام در همهء مسائل اسلامى زياد و دامنه‌دار بوده است كه به خود مسلمين هم باورانده‌اند كه نبايد دخالت در سياست بكنند ، به خود روحانيون هم . بسيارى از روحانيون هم باورشان آمده است كه روحانى نبايد دخالت در سياست بكند . روحانى بايد مسأله بگويد ، آن هم مسائل غير سياسى . مسائل سياسى اسلام چندين برابر مسائل عبادىاش است ، براى اينكه آن مسائل سياسى هم عبادت است مع الاضافه . كتب اسلام ، كتب فقهى اسلام مشحون از مسائل سياسى است ، مشحون از مسائل اجتماعى است . و آن وقت يك دسته نادان گمان مىكنند كه اسلام مثل ساير اديان منحرفه - كه آن هم در اول اين طور نبوده است ، بعد با دست همين استعمارگران به اينجا رسيده است - وضع اين است كه بايد روحانى فقط بنشيند و دو ركعت نماز بخواند و برود منزلش و همان جا چرت بزند تا دوباره وقت نماز ديگر بيايد . اينها همه تبليغاتى بوده است كه در طول مدت از آن وقتى كه اسلام تولد پيدا كرد و قدرت پيدا كرد به دست خلفاى امَوى و عبّاسى و بعد هم به دست حكومت‌هاى مرتجع و بعد هم به دست قدرت‌هاى بزرگ اين مسائل شده است كه اسلام را منزوى كنند و منزوى كردند .\r\nآن اسلامى كه به درد جامعه نرسد ، و آن اسلامى كه به درد حكومت جامعه نرسد ، آن اسلام منزوى است . اسلام منزوى در مساجد بود . با اسم اسلام ، اسلام را منزوى كردند در چهار ديوار مساجد ، مساجد بىتحرك . مسجد الحرام و مساجد در زمان رسول اكرم مركز جنگ‌ها و مركز سياست‌ها و مركز امور اجتماعى و سياسى بوده . اين طور نبوده است كه در مسجد پيغمبر - صلى اللَّه عليه و آله - همان مسائل عبادى نماز و روزه باشد ؛ مسائل\r\n\r\n","description":"","footnote":"","page_name":" 52 ","page_number":72},
  {"content":"\r\n\r\nسياسىاش بيشتر بوده . هر وقت مىخواستند به جنگ بفرستند اشخاص را و بسيج كنند مردم را براى جنگ‌ها ، از مسجد شروع مىكردند اين امور را . مع الأسف در دنبال تبليغات از صدر اسلام يعنى ، بعد از يك مدتى تا زمان ما مساجد يك مساجدى شده بود كه اسلام در آنجا محكوم مىشد . محكوم كردن اسلام به اين نيست كه يك كسى بگويد من اسلام را محكوم مىكنم ، محكوم كردن اسلام بر اين است كه آن چيزى كه اسلام مىخواهد در مسجد زير پا گذاشته بشود . اسلام مىخواهد كه مردم آگاهانه براى مصالح خودشان ، براى مصالح مسلمين در آنجا فعاليت بكنند و حج از مسائلى است كه جنبهء سياسىاش بسيار بيشتر است از جنبه‌هاى عبادىاش . و شما آقايان كه ان شاء اللَّه با سلامت مشرف مىشويد بايد توجه به اين معنا داشته باشيد كه اين فكر استعمارى كه در مغز بسيارى از حتى روحانيين ممالك اسلامى گنجانيده شده است اين را ازاله كنيد . در صحبت‌هايتان ، در اجتماعاتتان بگوييد به آنها كه اسلام وضعش اين نيست كه تا كنون ماها داشته‌ايم ، فقط بيايند در حج و چند دور بگردند دور خانهء مبارك و بعد هم وقوف و چه و چه و هيچ كار نداشته باشند كه مستكبرين بر مردم دنيا و بر مسلمين چه مىكنند ، بىتفاوت باشند . محكوم كنند اين اشخاصى كه مىخواهند راجع به مصالح مسلمين صحبت بكنند . آن ضررى كه از اين آخوندهاى دربارى ، اسلام مىخورد ، بدتر از آن ضررى است كه از امريكا مىخورد ، براى اينكه ، اينها با يك ظاهر اسلامى اسلام را منزوى مىكنند و آنها با اين ظاهر نمىتوانند بكنند ، آنها وادار مىكنند اينها را . مسلمين بايد در حج وقتى كه مىروند يك حج زنده ، يك حج كوبنده ، يك حجى كه محكوم كنند اين شوروى جنايتكار و آن امريكاى جنايتكار را ؛ يك همچو حجى ، حجى است كه مقبول است . اگر ما حج برويم و مصالح مسلمين را در نظر نگيريم بلكه بر خلاف مصالح مسلمين هى روى جنايت‌ها پرده بپوشيم ، نگذاريم مسلمين صحبت بكنند از جنايت‌هايى كه بر مسلمين مىگذرد و جنايت‌هايى كه از حكومت‌ها و از قدرت‌هاى بزرگ بر مسلمين مىگذرد ، ما يك صحبت بكنيم ، اين حج نيست ، اين يك صورت بىمعناست .\r\n\r\n","description":"","footnote":"","page_name":" 53 ","page_number":73},
  {"content":"\r\n\r\n\r\nبيدار نمودن و متحد كردن مسلمين در حج\r\nآن حجى كه خداى تبارك و تعالى مىخواهد و آن حجى كه اسلام از ما خواسته است ، آن است كه وقتى مىرويد حج ، اين مسلمين بلاد را بيدار كنيد ، متحد كنيد با هم ، بفهمانيد به آنها كه چرا بايد بيش از يك ميليارد مسلمين تحت فشار دوتا قدرت چند صد ميليونى باشند . تمام گرفتارىها براى اين است كه مسلمين را از آن راهى كه اسلام دارد منحرف كرده‌اند ، و حتى اگر يك مجالسى هم داشته باشند لا بد شنيده‌ايد كه آن مجلسى را كه روحانيون داشتند و در يك جايى بود ، محكوم نكردند . حاضر نشدند كه افغانستان را كه شوروى [ اشغال 
  ] كرده ، اينها لفظاً بگويند اين كار درستى نيست .\r\nاين قدر هم همين كسانى كه ، مسيحيانى كه ، روحانيونى مسيحى كه بودند حاضر نشدند اين قدر بگويند كه افغانستان چه ، ترسيده بودند از اين . وقتى بنا باشد كه روحانيون‌شان اين طور ، ما از آن وقت تا حالا خيال مىكرديم كه روحانيون مسيح امريكايى هستند ، حالا معلوم شد هم امريكايى هستند هم شوروى هستند ، و روحانيون مسلمين هم بسياريشان كمتر از آنها نيستند . آنهايى كه محكوم مىكنند مسلمين را كه نسبت به صهيونيست يك صدايى بكنند ، نسبت به امريكا يك كلمه‌اى بگويند ، آنها كمتر از آن روحانيون مسيحى كه مىگويند بايد هيچ حرف نزد ، و آن روحانيونى كه طرفدار امريكا هستند كمتر از آنها نيستند ، اينها هم طرفدار امريكا هستند . مسلمين بايد بيدار بشوند ، اين يك ميليارد مسلم بايد بيدار بشوند و كلك اين دوتا قدرت بزرگ و ديگر قدرت‌ها را كه در اين مناطق مشغول فساد هستند ، كلك اينها را بكنند .\r\n\r\nسلطه‌پذيرى مسلمين به واسطه عدم توجه به مسائل و احكام اسلام\r\nننگ نيست بر كشورهاى اسلامى بر حكومتهاى كشورهاى اسلامى كه اسرائيل بيايد و فلسطينىها را آن طور كند ؟ در لبنان آن جنايت‌ها را بكند و يك ميليارد جمعيت مسلمين بنشينند تماشاچى باشند ؟ از چى مىترسند اينها ؟ چرا بايد اين قدر بىعرضه باشند ؟\r\nشريان حيات شرق و غرب در دست اينهاست ، نفت شريان حيات اينهاست . اگر ده روز\r\n\r\n","description":"","footnote":"","page_name":" 54 ","page_number":74},
  {"content":"\r\n\r\nنفت را به روى آنها ببندند خاضع مىشوند آنها . در عين حالى كه اين شريان در دست حكومت‌هاى باصطلاح اسلامى است ، در عين حال تقديم مىكنند و التماس هم مىكنند .\r\nاين مصيبت نيست ؟ براى مسلمين اين مصيبت نيست كه همه چيزمان را بدهيم به خارجىها و در طبق اخلاص بگذاريم و با منت كشيدن از آنها كه بپذيرند ؟ وقتى بنا شد كه مسلمين به آن مسائل الهى توجه نكنند ، به آن مسائل قرآنى توجه نكنند ، و احكام اسلام را درست به آن توجه نكنند و دعوت اسلام به وحدت را زير پا بگذارند ، ناچار بايد اين طور بشوند كه همه چيزشان را بدهند و التماس هم بكنند به آنها كه قبول كنيد شما . نبايد ما ديگر بيدار بشويم ؟ نبايد اينها عبرت بگيرند از ايران ؟ امروز همهء كشورهاى بزرگ عالم از شوروى گرفته است كه دارد دائماً به عراق كمك مىكند ، و از امريكا گرفته است كه آن هم همين طور ، و از فرانسه كه مركز فساد همهء دنيا شده است ، كشورى كه ادعا مىكرد كه اينجا مهد آزادى و كذاست حالا اين تروريست‌ها را در آنجا جا داده است و به صدام كمك مىكند و به اين كمك افتخار مىكند . مسلمين بايد توى دهن اينها بزنند و اگر مجتمع بشوند خواهند زد . و ايران همانطور كه همهء دنيا ديده است - و لو زير پا گذاشته‌اند مطالب را - همهء عالم الآن مطلعند كه شوروى و امريكا و ساير قدرت‌ها از ايران سيلى خوردند به بركت اسلام ، و نخواهد ديگر اين ملت اسلامى گذاشت كه راه آنها به اين مملكت باز بشود . آنهايى كه به آرزوى اين نشسته‌اند كه امريكا دوباره بيايد يا شوروى بيايد ، آنها خيال باطل به خودشان راه داده‌اند ، به اين آرزو نباشند و لا اقل تا وقتى كه اينها زنده هستند ، تا آن وقت امريكا و شوروى نمىتواند به اين مملكت وارد بشود .\r\n\r\nخسته نشدن ملت ايران در جنگ با متجاوزان\r\nاين جوان‌هاى ما كه الآن در سرتاسر كشور به جنگ مىروند و در جبهه‌ها آن طور حماسه‌ها مىآفرينند ، تا اين جوان‌ها هستند و ان شاء اللَّه هستند نمىتواند كسى به اين مملكت صدمه وارد كند . آنهايى كه تو خانه نشسته‌اند و مىگويند كه مردم خسته شده‌اند\r\n\r\n","description":"","footnote":"","page_name":" 55 ","page_number":75},
  {"content":"\r\n\r\nاز جنگ ، و خسته شده‌اند از چه و چه ، آنها خودشان خسته هستند ، از اول هم خسته بوده‌اند . مردم كىاند ؟ اين انديمشك است كه مورد تجاوز واقع بشود ، دنباله‌اش جنگ جنگ تا پيروزى مىگويد . آن هم جاهاى ديگرى كه از دزفول گرفته تا هر جا كه ملاحظه كنيد به مجرد اينكه يك فسادى در آنجا واقع مىشود و صدام يك جنايتى مىكند دنبالش همهء مردم مىايستند و فرياد مىزنند مرگ بر كى و مرگ بر كى و جنگ جنگ تا پيروزى . اينها مردم نيستند ؟ اين مردمى كه در مساجد و در نماز جمعه‌ها و سرتاسر كشور مجتمع‌اند و فريادشان بلند است از اينكه جنگ بايد كرد ، و خودشان هم داوطلب الآن دارند به طرف جبهه‌ها مىروند ، اينها مردم ايران نيستند ؟ اينها از كرهء مريخ آمده‌اند ؟\r\nمردم ايران عبارت از يك دسته‌اى هستند كه نشسته‌اند و نه يكىشان رفته‌اند به جبهه ، نه يكىشان كمك كرده‌اند به جبهه با اينكه بعضىشان هم داراى كذا و كذا هستند ! فقط مردم ايران اينها هستند كه در عين حالى كه دارد اين كشور به طرف فنا خداى نخواسته مىرود - اگر چنانچه سست بيايند جوان‌هاى ما - شما چند نفر هستيد مردم ايران كه مىگوييد از جنگ خسته شده‌ايم ؟ شما چه وقت جنگ كرده‌ايد كه خسته بشويد ؟ شما كدام يكىتان رفته است به جبهه تا يك خستگى احساس بكند ؟ كدامتان حاضر شده است كه امريكا و شوروى را محكوم كند ؟ شما مثل ساير آنهاى ديگرى مىمانيد كه نشسته‌ايد آنجا و هى اشكالتراشى مىكنيد به اين ملت . ملت اينها هستند ، ملت اين مردم كوچه و بازار هستند ، اين مردم دهات و - نمىدانم - قصبات و شهرستان‌ها ، اينها هستند كه دارند به جنگ كمك مىكنند و به جبهه‌ها ، پشت جبهه‌ها كمك مىكنند ، و بانوانشان و بچه‌هاشان و بزرگ‌هايشان و همه‌شان مشغول خدمت هستند . اينها كه خسته نشده‌اند . از چى خسته بشوند ؟ از اسلام رو برگردانند ؟ امروز اگر ما از اين جنگ و از اين دفاع مقدس ، ما جنگ نداريم با كسى ، ما دفاع داريم مىكنيم از كشور خودمان . ما باز كشورمان تحت سلطهء صدام هست يك مقدارى از آن . مايى كه داريم دفاع از اسلام مىكنيم اگر خسته بشويم معنايش اين است كه ما از قرآن كريم ديگر خسته شده‌ايم ، از اسلام خسته شده‌ايم . كدام يك از اين افرادى كه در اين كشور هستند الا يك دسته اقليت فاسد ، خسته\r\n\r\n","description":"","footnote":"","page_name":" 56 ","page_number":76},
  {"content":"\r\n\r\nهستند از اين امور ؟ اين جوان‌هاى ما مىدانند كه اگر خداى نخواسته ، صدام غلبه پيدا كند به اين كشور چه خواهد كرد و با همه چيز مردم چه خواهد كرد . اين جوان‌هاى غيورى كه يك همچو احساسى دارند مىنشينند تو خانه‌شان و مىگويند كه خسته شده‌ايم از جنگ ؟ ! از چى خسته شده‌اند ؟ از دفاع از نواميسشان خسته شده‌اند ؟ ! از دفاع از كشورشان خسته شده‌اند ؟ ! از دفاع از اسلام خسته شده‌اند ؟ ! از چه خسته شده‌اند ؟ يك دسته هم نشسته‌اند هر كار صحيحى هم بشود آنها مىگويند خراب است . هر خدمتى هم كه دولت مىكند آنها مىگويند خراب است . آنها از اول دلشان مىخواهد كه وضع ، اين وضع نباشد ، برگردد به آن زمان‌هاى رفاه نمىدانم چى كه جوان‌ها تو قهوه خانه بروند و توى كاباره‌ها بروند و چه بكنند و پيرها هم مجالسى داشته باشند به عيش و نوش . اينها دلشان مىخواهد اين بشود و اين خواب را نخواهيد ترجمه‌اش را ديد . اين خواب تعبير براى شما نخواهد شد .\r\n\r\nتحول درونى ملت ايران و جانفشانى براى اسلام\r\nاين ملت يك ملت زنده است ، يك ملتى است كه دنيا الآن رويش حساب مىكند .\r\nاين ايرانى بود كه همسايه‌هايش هم قبولش نداشتند . اين ايرانى بود كه فقط با لفظ ، با لفظ آقاى آريامهر يك تبليغاتى برايش مىشد و الّا كجا چيز داشت ، همه‌اش وابستگى ، همه‌اش خرابى . سرتاسر كشور ما كه ملاحظه بكنيد الّا شهرستان‌ها آن هم تهران عمدتاً كه مورد توجه بود و مىخواستند آن هم چون اشراف و اعيان در اينجا هستند ، آنها خوش بگذرانند ، اين دهات و قصبات و آن جاهاى دور افتاده يك نظر به آن نشد . اين بدبخت‌ها بايد با الاغ از اين ور آن ور بروند مريض هايشان را ببرند بين راه هم بميرند .\r\nدولت الآن مشغول است براى راه درست كردن و مشغول است براى بيمارستان درست كردن و براى مدرسه درست كردن كه چندين هزار مدرسه درست شده است ، چندين هزار كيلومتر راه درست شده است . همهء اينها را آقايان نشسته‌اند توى خانه‌شان مىگويند هيچى نشده است . چىچى مىخواهيد بشود ؟ آنچه كه شده در زمان رضا خان شده است\r\n\r\n","description":"","footnote":"","page_name":" 57 ","page_number":77},
  {"content":"\r\n\r\nو در زمان محمد رضا شده است كه خيابان‌ها را آن طور مركز فساد قرارداده بودند ؟ شما آنها را صحيح مىدانيد ! آن چيزى كه در اين چند سال شده است ، از همهء جهات ، آن تحولى كه در جوانهاى ما پيدا شده است كه از كاباره‌ها كشيده شده‌اند به ميدان جنگ با كفار ، از مراكز فساد كشيده شدند به مراكز صلاح و دعا و نيايش ، بانوان ما كه آن طور با آنها ظلم شده بود امروز در سرتاسر كشور مشغول تعليم و تعلم هستند و مشغول جهاد هستند فى سبيل اللَّه . چى مىخواهيد بشود ؟ آقايان چرا چشم‌هايتان را هم گذاشته‌ايد و گوش‌هايتان را به بوق‌هاى امريكا و اروپا باز كرده‌ايد ؟ چشم‌هايتان را باز كنيد ببينيد چه خبر شده است در ايران . ديگران بايد بگويند ؟ گاهى هم مىگويند البته . شماها كه بايد تبليغ كنيد از اين اسلام ، تبليغ كنيد از اين ديانت ، تبليغ كنيد از اين كشور ، دفاع كنيد از اين كشور با قلم‌تان ، با صحبت‌تان ، با چى ، هى اشكال ، اشكال ، اشكال ، براى چى ؟ شما چى كم داريد كه اشكال مىكنيد ؟ اين مردم ، اين مستضعفين ، اين بيچاره‌ها ، اين جنوب شهرىهاى همهء كشور ما اين طور دارند جانفشانى براى اسلام مىكنند و هيچ هم اظهار خستگى نكرده‌اند . الآن هم وقتى كه مىبينيد فوج فوج حركت مىكنند به جبهه‌ها براى جنگ و براى دفاع از اسلام ، اينها ملت نيستند ؟ اين جوان‌ها كه دارند مىروند جزء اين ملت نيستند ؟ ملت اينجا ، ملتى باشد كه از امريكا بايد بيايد ؟ بيدار بشويد يك قدرى ، توجه كنيد يك قدرى به مسائل .\r\n\r\nاقتدار و عزت مسلمين ، در تبعيت ننمودن از قدرتها\r\nو شما آقايان كه داريد مشرف مىشويد به اين بيت معظم الهى ، علاوه بر اينكه بايد خيلى جديت كنيد به اينكه اين مردمى كه بسياريشان مسائل حج را خوب نمىدانند ، مسائل حج را براى اينها بگوييد قبل از اينكه هر كارى را مىخواهند بكنند ، در هرجا هستيد مردم را بخواهيد آنجا و مسائل حج را برايشان با قاعده گوشزد كنيد ، بگوييد ، همين طور واجباتش را ، محرماتش را ، اين طور چيزها . علاوه بر اين ، آن مسائلى كه بايد ، با مسلمين در ميان بگذاريد ، معاشرت كنيد با آنها ، البته با يك نظامى و به آنها حالى كنيد كه\r\n\r\n","description":"","footnote":"","page_name":" 58 ","page_number":78},
  {"content":"\r\n\r\nآقا چرا نشسته‌ايد كه امريكا از آن ور دنيا دستش را دراز كند و شما را بخواهد اداره كند . بخواهد خليج فارس را ، خليج فارس به تو چه كار دارد ؟ تو چكاره هستى كه از آن ور مىخواهى خليج فارس را تأمين كنى ؟ ما خودمان بايد بكنيم ، به شما چه ربطى دارد ؟\r\nمسلمان‌ها خودشان بايد بكنند ، خليجىها بايد بكنند اين را . ما ميل داريم كه با همهء كشورهاى اسلامى برادر باشيم ، با همهء حكومت‌ها در عين حالى كه اعوجاج دارند برگردند و با ما دست اخوت بدهند . ما صلاح همه را مىخواهيم ، ما مىخواهيم كه آنها عزيز باشند ، ما مىخواهيم آنها نوكر امريكا نباشند ، امريكا از آن ور دنيا آقايى نكند به شما ، شوروى هم از آن ور . شما با هم باشيد . شما همين حكومت‌هايتان با هم باشد ، ملت‌هايتان دنبالتان هستند . شما با ملت‌ها خوش رفتارى كنيد ، ملت‌ها دنبال شما هستند ، اگر خوش رفتارى كرديد و جهات اسلامى را مراعات كرديد ، اين ملت‌ها همراه شما هستند ، آن وقت آسيب ناپذير هستيد . الآن حكومت ايران آسيب ندارد براى اينكه ، براى مردم دارد خدمت مىكند و مردم هم دنبال او هستند ؛ مردم حافظ هستند . اگر يك گرفتارى در زمان رضا خان پيش مىآيد ، در زمان محمد رضا خان پيش مىآيد براى آنها ، مردم خوشحال مىشدند كه اين گرفتارى برايشان پيش آمده . امروز اگر يك گرفتارى براى كشور ما پيدا بشود ، براى حكومت ما پيدا بشود ، مردمند كه حل مىكنند اين را ، و دولت هم خدمتگزار است و بايد خدمتگزار باشد . مجلس هم خدمتگزار است و بايد خدمتگزار باشد . همه ما بايد خدمتگزار باشيم به اين مردم . همه بايد تشكر كنيم از اينهايى كه اين جنگ را دارند اداره مىكنند با اين فشارها ، در عين حالى كه همه بر خلاف هستند و همه مىخواهند كه ما منزوى باشيم . به حمد اللَّه ايران در همه دنيا مطرح است و مسلمين همراه او هستند . و من اميدوارم كه اين سفر مبارك شما را موفق كند به اينكه اين مسلمين جهان را ، اين روحانيون كشورها را ، اين روحانيون دربارى را كه در آنجا لا بد مىآيند ، توجه بدهيد به اينكه آقا چرا بايد شما عزت خودتان را در نوكرى امريكا بدانيد ؟ در نوكرى صهيونيست‌ها بدانيد ؟ شما آقايى خودتان را از اسلام كسب كنيد ، آقايى خودتان را از بيت اللَّه كسب بكنيد . دور بيرق اسلام جمع بشويد ، دور حول\r\n\r\n","description":"","footnote":"","page_name":" 59 ","page_number":79},
  {"content":"\r\n\r\nخانه خدا جمع بشويد و با هم بيعت كنيد كه اجتماعتان ، همه‌تان بر خلاف مصالح اسلام نباشد و بر وفاق مصالح باشد ، و دست قدرت‌هاى بزرگ را ان شاء اللَّه كوتاه كنيد ، و اين كنگرهء بزرگ اسلامى ان شاء اللَّه به نتيجهء مطلوبى كه اسلام دارد برسد و شماها با سلامت و سعادت مشرف بشويد . و دعا كنيد به اسلام و مسلمين ، و دعا كنيد كه مسلمين و سران اسلام بيدار بشوند و توجه بكنند به مصالح اسلامى . و دعا كنيد به اين ملتى كه همه چيزش را در طبق اخلاص براى اسلام گذاشته و دارد فعاليت مىكند ، و دعا كنيد كه خداوند اين كوردل‌هايى كه گاهى پيدا مىشود در ايران يا در جاهاى ديگر ، اينها را خدا هدايت كند كه به دامن اسلام برگردند و متوجه به مصالح اسلامى باشند و ننشينند هى كارشكنى بكنند ، همراهى كنند با اين ملت .\r\nو السلام عليكم و رحمة اللَّه .\r\n\r\n","description":"","footnote":"","page_name":" 60 ","page_number":80},
  {"content":"\r\n\r\n\r\nسخنرانى [ در جمع مسئولان مؤسسهء اطلاعات ( رسالت مطبوعات ) 
  ]\r\nزمان : صبح 26 مرداد 1362 / 8 ذى القعدة 1403\r\nمكان : تهران ، جماران\r\nموضوع : رسالت مطبوعات در اطلاع‌رسانى و هدايت مردم\r\nحضار : دعايى ( نماينده امام و سرپرست مؤسسه اطلاعات ) - اعضاى شوراى سرپرستى\r\nبسم اللَّه الرحمن الرحيم\r\nمن با آقاى « دعايى » « 1 » سابقهء طولانى دارم ، خدمت‌هايى كه ايشان در عراق و ايران كرده‌اند نبايد فراموش كرد . اميدوارم خداوند تعالى به همهء شما توفيق دهد تا در آنجا به خدمتتان ادامه دهيد . من نبايد از شما تشكر كنم ، اميدوارم خداوند تبارك و تعالى از همهء شما تقدير كند .\r\nوضع كشور را در گذشته ديديد كه چگونه بود ، تمام چيزها در جهت اسلام‌زدايى بود ، خصوصاً مطبوعات كه وضعى داشتند كه اگر مهلت پيدا مىكردند طولى نمىكشيد كه همه چيز را از بين مىبردند . اميدوارم با همت آقايان همهء آن انحرافات از بين برود .\r\nمطبوعات بايد يك مدرسهء سيار باشند تا مردم را از همهء مسائل بخصوص مسائل روز آگاه نمايند ، و به صورتى شايسته از انحرافات جلوگيرى كنند ، و اگر كسى انحرافى ديد با آرامش در رفع آن بكوشد . بطور كلى مطبوعات بايد يك بنگاه هدايت باشند ، يعنى به صورتى كه اگر دست مردم بيفتد مردم هدايت شوند ، بخصوص روزنامه‌هايى مثل اطلاعات و كيهان و جمهورى اسلامى و آزادگان ، باز تكرار مىكنم دنبال اين نباشيد كه من از شما تشكر كنم ، تقدير و تشكر من فانى است و از بين مىرود . آنچه كه بايد همگى در نظر بگيريم رضاى حق تعالى است ، و آنچه وظيفهء من است دعاست . اميدوارم موفق و مؤيد باشيد .\r\nو السلام عليكم و رحمة اللَّه\r\n\r\n\r\n","description":"","footnote":"\r\n( 1 ) - آقاى سيد محمود دعايى نمايندهء مردم تهران در مجلس شوراى اسلامى و نماينده امام و سرپرست روزنامه اطلاعات\r\n","page_name":" 61 ","page_number":81},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 30 مرداد 1362 / 12 ذى القعدة 1403\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . حضرت آيت اللَّه العظمى امام خمينى ، رهبر كبير و بنيانگذار جمهورى اسلامى ايران - مدّ ظله العالى\r\nاحتراماً ، به پيوست اسامى هزار و صد و چهل نفر از محكومين دادسراى انقلاب اسلامى بيست و نه شهر كه به تأييد حاكم شرع و دادستان محل ، مشمول عفو و يا تخفيف مجازات شده‌اند تقديم مىگردد .\r\nسيد عبد الكريم موسوى اردبيلى 
  ] .\r\nبسمه تعالى\r\nموافقت مىشود . « 1 » - 30 مرداد 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 62 ","page_number":82},
  {"content":"\r\n\r\n\r\nاجازه نامه [ به آقاى سيد كاظم نورمفيدى ، در صرف وجوه شرعيه 
  ]\r\nزمان : 30 مرداد 1362 / 12 ذى القعدة 1403\r\nمكان : تهران ، جماران\r\nموضوع : اجازهء صرف وجوه شرعيه\r\nمخاطب : نورمفيدى ، سيد كاظم\r\nبسمه تعالى\r\nمجازيد در موارد مقررهء شرعيه با احتياط صرف نماييد . « 1 » - 30 مرداد 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - آقاى نورمفيدى ، طى نامه‌اى از امام خمينى درخواست مىنمايد ، مجوز مصرف وجه نقدى كه نزد وى بوده است را - جهت صرف در امور شرعى - صادر فرمايند\r\n","page_name":" 63 ","page_number":83},
  {"content":"\r\n\r\n\r\nپاسخ استفتاء [ اعضاى انجمن اسلامى شهر كلاستال آلمان ( تأييد امامت جمعه ) 
  ]\r\nزمان : مرداد 1362 / ذى القعدة 1403\r\nمكان : تهران ، جماران\r\nموضوع : تأييد امامت جمعه در شهر كلاستال آلمان\r\nمخاطب : اعضاى انجمن اسلامى شهر كلاستال - آلمان\r\n[ بسمه تعالى . نظر به اينكه ما برادران مسلمان ايرانى مقيم شهر كلاستال واقع در آلمان غربى با برادران مسلمان اهل تسنن غير ايرانى ، همه هفته نماز عبادى سياسى جمعه را به پا مىداريم ؛ لذا به همين خاطر يكى از برادران ايرانى دانشجو ، امامت جماعت نماز جمعه را همه هفته به عهده مىگيرد و با توجه به اينكه در ايران اسلامى ، كليه ائمه جمعه از طرف حضرت امام - روحى فدا - بايد حكم داشته باشند ، اين مسأله نسبت به موقعيت ما چگونه است ؟ و آيا امامت اين برادر به عنوان امام جمعه جايز است ؟ و اين مسأله به طور كلى چگونه مىباشد ؟ و من اللَّه التوفيق .\r\nبرادران شما در انجمن اسلامى شهر كلاستال 
  ] .\r\nبسمه تعالى\r\nبه ترتيبى كه نوشته‌ايد همچنان نماز جمعه را مانند گذشته به امامت همان برادر مذكور اقامه نماييد و صحيح است . ان شاء اللَّه موفق باشيد .\r\nروح اللَّه الموسوي\r\n\r\n","description":"","footnote":"","page_name":" 64 ","page_number":84},
  {"content":"\r\n\r\n\r\nتأييديه [ به بانك صادرات جماران ( حق برداشت از حساب 500 بانك صادرات ) 
  ]\r\nزمان : 1 شهريور 1362 / 14 ذى القعدة 1403\r\nمكان : تهران ، جماران\r\nموضوع : حق برداشت حساب جارى پانصد ( دفتر امام خمينى )\r\nمخاطب : بانك صادرات شعبهء جماران\r\n[ بسمه تعالى . بانك صادرات جماران . بدين وسيله اعلام مىشود از تاريخ 1 / 6 / 62 علاوه بر حق برداشت و امضاى سه نفر آقايان امضاكنندهء ذيل از اسناد و چكهاى حساب جارى پانصد به نام آقايان سيد هاشم رسولى ، شيخ حسن صانعى و محمد حسن رحيميان در غياب دو نفر از آقايان ديگر ، آقاى شيخ حسن صانعى نيز به تنهايى حق برداشت و امضاى چكهاى حساب فوق را خواهند داشت .\r\n31 / 5 / 62 - حسن صانعى - سيد هاشم رسولى محلاتى - محمد حسن رحيميان 
  ] .\r\nبسمه تعالى\r\nموافقت مىشود .\r\nروح اللَّه الموسوي الخمينى\r\n\r\n","description":"","footnote":"","page_name":" 65 ","page_number":85},
  {"content":"\r\n\r\n\r\nسخنرانى [ در جمع پرسنل نيروى دريايى و هوايى ( آشنايى به وظايف اسلامى و ميهنى ) 
  ]\r\nزمان : صبح 1 شهريور 1362 / 14 ذى القعدة 1403\r\nمكان : تهران ، حسينيه جماران\r\nموضوع : اهميت آشنايى به وظايف اسلامى و ميهنى\r\nحضار : فرمانده نيروى دريايى - فرمانده هوانيروز - خلبانان و پرسنل فنى هوايى - پرسنل نيروى دريايى و هوايى - دانشجويان شركت‌كننده در مجمع جهانى حركت اسلامى دانشجويان\r\nبسم اللَّه الرحمن الرحيم\r\n\r\nمنت الهى در بيدارى نيروها و پيروزى انقلاب\r\nقبلًا از مهمان‌هاى عزيزمان كه از خارج كشور آمده‌اند ، دانشجويان عزيزى كه در جبههء خارج به مجاهدت در راه خدا ادامه مىدهند تشكر كنم و توفيق آنها را براى رسيدن به نيل اسلامى از خداى تبارك و تعالى تقاضا نمايم . اين دانشجويان عزيز كه در خارج كشور با آن زحمت‌ها و با آن كارشكنىها به طرفدارى از اسلام و جمهورى اسلامى و كشور عزيز قيام كردند و اقدام ، مورد تشكر و تقدير هستند ، و مجاهدينى هستند كه در جبههء خارج به اسلام خدمت مىكنند . و اميدوارم كه نام مباركشان در صحيفه‌هاى اسلامى ثبت بشود و براى اسلام ذخيره‌هايى باشند كه كشور خودشان را از انحرافات نجات دهند . و بعداً از شما پرسنل نيروى هوايى و هوانيروز و خلبانان عزيز تشكر مىكنم كه با برادرهاى خودتان همصدا هستيد و به طور شايسته خدمت براى اسلام مىكنيد و دست جنايتكاران را از كشور اسلامى قطع كرديد ، و ان شاء اللَّه بعدها هم مجال به آنها نخواهيد داد كه در اين كشور به چپاولگرىهاى خودشان ادامه بدهند . شماها مىدانيد كه اين كشور و خصوصاً ارتش در زمان شاه مخلوع چه وضعيتى داشت . اسم استقلال را مىگفتند ، تكرار مىكردند ، اسم تمدن را تكرار مىكردند ، لكن ما در هيچ چيز استقلال نداشتيم و بويى از تمدن در اين كشور ما نگذاشتند كه به مشام مردم برسد . و خداى تبارك و تعالى به ملت ما و به مسلمين منت گذاشت و اين نيروها را و نيروهاى مردمى را بيدار كرد ، و در همان وقت اول كه نيروهاى مردمى نهضت كردند ، نيروهاى اسلامى ،\r\n\r\n","description":"","footnote":"","page_name":" 66 ","page_number":86},
  {"content":"\r\n\r\nلشكر اسلامى كه متحول شدند از آن لشكر طاغوتى به لشكر انسانى - اسلامى ، از همان اول به دامن ملت برگشتند و با مجاهدات همهء اينها كشور ما به پيروزى رسيد و ما امروز در بين راه هستيم . اين طور نيست كه ما را امثال قدرت‌هاى بزرگ مثل امريكا و شوروى رها كنند ، آنها باز طمع دارند به ما . آنها در خارج نشسته‌اند و عمال آنها در خارج و داخل مشغول كار هستند و طمع دارند باز به اين كشور ، و طمع دارند به ارتش . لكن تحولى كه در اين كشور پيدا شد به بركت تأييدات الهى ، و جوان‌هاى ما را نجات داد و شما عزيزان نيروهاى ثلاثه را نجات داد ، تحولى است كه اميدوارم كه به همين وضع باقى باشد ؛ و تا اين وضع موجود است و وضع موجود استدامه دارد ، هيچ آسيبى به شما نخواهد رسيد .\r\n\r\nافزايش بيدارى و انسجام نيروهاى مدافع انقلاب\r\nمهم اين است كه ما و شما آشناى به وظايف اسلامى و وظايف ميهنى خودمان باشيم . گمان نكنيم كه مسائل تمام شده است و ايران نجات مطلق پيدا كرده است و كسانى كه در كمين نشسته‌اند آرام مىشوند . ما هر روز بايد به بيدارى خودمان بيفزاييم و هر روز بايد به وحدت و انسجام خودمان افزايش بدهيم . ما بايد ، شما بايد خودتان را از ساير نيروهاى مسلح اسلامى جدا ندانيد ، و آنها هم بايد خودشان را از شما جدا ندانند ، همه از يك نيرو هستيد با اسماء مختلف ، نيروى اسلامى الهى هستيد . اسماء مختلف ، لكن معنا واحد . و تا اين وحدت معنا هست و تا اين وحدت بين قواى لشكرى هست ، ارتشى هست و وحدت بين آنها و سپاه پاسداران و بسيج و مردم هست ، اين كشور مصون از هر بليه‌اى است . و خدا نكند يك روزى بيايد كه منحرفين شما را گول بزنند و ايجاد خلاف بكنند بين شما . و خدا نكند كه روزى بيايد كه اشخاصى كه انحراف از اسلام دارند ، بين شما و پاسداران عزيز اختلاف ايجاد كنند . اگر اختلاف بيايد بين شما و وحدتتان از بين برود مطمئن باشيد كه آنها كار خودشان را خواهند كرد ، و شما را همانطور كه سابق ارتش در تحت فرمان او بود ، شما را تحت فرمان خودشان خواهند گرفت ، و همچو تصفيه‌اى خواهند كرد كه از شما كه براى اسلام خدمت مىكنيد يك تن باقى نگذارند . بايد هوشيار باشيد ، بايد هوشيار باشيم ، بايد دولت و ملت هوشيار باشد كه غفلت از اينكه در كمين\r\n\r\n","description":"","footnote":"","page_name":" 67 ","page_number":87},
  {"content":"\r\n\r\nهستند براى بلعيدن اين كشور از همهء اطراف ، از امريكا گرفته تا شوروى ، در اين معنا شك نبايد بكنيم و متكى به خداى تبارك و تعالى باشيم و متكى به قدرت ملى خودمان باشيم كه وحدت شما و همراهى ملت از شما و پشتيبانى همهء قشرهاى ملت از شما ، شما را از آسيب مصون نگه مىدارد .\r\n\r\nقطع طمع متجاوزان و انتقام از آنان\r\nو به حمد اللَّه شما آن سيلى كه در اول حملهء صدام وعده داده شد كه به صورتش بزنند ، شما زديد و الآن يك موجود سيلى خورده است كه همه چيزش را از دست داده است و كمك‌هاى خارجى ، كمك‌هاى منطقه ، كمك‌هاى ابرقدرت‌ها نمىتواند او را نجات بدهد . امروز صدام دوره افتاده است و از هر كس تقاضا مىكند كه يك اصلاحى پيش بيايد ، حتى از گروه‌هاى منحرف و اشخاص منحرف ، باز دامن آنها را مىگيرد كه آنها پيشنهاد اصلاح بكنند ، و اما يك اصلاح امريكايى آنها نمىدانند كه آن چيزى كه در ايران است و آن معنايى كه در ايران است و آن چيزى كه در اسلام است اجازه نمىدهد كه با يك موجودى كه به صغير و كبير كشور خودش و كشور ما رحم نكرده است ، اصلاح پيش بيايد . لفظ اصلاح يك امرى است كه صلاحيت ندارد بين مسلمان‌ها و يك طايفه‌اى كه از اول به اسلام عقيده نداشتند و مؤسس آنها عَفْلَقى « 1 » بوده است كه به هيچ دينى از اديان الهى اعتقاد ندارد . معنا ندارد كه دولت اسلامى ايران با دولتى كه هيچ اعتقاد به اسلام و به اخلاق بشريت ندارد ، سر ميز اصلاح بنشيند . ايران همانطور كه سيلى زد به اين موجود مفلوك ، به سيلى زدن خودش و به پس‌گردنى زدن خودش ادامه مىدهد تا اينكه آن چيزهايى كه بايد زير بار بروند با فشار نظامى ايران و با فشار ملت ايران تحقق پيدا بكند . ملت ايران اگر مىخواست كه صلح امريكايى بكند ، همان اول از امريكا جدا نمىشد و قطع روابط نمىكرد ، و دستش را از ايران كوتاه نمىكرد ، و جاسوسان او را بيرون نمىكرد . و امروز هم اگر دستش را به صلح امريكايى دراز كند ، صدام و امثال صدام كنار مىروند ، لكن مستشارهاى امريكايى وارد معركه مىشوند . ما نمىتوانيم\r\n\r\n\r\n","description":"","footnote":"\r\n( 1 ) - ميشل عَفْلَق ، بنيانگذار حزب بعث عراق و سوريه .\r\n","page_name":" 68 ","page_number":88},
  {"content":"\r\n\r\nصلحى را بپذيريم كه طرح امريكايى دارد و صدام نمىتواند بپذيرد آن چيزهايى را كه ما مىخواهيم . كسى كه ابتداءً براى اينكه سردار قادسيه باشد تصريح كرد كه من به كشورى كه مجوس هستند دارم حمله مىكنم ، و كشور ايران را مجوسى خواند و حملهء خودش را حمله سردار قادسيه خواند ، و هيچ اعتقاد به اسلام و اخلاقيات اسلام نداشت ، امروز هم در راديو و هم در صحبت‌هاى او دم از اسلام مىزند . حالا كه بيچاره شده است از اسلام دم مىزند ، و اگر مهلت داده بشود به اين خبيث ، آن روزى كه مهلت پيدا بكند و تجهيز قوا بكند بدتر از اول به سرزمين شما حمله مىكند . بايد امروز كه به حمد اللَّه قدرت در دست شما ارتشىها و سپاهىها و بسيجىها و عشاير هست ، اين قدرت را حفظ كنيد و اين وحدت را حفظ كنيد و به پيش برويد كه خدا با شماست . و اميدوارم كه با زحمت و تلاش پيگير شما تمام اين توطئه‌ها از بين برود ، و ايران استقلال خودش را حفظ كند ، و آزادى خودش را حفظ كند . آنهايى كه از ما مىخواهند كه با صدام صلح كنيم و به جنگ ادامه ندهيم ، آنها صلح امريكايى مىخواهند . بعضى از آنها سرتا قدمشان امريكايى است و از عمال شاه سابق بوده‌اند ، و حالا اسلامى شده‌اند و براى وطن‌شان و براى حفظ خون مردم وطن‌شان ناله مىكنند و اشك تمساح مىريزند .\r\nو ان شاء اللَّه شما و ساير قواى مسلح به كار خودتان با قدرت ، با اعتماد به خداى تبارك و تعالى ادامه بدهيد ، و حفظ كنيد كشور خودتان را از اينكه دست‌هاى قدرت‌هاى فاسد در اينجا باز بشود . و من اميدوارم كه ديگر نتوانند اينها يك همچو تخيلى را بوجود بياورند و عملى كنند . البته آنها طمع دارند ، باز طمع‌شان نبريده است . آنها هم پيشنهاد مىكنند كه بايد صلح بشود ، لكن صلحى كه آنها مىخواهند صلح امريكايى مىخواهند و ما صلح اسلامى مىخواهيم . ما مىخواهيم آن كسى كه تعدى كرده است به مسلمان‌ها و آن اشخاصى كه خون مسلمان‌ها را در بلاد ما و بلاد خودش ريخته است و علماى اسلام را در بلاد خودش شهيد كرده است ، ما مىخواهيم به حكم اسلام از او انتقام بگيريم ؛ ما مىخواهيم قصاص كنيم ، ما مىخواهيم دست او را قطع كنيم ، و ما مىخواهيم كه اين حزب منحوس و اين حزب عفلقى از بين برود و كشور عراق به دست خود عراقىها ، به\r\n\r\n","description":"","footnote":"","page_name":" 69 ","page_number":89},
  {"content":"\r\n\r\nدست مردم و ملت خود عراق اداره بشود ، نه به دست ديگران و امثال صدام كه تمام حيثيت عراق را ، حيثيت نظامى عراق را ، حيثيت ملى عراق را زير پا گذاشته است ، و تمام ذخيره‌هاى عراق را براى نفهمى به باد فنا داده است كه امروز مفلس شده است . و طلاها و جواهرات زن‌هاى مردم را مأمورين مىروند و به زور مىگيرند و يك دسته از خودشان هم نمايش مىدهند كه صف كشيده‌اند براى اينكه ذخيره‌هاى خودشان را بدهند . با اينكه با زور دارد از ملت خودش طلاها را مىگيرد و در كويت و در غير كويت به فروش مىرساند براى اصلاح حال خودش ، و يا براى پر كردن جيب خودش و ديگران . يك همچو موجودى نبايد ديگر در دنيا باقى بماند و نبايد حكومت يك كشور اسلامى را داشته باشد . اسلام اجازه نمىدهد به يك همچو مسالمتى بين ما و او و بين مسلمان و يك كافر متعدى . ما بايد به همهء كشورهاى منطقه بگوييم كه ما و اسلام به ما اجازه نمىدهد كه حتى يك وجب از ملك شما و از مملكت شما تصاحب كنيم ، ما دفاع داريم مىكنيم از شما و از كشور خودمان . ما دفاع از نواميس شما مىكنيم ، ما دفاع از علماى شما مىكنيم ، ما دفاع از متدينين شما مىكنيم ، ما دفاع از ملت شما مىكنيم .\r\nلكن بعد از اينكه ان شاء اللَّه پيروزى حاصل شد ، كشور شما مال خود شماست و همهء كشورهاى منطقه مال صاحبانش هست و كشور اسلامى به يك وجب از خاك ديگران طمع ندارد . لكن نمىگذارد كه كسانى كه طمع در مملكت خودش دارند و كسانى كه تعدى كردند به كشور ما ، نمىگذارد آنها را به حيات خودشان ادامه بدهند . من از خداى تبارك و تعالى توفيق شما جوانان و همين طور جوانان عزيزى كه در خارج كشور به اسلام خدمت مىكنند ، از خداى تبارك و تعالى مىخواهم . آنها مجاهدينى هستند كه با كمال اخلاص دارند خدمت مىكنند به ايران ، و شما مجاهدينى هستيد كه با اخلاص داريد خدمت مىكنيد به كشورتان ، و خداوند با شماست و شما را پيروز مىكند ان شاء اللَّه .\r\nو السلام عليكم و رحمة اللَّه .\r\n\r\n","description":"","footnote":"","page_name":" 70 ","page_number":90},
  {"content":"\r\n\r\n\r\nسخنرانى [ در جمع اعضاى شوراي عالى تبليغات اسلامى ( تبليغات بر اساس معنويات ) 
  ]\r\nزمان : صبح 2 شهريور 1362 / 15 ذى القعدة 1403\r\nمكان : تهران ، جماران\r\nموضوع : وضع حوزه‌ها در قديم ، تبليغات بر اساس معنويات\r\nحضار : اعضاى شوراي عالى تبليغات\r\nبسم اللَّه الرحمن الرحيم\r\n\r\nتقويت فقه و اهتمام به مسائل ديگر در حوزه‌ها\r\nآمار و مطالبى كه فرموديد اميدبخش است . در قديم حوزه‌ها محصور شده بود در چار ديوارى كه كسى نمىتوانست از آن بيرون بيايد . تبليغات سوء به صورتى بود كه اگر طلبه‌اى مىخواست حرفش را بزند و در فكر تشكيلات باشد ، مورد طعن قرار مىگرفت . هميشه صحبت « نظم در بىنظمى است » مورد تأييد بود . همه بايد متأسف باشيم كه اين انقلاب دير پيروز شد . اگر اين انقلاب سى سال پيش پيروز مىشد ، وضع حوزه‌ها غير از اين بود . البته روحانيت خوب عمل كرد و فقه اسلام را كه فقه جعفرى است با مجاهدت‌هاى زياد زنده نگاه داشت ، ولى بالاخره محصور شده بودند در همان جهت فقهى ، ولى همان را خوب عمل كردند . اشكال به ما اين بود كه به غير از مسائل عبادى فقه هيچ كارى نمىكرديم . حوزه‌ها در زمينه‌هاى ديگر حركتى نداشتند . تازه علماى بزرگ هم منبر نمىرفتند و تبليغى كه اساس كار است انجام نمىدادند . وضع فلسفه هم به صورت امروز نبود . آقاى شاه‌آبادى « 1 » - رحمة اللَّه عليه - مىگفت ، مرحوم آقا ميرزا على اكبر يزدى كه يكى از فلاسفهء بزرگ و مردى عالم و صادق و پرهيزكار بود وقتى فوت كرد « 2 » شخصى براى تعريف از او در منبر گفت ، خودم ديدم كه او قرآن مىخواند . وضع\r\n\r\n\r\n","description":"","footnote":"\r\n( 1 ) - آقاى ميرزا محمد على شاه‌آبادى ، از بزرگان ، علما و عرفاى صد سالهء اخير . او مهمترين استاد عرفان امام خمينى و سخت مورد تجليل و تعظيم ايشان بود . وى به سال 1369 ه . ق . ( 1329 ه . ش . ) در تهران درگذشته است\r\n( 2 ) - وى در اوائل تأسيس حوزه علميّه قم به سال 1343 ه . ق . در آن شهر درگذشته است .\r\n","page_name":" 71 ","page_number":91},
  {"content":"\r\n\r\nحوزه‌ها اين گونه بود . علوم رياضى يا ساير علوم يا نبود يا كم بود . اصولًا كسى به اين فكر نبود كه چه چيزهايى باشد و چه چيزهايى نباشد . حركت در حوزه‌ها نبود . حوزه كسى را به عنوان مبلّغ اعزام نمىكرد . البته افراد ، خودشان براى تبليغ مىرفتند ولى حوزه كسى را نمىفرستاد . اعزام به خارج كه در ذهن‌ها نبود و هيچ كس هم فكر نمىكرد كه امكان دارد كسى را به خارج فرستاد . ولى به حمد اللَّه امروز در حوزه‌ها اين مسائل حل شده است . من باز عرض مىكنم كه فقه را نبايد فراموش كرد . فقه به همان صورتى كه بوده است بايد باشد . « فقه جواهرى » بايد تقويت شود . بايد حوزه‌ها وقت وافرشان را صرف فقه و اصول و فلسفه و مباحثه كنند زيرا فقه در رأس دروس است ، ولى مسائل ديگر هم مهم است كه بايد به آنها عمل شود .\r\n\r\nصدور انقلاب با تبليغ بر اساس معنويت\r\nوضع تبليغات بايد متناسب با نيازها و وضع حوزه‌ها باشد . بايد آقايان توجه داشته باشند ، هميشه دنبال مسائل واقعى بروند . كتاب‌هايى را كه مىخواهيد منتشر كنيد ، حتماً بدهيد عده‌اى از فضلا بخوانند و نظر دهند و خودتان دقيقاً بررسى كنيد . اعزام مبلّغ از امور بسيار لازم است كه بايد با دقت عمل شود . ما كه مىگوييم مىخواهيم انقلابمان را صادر كنيم ، نمىخواهيم با شمشير باشد بلكه مىخواهيم با تبليغ باشد . ما مىخواهيم تبليغات گسترده‌اى را كه كمونيست‌ها و ديگران بر ضد اسلام مىكنند ، با تبليغات صحيح خنثى كنيم ، و بگوييم كه اسلام همه چيز دارد . اسلام مثل مسيحيت كنونى نيست . از اول نقشه بود كه اسلام را مثل مسيحيت كه در كليسا محبوس است ، در مدرسه‌ها محبوس كنند . متأسفانه خودمان به اين نوع تفكر كمك كرديم . به زبان آوردن كلمه « سياست » جرم بود براى اينكه ، القا كرده بودند كه سياست مال منحرفين است . اصولًا اساس اسلام از سياست است . به وسيلهء پيغمبر اسلام و پس از آن تا مدت‌ها حكومت تشكيل داده مىشد ، و آنها تمام امور سياسى را در دست مىگرفتند ، لكن در زمان ما كلمه و لغت سياست را نمىشد به كار برد . شما يادتان نيست در قديم وضع خاصى بود . فلسفه و\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nعرفان ، كفر مطلق بود ، و اينكه فضلا زبان خارجى بدانند كه بتوانند در خارج تبليغ كنند در حد كفر بود ، و واقعاً فكرها عقب افتاده بود . اگر ما همهء زبان‌ها را براى تبليغ اسلام بدانيم عبادتى بزرگ است . ما با زبان اينجا كه نمىتوانيم براى مردم امريكا و ساير كشورها مسائل اسلام را بگوييم . امروز اسلام در اكثر كشورها مطرح است .\r\nاميدوارم كه شما بتوانيد اسلام را براى مردم جهان عرضه كنيد . ان شاء اللَّه خداوند به شما اجر دهد . البته تبليغات بايد بر اساس معنويات باشد ، معنويات اساس اسلام است .\r\nسعى كنيد معنويات را زياد كنيد و از تشريفات تا آنجا كه مقدور است بكاهيد . همه‌اش در فكر درست كردن سالن و ساختمان نباشيد بلكه در فكر معنويات اسلام باشيد .\r\n\r\nانتشار نيافتن مطالب خلاف از شهر قم\r\nتوجه داشته باشيد كتاب‌ها و چيزهاى ديگرى كه از قم منتشر مىشود غير از كتاب‌هايى است كه در ساير شهرها منتشر مىشود . قم شهر علم و اسلام است . اگر خطايى از قم منتشر شود در دنيا عَلَم مىشود . اين موضوع هم بايد مورد توجه باشد كه از قم چيز خلافى منتشر نشود . خداوند به همهء شما توفيق دهد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 73 ","page_number":93},
  {"content":"\r\n\r\n\r\nپيام [ به ملت ايران ( تجليل از مقام و منزلت شهيدان ) 
  ]\r\nزمان : 6 شهريور 1362 / 19 ذى القعدة 1403\r\nمكان : تهران ، جماران\r\nموضوع : تجليل از مقام و منزلت شهيدان\r\nمخاطب : ملت ايران\r\nبسم اللَّه الرحمن الرحيم\r\nشهادت در راه خداوند چيزى نيست كه بتوان آن را با سنجشهاى بشرى و انگيزه‌هاى عادى ارزيابى كرد . و شهيد در راه حق و هدف الهى را نتوان با ديدگاه امكانى به مقام والاى آن پىبرد ؛ كه ارزش عظيم آن معيارى الهى و مقام والاى اين ديدى ربوبى لازم دارد ؛ و نه تنها دست ما خاك‌نشينان از آن و اين كوتاه است ، كه افلاكيان نيز از راه يافتن به كنه آن عاجزند ؛ چه كه آنها از مختصات انسان كامل است ، و ملكوتيان با آن مقام اسرارآميز فاصله‌ها دارند . قلم اينجا رسيد و سر بشكست . و ما بازماندگان و عقب افتادگان در آرزوى آن و اين بايد روز شمارى كنيم ، و حسرت شهادت و شهيد و شهيدپروران اين چنانى را ، كه با ايثار ثمرهء حيات خود عاشقانه به اين شهيدان شاهد افتخار مىكنند ، به گور بريم ؛ و از شجاعتهاى بىنظير شهيدان و دوستان اسير و مفقودشان و آسيب ديدگان و اشتياق زايد الوصف اينان براى بازگشت به ميدان شهادت احساس خجلت و حقارت كنيم . زنان و مردان و كودكان نمونه‌اى كه در زير بمبارانها و از بستر بيمارستانها سرود شهادت سر مىدهند و با دست و پاى قطع شده بازگشت به جبهه‌هاى انسان‌ساز را آرزو مىكنند ، فوق آنچه ما تصور مىكنيم و فلاسفه و عرفا به رشته تحرير در مىآورند و هنرمندان و نقاشان عرضه مىكنند ، مىباشند .\r\nآنچه آنان با قدمهاى علمى و استدلالى و عرفانى يافته‌اند ، اينان با قدم عينى به آن رسيده‌اند و آنچه آنان در لابلاى كتابها و صحيفه‌ها جستجو كرده‌اند اينان در ميدان خون و شهادت در راه حق يافته‌اند .\r\n\r\n","description":"","footnote":"","page_name":" 74 ","page_number":94},
  {"content":"\r\n\r\nبار الها ، ما را به خدمتگزارى در راه آنان و براى هدف بزرگشان توفيق ده ؛ و شهداى عزيزمان را در خوان ضيافت معنوى خود از جلوه‌هاى خاص خويش ارزانى بخش ؛ و خاندان بزرگوار آنان را با صبر و اجر قرين فرما ؛ آسيب ديدگان عزيز ما را شفا مرحمت نما ؛ و اسيران و مفقودان معظّم را هر چه زودتر به آغوش ملت عظيم الشأن برگردان ؛ و به پدران و مادران و همسران آنان شكيبايى و پايدارى عنايت فرما ؛ و از بركات حضرت بقية اللَّه - أرواحنا فداه - همهء آنان و ملت را نصيب وافر مرحمت فرما .\r\nروح اللَّه الموسوي الخمينى\r\n\r\n","description":"","footnote":"","page_name":" 75 ","page_number":95},
  {"content":"\r\n\r\n\r\nحكم [ انتصاب آقاى حيدر على جلالى خمينى به سمت امام جمعهء خمين 
  ]\r\nزمان : 7 شهريور 1362 / 20 ذى القعدة 1403\r\nمكان : تهران ، جماران\r\nموضوع : انتصاب امام جمعهء خمين\r\nمخاطب : جلالى خمينى ، حيدر على\r\nبسم اللَّه الرحمن الرحيم\r\nجناب حجت الاسلام آقاى حاج شيخ حيدر على جلالى - دامت افاضاته\r\nبدين وسيله جنابعالى را به امامت جمعه شهرستان خمين منصوب مىنمايم كه ان شاء اللَّه تعالى ضمن برگزارى اين فريضهء الهى مردم را به وظايف مهمى كه در رابطه با اسلام عزيز و انقلاب خونبار ملت شريف ايران دارند آشنا سازيد . اهالى محترم و نهادها و ارگانها نيز طبق وظيفه‌اى كه دارند همكاريهاى لازمه را در انجام هر چه باشكوهتر اين نماز وحدت‌بخش با جنابعالى خواهند نمود . از خداى تعالى ادامهء توفيقات شما را مسألت دارم . و السلام عليكم و رحمة اللَّه و بركاته .\r\n20 ذيقعده 1403\r\nروح اللَّه الموسوي الخمينى\r\n\r\n","description":"","footnote":"","page_name":" 76 ","page_number":96},
  {"content":"\r\n\r\n\r\nسخنرانى [ در جمع اعضاى هيأت دولت ( لزوم خدمت مسئولان به مردم ) 
  ]\r\nزمان : صبح 7 شهريور 1362 / 20 ذى القعدة 1403\r\nمكان : تهران ، جماران\r\nموضوع : انگيزه حضور مردم در انقلاب - لزوم خدمت مسئولان به مردم\r\nمناسبت : هفته دولت\r\nحضار : خامنه‌اى ، سيد على ( رئيس جمهور ) - موسوى ، مير حسين ( نخست وزير ) اعضاى دولت\r\nبسم اللَّه الرحمن الرحيم\r\n\r\nموقعيت جمهورى اسلامى در دنيا\r\nدر اين « هفتهء دولت » ، ما تلخىها و شيرينىها داشتيم . تلخىها از دست دادن چند نفر اشخاص متعهد كه قبل از هفته ، مرحوم « عراقى » « 1 » بود كه من مرحوم عراقى را از آن اولى كه نهضت شروع شد و تماس با ما داشتند ، مىشناختم و انصافاً مردى بود كه عمرش را صرف خدمت به اسلام كرد . و در اين هفته هم كه مرحوم آقاى « رجايى » « 2 » كه همه مىدانيد چقدر مرد متعهدى و خدمتگزارى بود ، و واقعاً معلم اخلاق بود به اعمال خودش . و همين طور آقاى « باهنر » « 3 » كه مرد دانشمند متعهد و معلمى بود . اين اسباب تأسف و تأثر ماست و شما . و اين تلخى است كه خوب ، غير از اين هم ما در اين طول مدت داشتيم . و شيرينى و شيرينىها آنچه به حمد اللَّه در اين هفته كه « هفتهء دولت » است و واقعاً بايد هفتهء دولت حساب كرد . دولت و هر چه وابسته به اوست و ارتش و سپاه و همهء اينها جاى خودشان را در دنيا باز كرده‌اند . يعنى ، دنيا امروز روى اين جمهورى و روى دولت جمهورى و روى رئيس جمهور اين كشور و روى مجلس و همهء ارگان‌هاى ديگر\r\n\r\n\r\n","description":"","footnote":"\r\n( 1 ) - آقاى مهدى عراقى از ياران قديمى اسلام ، انقلاب و امام خمينى است كه به اتفاق پسرش ( حسام ) توسط گروهك فرقان به شهادت رسيد . او هنگام شهادت ، مسئوليت امور مالى مؤسسه كيهان را بر عهده داشت . در حادثه ترور شهيد عراقى ، يكى از دوستانش به نام « حسين مهديان » كه سرپرستى مؤسسه كيهان را داشت مجروح شد\r\n( 2 ) - شهيد محمد على رجايى دومين رئيس جمهور ايران\r\n( 3 ) - شهيد محمد جواد باهنر ، نخست وزير .\r\n","page_name":" 77 ","page_number":97},
  {"content":"\r\n\r\nحساب باز كرده است . آنهايى كه تا كنون در كمين بودند كه اين دولت در بين خودشان يك چيزهايى واقع مىشود و مردم هم اينها را قبول ندارند و بعد از يكى دو ماه قضيه تمام است ، و صدام هم روى همين زمينه بازىاش دادند ، الآن چند سال است گذشته است و آنها باز در خارج نشسته‌اند و منتظرند به اينكه كسانى برايشان كار بكنند و آنها بيايند بهره‌بردارى كنند .\r\nو به حمد اللَّه الآن دولت استقرار پيدا كرده است و كشور ما يك كشور مستقر مستقلى ، آزادى است . و من اميدوارم كه بيشتر از اين ، رو به استقلال و آزادى و جهات ديگر برود .\r\n\r\nاسلاميت انقلاب ، انگيزه حضور مردم در صحنه‌ها\r\nو مهم همين معناست كه كراراً من عرض كرده‌ام ، اين است كه جمهورى چون اسلامى است و ملت اسلامى هستند ، مسلم هستند ، مادامى كه دولت و رئيس جمهور و رئيس مجلس و مجلس و قواى قضائيه و ارتش و پاسدار و همه ، رو به اسلام باشند اين كشور اسلامى رو به آنهاست ، و اساس همين است كه براى خاطر اسلامى بودن از اول پيروزى حاصل شد . شما گمان نكنيد كه اگر يك انگيزهء ديگرى عرضه شده بود به اين ملت ، ملت مجتمع مىشدند . براى اينكه ملت ، ملت مسلمان است . وقتى كه اسلام عرضه شد ، خوب ، تمام روحانيون ، اكثر روحانيون ، اكثر كسانى كه در كار بودند تبليغ كردند و مردم را به صحنه آوردند ، و مردم هم خودشان با روى گشاده آمدند ، و تا امروز هم تمام اين فداكاريها ، فداكاريهاى روى اسلام است نه اينكه حساب ديگرى دارد . مسأله مليت هست ، اما نه آن طورى كه آقايان خيال مىكنند كه ما مليت را بگيريم و كارى به اسلام نداشته باشيم ، اول ملى باشيم و بعد اسلامى باشيم ، نخير ، مسئلهء اسلامى بودن است كه مردم را وادار كرد به اينكه جوان‌هايشان را بدهند و فرياد بزنند باز جنگ ، اين غير از اين چيزى نيست .\r\n\r\nهمراه نبودن مردم با حكومتهاى ديكتاتور\r\nو من كراراً به آقايان عرض كرده‌ام و حالا هم باز تكرار مىكنم كه خدمتگزار باشيد به اين ملتى كه آن دست‌هاى خيانتكار را قطع كرد و اين امانت را به شما سپرد . شما الآن\r\n\r\n","description":"","footnote":"","page_name":" 78 ","page_number":98},
  {"content":"\r\n\r\nامانت بزرگى از دست اين ملت تحويل گرفتيد و مقتضاى امانتدارى اين است كه آن را به طور شايسته حفظ كنيد و به طور شايسته به نسل آينده و دولت‌هاى آينده تحويل بدهيد ، و مادامى كه اين طور باشيد ملت پشت شماست ، و مادامى كه ملت همراه شما باشد هيچ آسيبى به شما و به كشور نمىرسد .\r\nيكى از انگيزه‌هايى كه ديكتاتورى پيش مىآورد اين است كه ديكتاتورها مىبينند ملت همراهشان نيست ، اعمال ديكتاتورى مىكنند . يكى از انگيزه‌هاست البته ، انگيزه‌هاى ديگر هم دارد . چنانچه ملت‌ها همراه دولت باشند ، وجهى پيدا نمىكند كه ديكتاتورى بكنند با ملت خودشان ، مجهز مىشوند براى كسانى كه به آنها حمله مىكنند .\r\nوقتى كه ملت جدا باشد از دولت و دولت هم بخواهد از ملت استفاده كند و بدوشد ملت را ، ديكتاتورى پيش مىآيد . در اين رژيم‌هاى سابق شاهنشاهى وضع اين طور بود كه مردم حال گريز داشتند ، و اينها مىخواستند آنها را با فشار نگه دارند و از آنها بدوشند ، از اين جهت ديكتاتورى پيدا مىشد . شاهش ديكتاتور بود و - عرض مىكنم كه - استاندارهايشان هم همين طور ، و فرماندارهايش هم همين طور ، و شهربانىاش هم همين طور ، و همه‌شان ، ارتش هم همين معنا بود . براى اينكه ، اينها مىديدند كه مردم با آنها همراه نيستند ، آنها هم كه مىخواهند استفاده بكنند ، مسأله هم استفاده بود ، نه مسأله براى انگيزهء انسانى بود ، براى استفاده بود ، از اين جهت ، اين انگيزهء ديكتاتورى مىشد ، تو سر مردم زدن مىشد . آن روزى كه شما احساس كرديد كه مىخواهيد فشار به مردم بياوريد بدانيد كه ديكتاتور داريد مىشويد . بدانيد كه مردم معلوم مىشود از شما رو برگردانده‌اند . مادامى كه مردم هستند و كمك دارند به شما مىكنند ، شما اگر مردم نبودند نمىتوانستيد اين جنگ را اداره بكنيد ، اين شك ندارد . مردم اداره كردند ، يعنى اين سپاه مردمند ، اين بسيجىها مردمند ، ارتش هم امروز مردم است . اگر ارتش سابق بود همان طورى كه خيال كرده بود صدام ، خيالش به واقعيت مىپيوست . براى اينكه ، يك ارتشى بود كه انگيزهء اسلامى نداشت و انگيزهء منافع شخصى داشت و به مجرد اينكه وارد مىشدند آنها هم دست بر مىداشتند . خوب ، ما سابق ديديم كه وقتى كه جنگ\r\n\r\n","description":"","footnote":"","page_name":" 79 ","page_number":99},
  {"content":"\r\n\r\nعمومى پيش آمد بدون اينكه با ما كار داشته باشند ، آنها مىخواستند از اينجا عبور كنند ، هيچ هم كار به ما نداشتند ، به مجرد اينكه اينها در سرحد وارد شدند ، تمام ارتشىها و ژاندارمرى همه فرار كردند . و در تهران هم من خودم شاهد بودم كه تهران هم چمدان‌ها را همين ارتشبدها و امثال اينها مىبستند و از تهران فرار مىكردند . كجا مىخواستند بروند نمىدانم . و من ديدم كه اين سربازهايى كه از توى سربازخانه‌ها آمده‌اند بيرون مىگردند دنبال اينكه يك چيزى پيدا كنند بخورند . اين براى اين بود كه ، مردم همراه نبودند . مردم شكر مىكردند كه آمدند اينجا و رضا خان رفت . اين يك واقعيت بود كه ما شاهد بوديم اين معنا را كه شكر مىكردند كه خدا به آنها يك منتى گذاشته است كه اجنبىها ، آنى كه اجنبى بودند ، از روسيه بود ، از امريكا بود ، از انگلستان بود ، اينها آمدند و « پهلوى » رفت . وضع اين طورى بود ، چنانچه ديديد وقتى كه محمد رضا هم رفت مردم ريختند و آن طور جشن به پا كردند ، گويى كه الآن سلطنت طلب‌ها در خارج همين ديشب هم مىگفتند كه همهء ايران سلطنت طلبند ، و اعليحضرت رضاى دوم « 1 » الآن محبوبيتى دارد كه مردم همه با او هستند ! خوب ، اينها بگويند . و من اعتقادم اين است كه اين رندها جمع شده‌اند دنبال اين بچه كه پول‌هايش را از جيبش درآورند . اينها مىخواهند اين را ، پول‌هايى كه پدر كذايش از مردم گرفته و حالا در بانك‌ها دست اين است با اين بهانه‌ها از او در آورند و بعد هم رهايش كنند برود سراغ كارش . و من صلاحش را مىدانم برود سراغ تحصيل و برود سراغ يك كاسبى . بداند كه ديگر اين كارها گذشته است . مردم اگر چنانچه جمهورى اسلامى هم نباشد ، ديگر سلطنت طلب نيستند ، اين شكى در كار نيست .\r\n\r\nپشتوانه مردمى نتيجه خدمت به آنان\r\nدر هر صورت آنى كه براى شما مهم است خدمت كردن به همهء طبقات خصوصاً مستضعف‌ها ، خصوصاً محرومينى كه در طول تاريخ محروم بوده‌اند اين بيچاره‌ها . بايد خدمت كنيد و خدمتتان را بگوييد به آنها ، و وقتى گفته مىشود ، عمل دنبالش باشد . و\r\n\r\n\r\n","description":"","footnote":"\r\n( 1 ) - رضا پهلوى فرزند محمد رضا پهلوى ، كه خيالبافانه و در آوارگى عنوان « رضا شاه دوم » را براى خود برگزيد !\r\n","page_name":" 80 ","page_number":100},
  {"content":"\r\n\r\nان شاء اللَّه اميدوارم كه اگر انگيزه اين طور باشد و شما موفق بشويد و ان شاء اللَّه و موفق مىشويد ان شاء اللَّه به اينكه خدمت كنيد به اين ملت ، اين ملت هم همراه شماست ، و نه انگيزهء ديكتاتورى پيش مىآيد ، و نه هم شما سود جو هستيد كه بخواهيد نمىدانم پارك داشته باشيد و ده داشته باشيد و ده را اگر دادند شما ، شما اين طورى نيستيد ، نمىتوانيد هم باشيد . با اينكه يك كدامتان اگر يك خانه زايد بر مقدار خودتان درست كنيد همه به شما اشكال مىكنند ، تحت فشار اشكال مردم واقع مىشويد . نيستيد اين طور و نمىتوانيد هم باشيد . و مادامى كه اين طور است ، مردمى هستيد ، مردمى كه هستيد همراه شما هستند ، و وقتى مردم همراه شما هستند ديگر آسيبى در كار نيست .\r\n\r\nهمدلى و برادرى مسئولين در رفع مشكلات\r\nو سفارش دوم اين است كه بين خودتان ، بين وزرايى كه هستند ، بين دولتىها كه هستند برادرى باشد . شما براى اسلام مىخواهيد خدمت كنيد ، نمىخواهيد كه براى خودتان كارى بكنيد . شما مىخواهيد براى اين ملت محروم در طول تاريخ خدمت بكنيد ، نمىخواهيد كه جيب خودتان را پر كنيد . شما اين جور نيستيد هيچ گاه . وقتى اين طور شد داعيه بر اينكه با هم مبارزه و معارضه بكنيد نيست و ان شاء اللَّه نمىكنيد . نمىگويم مىكنيد كه حالا فردا بگويند معلوم شد كه اينها ريخته‌اند به هم كه فلانى اين حرف را مىزند . نه ، اين طور نيست . نصيحت است من مىكنم و لو مىدانم كه شما هيچ كدام اين وضع را نداريد . و من اميدوارم كه ان شاء اللَّه خداوند شما را حفظ كند و موفق باشيد و هر كدام در كار خودتان موفق باشيد . و من اين چند نفر وزيرى كه استعفا كردند خوب بعضىشان را خيلى مىشناسم مثل آقاى « عسكر اولادى » « 1 » ، كه ايشان هم نظير آقاى مرحوم عراقى از اول نهضت همراه بود و زحمت كشيد ، و من او را مرد بسيار صالحى ، بسيار فداكارى مىدانم . و بعضى آقايان هم در طول اين جمهورى شناختم مثل وزير كار كه آن هم در طول اين مدت كه آشنا شدم مىدانم كه مرد صالح خوبى است . و مقتضاى\r\n\r\n\r\n","description":"","footnote":"\r\n( 1 ) - آقاى حبيب اللَّه عسكر اولادى مسلمان كه پس از پيروزى انقلاب به سمت وزير امور بازرگانى منصوب شد .\r\n","page_name":" 81 ","page_number":101},
  {"content":"\r\n\r\nصلاح هم همين است . كه وقتى ديدند كه مثلًا بين دولت و آنها خيلى هماهنگى نيست ، خوب ، اين پست را رها كنند يك پست ديگرى بگيرند ، و دولت را بگذارند كه آن طورى كه مىخواهد عمل بكند . و به حمد اللَّه دولت هم رو به اين است كه ان شاء اللَّه مطالب را اصلاح بكند ، گرانى را رفع بكند ، ارزاق مردم خصوصاً ، ارزاق مردم كه موجب گرفتارى مردم است و ناراحتى بسيارى هم هست . البته ناراحتى در طبقهء بالاست ، آنهايى كه گرانى برايشان چيزى نيست آنهاست كه هى به مردم تزريق مىكنند كه ارزانى نيست و چه و كذا . در هر صورت اميدواريم كه ان شاء اللَّه اين مسأله هم حل بشود ، اين مشكل هم حل بشود ، و ساير مشكلات هم ان شاء اللَّه حل بشود . و مشكل جنگ هم حل است تقريباً ، ان شاء اللَّه بهتر از اين بشود . و اميدوارم كه ان شاء اللَّه در همهء جهات موفق و پيروز باشيد ، و توجه خودتان را به خدا هميشه داشته باشيد ، و خدا در خلوت و جلوت همراه شماست و ناظر . علاوه بر اينكه ملائكة اللَّه ناظر شما هستند ، من ورائهم « 1 » خداى تبارك و تعالى است كه آن چيزهايى كه بر ملائكة اللَّه هم مخفى هست اسرار غيبى شما پيش اوست و همه چيز در نظر اوست و همه چيز پيش اوست ، و شما فردا بايد حساب پس بدهيد از همه چيز . و من اميدوارم كه در اين حساب ، خوش حساب باشيد و نامهء اعمال همهء ما يك نامهء اعمالى باشد كه به دست راست ما بدهند . و اميدوارم همه موفق و مؤيد باشيد .\r\nو السلام عليكم و رحمة اللَّه\r\n\r\n\r\n","description":"","footnote":"\r\n( 1 ) - از همه طرف .\r\n","page_name":" 82 ","page_number":102},
  {"content":"\r\n\r\n\r\nنامه [ به آقاى خامنه‌اى ( ترميم ستاد انقلاب فرهنگى ) 
  ]\r\nزمان : 8 شهريور 1362 / 21 ذى القعدة 1403\r\nمكان : تهران ، جماران\r\nموضوع : ترميم ستاد انقلاب فرهنگى\r\nمخاطب : خامنه‌اى ، سيد على ( رئيس جمهور وقت )\r\n[ بسم اللَّه الرحمن الرحيم . محضر مبارك رهبر عظيم انقلاب حضرت مستطاب آيت اللَّه العظمى امام خمينى - مدّ ظله العالى\r\nبا نزديك شدن زمان بازگشائى دانشگاهها و با توجه به اهتمامى كه آن حضرت همواره نسبت به دانشگاه و دانشگاهيان ابراز فرموده‌ايد لزوم تحرك مضاعف براى آمادگى هر چه بيشتر دانشگاه جهت پذيرش دانشجويان احساس مىشود ، با تقدير و احترام نسبت به كليه تلاشهائى كه از سوى اعضاى محترم ستاد انقلاب فرهنگى و همه استادان و محققان و دانشجويان دست‌اندركار امور دانشگاهى مخلصانه مبذول گرديده است ، ترميم و تكميل ستاد انقلاب فرهنگى استدعا و تركيب جديد آن به ترتيب زير پيشنهاد مىگردد :\r\n1 - نخست وزير محترم . 2 - وزير فرهنگ و آموزش عالى . 3 - وزير ارشاد اسلامى . 4 - آقاى دكتر شريعتمدارى . 5 - آقاى دكتر احمدى . 6 - آقاى دكتر سروش . 7 - آقاى دكتر معين . 8 و 9 - دو نفر دانشجو به انتخاب جهاد دانشگاهى . اميدوار است با توجه ويژه امام بزرگوار بازگشائى دانشگاه با حركتى اسلامى و با توفيقى الهى قرين باشد .\r\nسيد على خامنه‌اى - رئيس جمهورى اسلامى ايران 
  ] .\r\nبسمه تعالى\r\nبا تشكر از زحمات اعضاى محترم ستاد انقلاب فرهنگى و تمام كسانى كه براى اسلامى و انسانى نمودن دروس و محيط دانشگاهها زحمت كشيده‌اند ، اميد است با ترميم ستاد محترم و كوشش دانشجويان عزيز و متعهد و هماهنگى اساتيد محترم و تلاش\r\n\r\n","description":"","footnote":"","page_name":" 83 ","page_number":103},
  {"content":"\r\n\r\nتمامى دست‌اندركاران مؤمن و پشتيبانى ملت معظّم ، اين پايگاه اسلامى - ملى ، كه سرنوشت كشور در آتيهء دور و نزديك به آن پيوستگى دارد ، با استقلال و شايستگى به خدمت خود ادامه دهد . و امروز كه كشور از استقلال شايسته برخوردار است و قيد و بند غرب و شرق و غربزدگان و شرق‌زدگان از كشور و دانشگاه گسسته شده است ، جوانان عزيز دانشگاهى هر چه بيشتر در كسب علوم و فنون در اعتلاى كشور معظم خود كوشش نمايند ؛ و از نفوذ عناصر منحرف و وابسته به چپ و راست قاطعانه جلوگيرى كنند ، و نگذارند محيط مقدس دانشگاه آلوده به اغراض منحرفان و وابستگان به اجانب گردد . و اگر انحراف و گرايشى به شرق و غرب خداى نخواسته از اساتيد يا دانشجويان مشاهده كردند ، به ستاد فرهنگى اطلاع دهند ، و در رفع آن با ستاد همراهى لازم را بنمايند .\r\nاز خداوند تعالى توفيق همگان را براى ادامهء استقلال و اعتلاى ميهن اسلامى خواستار است . « 1 » روح اللَّه الموسوي الخمينى\r\n\r\n\r\n","description":"","footnote":"\r\n( 1 ) - همزمان با بازگشايى دانشگاهها به منظور ايجاد تحرك مضاعف در امر پذيرش دانشجو درخواست كتبى رئيس جمهور وقت در مورخ 7 / 6 / 62 براى ترميم و تكميل اعضاى ستاد انقلاب فرهنگى به محضر امام ارسال گرديد . متن فوق پاسخ حضرت امام به درخواست رئيس جمهور است\r\n","page_name":" 84 ","page_number":104},
  {"content":"\r\n\r\n\r\nنامه [ به رئيس ديوان عالى كشور ( موافقت با تأسيس محكمه در مناطق سپاه ) 
  ]\r\nزمان : 9 شهريور 1362 / 22 ذى القعدة 1403\r\nمكان : تهران ، جماران\r\nموضوع : تأسيس دادگاهها و دادسراهاى كيفرى 1 و 2 براى تخلفات نظامى و انتظامى\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى بنيانگذار جمهورى اسلامى ايران - مدّ ظله العالى\r\nبعد التحية و السلام معروض مىدارد : شوراي عالى قضايى در تأسيس محكمه براى رسيدگى به امور پاسداران از حيث تخلفات نظامى و انتظامى و مسائل كيفرى 1 و 2 و همچنين در مسائل ضد انقلاب پس از شور به اين نتيجه رسيده است كه در مراكز مناطق يازده‌گانه سپاه ، دادگاهها و دادسراهاى كيفرى 1 و 2 تشكيل و يك ابلاغ جداگانه داده شود كه اعضاى محكمه و دادسراها در بعد از ظهرها خارج از وقت ادارى به عنوان دادگاه و دادسراى انقلاب به مسائل ضد انقلابى و همچنين به تخلفات نظامى و انتظامى رسيدگى كنند و براى قانونى بودن اين عمل دو لايحهء قانونى به مجلس اسلامى فرستاده شده ولى تا تصويب دو لايحه و ابلاغ آنها ممكن است در امور محاكم سپاه اخلالهايى به وجود بيايد . اگر موافقت فرماييد تا پاسخ مجلس شوراى اسلامى به استناد موافقت حضرت مستطاب عالى اين كار انجام گردد .\r\nادام اللَّه ظلّكم الشريف .\r\nشوراي عالى قضايى ، عبد الكريم موسوى 
  ] .\r\nبسمه تعالى\r\nموافقت مىشود .\r\n9 / 6 / 62\r\nروح اللَّه الموسوي الخمينى\r\n\r\n","description":"","footnote":"","page_name":" 85 ","page_number":105},
  {"content":"\r\n\r\n\r\nپيام [ به مسلمانان ايران و جهان به مناسبت ايام حج ( 9 تذكر به زائران ) 
  ]\r\nزمان : 12 شهريور 1362 / 25 ذى القعدة 1403\r\nمكان : تهران ، جماران\r\nموضوع : حجّ ابراهيمى ؛ تذكرات و توصيه‌ها به زائران خانهء خدا\r\nمخاطب : مسلمانان ايران و جهان ، خصوصاً زائران بيت اللَّه\r\nبسم اللَّه الرحمن الرحيم\r\nفرا رسيدن عيد بزرگ اسلامى قربان را به همهء مسلمين تبريك عرض مىكنم . عيدى كه انسانهاى آگاه را به ياد قربانگاه ابراهيمى مىاندازد ؛ قربانگاهى كه درس فداكارى و جهاد را در راه خداى بزرگ به فرزندان آدم و اصفيا و اولياى خدا مىدهد . عمق جنبه‌هاى توحيدى و سياسى اين عمل را جز انبياى عظام و اولياى كرام - عليهم الصلاة و السلام - و خاصّهء عباد اللَّه كس ديگرى نمىتواند ادراك كند . اين پدرِ توحيد و بت شكنِ جهان به ما و همهء انسانها آموخت كه قربانى در راه خدا ، پيش از آنكه جنبهء توحيدى و عبادى داشته باشد ، جنبه‌هاى سياسى و ارزشهاى اجتماعى دارد . به ما و همه آموخت كه عزيزترين ثمرهء حيات خود را در راه خدا بدهيد و عيد بگيريد . خود و عزيزان خود را فدا كنيد ، و دين خدا را و عدل الهى را برپا نماييد . به همهء ما ، ذريّهء آدم ، فهماند كه « مكّه » و « منى » قربانگاه عاشقان است . و اينجا محل نشر توحيد و نفى شرك ؛ كه دلبستگى به جان و عزيزان نيز شرك است . به فرزندان آدم درس آموزندهء جهاد در راه حق را داد كه از اين مكان عظيم نيز فداكارى و از خود گذشتن را به جهانيان ابلاغ كنيد . به جهانيان بگوييد در راه حق و اقامهء عدل الهى و كوتاه كردن دست مشركان زمان بايد سر از پا نشناخت ، و از هر چيزى حتى مثل اسماعيل ذبيح اللَّه ، گذشت . كه حق جاودانه شود . اين بت‌شكن و فرزند عزيزش ، بت‌شكن ديگر ، سيد انبيا ، محمد مصطفى - صلى اللَّه عليه و آله و سلم - به بشريت آموختند كه بتها هر چه هست بايد شكسته شود ؛ و كعبه ، كه امّ القُرى است ، و آنچه از آن بسط پيدا كرده تا آخرين نقطهء زمين ، تا آخرين روز جهان ، بايد از لوث بتها تطهير\r\n\r\n","description":"","footnote":"","page_name":" 86 ","page_number":106},
  {"content":"\r\n\r\nشود : بت هر چه باشد ، چه هياكل ، چه خورشيد ، چه ماه ، و چه حيوان ، و انسان . و چه بتى بدتر و خطرناكتر از طاغوتهاى در طول تاريخ از زمان آدم صفى اللَّه ، تا ابراهيم خليل اللَّه ، تا محمد حبيب اللَّه - صلى اللَّه عليهم و آلهم اجمعين - تا آخر الزمان كه بت‌شكن آخر از كعبه نداى توحيد سر دهد . مگر ابرقدرتهاى زمان ما بتهاى بزرگى نيستند كه جهانيان را به اطاعت و كرنش و پرستش خود مىخوانند ، و با زور و زر و تزوير خود را به آنان تحميل مىنمايند ؟ كعبهء معظّمه يكتا مركز شكستن اين بتهاست . ابراهيم خليل ، در اول زمان ، و حبيب خدا و فرزند عزيزش مهدى موعود - روحى فداه - در آخر زمان ، از كعبه نداى توحيد سردادند و مىدهند .\r\nخداوند تعالى به ابراهيم فرمود :  وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ  « 1 » . و فرمود :  وَ طَهِّرْ بَيْتِيَ لِلطَّائِفِينَ وَ الْقائِمِينَ وَ الرُّكَّعِ السُّجُودِ  « 2 » و اين تطهير از همهء ارجاس « 3 » است ، كه بالاترين آنها شرك است كه در صدر آيهء كريمه است . و در سورهء توبه مىخوانيم :  وَ أَذانٌ مِنَ اللَّهِ وَ رَسُولِهِ إِلَى النَّاسِ يَوْمَ الْحَجِّ الْأَكْبَرِ أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ .  « 4 » و مهدى منتظر ، در لسان اديان و به اتفاق مسلمين ، از كعبه ندا سر مىدهد و بشريت را به توحيد مىخواند . همهء فريادها را از كعبه و مكّه سر مىدهند ؛ و ما بايد از آنها تبعيت كنيم و نداى توحيد كلمه و كلمهء توحيد را از آن مكان مقدس سردهيم ؛ و با فريادها و دعوتها و تظلمها و افشاگريها و اجتماعات زنده و كوبنده در مجمع مسلمين در مكّهء مكرّمه بتها را بشكنيم ؛ و شياطين را ، كه در رأس آنها شيطان بزرگ است ، در عَقَبات « رَمى » كنيم و طرد نماييم ؛ تا حج خليل اللَّه و حبيب اللَّه و ولى اللَّه ، مهدى عزيز ، را به جا آورده باشيم ؛ و الّا در\r\n\r\n\r\n","description":"","footnote":"\r\n( 1 ) - « و مردم را به حج فراخوان تا پياده يا سوار بر شتران تكيده از راههاى دور نزد تو آيند » . سورهء حج ، آيهء 27\r\n( 2 ) - « و پاكيزه بدار خانهء مرا براى طواف كنندگان و به نماز ايستادگان و ركوع كنندگان و سجده كنندگان » . سورهء حج ، آيه 26\r\n( 3 ) - جمع رجس : پليدى ، گناه ، وسوسهء شيطان\r\n( 4 ) - « و اعلانى است از خدا و رسولش به مردم در روز \" حج اكبر \" ، كه خدا و رسولش از مشركان بيزارند » . سورهء توبه ، آيهء 3 .\r\n","page_name":" 87 ","page_number":107},
  {"content":"\r\n\r\nحق ما گفته مىشود :\r\nمَا أَكثَرَ الضَجِيجَ وَ أَقَلَّ الحَجِيجَ « 1 » .\r\nاميد است حجاج محترم بيت اللَّه الحرام ، از هر فرقه هستند و اهل هر مذهب مىباشند ، در مواقف و مشاعر محترمه ، دست جمعى براى پيروزى اسلام بر كفر جهانى دعا كنند ؛ و براى بيدارى مسلمانان و حكومتهاى آنان فرياد كنند و دعاى بليغ نمايند . شايد به بركت دعا در محيط وحى و محل كسرِ اصنامِ « 2 » جاهليت ، خداوند تبارك و تعالى بر مسلمين تفضل كند و مجد و عظمت صدر اسلام را به آنان برگرداند و دست اجانب و جهانخواران را از بلاد آنان كوتاه فرمايد و ابر رحمت و غفران خود را بر سر عموم مسلمين بباراند .  إِنَّ اللَّهَ كانَ عَفُوًّا غَفُوراً  .\r\nاينك تذكر بعض مطالب براى زائران بيت اللَّه الحرام و عموم مسلمين لازم است ، گرچه كراراً عرض شده است :\r\n1 - از امور مهمه‌اى كه لازم است حجاج محترم و علماى كاروانها وقت شريفشان را صرف آن كنند ياد دادن و ياد گرفتن مسائل حج است ؛ كه كوتاهى از آن ممكن است موجب زحمتهاى فراوان شود ، از قبيل بطلان حج يا باقى ماندن به احرام . علماى اعلام كاروانها از زوّار كاروان خويش دعوت نمايند و براى آنان مجلس درس مناسك قرار دهند . و حجاج واجب است براى يادگرفتن لحظه‌اى را كوتاهى نكنند و با تمام توان مسائل را ياد بگيرند ، و با علم به مسائل مناسك را عمل كنند .\r\n2 - همه مىدانيم و بايد بدانيم كه آنچه از قرنها پيش تا كنون بر سر مسلمين آمده ، خصوصاً در يكى دو قرن اخير كه دست دولتهاى اجنبى به كشورهاى اسلامى باز شده و سايهء شوم آنان بلاد مسلمين را به تاريكى و ظلمات كشانده است و ذخاير خداداد آنان را به باد فنا داده و به طور مداوم مىدهد ، غفلت مسلمانان از مسائل سياسى و اجتماعى اسلام است ، كه به دست استعمارگران و استثمارچيان و عمّال غربزده و شرق‌زدهء آنان به توده‌هاى مسلمانان محروم تحميل شده است ؛ كه حتى غالب علماى اسلام گمان\r\n\r\n\r\n","description":"","footnote":"\r\n( 1 ) - « ناله كنندگان چه بسيارند ولى حاجيان ( واقعى ) كم ! » . بحار الأنوار ، ج 27 ، ص 181\r\n( 2 ) - شكستن بتها .\r\n","page_name":" 88 ","page_number":108},
  {"content":"\r\n\r\nمىكردند و مىكنند كه اسلام از سياست منزه است و يك شخص مسلمان نبايد در سياست دخالت كند . چپاولگران حيله‌گر كوشش كردند به دست عمال به اصطلاح روشنفكرِ خود اسلام را همچون مسيحيت منحرف به انزوا كشانند و علما را در چهارچوب مسائل عبادى محبوس كنند ؛ و ائمهء جماعات را در مساجد و محافل عقد و ازدواج منزوى ، و مقدسين از توده را سرگرم ذكر و دعا ، و جوانان عزيز را سرگرم عيش و نوش ، از صحنهء امور سياسى و اجتماعى و اهتمام به امور مسلمين و گرفتارى بلاد اسلامى خارج نمايند . و در اين امر توفيق بسزايى پيدا كردند . و از اين جهالت و غفلت ما سوء استفاده نمودند ، و بلاد مسلمين را يا مستعمره خويش نمودند و يا به استثمار كشيدند ؛ و بسيارى از سلاطين و حكام مسلمين را استخدام نموده ، و با دست آنان ملتها را به استضعاف و استثمار كشاندند ؛ و وابستگى و فقر و فاقه و پيامدهاى آنها گريبانگير توده‌هاى دربند گرديد . و اكنون نيز مسلمين به غفلت خود و عمال استعمار به تبليغات خود و ابرقدرتها به سلطه و چپاول خود ادامه مىدهند ؛ و آخوندهاى مزدور و دربارى به عقب نگه داشتن مسلمانان و جهالت و غفلت آنان دامن‌مىزنند . و  إِنَّا لِلَّهِ وَ إِنَّا إِلَيْهِ راجِعُونَ . \r\n3 - از جمله مسائلى كه به مسلمانان و مستضعفان جهان اجازهء هيچ گونه فعاليت براى خروج از قيد و بند استعمارگران را نمىدهد و آنان را به حال ركود و عقب افتادگى نگاه مىدارد ، تبليغات همه جانبه‌اى است كه غربزدگان و شرق‌زدگان ، يا به امر ابرقدرتها ، يا با كوتاه نظرى خود ، در سراسر كشورهاى اسلامى و استضعافى به راه انداخته‌اند و مىاندازند . و آن است كه علم و تمدن و پيشرفت مختص به دو جناح امپرياليزم و كمونيسم است ؛ و آنان ، خصوصاً غربيها و اخيراً امريكاييها ، نژاد برتر هستند ، و ديگران نژاد پست و ناقص هستند ؛ و ترقى آنان در اثر و الا نژادى آنان است ؛ و عقب افتادگى اينان در اثر نقص نژادى است ! و به تعبير ديگر ، آنان انسانهاى تكامل يافته هستند ؛ و اينان در حال تكامل ، كه پس از ميليون‌ها سال به تكامل نسبى مىرسند . پس ، كوشش براى پيشرفت بيفايده است . و آزادگان يا بايد وابسته به سرمايه دارى غرب باشند ، و يا كمونيسم شرق . و به بيان ديگر ، ما از خود هيچ نداريم ، و بايد همه چيز را از ابرقدرتهاى غرب يا\r\n\r\n","description":"","footnote":"","page_name":" 89 ","page_number":109},
  {"content":"\r\n\r\nشرق بگيريم : علم را ، تمدن را ، قانون را ، و پيشرفت را ! و شما امروزِ سياه ما را مىبينيد كه در اثر اين تفكر كه بر ما تحميل كرده‌اند هر چيز ، اگر چه ممتاز باشد و از خودى باشد ، به همين جرم مشترىاش كم است ؛ و همين را اگر اسم غربى به آن بگذارند ، مشترى زياد پيدا مىكند . پارچهء ايران حتماً بايد در حاشيه‌اش حروف خارجى و لاتين داشته باشد تا مشترى پيدا كند ! و مرضهايى كه در خود كشور به نحو شايسته معالجه مىشود بايد به خارج سفر كرد تا معالجه شود . و اين باور در حالى است كه بعض دانشمندان و نويسندگان غير مسلمان با شواهد زنده ثابت نموده‌اند كه تمدن و علم از اسلام به اروپا رفته و مسلمانان در اين امور پيش قدم بوده‌اند . بايد گفت كه دانشگاههاى ما به دست يك مشت غربزدهء خود باخته ، يا مزدور ، اداره مىشد . و دانشمندان متعهد در اقليت بودند ، و قدرت را از آنان سلب كرده بودند . و آن دستهء اكثريتِ غربزده جوانان را عاشق غرب مىكردند و فوج فوج به خارج مىفرستادند . و در خارج دست استعمار كار خود را مىكرد ، و جوانان را در حدى كه مطلوب استعمارگران بود نگه مىداشتند ؛ و با افكار غربى و غير اسلامى و غير ملى به كشور بازميگرداندند . و اين فاجعهء قرن اخير براى ممالك اسلامى و اشتباه آنها بود . و حديث مفصل را از اين مجمل بايد خواند .\r\n4 - و از جمله چيزهايى كه مانع دفاع مسلمين از كشورهايشان است ، تبليغات دامنه‌دار براى هر چه بزرگتر جلوه دادن قدرتهاى خارجى است . در سابق از انگليس ، به دست به اصطلاح روشنفكران و تحصيلكردگان غربزده ، يك غول ساخته شده بود و به دولت‌هاى بىاطلاع و ملتهاى دربند تحميل كرده بودند كه اگر به يك فراش سفارتخانهء انگليس يك حرف درشت زده شود ، ايران به باد فنا مىرود ! و پرچم سفارت بر سر خانهء هر مجرمى كه افراشته مىشد از مجازات مصون مىگشت . و اشارهء سفير انگليس به دولت يا صدر اعظم ، كافى بود براى اجراى اوامر و اطاعت بىچون و چراى او . و امروز از اين دو قدرت ، خصوصاً امريكا ، در بلاد مسلمين همان غول را بسيار بزرگتر و شاخدارتر ساخته‌اند ؛ و گمان مىكنند اگر به يكى از اين دو قطب گفته شود بالاى چشمت ابروست ، كشور از بين مىرود ! و با خيالهاى خام و مقايسهء عصر حاضر با عصرهاى\r\n\r\n","description":"","footnote":"","page_name":" 90 ","page_number":110},
  {"content":"\r\n\r\nگذشته و دامن‌زدن وابستگان غربزده به اين نحو شايعه‌ها ، مسلمين را از دفاع به حق خود مأيوس نمودند . و جرم اين خود باختگان ملى نما كمتر از مجرم اصلى نيست .\r\n5 - امروز چاره چيست و براى شكستن اين بتها چه تكليفى متوجه مسلمانان جهان و مستضعفان مىباشد ؟ يك چاره كه اساس چاره‌هاست و ريشهء اين گرفتاريها را قطع مىكند و فساد را از بن مىسوزاند ، وحدت مسلمانان ، بلكه تمامى مستضعفان و دربند كشيده‌شدگان جهان ، است . و اين وحدت ، كه اسلام شريف و قرآن كريم بر آن پافشارى كرده‌اند ، با دعوت و تبليغ دامنه‌دار بايد به وجود آيد . و مركز اين دعوت و تبليغ مكّهء معظّمه در زمان اجتماع مسلمين براى فريضهء حج است ، كه ابراهيم خليل اللَّه و محمد حبيب اللَّه شروع ، و در آخر الزمان حضرت بقية اللَّه - أرواحنا لمقدمه الفداء - تعقيب مىكند .\r\nبه ابراهيم خليل اللَّه خطاب مىشود كه مردم را به حج بخوان تا براى « شهود منافع » خود از همه اقطار بيايند . اين منافع جامعه است : منافع سياسى ، اجتماعى ، اقتصادى ، فرهنگى بيايند و ببينند تو كه بر آنان پيغمبرى عزيزترين ثمرهء حيات خود را در راه خدا تقديم كردى ، و همهء ذريهء آدم بايد به تو تأسى كنند . ببينند كه بتها را شكستى و آنچه جز خداوند بود به دور افكندى ، شمس باشد يا قمر ، هياكل ، حيوانات يا انسانها ؛ و گفتى و از روى حقيقت گفتى :  وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً  مسلما  وَ ما أَنَا مِنَ الْمُشْرِكِينَ  « 1 » و همه بايد به پدر توحيد و پدر پيامبران عظيم الشأن تأسى كنند . و در سورهء توبه كه امر شد در مجمع عمومى در مكّه خوانده شود ، مىخوانيم :  وَ أَذانٌ مِنَ اللَّهِ وَ رَسُولِهِ إِلَى النَّاسِ يَوْمَ الْحَجِّ الْأَكْبَرِ أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ .  « 2 » فرياد برائت از مشركان در مراسم حج . و اين يك فرياد سياسى - عبادى است كه رسول اللَّه ، صلى اللَّه عليه و آله و سلم ، به آن امر فرمود . حال بايد به آن آخوند مزدور كه فرياد مرگ بر امريكا و اسرائيل و شوروى را خلاف اسلام مىداند گفت تأسى به رسول خدا و متابعت از امر خداوند تعالى خلاف مراسم حج است ؟ آيا تو\r\n\r\n\r\n","description":"","footnote":"\r\n( 1 ) - همانا روى خود را يكتاپرست و تسليم به سوى كسى متوجه ساخته‌ام كه آسمانها و زمين را آفريد . و من از مشركين نيستم . بخشى از آيه 79 سوره انعام\r\n( 2 ) - در روز حج بزرگ از جانب خدا و پيامبرش به مردم اعلام مىشود كه خدا و پيامبرش از مشركان بيزارند . سوره توبه آيه 3\r\n","page_name":" 91 ","page_number":111},
  {"content":"\r\n\r\nو امثال تو آخوند امريكايى فعل رسول اللَّه - صلى اللَّه عليه و آله و سلم - و امر خداوند را تخطئه مىكنيد ، و تأسى به آن بزرگوار و اطاعت فرمان حق تعالى را بر خلاف مىدانيد و مراسم حج را از برائت از كفار تنزيه مىكنيد ، و اوامر خدا و رسول را براى منافع دنيايى خود به طاق نسيان مىسپاريد ، و برائت و نفرين را نسبت به دشمنان اسلام و محاربان با مسلمانان و ستمگران بر مسلمين كفر مىدانيد ؟ ما اميدواريم كه دولت سعودى به وسوسهء اين آخوندهاى از خدا بىخبر گوش فرا ندهد ؛ و مسلمين را ، همانطور كه وعده نموده است ، در مراسم حج و برائت از كفار و مشركان آزاد گذارد ، و در اين عمل الهى با آنان ، خصوصاً زائران ايرانى و فلسطينى و لبنانى و افغانى كه مورد تجاوز كفار قرار گرفته‌اند ، هماهنگ شود ؛ تا دشمن مشترك همهء مظلومان را با نداى واحد به عالميان معرفى كنند .\r\nو من مؤكداً از زوّار ايرانى و ديگر زائران بيت اللَّه الحرام مىخواهم كه نظم و آرامش را مراعات كنند ؛ و به دستورات نمايندهء اين جانب ، جناب حجت الاسلام آقاى خوئينىها عمل كنند ؛ و همهء مسلمانان را برادر خود بدانند ، و با آنان به طورى كه شايستهء يك مسلمان متعهد است عمل نمايند . اميد است دولت سعودى نيز با حجاج ايرانى ، كه از ستمكاران غدّار كه به كشورهاى اسلامى تجاوز و دخالت‌هاى بى جا مىكنند تظلم مىنمايند ، به نحوى شايسته هماهنگى نموده ، و با همكارى و همگامى و وحدت كلمه كفار متجاوز به حريم اسلامى را محكوم كنند ؛ تا حج امسال ان شاء اللَّه تعالى به طورى كه مرضى خداوند و رسول اللَّه ، صلى اللَّه عليه و آله و سلم ، است انجام گيرد .\r\n6 - از جمله چيزهايى كه براى قيام مسلمانان و مستضعفان جهان عليه چپاولگران جهانى و مستكبران جهانخوار لازم به تذكر است . آن است كه نوعاً قدرتهاى ستمگر از راه ارعاب و تهديد يا به وسيلهء بوقهاى تبليغاتى خودشان و يا به وسيلهء عمال مزدور بومى خائنشان مقاصد شوم خود را اجرا مىكنند . در صورتى كه اگر ملتها با هشيارى و وحدت در مقابلشان بايستند ، موفق به اجراى آن نخواهند شد . شواهد بر اين مدعا زياد است . و زنده ترين شاهد در كشورهاى منطقه ايران و افغانستان است . ايران ، چنانچه مىدانيم و مىدانيد ، دست بسته تسليم امريكا بود ؛ و شاه مخلوع خائن اين كشور را در تمامى ابعاد\r\n\r\n","description":"","footnote":"","page_name":" 92 ","page_number":112},
  {"content":"\r\n\r\nوابسته به امريكا كرده بود ، و ايران يكى از پايگاههاى نظامى امريكا بود . ارتش در دست مستشاران آن ، و فرهنگ در دست جيره‌خواران ، و شاه و دولت و مجلس از نوكران و سرسپردگان بودند . اقتصاد در وابستگى از آنها بدتر . و شاه مخلوع در منطقه نيرومندترين ژاندارم بود . و پشتيبان او امريكا و ديگر كشورهاى وابسته به آن بودند . و از حيث تجهيزات نظامى بسيار غنى بود . با اين همه ، ملت معظّم ايران ، كه فاقد قدرت نظامى و تجهيزات رزمى و حربى بود ، با دست خالى و ايمانى قوى فرا گرفته از اسلام و عزمى راسخ و اتكا به خداى تعالى و اعتماد به نفس در مدتى كوتاه به طور معجزه‌آسا بتهاى تخيلى ساخته و پرداختهء غربزدگان را فرو ريخت و طومار ستمگريهاى دو هزار و پانصد ساله را در هم پيچيد و بر اسطوره‌هاى تاريخ‌سازان و بت تراشان خط ابطال كشيد . و افغانستان هجوم ناجوانمردانهء شوروى ، آن قدرت اسطوره‌اى و ارتش قدرتمند حكومت غاصب و حزب خائن ، را با قدرت ايمان و اتكال به خداى بزرگ و اعتماد به خويش درهم كوبيد ؛ به طورى كه بايد گفت شوروى با پريشانى و پشيمانى از هجوم ظالمانهء خود بسر مىبرد ؛ و در حيرت است كه چگونه از افغانستان بدون آبروريزى جا خالى كند . و همچنين ملت قدرتمند و علماى متعهد بودند كه فرانسه و انگلستان غاصب را از الجزاير و عراق بيرون كردند . اينها و امثال اينها براى فرو ريختن رعب‌هاى ساختگى به دست استعمار و استثمارگران كافى است كه مسلمانان و دولت‌هاى كشورهاى اسلامى را از خواب گران بيدار كند ، و اين طلسمهاى ساختگى را و سحرهاى شيطانى را ابطال نمايد ، و مسلمانان و دولتهاى آنان را ، با داشتن يك ميليارد جمعيت و در دست داشتن شريان حيات غرب و شرق و دارا بودن كشورهاى وسيع و غنى ، از سحر و وحشتزدگى خارج كند . و از ايران كه با جمعيت ناچيز سى و چند ميليونى دست همهء قدرتها را از كشور خود قطع و تمام قيد و بندهاى استعمارى را گسيخت و مستشاران و مفتخواران را از ميهن عزيز راند عبرت بگيرند . و به بوق‌هاى استعمارى ، كه يكصدا از اول پيروزى انقلاب تا كنون با دروغ‌پردازيها و نشر اكاذيب ايران را يك كشور در حال سقوط و ورشكسته معرفى كرده و مىكنند ، گوش فرا ندهند . و از يك قدرت اسلامى ، كه هدفش سرافرازى مسلمين و\r\n\r\n","description":"","footnote":"","page_name":" 93 ","page_number":113},
  {"content":"\r\n\r\nكوتاه كردن دست ستمگران از ذخاير خداداد آنان است و پيوسته مىخواهد بين برادران اسلامى صلح و صفا و اخوت ايمانى برقرار باشد ، قدردانى كنند . و بدانند كه كشورهاى قدرتمند فرصت طلب ، كه غايت آمالشان دست يافتن به كشورهاى اسلامى و مستضعف است ، آنان را در مواقع گرفتارى تنها مىگذارند ، و كلمهء « وفا » در قاموس آنان راهى ندارد .\r\n7 - اگر ان شاء اللَّه آن وحدت بين مسلمين و دولتهاى كشورهاى اسلامى كه خداوند تعالى و رسول عظيم الشأنش خواسته‌اند و امر به آن و اهتمام در آن فرموده‌اند حاصل شود ، دولتهاى كشورهاى اسلامى با پشتيبانى ملتها مىتوانند يك ارتش مشترك دفاعى بيش از صد ميليونىِ تعليم ديدهء ذخيره و يك ارتش ده‌ها ميليونى زير پرچم داشته باشند ، كه بزرگترين قدرت را در جهان به دست آورند . و اكنون كه اين حاصل نيست ، دولتهاى اسلامى منطقه و حواشى آن مىتوانند يك ارتش ذخيره ده‌ها ميليونى و يك ارتش بيش از ده ميليونىِ تحت پرچم براى دفاع از كشورهاى اسلامى داشته باشند ، كه اين نيز فوق قدرتهاست . و اميد است دولتهاى منطقه ، با قطع نظر از زبان و نژاد و مذهب ، فقط تحت پرچم اسلام در اين امر فكر كنند و طرح آن را بريزند ؛ و از ننگ خضوع در برابر ابرقدرتها نجات يابند ، و شيرينى استقلال و آزادى را بچشند . و براى به دست آوردن چنين قدرتى لازم است هر يك از دولت‌ها با تفاهم با ملت خود براى دفاع از كشورشان يك چنين طرح حياتبخشى را در دست مطالعه قرار دهند ؛ و از كشور اسلامى ايران در اين امر كه مدافع كشورهاى خود و برادران اسلامى خويش است الهام بگيرند .\r\nامروز ايران ، با همهء گرفتاريها و كارشكنيها و حصر و سدها ، در صدد است تمام جوانان خود را تعليم نظامى دهد . و تا كنون ، به طورى كه گزارش مىدهند ، قريب يك ميليون رزمندهء ذخيره تعليم ديده دارد ، كه به محض آنكه لازم شود ، با يك هشدار براى دفاع از ميهن اسلامى خود مجهز و مسلح مىشوند . دولت‌هاى اسلامى و منطقه نيز اگر مثل دولت ايران با ملت رفتار كنند و خود در كنار ملت باشند و مردم احساس خدمتگزارى آنان را نمايند ، اين امر در كشورهاى آنان نيز حاصل مىشود ؛ و مقدمه\r\n\r\n","description":"","footnote":"","page_name":" 94 ","page_number":114},
  {"content":"\r\n\r\nاست براى آنچه اسلام بزرگ به آن امر كرده و طرح داده است . و بايد متأسف بود كه اسلام در همهء ابعادش ناشناخته است ، و زير پرده‌هاى استعمارى در طول تاريخ مىباشد .\r\nاز خداى بزرگ مىخواهيم كه اين پرده‌هاى سياه را برچيند و چشم مسلمانان را به جمال جميل اسلام روشن فرمايد ، تا دنيا بداند اسلام براى جهان چه آورده است . و آنچه غايت تعليمات اسلامى است همزيستى مسالمت‌آميز در سطح جهان است كه اميد است با تعجيل در ظهور مهدى آخر الزمان ، ارواحنا فداه ، حاصل شود ؛ و رسيدن انسانها به كمال و سعادت اخروى است ، كه خداوند نصيب همگان فرمايد .\r\n8 - مسلمانان ، و خصوصاً مظلومان منطقه ، بدانند كه اسرائيل با تغيير و تبديل مهره‌ها ، كه شايد براى اغفال رزمندگان فلسطينى و لبنانى باشد ، هيچ گاه از مقصد شوم خود ، كه حكومت بر كشورهاى مسلمين از نيل تا فرات است ، منصرف نخواهد شد . و امريكا ، كه چنگ و دندان در منطقه نشان مىدهد ، از مهره‌اى چون اسرائيل ، كه مجرى جنايت‌هاى آن در منطقه است ، به طور كامل پشتيبانى مىكند . و بازىهاى سياسى اينان را نبايد از نظر دور داشت . و كسانى كه از اسرائيل حمايت مىكنند بايد بدانند كه افعى گزنده را در حمايت خود قوى مىكنند ، كه در صورت فرصت خداى نخواسته حرث و نسل منطقه را به هلاكت مىكشاند . و بايد به اين افعى خزندهء خطرناك مهلت ندهند . چنانچه صدام جنايتكار اگر فرصت پيدا كند ، خطرش براى منطقه از اسرائيل كمتر نيست . و لازم است براى آرامش منطقه اكنون ، كه به يارى خداوند متعال قواى مسلح ايران ما أيّدهم اللَّه تعالى ، اين جرثومهء فساد را تا لبهء پرتگاه هلاكت رسانده‌اند و از سردار قادسيه يك موجود مفلوك ساخته‌اند ، دولتهاى منطقه از كمك به او دست بردارند ، كه صلاح دين و دنياى آنان است . و در صورتى كه مهلت پيدا كند ، بر هيچ يك از دولتهاى خليج فارس و ديگران رحم نخواهد كرد . شما ديديد اكنون كه با شكست مفتضحانه روبرو است در يك سخنرانى گفت : « اعراب بايد رهبرى عراق را بپذيرند » ! و شك نكنيد كه اگر قدرت پيدا كند ، به مسئلهء رهبرى اكتفا نخواهد كرد . و بوقهاى تبليغاتى دولتهايى كه از ايران سيلى خورده‌اند ، براى مصالح خودشان و دربند كشيدن هر چه بيشتر ملتها ، شماها را از ايران\r\n\r\n","description":"","footnote":"","page_name":" 95 ","page_number":115},
  {"content":"\r\n\r\nمىترسانند . ولى دولتها بدانند كه ايران ، به پيروى از تعاليم اسلامى ، با تمامى آنها در صورتى كه به موازين اسلامى گردن نهند با برادرى و برابرى رفتار مىنمايد . ولى هر گز به خود اجازه نمىدهد با كسى كه نسبت به ما آن همه خسارات و جنايات وارد كرده است مسالمت كند . و ملت عزيز عراق در انتظار پيروزى ايران است تا از نيشهاى اين عقرب جرّاره نجات پيدا كند . و اميد است كه با يارى خداوند اين انتظار به طول نيانجامد :  أَ لَيْسَ الصُّبْحُ بِقَرِيبٍ .  « 1 » 9 - حجاج محترم ايران و زائران حرمين شريفين بدانند كه آنها از كشورى كه براى اهداف اسلامى و بيرون راندن ستمگران از كشور عزيز خويش [ قيام كرده است 
  ] به سوى خانهء خدا و حرم شريف رسول اللَّه - صلى اللَّه عليه و آله و سلم - و قبور معظّم و فرزندان پيامبر - عليهم صلوات اللَّه - مىروند ، تحت مراقبت برادران اسلامى سراسر جهان هستند ؛ و خبرگزاريها و دروغپردازان بوقهاى تبليغاتى و دشمنان اسلام در كمين نشسته و مراقب اعمال و اقوال آنان هستند ، و در صددند كه از كاهى كوهى بسازند و سرتاسر جهان را از شايعه‌هاى خود پر نمايند . در اين صورت جزيى انحراف و خطا و لغزش آنان علاوه بر آنكه در پيشگاه خداوند بزرگ و رسول عظيم الشأنش مىباشد ، در حضور ساير زائران حرمين شريفين است ، كه به واسطهء پيامد آن گناهى بزرگ و خطايى عظيم است ؛ زيرا علاوه بر آنكه بعض اعمال و گفتارْ خلاف حرمت حرمين شريفين است ، موجب وهن جمهورى اسلامى است ؛ كه خداى نخواسته اين جمهورى اسلامى ، كه براى حكومت اللَّه و برقرارى احكام مقدس آسمانى قرآن و سنت تشكيل شده ، به واسطهء بعض اعمال و رفتار آنان به گونه‌اى ديگر معرفى شود ؛ و عيب‌جويانى كه مراقب خرده‌گيرى و بهانه هستند بر ضد اسلام و جمهورى اسلامى به شايعه‌پراكنى و مشوّه نمودن چهرهء نورانى اسلام و جمهورى اسلامى بپردازند ؛ و گناه آن در نامهء اعمال آنان كه براى عبادت و فريضهء حج رفته‌اند نوشته شود . لازم است مراقب باشند كه اعمال بىرويّه و گفتار باطل\r\n\r\n\r\n","description":"","footnote":"\r\n( 1 ) - « آيا صبح ( پيروزى ) نزديك نيست ؟ » . سورهء هود ، آيه 81 .\r\n","page_name":" 96 ","page_number":116},
  {"content":"\r\n\r\nتحقق پيدا نكند . و هر كس مراقب دوستان و نزديكان خود باشد ؛ و در برنامه‌هاى انسانى - اسلامى صحيح ، كه از طرف نمايندهء اين جانب ، جناب حجت الاسلام آقاى خوئينىها ، ترتيب داده مىشود تبعيت كنند ؛ و از آنها تخطى نكنند كه موجب هرج و مرج و ناراحتى زائرين فراهم شود .\r\nو پليس كشور سعودى و متصديان امور حج و زيارت و دولت سعودى بايد توجه كنند كه زائران ايرانى ، كه از يك كشور انقلابى تحت ستم غرب و شرق و غارتزده كه با تأييد خداوند متعال و قيام و نهضت همگانى خود را از چنگال ابرقدرتها نجات داد و با همت والاى مرد و زن و كوچك و بزرگ استقلال و آزادى را به دست آورد و رژيم ستمشاهى امريكايى را به رژيم اسلامى مردمى تبديل كرد و مستشاران و جاسوسان امريكايى و شوروى را يا از كشور راند و يا به بند كشيد ، به زيارت بيت اللَّه الحرام و مرقد مطهر رسول خدا - صلى اللَّه عليه و آله و سلم - و ائمهء مسلمين - عليهم السلام - مشرف مىشوند . ميهمانان خدا و رسول‌اند . و اعانت و جسارت به آنها اهانت و جسارت به ميزبانان بزرگ آنان است . خصوصاً كه اين ميهمانان آمده‌اند تا همراه با مناسك حج به نداى ابراهيم خليل اللَّه و محمد رسول اللَّه - صلى اللَّه عليه و آله و سلم - لبيك گويند ، كه لبيك به آنان نيز لبيك به خداى تعالى است . با اينانى كه از  كُلِّ فَجٍّ عَمِيقٍ  « 1 » هجرت به سوى خدا و رسول بزرگ او كرده‌اند با مهر و صفا و محبت و وفا و اخوت اسلامى رفتار كنيد ، و ميهمانان خدا و رسول را آزار ندهيد . اينان براى مناسك حج و برائت از مشركان و كافران ، كه خدا و رسول او از آنان برائت جسته است ، آمده‌اند . اين ميهمانان متعهد را گرامى داريد ؛ و از قدرت يك رژيم مقتدر اسلامى براى سركوب دشمن اسلام و مسلمين ، اسرائيل غاصب ، و قطع يد ارباب او ، امريكا ، رأس دشمنان اسلام و كشورهاى اسلامى ، بهره‌بردارى كنيد ؛ و مكّهء مكرّمه را با هماهنگى زائران سراسر جهان به كانون فرياد عليه ستمگران تبديل كنيد ؛ كه اين يكى از اسرار حج است . و خداوند ، غنى از\r\n\r\n\r\n","description":"","footnote":"\r\n( 1 ) - سورهء حج ، آيه 27 . ر . ك : پاورقى 1 همين پيام .\r\n","page_name":" 97 ","page_number":117},
  {"content":"\r\n\r\nلبيكها و عبادات بشر است .\r\nبارالها ، ما را از پيروى شيطان و نفس امّاره حفظ فرما . ما را از حب جاه و مقام و دنيا و نفس خويش بازدار . دولتهاى كشورهاى اسلامى را از وحشتزدگى در مقابل دو قدرت چپ و راست نجات مرحمت فرما ، و آنان را به وظايف اسلامى - انسانى آشنا نما . و ملتها و دولتهاى كشورهاى اسلامى را براى حصول وحدت و اخوت راهنمايى فرما . و حجاج ايرانى را ، كه در راه هدف بزرگ تو تحمل رنج و زحمت و اهانت و حبس و زجر مىنمايند ، از رحمت و جلوهء خاص خود بهره‌مند فرما . و دست قدرتهاى چپاولگر را از بلاد مسلمين كوتاه فرما . و ما را به آنچه رضاى تو است هدايت نما . و لشكريان اسلام را در دفاع از سرزمين خود و مظلومان منطقه نصرت عنايت فرما . و اسرائيل غاصب متجاوز و امريكا و شوروى ستمگر را مخذول فرما . و اسلام و مسلمين را تقويت فرما و از شرّ اجانب حفظ كن .\r\n« انَّكَ وَلىُّ النَّصْرِ وَ النِعْمَةِ وَ السَّلامُ عَلى رَسُولِ اللَّه صَلَّى اللَّهُ عَلَيْهِ وَ آلِه وَ عَلى أَوْلياءِ الْمَعْصُومين سِيَّما بَقيَّةُ اللَّهِ فِى الأرَضينَ - ارْواحُنا فِداهُ » .\r\nروح اللَّه الموسوي الخمينى\r\n\r\n","description":"","footnote":"","page_name":" 98 ","page_number":118},
  {"content":"\r\n\r\n\r\nحكم [ اجراى مقررات انضباطى در سپاه به آقاى محسن رضايى 
  ]\r\nزمان : 13 شهريور 1362 / 26 ذى القعدة 1403\r\nمكان : تهران ، جماران\r\nموضوع : رعايت مقررات انضباطى در سپاه پاسداران\r\nمخاطب : رضايى ، محسن ( فرمانده سپاه پاسداران انقلاب اسلامى )\r\nبسم اللَّه الرحمن الرحيم\r\nفرماندهء سپاه پاسداران انقلاب اسلامى براى حفظ نظم و عدم هرج و مرج در سپاه پاسداران مجازند با رعايت احتياط كامل ، مقررات انضباطى متخلفين سپاهى را كه مورد تأييد نمايندهء اين جانب است اجرا نمايد . و در اين رابطه با تصويب شوراى سپاه به فرماندهانى كه مطمئن هستند از اين اجازه سوء استفاده نمىكنند در موارد ضرورى اجازه دهد .\r\n13 / 6 / 62\r\nروح اللَّه الموسوي الخمينى\r\n\r\n","description":"","footnote":"","page_name":" 99 ","page_number":119},
  {"content":"\r\n\r\n\r\nسخنرانى [ در جمع خانواده و طلاب مدرسهء شهيد قدوسى ( توسعهء فعاليت حوزه‌ها ) 
  ]\r\nزمان : صبح 13 شهريور 1362 / 26 ذى القعدة 1403\r\nمكان : تهران ، جماران\r\nموضوع : ضرورت توسعه و گسترش فعاليتهاى حوزه‌ها در مسائل اسلامى و فقه\r\nمناسبت : دومين سالگرد شهادت آقاى قدوسى\r\nحضار : خانواده و طلاب مدرسه شهيد قدوسى\r\nبسم اللَّه الرحمن الرحيم\r\n\r\nصدمه به اسلام به واسطه عالمان بىتقوا\r\nضايعهء بزرگ شهادت مرحوم آقاى « قدوسى » « 1 » باعث تأسف و تأثر است . من سال‌هاى طولانى با او آشنا بودم . ايشان اهل علم و عمل بود و در راه اسلام هم فدا شد .\r\nاميدوارم خداوند رحمت‌هاى واسعه‌اش را بر او عنايت فرمايد . ان شاء اللَّه آقازادهء ايشان هم راه ايشان را طى كند .\r\nراجع به مدرسه‌ها و حوزه‌ها كراراً عرض كرده‌ام كه علم بىتقوا اگر مضر نباشد ، مفيد هم نيست . آن مقدارى كه اسلام از عالم‌هاى بىتقوا صدمه ديده است ، معلوم نيست از مردم عادى ديده باشد . آنچه اصل است تقواست ، ولى اگر همين تقوا نزد اشخاصى جاهل باشد ، گاهى ضرر مىزند . آدم‌هايى كه ظاهر صالح دارند ممكن است به واسطهء ناآشنايى به مبانى اسلام ، اشتباهاتى انجام دهند ، اما علم و تقوا اگر در كسى جمع شد در دنيا و آخرت سعادتمند است . و آقاى قدوسى هم عالم بود و هم متقى .\r\n\r\nوظيفه حوزه‌هاى علميه در نظام اسلامى\r\nحوزه‌هاى علميه امروز بايد بيشتر از سابق در مسائل اسلامى و فقه جديت نمايند ، و مسأله فقه به همان نحوى كه مشايخ درست كرده‌اند ، بايد محفوظ بماند . لكن الآن كه ايران به واسطهء گرفتارىها به اهل علم احتياج دارد ، اگر چه به طور موقت آقايان بايد به\r\n\r\n\r\n","description":"","footnote":"\r\n( 1 ) - آقاى على قدوسى ، دادستان كل انقلاب اسلامى كه به دست يكى از اعضاى گروهك منافقين به شهادت رسيد .\r\n","page_name":" 100 ","page_number":120},
  {"content":"\r\n\r\nخدمت‌هايشان ادامه دهند ، و درست است كه تحصيل فقه در اولويت است ، اما همهء اينها به خاطر حفظ اسلام است . و امروز اگر براى حفظ اسلام احتياج باشد كه آقايان به جبهه‌ها بروند و رزمندگان را تشويق بنمايند ، بايد اين كار را انجام دهند . و همچنين امور قضايى از باب اينكه قضاوت و يادگيرى آن از حوزه‌ها سلب شده بود ، و كسى هم فكر دخالت در آن نمىكرد ، و از اين جهت نقيصهء زياد داشت و دارد . و با اينكه پيش از اين من اجازه نمىدادم كه با تقليد ، قضاوت انجام شود ، لكن چون كمبود داريم افرادى كه با تقليد مىتوانند عهده‌دار اين مسأله باشند ، مانعى ندارد . و شايد شما مطلع باشيد با آنكه شارع مقدس به امر قضا آن همه اهتمام داشته است ، در سابق بر خلاف اين حتى يك عدّه كمونيست هم قضاوت مىكردند . و آقايان به خاطر اينكه اين منصب بزرگ به دست بىتقواها نيفتد بايد در اين امر شركت كنند . و ما تكليف داريم كه قضاوت و ساير جهات را حفظ كنيم ، تا زمانى كه جمهورى اسلامى در سير خود قرار بگيرد ، آن گاه علما به پست‌هاى خودشان كه از همه شريفتر است برگردند . و من از ابتدا همين مطلب را مىگفتم كه علما شأنشان نيست مسئوليت دولتى بپذيرند ؛ خيال مىكردم كه بدون آنها كارها درست مىشود . ولى پس از مدتى ديدم كه اگر به اين وضع باقى بمانيم ، اصل اسلام هم در خطر مىافتد ، و از آن مبناى اول برگشتم . و تا مادامى كه اينها اشخاص صالح را به جاى خود پيدا نكرده‌اند ، بايد باشند . ان شاء اللَّه خداوند شما را حفظ كند و بتوانيد به تحصيل و خدمت خودتان ادامه دهيد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 101 ","page_number":121},
  {"content":"\r\n\r\n\r\nسخنرانى [ در جمع اعضاى ستاد انقلاب فرهنگى ( تربيت طلاب براى قضاوت ) 
  ]\r\nزمان : صبح 15 شهريور 1362 / 28 ذى القعدة 1403\r\nمكان : تهران ، حسينيه جماران\r\nموضوع : ضرورت تربيت طلّاب جوان براى امر قضاوت و تبليغ\r\nحضار : مهدوى كنى - امامى كاشانى - موسوى تبريزى - مسئولان ، اساتيد و اعضاى جامعة الامام الصادق ( ع ) - اعضاى ستاد انقلاب فرهنگى - اساتيد و طلاب مدرسه شهيد مطهرى - فارغ التحصيلان امور تربيتى و قضايى قم - مسئولان مؤسسه در راه حق و كاركنان هنرستان امير كبير اصفهان\r\nبسم اللَّه الرحمن الرحيم\r\n\r\nتبليغات در جدائى حوزه‌ها از امور اجتماعى و سياسى\r\nمن بايد تشكر و قدردانى كنم از آقايان فضلايى كه در قم و تهران اشتغال دارند به تعليم و تعلّم . و اميدوارم كه براى آتيهء اسلام همه مفيد و به طور شايسته آنچه كه بايد ، وظيفه آنهاست عمل بفرمايند .\r\nمع الأسف ما هم دانشگاهمان و هم مدارس علوم دينيه‌مان هر كدام از يك جهتى نواقص زياد داشت و نمىشد . و نمىتوانستند نواقص را رفع كنند . دانشگاه از جهت اينكه اصلًا اساسش اگر هم بر اين نبود كه ايران را به دامن قدرتهاى بزرگ بيندازد ، كم كم به آن قضيه كشيده شد ، و جوان‌هاى عزيز ما را آن اشخاصى كه مأمور بودند ، به نحوى كه آنها مىخواستند تبليغ و تربيت مىكردند و بعد هم مىفرستادند به خارج ، و آنها رويشان كار مىكردند و بعد هم كه مىآمدند ، بسياريشان اصلًا با ديانت به كلى مخالف بودند ، و بسياريشان هم بودند كه اگر هم مخالف نبودند نمىتوانستند كارى انجام بدهند . در هر صورت دانشگاه وضعش اين بود . مدارس علمى كه ما حالا از آن روى هم رفته تعبير مىكنيم به فيضيه ، آن از جهات ديگر ناقص بود ، آنجا را مستقيماً نيامدند مثل دانشگاه تصرف كنند و نتوانستند بكنند . آنها با همهء سختىها در دوران رضا خان كه سختىها زياد بود ، تحمل كردند و راه خودشان را ادامه دادند و زمان بعد هم همين طور . لكن ما\r\n\r\n","description":"","footnote":"","page_name":" 102 ","page_number":122},
  {"content":"\r\n\r\nمحصور شده بوديم در يك كتاب‌ها و در يك عقايد خاصى . كتابها از حيث تعليم و تعلّم غالباً از طهارت و تجارت و صلات - غالباً - تجاوز نمىكرد . علوم قضايى و حدود و ديات و اينها از علوم غريبه بود ، البته مشايخ نوشته‌اند ، همهء را مستقصى « 1 » نوشته‌اند ، لكن در حوزه‌ها از باب اينكه ، اين امور خارج بود از حيطهء عمل آنها ، قضاوت دست آنها نبود ، حدود و ديات و قصاص و اينها عملى نبود ، از اين جهت آنها مورد بحث واقع نمىشد و ما محصور شده بوديم در كتاب‌ها ، در باب تعليم و تعلّم به همان مقدار . و از آن طرف در عين حالى كه خارجى هاو عمال آنها تصرف مستقيم نداشتند در حوزه‌ها ، لكن يك تبليغات خاصى انجام گرفته بود در سالهاى طولانى كه بايد حوزه‌ها از امور اجتماعى و سياسى به كلى مبرا باشد ، و اسم « سياست » را نمىتوانستيم در حوزه‌هاى علميه ببريم ، و امور مسلمين و چيزهايى كه مربوط به جامعه مسلمين است در حوزه‌ها بحثى از آن نبود .\r\n\r\nاحتياج حوزه‌ها به يادگيرى زبانهاى زنده دنيا\r\nبه حمد اللَّه امروز كه ما از آن قيد و بندها رهايى پيدا كرده‌ايم بايد توجه به اين معنا داشته باشيم كه امروز حوزه‌ها با ديروز حوزه‌ها فرق دارد . امروز حوزه‌ها براى دنيا ، الآن دنيا يك تحولى پيدا كرده است كه كأنّه عائلهء واحده شده است . اين صحبتى كه من الآن براى شما مىكنم ممكن است كه بعد از دو ساعت ديگر در امريكا هم منعكس بشود و همين طور هر مطلبى كه در ايران واقع مىشود در همهء دنيا پخش مىشود . يعنى يك كسى اگر صدا بكند به صداى عادى ، صداى او قبل از اينكه به آخر اين مجلس برسد به امريكا رسيده است . وضع اين طور شده ، دنيا كأنّه همه مجتمع شده است در يك محصورهء كوچكى از حيث جهات .\r\nما امروز نمىتوانيم مثل سابق فكر كنيم ، ما سابق تبليغاتمان محصور به ايران بود .\r\nگاهى اتفاق مىافتاد كه در يك جاى ديگر هم مىرفتند اما گاهى بود ، خيلى كم . و تبليغات آن قدرى كه براى خارج لازم است براى داخل كمتر از او لازم است . شما\r\n\r\n\r\n","description":"","footnote":"\r\n( 1 ) - تفصيلى ، جامع الأطراف .\r\n","page_name":" 103 ","page_number":123},
  {"content":"\r\n\r\nمىبينيد كه امروز همهء تبليغات دنيا بر ضد اسلام است ؛ با اسم ضديت با جمهورى اسلامى اصل اسلام را محكوم مىكنند . صورت اسلام را به يك صورت ديگرى در آورده‌اند كه غير واقعيت اوست . پيشتر احتياج به زبان ، زبانهاى خارجى نبود ، امروز احتياج است به اين ، يعنى جزو برنامهء تبليغات مدارس بايد زبان باشد ، زبانهاى زندهء دنيا ، آنهايى كه در همهء دنيا شايع‌تر است . اين بايد يكى از چيزهايى باشد كه در مدارس دينى ما كه مىخواهند تبليغ بكنند ، اين امروز محل احتياج است ، مثل ديروز نيست كه ما صدامان از ايران بيرون نمىرفت . امروز ما مىتوانيم در ايران باشيم و به زبان ديگرى همه جاى دنيا را تبليغ كنيم ، در همه جا مبلغ باشيم ، و علاوه بر آن امروز رفتن به همه جاى دنيا يك امر آسان و عادى است كه مبلغين ان شاء اللَّه بايد تربيت بشوند ، و فيضيه و دانشگاه ما بايد يك دانشگاه و يك فيضيه باشد براى همهء دنيا ، تبليغ براى همهء دنيا ، براى همهء كشورهاى عالم .\r\n\r\nوجوب تربيت مبلّغ و قاضى در حوزه‌ها\r\nو به حمد اللَّه امروز آن بندهايى كه به عقايد ما بسته شده بود رها شد . امروز تمام قشرهاى ملت مشغول تربيت و تعليم هستند . بانوان مشغول هستند . الآن بانوان جزو طلاب علوم دينيه در قم و در جاى ديگر هستند ، و خودشان در هر جا هستند مشغول تربيت و تعليم هستند ، و اين يك امرى است كه در اين انقلاب تحقق پيدا كرد . آن وقت همچو محصور كرده بودند كه براى بانوان هيچ حق قائل نبودند كه حتى در يك مجمع ده نفرى وارد بشوند و مسأله علمى بگويند يا مسأله عقيدتى بگويند . امروز اينها مىتوانند با همهء حفظ جهات اسلام در همه جاى كشور تبليغات بكنند ، بلكه در خارج از كشور هم .\r\nما بسيار عقب افتاده بوديم در اين امور ، و امروز بايد تلافى كنيم ، بايد نقيصه‌ها را رفع بكنيم .\r\nما نه امروز مبلّغ داريم و نه قاضى داريم . يك عده مختصرى ، آن قدرى كه ايران احتياج به مبلغ دارد ، ندارد ، حوزه‌ها ندارند . آن قدرى كه قاضى لازم دارند ، حوزه‌ها\r\n\r\n","description":"","footnote":"","page_name":" 104 ","page_number":124},
  {"content":"\r\n\r\nندارند ، حوزه‌ها تربيت قضات را نكرده‌اند ، يك عده پيرمردها هستند لكن آنها نمىروند سراغ اين كارها . ما الآن نسل جوان را بايد براى قضاوت ، براى تبليغ تربيت كنيم . براى قضاوت كه واجب است ، واجب كفائى است براى همه ، بايد تربيت كنيم كه اين واجب كفائى تحقق پيدا بكند ، و براى تبليغ هم لازم است ما تبليغ بكنيم . آن هم جزو واجبات است كه ما از اسلام تبليغ بكنيم . آن چيزى كه وارد شده است در قرآن بايد تبليغ كرد به همه جا ، و تبليغ لازمه‌اش اين است كه زبان بدانند .\r\nشما نمىتوانيد برويد در انگلستان براى انگليسىها با زبان فارسى تبليغ كنيد يا در امريكا اين طور يا در شوروى . شما بايد با زبان اهلى آنها تبليغ كنيد ، و اين از امور لازمه‌اى است كه پيشتر نمىشد اسمش را برد ، و حالا مىبينيم جزو لازم‌هاست و واجبات است كه بايد عمل بشود .\r\nبنا بر اين در عين حالى كه من تشكر مىكنم از همهء آقايانى كه در اين امور دخيل هستند و مشغول خدمت و فداكارى هستند ، درعين حال از آنها تقاضا دارم ، و از همهء حوزه‌هاى علميه در هر جا كه هست اين تقاضا را دارم كه دامن به كمر بزنند و نقيصه‌هاى سابق را كه عقب افتادگىهاى سابق را جبران كنند . مبلغ درست كنند ، قاضى درست كنند . چيزهايى كه احتياج دارد اسلام به آنها . و تبليغ اسلام به غير از اينها ، يا عمل كردن به احكام اسلام بدون آنها نمىشود . بنا بر اين ، با اين همه تبليغات عليه ما . ما هم بايد تبليغات داشته باشيم . ما بايد اعزام مبلغ در خارج بكنيم به آن قدرى كه ميسور است براى ما . و اميدوارم كه موفق بشويد ، آقايان موفق بشوند هم در دانشگاه و هم در فيضيه ، موفق بشوند به اينكه تربيت كنند عدهء زيادى را از زن و مرد براى تبليغ .\r\n\r\nارزش نداشتن انسان در منظر ابرقدرتها\r\nو شما مىبينيد كه دنيا الآن بر ضد ما قيام كرده‌اند . شما ملاحظه كنيد براى سرنگونى يك طياره كرهء جنوبى چه بساطى درست كرده‌اند . البته به قتل رساندن و ساقط كردن يك طياره‌اى كه انسان‌ها در آن هست و اشخاص عادى در آن هست يك جرم نابخشودنى\r\n\r\n","description":"","footnote":"","page_name":" 105 ","page_number":125},
  {"content":"\r\n\r\nاست ، لكن امريكا طرفدار اين است ، بايد ديد چى هست اين ، امريكا اين قدر تبليغ مىكند و نطق مىكند رئيس جمهور امريكا و فاجعه مىگويد در دنيا واقع شده است و دنيا بايد اين را نبخشند . اين همان امريكايى است كه اين فاجعه را در جاهاى ديگر خودش بجا مىآورد ، و اين همان امريكايى است كه عراق را وادار مىكند كه بدتر از اين فاجعه‌ها را در ايران بياورد ، يك كلمه هم حرف نمىزند . عراق نسبت به ايران و خود عراق ، حكومت عراق نسبت به ايران و خود عراق تا كنون چه كرده است ؟ چقدر جمعيت از اين دو كشور اسلامى را كشته است و چقدر بمباران كرده است اين مناطقى كه اصلًا مربوط به جنگ نبوده است و دنبالش گفته است كه ايران هم فلان جا را زده است ، يك دروغى گفته است . راديوها وقتى نقل مىكنند حرف او را ، اول نقل مىكنند كه او گفته است كه كجا را زديم ، كجا را زديم ، ما هم موارد ، جاهايى كه جمعيت نظامى هست زديم . در صورتى كه همهء راديوها مىدانند كه اينها شهرهايى كه هيچ ربطى به نظامى ندارد دارند مىزنند . پشت هر شكستى صدام حمله كرده است و يك عده بيگناه ، زن و مرد ، بچه و صغير و كبير را به خاك و خون كشيده و امريكا يك كلمه راجع به اين حرف نزده است براى اينكه انساندوست است ايشان ! اما انسان امريكايى پسند ! انسانى كه به درد او مىخورد مىپسندد ! همين عمل اگر امريكا كرده بود ، همان عراق كه الجزاير را ، كه طياره الجزاير را ، ساقط كرد و عده‌اى هم از مردم عادى در آن بودند و يكى از وزراى آنجا هم در آن بودند ، امريكا هيچ واكنشى نشان نداد . اما حالا عزا گرفته براى اينكه يك طياره‌اى از كرهء جنوبى ساقط شده است ؛ و اين عزا براى اين است كه مىخواهد شوروى را محكوم بكند ، نه اينكه آن انسان‌هايى كه آنجا هستند دوست دارد . انسان‌ها پيش اين دو ابرقدرت اصلًا ارزش ندارند . اينها براى انسان الّا آنى كه گاو شيرده براى آنها باشد هيچ ارزشى برايش قائل نيستند .\r\n\r\nحمايت امريكا از جنايات اسرائيل\r\nشما ببينيد امروز لبنان چه خبر است . الآن كه من و شما اينجا نشسته‌ايم [ در 
  ] لبنان چه حمام خونى دارند [ راه مىاندازند 
  ] . اين حكومت غاصب و جائر لبنان ، اين\r\n\r\n","description":"","footnote":"","page_name":" 106 ","page_number":126},
  {"content":"\r\n\r\nامين « 1 » خائن چه بساطى در سر اين جمعيت مردم لبنان در آورده است . اسرائيل چه بساطى در آنجا درآورده بود . حالا به جاى او اينها دارند در مىآورند . لكن امريكا نديديم كه يك كلمه بگويد . خودش فرستاده آنجا و تفنگدارهايش را فرستاده آنجا كمكش براى اين جنايات ، يك اسمى رويش مىگذارند . شايد هم خودشان درست مىكنند صحنه را . دوتا فرض كنيد ترقه مىاندازند به يك جايى و يكى دوتا را زخمى مىكنند ، يا فرض كنيد آنها كرده باشند ، آن وقت اينها مىريزند خانه به خانه مىگردند جوان‌ها را مىگيرند ، جوان‌ها را حبس مىكنند ، جوان‌ها را مىكشند . اين فجايع در دنيا دارد واقع مىشود و امريكا نشسته دامن به آن مىزند .\r\nو اسفناكتر اين است كه مسلمين نشسته‌اند و تماشا مىكنند . اين مهرهء دومى كه حالا آمده است ، و « اسحاق شاميرى » « 2 » كه الآن آمده است و مىخواهد نخست وزير بشود ، از اول برنامهء خودش را گفته است . از اول گفته است كه : « اسرائيل بزرگ بايد تحقق پيدا كند ، بايد فلسطين به كلى از بين برود ، تمام جاهايى كه دست اسرائيل است اينها لا ينفك از اسرائيل است » . اسرائيل بزرگ ، يعنى از نيل تا فرات ، يعنى تمام منطقه‌اى كه عرب‌نشين است ، حجاز هم جزء اين بايد باشد ، مصر هم جزء اين است ، و اينها نشسته‌اند آنجا دارند تماشا مىكنند ، و عدهء كثيرشان هم همراهى مىكنند ، و اسرائيل را مىخواهند بشناسند و امثال ذلك .\r\n\r\nايجاد خفقان در دنيا توسط قدرتها\r\nاينها يك مصيبت‌هايى است كه در قرن ما واقع شده است ، و مع الأسف مسلمين يعنى حكومتهاى اسلامى بىتفاوت هستند ؛ و آنها نمىگذارند كه كشورهاى خودشان ، مردم عاديشان راجع به اينها صحبت بكنند . واقعاً در يك محيط خفقان اين دنيا دارد بسر مىبرد ، خفقان از اين دو ابرقدرت . اين افغانستان دست شوروى ، هر روز فاجعه درست\r\n\r\n\r\n","description":"","footnote":"\r\n( 1 ) - « امين جُمَيِّل » رئيس جمهور پيشين لبنان ، وى پسر « پيِر جُمَيِّل » رهبر فالانژهاى لبنان است\r\n( 2 ) - اسحاق شامير ، نخست وزير پيشين رژيم اشغالگر قدس .\r\n","page_name":" 107 ","page_number":127},
  {"content":"\r\n\r\nمىكند . البته ملت افغانستان هم همچو در مقابلش ايستاده‌اند كه شايد او را پشيمان كرده باشند . آن هم فلسطين و لبنان و نمىدانم همه جا در دست امريكا و همه مشغول به جنايت كردن . آن وقت در اين بين از يك طياره كه صد و شصت نفر ، دويست و شصت نفر يك همچو چيزى كشته شده است - همه متأسف بايد باشيم - لكن امريكا به اين طورى كه شما متأسف‌ايد نيست . شما براى اينكه ، آنها را اصلًا نمىشناسيد لكن يك انسان‌اند ، يك انسان‌اند بيگناه ، طعمهء شوروى شدند . اما امريكا نه از باب اينكه انسان مىخواهد ، امريكا در اين يك چيزى پيدا كرده براى اينكه ، شوروى را از ميدان در كند ، مردم را يعنى دنيا را بر ضد شوروى چى بكند . شوروى هم فردا يك بهانه‌اى پيدا مىكند آن هم امريكا را مىخواهد چه بكند\r\nاللّهُمَّ اْشغَلِ الظَّالِمينَ بالظَّالِمينَ « 1 » .\r\nتوطئهء اجانب در تحقق نيافتن اسلام در ايران و بالاخره ما بايد در اين بين ، خودمان توجه به مسائل دنيا داشته باشيم .\r\nامروز نبايد ما فكر بكنيم ايران چه جور است . ما امروز فكر بكنيم دنيا چه خبر است ، تكليف ما در مقابل دنيا چه خبر است . همين جنگ تحميلى را درست كردند ، نقشه‌اى كه صهيونيست‌ها دارند عملى بشود . از يك طرف نگذارند اسلام - در اين - تحقق پيدا كند ، اگر اسلام در ايران تحقق پيدا كند و قهراً در ممالك ديگرى هم خواهد رفت و رفته است هم ، آن وقت آن بساط آنها ، بساط صهيونيست‌ها برچيده مىشود ، امريكا و شوروى دستش از ممالك اسلامى قطع مىشود . اينها براى اينكه ، نگذارند اسلام از چارچوب ايران بيرون برود ، و اگر بتوانند در خود ايران هم منحرف كنند اذهان را ، الآن دارند كوشش مىكنند و مىخواهند كه ، مقصد اولشان است كه ايران ساقط بشود و يك « جمهورى اسلامى امريكايى » پيش بيايد . البته ديگر سلطنت طلبى توى كار نيست ، جمهورى اسلامى هم اسمش را مىگذارند اما جمهورى اسلامى از قسم امريكايىاش ، آنى كه بعضىها هوسش را دارند ، اين را كه ان شاء اللَّه موفق نمىشوند . ايرانىها مصمم‌اند همه . مرد و زن پير و برنا ، بچه و بزرگ مصمم‌اند به اينكه امريكا و شوروى را در ايران\r\n\r\n\r\n","description":"","footnote":"\r\n( 1 ) - خداوندا ستمكاران را با ستمكاران مشغول كن .\r\n","page_name":" 108 ","page_number":128},
  {"content":"\r\n\r\nديگر راه ندهند . و اما مقصد دومشان اين است كه اسلام را در همين ايران محبوس كنند .\r\nتبليغات دامنه‌دارى كه ايران الآن چه شده است ، بچه‌هاى كوچك را چه مىكنند ، بچه‌هاى دون پانزده سال و چهارده سال را به زور مىفرستند به جبهه‌ها ، كه تازه همين مسأله بوده است ، و نمىدانم طرفدار حقوق بشر اعتراض كرده ، آنها هم نشسته‌اند آنجا و گوش‌شان به اين است كه راديو امريكا چه بگويد ، راديوى بى بى سى چه بگويد ، راديوى كذا چه بگويد . خودشان مسائل را مىدانند ، نه اينكه ندانند اينها ، لكن براى اينكه ايران را محكوم كنند اين مسائل را مىگويند . نه اين است كه اين راديوهاى خارجى ندانند مسائلى كه در ايران واقع مىشود ، و ندانند تجاوزاتى كه عراق به ايران كرده ، و ندانند آن همه ظلمى كه به كشورهاى ايران و عراق كرده است . اينها مىدانند اينها را ، لكن انسان براى آنها مطرح نيست . آنها مقاصد خودشان را مىخواهند اجرا بكنند . مقاصدشان اين است كه اسلام را در ايران بدنام بكنند ، جمهورى اسلامى و مردم ايران را بدنام بكنند كه نبادا ديگران به فكر اين بيفتند كه همين معنا را در آنجا هم اشاعه بدهند ، تحقق بدهند . و من اميدوارم كه در اين معنا هم ان شاء اللَّه موفق نشوند .\r\n\r\nمظلوميت اسلام و موظف بودن به تبليغ آن\r\nو ما موظفيم كه اسلام را در همهء جاى دنيا معرفى كنيم . اسلام مظلوم است الآن در دنيا ، غريب است در دنيا . ما يك دسته كوچكى هستيم ، تبليغاتمان ناقص ، مبلغ كم داريم و آنها همهء رسانه‌هاى گروهى دست‌شان است و هر چه مىخواهند پول‌هاى زيادى هم دارند و خرج اين كارها را مىكنند . ما مع ذلك نبايد مأيوس بشويم . ما با همين عدهء قليل همان طورى كه آن قدرت بزرگ شيطانى محمد رضا را كه دنبالش همهء قدرت‌ها بود به همت همين جوان‌هاى ايران شكستيم و كنارش زديم و اسلام را ان شاء اللَّه به آن طورى كه خواست خداست در اينجا پياده خواهيم كرد ، و مشغول پيشرفت در اين امر هستيم . ما نمىگذاريم ديگر كسى اينجا بيايد . و من اميدوارم كه همانطور كه اينها شد ، با همت والاى دانشگاه و فيضيه تبليغات دامنه‌دار پيدا بشود ، و در يك مدت كوتاهى ان شاء اللَّه\r\n\r\n","description":"","footnote":"","page_name":" 109 ","page_number":129},
  {"content":"\r\n\r\nتبليغات به جايى برسد كه همهء دنيا را ما پر از مظاهر اسلامى بكنيم .\r\nاز خداى تبارك و تعالى سلامت و سعادت همهء آقايان را خواستارم . و اميدوارم كه در اين مشروعى كه همه اشتغال به آن دارند و آقايان رياستش را دارند و مشغول كار هستند توفيق پيدا بكنند و دست جنايتكار قدرت‌هاى بزرگ از ايران قطع بشود و اسلام آن طورى كه هست در دنيا جلوه كند .\r\nو السلام عليكم و رحمة اللَّه .\r\n\r\n","description":"","footnote":"","page_name":" 110 ","page_number":130},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 19 شهريور 1362 / 2 ذى الحجه 1403\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى ، رهبر كبير انقلاب و بنيانگذار جمهورى اسلامى ايران - مدّ ظله العالى\r\nاحتراماً ، دو برگ ليست آمار زندانيان دادسراهاى انقلاب اسلامى 17 شهرستان كه به موجب آن براى 432 نفر به شرح مندرج در ليست تقاضاى عفو و تخفيف در مجازات شده است به حضور مبارك تقديم مىشود .\r\n17 / 6 / 62 - سيد عبد الكريم موسوى اردبيلى 
  ] .\r\nبسمه تعالى\r\nموافقت مىشود . « 1 » - 19 شهريور 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 111 ","page_number":131},
  {"content":"\r\n\r\n\r\nنامه [ به آقاى سيد عبد اللَّه شيرازى ( تسليت مصيبت وارده به ايشان ) 
  ]\r\nزمان : ؟\r\nموضوع : ابراز تسليت\r\nمخاطب : شيرازى ، سيد عبد اللَّه\r\nبسمه تعالى\r\nحضرت آيت اللَّه شيرازى - دامت بركاته - مشهد مقدس\r\nمصيبت وارده را به جنابعالى و آقازادگان محترم تسليت عرض مىكنم . سلامت و سعادت جنابعالى و بازماندگان را از خداوند متعال خواستارم . و السلام عليكم و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 112 ","page_number":132},
  {"content":"\r\n\r\n\r\nپيام [ تشكر به نايب رئيس دولت دوبى ( تبريك عيد سعيد قربان ) 
  ]\r\nزمان : 25 شهريور 1362 / 8 ذى الحجه 1403\r\nمكان : تهران ، جماران\r\nموضوع : ابراز تشكر از تلگراف تبريك\r\nمناسبت : عيد سعيد قربان\r\nمخاطب : رشيد بن سعيد ( نايب رئيس دولت و رئيس مجلس الوزراى دوبى )\r\nبسم اللَّه الرحمن الرحيم\r\nجناب آقاى رشيد بن سعيد ، نايب رئيس دولت و رئيس مجلس الوزراى كشور دوبى\r\nتلگراف تبريك آن جناب به مناسبت حلول عيد سعيد قربان و اصل و موجب تشكر گرديد . متقابلًا اين عيد بزرگ اسلامى را به جنابعالى و ملت مسلمان كشورتان تبريك گفته ، سعادت و عظمت ملل اسلامى را از خداى تعالى مسألت دارم . و السلام عليكم و رحمة اللَّه .\r\n8 ذى الحجة الحرام 1403\r\nروح اللَّه الموسوي الخمينى\r\n\r\n","description":"","footnote":"","page_name":" 113 ","page_number":133},
  {"content":"\r\n\r\n\r\nپيام [ تشكر به رئيس جمهور اندونزى ( تبريك عيد سعيد قربان ) 
  ]\r\nزمان : 25 شهريور 1362 / 8 ذى الحجه 1403\r\nمكان : تهران ، جماران\r\nموضوع : پاسخ پيام تبريك عيد سعيد قربان\r\nمخاطب : سوهارتو ( رئيس جمهور اندونزى )\r\nبسم اللَّه الرحمن الرحيم\r\nحضرت آقاى سوهارتو ، رئيس جمهور كشور اندونزى\r\nپيام تبريك آن حضرت به مناسبت حلول عيد سعيد قربان و اصل و موجب تشكر گرديد . متقابلًا اين عيد بزرگ اسلامى را به جنابعالى و ملت برادر و مسلمان كشورتان تبريك گفته ، سعادت و سربلندى ملل اسلامى و نابودى دشمنان اسلام را از خداى تعالى خواستارم . و السلام عليكم و رحمة اللَّه .\r\n8 ذى حجه الحرام 1403\r\nروح اللَّه الموسوي الخمينى\r\n\r\n","description":"","footnote":"","page_name":" 114 ","page_number":134},
  {"content":"\r\n\r\n\r\nحكم [ عفو و تخفيف مجازات جمعى از زندانيان به رئيس ديوان عالى كشور 
  ]\r\nزمان : شهريور 1362 / ذى الحجه 1403\r\nمكان : تهران ، جماران\r\nموضوع : تخفيف مجازات و عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى\r\nمحضر مبارك حضرت آيت اللَّه العظمى امام خمينى ، رهبر كبير انقلاب و بنيانگذار جمهورى اسلامى ايران - مدّ ظلّه العالى .\r\nاحتراماً به پيوست صورت اسامى هفتاد ( 70 ) نفر از محكومين دادگسترى كه حَسَب نظر كميسيون عفو و بخشودگى ، به مناسبت عيد سعيد قربان مشمول عفو و يا تخفيف در مجازات شده‌اند ، جهت تصويب تقديم مىگردد .\r\nسيد عبد الكريم موسوى اردبيلى 
  ] .\r\nبسمه تعالى\r\nموافقت مىشود . « 1 » روح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 115 ","page_number":135},
  {"content":"\r\n\r\n\r\nپيام [ تشكر به امير دولت قطر ( تبريك عيد سعيد قربان ) 
  ]\r\nزمان : 25 شهريور 1362 / 8 ذى الحجه 1403\r\nمكان : تهران ، جماران\r\nموضوع : پاسخ تلگراف تبريك عيد سعيد قربان\r\nمخاطب : شيخ خليفه بن حَمَد آل ثانى ( امير دولت قطر )\r\nبسم اللَّه الرحمن الرحيم\r\nحضرت آقاى خليفه بن حمد آل ثانى ، امير دولت قطر\r\nتلگراف تبريك آن حضرت به مناسبت فرا رسيدن عيد سعيد اضحى و اصل و موجب تشكر گرديد . متقابلًا اين عيد سعيد اسلامى را به جنابعالى و ملت برادر و مسلمان كشورتان تبريك گفته ، سعادت و عظمت همهء ملل اسلامى را از خداى تعالى خواستارم .\r\nو السلام عليكم و رحمة اللَّه .\r\nبه تاريخ 8 ذى حجة الحرام 1403\r\nروح اللَّه الموسوي الخمينى\r\n\r\n","description":"","footnote":"","page_name":" 116 ","page_number":136},
  {"content":"\r\n\r\n\r\nپيام [ تشكر به رئيس جمهور مالديو ( تبريك عيد سعيد قربان ) 
  ]\r\nزمان : 25 شهريور 1362 / 8 ذى الحجه 1403\r\nمكان : تهران ، جماران\r\nموضوع : پاسخ تلگراف تبريك عيد سعيد قربان\r\nمخاطب : مأمون عبد القيوم ( رئيس جمهور مالديو )\r\nبسم اللَّه الرحمن الرحيم\r\nحضرت آقاى مأمون عبد القيوم ، رئيس جمهور كشور مالديو\r\nتلگراف تبريك آن حضرت به مناسبت حلول عيد سعيد اضحى موجب تشكر گرديد . متقابلًا اين عيد بزرگ اسلامى را به جنابعالى و ملت مسلمان كشورتان تبريك گفته ، سعادت عموم ملل اسلامى و نابودى دشمنان اسلام را از خداى تعالى مسألت دارم .\r\nو السلام عليكم و رحمة اللَّه .\r\n8 ذى حجة الحرام 1403\r\nروح اللَّه الموسوي الخمينى\r\n\r\n","description":"","footnote":"","page_name":" 117 ","page_number":137},
  {"content":"\r\n\r\n\r\nسخنرانى [ در جمع مسئولان و اقشار مختلف مردم ( فيوضات معنوى عيد قربان ) 
  ]\r\nزمان : صبح 27 شهريور 1362 / 10 ذى الحجه 1403\r\nمكان : تهران ، حسينيه جماران\r\nموضوع : فيوضات معنوى عيد قربان - تبيين فداكاريهاى جوانان رزمنده\r\nمناسبت : عيد سعيد قربان\r\nحضار : مسئولين جمهورى اسلامى و مقامات لشكرى و كشورى « 1 » و اقشار مختلف مردم\r\nبسم اللَّه الرحمن الرحيم\r\n\r\nضيافة اللَّه مقدمهء لقاء اللَّه\r\nمتقابلًا اين عيد مبارك را به همهء آقايان و همهء ملت مسلمان ايران و به همهء محرومان جهان تبريك عرض مىكنم . در اسلام دو عيد است كه به عنوان عيد اسلامى به رسميت شناخته شده است : عيد شريف فطر عيد است براى ضيافة اللَّه ، و عيد شريف قربان عيد است براى لقاء اللَّه . و آن عيد كه ضيافة اللَّه است ، مقدمه است براى لقاء اللَّه ، و اينكه امر شده است به حضرت ابراهيم كه فرياد بزن تا بيايند پيش تو ، براى اينكه راه راهى است كه از طريق ولى اللَّه بايد طى بشود ، از طريق اولياء اللَّه بايد طى بشود ، و حضرت ابراهيم - سلام اللَّه عليه - ولىّ وقت بود و ولىّ است براى همهء نسل‌ها ، و رسول اكرم ولىّ اعظم\r\n\r\n\r\n","description":"","footnote":"\r\n( 1 ) - خامنه‌اى ، سيد على ( رئيس جمهور ) - موسوى اردبيلى ، سيد عبد الكريم ( رئيس ديوان عالى كشور ) - موسوى ، مير حسين ( نخست وزير ) - فلسفى ، محمد تقى - اعضاى هيأت دولت و معاونان - اعضاى شوراي عالى قضايى - مسئولان دادستانى انقلاب اسلامى ، سازمان بازرسى كل كشور ، ديوان عدالت ادارى - جامعه مدرسين حوزه علميه قم - دبيرخانه مركزى ائمهء جمعه - جامعهء روحانيت مبارز تهران - رئيس ستاد مشترك ارتش - فرماندهان نيروهاى سه‌گانه - شوراي عالى سپاه پاسداران - پرسنل دفاع و صنايع دفاعى - مسئولان سازمان تبليغات اسلامى - وعاظ تهران - كاركنان دفتر تبليغات قم - ستاد انقلاب فرهنگى و جهاد دانشگاهى - كميته انقلاب اسلامى - پرسنل شهربانى و ژاندارمرى - مسئولان و مديران سازمان صدا و سيما - ستاد تبليغات جنگ - خبرگزارى جمهورى اسلامى - اعضاى كميته مركزى برگزارى سومين سالگرد جنگ تحميلى - دفتر مركزى جهاد سازندگى - بنياد شهيد - بنياد 15 خرداد و مستضعفان - شهردارى تهران - دفتر اطلاعات نخست‌وزيرى - عقيدتى ، سياسى نيروهاى نظامى و انتظامى - بانك مركزى - دفتر مشاورت امام - كميته امداد امام - ستاد برگزارى نماز جمعه - كاركنان بنياد مسكن انقلاب اسلامى - مسئولان جرايد - خبرنگاران خارجى - شوراى هماهنگى نهادهاى انقلاب اسلامى - نهضت سوادآموزى - كميته امور صنفى - بنياد امور مهاجران جنگ تحميلى - سازمان اوقاف و مركز اسناد انقلاب اسلامى .\r\n","page_name":" 118 ","page_number":138},
  {"content":"\r\n\r\nاست و ولىّ است براى همهء عالم ، و از راه اينها بايد رسيد به آنجايى كه بايد رسيد .\r\nابراهيم - عليه السلام - بعد از اينكه مراحلى را طى فرمود ، آخرش فرمود ، عرض كرد :\r\n وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ  « 1 » او  وَجَّهْتُ وَجْهِيَ  مىگويد و براى رسول اكرم   ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى   « 2 » است و بين اين دوتا فرق است ، با اينكه هر دو در غايت كمال است .\r\n\r\nبركات ادعيهء وارده از ائمه\r\nو از بركاتى كه ما داريم ، براى ما هست ، بركات ادعيه‌اى است كه از ائمهء اطهار وارد شده است . ادعيهء ائمهء اطهار - همان طورى كه خود قرآن شريف هم آن طور است - كه يك سفره‌اى است كه پهن شده است براى اينكه همهء قشرها از آن استفاده كنند . قرآن را چنانچه ملاحظه مىفرماييد ، در آن اكثراً آيات شريفه‌اى است كه اكثر مردم از آن استفاده مىكنند . و در قرآن شريف آياتى است كه فقهاى عظام از آن استفاده مىكنند . آياتى است كه فلاسفه از آن استفاده مىكنند . آياتى است كه عرفا از آن استفاده مىكنند . آياتى است كه خاصهء اوليا از آن استفاده مىكنند . و آياتى است كه رسول اكرم - صلى اللَّه عليه و آله و سلم - به او رسيده است ، و به وسيلهء او به كسانى كه لايق هستند رسيده است . قرآن ، آياتى كه در اين زمينه است كه اهل معرفت از آن استفاده مىكنند زياد است ، مثل  اللَّهُ نُورُ السَّماواتِ وَ الْأَرْضِ ،  « 3 »  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  ، « 4 »  هُوَ مَعَكُمْ أَيْنَ ما كُنْتُمْ  « 5 » و امثال اينها كه در لفظ و در بيان ممكن است كه انسان براى آنها بياناتى بكند ، ولى به حسب واقع و حظّ واقعى مشكل است كه كسى غير از آنكه خوطب به ، « 6 » به اين طور مسائل برسد . هُوَ الظَّاهِرُ ،\r\n\r\n\r\n","description":"","footnote":"\r\n( 1 ) - سورهء انعام ، آيهء 79 : « من با ايمان خالص رو به سوى خدايى آورم كه آفرينندهء آسمانها و زمين است . »\r\n( 2 ) - سورهء نجم ، آيه 8 و 9 : « آن گاه نزديك آمد و بر او نازل گرديد ، ( بدان نزديكى كه ) با او به قدر دو كمان يا نزديكتر از آن شد . »\r\n( 3 ) - سوره نور ، آيهء 35 : « خدا ، نور آسمانها و زمين است . »\r\n( 4 ) - سورهء حديد ، آيهء 3 : « او اول و آخر و پيدا و نهان است . »\r\n( 5 ) - سورهء حديد ، آيهء 4 : « هر كجا باشيد او با شماست . »\r\n( 6 ) - كسى كه به او خطاب شده است .\r\n","page_name":" 119 ","page_number":139},
  {"content":"\r\n\r\nهُوَ الْباطِنُ خوب ، وقتى دست ماها دادند گفتيم به اينكه هُوَ الْمُظْهِرُ « 1 » لكن مسأله اين نيست .  اللَّهُ نُورُ السَّماواتِ وَ الْأَرْضِ  وقتى دست بشر عادى رسيده « منور السماوات و الارض » معنا كرده ، لكن مسأله اين نيست . در روايات هم همين طور است . ادعيه‌اى كه از ائمهء اطهار وارد شده است اين هم يك سفره‌اى است ، پهن شده است براى اينكه همه از آن استفاده كنند ، هر كس به مقدار فهمش . و اكثراً چيزهايى است كه عامهء مردم از آن استفاده مىكنند و فقراتى در ادعيه هست كه فلاسفه از آن استفاده مىكنند . فقراتى هست كه عرفا از آن استفاده مىكنند . فقراتى هست كه خاصهء اوليا بايد از آن استفاده كنند . همين در دعاى عرفه‌اى كه حضرت سيد الشهدا - سلام اللَّه عليه - در روز عيد خوانده ، در روز عرفه خوانده‌اند ، اين دعا اكثراً چيزهايى است كه اكثر بينندگان از آن استفاده مىكنند ، لكن در بين آن يك چيزهاى ديگرى هست كه استفاده از او مشكل است ، حتى براى عرفاى بزرگ\r\nأَ يَكُونُ لِغَيْرِكَ الظُّهُورْ\r\nحتى اينكه\r\nما لَيسَ لَكَ\r\nاين تعبير غير از اين است كه\r\nهُوَ الْمُظْهِرُ ، أَ يَكُونُ لِغَيْرِكَ الظُّهور ما لَيْسَ لَكَ « 2 »\r\nيعنى ظهور همه از توست ، ظهور توست\r\nمَتى غِبْتَ حَتّى تَحْتاجُ الى دَليل « 3 »\r\nچه وقت غائب بودى ؟ هيچ وقت غائب نبودى ، از تو بايد استدلال به ديگران بشود ، نه از ديگران استدلال به تو ، و هكذا . اين از نعمت‌هاى بزرگى است كه براى بندگان خدا آمده است ، و هر كس به اندازهء خودش از او استفاده مىكند . و بسيارى هم هستند كه گمان مىكنند استفاده كردند ، لكن واقع مطلب بسيار مشكل است . يعنى بعضى امور است كه تصديقش آسان است لكن تصورش مشكل . بعضى از مسائل هست كه تصور ، انسان نمىتواند بكند ، لكن تصديقش مىكند ، و مسائل كه مال اهل معرفت است از اين جور مسائل هستند ، تصديق مىشود كرد به اينكه هو الظاهر ، لكن تصور هو الظاهر يك تصورى است كه بسيار مشكل است ، مگر براى آنهايى كه خاصهء اوليا هستند و عيد شريف قربان و اينكه همه را خواستند ، فى الناس ، فرياد بزن بين ناس كه بيايند و بيايند به\r\n\r\n\r\n","description":"","footnote":"\r\n( 1 ) - اوست آشكاركننده\r\n( 2 ) - آيا براى غير تو ظهورى هست كه براى تو نباشد ؟\r\n( 3 ) - كى غائب بوده‌اى تا نياز به راهنمايى به سوى خودت داشته باشى ؟\r\n","page_name":" 120 ","page_number":140},
  {"content":"\r\n\r\nسوى تو اى ابراهيم ، و به سوى رسول خدا در وقتى كه رسول خدا هست ، و به سوى ولىّ در وقتى كه ولىّ هست ، به سوى او بيايند و به سوى او آمدن ، به سوى خدا رفتن است ، نه اينكه به سوى او بيايند در مقابل به سوى خدا رفتن ، به سوى او رفتن عين به سوى خدا رفتن است . از اين جهت دعوت به اين است كه به سوى خدا بروند ، لكن راه اين است ، طريق اين است . و ابراهيم - سلام اللَّه عليه - ، عيد براى او براى ذبيح اللَّه است ، كه ثمرهء وجود خودش « 1 » را حاضر شد كه فدا كند ، و براى رسول اللَّه هم ، براى ذبيح اللَّه در اين امت است ، كه ذبيح اللَّه هم ، « فِديه » « 2 » هم تفسير شده است در بعض روايات به حضرت سيد الشهدا . ابراهيم تا آن حدى كه حد فداكارى هست رفت ، منتها خداى تبارك و تعالى براى او فِديه فرستاد ، و پيغمبر اكرم هم تا آن حدى كه هست و و اصل هم به آن حدّ شد ، براى اينكه ذبح واقع شد . و نمونه‌هايى از اين مسائل در بين بشر هست ، لكن با تفاوتهاى بسيار زياد كه آن تفاوتها مربوط به مراتب معرفت است .\r\n\r\nفداكارى جوانان و جنايات ابرقدرتها\r\nالآن شما در اين عصر كه ملاحظه مىكنيد جوان‌هايى هستند كه واقعاً فداكارى مىكنند ، واقعاً رو به شهادت مىروند . كسانى هستند كه واقعاً جوان‌هايشان را به شهادت مىفرستند و خوشحال هم هستند . اين همان سنخ هست ، لكن تفاوت اين است كه آنجا معرفت يك معرفت عالى مقامى است و اينجا به آن مرتبه نرسيده است ، اينجا نمونه‌اى از اوست . فداكارىهاى جوان‌هاى عزيز ما و پدرهاى آنها و مادرهاى آنها همان نحو است كه آنها كردند . اينها ذبح مىشوند به همان طورى كه اسماعيل ذبح شد و به همان طورى كه فديه اسماعيل به حسب روايات ذبح شد . و ما بايد بگوييم كه عاجزيم از اينكه همين فداكارى كه اينها دارند هم ، ما عاجزيم كه تصور كنيم . و به حمد اللَّه اين فداكارها براى اسلام آن چنان سرافرازى ايجاد كردند كه در طول تاريخ خواهد ماند ، آن طور براى كشور\r\n\r\n\r\n","description":"","footnote":"\r\n( 1 ) - حضرت اسماعيل ( ع )\r\n( 2 ) - عِوَض .\r\n","page_name":" 121 ","page_number":141},
  {"content":"\r\n\r\nخودشان سرافرازى ايجاد كردند كه در طول تاريخ خواهد ماند . و ما آرزو داريم كه اين سرافرازى براى همهء ملت‌ها حاصل بشود و انقلاب به همين معنا براى همهء ملت‌ها حاصل بشود ، براى همهء مستضعفين حاصل بشود . از آن طرف هم در مقابل اين طور فداكارى و اين طور تفديه براى اسلام ، آن طور جنايات در دنيا واقع مىشود . جنايات عظيمى كه از دولت‌هاى بزرگ بر همهء بشر واقع مىشود و امروز دنيا گرفتار اين دو قطب است و بشر گرفتار اين دو قطب است كه خداى تبارك و تعالى ان شاء اللَّه نجات بدهد بشر را از اين دو قطب فاسد . « 1 » هر جا بتوانند خودشان دخالت مىكنند و هرجا هم به حسب ظاهر عذرى باشد ديگران را وادار مىكنند به دخالت ، به فساد . صدام را ملاحظه مىكنيد كه در طول اين مدت با اين ملت چه كرده است و با اسلام چه كرده است و با ملت عراق چه كرده است و از آن طرف مشاهده مىكنيد كه او صلح دوست خودش را حساب مىكند ، و رسانه‌هاى گروهى هم هرجا هستند او را به همين عنوان معرفى مىكنند . من گاهى ياد آن شاعر مىافتم كه قصه‌اى دارد . قصهء صدام ، به ياد آن شاعر انسان را مىاندازد . نقل شده است كه كسى به يك شاعرى گفت كه اشعر شعراى عرب كى است ؟ گفت بيا برويم من نشانت بدهم . رفت همراهش در يك خانه‌اى ، ديد كه يك پيرمرد بسيار كثيفى نشسته و پستان يك بزى را به دهنش گرفته است و مىمكد . آن شخص شاعر گفت كه اين شخص كه مىبينى پدر من است . و اينكه پستان را در دهن گرفته است براى اينكه اين قدر بخيل است كه نمىخواهد يك قطرهء شير به كاسه ماليده بشود . اشعر شعراى عرب آن است كه در سال‌هاى طولانى افتخار به عرب كرده براى اين پدر !\r\n\r\nاخطب خطباى عرب\r\nمن عقيده‌ام اين است كه ، يعنى عقيده نه . . . يا خوب است اين طور باشد كه به صدام بگويند كه اخطب خطباى عرب كى است در عصر او بگويد كه بياييد من نشان بدهم ، بياورد در خرمشهر و هويزه و سوسنگرد و اينجاها ببيند كه ، نشان بدهد كه ببينيد اينها همهء\r\n\r\n\r\n","description":"","footnote":"\r\n( 1 ) - ايالات متحده امريكا و اتحاد جماهير شوروى .\r\n","page_name":" 122 ","page_number":142},
  {"content":"\r\n\r\nآثار شكستى است كه ما خورده‌ايم از ايران . اخطب خطباى عرب آن است كه با اين همه شكست‌ها ، در هر شكستى مدال شجاعت بدهد به ارتش خودش و داد شجاعت ارتشش را بزند . صدام بيش از اين هم مىتواند بگويد ، بگويد ، اخطب خطباى عرب آن است كه اين خرابىها را كه مىبينيد به دست ما واقع شده است و هر روز هم دارد به سر مردم موشك ريخته مىشود ، و هر روز هم من دارم از همهء دولت‌ها كمك براى اين خرابىها مىگيرم ، اخطب خطباى عرب آن است كه آن خودش را معرفى كرده است به اينكه صلح طلب است .\r\nوضع اين طورى شده است كه كسى كه دارد هر روز از اين ور و آن ور سلاح تهيه مىكند براى اينكه بريزد به جاهايى كه ربطى به ارتش ندارد . - او دستش به آنها كه نمىرسد - وقتى آنجا شكست مىخورد ، مىگيرد از اين سلاح‌هاى دور زن و مىزند به شهرهاى عرب‌نشين و كردنشين و فقرا ، و آن وقت اين را دنيا معرفى مىكنند به اينكه اين صلح طلب است ، و خودش هم داد صلح طلبى مىزند ! اخيراً هم كه از طرف يكى از رئيس جمهورها - ، رئيس جمهور گينه « 1 » - يك تقاضاى صلح شده بود ، ايشان يك كاغذ مفصلى به او نوشته بود كه ما همه جور براى صلح حاضريم . ايشان از اول هم همين طور مىگفت ما براى صلح حاضريم ، ولى صلح چى ؟ صلح بين كى و كى ؟ در عين حالى كه مىكوبد ، صلح طلب است . در عين حالى كه فرار مىكند ، شجاع است . اصلًا الفاظ در عصر ماهويت خودشان را از دست داده‌اند ، كأنّه برگشته است ، يك تحولى پيدا شده است در الفاظ و معانى الفاظ و اينها . فرانسه هم خودش را يك كشور متمدن و آزاديخواه و نمىدانم اين چيزها معرفى مىكند - مردم شايد باشند - لكن او هم اسلحه مىفرستد ، طياره‌هاى زننده مىفرستد ، كوبنده مىفرستد ، براى اينكه نگذارد ايران غلبه پيدا كند . من عقيده‌ام اين است كه اگر در فرانسه پيش اين بزرگان فرانسه - كه دارند به اصطلاح اينها را مىفرستند - اگر عقل پيدا بشود ، اين را بفرستند براى صدام ، براى اينكه\r\n\r\n\r\n","description":"","footnote":"\r\n( 1 ) - آقاى احمد سِكُوتُورِه ، رئيس جمهورى كشور آفريقايى « گينه » ، يكى از اعضاى هيأت صلح بين ايران و عراق .\r\n","page_name":" 123 ","page_number":143},
  {"content":"\r\n\r\nاو با بىعقلىاش خودش را به اينجا رسانده ، چنانچه آن عقل داشت كه از اول گول امريكا را نمىخورد ، كه بگويد تو برو چند روز ديگر تمام مىشود قضيه ، خوب اين آمد ديد كه نشد و تا حالا هم نشده است ، و همين دوسه روز هم كه ديديد كه ريختند و جوان‌هاى ما در خود عراق جلو رفتند و حالا هم دارند جلو مىروند . خوب ، با اين همه تجربه ، مگر آن مقدار از ميراژهايى كه فرستاد - شصت تا مثل اينكه مىگويند فرستاد - كارى از او آمد ؟ اين سلاح‌ها بايد دست كسى باشد كه آدم داشته باشد . كسى كه ندارد كسى را كه بتواند اين سلاح‌ها را به كار ببندد ، كسى كه چند تا از اين پاسدارهاى عزيز وقتى كه به يك فوجى از آنها حمله مىكند فرار مىكنند ، آنها نمىتوانند اين كارها را انجام بدهند . بله ، اينها در شهر خودشان نشسته‌اند و در مرز خودشان نشسته‌اند و با آن توپ‌هاى دور برد مىزنند به آبادان هر روز يا مىزنند به جاهاى ديگر . اين وضع دنياست كه ما در آن گرفتار هستيم ، كه همه با اين كمك مىكنند در عين حالى كه مىبينند كه از اين كارى بر نمىآيد .\r\nمگر آن چيزهايى كه روسيه به صدام داده كمتر از اينهايى است كه فرانسه داده ؟ خوب ، آنها هم دستش بود و نتوانست كارى بكند ، البته خرابكارى كرد ، اما پيشروى نكرد ، شكست خورد در همه جا . و اين شكست براى اين است كه آن چيزى كه پيش پاسدارهاى ما هست پيش آنها نيست . ايشان بنا دارد كه تقليد كند در اين امور ، تا گفته مىشود كه مردم ايران هديه مىآورند ، آن هم درست مىكند يك طايفه‌اى را كه بياييد هديه بياوريد . در خود آنجا هم آنهايى كه هست حتى در راديوهاى خارجى اين را در نوشته‌هايى كه آورده‌اند ، مىگويند كه مأمورين او خانه به خانه مىروند و مىگويند قبض و رسيد بده ، اگر كسى قبض و رسيد نداشته باشد ، رسيد طلا ، رسيد جواهر ، اگر نداشته باشد او را مىبرند و به عنوان مجرم . آن شنيده كه اينجا طلا مىدهند آن هم مىخواهد صورتش را درست كند ، شبيه‌اش را درست كند ، يك صفى از خودشان درست مىكنند كه بياييد بدهيد ، لكن مأمورين مىروند از مردم به زور مىگيرند . اين شنيده است كه بچه‌ها و خردسال‌هاى ما دعوا مىكنند كه ما مىخواهيم برويم به جنگ ، ما مىخواهيم چه ، آن هم در يك وقتى گفت يك بچه‌اى به من گفت كه من مىخواهم به جنگ بروم ، فرق\r\n\r\n","description":"","footnote":"","page_name":" 124 ","page_number":144},
  {"content":"\r\n\r\nاست ما بين اينها . در هر صورت ما گرفتار هستيم امروز به يك همچو وضعى در دنيا و اسف‌بار وضع دنياست .\r\n\r\nپيروزى با لبيك بر حضرت ابراهيم\r\nاينهايى كه پيش مىبرند براى اينكه اينها دنبال حضرت ابراهيم - سلام اللَّه عليه - هستند ، اينها لبيك گفتند به حضرت ابراهيم - سلام اللَّه عليه - آنها كه مىخواهند پيش ببرند چى مىگويند ؟ آنها به عفلق گفتند ، خوب ، نمىشود يك كسى كه به عفلق لبيك مىگويد ، يا به كسى كه به ابراهيم خليل اللَّه لبيك مىگويد ، اينها يك جور باشند . اين است كه آنها فرارى هستند و اينها چنانچه يك وقت اقتضا بكند تا هر جايى كه صلاح باشد خواهند رفت .\r\nخوب امروز شما ملاحظه مىكنيد كه لبنان آن گرفتارى را دارد ، آن قدر در آن الآن دارد جنايات واقع مىشود . ديروز توسط صهيونيست‌ها مستقيماً و حالا توسط جُمَيِّل ، « امين جُمَيِّل » ، « 1 » يعنى امريكاست كه اين كارها را دارد انجام مىدهد . امريكا نمىخواهد كه منطقه آرام باشد و بخواهند فكر بكنند كه بايد چه بكنند ، امريكا هرجا بتواند خودش دخالت مىكند ، هر جا نتواند اياديش را مىفرستد كه لا اقل نفاق بيندازند بين مردم . اين منافقينى كه مىخواستند در ايران آن طور وقايع را ايجاد كنند و جنايات را ايجاد كنند و كردند و فرار كردند و حالا هم باز تتمه‌شان هست ، اينها همان راه را دارند مىروند ، اگر قبل از رفتن به فرانسه اشكال مىشد كه شايد نه ، خودشان چى باشند ، خوب ، حالا معلوم شد كه نه ، اين طورند . اينهايى كه خلقى هستند با صدام دست دوستى مىدهند ، در صورتى كه هر روز دارد اين خلق اسلامى را مىكوبد . اينها ديگر برايشان آبرويى باقى نمانده است ، لكن خارج نشسته‌اند و فحش مىدهند . خوب ، اين يكى برايشان مانده كه فحاشى كنند . در هر صورت ما بايد خودمان لبيك به حضرت ابراهيم بگوييم و لبيك به رسول اللَّه بگوييم و با اين لبيك فداكارى بكنيم و حفظ كنيم عزت\r\n\r\n\r\n","description":"","footnote":"\r\n( 1 ) - رئيس جمهور پيشين لبنان كه « فالانژ » بود .\r\n","page_name":" 125 ","page_number":145},
  {"content":"\r\n\r\nخودمان را ، عزت اسلام را .\r\n\r\nقيام للَّه ، تنها موعظه خدا\r\nبايد جوان‌هاى ما ، پيرهاى ما ، زن‌هاى ما ، مردهاى ما ، بچه‌هاى ما ، همه در راه اسلام ، براى عزت اسلام و براى عزت ميهن خودشان و براى عزت قرآن كريم فداكارى كنند .\r\nيكى از فداكارىها اين است كه با هم اختلاف نكنند ، اگر يك اختلاف جزئى هست خودشان اصلاح كنند . و به حمد اللَّه الآن در بين ارتش ما و سپاهيان و همهء اينها وحدت هست و با اين وحدت دارند جلو مىروند و تا اين وحدت هست ان شاء اللَّه پيروزىها دنبال هم است . و ما بايد هميشه توجه به اين داشته باشيم كه آنچه هست از خداست\r\nأَ لِغَيْرِكَ مِنَ الظُّهُورِ ما لَيْسَ لَكَ\r\nهر چى هست از اوست . اگر ما توانستيم اين مطلب را به قلب خودمان وارد كنيم كه هر چه هست از اوست ، ديگر نه از شكست مىترسيم ، نه از چيز ديگر . همه از اوست ، و اگر اين معنا در قلب ما حاصل باشد شكست هم نيست تو كار . براى خدا قيام كنيد  إِنَّما أَعِظُكُمْ بِواحِدَةٍ أَنْ تَقُومُوا لِلَّهِ  ، « 1 » از تمام موعظه‌ها خداى تبارك و تعالى انتخاب كرده اين يك موعظه را :  قُلْ إِنَّما أَعِظُكُمْ بِواحِدَةٍ  يعنى همين يكى را من موعظه مىكنم ، چون همه چيز تو اينجاست  إِنَّما أَعِظُكُمْ بِواحِدَةٍ أَنْ تَقُومُوا لِلَّهِ  همه چيز در قيام للَّه است . قيام للَّه معرفت اللَّه مىآورد . قيام للَّه فدايى براى اللَّه مىآورد . قيام للَّه فداكارى براى اسلام مىآورد . همه چيز در اين قيام للَّه است ، و لهذا تنها موعظه‌اى كه انتخاب كرده خداى تبارك و تعالى از بين موعظه‌ها همين موعظه است كه  أَنْ تَقُومُوا لِلَّهِ مَثْنى وَ فُرادى  « 2 » اجتماعى و انفرادى قيام للَّه بكنيد . انفرادى براى وصول به معرفت اللَّه ، اجتماعى براى وصول به مقاصد اللَّه . و من اميدوارم خداى تبارك و تعالى به ما و شما و به همهء ملت‌ها توفيق عنايت كند كه اين راه را برويم و براى خدا كارها را انجام بدهيم .\r\n\r\nقابل اعتماد نبودن امريكا و اسرائيل\r\nو خداى تبارك و تعالى اين ملت‌ها را توجه بدهد به اين مسائل ، و اين دولت‌هايى كه\r\n\r\n\r\n","description":"","footnote":"\r\n( 1 ) - سورهء سبأ ، آيهء 46 : « من به يك سخن شما را پند مىدهم و آن سخن اين است كه شما براى خدا قيام كنيد . »\r\n( 2 ) - سوره سبأ ، آيهء 46 : « براى خدا قيام كنيد دو نفر دو نفر و تنها . »\r\n","page_name":" 126 ","page_number":146},
  {"content":"\r\n\r\nدر كشورهاى اسلامى هستند از خواب بيدار كند . اينها گمان مىكنند كه اسرائيل پشت و پناه آنها هست كه كمك به او مىكنند . اسرائيلى كه بنايش بر اين است كه كشورهاى عربى را بگيرد ، اين را خيال مىكنند كه اين پشت و پناه او هست ، يا امريكا پشت و پناه است ، امريكا از شما نفت مىخواهد و امريكا از شما نفع مىخواهد و مىخواهد شما بازار باشيد براى او . و همين طور شوروى ، اينها فرق نمىكند ، اينها مىخواهند كه از شما استفاده بكنند ، از مخازن كه خدا به شما داده آنها استفاده‌اش را بكنند ، شما حمال باشيد براى آنها ، و الّا در آنجايى كه شما گرفتار بشويد هيچ يك از اينها به داد شما نخواهند رسيد ؛ آنها آن وقت مىگويند ما اينها را نمىشناسيم . بناى اين اشخاصى كه توجه‌شان به خودشان و به دنياى خودشان است اين است كه مادامى كه به نفع آنها چيزى باشد با آنها همراهند و با آنها هم كاسه هستند ، آن روزى كه ببينند اين به نفع نيست و لو دوست‌شان باشد كنارش مىگذارند . اين قصهء چرچيل « 1 » را شنيديد شايد ، خوب ، چرچيل در جنگ عمومى رئيس انگلستان بود ، شوروى هم همراه اينها بودند ، در جنگ با آلمان ، شوروى هم همراه اينها بود - امريكا هم همراه اينها بود - به مجرد اينكه هيتلر « 2 » را شكست دادند ، چرچيل گفت كه الآن وقتى است كه ما به شوروى بزنيم ؛ شوروى كه با آنها دوستى داشت و با آنها مىخواست كه وارد بشود يعنى جنگ آلمان را او برد ، گفت الآن وقتش است ! منتها مجلس انگلستان اجازه نداد اين را ، آن وقت معلوم شد اين معنا ، مجلس انگلستان اجازه نداد اين مطلب را . وضع اينها اين طور است ، همان دوستى را كه دارند ، آن روزى كه ببينند يك دوست ديگرى بهتر از اين است و اين برايشان ديگر خوب نيست ، اين را پرتش مىكنند دور ، يا اين را مىزنندش به زمين ، وضع اينها اين طورى است . كسى كه به خدا اعتقاد ندارد ، كسى كه به معاد اعتقاد ندارد ، كسى كه نمىشناسد آن ارزش‌هاى انسانى را ، اينها را نمىشود بهش اعتماد كرد ، كه ما با امريكا باشيم ، به اينكه امريكا به ما در وقت خودش چه بكند . امريكا از شما نفت مىخواهد . امريكا از حكومت حجاز ،\r\n\r\n\r\n","description":"","footnote":"\r\n( 1 ) - وينستون چرچيل ، نخست وزير انگلستان در زمان جنگ جهانى دوم\r\n( 2 ) - آدُلف هيتلر ، صدر اعظم آلمان و رايش سوم كه شعلهء جنگ جهانى دوم را از سال 1940 م . تا 1944 برافروخت .\r\n","page_name":" 127 ","page_number":147},
  {"content":"\r\n\r\nنفت حجاز را مىخواهد او نفعى به شما نمىرساند . او از شما مىگيرد و مىدوشد شما را . براى چه براى او خودتان را به زحمت مىاندازيد و ما را هم به زحمت مىاندازيد ؟\r\nان شاء اللَّه خداوند همه را بيدار كند و هشيار كند و اين عيد سعيد را مبارك كند . و مبارك آن روزى است كه دست قدرت‌ها ، دست خيانتكارها ، دست جنايتكارها از سر مظلومين جهان قطع بشود و ان شاء اللَّه اميدوارم نزديك باشد يك همچو وقتى .\r\nو السلام عليكم و رحمة اللَّه .\r\n\r\n","description":"","footnote":"","page_name":" 128 ","page_number":148},
  {"content":"\r\n\r\n\r\nپيام [ تشكر به حاكم فجيره ( تبريك عيد سعيد قربان ) 
  ]\r\nزمان : 28 شهريور 1362 / 11 ذى الحجه 1403\r\nمكان : تهران ، جماران\r\nموضوع : پاسخ تلگراف تبريك عيد سعيد قربان\r\nمخاطب : حَمَد بن محمد الشرقى ( حاكم فجيره ) « 1 » بسم اللَّه الرحمن الرحيم\r\nجناب آقاى حمد بن محمد الشرقى ، حاكم فجيره\r\nتلگراف تبريك جنابعالى به مناسبت حلول عيد سعيد اضحى و اصل و موجب تشكر گرديد . متقابلًا اين عيد بزرگ اسلامى را به آن جناب و ملت برادر و مسلمان كشورتان تبريك گفته ، سعادت و عظمت همهء ملل اسلامى را از خداى تعالى مسألت دارم . و السلام عليكم و رحمة اللَّه .\r\n11 ذى حجة الحرام 1403\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - از اميرنشينهاى امارات عربى متحده\r\n","page_name":" 129 ","page_number":149},
  {"content":"\r\n\r\n\r\nسخنرانى [ در جمع اعضاى كميته برگزارى مراسم سالگرد جنگ ( جنايات صدام ) 
  ]\r\nزمان : صبح 28 شهريور 1362 / 11 ذى الحجه 1403\r\nمكان : تهران ، جماران\r\nموضوع : جنايات بىشمار صدام و پشتيبانى قدرتها از وى\r\nمناسبت : سومين سالگرد جنگ تحميلى\r\nحضار : خرازى ، كمال ( مسئول ستاد تبليغات جنگ ) و تنى چند از اعضاى كميته برگزارى مراسم سومين سالگرد جنگ تحميلى\r\nبسم اللَّه الرحمن الرحيم\r\n\r\nعدم امكان آمارگيرى از جنايات وارده بر ايران\r\nالبته كار ، كار بسيار ثمربخشى است ، درعين حال كه گمان ندارم با آمارهاى بشرى جناياتى كه بر ايران وارد شده است را بشود آمارگيرى كرد . شما مقدار كمى را منعكس مىكنيد ، اما بعد معنوى قضيه را نمىشود آمارگيرى كرد . آن تپش قلب‌ها و آن دل‌هاى سوخته ولى با شجاعت كه مصيبت را تحمل كرده است و آن چشم‌هايى كه گريسته ، اينها را چگونه مىخواهيد آمارگيرى نماييد ؟ بالاخره جنايات ابرقدرت‌هاست . اگر با پيروزى اسلام جنگ تمام شد تمام اين مصيبت‌ها با پيروزى ترميم مىشود ، و اگر نشد باز هم « هفتهء جنگ » داريم ، كه خداوند نياورد كه مدت يك سال ديگر جنگ طول بكشد و ما باز هم « هفته جنگ » داشته باشيم . ما گرفتار چنگال گرگ‌هايى هستيم كه با تمام وجود در فكر نگه داشتن صدام هستند و به او كمك مىكنند ، ولى چنين آدمى كه اين قدر به كشور خودش و ايران و اسلام خيانت كرده است را نمىشود نگه داشت . امروز صدام اظهار اسلام و نماز خواندن - كه آن را هم غلط مىخواند - مىكند ، حتى اين اظهار هم از بركات جنگ است ، و الّا اينها ضد اسلامند و حزب بعث اساسش بر نفى اسلام مىباشد . اينها از اسلام برى هستند و اسلام هم از آنها برى . در عراق تعدادى از علما را گرفته‌اند كه من بعضى از آنها را مىشناسم مثل آقاى حاج سيد يوسف حكيم و عده‌اى را كشته‌اند . اينها\r\n\r\n","description":"","footnote":"","page_name":" 130 ","page_number":150},
  {"content":"\r\n\r\nرا به آن صورتى كه هست نمىشود نوشت و يا به نمايش گذاشت ، ولى آنچه را كه مىشود ارائه داد بايد سعى كرد و انجام داد و عمده ، ارائهء آن به دنياست .\r\n\r\nمعرفى اسلام به دنيا در اثر جنگ\r\nامروز امريكا و شوروى و فرانسه و ساير قدرت‌ها از اسلام احساس خطر كردند و به همين جهت به سود صدام تبليغاتى را راه انداخته‌اند . آنها اين طور در ذهنشان آمده است - كه درست هم هست - كه اگر جمهورى اسلامى پا بگيرد و باقى بماند ، جاى پايى از آنها باقى نخواهد ماند ، و مىترسند كه از همهء منطقه دستشان كوتاه شود . جنگ در عين حال كه ناگوار بود و شهرهاى ما را خراب كرد ، ولى بركاتى داشت كه اسلام به دنيا معرفى شد ، و اينكه چه اشخاصى و قدرت‌هايى در مقابل اسلام ايستادند ، و چه كسانى از اسلام مىترسند ، و چه قدرت‌هايى عليه اسلام قيام كردند ، همهء اينها در جنگ معلوم شد .\r\nابرقدرت‌ها نه شخص صدام را مىخواهند نگه دارند و نه ما را مىخواهند بكوبند ، بلكه آنها از اسلام مىترسند و اسلام را مىخواهند بكوبند ، از اين جهت با ما مخالفند و از او طرفدارى مىكنند . آنها مىدانند كه مردم كشورهاى اسلامى در مقابلشان مىايستند ، و همچنين مردم كشورهاى غير اسلامى كه متوجه ما هستند ، مثل سياهپوستان .\r\nپس ما بايد آنچه كه در ايران مىگذرد منعكس و منتشر كنيم تا اولًا جنايات معلوم شود و ثانياً كسانى كه اين جنايات را مرتكب شده‌اند و از آن مهمتر قدرتهايى كه به اين افراد قدرت داده‌اند و آنها را تقويت كرده‌اند تا ما را بكوبند ، و به آنها ابزار جنگى مثل تانك و طياره و موشك داده‌اند و الآن هم مىدهند بايد به دنيا معرفى نمود و اعلام كرد و فهماند كه اگر بخواهيد به صدام بيش از اين كمك كنيد ، دستتان را از نفت كوتاه مىكنيم ، و اگر به صدام كمك‌هايى كنيد كه منابع اقتصادى ما را بزند ، رنگ نفت را نخواهيد ديد .\r\nاميدوارم كه اين طور نشود . و عمده ، جنايات اين ابرقدرت‌هاست و همچنين فرانسه ، ولى آن كه از همه به ما بيشتر صدمه زده است امريكاست .\r\n\r\nملاكِ شرافت انسانى\r\nاميدوارم ملت ايران به همان اندازه كه تا به حال خوب آمده است ، از اين پس هم\r\n\r\n","description":"","footnote":"","page_name":" 131 ","page_number":151},
  {"content":"\r\n\r\nبيايد . اميدوارم ملت ايران با هم باشند و عزت خودشان را حفظ كنند . ما قبلًا وابستگى ذلت بارى داشتيم كه محمد رضا قبول كرده بود و ما در مقابل امريكا يك عبد ذليل بوديم ، ولى ايران اين ذلت را شُست و عزت پيدا كرد . شكم و نان و آب ميزان نيست ، عمده شرافت انسانى است ، و شرافت به اين نيست كه انسان دستش را روى سينه بگذارد تا چند شاهى به او بدهند . بلكه شرافت انسانى به اين است كه در مقابل زور بايستند . و جوانان ما ايستادند و در مقابل ، آنها حصر اقتصادى كردند ، كه همين حصر اقتصادى جوانان ما را بيدار كرد و فهميدند كه خودشان بايد كار كنند و زحمت بكشند تا احتياجى به خارج نداشته باشند . خداوند به شما توفيق دهد تا در كارهاى فرهنگى و تبليغى موفق باشيد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 132 ","page_number":152},
  {"content":"\r\n\r\n\r\nپيام [ تشكر به رئيس جمهور الجزاير ( تبريك عيد سعيد قربان ) 
  ]\r\nزمان : 29 شهريور 1362 / 12 ذى الحجه 1403\r\nمكان : تهران ، جماران\r\nموضوع : پاسخ پيام تبريك عيد سعيد قربان\r\nمخاطب : شاذلى بن جديد ( رئيس جمهور الجزاير )\r\nبسم اللَّه الرحمن الرحيم\r\nحضرت آقاى شاذلى بن جديد ، رئيس جمهورى دمكراتيك خلق الجزاير\r\nپيام تبريك آن جناب به مناسبت حلول عيد سعيد اضحى و اصل و موجب تشكر گرديد . متقابلًا اين عيد بزرگ اسلامى را به جنابعالى و ملت مسلمان و برادر الجزاير تبريك گفته ، سعادت و عظمت ملل اسلامى را از خداى تعالى مسألت دارم . و السلام عليكم و رحمة اللَّه .\r\nبه تاريخ 12 ذى حجة الحرام 1403\r\nروح اللَّه الموسوي الخمينى\r\n\r\n","description":"","footnote":"","page_name":" 133 ","page_number":153},
  {"content":"\r\n\r\n\r\nسخنرانى [ در جمع اعضاى مجلس اعلاى انقلاب اسلامى عراق ( اجراى احكام خدا ) 
  ]\r\nزمان : صبح 29 شهريور 1362 / 12 ذى الحجه 1403\r\nمكان : تهران ، جماران\r\nموضوع : تشكيل حكومت براى اجراى احكام خدا\r\nحضار : حكيم ، سيد محمد باقر ( سخنگوى مجلس اعلا ) - اعضاى مجلس اعلاى انقلاب اسلامى عراق\r\nبسم اللَّه الرحمن الرحيم\r\n\r\nاخلاص منشأ پيروزى\r\nاز اينكه تشريف آورديد تا از نزديك صحبت كنيم از شما تشكر مىكنم . آنچه كه خود شما مىدانيد ولى باز هم بايد تذكر داد ، اين است كه مجلس اعلا كه از مجاهدين عراقى تشكيل شده است بايد سعى كند كه تمام كارها را براى خدا انجام دهد و جهات اسلامى و دينى را كاملًا ملاحظه نمايد . شما بايد سعى كنيد تا تمام توجه‌تان به خداى متعال باشد . باطن ذات انسان محفوف « 1 » است به چيزهايى كه تمام هدايت‌ها و انحرافات از آن سرچشمه مىگيرد . بايد توجه داشته باشيد كه در سر هم هواهاى نفسانى بر شما غلبه نكند ، يعنى در سرتان هواى اينكه ما غلبه كنيم و حكومت كنيم نباشد ، بلكه در نظرتان اين باشد كه حكومت اسلامى تشكيل دهيم و احكام خدا را جارى سازيم . حضرت امير - عليه السلام - در رأس زهاد « 2 » بود و حكومت مىكرد ، ولى حكومت براى خودش نبود ، بلكه هر چه كوشش مىكرد براى اسلام بود . شما مجاهده كنيد تا هر چه در دل داريد زدوده شود ، كه اگر براى خدا خالص شديد در پيروزيتان موثر است . بايد اتكايتان فقط به خدا باشد ، و اين نمىشود مگر اينكه از نفسانيات بكاهيد منشأ اختلافات از هواى نفس است . هر كجا اختلاف بين خودتان ديديد ، مطمئن باشيد كه از هواى نفس سرچشمه گرفته است . البته اختلاف بين انبيا و افراد مقابل آنها و اسلام و كفر هميشه بوده است ، ولى\r\n\r\n\r\n","description":"","footnote":"\r\n( 1 ) - پيچيده شده\r\n( 2 ) - زهاد : جمع زاهد ، پرهيزكاران\r\n","page_name":" 134 ","page_number":154},
  {"content":"\r\n\r\nآن اختلاف از عبوديت سرچشمه مىگيرد . شما اختلافاتى را كه از نفسانيت سرچشمه مىگيرد بايد از بين ببريد و مطمئن باشيد كه اگر كارهايتان از الوهيت سرچشمه نگيرد و از وحدت اسلامى بيرون برويد ، مخذول « 1 » مىشويد .\r\n\r\nاتحاد ، رمز پيروزى انقلاب ايران\r\nاميدوارم موفق باشيد تا براى آزادى و استقلال عراق كوشش كنيد ، و تلاش نماييد كه عراق از سلطهء جباران آزاد گردد . بايد همان گونه كه حضرت موسى در مقابل فرعون قيام كرد و نظرش اين بود كه حق را مستقر كند و به هيچ وجه در نظرش نبود تا خودش حكومت كند ، شما هم در قلب‌تان اين معنا باشد كه مجلس را الهى كنيد ، زيرا اگر اختلاف در مجلس‌تان پيدا شود همه از بين مىرويد ، و اگر با هم بوديد همهء پيروز مىشويد . چون شما براى خدا مىخواهيد اين ظلم را ريشه كن كنيد ، ان شاء اللَّه موفق مىشويد و اين توفيق زمانى حاصل مىشود كه بين خود آقايان نگرانى نباشد .\r\nو سرّ اينكه ايران پيروز شد براى اين بود كه بين تمام افراد اتحاد بود و هيچ اين حرف‌ها نبود كه هر كس طرف خودش بكشد . شما با هم متحد باشيد كه به حمد اللَّه هستيد و وقتى در حلقهء اول اتحاد بود ، در حلقه‌هاى بعد اختلاف پيدا نمىشود . شما سعى كنيد كه در سرّ قلب‌تان چيزى مخالف الوهيت نباشد ، و اگر ديديد هست سركوبش كنيد . كراراً عرض كردم كه اگر انبيا در يك مكان جمع شوند با هم اختلاف پيدا نمىكنند ، زيرا مقصد و هدف و مقصود ، يكى و الهى است . اگر در مجلس شما توحيد واقعى به معناى واقعى آن تحقق پيدا كند قهراً افرادى كه متصل به شما مىشوند اختلاف پيدا نخواهند كرد . و وحدت واقعى ، يعنى قلب همهء شما براى يك چيز بتپد كه آن اسلام است . اگر اين طور شد خداوند شما را تأييد مىكند .\r\n\r\nالگو بودن مردم ايران براى ملت عراق\r\nما بايد همه چيز خودمان را از او بدانيم . شما نه افراد زياد داريد و نه سلاح و سازوبرگ\r\n\r\n\r\n","description":"","footnote":"\r\n( 1 ) - بىبهره ، سرافكنده .\r\n","page_name":" 135 ","page_number":155},
  {"content":"\r\n\r\nجنگى زياد ، ولى طرف مقابل شما از همهء دنيا به او كمك مىشود . وقتى اين طور شد ، آن كسى كه هيچ ندارد بايد با جهات معنوى مقابله كند ، با جهات صورى كه نمىشود .\r\nشما خوب مىدانيد كه شاه سابق مجهز بود به جهاز بسيار ، و امريكا بود كه ايران را پر از سلاح و مهمات كرد براى اينكه مىخواست ايران پايگاه آنها باشد ؛ و شاه همه چيز داشت ، پشتيبانى تمام ابرقدرت‌ها ، لشكر منظم تا دندان مسلح ، ولى مردم ايران هيچ نداشتند ، از مدرسه فيضيه شروع شد و وقتى مردم ديدند كه اختلافى نيست ، مجتمع شدند و با نيروى ايمان پيروز گرديدند . مردم ايران كه سلاح نداشتند ، آنها با مشت گره كرده و فرياد بر دشمن پيروز شدند . اين قدر فرياد كشيدند كه دشمن تا بن دندان مسلح را شكست دادند . بعد هم خود مردم ، كميته‌ها و سپاه را تشكيل دادند . امروز ايران وضعى الهى دارد . وقتى جوانان ما در جبهه‌ها آن فداكارىها را مىكنند ، يا مىآيند و با من صحبت مىكنند ، از روح بزرگ و صافى آنها حسرت مىخورم . اين وضع هر كجا پيدا شد پيروزى را به دنبال دارد . اين مطلب هر كجا باشد ، عنايات خدا را به دنبال دارد . پس از عنايت خدا ، پيروزى حتمى است . خداوند ما را اصلاح كند تا بتوانيم خدمت كنيم .\r\nامروز در مقابل شما چه درندگانى واقع شده‌اند ! وقتى انسان مىبيند كه شهيد آقاى صدر « 1 » آن عالم فاضل را و همچنين همشيرهء ايشان « 2 » را با چه وضعى شهيد كردند ، و بعد هم با بيت مرحوم آقاى حكيم كه آن قدر خدمت كردند و با آقاى آقا يوسف حكيم « 3 » كه وقتى انسان ايشان را مىديد ، به ياد قيامت مىافتاد ، آن گونه رفتار نمودند و نود نفر از بيت مرحوم حكيم را گرفتند ، شديداً متأثر شده و مىفهمد كه اينها چه سبع‌هايى هستند . من مىدانم كه مردم عراق از اين جهت منزجر هستند . آخر كدام انسانى است كه اين فشارها را ببيند و متأثر نشود .\r\n\r\n\r\n","description":"","footnote":"\r\n( 1 ) - شهيد سيد محمد باقر صدر ، روحانى بزرگ عراق كه به دست رژيم بعث به شهادت رسيد\r\n( 2 ) - سيده بنت الهدى ، همشيره آقاى صدر كه او نيز به دست رژيم بعث به شهادت رسيد\r\n( 3 ) - آقاى سيد يوسف حكيم ، فرزند ارشد آقاى سيد محسن حكيم ( از مراجع عظام تقليد ) ، كه رژيم بعثى عراق بيش از ده تن از فرزندان و بستگان نزديك ايشان را به شهادت رسانيد .\r\n","page_name":" 136 ","page_number":156},
  {"content":"\r\n\r\nاميدوارم كارها به زودى درست شود . قدرت‌ها گمان كردند مىتوانند كه آنها را نگه دارند . در رژيم سابق هم چه امريكا و چه شوروى ، چه فرانسه و ساير قدرت‌ها مىخواستند شاه را نگاه دارند ، و عده‌اى هم از ايران آمدند در فرانسه كه بگذاريد شاه باشد و سلطنت كند نه حكومت ، ولى نشد ، او رفت . حالا هم تمام قدرت‌ها مىخواهند صدام را نگه دارند ، ولى نمىشود . شما سعى كنيد ملت عراق را بيدارتر كنيد و اميدوارم كه ملت عراق توجه كند و وضع ايران را در نظر بگيرد . ان شاء اللَّه خداوند به شما توفيق بدهد كه مجاهد فى سبيل اللَّه باشيد . و ان شاء اللَّه برگرديد به عراق ، و ما هم به شما در حرم حضرت سيد الشهدا - عليه السلام - ملحق مىشويم .\r\nو السلام عليكم و رحمة اللَّه .\r\n\r\n","description":"","footnote":"","page_name":" 137 ","page_number":157},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 30 شهريور 1362 / 13 ذى الحجه 1403\r\nمكان : تهران ، جماران\r\nموضوع : عفو زندانيان\r\nمناسبت : عيد سعيد قربان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . حضرت آيت اللَّه العظمى امام خمينى ، رهبر كبير انقلاب و بنيانگذار جمهورى اسلامى ايران - مدّ ظله العالى\r\nاحتراماً ، ليست 53 نفر از محكومين دادگسترى و 124 نفر از محكومين دادسراى انقلاب اسلامى كه به مناسبت عيد سعيد قربان مورد عفو و تخفيف در مجازات قرار گرفته و همچنين تعداد 395 نفر از محكومين دادسراى انقلاب اسلامى مربوط به بخشنامه شماره 15595 / 1 - 29 / 3 / 62 مورد عفو كامل قرار گرفته‌اند به حضور مبارك تقديم مىگردد .\r\nعبد الكريم موسوى اردبيلى 
  ] .\r\nبسمه تعالى\r\nموافقت مىشود . « 1 » - 30 / 6 / 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى مندرج در اصل 110 قانون اساسى جمهورى اسلامى ايران\r\n","page_name":" 138 ","page_number":158},
  {"content":"\r\n\r\n\r\nسخنرانى [ در جمع متخصصان و كارگران مهاركننده چاه نفت نوروز ( اتكا به خدا ) 
  ]\r\nزمان : صبح 30 شهريور 1362 / 13 ذى الحجه 1403\r\nمكان : تهران ، جماران\r\nموضوع : مقاومت و تسليم ناپذيرى ملت ايران در مقابل امريكا\r\nحضار : خامنه‌اى ، سيد على ( رئيس جمهور ) - غرضى ( وزير نفت ) - متخصصان و كارگران مهاركننده چاه نوروز\r\nبسم اللَّه الرحمن الرحيم\r\n\r\nتسليم ناپذيرى ايران در مقابل امريكا\r\nمن بسيار خوشحال هستم از اينكه اين برادرهاى عزيز را امروز مىبينم و براى ما سرافرازى ايجاد كردند و مسأله ، بُعد معنويش اهميتش بسيار بيشتر از بُعد ماديش است .\r\nبُعد ماديش ، خوب يك مقدارى نفت مىرفته و الحمد للَّه جلوگيرى كردند . اما بُعد معنوى همان است كه شما اشاره كرديد كه اينها ماها را هميشه با اين مسائل مىترسانند .\r\nدست به آن نزنيد كه نخواهد شد ، غير از امريكا اين كار نمىتواند بكند ، غير از فرانسه و نمىدانم چى نمىتوانند بكنند . در صورتى كه ثابت كردند جوان‌هاى ما و كارمندهاى ما و همهء اشخاصى كه در اين امور مربوط هستند ، به اينكه نه ، آن كارهايى كه آنها ممتنع مىدانند ، اينجا ممكن است و ما بايد اين را راهى باز كنيم براى كارهاى بزرگتر ، نترسيم از مطلب كه ما نمىتوانيم بكنيم . نخير ، مىتوانيم بكنيم .\r\nخوب ، يك همچو مطلبى كه من ديشب فيلمش را آوردند « 1 » ديدم ، البته من درست نمىتوانم بفهمم مسائل را ، اما سختى و مشكلىاش را فهميدم كه اين كار با چه سختى انجام گرفته ، با چه مشكلى انجام گرفته است . و همان طورى كه گفته شده است ، اين را آن طور نمايش داده بودند كه غير از يك امريكا و امثال او از آنها نمىآيد اين كار را بكنند .\r\n\r\n\r\n","description":"","footnote":"\r\n( 1 ) - اشاره است به مهار حريق چاههاى نفت نوروز توسط كاركنان و متخصصان ايرانى - كه توسط هواپيماهاى متجاوز امريكايى و عراقى به آتش كشيده شده بودند .\r\n","page_name":" 139 ","page_number":159},
  {"content":"\r\n\r\nو با اين مىخواستند كه ما را به يك نحوى گرايش بدهند به آن طرف . و اين بايد به دولت‌هاى كشورهاى اسلامى و خصوصاً به اين خليجىها تذكر داده بشود كه شما خودتان برخيزيد از جا . اين قدر خودتان را اسير اين قدرت‌هاى بزرگ نكنيد . شما خودتان مىتوانيد كار بكنيد . شما خودتان شريان حيات امريكا و امثالش دست شماست ، و خودتان مىتوانيد كار را انجام بدهيد .\r\nو معنا ندارد كه دولت‌هاى اسلامى همهء كوشش كنند به اينكه ايران هم بايد مثل خود ما باشد و مربوط به امريكا باشد . اين كوشش‌ها بىفايده است و ايران دستش را پيش امريكا ان شاء اللَّه تا ابد دراز نمىكند ، و لو اينكه فانى بشود . آنها گمان مىكنند كه ما براى - فرض كنيد كه - يك نفت و يا براى چيزى تسليم امريكا مىشويم ، در صورتى كه نه ، ما تا فناى خودمان تسليم ديگر نمىشويم . مىتوانند آنها اگر يك وقتى توانستند البته آن طور كه باز آنها خيال مىكنند كه مىتوانند هر كارى بكنند . باز مسأله آن نيست . اينها امتحانشان را در افغانستان داده‌اند . آن شوروى قلدرتر از امريكاست و لو اين شيطان‌تر است ، اينها امتحانشان را آنجا دادند و ديدند چه . خود امريكا هم در جاهاى ديگرى - عرض شود - در ويتنام و امثال اينها امتحانش را داد . اين در صورتى است كه فرق‌هاى زياد است ما بين آنجا و اينجا . آنجا دولتش همراه با امريكا بوده . در افغانستان حزبش موافق با [ شوروى 
  ] بوده ، ارتش‌اش موافق بوده ، همه چيزش موافق بوده . آن چريك‌هاى قدرتمند بودند كه مقابل ايستادند و تو دهنى به آنها زدند و الآن هم دارند مىزنند . اينجا به حمد اللَّه همهء ملت با هم هستند ، كارگرش ، كارمندش ، زارعش ، دولتش ، رئيس جمهورش - نمىدانم - مجلس‌اش ، همه ، همه يكى هستند . ارتش‌اش ، سپاه پاسدارهايش ، بسيج‌اش ، اينها همه يك موجود الآن هستند ، يك ارگان را تشكيل مىدهند با اسماء مختلف . و لهذا مىبينند كه اين همه چيزهايى كه براى ما پيش آوردند ، مشكلاتى كه براى ما پيش آوردند ، خود همين آقايان حل كردند . و مشكلات بعدها هم به دست خود همين آقايان حل مىشود كه ما بتوانيم مشكلاتمان را با زحمت خودمان و حفظ شرافت خودمان ، خودمان انجام بدهيم .\r\n\r\n","description":"","footnote":"","page_name":" 140 ","page_number":160},
  {"content":"\r\n\r\n\r\nاتكا به خدا و يأس از غير او\r\nچرا بايد ما دستمان را پيش ديگران دراز كنيم براى اين امور ؟ بايد افكار خودمان را به راه بيندازيم ، يعنى همهء ايران اين كار را بكند . همهء دانشگاه‌ها ، همهء كارخانه‌ها ، همهء افكارشان را به كار بيندازند ، از آنها مىآيد . راه را خدا باز مىكند . ابتدا به نظر آدم مىآيد كه يك كارى نمىشود ، وقتى كه وارد شد كم كم مىبيند نه ، خدا راه را باز كرد و شد .\r\nخوب يك همچو كارى كه اين جوان‌هاى عزيز ما كردند ، يك كار مهمى بود ، كار كوچكى نبود ، اين كار مهم را همت گماشتند و با همت كار را انجام دادند . كارهاى ديگر را هم مىتوانند انجام بدهند . و ما بايد مأيوس نباشيم . ما بايد خودمان را از ديگران ، از غير خدا مأيوس كنيم و بگوييم آنها هيچ ، و با اتكاء به خداى تبارك و تعالى و قدرت ملى خودمان ، اسلامى خودمان ، كارهايمان را پيش ببريم . و پيش مىرود اين كارها ؛ منتها بعضىهايش زود پيش مىرود ، بعضىهايشان هم يك قدرى ديرتر پيش مىرود . بايد ما عزم‌مان را جزم كنيم به اينكه نه دستمان را پيش امريكا دراز كنيم نه پيش شوروى و نه پيش ديگران . و بايد خيلى آدم متأسف باشد از اين دولت‌هايى كه به اسم اسلام در اين اطراف هستند ، كه همه دارند كوشش مىكنند كه اسارت خودشان را تحكيم كنند . نه اينكه اينها نمىفهمند ، بسياريشان مىفهمند مسأله را كه اگر اينها با دولت اسلامى ، جمهورى اسلامى ، مربوط بشوند ، برايشان خوب است . اما يك وسوسهء شيطانى در قلب آنها ايجاد كرده‌اند كه نمىشود اينها را ، با امريكا نمىشود چه شد . تا همين كه سابقاً مىگفتند براى ما كه با امريكا اصلًا نمىشود طرف شد ، با شاه هم نمىشود طرف شد .\r\nخوب ، طرف شدند ملت ما و ديدند كه مىشود با امريكا ، با شوروى ، همه را دست‌شان را قطع كرد ، و ديدند كه خبرى هم نشد و نخواهد هم شد .\r\nو مسأله اين طور است كه يك ملتى اگر يك چيزى را خواست ، نمىشود تحميلش كرد . مىشود تحميل به يك گروهى ، يك حزبى ، نمىدانم يك چيزهايى كرد ، اما به يك ملت نمىشود يك چيزى را تحميل كرد . ملت وقتى بنا شد ، همه‌شان را در يك راه مىروند ، نمىشود ديگر اين را از اين راه منصرفش كرد . با قدرت نمىشود ملت را از آن\r\n\r\n","description":"","footnote":"","page_name":" 141 ","page_number":161},
  {"content":"\r\n\r\nطريقى كه دارد منصرف كرد . ممكن است كه يك وقت فرض كنيد يك قدرت‌هايى سركوب كنند يك ملتى را ، لكن نمىشود تا آخر برود ، در بين راه فلج مىشود . به حمد اللَّه مملكت ما جورى است كه از اول هم نمىتوانند ، نه اينكه بيايند و بين راه ، ان شاء اللَّه از اول هم نمىتوانند . و ما به خدا متكى هستيم ؛ و خداوند ان شاء اللَّه همهء جوان‌هاى ما را حفظ كند و دولت ما را ، ملت ما را همه را حفظ كند . و بايد من واقعاً تشكر كنم از شما جوان‌هاى عزيز كه بعد معنويش بسيار زياد است براى اسلام و براى ايران ، شما محقق كرديد ، و خداوند به شما اجر مجاهدين را ان شاء اللَّه عنايت كند .\r\nو السلام عليكم و رحمة اللَّه .\r\n\r\n","description":"","footnote":"","page_name":" 142 ","page_number":162},
  {"content":"\r\n\r\n\r\nپيام [ به ملت ايران به مناسبت هفتهء جنگ تحميلى ( حمايت ابرقدرتها از متجاوز ) 
  ]\r\nزمان : 31 شهريور 1362 / 14 ذى الحجه 1403\r\nمكان : تهران ، جماران\r\nموضوع : همبستگى منافقين با حزب بعث عراق و حمايت قدرتهاى بزرگ از متجاوز\r\nمناسبت : هفته جنگ تحميلى\r\nمخاطب : ملت مسلمان ايران\r\nبسم اللَّه الرحمن الرحيم\r\nسه سال از حملهء وحشيانه و احمقانهء « سردار قادسيه » « 1 » گذشت . تجربهء سه ساله و مطالعهء اوضاع نظامى ، سياسى ، اقتصادى ايران ، كه به خيال پوچ عفلقيان و منافقان و « حزب تودهء » وابسته و دلباختهء شوروى و ديگر گروهها و دسته‌هاى نوكر مآب در همان هفتهء اول و يا ماه‌هاى اول شكست ايران و سقوط جمهورى اسلامى و اسلام حتمى بود ، كه اكنون بر جهانيان خلاف آن ثابت شده است ، خوب است چشم كوردلان را باز كند ؛ و از كارهاى جنون‌آميزى كه تا كنون كرده‌اند ، و امروز جز حربهء دروغ و گزاف چيزى برايشان به جاى نمانده است ، توبه كنند ؛ و در پيشگاه خداى متعال ، اگر اعتقاد دارند ، عذر تقصير بخواهند ؛ و در پيشگاه ملت بزرگ ايران به جهالت و كوتاه‌انديشىشان اعتراف كنند . اكنون على رغم دروغپردازيها و عربده‌كشيدنها ، آنچه براى صدام مانده است شكستهاى پى در پى و جنايتهاى وحشيانه نسبت به مردم مرزنشين ، بخصوص مناطق عرب‌نشين و كردنشين ، و همچنين ديگر شهرهاى ايران و به شهادت رساندن زنان و كودكان و مردان بيگناه مىباشد .\r\nو آنچه براى دشمنان اسلام و انقلاب ، چه آنان كه در رأس كشورهاى كفر و دولتهاى الحادى هستند و چه آنهايى كه به اين دولت‌ها پناه برده‌اند ، مانده است شايعه‌سازيهاى واضح البطلانى است كه جز عده‌اى بىخبر از اوضاع ايران و منطقه كسى باور نمىكند .\r\n\r\n\r\n","description":"","footnote":"\r\n( 1 ) - صدام حسين ، رئيس جمهور مغرور حاكم بر بغداد ، كه در آغاز جنگ تحميلى عليه ايران وعدهء فتح سه روزه داد و تجاوزش به ايران را « قادسيه » ناميد .\r\n","page_name":" 143 ","page_number":163},
  {"content":"\r\n\r\nبىترديد بايد براى صداميان و وابستگان آن در داخل كشور ثابت شده باشد كه كمك‌هاى همه جانبهء ابرقدرتها و وابستگان به آنها و بوقهاى تبليغاتى شبانه روزى آنان تا كنون به حال آنان مفيد نبوده ؛ و پس از اين نيز به خواست خداوند تعالى مفيد نخواهد بود . و اگر چشم خود را باز كنند ، براى آنها واضح شده است كه قدرت‌هاى بزرگ يعنى امريكا و شوروى از بىعقلى آنان استفاده نموده و مىخواهند با دست آنان ، و لو به احتمال بسيار ضعيف ، در منطقه يا در ايران به خيال واهى خود ناراحتى ايجاد كنند .\r\nتمام اين مسائل و رسوايىهايشان به خاطر آن است كه اسلام و نفوذ معنوى آن را در توده‌هاى ميليونى مردم نشناخته‌اند ، و چشم و گوش خود را از شناخت حقيقت‌ها بسته‌اند . اينان آيا نديده‌اند كه در ظرف مدت كوتاهى جوانان غيور ايران در سايهء معنويت اسلام از پرتگاه‌هايى كه قدرت‌هاى نفتخوار و مفتخوار براى سقوط آنان ايجاد كرده بودند به صورتى معجزه‌آسا نجات يافته ، و به قلهء بلند ايمان و تعهد به اسلام صعود نموده‌اند ؛ و با شجاعت و شهامت كم نظير بر كفر جهانى و عفلقيان تاخته و آنان را از كشور عزيز خود بيرون رانده‌اند و ميهن اسلامى خود را از دست چپاولگران شرق و غرب نجات داده ، و تفاله‌هاى وابسته و پيوستهء آنان را به جاى خود نشانده‌اند و به عمر ننگين آنان خاتمه داده‌اند . و آيا تجربهء چند ساله كافى نيست تا اين مدعيان قدرت و شناخت مسائل نظامى ، سياسى و تشكيلاتى را به خود آرد و از خواب غفلت بيدار كند ، تا از وعده‌هاى پوچ ابرقدرتها بازى نخورند و خود را آلت بىارادهء دست آنان قرار ندهند ؟\r\nمضحك آن است كه صدام در ملاقات با ارتشيان خود ، كه طعم تلخ شكستهاى خود را از جوانان شجاع ايران چشيده‌اند و از زاغه‌هاى مملو از اسلحهء مدرن و مهمات بىپايان فرار نموده‌اند ، گفته است ما امروز بيشتر از هر وقت ديگر مجهز به سلاح‌هاى پيشرفته هستيم و جنگ را تا سالها ادامه مىدهيم ! مطلب او نسبت به سلاح‌هاى پيشرفته‌اى كه از قدرت‌ها يا به دريوزگى و يا در برابر اموال مردم بىپناه عراق به دست آورده است مورد تصديق است ، لكن اين نويدى است براى رزمندگان ما كه بدون از دست دادن مخازن كشور و آبروى خود اين سلاحها را از چنگال ارتش فرارى عراق به دست آورده و عليه\r\n\r\n","description":"","footnote":"","page_name":" 144 ","page_number":164},
  {"content":"\r\n\r\nآنها به كار مىبرند . و ما از اين شيوه خوشحاليم . و اكنون نيز سربازان فداكار اسلام با سلاحها و خودروها و تانكهاى دشمن بر او مىتازند .\r\nو اما ادامهء جنگ ، همه مىدانند كه ابتكار آن در دست جوانان ماست ؛ و تا سقوط حزب بعث عفلقى عراق ، دفاع از اسلام و از دو كشور اسلامى عراق و ايران ادامه دارد . و پس از آنكه مقدرات كشور به دست ملت رنجديدهء عراق افتاد ، جنگ خاتمه يافته است .\r\nآنچه كه موجب تأسف بسيار است آن است كه ابرقدرتها ، بويژه امريكا ، با فريب صدام ، با هجوم به كشور ما ، دولت مقتدر ايران را سرگرم دفاع از كشور خود نمود ، تا مجال به اسرائيل غاصب تبهكار دهد تا به نقشهء شوم خود كه تشكيل اسرائيل بزرگ از نيل تا فرات است ، اقدام نمايد .\r\nاسحاق شامير « 1 » مهرهء تازه امريكا ، به مجرد نامزدى نخست‌وزيرى به جاى بگين « 2 » ، مهرهء ديگر ، قبل از هر چيز نقشهء اسرائيل را فاش نمود . او گفت سازمان آزاديبخش فلسطين بايد محو شود . وى تصريح كرد كه به عنوان طرفدار يك اسرائيل بزرگ باقى خواهد ماند . اكنون جاى تأسف نيست كه سران كشورهاى عرب در مقابل اين مصيبت يا ساكت نشسته‌اند و راه را براى اين نقشهء شوم باز گذاشته‌اند ، و يا براى خوشامد امريكا و يا جاه و مقام آنى خويش حامى اسرائيل شده‌اند ؟ اين جانب ، براى اداى وظيفهء اسلامى ، در هر فرصت فرياد دل محرومان و مظلومان منطقه را به جهانيان ، از آن جمله دولت‌هاى كشورهاى اسلامى ، رسانده‌ام . و پس از اين نيز ، اگر فرصتى رخ دهد ، ان شاء اللَّه خواهم رساند . شايد در حكومت‌هاى اين كشورها ، كه بعضى سرگرم عياشى و بعضى نزاع و جدال با برادران خويش و بعضى از ترس امريكا خود را باخته‌اند ، اثر كند و اين خواب غفلت به يك بيدارى اسلامى - انسانى تبديل گردد ، و به اين وضع فلاكت‌بار خويش خاتمه دهند ، و همانند ايران قهرمان دست رد به سينهء تمام ابرقدرتها زنند . اكنون برادران مسلمان\r\n\r\n\r\n","description":"","footnote":"\r\n( 1 ) - اسحاق شامير ، كه به تازگى نخست‌وزيرى رژيم اشغالگر قدس را عهده‌دار شده بود . او پيش از احراز اين سمت ، وزير امور خارجهء رژيم صهيونيستى بود\r\n( 2 ) - مناخيم بگين كه جاى خود را به اسحاق شامير داد و از آن پس به سمت وزير خارجه رژيم صهيونيستى منصوب شد .\r\n","page_name":" 145 ","page_number":165},
  {"content":"\r\n\r\nلبنانى ما در چنگال اسرائيل و دولت خونريز لبنان و از آن بدتر امريكاى تجاوزگر گرفتارند و هر روز گروهى از آنان شهيد يا آواره مىشوند ؛ و اكثر دولتهاى منطقه سرگرم سازش با اسرائيل يا تأييد دولت لبنان هستند ؛ و يا سرگرم نقشه براى تأييد جنايات صدام و كمك نظامى يا مالى به او براى ادامهء جنايات به دو ملت عراق و ايران مىباشند .\r\nو آنها گمان مىكنند كه صدام را با اين كمكها مىشود نجات داد ؛ و اگر نجات پيدا كرد . دست آنان را به گرمى مىفشارد . غافل از آنكه با آن خوى سلطه‌جويى و بلندپروازى و سبعيتى كه در او هست فرصت نفس كشيدن به آنان را نخواهد داد ، و با بهانه‌هاى واهى به كشورهاى آنان تجاوز خواهد كرد . امريكا و شوروى براى تضعيف اسلام و دولتهاى اسلامى مشغول فعاليت ، از قبيل تفرقه افكنيها و ايجاد تشنجات داخلى به دست عمال مزدور يا فريب خورده و بر افروختن جنگ بين كشورها و ديگر شيوه‌هاى استعمارى ، هستند . و اين دولتهاى كشورهاى اسلامى و مستضعف جهان هستند كه بايد چشم و گوش خود را باز كرده و اين توطئه‌ها را خنثى كنند .\r\nملت ايران و قواى مسلح شجاع و فداكار براى افراشتن پرچم توحيد و تحكيم پايه‌هاى جمهورى اسلامى ، سال سوم دفاع از هجوم عفلقيان بىفرهنگ را پشت سر مىگذارند ؛ و با سپاس بىپايان از خداوند متعال و مددهاى غيبى و آشكار او ، از كشور بقية اللَّه ، أرواحنا لمقدمه الفداء ، در تمام ميدانها به بهترين وجه دفاع نموده و پيروز شدند ؛ و در ميدان جنگ تحميلى ، متجاوز جسور را كه با كمال جهالت از وعده‌ها و نويدهاى امريكا اغفال و خود را در اين دام مهلكه انداخت . آن چنان ادب كرد كه اينك به هر دولتى پناه برده و به هر درى مىزند كه خود را از اين دام خود ساخته نجات دهد ؛ ولى به حمد اللَّه موفق نخواهد شد . اكنون كه از جمهورى اسلامى سيلى خورده و اميدى برايش نمانده است ، به دولت فرانسه نيز متشبث شده است تا با كمك سلاحهاى مخرب به منابع اقتصادى ايران ضربه بزند و برگى بر جنايات خود بيفزايد . اين جانب به همهء كشورهاى منطقه و كشورهايى كه به نحوى از نفت استفاده مىكنند هشدار مىدهم كه دولت ايران با تمام قدرت در مقابل اين جنايت ايستادگى مىنمايد ؛ و مصمم است تا در صورت وقوع\r\n\r\n","description":"","footnote":"","page_name":" 146 ","page_number":166},
  {"content":"\r\n\r\nچنين جنايتى ، با تمام قدرت تنگهء هرمز را مسدود كند و اجازه ندهد حتى يك قطره نفت از آنجا صادر شود . مسئول پيامدهاى اين حادثهء بزرگ دولت فرانسه است .\r\nسقوط صدام تا حدى است كه حتى با منافقين فرارى ، كه خود از او مفلوكتر و شكست‌خورده‌تر هستند ، دست اخوت مىدهد . و منافقين نيز كه براى ترميم ننگ و بىآبرويى خود به هر حشيشى متشبث مىشوند و تنها براى اينكه راديو بغداد اسمى از اين مدعيان نجات خلق بَرَد با كمال وقاحت با صدام جانى ، كه با خمپاره‌ها و موشكها هزاران زن و مرد و كودك و بزرگ و كوچك اين مرز و بوم را شهيد كرده است و هر روز شهرهاى اين خلق بيگناه را با توپهاى دوربرد بر سرشان خراب مىكند . دست اخوت و برادرى مىدهند ، و رسماً براى آنان جاسوسى مىكنند . و با آنكه سران منافقين در دامن امريكا و فرانسه مشغول عياشى و خوشگذرانى هستند ، مع الأسف عده‌اى نوجوان را با حيله و تزوير گول زده و قدرت تفكر را از آنان سلب نموده‌اند . اميدوارم نوجوانان فريب خورده با ديدن اين جنايات و روشن شدن همدستى آنان با صدام ، ديگر كوركورانه از آنان تبعيت نكنند .\r\nاكنون كه « هفتهء جنگ » است و هفتهء جنگ امسال با سال گذشته فرقهاى بسيارى دارد ، اين جانب به ملت ايران براى داشتن چنين جوانان برومند و متعهد و فداكارى كه نظير آنان را در جهان سراغ ندارم و تاريخ هم نشان نداده است تبريك و تهنيت عرض مىكنم ؛ و به اسلام بزرگ براى داشتن اين جانبازان در راه حق ، كه براى اسلام و ميهن اسلامى خود از همه چيز خويش مىگذرند ، تبريك تقديم مىكنم ؛ كه اينان نه تنها ايران را در جهان و نسل‌هاى آينده آبرو دادند . كه اسلام بزرگ ، كه با تعليمات و الهامات خود چنين تحول بزرگى را به وجود آورده است ، سرافراز نمودند . امروز همه از تصوير اين صحنه‌هاى معنوى - انسانى عاجزند .\r\nو اين جانب كه به نويسندگان و گويندگان و تحليلگران و هنرمندان و نقاشان و همه و همه پيشنهاد مىكنم تا هميشه و بخصوص در اين هفته آنچه در توان دارند در طبق اخلاص گذاشته و تقديم اين سلحشوران عظمت‌آفرين و ملت ايران و اسلام بزرگ\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nنمايند ، براى آن است كه به گوشه‌اى از وظيفهء اسلامى ، انسانى ، ملى ، ميهنى ، هر چند كوچك خود عمل نمايند ، و الّا خداوند شكور است كه نام اين عظمت‌آفرينان را در اين جهان بلند و مقامشان را در ملكوت اعلى به نمايش مىگذارد مگر نه آن است كه اينان صداى اسلام را به اقصى نقاط عالم رسانده و عظمت آن را در سطح عالم خاكى جلوه‌گر ساخته‌اند ؟ قدردانى از اين عمل بزرگ جز به مشيّت ذات مقدس او جلّ و علا ميسر نيست .\r\nچنانچه ما خاكيانْ ناتوان از عهدهء تعظيم و تقدير مادران بزرگوارى كه در دامن خود اين جوانان متعهد را پرورانده‌اند و پدران سلحشورى كه در پناه خويش آنان را به جوانى رسانده‌اند و همسران غمخوارى كه در كنار آنان به سر برده‌اند و اكنون با روى گشاده به ميدان نبرد و دفاع از حق مىفرستند مىباشيم ؛ و اين نيز در عهدهء آفريدگار منّان است .\r\nلكن ملت بزرگ ايران در اين هفته ثابت كند كه به اسلام با بذل جان و ثمرهء حيات و مال وفادار است ؛ هر چند كوردلان شكست خورده در داخل و خارج كشور براى تسكين جراحات خود جغدوار ناله‌هايى سرمىدهند .\r\nاينك كلمه‌اى نصيحت‌آموز با جوانان عزيزى كه در جبهه‌ها و پشت جبهه‌ها براى اقامهء عدل الهى فداكارى مىكنند ، و عزيزانى كه به نحوى براى هدف الهى آسيب ديده‌اند ، و بازماندگان شهداى معظّم كه در راه قرآن كريم به شهادت ، بزرگترين فيض الهى رسيده‌اند ، و به پدران و مادران و همسران و نزديكان شهداى زنده ، و به كسانى كه در پشت جبهه‌ها به نحوى كمك به برادران مدافع خود مىكنند . توجه كنيد كه غرور پيروزيها و شهرتها و جوانمرديها در قلب شما رخنه نكند ، كه اين مرض نفسانى از دامهاى شيطان است كه بندگان خدا را از توجه به او بازمىدارد ، و از مكايد نفس امّاره بالسوء است كه انسانها را به شرك و عبوديت بتها ، و خصوص مادر بتها ، كه بت نفس است ، مىكشاند . زنهار كه جز او را جلّ و علا ، كه ولىّ نصر است و هيچ نصرى جز از او\r\n\r\n","description":"","footnote":"","page_name":" 148 ","page_number":168},
  {"content":"\r\n\r\nنيست ، مؤثر بدانيد كه  ما رَمَيْتَ إِذْ رَمَيْتَ وَ لكِنَّ اللَّهَ رَمى  « 1 » هر چه داريد و داريم و دارند از اوست و « ما عدم‌هاييم ، هستىها نما »\r\nبارالها ، ما ضعيف و ناتوانيم ، تو به فضل خود ما را از شرك جلى و خفى حفظ فرما ؛ و از تبعيت هواهاى نفسانى ، كه خود شرك است ، نجات مرحمت فرما ؛ و به حقيقت توحيد و يكتاپرستى و يكتاخواهى هدايت فرما ؛ و اسلام ، اين دين توحيد و يكتاپرستى و يكتاخواهى ، را در سراسر جهان پرتوافكن نما ، و بيرقهاى كفر و شرك و نفاق را سرنگون فرما ؛ و مسلمين را به وظايف اسلامى - انسانى خويش هدايت كن ؛ و بلاد مسلمين و مستضعفين را از شرّ مستكبرين و جهانخواران محفوظ دار ؛ و شهداى راه حق را از عصر آدم صفى اللَّه تا عصر پيامبر خاتم ، صلى اللَّه عليه و آله و سلم ، و تا كنون و تا عصر بقية اللَّه ، أرواحنا فداه ، از رحمتهاى واسعه و جلوه‌هاى خاص خود بهره‌مند فرما ؛ و شهداى عزيز ايران را كه براى اسلام و ميهن اسلامى سرافرازيها آفريدند با شهداى صدر اسلام محشور فرما ؛ و به بازماندگان آنان ، پدران و مادران و همسران متعهدشان ، صبر و اجر و پايدارى عنايت فرما ؛ و به اسراى ما سلامت عنايت كن ؛ و هر چه زودتر اين بزرگان اسلام و افتخارآفرينان كشور اسلامى ايران را به ميهن اسلامىشان بازگردان ؛ و به جانبازان ، اين شهداى زنده ، شفا مرحمت فرما و در خيل شهدا محشورشان نما ؛ و به نزديكان ، خصوصاً مادران و پدران و همسرانشان ، صبر و اجر مرحمت فرما ؛ و به رزمندگان در راه اسلام و دفاع از كشور اسلامى ، كه با كوششهاى جانفرساى خود دشمنان اسلام را منكوب و مخذول نمودند و دست آنان را از تجاوز و جنايت و خيانت به كشور قطع كردند ، قدرت و سلامت و عظمت مرحمت فرما ، و آنان را از مجاهدان در راه خدا قرار بده .\r\nصلوات و سلام خدا بر پيامبران خود ، خصوصاً خاتم و افضل آنان ، حضرت محمد\r\n\r\n\r\n","description":"","footnote":"\r\n( 1 ) - «  فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى وَ لِيُبْلِيَ الْمُؤْمِنِينَ مِنْهُ بَلاءً حَسَناً  - شما ايشان را نكشتيد بلكه خداوند آنها را كشت و نه تو تير را انداختى آن گاه كه انداختى ، بلكه خدا بينداخت تا بيازمايد مؤمنان را از خود آزمايشى نيكو . سورهء انفال ، آيه 17 .\r\n","page_name":" 149 ","page_number":169},
  {"content":"\r\n\r\nمصطفى ، صلى اللَّه عليه و آله و سلم ، و بر امامان و اولياى عظيم الشأن خداوند ، بويژه خاتم آنان ، مهدى منتظر ، بقية اللَّه فى الورى - ارواحنا لمقدمه الفداء . و السلام على عباد اللَّه الصالحين .\r\nروح اللَّه الموسوي الخمينى\r\n\r\n","description":"","footnote":"","page_name":" 150 ","page_number":170},
  {"content":"\r\n\r\n\r\nبيانات [ در جمع ورزشكاران و وزنه‌برداران ( تقويت جهات معنوى و اخلاقى ) 
  ]\r\nزمان : صبح 4 مهر 1362 / 18 ذى الحجه 1403 « 1 » مكان : تهران ، جماران\r\nموضوع : لزوم توجه ورزشكاران به تقويت جهات معنوى و اخلاق\r\nمناسبت : عيد غدير\r\nحضار : داودى ( سرپرست تربيت بدنى ) - ورزشكاران و وزنه‌برداران\r\nبسم اللَّه الرحمن الرحيم\r\nاز زيارت همهء آقايان خوشحال و به همهء شما دعا مىكنم . ان شاء اللَّه ورزشكاران به همان صورتى كه ورزش جسمى دارند ، ورزش روحى هم داشته باشند . و از قديم ورزشكاران ايران به ياد خدا و على - عليه السلام - بوده‌اند و اين از برجستگىهاى آنان بوده است . ان شاء اللَّه هر جا مىرويد قهرمان باشيد و موفق شويد انقلاب را در تمام معانى آن صادر كنيد . اميدوارم از حيث اخلاقى هم قهرمان باشيد كه به حمد اللَّه اخلاق خوب در ورزشكاران بسيار پيدا مىشود . شما توجه داشته باشيد كه تمام تبليغاتى كه بر ضد ملت ايران مىشود براى اين است كه كشور را برگردانند به صورت اول ، سعى كنيد كه تحت تأثير اين تبليغات قرار نگيريد . امروز كشور شما در دنيا مطرح است و اين به خاطر قدرت شماست . كشور شما امروز يكى از قدرتمندترين كشورهاى جهان است ، بايد سعى كنيم اين قدرت را حفظ كنيم .\r\n[ سپس حضرت امام با اشاره به يكى از ورزشكاران كه در جبههء حق عليه باطل دو پا و يك دست خود را در راه خدا از دست داده بود ، فرمودند : 
  ] ما به داشتن چنين جوانانى افتخار مىكنيم .\r\nخداوند ان شاء اللَّه به ايشان در آخرت دو بال عنايت كند تا با آنها بتواند در بهشت پرواز نمايد .\r\n\r\n\r\n","description":"","footnote":"\r\n( 1 ) - در صحيفهء نور ذيل تاريخ 3 / 7 / 1362 درج شده است\r\n","page_name":" 151 ","page_number":171},
  {"content":"\r\n\r\n\r\nسخنرانى [ در جمع گروهى از مسئولان نظام ( تمسك به ولايت حضرت على « ع » ) 
  ]\r\nزمان : صبح 4 مهر 1362 / 18 ذى الحجه 1403\r\nمكان : تهران ، حسينيه جماران\r\nموضوع : چگونگى تمسك به ولايت امير المؤمنين ( ع )\r\nمناسبت : عيد غدير\r\nحضار : خامنه‌اى ، سيد على ( رئيس جمهور ) - هاشمى رفسنجانى ، اكبر ( رئيس مجلس شوراى اسلامى ) - حكيم ، سيد محمد باقر ( رئيس مجلس اعلاى انقلاب عراق ) - بنكدار ، حسين ( شهردار تهران ) - خانواده‌هاى ايتام تهران ، مجروحان و جانبازان انقلاب اسلامى - كاركنان شهردارى و كشاورزان نجف‌آباد - اهالى جنوب تهران - پرسنل ارتش و سپاه و بسيج مستضعفان - اعضاى جهاد سازندگى - كاركنان صدا و سيما ، ستاد تبليغات جنگ ، خبرگزارى جمهورى اسلامى ، هلال احمر ، وزارت بهدارى ، امور تربيتى مدارس ، خبرنگاران خارجى\r\nبسم اللَّه الرحمن الرحيم\r\n\r\nتأسف از فقدان حاملان علوم ائمه ( عليهم السلام )\r\nمتقابلًا من اين عيد بزرگ را به همهء حضار و همهء ملت ايران و همهء مسلمين جهان و مظلومين سرتاسر عالم تبريك عرض مىكنم .\r\nو چه خوب مجلسى است كه در يك همچو روز عيدى صاحبان اصلى انقلاب كه همين طبقهء گودنشينان و كشاورزان و كارگران و مجاهدان هستند ، در اينجا تشريف دارند و ما از محضرشان استفاده معنوى مىكنيم . آن چيزى كه موجب تأسف است ، اين است كه مجال پيدا نكرد حضرت امير - سلام اللَّه عليه - نگذاشتند مجال پيدا بكند ، كه آن حكومتى كه حكومت اللَّه است در دنيا به آن نحوى كه مىخواست ، خود حضرت امير - سلام اللَّه عليه - مىخواست پياده كند تا دنيا بفهمد كه اسلام چى آورده است و چه شخصيت‌هايى دارد . در آن وقت كه حكومت دست ايشان نبود ، كه مجال نبود ، آن وقت هم كه حكومت دست ايشان آمد ، باز مجال ندادند ؛ سه تا جنگ بزرگ در زمان ايشان\r\n\r\n","description":"","footnote":"","page_name":" 152 ","page_number":172},
  {"content":"\r\n\r\nافروختند و مجال اينكه يك حكومتى كه دلخواه او هست برقرار كند نشد ، و اين را ما بايد تا آخر ابد از آن متأسف باشيم . اگر يك همچو مجالى براى ايشان پيدا مىشد ، الگويى بود آن حكومت براى همهء كسانى كه مىخواهند به عدالت و به امور الهى قيام كنند ، الگو مىشد . ولى تأسف اين است كه نشد ، و آن قدرى كه شد هم باز نورش متجلى است ، و الآن هم همان اثر كمى كه از ايشان مانده است در باب حكومت ، همان اثر كم هم معلوم است كه وضع بايد چه باشد . و تأسف ديگر اينكه مجال پيدا نكرد ايشان كه آن علومى كه در سينهء ايشان بود « و هاهُنا عِلْماً جَمّاً » « إنَّ هاهنا عِلْماً جَمّاً » پيدا نكرد اشخاصى كه حَمَلهء آن علم باشند . و بلااشكال آن علمى كه ايشان حَمَلِه‌اش را پيدا نكرده‌اند ، آن علم اسرار ولايت ، اسرار توحيد است . و بايد همهء عرفا تأسف بخورند بر اينكه اين مجال براى ايشان پيدا نشد كه آن اسرار را كه بايد افشا كند ، افشا بفرمايد .\r\nمجال نشده و اين هم جزء تأسف‌هايى است كه بايد خصوصاً عرفا و فلاسفه و علما و دانشمندان در اين تأسف روزگار بگذرانند .\r\n\r\nمعناى تمسك به ولايت امير المؤمنين\r\nو ما در اين روز ، اين روز مبارك كه از اعياد بزرگ اسلام است و به حسب نفوس ما بالاترين عيد است و نكته‌اش هم اين است كه اين ادامهء نبوت است ، ادامهء آن معنويت رسول اللَّه است ، ادامهء آن حكومت الهى است ، از اين جهت از همهء اعياد بالاتر است . و ما در اين روز سعيد يكى از چيزهايى كه وارد شده است اين است كه بگوييم ، بخوانيم :\r\nالْحَمْدُ للَّه الّذى جَعَلَنا مِنَ الْمُتَمَسِّكينَ بِوَلايَة امير الْمُؤمِنينَ وَ اهْلِ بَيْتِهِ « 1 » .\r\nتمسك به ولايت امير المؤمنين چى هست ؟ يعنى ما همين اين را بخوانيم و رد بشويم ؟ آن هم تمسك به ولايت امير المؤمنين در روزى كه ولايت به همان معناى واقعى خودش بوده است ، نه تمسك به محبت امير المؤمنين ، تمسك به محبت اصلًا معنا هم ندارد ، تمسك به مقام ولايت آن بزرگوار به اينكه گرچه ما و بشر نمىتواند به تمام معنا\r\n\r\n\r\n","description":"","footnote":"\r\n( 1 ) - « سپاس خدايى را كه ما را از متمسكين به ولايت حضرت على و اهل بيت او ( ع ) قرار داد . »\r\n","page_name":" 153 ","page_number":173},
  {"content":"\r\n\r\nآن عدالت اجتماعى و عدالت حقيقى را كه حضرت امير قدرت بر پياده كردنش داشت ، نمىتوانيم ماها و هيچ كس ، قدرت نداريم كه پياده كنيم ، لكن اگر آن الگو پيدا شده بود و حالا هم ما بايد به يك مقدار كمى كه قدرت داريم تمسك كنيم . تمسك به مقام ولايت معنايش اين است كه ، - يكى از معانىاش اين است كه - ما ظِلّ آن مقام ولايت باشيم . مقام ولايت كه مقام توليت امور بر مسلمين و مقام حكومت بر مسلمين است ، اين است كه چنانچه حكومت تشكيل شد ، حكومت تمسكش به ولايت امير المؤمنين و اين است كه آن عدالتى كه امير المؤمنين اجرا مىكرد ، اين هم به اندازه قدرت خودش اجرا كند . به مجرد اينكه ما بگوييم ما متمسك هستيم به امير المؤمنين ، اين كافى نيست ، اين تمسك نيست اصلش . وقتى كه حكومت الگو قرار داد امير المؤمنين - سلام اللَّه عليه - را در اجراء حكومتش ، در اجراء چيزهايى كه بايد اجرا بكند ، اگر او را الگو قرار داد ، اين تمسك كرده است به ولايت امير المؤمنين . چنانچه او الگو نباشد ، يا اينكه تخلفات حاصل بشود از آن الگوى بزرگ ، هزار مرتبه هم روزى بگويد « خدا ما را از متمسكين قرار داده است » ، جز يك كذبى چيزى نيست . و مجلس كه از مقامات بلند يا بلندترين مقام كشورى است ، چنانچه الگو قرار داد آن چيزى كه امير المؤمنين مىخواست ، و آن عدالتى را كه آن در همان برههء كمى كه به او مجال دادند - خيلى كم مجال پيدا كرد - اگر الگو قرار بدهند آن را براى اينكه احكام را و امورى كه بايد محوّل به آنهاست به آن نحو اجرا بكنند ، به آن نحو تصويب بكنند و دقت بكنند ، آن وقت مىشود گفت كه مجلس ما هم از متمسكين به امير المؤمنين هستند . و ما چنانچه مجلس نتواند اين كار را بكند ، يا خداى نخواسته نخواهد اين كار را بكند ، يا بعض افراد نگذارند كه اين كارها بشود ، آن وقت ما نمىتوانيم بگوييم كه يك مجلس متمسك به ولايت امير المؤمنين داريم . و هكذا قوّهء قضائيه ، اگر قوّهء قضائيه هم تبعيت نكند از آن قضاء امير المؤمنين كه «\r\nاقْضاكُمْ عَلِىٌ » « 1 »\r\nو اگر تبعيت نكند از قضاوت اسلام ، متشبث به همان قضاوت اسلامى نباشد ، آن هم هر چه\r\n\r\n\r\n","description":"","footnote":"\r\n( 1 ) - « مانند على ( ع ) قضاوت كنيد » .\r\n","page_name":" 154 ","page_number":174},
  {"content":"\r\n\r\nبگويد ما متمسك هستيم ، بر خلاف واقع است . تمسك وقتى است كه قوّهء قضائيه هم كارهايى كه مىكنند از روى الگوى علوى باشد كه همان الگوى اسلامى است . و مردم ما هم كه اين دعا را يا اين فقره را مىخوانند آنها هم بايد توجه كنند به اينكه تمسك به ولايت حضرت امير براى آنها تبعيت از مقاصد اوست .\r\n\r\nعدم تحمّل ظلم و لو به غير مسلمان\r\nهمين طور گفتند كه ما شيعهء على هستيم ، و همين كه گفتند ما متمسك به ولايت امير المؤمنين هستيم ، اين كافى نيست ، نمىشود اين . اين امور ، امورى نيست كه لفظى باشد و با الفاظ و با عبارات بتوانيم ما بگوييم تحقق پيدا كرده است ؛ اينها يك امور عملى است ، يك حكمت عملى است اينها . بايد كسانى كه مدعى هستند كه ما شيعهء امير المؤمنين هستيم ، تبع او هستيم ، بايد در قول و فعل و نوشتن و گفتن و همه چيز تبعيت از او داشته باشند . اگر اين تبعيت نباشد و ما بگوييم كه ما شيعه هستيم ، يك گزافى گفته‌ايم ، يك لا طائلى گفته‌ايم .\r\nامير المؤمنين در زمان حكومتش - كه بسيار كوتاه و بسيار با ناگواريها مقابل بود - مىبينيد كه وقتى كه آن نامه را به مالك اشتر مىنويسد چه مسائل مهمى را ، مسائل سياسى را ، مسائل اجتماعى را ، همه چيز را در آنجا ذكر مىفرمايد ، با اينكه يك بخشنامه‌اى براى يك نفر بوده است . يك نامه‌اى براى يك نفر بوده است و آن اين است كه مىگويد كه - به حسب نقلى كه شده است كه يك خلخال را از پاى يك ذمّى در حكومت او در آوردند ، - به حسب اين روايت ، مىفرمايد كه اگر انسان بميرد براى اين ، اين مَلوم نيست .\r\nشيعه اين است كه اين طور باشد نه مثل ما ، شيعه اين است كه اگر چنانچه در حكومت اسلامى ، در كشور اسلامى ، ظلم و لو به يك ذمّى وارد بشود ، آن هم ظلم به همين كمى كه يك خلخال را از پاى يك ذميّه درآورند ، بگويد كه انسان اگر بميرد ملوم « 1 » نيست ، ملامت نبايد به او بشود ، اين طور اهميت دارد .\r\n\r\n\r\n","description":"","footnote":"\r\n( 1 ) - ملوم : ملامت شده ، مورد نكوهش قرار گرفته\r\n","page_name":" 155 ","page_number":175},
  {"content":"\r\n\r\n\r\nتكليف به نجات مظلومين از دست كفّار\r\nو ما امروز مىبينيم كه در بلاد مختلفهء مسلمين ، ظلم‌هاست كه بر مسلمين دارد مىشود . در لبنان آن آتشى كه برافروخته‌اند ، امريكا برافروخته ، و آن لشكركشىاى كه از طرف امريكا و فرانسه و ساير اذناب آنها براى يك مشت مظلوم شيعه و مظلوم مسلمان در آنجا انجام مىگيرد ، ساير مسلمين نشسته‌اند و تماشا مىكنند . غايتِ كارى كه امسال حكومت‌ها كردند اين بود كه عيد نگرفتند . كافى است اين ؟ اين هم يك كارى است ، اما آنها دارند ظلم خودشان را مىكنند ، آنها دارند فوج فوج جوان‌هاى ما را در لبنان و فلسطين مىكشند . آنها دارند در افغانستان آن جنايات را مىكنند . آنها دارند در عراق آن جنايات را مىكنند ، و آنها بر ايران آن جنايات را وارد مىكنند . مجرد اينكه امسال ما عيد نداريم ، اين كار را درست مىكند ؟ اين تكليف را از دوش اين دولت‌ها بر مىدارد ؟ آنها با سرنيزه پيش مىآيند و با توپ و تانك پيش مىآيند و مظلومين هم تنها مانده‌اند و مع ذلك تو دهنى دارند به آنها مىزنند ، لكن دولت‌ها نشسته‌اند تماشا مىكنند ، و غايت امر اين است كه عيد را نمىگيرند . شما عيد نگيريد ، عيد را امريكا مىگيرد ، عيد را اسرائيل مىگيرد . بهتر از اين عيد چى كه شماها مرتبه‌تان به آنجا رسيده كه هيچ كارى از شما نمىآيد الّا اينكه عيد نگيريد . چه تأثيرى در دنيا دارد اين عيد نگرفتن ؟ آنجائى كه دنبالش مشت‌هاى گره كرده در مقابل امريكا و در مقابل شوروى و در مقابل صهيونيسم و ساير جنايتكاران با مشت‌هاى گره كرده بايستيد و با آن همه امكاناتى كه داريد مقابله كنيد ؛ آن وقت اين عيد نگرفتن هم يك اثرى دارد ، و الّا از آن طرف نفت را به رايگان بدهيد به آنها ، از آن طرف كمك‌هاى معنوى را به آنها بكنيد ، از آن طرف همهء مسلمان‌ها را در بند خودتان نگه داريد و نگذاريد كه حتى آنها يك كلمه‌اى بگويند ، آن وقت عيد نگيريد ، اين عيد نگرفتن چه اثرى دارد ؟ اينها انحراف است . اينها تعميه « 1 » است . مىخواهند به ملتهاى خودشان و مسلمين جهان تعميه كنند كه ما الآن ايستاده‌ايم\r\n\r\n\r\n","description":"","footnote":"\r\n( 1 ) - تعميه : نابينا كردن ، پوشيده ساختن معنى .\r\n","page_name":" 156 ","page_number":176},
  {"content":"\r\n\r\nمقابل اسرائيل . در مقابل توپ و تانك عيد نگرفتن كارى است ؟ قدرت نداريد شما ؟ ! شما نفتتان را اگر ده روز ببنديد به روى دنيا ، دنيا خاضع شما مىشود .\r\nاينها مصيبت‌هايى است كه بر كشورهاى اسلامى دارد وارد مىشود ، و خودشان را همه پيرو اسلام مىدانند ، پيرو دين اسلام مىدانند ، لكن آنى كه اسلام هست اصلًا خبرى از آن نيست . اسلامى كه در قرآنش با صراحت مىگويد كه نبايد سلطه‌جويان عالم ، كفّار عالم ، بر مسلمين مسلط بشوند و سلطه پيدا بكنند ، شما كوشش مىكنيد به اينكه آنها سلطه پيدا بكنند . الآن وضع لبنان چه وضعى است ؟ اين شيعيان لبنان ، اين مسلمان‌هاى لبنان الآن در چه حالى هستند ؟ و اين دولت‌ها مىخواهند باز بسازند با امريكا ، از امريكا تبعيت كنند و با اسرائيل بسازند و با امين جُمَيِّل « 1 » بسازند . اين سازش چه معنى دارد ؟ شمايى كه قدرت داريد كه اينها را سر جايشان بنشانيد و نجات بدهيد يك دسته مظلومين را ، و اسلام هم تكليف دارد بر شما كه مظلومين را نجات بدهيد از دست كفار ، آن وقت همهء كار شما اين است كه عيد نداشتيد ! شما عيد درست مىكنيد براى اسرائيل و براى امريكا . آنها همه روزشان عيد است ، براى اينكه مىبينند در منطقه كارى كرده‌اند كه اسلام مهار بشود ، هيچ نتواند يك قدم جلو بگذارد . آنها هر روزشان عيد است و براى ماها هر روز عزاست .\r\n\r\nصدور اسلام با دعوت ، نه با سرنيزه\r\nمايى كه مىخواهيم اسلام در همه جا باشد و مىخواهيم اسلام صادر بشود ، ما كه نمىگوييم كه مىخواهيم با سرنيزه صادر بكنيم ؛ ما مىخواهيم با دعوت ، با دعوت به همهء جا اسلام را صادر كنيم .\r\nما مىخواهيم يك الگويى از اسلام در عالم - و لو يك الگوى ناقصى باشد - نشان بدهيم كه همهء عقلاى عالم غير از آنهايى كه جنايتكارانِ بالذات هستند ، همهء ملت‌هاى مظلوم بفهمند كه اسلام چى آورده و مىخواهد چه بكند در دنيا . اسلام با اين محرومين ،\r\n\r\n\r\n","description":"","footnote":"\r\n( 1 ) - امين جُمَيِّل ، رئيس جمهور فالانژ لبنان .\r\n","page_name":" 157 ","page_number":177},
  {"content":"\r\n\r\nبا اين مظلومين ، با اين گرفتارها مىخواهد چه كند كه اينها را نجات بدهد . و شما دولت‌هاى خليج و غير خليج كوشش داريد به اينكه اين اسلام را نگذاريد از ايران يك قدم بيرون بگذارد ، و لو اينكه به رغم انف « 1 » شما ، بيرون پا گذاشته است و خواهد گذاشت . مسلمين ، انصافاً انسان بايد بگويد كه اين دولت‌هاى اسلامى ، همهء دولت‌هاى اسلامى ، الّا يك معدود بسيار كمى اصلًا به اسلام كارى ندارند ، اسلام وسيله براى مقام است ، اسلام غير از اين نيست كه وسيله باشد ، با لفظ اسلام و با قول به اسلام ، مثل اسلام رضا خانى و محمد رضا خانى ، اسلام اينها اين بود كه قرآن هم طبع مىكردند ، و رضا خان مجلس روضه هم داشت و عزادارى هم آن وقت ارتشش مىكردند و همهء اينها بود ، دسته هم در مىكردند - من خودم ديدم - اما اساس را مىخواست از بين ببرد ؛ با اين صورت اساس را مىخواست از بين ببرد . و از او بدتر محمد رضا بود كه روى نقشه كار مىكردند و هر كارى مىكردند براى بردن - اساس است - اساس بود . الآن هم حزب بعث عفلقى عراق همين كار را دارد مىكند ، حالا ديگر عابد و مسلمان شده‌اند ، لكن عابد و مسلمانى كه عبيد زاكانى « 2 » مىگويد . اساس را اينها از بيخ قبول ندارند . اينها اسلام را منافى با مقاصد خودشان مىدانند و منافى هم هست . مقاصد آنها اين است كه بزنند و بكوبند و مردم را زير فشار قرار بدهند و غارت كنند و هر چه مردم دارند بگيرند از آنها و براى خودشان در بانك‌هاى خارجى انبار كنند ، مثل محمد رضا كه كرد اين كار را . اسلام با اين آشنايى ندارد با يك همچنين مطلبى . آنها مىدانند كه اسلام اين طورى نيست ، پس ، اين اساس نبايد باشد .\r\n\r\nخدمت به محرومين جلوه ولايت حضرت امير\r\nما كه اميدواريم كه يك جلوهء و لو بسيار ناقصى از ولايت ، ولايت على - عليه السلام -\r\n\r\n\r\n","description":"","footnote":"\r\n( 1 ) - به رغم انف : به خاك ماليدن بينى ، عاجز كردن ، به حالِ ناتوانى درآوردن\r\n( 2 ) - عبيد زاكانى : ( وفات در حدود 772 هجرى - قمرى ) نظام الدين عبيد اللَّه زاكانى از شاعران هجو سرا و نويسندگان معاصر حافظ . او داراى آثار فراوانى شامل قصايد ، غزليات ، اشعار هزليه است كه معروفترين آنها عبارتند از : عشاقنامه ، اخلاق الاشراف ، ريش نامه و موش و گربه است . در كتاب « موش و گربه » مسأله مسلمان‌نمايى در قالب يك داستان طنز به خوبى تشريح شده است .\r\n","page_name":" 158 ","page_number":178},
  {"content":"\r\n\r\nدر كشور ما شده باشد ، ما بايد توجه بكنيم ، كافى ندانيم اينكه ما تظاهر مىكنيم و شعار مىدهيم و چه ، اينها كافى نيست . دولت واقعاً بايد با تمام قدرت آن طورى كه على - عليه السلام - براى محرومين دل مىسوزاند ، اين هم با تمام قدرت دل بسوزاند براى محرومين ، مثل يك پدرى كه بچه‌هايش اگر گرسنه بمانند ، چطور با دل افسرده دنبال اين مىرود كه آنها را سير بكند ، يك دولت تابع امير المؤمنين بايد اين طور باشد . الحمد للَّه هستند ، خيلى البته من نمىگويم كه كسى مىتواند مثل حضرت امير باشد . خود او هم گفت كه شما نمىتوانيد ، نمىتوانيم هم واقعاً ، اما اعانت كنيم ما او را به ورع و تقوا ، اعانت كنيم به اينكه تا آن اندازه كه مىتوانيم . براى همه تا يك اندازه‌اى قدرت هست كه هم خودش را نگه دارد و هم جمهورى اسلامى را نگه دارد . اين قدرت‌هاى كوچك وقتى پهلوى هم گذاشته مىشود يك قدرت بزرگ است .\r\nالآن چهل ميليون جمعيت ايران يك قدرت اسلامى بزرگ است كه ان شاء اللَّه اگر با همين وضع باقى باشد ، به همين انسجام باقى باشد ، طرفدارى از دولتشان بكنند ، طرفدارى از مجلس‌شان بكنند و پشتيبان باشند براى جنگ‌هايى كه در اين كشور به بار آورده‌اند ، اگر اينها به همين حال باشند ، آن وقت يك پرده‌اى از مقام ولايت در اين كشور جلوه پيدا كرده است . كوشش كنيد بر اينكه ، كوشش بكنند همهء جمعيت‌ها و ارگان‌ها و همهء نهادهاى اسلامى در اينكه اين تبعيت از مرام على - عليه السلام - را حفظ كنند و به پيش ببرند . قانع نشوند به اينكه ما حالا تا يك حدودى چه شده است ، نخير ، هيچ قانع نشويد .\r\n\r\nپيروزى اسلام به دست گودنشينان و زاغه‌نشينان\r\nانسان حد ندارد ، بيحد است انسان . انسان در معنويات هيچ حدى ندارد ، تا آنجايى كه برگردد به مبدأ كمال مطلق . در قدرت هم همين طور است . قدرت اسلامى انسانى بيحد است . بنا بر اين ، بايد همهء كشور ما به اين توجه داشته باشند كه اگر چنانچه دير بجنبند گرگ‌ها آنها را مىخورند . اگر به اين قدرتى كه الآن در جبهه‌ها هست و به حمد اللَّه هر روز\r\n\r\n","description":"","footnote":"","page_name":" 159 ","page_number":179},
  {"content":"\r\n\r\nبراى اسلام پيروزى ايجاد مىكنند ، اگر دير بجنبند آن قدرت‌ها و دير بجنبند اين ملت ، به دنبال آنها گرگ‌ها از اطراف نشسته‌اند و فرصت طلبى مىخواهند بكنند كه همهء ايران را ببلعند ، و شماييد كه بايد حفظ بكنيد . و شما گودنشينان و زاغه‌نشينان كه به ما منت داريد و براى اسلام پيروزى ايجاد كرديد ، و شما عزيزانى كه سلامت خودتان را براى اسلام از دست داديد - و ما همه مرهون زحمات شما هستيم - بايد توجه بكنيد كه اين وحدت الهى محفوظ باشد . شياطين نيايند و وسوسه ايجاد كنند كه حالا هم چيزى نشده است .\r\nاين شياطين مىخواهند آنى كه بشود اين است كه باز مجالس رقص زمان محمد رضا و مجالس - نمىدانم - عيش و عشرت آن وقت و سينماهاى آن وقت باشد . البته اين نشده و نمىشود هم . آنهايى كه مىگويند كه اين كشور باز چيزى نشده است ، مثل آن وقت و بدتر از آن وقت است ، براى اين است كه در نظر آنها بدتر است . آنها مىخواهند آن طور باشد ، آنها مىخواهند كه در همهء كشور ما مسكرات مثل آب جريان داشته باشد ، آنها مىخواهند فحشا در همه جا باشد ، آنها نيست ، البته آنها هم ناراضى هستند . لكن شما گودنشين‌ها ، شما زاغه‌نشين‌ها ، شما كشاورزان ، شما كارگرها كه بُنيهء اين كشور هستيد ، و اساس اين كشور هستيد ، توجه كنيد كه شياطين وسوسه نكنند به شما ، شما را در كارهايتان سست نكنند .\r\nشما مىبينيد كه در همين مدت كوتاه چه كارهايى در ايران شده است . همين قضيهء نشت نفت و آن موشك‌هاى حزب بعث كه اين كار را ، اين جنايات را كرد ، و بعد هم در دنيا آن همه بساط در آوردند و به گردن ما هم مىگذاشتند ، آن همه بساط درست كردند ، تبليغات كه بايد همه جمع بشوند چه بكنند ، بايد يك صندوق بين المللى پيدا بشود و چه بكند و امريكا بايد بكند ، و انگلستان مثلًا و امثال اينها . اين جوان‌هاى ما كه متعهد به اسلام هستند و فهميده‌اند كه خودشان بايد براى خودشان كار بكنند ، اينها اين كار را كردند .\r\nحالا آنها بنشينند در خارج هر چى مفت مىخواهند بگويند . اينها اين معجزه را كردند ، پس مىتوانيد بكنيد . كارخانه‌ها را راه انداخته‌اند همين رفقا ، همين دوستان ، همين زاغه‌نشينان ، همين كارگران ، مىتوانيد همهء كارها را انجام بدهيد ، لكن بايد يك لحظه از خدا\r\n\r\n","description":"","footnote":"","page_name":" 160 ","page_number":180},
  {"content":"\r\n\r\nغافل نباشيد .\r\nغفلت از مبدأ قدرت ، انسان را به هلاكت مىرساند . مبدأ قدرت ، اوست و همه چيز به دست اوست و ما چيزى نيستيم . ما شكر مىكنيم كه خداى تبارك و تعالى به ما عنايت كرده است و از قدرت لا يزال خودش يك ذره‌اى ، يك جلوهء مختصرى در اين كشور بذل كرده است ، عنايت كرده است .\r\n\r\nخدمات دولت و مجلس به مردم\r\nو امروز قدرت شما يك قدرت الهى آسيب ناپذير است مادامى كه همين طور باشيد .\r\nمادامى كه تحت تأثير اين تبليغات نباشيد كه يك چيزى كم است ، يك چيزى چى . خوب ، شما نمىدانيد كه در وقتى كه جنگ است ، جنگ داخلى است ، جنگ خارجى است ، همه چيز هست ، محاصرهء اقتصادى است ، همهء كشورها با ما مخالف هستند ، همهء قدرت‌هاى بزرگ به ضد ما هستند و دولت را در آن مضيقه گذاشته‌اند ؛ مع ذلك دولت تا كنون يك شاهى قرض نكرده و دارد كارها را انجام مىدهد ، و مجلس با قدرت خودش دارد قوانين را كه به صلاح مسلمين و اسلام است و قوانين اسلامى است دارد طرح مىكند و دارد تصويب مىكند ، و قدرت‌هاى ديگر مشغول به تعمير اين كشور هستند و تا كنون بسيار كارهاى مهمى كرده‌اند ، و لو اينكه كم گفته‌اند و لكن زياد كرده‌اند .\r\nاين براى اين است كه يك كشورى است احساس كرده است كه خودش بايد سرپاى خودش بايستد ، اين احساس وقتى كه در جمعيت پيدا شد ، اين معجزات هم دنبالش است . و آن وقت ما را اين طور كرده بودند كه احساس اين بود كه نمىشود ، نمىتوانيم ، بايد از خارج بيايند ، همه چيز ما از خارج است ، سرتا قدممان بايد فرنگى بشود ، احساس اين بود . وقتى احساس اين بود ، افكار جامد شده بود ، يعنى افكار رفته بود دنبال اينكه ما نمىتوانيم و بايد ديگران دست ما را بگيرند . ديگران هم دست شما را نمىگرفتند ، ديگران مال شما را مىگرفتند ، خزائن شما را مىگرفتند . امروز احساس اين است كه مىتوانيم ، اين احساس ، توانايى مىآورد ، اين احساس افكار را متوجه و متمركز مىكند\r\n\r\n","description":"","footnote":"","page_name":" 161 ","page_number":181},
  {"content":"\r\n\r\nكه هر كسى در هر جايى هست كار بكند ، در هر جايى هست خدمت بكند - تا - اين احساس مادامى كه هست ، شما به پيش مىرويد .\r\nو من اميدوارم كه اين احساس هميشه باشد و هميشه كشور شما به پيش برود ، و يك روزى باشد كه هر چيزى كه هر جا درست مىكردند خود شما هم درست بكنيد . خدا ان شاء اللَّه همهء شما را از مواليان ائمه اطهار و از شيعيان على بن ابي طالب - سلام اللَّه عليه - قرار بدهد و دشمنان شما را ان شاء اللَّه يا آدم كند يا از بين ببرد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 162 ","page_number":182},
  {"content":"\r\n\r\n\r\nنامه [ به آقاى سيد حسين خادمى اصفهانى در مورد « مؤسسهء خيريه همدانيان » 
  ]\r\nزمان : 6 مهر 1362 / 20 ذى الحجه 1403\r\nمكان : تهران ، جماران\r\nموضوع : موافقت با تغيير در اساسنامهء « مؤسسهء خيريهء همدانيان »\r\nمخاطب : خادمى اصفهانى ، سيد حسين\r\n[ 17 ذى الحجة الحرام 1403 بسمه تعالى شأنه . محضر منوّر حضرت مستطاب آيت اللَّه العظمى آقاى خمينى - مدّ ظلّه العالى .\r\nپس از اهداى سلام و تحيات وافره و تبريك عيد سعيد غدير ، به موجب اختياراتى كه در امر خيريهء همدانيان مرحمت فرموده بوديد ، نظر به مصالح و منافع مؤسسه خيريهء مذكور و راهنمايى مدير محترم دارايى و غيره ، تغييرات پيوست نامه بنا به موافقت امناى مؤسسه خيريه كه از جمله حجت الاسلام آقاى حاج كمال الدّين فقيه ايمانى ، آقاى تابش و آقاى حاج آقا حسن فقيه ايمانى مىباشند در اساسنامه اين مؤسسه خيريه داده شد كه مقتضى است تأييد فرمايند . و السلام عليكم و ادام اللَّه ظلّكم العالى . « 1 » حسين الموسوي الخادمى 
  ] .\r\nبسمه تعالى\r\nپس از اهداى سلام و تحيت ، آنچه را مرقوم داشته‌ايد مورد تأييد است .\r\n20 ذى الحجة الحرام 1403\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - درخواست اوليّه براى تغيير اساسنامه مؤسسهء خيريهء همدانيان در تاريخ 1 / 9 / 1359 از سوى مدير عامل و عضو هيأت امناى مؤسسه خدمت امام خمينى تقديم شد و معظم له ، انجام اين كار را با صلاحديد آقاى خادمى بلامانع دانستند . مرقومهء امام ، ذيل تاريخ فوق ، در همين مجموعه درج شده است\r\n","page_name":" 163 ","page_number":183},
  {"content":"\r\n\r\n\r\nنامه [ به آقاى حسنعلى ابراهيمى در مورد وضعيت طلاب غير ايرانى 
  ]\r\nزمان : 7 مهر 1362 / 21 ذى الحجه 1403 « 1 » مكان : تهران ، جماران\r\nموضوع : وضعيت طلاب غير ايرانى\r\nمخاطب : ابراهيمى ، حسنعلى ( دبير شوراى سرپرستى طلاب غير ايرانى حوزهء علميهء قم )\r\nبسمه تعالى\r\nتوفيق و تأييد آقايان را در اين امر مهم اسلامى از خداوند تعالى خواستار است . اميد است با تأييدات خداوند متعال و تحت عنايات خاصه ولى اللَّه اعظم - روحى فداه - هر چه بيشتر براى بارور شدن تبليغات اسلامى و صدور معنوى انقلاب اسلامى در جهان موفق و مؤيد باشيد . و السلام عليكم و رحمة اللَّه و بركاته « 2 » - 21 ذى الحجه 1403\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - در صحيفه نور ( دوره 22 جلدى ) ، ج 18 ، ص 143 ذيل تاريخ 18 / 7 / 62 درج شده است كه به استناد تاريخ مندرج در نسخهء خطى ، تاريخ صحيح 7 / 7 / 62 مىباشد\r\n( 2 ) - متن فوق پاسخ امام خمينى به نامهء دبير شوراى سرپرستى طلاب غير ايرانى ، آقاى حسنعلى ابراهيمى است . ايشان گزارشى از نحوه استقبال و درخواستهاى روزافزون طلاب كشورهاى تايلند ، فيليپين ، اندونزى ، سريلانكا ، بنگلادش ، مغرب ، مصر ، تونس و ديگر كشورها براى تحصيل علوم دينى در حوزه علميه قم را - به تفصيل - خدمت امام خمينى تقديم داشت و اقدامات انجام شده از سوى اعضاى شوراى سرپرستى و طرحها و برنامه‌هاى آيندهء شورا را به اطلاع امام رسانيد\r\n","page_name":" 164 ","page_number":184},
  {"content":"\r\n\r\n\r\nپيام [ تشكر به رئيس جمهور ليبى ( تبريك عيد سعيد قربان ) 
  ]\r\nزمان : 8 مهر 1362 / 22 ذى الحجه 1403\r\nمكان : تهران ، جماران\r\nموضوع : پاسخ پيام تبريك عيد سعيد قربان\r\nمخاطب : معمّر قذافى ( رئيس جمهور ليبى )\r\nبسم اللَّه الرحمن الرحيم\r\n22 ذى حجة الحرام 1403\r\nحضرت آقاى سرهنگ معمر القذافى ، رهبر انقلاب جماهير عربى ليبى\r\nنامهء تبريك آن حضرت به مناسبت حلول عيد سعيد اضحى و اصل و موجب تشكر گرديد . متقابلًا اين عيد بزرگ اسلامى را به جنابعالى تبريك گفته ، سعادت و عظمت ملل اسلامى را از خداى تعالى مسألت دارم . و السلام عليكم و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 165 ","page_number":185},
  {"content":"\r\n\r\n\r\nسخنرانى [ در جمع اعضاى جديد ستاد انقلاب فرهنگى ( اسلامى كردن دانشگاهها ) 
  ]\r\nزمان : صبح 12 مهر 1362 / 26 ذى الحجه 1403\r\nمكان : تهران ، جماران\r\nموضوع : تلاش براى اسلامى كردن دانشگاهها\r\nحضار : اعضاى جديد ستاد انقلاب فرهنگى - موسوى ، مير حسين ( نخست وزير ) - خاتمى ، سيد محمد - سروش ، عبد الكريم - نجفى ، محمد على - شريعتمدارى ، على\r\nبسم اللَّه الرحمن الرحيم\r\nبنا بر اين شد تا به جاى آقايانى كه به عللى غايب بودند و در ستاد شركت نمىكردند ، افراد جديد منصوب گردد . تمام آقايانى كه امروز در اين ستاد هستند نمايندگان من در ستاد مىباشند و هيچ فرقى بين اين آقايان و اعضاى قديم نيست . اما قضيهء دانشگاه از اهم امور است ، همان طورى كه براى دشمنان ما و براى آنها كه مىخواهند افكار جوانان ما را منحرف كنند هم مهم است ، چون دانشگاه مركز همه چيز است ، حتى تشكيل دولت . و بايد اين مسأله را دنبال كنيم كه دانشگاه اسلامى شود تا براى كشور ما مفيد گردد . و بايد سعى شود كه تا دانشگاه به يكى از دو قدرت گرايش پيدا نكند ، و اين به صرف وقت و نظارت كامل احتياج دارد . و بايد توجه داشت تا بعد از بازگشايى مبادا افراد منحرف با تزريق مسائل انحرافى افكار جوانان ما را فاسد بكنند ، و براى نظارت بر اين موضوع احتياج به افراد بسيارى است .\r\nاميدوارم دانشگاهى داشته باشيم كه به درد ملت بخورد . و براى تحقق اين امر لازم است از افراد متخصص متعهد و در صورت كمبود از متخصصين غير مخالف با جمهورى اسلامى استفاده نماييد . ان شاء اللَّه با قدرت هر چه تمامتر در اين امر فعاليت كنيد و به پيش برويد تا به مقاصد الهى برسيم .\r\n\r\n","description":"","footnote":"","page_name":" 166 ","page_number":186},
  {"content":"\r\n\r\n\r\nپيام [ تشكر به رئيس دولت امارات ( تبريك حلول سال جديد قمرى ) 
  ]\r\nزمان : 13 مهر 1362 / 27 ذى الحجه 1403\r\nمكان : تهران ، جماران\r\nموضوع : پاسخ تلگراف تبريك\r\nمناسبت : در آستانه سال جديد هجرى قمرى\r\nمخاطب : شيخ زايد بن سلطان آل نهيان ( رئيس دولت امارات عربى متحده )\r\nبسم اللَّه الرحمن الرحيم\r\nحضرت آقاى شيخ زايد بن سلطان آل نهيان ، رئيس دولت امارات عربى متحده\r\nتلگراف تبريك شما به مناسبت حلول سال جديد هجرى و اصل و موجب تشكر گرديد . از خداى تعالى مىخواهم كه در سال جديد ملل اسلامى بر دشمنان خود ، بخصوص اسرائيل غاصب و شيطان بزرگ امريكاى جهانخوار ، پيروز گشته و ايادى و مزدوران خود فروختهء آنها ، همچون صدام جنايتكار ، را از منطقه قطع كنند ، و در صلح و آرامش زندگى شرافتمندانهء خود را بازيافته و قوانين مقدس و نورانى اسلام را در جهان گسترش بخشند . و السلام عليكم و رحمة اللَّه .\r\n27 ذى حجة الحرام 1403\r\nروح اللَّه الموسوي الخمينى\r\n\r\n","description":"","footnote":"","page_name":" 167 ","page_number":187},
  {"content":"\r\n\r\n\r\nسخنرانى [ در جمع خطبا و وعاظ در آستانهء ماه محرم ( وظايف روحانيت ) 
  ]\r\nزمان : صبح 13 مهر 1362 / 27 ذى الحجه 1403\r\nمكان : تهران ، حسينيه جماران\r\nموضوع : حاكميت اسلام در ايران و وظايف روحانيت\r\nمناسبت : در آستانه ماه محرم\r\nحضار : مهدوى كنى ، محمد رضا ( دبير كل جامعه روحانيت مبارز تهران ) - رستگارى - اعضاى جامعه روحانيت مبارز تهران - نمايندگان دفاتر سازمان تبليغات اسلامى سراسر كشور - اعضاى دفتر تبليغات قم - طلاب خارجى مقيم ايران - نمايندگان طلاب قم - روحانيون تربت حيدريه - روحانيون اهل سنت و مرزنشينان خراسان\r\nبسم اللَّه الرحمن الرحيم\r\n\r\nهر چه داريم از خداست\r\nدر آستانهء ماه بزرگ محرم خوشحالم كه مواجه شدم با علماى اعلام و وعاظ عزيز و فضلاى حوزه‌ها . ما در اين آستانهء ماه محرم مصيبت‌هاى بزرگى ديديم . دزفول و انديمشك كه همهء جوانان ما بودند ، برادران ما بودند ، خواهران ما بودند ، عزيزان ما بودند ، اينها به دست عمال امريكا و آنهايى كه به اسلام عقيده ندارند و ضد اسلام هستند شهيد شدند و دنيا در اين باب ساكت است . رسانه‌هاى گروهى دنيا ، غايت حرفى كه مىزنند اين است كه عراقىها مىگويند آنها ما را ، ايرانىها ما را بمباران كردند ، ايرانىها هم مىگويند آنها . با اينكه مىآيند مىبينند مصيبت‌ها را ، لكن اين سازمان‌هاى باصطلاح حقوق بشر به جاى اينكه ظالم‌ها را محكوم كنند ، مظلوم‌ها را محكوم مىكنند . و من اميدوارم كه خداى تبارك و تعالى ، به اين ملت قدرتى بدهد كه در مقابل همهء رنج‌ها و در مقابل همهء مصيبت‌ها ايستادگى كند . و همان طورى كه ما در آستانهء يك ماهى واقع شديم كه آن ماه به ما تعليم مىدهد كه بايد همان نحوى كه مولاى شما حسين بن على - سلام اللَّه عليه - فداكارى كرد و همه چيز خودش را در راه اسلام فدا كرد ، شما هم كه شيعيان او هستيد ، محبان او هستيد ، بايد اقتدا به او كنيد و هر چه داريد بدهيد . و ما هيچ نداريم ،\r\n\r\n","description":"","footnote":"","page_name":" 168 ","page_number":188},
  {"content":"\r\n\r\nهر چه داريم از خداى تبارك و تعالى است و چيزى نداريم كه در راه او بدهيم ، آنى كه از اوست ، در راه او مىدهيم . همه از او هستيم ، جوانان ما از او هست ، اموال ما از اوست ، همه چيز ما از اوست ، و ما در راه او اين چيزها را فدا مىكنيم ، و از خود اوست كه در راه او فدا مىشود . مطالب زياد است كه در اين محضر بايد عرض كنم و من قدرت بيان همهء را ندارم . لكن بعض مسائل كه به نظر من در اين برهه زمان اهميت شايانى دارد ، لازم است كه تذكراً عرض كنم .\r\n\r\nترسيم خطوط مختلف ، راه جديد دشمنان\r\nاز شياطين غافل نباشيد . اين شياطين به هر چيزى كه مىتوانند متشبث مىشوند و به هر راهى مىخواهند در دل اين ملت رخنه كنند . قضيهء حمله نظامى آن قدرها مهم نيست ، جوابش را به حمد اللَّه سلحشوران اسلام مىدهند و داده‌اند . رسانه‌هاى گروهى هم ديگر حرف‌هايشان تاثيرى ندارد در دنيا ، براى اينكه معلوم شده است كه اينها چكاره‌اند و مسائل‌شان يك مسائلى است كه باور نمىكنند ، نمىتوانند بازى بدهند ملت‌هاى ما را . آنچه كه امروز آنها دست به آن زده‌اند قضيهء ايجاد - به خيال خودشان - تفرقه است ، مثلا مىگويند راه فلان مقام ، خط فلان مقام چى است و خط فلان مقام هم مقابل اوست . دو مقامى كه هر دو و ساير مقامات همه با هم هستند و در همهء چيزها با هم دوست و برادر هستند ، و آنها خودشان مىدانند كه راهى جز همان راهى كه همهء دارند ندارند ، لكن ساده دل‌ها ممكن است كه گاهى باور كنند . راه فلان حوزه چى هست ، راه فلان حوزه چى هست ، راه فلان آقا چى هست ، راه فلان آقا چى هست ، راه روحانيون فلان قسم‌شان چى است ، راه فلان قسم‌شان چى است . خطوط مختلفى آنها عرضه مىكنند و به مردم مىخواهند بباورانند كه يك همچو مسائلى هست در ايران و اينها هر كدام يك خط خاصى دارند ، در صورتى كه مسأله اين طور نيست ، هيچ خطى جز خط اسلام در ايران نيست و همه با هم در يك خط هستند . آقايانى كه در ماه محرم و صفر منبر مىروند وظايف زيادى در اين ابوابى كه ما الآن در آن هستيم دارند . يكى همين محكوم كردن\r\n\r\n","description":"","footnote":"","page_name":" 169 ","page_number":189},
  {"content":"\r\n\r\nاين كسانى كه يك همچو حرف‌هايى را مىزنند ، كه كى خط چه دارد و كى خط چى . بايد به مردم گفت كه اينها دشمنان شمايند كه مىخواهند به شما مطالبى عرضه كنند كه شما را از بعضى مقامات يا از همه دلسرد كنند .\r\nامروز همهء مقامات با هم هستند ، همهء رؤسايى كه در كار هستند ، همهء اينها با هم هستند و همهء براى اسلام دلسوزى مىكنند و براى اسلام حركت مىكنند ، خطوط مختلفى ما نداريم در ايران . اينها افترايى است كه دشمن‌هاى ما و ايادى آنها درست مىكنند . بعد از اينكه مأيوس شدند از قيام مسلحانه ، و مأيوس شدند از حمله و از راه‌هاى مختلفى كه تا كنون اعمال كردند ، حالا اين هم يك راهى است كه پيش گرفته‌اند ، كه « حوزه علميهء قم » چه مىگويد و حوزه « روحانيت مبارز تهران » چى مىگويد ، و رؤسا ، فلان رئيس با چند نفر يك راهى دارند ، فلان رئيس با چند نفر راه ديگرى دارند ، روحانيين هر جا يك مطلبى دارند ، در صورتى كه مسائل اين نيست . من مىدانم كه شما خودتان هم مىدانيد اين را ، لكن ساده دل‌ها ممكن است كه باور كنند .\r\n\r\nعبرت گرفتن از نهضت مشروطيت\r\nتاريخ يك درس عبرت است براى ما . شما وقتى كه تاريخ مشروطيت را بخوانيد مىبينيد كه در مشروطه بعد از اينكه ابتدا پيش رفت ، دست‌هايى آمد و تمام مردم ايران را به دو طبقه تقسيم‌بندى كرد . نه ايران تنها ، از روحانيون بزرگ نجف يك دسته طرفدار مشروطيت ، يك دسته دشمن مشروطه ، علماى خود ايران يك دسته طرفدار مشروطه ، يك دسته مخالف مشروطه . اهل منبر يك دسته بر ضد مشروطه صحبت مىكردند ، يك دسته بر ضد استبداد . در هر خانه‌اى دو تا برادر اگر بودند ، مثلا در بسيارى از جاها اين مشروطه‌اى بود ، آن مستبد . و اين يك نقشه‌اى بود كه نقشه هم تأثير كرد و نگذاشت كه مشروطه به آن طورى كه علماء بزرگ طرحش را ريخته بودند ، عملى بشود . به آنجا رساندند كه آنهايى كه مشروطه خواه بودند به دست يك عده كوبيده شدند . تا آنجا كه\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nمثل مرحوم « حاج شيخ فضل اللَّه نورى » « 1 » در ايران براى خاطر اينكه مىگفت بايد « مشروطه مشروعه » باشد و آن مشروطه‌اى كه از غرب و شرق به ما برسد قبول نداريم ، در همين تهران به دار زدند و مردم هم پاى او رقصيدند يا كف زدند . در مشروطه در عين حالى كه ابتدائش نبود اين مسائل ، لكن آنهايى كه مىديدند كه از مشروطه ضربه مىبينند ، منافعشان از بين مىرود - نمىگذارد - قانون اساسى ، كه موافق با اسلام بايد باشد و اگر مخالف شد ، قانونيت ندارد ، نمىگذارد كه اينها هر كارى مىخواهند بكنند ، بكنند يك دسته از همان مستبدين ، مشروطه خواه شدند و افتادند توى مردم . همان مستبدين بعدها آمدند و مشروطه را قبضه كردند و رساندند به آنجايى كه ديديد و ديديم .\r\nزمان « ميرزاى شيرازى » « 2 » هم مىخواستند يك همچو كارى بكنند . مرحوم ميرزا كه دخانيات را تحريم فرمود ، شياطين افتادند و در بين مردم و به آنجا رساندند كه بعضى از اهل علم بعضى از شهرها بالاى منبر - به طورى كه نقل مىكنند - قليان كشيد بر ضد حكم مرحوم ميرزا ، لكن ميرزا چون قدرتش قدرت فوق العاده بود ، و از اين طرف هم طرفداران او مثل ميرزاى آشتيانى « 3 » قوى بود و قدرتمند ، نتوانستند آنجا كارى بكنند . در مشروطه اين طور نبود ، در مشروطه هر دو طرف قوى بودند . نجف بعضى علماى درجه اول مخالف بودند ، بعضى علماى درجه اول موافق بودند . در ايران هم بين علما همين جور اختلافات را ايجاد كردند و اين ، اين طور نبود كه خود به خود ايجاد شد ، ايجاد كردند در بين آنها . ما بايد از اين تاريخ عبرت بگيريم كه مبادا يك وقتى در بين شما آقايان روحانيون ، بيفتند اشخاصى ، يا در بين مردم وسوسه كنند و خداى نخواسته آن امرى كه در مشروطه اتفاق افتاد در ايران اتفاق بيفتد .\r\n\r\n\r\n","description":"","footnote":"\r\n( 1 ) - عالم بزرگ مشروطه خواه كه جان بر سرِ مشروطهء مشروعه گذاشت و در 13 رجب 1327 ه . ق . در تهران بدار آويخته شد\r\n( 2 ) - از مراجع بزرگ شيعه كه در سال 1312 ه . ق . در سامرّا بدرود حيات گفت\r\n( 3 ) - ميرزا حسن آشتيانى ، از شاگردان مبرّز شيخ انصارى و عالمان بزرگ تهران در عصر ناصرى ، وى در سال 1319 ه . ق . در تهران درگذشت\r\n","page_name":" 171 ","page_number":191},
  {"content":"\r\n\r\n\r\nامكان ضربه زدن دشمن از طريق ايجاد نفاق\r\nچند وقت ديگر هم انتخابات شروع مىشود . از قرارى كه من شنيدم به طور حاد دارند اشخاص عمل مىكنند . اشخاصى هستند كه به جمهورى اسلامى هيچ اعتقاد ندارند ، لكن براى خاطر شكستن جمهورى اسلامى در تبليغات انتخاباتى مىخواهند شركت كنند ، نه از باب اينكه مىخواهند وكيل بشوند ، از باب اينكه مىخواهند شكست بدهند جمهورى اسلامى را . اشخاصى هستند كه به وسوسه ، اشخاص مؤمن را وادار مىكنند كه به طور حاد دخالت بكنند در اين امور . ممكن است كه اگر اشخاص هوشمند تنبّه ندهند و بيدار نشوند ، اين انتخابات موجب اين بشود كه دودستگىهاى زيادى ايجاد بشود و اين همان مسأله مشروطه است . بايد مردم توجه كنند ، و خصوصاً روحانيون ، روحانيون مبارز تهران ، مدرسين محترم قم ، روحانيون مشهد ، اصفهان ، همه جا توجه كنند كه مسأله ، مسئلهء مشروطه نشود . مسأله اين نشود كه يك دسته براى خاطر اينكه يك كانديدايى دارند ، ديگران را بكوبند ، آن دسته هم براى همين كانديداى خودشان ، اين را بكوبند .\r\nاگر همه براى خدا هست ، با هم تفاهم كنيد . البته تبليغ هيچ مانعى ندارد ، لكن مثل مشروطه نشود . آن طور نشود كه هر كدام ديگرى را بكوبند و آنى كه دشمن ما مىخواهد ، خطوط مختلفه را در انتخابات عملى كند . شما همه مىخواهيد كه اسلام در اين مملكت تحقق پيدا كند ، همه مىخواهيد كه اين جمهورى اسلامى ادامه پيدا بكند ، ادامهء اين به اين است كه شما در مواردى كه مىبينيد كه دارند شياطين نقشه مىكشند و توطئه مىكنند تا شما را به جان هم بيندازند ، بنشينيد با هم و تفاهم كنيد و آنها را مأيوس كنيد . امروز دارند تهيه مىبينند مخالفين شما ، مخالفين جمهورى اسلامى ، كه براى انتخابات ايجاد نفاق كنند ، و اين يك خطرى است براى كشور ما .\r\nاينها با زور نمىتوانند كارى انجام بدهند ، نه امريكا ، نه شوروى ، با فشار و زور به يك كشورى كه همه با هم هستند نمىتوانند آسيب برسانند ، لكن با توطئه و وادار كردن عمال خودشان در داخل مىتوانند ايجاد نفاق كنند و بهانه هم انتخابات .\r\n\r\n","description":"","footnote":"","page_name":" 172 ","page_number":192},
  {"content":"\r\n\r\n\r\nمكلف بودن همه بر اجتناب از اختلاف\r\nمردم در انتخابات موظفند ، موظف شرعى هستند كه اختلافات كوبنده را از آن دست بردارند ، و اين يك امرى است كه بين همه هست ، يعنى يك تكليفى متوجه به همه هست ، به من طلبه كه اينجا نشسته‌ام و به شما علما و همهء علماى بلاد و همهء قشرهاى ملت ، همهء روشنفكران ، همهء نويسندگان ، گويندگان ، به همه تكليف شرعى است كه نگذاريد مسأله مثل مسأله مشروطيت بشود . عبرت بگيريد از آنجا ، اگر مثل او بشود ، آنهايى كه مخالف با اسلام و جمهورى اسلامى هستند و بازيگر هستند ، آنها مىآيند قبضه مىكنند .\r\nيكى از امورى كه خيلى لازم است ، همين مسأله است كه بايد تذكر بدهند آقايان ، تنبه بدهند آقايان .\r\nو آن مطلب اول هم كه عرض كردم تذكر بدهند به مردم به اينكه امروز ايران ، اينهايى كه در كار هستند ، اينهايى كه متكفل امور هستند ، چه مجلس و چه دولت و چه قوّه قضائيه و همهء اينها يك راه دارند مىروند . البته نادر تويشان هست كه شيطان است ، لكن به حسب نوع امور ، اينها دارند يك راه مىروند ، خطوط مختلفه در كار نيست .\r\nاين توطئه را كه مىخواهند با اسم خطوط مختلفه ، يك دسته را طرفدار يك جبهه بكنند و يك دسته را طرفدار يك جبهه بكنند ، و در صورتى كه خود آنها با هم اختلاف ندارند ، مريدها به اختلاف بيفتند و كم كم در همه جا همان حرف‌هايى كه در مشروطه بود ، كه در يك شهر يك دسته اهل منبر مشروطه بودند ، يك دسته اهل منبر مستبد بودند ، و در خانه‌ها همين مسائل بود و در بازار همين مسائل بود ، يك وقت اين طور نشود كه مردم را به جان هم بيندازند ، اين براى طرفدارى از فلان شخصيت و آن براى طرفدارى از فلان شخصيت ، در صورتى كه همه‌اش توهّم بيشتر نيست .\r\nو همين طور در انتخابات توجه كنند ، مردم را توجه بدهيد به اينكه شما مىخواهيد اسلام را حفظ كنيد ، بايد منتخبين شما اشخاصى باشند كه توجه به اسلام داشته باشند ، متعهد به اسلام باشند ، بازيگر نباشند ، به شرق و غرب توجه نداشته باشند . بايد تكليف كرد به مردم كه وقتى انتخابات پيش آمد به طور شايسته ، روحانيين عمل كنند ، وعاظ\r\n\r\n","description":"","footnote":"","page_name":" 173 ","page_number":193},
  {"content":"\r\n\r\nعمل كنند و مردم هم به تبع آنها عمل كنند تا يك مجلسى داشته باشيم كه ديگر در آن هيچ اشخاصى كه مخالف با وجههء جمهوريت هستند نداشته باشيم .\r\n\r\nلزوم عزيمت روحانيون به جبهه‌ها\r\nو از مسائلى كه بايد عرض كنم اين است كه جبهه‌ها محتاج به روحانى هستند ، چنانچه همهء مردم محتاج هستند كه روحانيون آنها را هدايت كنند ، ارشاد كنند ، اگر توطئه‌اى در كار هست آنها آن توطئه را خنثى كنند . در جبهه‌ها ، در شهرهاى مرزى احتياج هست به روحانيون . براى خدا روحانيون به جبهه‌ها بروند ، به شهرهاى مرزى بروند و مردم را هدايت كنند . شياطين همه جا هستند ، بايد در مقابل‌شان جُند اللَّه هم باشد . از جبهه‌ها مكرر اين مطلب گفته شده است كه روحانيون بيايند در اينجا ، ما احتياج داريم . و انصاف نيست كه اين جوان‌هاى عزيز ما در آنجا فداكارى كنند . و از شماها تقاضا كنند كه بياييد ما را هدايت كنيد ، بياييد ما را خط هدايت بدهيد و ما مضايقه كنيم . اين هم يكى از امورى است كه بايد آقايان توجه به آن بكنند . و ايام محرم و صفر هم يك فرصتى است كه مىتوانند آقايان بروند در آنجا ، و مىتوانند در شهرهاى مرزى ، و لو به نوبت - در بعضى شهرهاى مرزى مىگويند كه حتى براى عقد كردن هم روحانى نيست - و لو به نوبت باشد ، آقايان در آن شهرها بروند يك ماه بمانند ، بعد يكى ديگر يك ماه بماند ، مردم را هدايت كنند ، امور شرعيه مردم را به آنها بگويند . و به همهء جوانان عزيز در سرتاسر كشور ، بعد از آنكه از آنها تشكر مىكنيم به اينكه اين نهضت را و اين جمهورى اسلامى را از گزند حفظ كردند ، لكن توجه كنند كه بين راه هستند ، و امروز احتياج هست به وجود اين جوان‌ها ، ما نرسيده‌ايم به آن مقصدى كه اسلام به ما پيشنهاد كرده ، بايد آقايان باز هر جا مىروند براى صحبت كردن ، به جوان‌هاى ما توصيه كنند كه جبهه‌ها را پر كنند .\r\n\r\nبىسابقه بودن اختناق حاكم بر عراق\r\nبه حمد اللَّه در جبهه‌ها الآن قدرت و همه چيز در دست ماست ، لكن ما نبايد مغرور بشويم به اينكه قدرت در دست ماست . ما تا آخر بايد هميشه دنبال اين باشيم كه بايد ما\r\n\r\n","description":"","footnote":"","page_name":" 174 ","page_number":194},
  {"content":"\r\n\r\nپيش برويم . بايد ما دشمن را ، شرش را از سر ايران قطع بكنيم . و در عين حالى كه بنده مكرر عرض كرده‌ام و مسئولين محترم فرموده‌اند ، در عين حالى كه ما هر گز مهاجم نيستيم و نخواهيم بود ، لكن اين پيشرفتى كه در كشور عراق مىشود براى دفاع است ، دفاع از كشور خودمان ، دفاع از كشور اسلامى عراق . امروز كشور عراق ابتلايش بيشتر از كشور ماست ، مردم مسلمان عراق امروز بيشتر در رنج هستند از ما ، اختناقى كه در عراق حكمفرماست ، در هيچ عصرى شايد نبوده ، مردم مالك هيچ نيستند در عراق . دم از اسلام مىزنند اين سردمدارهايى كه اصل اسلام را اطلاع ندارند چى هست ، لكن يك كلمهء اسلامى شنيده‌اند و دم از اسلام مىزنند ، لكن اسلام را زير پا گذاشته‌اند و اين مردم مسلمان عراق را در فشار و اختناق قرار داده‌اند كه سلب امنيت الآن از عراق هست .\r\nبعضى از آقايان كه تازه آمده بودند از عراق ، مىگفتند اصلًا مردم مسلوب الأمنيّه « 1 » هستند . اينها نمىدانند كه فردا چه خواهند كرد با آنها ، حزب بعث چه خواهد كرد با آنها . ما دفاع مىكنيم از اسلام ، اسلام در عراق دارد پايمال مىشود . اين ارتش عراق كه همه بعثى نيستند ؛ اينها يك دسته‌شان بعثى هستند ، خوب ، باقى مسلم هستند ، اينها ننشينند كه اين حزب بعث ، اسلام را زير پا بگذارد و همهء شعائر اسلامى را از بين ببرد .\r\nاينها آن روزى كه دست‌شان برسد ، شك نكنيد كه اعتاب مقدسه را با خاك يكسان مىكنند - همان طورى كه قبور اولياء خدا را در بقيع با نافهمى و كجروى از بين بردند - اينها با ضد اسلامى در عراق خواهند رفتار كرد و اين بقاع مطهره را نخواهند - اگر دست‌شان برسد خداى نخواسته - باقى گذاشت . چرا ملت عراق و ارتش عراق توجه ندارند به اين معانى ؟ صدام لب جهنم واقع شده است ، حزب بعث لب جهنم واقع شده است و محتاج به يك قيامى است در عراق ، و لو قيامى ضعيف .\r\n\r\nتسلط امريكا به واسطه بىعرضگى حكام منطقه\r\nما نمىخواهيم كه به عراق تحميلى بكنيم . ما عراق را محترم مىدانيم ، همان طورى كه\r\n\r\n\r\n","description":"","footnote":"\r\n( 1 ) - امنيت ايشان سلب شده .\r\n","page_name":" 175 ","page_number":195},
  {"content":"\r\n\r\nايران را مىدانيم و عراق را محترم‌تر مىدانيم براى اينكه امير المؤمنين در عراق است ، امام حسين در عراق است . ما مىخواهيم كه در پناه اين بقاع مطهره ، مردم با آرامش زندگى كنند ، نه اين طورى كه الآن هست كه نمىدانند كه فردا صبح به حال خودشان و اولادشان و علمايشان اينها چه خواهد آمد . و من اميدوارم كه خداى تبارك و تعالى همان طورى كه عنايت كرد به ايران و ايران را نجات داد از دست آن رژيم فاسد ، به عراق هم عنايت بكند و مردم را توجه بدهد و ارتش عراق را توجه بدهد و كارمندها و كارگرها و كشاورزهاى عراق را توجه بدهد و همان طورى كه در اينجا واقع شد ، اين تحول در آنجا هم واقع بشود ان شاء اللَّه . و ما امروز ملاحظه مىكنيم كه به واسطهء بيعرضگى اين حكومت‌ها ، امريكا از آن ور دنيا دارد حكومت مىكند به اينجاها . اينجا ما دستش را قطع كرديم كه نفس نمىتواند بكشد ، و خليج دست ماست كه امريكا تا آمده است بجنبد ديگر نفتى براى آنها نمىگذاريم بماند ، لكن بىتوجهى اين حكومت‌ها اسباب اين شده است كه امريكا از آن ور دنيا دستش را دراز كرده و اينجا زمام امور اين حكومت‌ها را به دست گرفته ، قدرت دست اينهاست ، لكن قدرتى كه عقل اداره‌اش را ندارند ، قدرت دارند ، لكن اداره نمىتوانند بكنند . ايران در اول قدرتى نداشت ، هر چه قدرت بود مال شاه معدوم و بستگان امريكا بود ، ارتش دست امريكايىها بود و همهء چيز دست آنها بود ، لكن ملت ما هوشيار بود و سران اين مملكت عاقل بودند ، توانستند اين مردم را توجه بدهند و بيدار كنند و كردند آن كارى كه شايستهء يك ملت بود .\r\nكشورهاى ديگر مردمش خوبند ، لكن مديرى كه بتواند آنها را اداره بكند و وادار كند به اينكه نگذارند سلطهء امريكا به اين طورى كه هست باقى بماند و هر روز زيادتر بشود ، و همين طور سلطهء شوروى . اسلحه دست شماست ، لكن بايد آن كسى كه اسلحه دستش است بداند چه مىكند ، بداند در كجا بايد به كار ببرد ، شما اسلحه دست گرفتيد و به اسلام صدمه مىزنيد . شما مىدانيد كه جمهورى اسلامى مىخواهد اسلام باشد در اين كشور و در همهء كشورها ، لكن اسلحه هاتان را دست گرفتيد و بر ضد اسلام و جمهورى اسلامى عمل مىكنيد . اسلحه داريد ، لكن نمىدانيد كجا عمل كنيد . شما اگر با هم متحد بشويد ، همين\r\n\r\n","description":"","footnote":"","page_name":" 176 ","page_number":196},
  {"content":"\r\n\r\nحكومت‌هاى عرب با هم متحد بشوند ، ساير مسلمين هم همراه آنها هستند ، ما هم همراه آنها هستيم . متحد بايد بشوند - بشوند - و امريكا را بگويند تو چكاره هستى كه آمدى خليج فارس را مىخواهى اداره بكنى ؟ به تو چه ربط دارد ؟ شوروى چكاره است كه از آن ور آمده است و افغانستان را مىخواهد فرمانفرمائى در آن بكند ؟ به چه مناسبت ؟\r\nبراى اين است كه اينها استفاده مىكنند از نادانى يك دسته و از خيانت يك دسته . يك دسته نادانند ، يك دسته خائن ، يك دسته مردم بيچاره هم كه گرفتار در دست اينها هستند ، نمىتوانند كارى انجام بدهند . من اميدوارم كه خداى تبارك و تعالى به ما و به همه و به همهء مظلومين جهان منت بگذارد كه از زير سلطهء اين ظالم‌هايى كه خون مردم را دارند مىمكند ، نجات پيدا بكنيم .\r\n\r\nلزوم بيان بعد سياسى كربلا\r\nو شما آقايان كه بسياريتان در منابر و بسيارى در پايين منابر مردم را ارشاد مىكنيد ، بايد در اين دو ماه مبارك ارشادتان را قوى بكنيد و مسائل اسلامى را براى آنها بگوييد ، مسائل سياسى را براى آنها بگوييد ، در عين حالى كه مسأله كربلا ، كه خودش در رأس مسائل سياسى هست ، بايد زنده بماند به همان فرمى كه بود ، منتها الفاظ تغيير بكند .\r\nمصيبت‌ها همان است ، مصيبت‌ها تغييرى ندارد ، بايد آن بعد سياسى كربلا را براى مردم بيان كرد . سيد الشهدا به حسب روايات ما و به حسب عقايد ما از آن وقتى كه از مدينه حركت كرد مىدانست كه چى دارد مىكند ، مىدانست شهيد مىشود ، قبل از تولد او اطلاع داده بودند به حسب روايات ما . وقتى كه آمد مكه و از مكه در آن حال بيرون رفت ، يك حركت سياسى بزرگى بود كه در يك وقتى كه همهء مردم دارند به مكه مىروند ، ايشان از مكه خارج بشود . اين يك حركت سياسى بود ، تمام حركاتش ، حركات سياسى بود ؛ اسلامى - سياسى ، و اين حركت اسلامى سياسى بود كه بنى اميّه را از بين برد ، و اگر اين حركت نبود ، اسلام پايمال شده بود .\r\n\r\nهشدار به مردم در مورد توطئه دشمنان\r\nآن روزى كه افراد ادراك مىكنند كه - احتمال هم بدهند كه - اسلام در خطر است ،\r\n\r\n","description":"","footnote":"","page_name":" 177 ","page_number":197},
  {"content":"\r\n\r\nآن روز همان كارى كه امام حسين كرد بايد بكنند . آن روزى كه احتمال ما بدهيم كه اسلام در خطر است ، بايد همه‌مان فداكارى بكنيم ، بايد برويم دنبال كار . اگر احتمال بدهيم كه به واسطهء تبليغات انتخاباتى ما اسلام و جمهورى اسلامى در خطر است ، بايد آن جور تبليغاتى كه خطرناك است ، دست از آن برداريم ، براى اينكه ضد اسلام است و گاهى با اسم اسلام يا با توهّم اسلامى بودن ، يك امورى انجام مىگيرد كه بر خلاف اسلام است . در مشروطه هم اين طور بود ، يك دسته واقعاً به آنها آن قدر تزريق شده بود كه اعتقاد كرده بودند كه بايد فلان جور را عمل كرد . به آنها تزريق كرده بودند ، اين سلطنت طلب‌هاى آن وقت آن قدر تزريق كرده بودند كه مردم استبداد را ترويج مىكردند - يعنى يك دسته ، يك دسته از اهل منبر هم همين طور - حالا هم همين طور است . ممكن است شياطين در بين مردم بيفتند و آن قدر تزريق كنند كه تكليف شرعى معيّن كنند برايتان كه بايد ما مخالفت با فلان مقام ، مخالفت با فلان امر بكنيم . بيدار باشيد ! آنها با توطئه‌هاى شيطانى دارند عمل مىكنند . توطئه‌هاى شيطانى غير از اين لشكركشى است ، اين مهم نيست ، آن توطئه‌هاى شيطانى كه بين خود شما ممكن است كه تفرقه - خداى نخواسته - ايجاد كند ، آنهايى است كه يك كشور را به باد مىدهد و بر مىگرداند به زمان سابق ، و آن نه به فرم سلطنت ، به فرم اسلام ، لكن اسلامى كه آنها مىخواهند .\r\nعمال امريكا دست بردارند از كارهايشان ، گذشت كه اينها بتوانند كارى انجام بدهند ، بروند سر جايشان بنشينند كار ديگر انجام بدهند . آن عمالى كه در خارج نشسته‌اند و دائماً بر ضد ايران تبليغ مىكنند و مىگويند كه همهء ايرانىها برگشته‌اند از جمهورى اسلامى و همهء با ما هستند ، خوب ، اگر همه با شما هستند ، خوب ، تشريف بياوريد اينجا ! پس چه شد فرار كرديد ؟ حالا هم دژ دور خودتان بستيد . اگر همهء ايرانىها يا اكثر ايرانىها با شما موافقند و از ترس‌شان دارند نماز جمعه مىروند و از ترس‌شان دارند - عرض مىكنم - كه فداكارى مىكنند ، اگر اين طور است خوب ، همهء با شما هستند ، خوب ، چرا رفتيد خارج نشسته‌ايد ؟ چرا جرأت نمىكنيد بياييد اينجا ؟ اينها همين‌ها هستند كه مىخواهند در دل‌هاى سادهء مردم نفوذ كنند ، و ان شاء اللَّه كه موفق نخواهند شد . و اسلام به حمد اللَّه يك\r\n\r\n","description":"","footnote":"","page_name":" 178 ","page_number":198},
  {"content":"\r\n\r\nجلوه‌اى كرده است و در همهء دنيا اين جلوه را كرده است ، و مردم دنيا و مظلومين دنيا توجه پيدا كرده‌اند به اين جمهورى اسلامى . و اميدوارم كه ما هم خودمان پايبند باشيم به اسلام و به جمهورى اسلامى ، و همهء شما موفق باشيد براى اينكه خدمت كنيد به اين مردم ، خدمت كنيد به اين مستمندان . دولت خدمت كند به اين كسانى كه در راه اسلام آن قدر فداكارى كردند . خدمت كند به اين اهالى دزفول و اهالى انديمشك و خوزستان كه همهء چيز خودشان را از دست دادند ، خدمت كنند . اين يك تكليف شرعى است براى همهء ما .\r\nو السلام عليكم و رحمة اللَّه .\r\n\r\n","description":"","footnote":"","page_name":" 179 ","page_number":199},
  {"content":"\r\n\r\n\r\nحكم [ تشكيل « ستاد كمك‌رسانى به مردم مناطق بمباران شده » به آقاى مهدوى كنى 
  ]\r\nزمان : 14 مهر 1362 / 28 ذى الحجه 1403\r\nمكان : تهران ، جماران\r\nموضوع : مأموريت تشكيل « ستاد كمك‌رسانى به مردم مناطق بمباران شده »\r\nمخاطب : مهدوى كنى ، محمد رضا\r\nبسم اللَّه الرحمن الرحيم\r\nجناب مستطاب حجت الاسلام آقاى مهدوى كنى - دامت افاضاته\r\nبا توجه به حوادث ناگوار فوق العادهء ناشى از حملات وحشيانهء موشكى و بمبارانهاى مكرر مناطق مسكونى شهرها و روستاها به وسيلهء عوامل استكبار جهانى و حزب بعث عفلقى عراق ، ناچار نياز به كمكهاى فورى و ضربتى احساس مىشود . در اين رابطه لازم است ستادى تشكيل شود كه با اختيارات كامل و فوق برنامه نيازهاى تداركاتى و عاطفى مردم محترم مصيبت زده و داغديده را بدون وقفه برآورده سازد . لازم به تذكر است كه به متصديان و مأموران اين امر اسلامى امر و سفارش اكيد شود كه با احترامات فايقه با اين عزيزان مظلوم بر خورد گردد .\r\nانتظار دارد كه جناب آقاى رئيس جمهور محترم و رئيس محترم دولت ، أيّدهم اللَّه ، در اقدام به اين مهم تمام سعى و كوشش لازم را مبذول دارند . و تلاش در بهبود وضع اين عزيزان محترم را به عنوان يك وظيفهء شرعى تلقى فرمايند . لازم است اين ستاد با تشكيل گروههاى نجات و پشتيبانى و اسكان فورى موقت و تهيهء لوازم مورد احتياج ، گوشه‌اى از وظايف انسانى - اسلامى خود را عملى سازد .\r\nكليهء ارگانهاى دولتى و نهادهاى انقلابى ، اعم از وزارتخانه‌ها و ادارات تابعه ، خصوصاً وزارت صنايع و بازرگانى ، موظف‌اند همكاريهاى لازم را مبذول دارند . اميد است مردم معظّم و روحانيون و ائمهء جمعه و جماعات عظيم الشأن در سراسر ايران با يارى و همكارى خود موجب جلب عنايات خاصهء خداوند متعال و رضاى حضرت\r\n\r\n","description":"","footnote":"","page_name":" 180 ","page_number":200},
  {"content":"\r\n\r\nبقية اللَّه الاعظم - ارواحنا فداه - گردند .\r\nلازم است جنابعالى اين جانب را از جريان امور ، و خداى نخواسته اگر در تحقق اهداف فوق به مانعى برخورديد ، مستحضر نماييد . از خداوند متعال توفيق و تأييد همگان را خواستار است . و السلام عليكم و رحمة اللَّه .\r\n14 مهر 62\r\nروح اللَّه الموسوي الخمينى\r\n\r\n","description":"","footnote":"","page_name":" 181 ","page_number":201},
  {"content":"\r\n\r\n\r\nپيام [ تشكر به امير قطر ( تبريك حلول سال جديد قمرى ) 
  ]\r\nزمان : 14 مهر 1362 / 28 ذى الحجه 1403\r\nمكان : تهران ، جماران\r\nموضوع : پاسخ تلگراف تبريك سال جديد هجرى قمرى\r\nمخاطب : شيخ خليفه بن حَمَد آل ثانى ( امير قطر )\r\nبسم اللَّه الرحمن الرحيم\r\n28 ذى حجة الحرام 1403\r\nحضرت آقاى خليفه بن حمد آل ثانى ، امير دولت قطر\r\nتلگراف تبريك آن جناب به مناسبت حلول سال جديد هجرى و اصل و موجب تشكر گرديد . متأسفانه ملت ما در آستانهء سال جديد عزادار جنايتهايى است كه به دست صدام جنايتكار و به خاك و خون كشيدن صدها زن و كودك بىپناه و غير نظامى در شهرهاى انديمشك و دزفول و مريوان انجام مىشود . و تأسف‌بارتر آنكه بسيارى از سران كشورهاى اسلامى نيز نظاره‌گر اين جنايات وحشيانه هستند . و بىتفاوت از كنار آنها مىگذرند . از خداى تعالى مسألت دارم كه دست همهء جنايتكاران ، بخصوص امريكاى جهانخوار ، و مزدوران بىاراده‌اش همچون صدام ، را از سر مسلمانان منطقه كوتاه فرمايد . و السلام عليكم و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 182 ","page_number":202},
  {"content":"\r\n\r\n\r\nحكم [ انتصاب آقاى عباس شيرازى به سرپرستى مؤسسه اسلامى نارمك 
  ]\r\nزمان : 15 مهر 1362 / 29 ذى الحجه 1403\r\nمكان : تهران ، جماران\r\nموضوع : تعيين سرپرست مؤسسه اسلامى نارمك و انتصاب امام جماعت مسجد جامع نارمك ( تهران )\r\nمخاطب : شيرازى ، عباس\r\nبسم اللَّه الرحمن الرحيم\r\nجناب حجت الاسلام آقاى حاج شيخ عباس شيرازى - دامت افاضاته\r\nمقتضى است جنابعالى با تجربه و سابقه‌اى كه در امر تبليغ و نشر معارف اسلامى داريد ، سرپرستى و ادارهء مؤسسهء تربيتى و اسلامى جامع نارمك « 1 » و امامت مسجد را به عهده گرفته ، و رفع نياز مسئولان و اهل محل را از اين نظر بنماييد . بديهى است اهالى محترم محل و متصديان نيز همكاريهاى لازمه را با جنابعالى داشته و از هر گونه كمكى در اين باره دريغ نخواهند داشت .\r\nاز خداى تعالى موفقيت جنابعالى و همكاران محترمتان را مسألت دارم . و السلام عليكم و رحمة اللَّه .\r\n29 ذي حجة الحرام 1403\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - مسجد جامع نارمك ، يكى از مساجد معروف شرق تهران به شمار مىآيد و به صورت يك مؤسسه تربيتى و اسلامى درآمده و مورد استقبال ساكنان منطقه ، بويژه جوانان قرار گرفته است\r\n","page_name":" 183 ","page_number":203},
  {"content":"\r\n\r\n\r\nاجازه نامه [ به آقاى حسين شريعتى ، در امور حسبيه و شرعيه 
  ]\r\nزمان : مهر 1362 / ذى الحجه 1403\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : شريعتى ، حسين\r\n[ بسم اللَّه الرحمن الرحيم . الحمد للَّه ربّ العالمين و افضل صلواته و تحيّاته على سيّد الانبياء و المرسلين محمّدٍ و آله الطّاهرين و لعنة اللَّه على اعدائهم اجمعين الى يوم الدين .\r\nو اما بعد ، جناب مستطاب شريعتمدار مروّج الاحكام آقاى آقا شيخ حسين شريعتى - دامت بركاته - از اين جانب مجازند در تصدى به امور حسبيه و در تصرف در وجوه شرعيه و در گرفتن از سهم مبارك امام - عليه السلام - كه به مقدار لازم تصرف ، و باقى را به اين جانب به نجف اشرف برسانند . « و اوصيه بمراعاة الاحتياط فى الشبهات و ان لا ينسانى من صالح الدعوات » . و السلام عليه و رحمة اللَّه و بركاته .\r\n17 ع 2 1380 . محسن الطباطبايى الحكيم 
  ] .\r\nبسمه تعالى\r\nهمان گونه كه مرقوم داشته‌اند ، مجازند عمل نمايند . ان شاء اللَّه موفق باشند .\r\nروح اللَّه الموسوي الخمينى\r\n\r\n","description":"","footnote":"","page_name":" 184 ","page_number":204},
  {"content":"\r\n\r\n\r\nپاسخ استفتاء [ به آقاى مير حسين موسوى ( اقامهء نماز جماعت در ادارات ) 
  ]\r\nزمان : 23 مهر 1362 / 8 محرّم 1404\r\nمكان : تهران ، جماران\r\nموضوع : فريضهء نماز جماعت در ادارات ، كارخانه‌ها و بانكها در وقت ادارى\r\nمخاطب : موسوى ، مير حسين ( نخست وزير )\r\n[ بسمه تعالى ؛ محضر مبارك بنيانگذار جمهورى اسلامى ايران حضرت آيت اللَّه العظمى امام خمينى - مدّ ظله العالى - بعد از درود و سلام بىپايان ، از آنجا كه در بعضى از شعبات بانكها و ادارات انجام فريضهء نماز به صورت جماعت به هنگام وقت فضيلت موجب سوء استفاده و يا اضرار به بيت المال مىگردد لذا سؤالات زير در اين رابطه مطرح است :\r\n1 - در صورتى كه نماز جماعت در اول وقت باعث افت توليد يك كارخانه شود و يا اختلالى در امر توليد بوجود آورد ، آيا مسئول كارخانه مىتواند از كاركنان بخواهد تا نماز را بعد از اتمام كار بخوانند ؟\r\n2 - اگر از بخشنامهء دولت مبنى بر اقامهء نماز جماعت ، در شعبه‌اى از بانكها و يا ادارات سوء استفاده شود و كار مردم تعطيل گردد ، آيا مىتوان اقامه نماز را به اتمام وقت ادارى كه حدود ساعت 2 بعد از ظهر است محول كرد ؟\r\n3 - آيا دولت مجاز است كه در صورت مشاهدهء اضرار به بيت المال و يا وهن حيثيت جمهورى اسلامى به علت سوء استفادهء عده‌اى ، به صورت موردى نماز جماعت را در اول وقت ملغى نمايد ؟\r\n23 / 7 / 62 - مير حسين موسوى نخست وزير 
  ] .\r\nبسمه تعالى\r\n[ جواب 
  ] 1 - بايد نماز را بعد از اتمام كار بخوانند و اگر كارخانه دولتى است ، مسئول هم نمىتواند اجازه دهد .\r\n[ جواب 
  ] 2 - لازم است پس از وقت ادارى نماز بخوانند .\r\n[ جواب 
  ] 3 - دولت مىتواند ، بلكه در صورت مذكور لازم است الغا كند .\r\nروح اللَّه الموسوي الخمينى\r\n\r\n","description":"","footnote":"","page_name":" 185 ","page_number":205},
  {"content":"\r\n\r\n\r\nاجازه نامه [ به آقاى عبد العلى بهارى در امور حسبيه و شرعيه 
  ]\r\nزمان : 27 مهر 1362 / 12 محرم 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : بهارى ، عبد العلى\r\nبسم اللَّه الرحمن الرحيم\r\n12 محرم الحرام 1404\r\n27 مهرماه 1362\r\nالحمد للَّه رب العالمين و الصلاة و السلام على محمد و آله الطاهرين و لعنة اللَّه على اعدائهم اجمعين .\r\nو بعد ، جناب حجت الاسلام آقاى آقا شيخ عبد العلى بهارى - دامت افاضاته - كه مدتى از عمر شريف خود را در تحصيل علوم دينيه صرف كرده‌اند ، از طرف اين جانب مجازند در تصدى امور حسبيه و اخذ وجوه شرعيه و سهمين مباركين و صرف نصف از سهم سادات را در موارد منطبقه و سهم مبارك امام - عليه السلام - را در مخارج خود به نحو اقتصاد و ثلث ما زاد را در ترويج شريعت مقدسه صرف نمايند ، و دو ثلث ديگر را جهت اعلاى كلمهء طيبهء اسلام نزد اين جانب ارسال دارند .\r\n« و اوصيه - ايّده اللَّه تعالى - بما اوصى به السلف الصالح من ملازمة التقوى و التجنب عن الهوى » . و السلام عليه و على اخواننا المؤمنين و رحمة اللَّه و بركاته .\r\nروح اللَّه الموسوي الخمينى\r\n\r\n","description":"","footnote":"","page_name":" 186 ","page_number":206},
  {"content":"\r\n\r\n\r\nاجازه نامه [ به آقاى عباس رحيمى نجف‌آبادى ، در امور حسبيه و شرعيه 
  ]\r\nزمان : آبان 1362 / محرّم 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : رحيمى نجف‌آبادى ، عباس\r\n[ حضور مبارك حضرت آيت اللَّه العظمى امام خمينى ، رهبر كبير انقلاب اسلامى ايران - دام ظله و روحى فداه - ضمن آرزوى صحت و سلامتى و طول عمر حضرت عالى و تقديم عرض سلام . چون در منطقهء دور افتاده و محروم دشتستان از استان بوشهر ، موفق به انجام وظيفه هستم ، بسيارى از اوقات امورى پيش مىآيد كه نياز به اذن ولى فقيه دارد ، و براى هر مورد تماس گرفتن با قم يا حضرت عالى مشكل و باعث مزاحمت مىباشد و گاهى هم دسترسى اصلًا نيست . تقاضا داشتيم كه در صورت امكان و صلاحديد حضرت عالى اين اجازه را به حقير عنايت فرماييد . البته حدود دوازده سال قبل در نجف شفاهاً از حضورتان چنين اجازه‌اى را گرفتم ، ولى كم و كيف و حدود آن فعلًا برايم مشخص نيست و ايجاد شبهه مىشود . ضمناً حجج اسلام : رسولى ، شيخ حسن صانعى ، اكثر اعضاى دبيرخانه همچون آقاى عبايى و دشتى و حضرت آيت اللَّه العظمى منتظرى اجمالًا و يا تفصيلًا شناخت روى حقير دارند .\r\nو السلام عليكم و رحمة اللَّه . امام جمعهء برازجان - 29 / 7 / 62 - عباس رحيمى نجف‌آبادى 
  ] .\r\nبسمه تعالى\r\nجنابعالى مجاز در امور حسبيه و اخذ وجوه شرعيه و صرف ثلث از سهم مبارك امام - عليه السلام - و نصف از سهم سادات در موارد منطبقه مىباشيد . ان شاء اللَّه موفق باشيد .\r\nروح اللَّه الموسوي\r\n\r\n","description":"","footnote":"","page_name":" 187 ","page_number":207},
  {"content":"\r\n\r\n\r\nحكم [ پيگيرى مطالبات ايران از امريكا و ساير كشورها به آقاى خامنه‌اى 
  ]\r\nزمان : 1 آبان 1362 / 16 محرم 1404\r\nمكان : تهران ، جماران\r\nموضوع : مطالبات ايران از امريكا و ساير كشورها\r\nمخاطب : خامنه‌اى ، سيد على ( رئيس جمهور وقت )\r\nبسمه تعالى\r\nجناب حجت الاسلام آقاى خامنه‌اى رئيس محترم جمهورى اسلامى\r\nدر موضوع مرقوم رسيدگى جدى فرماييد . « 1 » - 1 آبان 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - فرمان امام خمينى ، در پى ملاحظهء گزارش شماره 3504 - مورخ 28 / 7 / 62 آقاى نجفى قدسى سرپرست دفتر شوراى هماهنگى كشور ( در وزارت كشور ) ، صادر شد . وى در گزارش خود با اشاره به طرح دعاوى ايران عليه امريكا در دادگاه لاهه و نارساييهاى موجود دربارهء گروههاى اعزامى و عدم تخصص و آگاهى آنان ، به منظور حفظ منافع جمهورى اسلامى ايران خواستار رسيدگى شده است\r\n","page_name":" 188 ","page_number":208},
  {"content":"\r\n\r\n\r\nسخنرانى [ در جمع كاركنان وزارت صنايع ، مخترعان و مبتكران ( خودكفايى ) 
  ]\r\nزمان : صبح 1 آبان 1362 / 16 محرم 1404\r\nمكان : تهران ، حسينيه جماران\r\nموضوع : تلاش براى خودكفايى و رهايى از وابستگى - تقدير از پيروزيهاى رزمندگان\r\nحضار : نبوى ، بهزاد ( وزير صنايع سنگين ) - كاركنان واحدهاى توليدى وابسته به وزارت صنايع - مخترعان و مبتكران وابسته به سازمان پژوهشهاى علمى كشور\r\nبسم اللَّه الرحمن الرحيم\r\n\r\nجبران نقيصه‌ها با اتكال به خدا و اعتماد به نفس\r\nمن از مشاهدهء شما برادران كه در راه پيشبرد مقاصد اسلام و پيشبرد مقاصد ميهن مشغول جهاد هستيد تشكر مىكنم ، و اميدوارم كه خداوند شما همهء برادران را توفيق بدهد كه بيشتر براى كشور خودتان مفيد باشيد . شما مىدانيد كه در رژيم سابق بايد بگوييم كه رژيم بازدارنده بود نسبت به جوانهاى ما ، آنها را نه اينكه نمىخواست رشد بدهد ، آنها را مىخواست متوقف كند به نفع ابرقدرتها . و لهذا همهء جهات اين كشور وابسته شد ، و با چپاولهاى بسيار زياد ، وابستگان به آن رژيم فرار كردند و يك كشورى كه ورشكسته بود تقريباً ، به دست شما جوانان دادند ، و شما جوانان برومند كشور هستيد كه بايد جبران آن نقيصه‌هايى كه در طول تاريخ اين دو جنايتكار ، پدر و پسر جنايتكار به اين كشور وارد شد جبران كنيد . و عمده اين است كه شما دو جهت را در نظر بگيريد كه من كراراً عرض كردم ، يكى اعتماد به خداى تبارك و تعالى ، كه وقتى كه براى او بخواهيد كار بكنيد به شما كمك مىكند ، راه را براى شما باز مىكند ، در هر رشته كه هستيد راههاى هدايت را به شما الهام مىكند ، و يكى اتكال به نفس ، اعتماد به خودتان . شما خودتان جوان‌هايى هستيد كه مىتوانيد همهء كارها را انجام بدهيد . مخترعين ما مىتوانند در سطح بالا اختراع بكنند . مبتكرين ما مىتوانند در سطح بالا ابتكار كنند ، به شرط اينكه اعتماد به نفس خودشان داشته باشند ، و معتقد بشوند به اينكه « مىتوانيم » . در رژيم سابق\r\n\r\n","description":"","footnote":"","page_name":" 189 ","page_number":209},
  {"content":"\r\n\r\n« نمىتوانيم » را در بين همهء قشرها شايع كردند ، به همه گفتند « ما نمىتوانيم » و بايد تواناها بيايند و به ما تعليم بدهند ، آنها هم كه مىآمدند تعليم نمىدادند ، شماها را وابسته مىكردند . امروز كه دست همهء آنها به حمد اللَّه قطع شده است و ديگر براى آنها جايى در اين كشور باقى نمانده است ، اين شما جوانهاى كشور هستيد كه در هر جا هستيد بايد به فكر آتيهء كشور خودتان باشيد ، حال كشور خودتان باشيد . و لازم است كه با اين دو خصيصه ، اتكال به خداى تبارك و تعالى ، اطمينان به نفس ، با اين دو خصيصه به پيش برويد ، و بعد از مدت كوتاهى خواهيد ديد كه راههاى سعادت بر شما باز مىشود ، و قدرتهاى بزرگ طمعشان قطع مىشود . و ان شاء اللَّه اين كشور يك كشور نمونه مىشود براى كشورهاى ديگرى كه آنها هم گرفتار آن تبليغات ابرقدرتها هستند كه نمىگذارند آنها هم رشد بكنند .\r\n\r\nجهاد در راه خودكفايى كشور\r\nامروز شماييد كه بايد دامن به كمر بزنيد و در رشد صنايع اين كشور و در رشد توليد اين كشور دامن به كمر بزنيد و همت بگماريد و فعاليت بكنيد . فعاليت شما امروز براى كشور اسلامى يك عبادت است . شما امروز همه‌تان با ايدهء اسلامى در حال عبادت هستيد ، چه در كارخانه‌ها و چه در مواردى كه به صنعت مشغول هستيد ، و چه در كشاورزى هر كس هست و چه در ساير كارخانه‌ها كه هست . وقتى انسان براى خلق خدا خدمت بكند و براى اينكه اين خلق در طول تاريخ ستم ديدند ، عقب نگه داشته شدند ، نگذاشتند رشد معنوى بكنند ، رشد مادى بكنند ، وقتى با اين ايده شما خدمت بكنيد شما در خدمت اسلام هستيد و شما مجاهد هستيد در پشت جبهه‌ها . همان طورى كه مجاهدين ما در جبهه‌ها مجاهدت مىكنند ، و عبادت خدا را در آنجا مىكنند ، شما هم در پشت جبهه‌ها هستيد و عبادت خداى تبارك و تعالى را با همين كارهايتان انجام مىدهيد .\r\nو من اميدوارم كه با فعاليت شما عزيزان ، با فعاليت همهء جوانهاى ايران ، همهء قشرهاى ملت ، زن و مرد ملت ، اين كشور ديگر از آسيب دهر مصون باشد و دست همهء ابرقدرتها تا ابد از آن كوتاه باشد .\r\n\r\n","description":"","footnote":"","page_name":" 190 ","page_number":210},
  {"content":"\r\n\r\nشما مىبينيد كه امروز ما گرفتار به دسيسه‌ها و توطئه‌هاى ابرقدرتها هستيم . اينكه همه ، قدرتهاى خودشان را روى هم گذاشتند و به كشور شما حمله كرده‌اند ، چه حملهء تبليغاتى و چه حملهء تسليحاتى ، براى اين است كه ، آنها احساس مىكنند كه ايران است كه مىتواند خودش و ديگر كشورها را از قيد اسارت ابرقدرت‌ها و چپاولگريهاى آنها نجات بدهد . از اين جهت ، ما بايد مهيا باشيم به اينكه اين ضربه‌اى كه زديم به آنها دنبالش را بگيريم . ما در بين راه هستيم . كارى كه شما جوانها كرديد در دنيا بىنظير است .\r\nهيچ كشورى را شما سراغ نداريد كه از ابرقدرتى بريده باشد و به ابرقدرت ديگرى اتصال پيدا نكرده باشد . بىاستثنا تمام كشورهاى دنيا يا در تحت سلطهء مستقيم يا غير مستقيم اين ابرقدرت‌اند يا در تحت سلطهء مستقيم يا غير مستقيم آن ابرقدرت . و شما تنها هستيد در دنيا كه فاتحهء هر دو را خوانديد و دست هر دو را كوتاه كرديد و مىخواهيد شما خودتان باشيد . مىخواهيد مستقل باشيد . مىخواهيد آزاد باشيد .\r\nمىخواهيد آن قيد و بندهايى كه براى كشور شما در زمان طاغوت درست شده بود از آنها همانطور كه رهايى پيدا كرديد ، رها باشيد تا آخر ، و اين با جديت خود شماست ، با تلاش خود شماست براى همهء كارها . هر كس در هر كارى كه مشغول است ، چه در دانشگاهها كه مشغول دانش هستند ، و چه در صحراها و بيابانها كه مشغول كشاورزى هستند و چه در جبهه‌ها كه مشغول فعاليت هستند ، و چه در كارخانه‌ها كه مشغول جهاد هستند ، همه در جهاد در راه خدا هستند ، و بايد اين جهاد را به آخر برسانند ، و ان شاء اللَّه به آخر مىرسد . شما اراده كنيد خداى تبارك و تعالى عنايت مىكند به شما ، و شما مصمم باشيد كه خودتان براى كشور خودتان باشيد و براى رفاه حال همه كشورهاى تحت سلطه ان شاء اللَّه .\r\n\r\nتحمل مصائب براى حفظ ارزشها\r\nو شما مىدانيد كه مصيبت‌هايى كه به اين كشور وارد شده است ، از اول انقلاب تا كنون ، چه حجم زيادى داشته است . و در ازاى او اين پيروزيهايى كه براى شما حاصل شده است حجم بسيار افزون داشته است . ما در عين حالى كه جوانهاى بسيار لايق خودمان را ، مردان كاردان خودمان را از دست داديم ، لكن آن چيزى كه به دست\r\n\r\n","description":"","footnote":"","page_name":" 191 ","page_number":211},
  {"content":"\r\n\r\nآورديم ارزش‌اش بيشتر از اين معانى است . آنى است كه سيد الشهدا - سلام اللَّه عليه - زن و فرزند خودش را فداى او كرده ، آنى است كه رسول اللَّه - صلى اللَّه عليه و آله و سلم - زندگانى خودش را در راه او صرف كرد ، و ائمه معصومين ما در راه او آن همه رنج ديدند . ما هم كه مدعى هستيم ، و اميدوارم كه اين ادعا صحيح باشد - مدعى اين هستيم كه شيعيان آنها و پيروان آنها هستيم - بايد همانطور كه آنها تحمل داشتند مصايب را ، در مقابل ارزش انسانى ، در مقابل ارزشهاى اسلامى ، ما هم مصيبت‌ها را تحمل كنيم ، و در مقابل همهء مصيبت‌ها بايستيم ، براى اينكه آن ارزش انسانى را به دست بياوريم . اسلام را كه رأس همهء ارزش‌هاست در كشور خودمان و ساير كشورها پياده كنيم .\r\n\r\nرجزخوانىهاى صدام\r\nو شما مىدانيد كه امروز در جبهه‌ها چه پيروزيهاى چشمگيرى به وسيلهء همين جوانهاى عزيز رزمندهء ما به دست آمده است ، كه قدرتهاى بزرگ الآن در فكر اين هستند كه براى شكست خوردن ، تقريباً شكست آخر صدام ، فكرى بكنند كه بلكه بتوانند اين را حفظش بكنند . صدام هم كه مىبينيد كه وضع روحىاش يك وضع جنون‌آميزى شده است كه هر وقت شكست مىخورد در ميدان از دور مىايستد و كشور ما را ، جوانهاى ما را ، بچه‌هاى ما را مورد موشكهاى دوربرد مىكند . و ديديد كه با دزفول ، سابق و حالا همين ديروز و امروز چه كرده است ، و با مسجد سليمان چه كرده است ، و با مريوان و بانه چه كرده است . ما در جنگ بر او غلبه كرديم و او نمىتواند مقابله كند . و او با شرارت به مردم عادى ، به مردم بىپناه ، به اينها تجاوز مىكند . و عجب اين است كه در يكى دو سه روز پيش از اين ، قبل از اين جنايت ، گفت كه ما - به يكى از مسئولين آنها گفتند كه ، يا شايد خود صدام هم بود كه - ما به سازمان بين المللى يا يكى از همين سازمان‌ها گفتيم كه ما حق خودمان را براى اينكه همهء نقاط ايران را بكوبيم حفظ كرديم و ما اين كار را مىكنيم . و سازمان بين المللى هم كه باصطلاح براى حفظ حقوق بشر است سكوت كرد و با اين سكوت او را تشويق كرد به يك همچو جنايتى . او نمىتواند به نظاميهاى ما صدمه بزند ، لكن از دور مىتواند كه موشك بيندازد ! موشك‌هاى دوربرد را بيندازد . همان\r\n\r\n","description":"","footnote":"","page_name":" 192 ","page_number":212},
  {"content":"\r\n\r\nموشك‌هايى كه قدرت‌هاى بزرگ به او دادند ، قدرت امريكا و شوروى به او دادند ، او را از دور بيندازد و خانه‌هاى مظلومين را به سر خود و بچه‌هاشان خراب كند ، و رجزخوانى كند كه ما چه كرديم و چه كرديم ، چقدر كشتيم . اين رجزخوانى ندارد كه يك دسته مظلومى كه ، زن و بچه‌اى كه در خانه‌هاى خودشان خوابيده‌اند ، شما با موشكى كه از خارج ايران مىاندازيد آنها را بكشيد . از آن طرف هم عربده مىكشد كه خاك عراق هيچ از دست نرفته و يك وجبش ايرانيها وارد نشدند ، در صورتى كه 700 كيلومترش را الآن وارد شده‌اند و ان شاء اللَّه بعدها هم اميد است كه تتميم بشود . و من بايد از اين جوانهاى عزيزى كه جان خودشان را در دست گرفته‌اند و براى اسلام در اين جبهه‌ها فعاليت مىكنند ، اين قواى مسلحهء ما از هر طايفه‌اى كه هستند ، و اين جهاد سازندگى كه آنها هم بسيار فعاليت مىكنند ، من بايد از آنها تشكر كنم . و انصافاً ما رهين منت براى آنها هستيم كه آنها دارند در جبهه‌ها با آن وضعى كه هست فعاليت مىكنند ، و براى شما پيروزى مىآفرينند ، سرفرازى مىآفرينند .\r\n\r\nمدال شجاعت بخاطر شكست\r\nو ما در عين حالى كه الآن بسيارى از شهرهاى آنجا زير نظر ما هست ، و رزمندگان ما مىتوانند آنها را بمباران كنند ، ابداً همچو كارى نكردند و نبايد هم بكنند ، براى اينكه مردم شهرها گناهى ندارند . ما در جنگ بايد جلوى او را بگيريم ، در جنگ بايد صدمات را به او وارد بكنيم و او را محطوم « 1 » بكنيم و محكوم بكنيم و معدوم بكنيم ان شاء اللَّه و من اميدوارم كه اين جنگ ديگر همين روزهاى آخرش باشد ان شاء اللَّه . اين رژيم ساقط بشود و كشور عراق به دست خود ملت عراق اداره بشود ، و به وجهش اسلامى و شايسته براى اسلام اداره بشود .\r\nو از مطالبى كه امروز به من اطلاع دادند اين بود كه صدام به يكى از فرماندهان خودش كه در جبهه گفته است يك پيروزيى انجام داده است مدال داده است و اين دأب\r\n\r\n\r\n","description":"","footnote":"\r\n( 1 ) - محطوم : كوبيده شده ؛ لِه شده ؛ از بين رفته .\r\n","page_name":" 193 ","page_number":213},
  {"content":"\r\n\r\nاوست . همان وقت هم كه خرمشهر را گرفتند و بيرون كردند اينها را ، مدال شجاعت به بعضىها داده ، حالا هم كه با افتضاح اينها را بيرون كردند و قريب هفتصد نفر از آنها را در پشت جبهه آوردند و اسير كردند و قريب سه هزار و پانصد نفر آنها را يا كشته يا مجروح كردند كه بسيارى از فرماندهان آنها هم در بين آنها بوده ، به حسب آن طورى كه گزارش داده‌اند ايشان باز مدال داده است ، و بهتر اين است كه يك مدالى به خودش بدهند و آن مدال شجاعت . براى اينكه ، اين آدم در عين حالى كه اين سبعيت را دارد ، اين وضع روحى را هم دارد كه از آن طرف به اين طرف و آن طرف متشبث مىشود به اينكه بياييد و مرا رها كنيد از اين گرفتارى كه پيدا كردم ، از آن طرف هم عربده مىخواند ، از آن طرف هم اين بيچاره‌هايى كه فرستاده به جبهه اگر يك قصورى بكنند اعدام مىكند آنها را . همين دو سه روز باز به حسب آن طورى كه گفتند يك دادگاه صحرايى درست كرده و بسيارى از اين فرماندهان را كه سستى كردند در اين امر ، اعدام كرده است . اين وضع روحى است كه او پيدا كرده ، يعنى يك وضعى الآن پيدا كرده است كه به هر طرف مىزند و هر جنايتى را حاضر است انجام بدهد . و من اميدوارم كه خود عراقىها و ارتش عراق بيش از اين تحمل نكنند اين جنايات اين را ، و اين حزب بعث را به جاى خودش بنشانند تا كشور عراق ، تا ان شاء اللَّه كشور عراق با سرافرازى و آسودگى بتواند به زندگى اسلامى خودش ان شاء اللَّه ادامه بدهد .\r\nمن از خداى تبارك و تعالى سلامت و توفيق همهء جوان‌هاى جبهه و پشت جبهه و شما جوان‌هاى عزيزى كه در جبههء داخل مشغول جهاد هستيد از خداى تبارك و تعالى مىخواهم و اميدوارم كه همه سالم و سعادتمند باشيد و با قدرت و قوت مشغول كار باشيد ، مشغول جهاد باشيد و به طور شايسته به كشور خودتان خدمت بكنيد و ما هم دعاگوى شما هستيم ان شاء اللَّه .\r\nو السلام عليكم و رحمة اللَّه .\r\n\r\n","description":"","footnote":"","page_name":" 194 ","page_number":214},
  {"content":"\r\n\r\n\r\nسخنرانى [ در جمع ائمهء جمعهء مراكز استانها ( اهتمام به انتخاب اصلح در انتخابات ) 
  ]\r\nزمان : صبح 4 آبان 1362 / 19 محرم 1404\r\nمكان : تهران ، حسينيه جماران\r\nموضوع : جايگاه و اهميت نماز جمعه - اهتمام به انتخاب اصلح در انتخابات\r\nحضار : خامنه‌اى ، سيد على ( رئيس جمهور و امام جمعهء تهران ) - ائمهء جمعهء مراكز استانها\r\nبسم اللَّه الرحمن الرحيم\r\n\r\nنماز جمعه در رأس همه امور است\r\nيكى از مهمترين چيزهايى كه در اين انقلاب حاصل شد قضيهء نماز جمعه است ، كه در زمان سابق در بين ما متروك ، و در بين اهل سنت به طور دلخواه نبود و غالباً تحت نفوذ قدرت‌ها انجام مىگرفت ، كه به حمد اللَّه در اين نهضت نماز جمعه با محتواى حقيقى آن تحقق يافت ، و آقايان بايد با سفارش به مردم و نسل‌هاى آينده به اين مسأله اهميت بدهند كه نماز جمعه در رأس همهء امور است ، و مردم را مجتمع كنند كه در اين امر خللى وارد نشود . منصب امامت جمعه ، يعنى منصب تماس روحانيت با ملت ، و روحانيت با مجلس و دولت ، و اين از امورى است كه با دست تواناى ائمهء جمعه انجام مىگيرد ، كه اميد است هر روز بيشتر و بهتر انجام شود ، و جمعيت‌ها بيشتر بيايند ، و اين سنت حسنه‌اى باشد كه براى مردم و آيندگان محفوظ بماند .\r\nامروز غير از زمان سابق است كه روحانيت نمىتوانست كارى بكند ، بلكه روحانيت مسئول است ، نمىتواند كنار بنشيند و به دعا و ذكر مشغول گردد . احتياجات ما زياد است ، احتياج به تبليغ و احتياج به قضاوت ، و در عين حال كه شوراي عالى قضائى زحمت كشيده است ، ولى كمبود قاضى وجود دارد . حوزه‌ها و علما بايد همت كنند كه درس قضا بگويند و قضات را از فنونى كه در سابق ، مانند زمان حضرت امير - عليه السلام استفاده مىشد آگاه كنند ؛ كه مسأله قضاوت تنها يك مسأله علمى نيست ، بلكه يك مسأله فنى هم هست ؛ كه گاهى از همين طريق قاضى به « اطمينان » مىرسد ، كه در باب قضا حجت است .\r\n\r\n","description":"","footnote":"","page_name":" 195 ","page_number":215},
  {"content":"\r\n\r\nخلاصه ، اين مسائل به عهدهء علما و خصوصاً ائمهء جمعه است ، كه همه دست در دست يكديگر بدهند تا انقلاب محفوظ بماند ؛ و مثل زمان مشروطيت نشود كه آنها كه اهل كار بودند مأيوس بشوند و كنار بروند - كه در زمان مشروطيت همين كار را كردند ، و مستبدين آمدند و مشروطه خواه شدند و مشروطه خواهان را كنار زدند - و عده‌اى كه با اسلام سر و كار ندارند به نام اسلام و پيروى از آداب اسلامى روى كار بيايند .\r\n\r\nاتهام نقض حقوق بشر\r\nشما مىدانيد كه دنيا امروز وضع خاصى پيدا كرده است . سازمان عفو بين الملل اسم يك مشت از ممالك را رديف كرده كه اينها حقوق بشر را نقض نموده‌اند ، در ميان آنها از امريكا و فرانسه و شوروى خبرى نيست و هيچ اسمى به ميان نيامده ، در حالى كه شوروى در افغانستان و امريكا در بيروت چه بساطى درست كرده‌اند ، اسم آن را صلاح حال مردم گذاشته‌اند ؛ صلاح حال مردم به شما چه ؟ آن وقت دربارهء ايران كه چند نفرى را با آن همه فساد قصاص نموده است ، آن قدر هياهو به راه انداخته و همهء رسانه‌هاى گروهى ، ايران را مورد حمله قرار داده‌اند . البته آنها خوب مىدانند كه انقلاب ايران اگر به همه جا برسد ، فاتحهء آنها خوانده مىشود و دست آنان كوتاه مىگردد . مع الأسف حكومت‌هاى اسلامى يا توجه ندارند ، يا توجه دارند ولى براى حكومت چند روزهء خود سكوت نموده و با آنان همكارى مىكنند . كه بايد در مقابل آنها بايستيم تا انقلاب و اسلام به همه جا صادر شود .\r\n\r\nشركت در انتخابات با انتخاب اصلح\r\nو اما مسأله انتخابات آينده از اهم امورى است كه مسئوليت آن با همهء ماست . و توجه داريد كه دشمنان اسلام در نظر دارند كارى بكنند كه انتخابات درست صورت نگيرد و از دست مسلمانها و متعهدين خارج شود . ولى شما بايد تمام قدرت‌تان را صرف كنيد كه به خوبى انجام شود . انتخابات يك محكى هم براى خودتان است كه ببينيد آيا مىخواهيد انتخاب اصلح بكنيد براى خودتان ، يا براى اسلام ؟ اگر براى خودتان باشد ، شيطانى است .\r\n\r\n","description":"","footnote":"","page_name":" 196 ","page_number":216},
  {"content":"\r\n\r\nو اما اگر انتخاب اصلح براى مسلمان‌هاست ، « كى و از كجاست » مطرح نيست ، از هر گروهى باشد ، حزب باشد يا غير حزب ، نه حزب اسباب اين مىشود كه غير آن فاسد ، و نه صد در صد حزبى بودن باعث صلاح آنهاست . و انتخاب اصلح براى مسلمين يعنى انتخاب فردى كه تعهد به اسلام و حيثيت آن داشته باشد ؛ و همه چيز را بفهمد ، چون در مجلس ، اسلام تنها كافى نيست ، بلكه بايد مسلمانى باشد كه احتياجات مملكت را بشناسد و سياست را بفهمد و مطلع به مصالح و مفاسد كشور باشد ، و ممكن است به شما و گروه شما هم مربوط نباشد . اگر اصلح را انتخاب كرديد ، كارى اسلامى مىكنيد و اين يك محكى است براى خودتان كه تشخيص بدهيد انتخاب براى اسلام است ، يا براى صلاح خودتان .\r\nاميدوارم كه تا آخر هم اين طور باشد ، و هر روز و هر دوره انتخابات بهتر انجام شود .\r\nبنا بر اين ، بايد تمام قدرتمان را جمع كنيم كه بازيگرها دوباره پيدا نشوند . و آقايان ائمهء جمعه علاوه بر اينكه با هم سمينار دارند ، با ساير علماى بلاد تهران و قم در ارتباط باشند كه انتخابات خوب باشد . و اين مسأله ، مسأله شخصى نيست ، بلكه براى اسلام و از امور مهمه است . و امروز عمدهء مسئوليت‌ها به عهدهء شماست ، و كسى نبايد كنار برود و شانه خالى كند . با دولت همكارى و همراهى كنيد ، و استاندارها را تقويت نماييد ، منافقين هر چه مىخواهند بگويند . اميدوارم موفق و مؤيد باشيد و همهء امور به طور شايسته درست بشود .\r\nو السلام عليكم و رحمة اللَّه .\r\n\r\n","description":"","footnote":"","page_name":" 197 ","page_number":217},
  {"content":"\r\n\r\n\r\nاجازه نامه [ به آقاى عباس على مقدم ، در امور حسبيه و شرعيه 
  ]\r\nزمان : 5 آبان 1362 / 20 محرم 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : مقدم ، عباس على\r\nبسم اللَّه الرحمن الرحيم\r\nالحمد للَّه رب العالمين ، و الصلاة و السلام على محمد و آله الطاهرين و لعنة اللَّه على اعدائهم اجمعين .\r\nو بعد ، جناب ثقة الاسلام و عماد الاعلام آقاى حاج شيخ عباس على مقدم - دامت توفيقاته - از طرف اين جانب مجازند در تصدى امور حسبيه و آنچه در زمان غيبت حضرت ولى عصر - ارواحنا فداه - منوط است به اجازهء ولى فقيه ؛ و مجازند در اخذ سهمين مباركين و صرف ثلث از سهم مبارك امام - عليه السلام - را در مخارج خود و ساير موارد مقرره و پرداخت نصف از سهم سادات را به سادات محل و ارسال ما بقى از سهمين را نزد اين جانب جهت صرف در اعلاى كلمهء طيبهء اسلام عزيز .\r\n« و اوصيه - ايده اللَّه تعالى - بما اوصى به السلف الصالح من ملازمة التقوى و التجنب عن الهوى و التمسك بعروة الاحتياط فى امور الدين و الدنيا » . و السلام عليه و على اخواننا المؤمنين و رحمة اللَّه و بركاته .\r\n20 محرم الحرام 1404\r\nروح اللَّه الموسوي الخمينى\r\n\r\n","description":"","footnote":"","page_name":" 198 ","page_number":218},
  {"content":"\r\n\r\n\r\nحكم [ به آقاى خامنه‌اى ( رسيدگى به گزارش فرمانده سپاه در مورد جبهه‌ها ) 
  ]\r\nزمان : 7 آبان 1362 / 22 محرّم 1404\r\nمكان : تهران ، جماران\r\nموضوع : دستور رسيدگى به گزارش فرماندهء كل سپاه پاسداران در رابطه با موقعيت جبهه‌هاى جنگ و عمليات آتى\r\nمخاطب : خامنه‌اى ، سيد على ( رئيس جمهور و رئيس شوراي عالى دفاع )\r\nبسمه تعالى\r\nجناب آقاى خامنه‌اى ، رئيس شوراي عالى دفاع\r\nدر شوراي عالى دفاع به اين امر رسيدگى فورى شود و نتيجه را ابلاغ نمايند . « 1 » و السلام عليكم .\r\n7 / 8 / 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - دستور امام خمينى در پى گزارش آقاى محسن رضايى فرمانده سپاه پاسداران انقلاب اسلامى از وضع جبهه‌هاى جنگ صادر شد . آقاى رضايى در اين گزارش ، ضمن تشريح چگونگى عملياتها و ميزان پيشرفت نيروهاى اسلام ، براى ادامهء كار از امام خمينى كسب تكليف كرده است\r\n","page_name":" 199 ","page_number":219},
  {"content":"\r\n\r\n\r\nپاسخ استفتاء [ ( استفاده از آرم جمهورى اسلامى بر روى سكه‌هاى رايج ) 
  ]\r\nزمان : 7 آبان 1362 / 22 محرم 1404\r\nمكان : تهران ، جماران\r\nموضوع : استفاده از آرم جمهورى اسلامى بر روى سكه‌هاى رايج\r\nمخاطب : معقول زاده ، رضا - عزيزيها ، ابو القاسم ( از مسئولين ادارهء ضرابخانهء بانك مركزى )\r\n[ بسمه تعالى - دفتر حضرت امام خمينى رهبر كبير انقلاب اسلامى\r\nمحترماً نظر به اينكه بانك مركزى جمهورى اسلامى ايران در نظر دارد از آرم جمهورى اسلامى ايران بر روى سكه‌هاى رايج استفاده نمايد . خواهشمند است نظر حضرت امام را راجع به امكان و يا عدم امكان اين مورد اظهار فرماييد . با آرزوى پيروزى رزمندگان اسلام و طول عمر امام - 7 / 8 / 1362 .\r\nرضا معقول زاده ؛ ابو القاسم عزيزيها 
  ] .\r\nبسمه تعالى\r\nاين آرم روى سكه‌ها گذاشته نشود . « 1 » روح اللَّه الموسوي الخمينى\r\n\r\n\r\n","description":"","footnote":"\r\n( 1 ) - آرم جمهورى اسلامى ايران ، نام مقدس « اللَّه » است ، و طبق احكام شرعى ، دست زدن بدون وضو به نام خداوند جايز نيست\r\n","page_name":" 200 ","page_number":220},
  {"content":"\r\n\r\n\r\nاجازه نامه [ به آقاى محمدى ، امام جمعهء ايلام ، در اخذ وجوه شرعيه و صرف آن 
  ]\r\nزمان : 8 آبان 1362 / 23 محرّم 1404\r\nمكان : تهران ، جماران\r\nموضوع : اجازه در اخذ وجوه شرعى\r\nمخاطب : محمدى ( امام جمعهء ايلام )\r\n[ بسمه تعالى . محضر مبارك رهبر كبير انقلاب حضرت آيت اللَّه العظمى امام خمينى - مد ظله العالى و و جعلت فداه . پس از تقديم سلام و آرزوى طول عمر آن حضرت از درگاه خداوند متعال به عرض مبارك مىرسانم ، استان ايلام در گذشته مواجه با دو فقر مهم : يكى مادى و عمرانى ، دوم فرهنگى و مسائل دينى بود . ولى از بركات وجود رهبر عظيم الشأن و ثمرات انقلاب فقر مادى دارد بر طرف مىشود . اما بر طرف شدن فقر فرهنگى و معنوى نياز به روحانى دارد . از فضل خداوند و انفاس قدسيهء حضرت عالى يك مدرسهء علميهء دينيه ساخته‌ايم . فعلًا در حدود سى نفر طلبه را داريم كه مصرف يا شهريه را لازم دارند . مستدعى است به هر نحو كه حضرت امام صلاح مىدانند چيزى مرقوم فرمايند كه براى بنده اجازهء مجدد و براى مردم تذكر باشد تا بدين وسيله كمك به مصرف طلاب مدرسهء دينيه بشود .\r\nضمناً عرض مىكنم بنده اجازهء مفصل از حضرت عالى داشتم ، ولى مانند ساير اموال و وسائل در خرمشهر ماند و تلف شد . در خاتمه دوام عمر حضرتت را از خداوند مسألت مىدارم . و السلام عليكم و رحمة اللَّه - 4 / 8 / 62 - قربانت . محمدى ، امام جمعهء ايلام 
  ] .\r\nبسمه تعالى\r\nجنابعالى مجازيد سهم مبارك امام - عليه السلام - را دريافت داشته و به مصرف خودتان و طلاب محترم و مدرسه برسانيد ، و مؤمنين محترم نيز مقتضى است براى ادارهء مدرسه و مخارج طلاب علوم دينيه وجوه شرعيهء خود را به جنابعالى بپردازند . ان شاء اللَّه موفق باشيد .\r\n23 محرّم الحرام 1404 - روح اللَّه الموسوي\r\n\r\n","description":"","footnote":"","page_name":" 201 ","page_number":221},
  {"content":"\r\n\r\n\r\nسخنرانى [ در جمع اعضاى كميسيونهاى مجلس ( رسالت و وظيفهء مجلس اسلامى ) 
  ]\r\nزمان : صبح 14 آبان 1362 / 29 محرم 1404\r\nمكان : تهران ، جماران\r\nموضوع : رسالت و وظيفهء مجلس اسلامى\r\nحضار : اعضاى كميسيونهاى داخلى و خارجى مجلس شوراى اسلامى\r\nبسم اللَّه الرحمن الرحيم\r\n\r\nتدريجى بودن انحراف\r\nمن راجع به كل مجلس مكرر عرض كرده و حالا هم عرض مىكنم كه مجلس ما بايد با مجلس‌هاى سابق فرق داشته باشد . البته فرق هم دارد ، اما هر امرى كم كم به انحراف كشيده مىشود و چنين نيست كه يك دفعه انحراف واقع شود . در خود انسان نيز چنين است كه شيطان و نفس امّاره بتدريج از عمل به مكروهات و بعد از آن به صغاير و از آنجا به بالاتر انسان را منحرف مىكنند . در مجلس سابق دورهء اولش بهتر بود ، لكن در هر سال چيزى به آن اضافه و يا از آن كم شد تا رسيد به آنجا كه مجالس اخير را ديديم . شما از اول اگر جلوى فساد را نگيريد معلوم نيست كه به وضع سابق منتهى نشود . البته بايد عاقلانه باشد كه مسئلهء حادّى پيش نيايد .\r\n\r\nملايمت مؤثرتر از خشونت\r\nدر مسائل ، ملايمت و جهت رحمت بيشتر از جهت خشونت تأثير مىكند . من در زمان اختناق رضا خانى وقتى در مدرسه فيضيه صحبت مىكردم ، آن گاه كه از جهنم و عذاب الهى بحث مىكردم همه خشكشان مىزد ، ولى وقتى از رحمت حرف مىزدم مىديدم كه دلها نرم مىشود و اشكها سرازير مىگردد و اين تأثير رحمت است . با ملايمت انسان بهتر مىتواند مسائل را حل كند تا شدت .\r\nو مجلس باب مباحثه است ، و بايد مثل مباحثهء طلبه‌ها باشد كه با هم دوست هستند و با يكديگر بحث و گفتگو مىكنند ولى معلوم است كه مباحثه هست . مجلس اسلامى بايد\r\n\r\n","description":"","footnote":"","page_name":" 202 ","page_number":222},
  {"content":"\r\n\r\nملت و ديگران را ارشاد كند ، چون مسائل به خارج منعكس مىگردد و تأثير روى مردم مىگذارد . از اين جهت مسئوليت مجلس به عنوان يك مرشد و هدايت‌كننده براى مردم زياد است . و اين كلى مطلب است كه ان شاء اللَّه اين مجلس اول انقلاب ، پايه‌اى و سنت حسنه‌اى باشد براى آينده كه هر چه خوب بشود ، شما در اجر آن شريك هستيد . در مسأله‌اى كه راجع به كميته‌ها فرموديد ، اعتقادم بر اين است كه همين گونه كه هست باشد و هيچ گونه تحولى دربارهء آن صورت نگيرد . راجع به استيضاح هم من هيچ نظرى نمىدهم ، فقط با ملايمت و تفاهم باشد . موافقين و مخالفين حرف‌هايشان را بزنند ، آن وقت مجلس هر چه رأى داد معتبر است .\r\n\r\nرأفت با خودى و سرسختى با دشمنان\r\nاميدوارم آقايان موفق شوند كه وقتى مجلس را تحويل مىدهند مردم راضى باشند ، تا بعدها به همين آقايان رأى بدهند . البته من تمام آقايان را نمىشناسم ، ولى اميدوارم مجلس داراى يك اكثريت تام متعهد باشد . ميل دارم وضع و امور با ملايمت و اخلاق حسنه صورت گيرد ، و اين خيلى بهتر است . دو نفر كه با هم دعوا دارند وقتى يكى از آنها با رأفت و ملايمت حرف زد ، دعوا تمام مىشود . اصولًا كارها با ملايمت و رأفت بهتر انجام مىگيرد .\r\nمن دعا مىكنم تا شما در كشورى كه از همه طرف به آن حمله شده ، موفق باشيد .\r\nامروز هر انفجارى كه در هر جا صورت مىگيرد به ايران نسبت مىدهند و مىگويند ما شواهدى داريم كه مسأله به ايران مربوط مىشود ، و دليلشان اين است كه در ايران هم انفجار واقع شده است . اين چه استدلالى است ؟ ! مردم از اسرائيل ناراحت هستند به ما چه ربطى دارد ؟ ! البته ما ميل داريم اسرائيل همه‌اش آتش بگيرد ، و اگر خداوند توفيق دهد مىرويم و مردم را از شرّ اسرائيل نجات مىدهيم ، ولى اين بدان معنا نيست كه ما آنجا را منفجر كرده‌ايم . و يا در مسائل ديگر مىگويند يك شاهد عينى چه گفته است . اين شاهد عينى يك منافق و يا يك دزد فرارى است و يا لا بد راديو بغداد مىگويد ، و اينها خيلى\r\n\r\n","description":"","footnote":"","page_name":" 203 ","page_number":223},
  {"content":"\r\n\r\nچيزها مىگويند و اين مىشود شاهد عينى . اصلًا دنيا در چه وضعى است . فقط بايد توجه داشت كه بايد با هم باشيم و در مقابل آنها محكم بايستيم . و با خودمان رئوف باشيم و در مقابل دشمنانمان سرسخت . اين را عقل اقتضا مىكند كه وقتى عده‌اى مخالف داريم ، خودمان مخالفتمان را كنار بگذاريم تا با وحدت كلمه اين مملكت برسد به آنجا كه همه دلمان مىخواهد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 204 ","page_number":224},
  {"content":"\r\n\r\n\r\nسخنرانى [ در جمع پرسنل سپاه و خانواده شهدا ( خطر كسب قدرت اشخاص غير مهذّب ) 
  ]\r\nزمان : صبح 15 آبان 1362 / 30 محرّم 1404\r\nمكان : تهران ، حسينيه جماران\r\nموضوع : كسب قدرت اشخاص غير مهذب و خطرات آن\r\nمناسبت : بمباران شهرهاى نهاوند ، مسجد سليمان ، انديمشك و بهبهان\r\nحضار : كروبى ، مهدى ( نمايندهء امام و سرپرست بنياد شهيد ) - رفيقدوست ، محسن ( وزير سپاه پاسداران ) - خانواده‌هاى شهداى حمله موشكى شهرهاى نهاوند ، مسجد سليمان ، انديمشك ، بهبهان - اعضاى واحدهاى مختلف سپاه و مسئولان مراكز بنياد شهيد سراسر كشور\r\nبسم اللَّه الرحمن الرحيم\r\n إِنَّا لِلَّهِ وَ إِنَّا إِلَيْهِ راجِعُونَ \r\n\r\nخطر قدرت در دست ظالم\r\nمصيبت‌هايى كه پى در پى بر اسلام و امت اسلامى و دوستان اسلام و اهل بيت پيغمبر اكرم وارد مىشود به همهء ملت مسلمان و به ملت ايران و به ملت عزيز خوزستان و به شهرهايى كه اخيراً مورد تجاوز ستمگران واقع شد ، تسليت عرض مىكنم . و من اميدوارم كه خداى تبارك و تعالى اين شهدا را با اولياى خودش و شهداى صدر اسلام محشور بفرمايد ، و به بازماندگان آنها صبر و اجر عنايت بفرمايد و به ملت ايران مقاومت .\r\nابتداءً من از شما آقايان تشكر كنم كه تشريف آورديد و زحمت كشيديد تا در اينجا در خدمت شما بعض مسائل را عرض كنم .\r\nشما دو قشر كه يكى مجاهدان هستيد در جبهه‌ها و در پشت جبهه‌ها ، و يك قشر ديگرى هم كه بنياد شهيد است ، از مجاهدين است ، و مجاهدت شما را خداوند تبارك و تعالى اجر عنايت مىفرمايد ، و ما بايد تشكر از هر دو قشر بكنيم . از پاسداران و سپاه پاسداران و آنچه متعلق به پاسداران است و همين طور از قواى مسلحهء ديگر و از كسانى كه به اين عزيزان كمك مىكنند در پشت جبهه و به مظلومانى كه عزيزان خودشان را از\r\n\r\n","description":"","footnote":"","page_name":" 205 ","page_number":225},
  {"content":"\r\n\r\nدست داده‌اند ، كمك مىكنند ، ما از آنها تشكر مىكنيم و ملت ايران هم البته تشكر مىكند . ما بايد هر چه از اين مصيبت‌ها برما وارد مىشود قدرت دفاعيمان بيشتر بشود . آنها گمان مىكنند كه با اين وضع مىتوانند كه در جبهه‌ها يا در پشت جبهه‌ها يك نقصى وارد كنند ، در صورتى كه به اشتباه خودشان تا كنون بايد پىبرده باشند . يك نكته‌اى كه هست كه هم براى عزيزان سپاه ما و هم براى ساير قواى مسلحهء ما و هم براى همه كس مفيد است و وضع دنيا را هم با اين نكته مىشود سنجيد ، اين است كه قدرت اگر چنانچه به دست اشخاص غير مهذب برسد خطر دارد . قدرت خودش يك كمال است . خداى تبارك و تعالى قادر است ، لكن چنانچه قدرت به دست اشخاص فاسد برسد همين كمال را به فساد مىكشانند . دنيا امروز گرفتار اين است كه قدرت در دست اشخاصى است كه از انسانيت بهره ندارند . ابرقدرت‌ها ، قدرت‌هاى بزرگ جز به فكر اضافه كردن قدرت خودشان و پايمال كردن مظلومان هيچ فكرى ندارند . آنهايى هم كه پيوسته به آنها هستند ، آنها هم چون سنخ ذاتشان همان است نظير آنها عمل مىكنند . قدرت اگر در دست انسان كامل باشد ، كمال براى ملت‌ها ايجاد مىكند . اگر قدرت در دست انبيا باشد ، اوليا باشد باعث مىشود كه سلامت در جهان تحقق پيدا كند ، كمال در جهان تحقق پيدا بكند . و چنانچه در دست زورمندانى باشد كه عاقل نيستند ، مهذب نيستند مصيبت بار مىآورد .\r\nامروز كه مشاهده مىكنيد كه اين دو قدرت بزرگ يا چند قدرت بزرگ در عالم حكمفرمايى مىكنند ، و براى خودشان حق اين امر را قائل هستند كه ملت‌هاى ديگر بايد در تحت سلطه ما باشند ، اين فكر اگر همراهش قدرت باشد مصيبت بار مىآورد . قدرت در دست ظالم ، دنيا را به فساد مىكشاند . و اگر چنانچه در رتبه‌هاى پايين هم بياييم قدرت در دست يك نفر انسانى كه از آن قدرت‌هاى بزرگ بهره ندارد ، در همان محيطى كه قدرت دارد آنجا را به فساد مىكشاند . آنها عالَم را به فساد مىكشانند ، اينها يك كشور را يا دو كشور را . و پايين‌تر بياييم ، اگر قدرت در دست يك آدمى باشد كه در يك محله هست ، آن محله را به فساد مىكشد . در يك خانواده هست ، آن خانواده را به فساد مىكشد . قدرت در وقتى كمال است و مىتواند كه كمال خودش را بروز بدهد كه در\r\n\r\n","description":"","footnote":"","page_name":" 206 ","page_number":226},
  {"content":"\r\n\r\nدست دانشمند باشد ، در دست عاقل باشد .\r\n\r\nقدرت بدون انسانيت سبب فساد دنيا\r\nمرحوم مدرس - رحمة اللَّه عليه - آن طورى كه من شنيدم كه ايشان گفتند . ايشان گفتند كه شيخ الرئيس « 1 » مىگفته است كه من از گاو مىترسم ، براى اينكه شاخ دارد و عقل ندارد . اين يك مسأله است . حالا فرضاً هم شيخ نگفته باشد ، اما مسأله است . گاو شاخ دارد و عقل ندارد ، قدرت دارد عقل ندارد . اينهايى هم كه در دنيا الآن فساد راه مىاندازند از همان سنخ هستند كه شاخ دارند عقل ندارند ، قدرت دارند انسانيت ندارند .\r\nشما ملاحظه بكنيد كه امريكا در جهان چه دارد مىكند و شوروى هم از آن طرف . و خدا خواسته است كه اين دو قدرت مزاحم هم هستند ، مقابل هم هستند ، اگر يكيشان بود دنيا را مىبلعيد . اين دوتا قدرتمندند و در مقابل هم ايستاده‌اند ، آن از او مىترسد و او از او مىترسد . اگر اينها از هم نترسند دنيا را از بين مىبرند . نه اين است كه ادعاهاى آنها كه ما براى صلح مىخواهيم چه بكنيم . اينها راه افتاده‌اند آمده‌اند به بيروت ، به لبنان ، براى اينكه ما مىخواهيم صلح در لبنان باشد . شما صلح طلب نيستيد ، بر فرض اينكه باشيد ، آمدن شما به چه مناسبت در كشورهاى ديگر ؟ حكومت‌هايى كه در بعضى از اين كشورها هستند ، حكومت‌هاى ملى نيستند ، به ملت مربوط نيستند . اگر شما انسان بوديد و انسانيت را و امور اخلاقىاى كه در انسان و ارزشمندهايى كه در انسان معتبر است پيش شما هم مقدارى از آن بود ، ملاحظهء حال مستمندان و ملت‌هاى ضعيف را مىكرديد . نه اينكه يك دولتى را كه بر خلاف ميل يك ملتى است ، سركار آمده است ، شما او را به عنوان اينكه مىخواهيم دولت را تقويت كنيم ، در كشورشان به طور غصب وارد بشويد .\r\nاين براى اين است كه مهذب نيستند ، انسانيت در كار نيست ، قدرت هست . شاخ دارند عقل ندارند .\r\nشما ملاحظه بكنيد در هر جاى دنيا كه يك فسادى وارد مىشود براى همين معنا\r\n\r\n\r\n","description":"","footnote":"\r\n( 1 ) - ابو على سينا .\r\n","page_name":" 207 ","page_number":227},
  {"content":"\r\n\r\nاست كه آن كسى كه در آنجا ، در آن نقطه قدرت دارد ، اين قدرت دارد عقل ندارد ، قدرت دارد انسانيت ندارد . اين عقلى كه من عرض مىكنم آن عقلى است كه « ما عُبِدَ بِهِ الرَّحْمن » « 1 » و الّا - تدبير - شيطنت و تدبير را اينها هم دارند . اما آن عقلى كه عقل سالم باشد و بتواند انسان را به ارزش‌هاى انسانى برساند ندارند . مجرد دانشمند بودن به يك معنا ، اين فايده ندارد . ممكن است كه يك كسى دانشمند بسيار بزرگى باشد لكن آن عقل را نداشته باشد ، دانش خودش را صرف فساد بكند ، صرف تباه كردن ملت‌ها بكند . اينها دارند قدرت خودشان را صرف مىكنند در اينكه ملت‌ها را تباه بكنند ، تحت ستم بكشند . از آن قدرت‌هاى بالا هم كه پايين بياييم شما ملاحظه مىكنيد كه در محيط اين منطقه صدام چه مىكند و اسرائيل چه مىكند . كارهايشان شبيه به هم است . صدام در جنگ شكست مىخورد ، در جنگ هر وقت شكست خورد يك صدمه‌اى به مردم عادى و به مظلومين و به زن و بچهء مردم وارد مىكند . من همين دو روز منتظر بودم كه اين به واسطهء اين صدمه‌اى كه خورده ، و اين صدمه هم بزرگترين صدمه‌اى بوده است كه تقريباً در طراز بزرگترين صدمه بوده است كه خورده است ، اين تلافىاش را سر مظلومين در آورد ، سر بهبهانىها و - عرض مىكنم كه - ديگر جاهايى كه هستش ، اين چند شهرى كه اخيراً در آنها موشك انداختند ، اين مورد انتظار ما بود ، براى اينكه امثال اين را ما از او ديده بوديم . اسرائيل هم يك نفر كه معلوم نيست الآن كه اين عده كى بودند ، البته عده‌اى بودند كه مىخواستند انتقام از اسرائيل بكشند ، آن محل كثافتكارى آنها را منفجر كرده‌اند ، دنبالش شروع كرده است مظلومين را كوبيدن ، عدهء كثيرى از مظلومين را به قتل رسانده است . اين اينجا شكست مىخورد مظلومين را از دور مىزند ، آن آنجا انفجار حاصل مىشود و سيلى مىخورد از همان مظلومين ، كه معلوم نيست الآن از چه طايفه‌اى هستند ، چه اشخاصى هستند ، در عين حالى كه خودشان هم مىگويند باز معلوم نشده است كى است ، و ليكن طياره‌ها را مىفرستند و هر جا را كه اين مظلومين هستند مىكوبند .\r\n\r\n\r\n","description":"","footnote":"\r\n( 1 ) - آنچه كه خداى بخشنده به آن ، پرستش مىشود .\r\n","page_name":" 208 ","page_number":228},
  {"content":"\r\n\r\nاين وضع روحيهء اشخاصى است كه عقل ندارند و قدرت دارند .\r\n\r\nاهميت انگيزهء عمل\r\nمن مىخواهم عرض بكنم كه توجه بكنند آقايان ، ما نبايد هميشه انتقاد از بالاترها بكنيم . بايد بياييم تا اين پايين ، بياييم پيش خودمان . توجه بكنيد به اينكه پاسداران ما كه بسيار عزيزند پيش ما ، قواى مسلحه كه بسيار عزيزند ، توجه كنند تفنگ وقتى دست‌شان آمد غرور نيايد دنبالش . ممكن است كه يك جوانى خيلى مهذب هم باشد ، خيلى هم خوب باشد ، لكن بتدريج برسد به اينكه يك وقت ظالم بشود . وقتى قدرت دست‌تان آمد بيشتر مواظب باشيد كه متواضع بشويد . وقتى رئيس يك گروهى شديد بيشتر مواظب باشيد ، كه متواضع باشيد ، براى اينكه اگر سستى كنيد ، در اين قدرت روحى از شيطان زمين مىخوريد . شمايى كه امروز داريد براى اسلام زحمت مىكشيد ، چه شمايى كه در جنگ‌ها و در پشت جنگ‌ها و در زحمت‌هايى كه در صنعت مىكشيد ، و چه آن آقايانى كه براى مظلومين دارند خدمت مىكنند و براى بنياد شهيد دارند خدمت مىكنند ، خدمت‌هاى شما بسيار ارزش دارد . اين ارزش را حفظ بكنيد . صورت عمل ميزان نيست ، آن چيزى كه ميزان است انگيزهء عمل است ، معناى عمل است . دوتاست عمل ، در صورت مثل هم هستند . شمشيرى كه در دست حضرت امير - سلام اللَّه عليه است فرود مىآيد و فرض كنيد كه عمرو بن عبد ود « 1 » را مىكشد . اين صورت عمل با صورت عمل ديگرى كه شمشير دستش هست و يك كس ديگر را مىكشد ، صورت ، يك صورت است ، هر دو يك شمشيرى است و در دستى است و فرود مىآيد و يك كسى را مىكشد ، لكن آنى كه او را با عبادت ثقلين افضل دانسته‌اند « 2 » براى آن انگيزهء عمل است ، براى آن معنايى است كه در آن عمل است نه براى اين صورت عمل است . انگيزهء عمل\r\n\r\n\r\n","description":"","footnote":"\r\n( 1 ) - يكى از شجاعان عرب و كفّار قريش كه به « فارِس يَلْيَل » مشهور بود ، وى در جنگ احزاب بدست امير المؤمنين على ( ع ) كشته شد\r\n( 2 ) - اشاره است به حديث نبوى معروف ؛ بحار الأنوار ، ج 39 ، ص 1 - 2 ، ح 1 .\r\n","page_name":" 209 ","page_number":229},
  {"content":"\r\n\r\nاست كه اين عمل را به آنجا مىرساند كه « لا يُوازِى عِبادَةَ الثَّقَلَيْن » « 1 » انگيزهء عمل است كه چند تا قرص نان جو را كه اهل بيت - عليهم السلام - به فقير و اسير و چه مىدهند در قرآن چند آيه براى او مىآيد . « 2 » آن چيزى كه هست اين است كه انگيزهء عمل الهى است ، وقتى الهى شد جبرانش الهى است . شما جوان‌هاى عزيزى كه الآن براى اسلام داريد خدمت مىكنيد ، و مطمئن باشيد كه ارزش بسيار زياد داريد شما ، توجه به روحيات خودتان بكنيد كه نبادا در اين امر شيطان دخالت بكند . قدرت دست‌تان هست ، نبادا كه اين قدرت را اعمال بكنيد در يك جايى بر خلاف . مراقبت كنيد از خودتان . مواظبت كنيد از خودتان . اينكه من عرض مىكنم ، مخصوص به شما نيست ، همه ما بايد اين مطلب را در نظر داشته باشيم .\r\nهمهء ملت ما ، همهء انسان‌ها بايد توجه به اين معنا داشته باشند كه قدرت را به جاى خودش اعمال كنند . انبيا قدرت‌شان را به محل خودش انجام مىدادند . حضرت موسى عصايش را مىبرد با فرعون مقابله مىكرد ، با ديگران با آن محبت بود . پيغمبر اكرم قدرت خودشان را براى سركوبى اشخاصى كه از جهات آدميت خارج شده‌اند ، از مرز انسانيت خارج شده‌اند و مردم را دارند به تباهى مىكشند اعمال مىكرد . قدرت‌ها بايد اعمال اگر شد براى جلوگيرى از فساد باشد نه خودش فساد بياورد .\r\nفرق ما بين شما عزيزان و آن اشخاصى كه در جبهه‌ها جنگ مىكنند ، با آنهايى كه در مقابل شما هستند ، صورت عمل كه يك صورت است ، آنها مىكشند شما هم مىكشيد ، اما كشتن شما يك عمل عبادى است و كشتن آنها يك عمل جنايى است . اين روى انگيزه‌اى است كه هست ، روى معنايى است كه اين دو عمل دارند ، نه روى صورت عمل است . شما براى خدا جهاد مىكنيد ، آنها براى شيطان جهاد مىكنند . آنها تبع شيطان هستند و شما تبع خدا هستيد . اين فاصله ما بين اين دو امر است . توجه كنيد كه اين محفوظ بماند .\r\n\r\n\r\n","description":"","footnote":"\r\n( 1 ) - « با عبادت جن و انس برابرى نمىكند »\r\n( 2 ) - اشاره است به آيهء 8 ، از سوره دهر\r\n","page_name":" 210 ","page_number":230},
  {"content":"\r\n\r\n\r\nاستفادهء بجا از قدرت\r\nمن به آن قدرتمندانى كه در جبهه‌ها ايستاده‌اند و الآن مستأصل كرده‌اند صدام و صدامىها را عرض مىكنم كه مبادا اين قدرت اسباب اين بشود كه يك انتقامى بر خلاف موازين الهى گرفته بشود . شما تا كنون بنايتان بر همين بوده است و ان شاء اللَّه از حالا به بعد هم باشد كه شهرهاى عراق را كه ما آنها را عزيز مىدانيم مثل شهرهاى خودمان و بعضىشان را بسيار بالاتر ، بايد توجه كنيد اهالى آن شهرها به همانطور كه اهالى شهرهاى ما مبتلاى به شرّ صدام است ، آنها ، بيشتر مبتلا هستند . آنها فشارهايشان ، فشار صدام بر آنها خيلى زياد است ، بر خانواده‌هاى آنها ، بر خود آنها ، اشخاصى كه از آنجا آمده‌اند همين دو روز پيش از اين ، دو سه روز پيش از اين يك كسى از آقايان كه پيش من بود نقل كرد كه اشخاصى كه از آنجا تازه آمده‌اند مىگويند اگر اشخاص عادى ريش داشته باشند مىگيرندشان ، اگر تسبيح دست‌شان باشد مىگيرندشان به ترس اينكه اين حزب اللَّه شايد باشد ، خانواده‌هاى اين اشخاصى كه در جبهه هستند اگر چنانچه يك وقت آنها كوتاهى بكنند آنها را سركوب مىكنند . وضع روحى كسى كه قدرت دارد ، شاخ دارد و عقل ندارد اين است . يك كس ديگر او را اذيت مىكند او كس ديگر را صدمه مىزند . شما بايد توجه بكنيد كه مبادا يك وقتى به واسطهء بمباران‌هاى شهرهاى شما و كشتن عزيزان شما ، مبادا يك وقتى شما عصبانى بشويد و جبران بكنيد اين طورى ، اين انتقام از او نيست . شما انتقامتان را از صدام بايد بگيريد و از حزب بعث ، و الآن داريد مىگيريد . توجه كنيد كه نبادا حتى يك گلوله به طرف شهرهاى اينها بيندازيد . آنها شهرهايى هستند كه همان طورى كه اين بهبهان ما مظلوم است ، بصره هم مظلوم است ، مندلى هم مظلوم است ، همهء اينها مظلومند . اينها تحت ستم هستند . ما بايد جهات انسانى را تا آخر حفظ كنيم . ما جهات انسانى را تا مرز شهادت و فوت بايد حفظ بكنيم و هيچ وقت عصبانى از اين نشويم كه او دارد اين كار را مىكند ، پس ما هم خوب است يكى از شهرهاى آنها را بزنيم ؛ نه ، هيچ همچو نيست . موازين ، موازين اسلامى است . اينجا جمهورى اسلامى است . اينجا اسلام حكومت مىكند . بنا بر اين ، بايد مواظب باشيد از\r\n\r\n","description":"","footnote":"","page_name":" 211 ","page_number":231},
  {"content":"\r\n\r\nخودتان كسانى كه قدرت دارند ، دولت قدرت دارد ، سپاه قدرت دارد ، ارتش قدرت دارد ، بسيج قدرت دارد ، اينهايى كه قدرت دارند بايد حفظ جهات انسانيت را ، جهات اسلاميت را بيشتر از ديگران بكنند . اين قدرت را در محلش خرج بكنند ، تجاوز از محلش نشود .\r\n\r\nحمله به مناطق مسكونى بخاطر ضعف روحى\r\nو من اميدوارم كه با حفظ اين جهات انسانى و اسلامى شما الگو بشويد از براى همهء كشورهايى كه آن مسائل ما به آنها رسيده است و مىرسد . و اين مرده ديگر از بين رفته است ، ديگر شما خيال نكنيد ، اينها دست و پايى است كه در حال احتضار دارد مىزند .\r\nاين قدرتمندها آن آخر عمرشان اين طور جنون پيدا مىكنند . اينهايى كه در حالى كه قدرت دارند آن شارت و شورت را مىكنند ، وقتى شكست مىخورند بسيار هم ضعيف مىشوند . اين ضعف روحى است كه انسان به يك طايفه‌اى كه هيچ كارى به او ندارند ، توى خانه‌هايشان نشسته‌اند ، يك بچهء كوچكى كه كارى به او ندارد ، اين ضعف انسانيت و ضعف قدرت است كه به او بپرد براى اينكه ، در جبهه - او را - سيلى به او زده‌اند . اين آن مايهء آخرش را هم كه عبارت از آن گردان‌هايى بوده است كه براى حفظ او بوده فرستاده به جبهه ، و اينجا هم بسيارى از آنها را به درك فرستاده‌اند . خوب ، اين صدمه مىبيند ، صدمهء روحى مىبيند ، عقل هم كه ندارد كه حساب بكند كه خوب ما در جبهه مغلوب شده‌ايم بايد در جبهه كارى بكنيم ، آنجا كه نمىتواند كارى بكند ، به بهبهان و - نمىدانم - مسجد سليمان و جاهاى ديگر هم تعدى مىكند . اينها به واسطهء ضعف روح است ، و همهء اينها براى اين است كه ايمان در كار نيست . آنهايى كه ايمان دارند نه آن طرف ضعف دارند ، نه اين طرف ضعف دارند . نه قدرت وقتى كه هست دست‌شان ضعف روحى پيدا مىكنند و مردم را اذيت مىكنند ، نه وقتى مغلوب شدند ضعف پيدا مىكنند و ديگران را مىزنند كه چرا ديگرى من را زده است . اين مال ضعفى است كه آنها دارند ، و ضعف داشتن‌شان دنبال اين است كه ايمان ندارند ، خدا را نمىشناسند ، توجه به مسائل الهى\r\n\r\n","description":"","footnote":"","page_name":" 212 ","page_number":232},
  {"content":"\r\n\r\nندارند ، توجه به مبدأ و معاد ندارند . آنها مثل زندگانى حيوانى كه ديگر حيوانات مىكنند بدتر از آن ، جرايم‌شان بيشتر از آنهاست . همان است كه شيخ الرئيس ، از آن نقل كرد مرحوم مدرس كه شاخ دارد و عقل ندارد . ان شاء اللَّه خدا اين شاخدارها را عقل بدهد ، و اين قدرتمندان را انسان بكند ، و يا اينكه قدرت آنها را سلب بكند ، و خداوند شما را ان شاء اللَّه عزيزيد ، عزيزتر بكند . شما ملت اسلام را احيا كرديد ، شما قدرتمندان ، شما عزيزان ، كشور خودتان را از حلقوم اجانب بيرون كشيديد . و اينها البته دنبال همين است كه چون شما ايستاده‌ايد در مقابل آنها و نمىخواهيد كه اسير آنها باشيد ، و آنها هم خيال مىكنند همه بايد اسير آنها باشند ، حالا كه نشديد بايد شهرهاى شما را هم بزنند .\r\nو السلام عليكم و رحمة اللَّه و بركاته .\r\n\r\n","description":"","footnote":"","page_name":" 213 ","page_number":233},
  {"content":"\r\n\r\n\r\nپيام [ تشكر به رئيس جمهور الجزاير ( تبريك سال جديد قمرى ) 
  ]\r\nزمان : 17 آبان 1362 / 2 صفر 1404\r\nمكان : تهران ، جماران\r\nموضوع : پاسخ پيام تبريك سال جديد هجرى قمرى\r\nمخاطب : شاذلى بن جديد ( رئيس جمهور الجزاير )\r\nبسم اللَّه الرحمن الرحيم\r\nحضرت آقاى شاذلى بن جديد ، رئيس جمهور دمكراتيك خلق الجزاير\r\nپيام تبريك آن جناب به مناسبت حلول سال جديد هجرى روز گذشته و اصل و موجب تشكر گرديد . اميد است مسلمانان جهان در اين سال جديد بتوانند در سايهء اتحاد و اتفاق ، مستكبران و مزدوران آنها را از كشورهاى خود بيرون رانده و عظمت و شوكت از دست رفتهء خود را بازيابند . و السلام عليكم و رحمة اللَّه .\r\n2 صفر الخير 1404\r\nروح اللَّه الموسوي الخمينى\r\n\r\n","description":"","footnote":"","page_name":" 214 ","page_number":234},
  {"content":"\r\n\r\n\r\nسخنرانى [ در جمع مسئولان وزارت فرهنگ و ارشاد ( جايگزينى فرهنگ اسلامى ) 
  ]\r\nزمان : صبح 17 آبان 1362 / 2 صفر 1404\r\nمكان : تهران ، حسينيه جماران\r\nموضوع : محتواى فرهنگ و هنر در رژيم پهلوى و تلاش براى جايگزين نمودن فرهنگ اسلامى\r\nحضار : خاتمى ، سيد محمد ( وزير ارشاد اسلامى ) - قائم مقام ، معاونان و مسئولان بخشهاى مختلف وزارتخانه\r\nبسم اللَّه الرحمن الرحيم\r\n\r\nمحتواى فرهنگ در رژيم سابق\r\nكارهايى كه نقل كرديد مورد تقدير و تأييد است . هر چيزى كه در هر جا بايد از صفر شروع شود در اينجا بايد آن را از زير صفر شروع كرد . اصولًا چيزهايى كه مربوط به فرهنگ و وزارت ارشاد است ، و اينكه عرض مىكنم ما بايد از زير صفر شروع كنيم و زحمت زياد بكشيم تا به صفر برسد ، به خاطر اين است كه در طول مدت شاهنشاهى و خصوصاً در دو زمان اخير ، همه چيز و خصوصاً افكار جوان‌ها را به عقب برده‌اند به طورى كه آنها كه تحصيل كرده بودند و مىخواستند بگويند ما متجدد هستيم ، حتماً تجدد را به اين معنا مىدانستند كه بىبند و بار باشند ، و اين معنا به واسطهء تبليغات داخلى و خارجى و روزنامه‌ها چنان در ذهن‌شان متمركز شده بود كه تجدد يعنى همه چيز شكلش خارجى باشد و مثل اينكه غير از اين شكل زندگى كردن امكان ندارد ، كه اگر شما بخواهيد اين وضع را عوض كنيد و افكار را به جايى برسانيد كه به راه صحيح بيفتند مدت طولانى لازم دارد .\r\nالبته با اين تحولى كه در ايران واقع شد ، خيلى از قدم‌ها بدون دخالت كسى برداشته شد و جوان‌هاى ما يك مرتبه و به خواست خداوند تبارك و تعالى از اين منجلاب فساد بيرون آمدند و مهيا هستند كه روى آنها كار كنيد .\r\nدر رژيم سابق تمام چيزها خصوصاً فرهنگ و هنر ، محتوايش عوض شده بود . يعنى\r\n\r\n","description":"","footnote":"","page_name":" 215 ","page_number":235},
  {"content":"\r\n\r\nكسى كه نام سينما را مىشنيد خيال مىكرد كه آنجا بايد مركز فساد و سوء اخلاق و مركز مخالفت با همه چيز باشد ، و يا كلمه تئاتر در ذهن انسان چيز مبتذلى بود كه از آن بهرهء فساد برده شود ، هكذا همه چيز ديگر . و عمده اين است كه ما ذهن اين جوان‌ها و حتى پيرها و روشنفكرنماها را آماده كنيم كه ما خودمان آدم هستيم و اين طور نيست كه در همه چيز دستمان را پيش ديگران دراز كنيم و حتى اخلاق و زبانمان را نيز از آنها ياد بگيريم . در حالى كه عده‌اى زبان خودشان را كنار گذاشته و ارزش را به چند كلمه انگليسى در كتابى مىدانند ، با اينكه با زبان خودشان همان مطلب را مىشود فهماند . اگر در كتابى چند كلمهء خارجى نباشد ، آن كتاب را بدون ارزش مىدانند . آنها مىخواستند كه تمام وجود ما در اختيارشان باشد كه هر طورى مىخواهند عمل كنند . و شما تابلوها را ديده بوديد كه اكثراً از دوافروشى گرفته تا كتاب فروشى و غيره داراى اسم‌هاى خارجى بودند ، و اين همه به خاطر اين بود كه ما فرهنگ خودمان را فراموش كنيم . و عده‌اى هم به نام « فرهنگ ايران باستان » از اسلام فرار مىكردند ، كه چندى پيش عده‌اى از اينها كه در خارج اجتماع كرده بودند يكى از حرف‌هايشان اين بود : « تعجب است كه ما بايد روزانه هفده مرتبه رو به كعبهء عرب‌ها دولا راست بشويم و نماز بخوانيم ، و اگر ما از عرب‌ها فرهنگ ايران را بگيريم جز شتر چيزى نمىماند » در صورتى كه اروپائىها و دانشمندان اروپا هم قائل به اين مطلب‌اند كه تمدن اسلام مقدم بر ساير تمدن‌هاست . و در سابق به هر يك از ايرانيان از كودكى تزريق مىشد كه بايد همه چيز از اروپا گرفته شود و ارزش‌هاى انسانى به هر چه بيشتر فرنگى شدن است و بايد از سر تا پا فرنگى شويم . و اين آقايان نمىنشينند و مقايسه كنند كه در تمام مسائل بين فرهنگ اسلام و فرهنگ‌هاى ديگر چه تفاوت‌هايى است . و آيا به صرف اينكه اسلام از عرب آمده ما بايد با آن مخالفت كنيم ، و آيا اين همان نژادپرستى نيست كه اروپايىها مىخواهند به وسيلهء آن ما را به استعمار بكشند و بين طوايف عرب و عجم و ترك جدايى بيندازند ؟\r\nبنا بر اين ، مدت‌ها بايد زحمت بكشيم و باور كنيم كه خودمان داراى يك فرهنگ بزرگ انسانى با ارزش‌هاى اسلامى هستيم و اگر امروز كمبود نيروى انسانى هست به\r\n\r\n","description":"","footnote":"","page_name":" 216 ","page_number":236},
  {"content":"\r\n\r\nخاطر همين است كه افكار به آن طرز تفكر عادت كرده بود . لذا ساختن تئاترى كه مطابق با اخلاق انسانى - اسلامى باشد زحمت دارد و سينما هم اگر بخواهد چنين باشد نيازمند به صرف مدت‌ها وقت است . و هر گز در متن سينما و تئاتر نوشته نشده است كه بايد مركز فساد باشند و هنر آنها هم كه عبارت بود از چيزهاى مبتذل ، جز اين نبود كه افراد و جوانان ما را در دانشگاهها و خارج و داخل طورى تربيت كنند كه همه را منحرف سازد .\r\n\r\nتأسف بار بودن تبليغات خارج از كشور\r\nخداوند تبارك و تعالى ، بر اين ملت منت گذاشت و سايه شوم رژيم پهلوى از بين رفت . كه اميدوارم به بركت و زحمت اين جوان‌ها خصوصاً در فرهنگ و وزارت ارشاد برگرديم به حال خودمان كه ان شاء اللَّه مىتوانيم و نبايد مأيوس باشيم .\r\nبه حمد اللَّه همه چيز ايران جا افتاده است و ما وابستگى نداريم و بايد در اين راه طورى زحمت بكشيم كه نسل آتيه بدانند راهشان چيست . و اميدوارم شما در همهء امور موفق باشيد خصوصاً راجع به تبليغات خارج از كشور كه واقعاً تأسف‌آور است . اصلًا در دنيا چه خبر است و آنها چه مىگويند ؟ راديوهاى خارجى محامد و خوبىهاى ايران را كنار گذاشته و يا به چيز ديگر برمىگردانند ، و اگر مطلب كوچكى پيدا كنند صد تا روى آن مىگذارند و بر عليه انقلاب تبليغ مىكنند ، در حالى كه ما متكى به خداى تبارك و تعالى هستيم ، و اميد است خداوند به ما محبت نموده و قصد ما را الهى كند كه كسى كه با خدا باشد خدا با اوست و پيروزى با اوست .\r\nو السلام عليكم و رحمة اللَّه .\r\n\r\n","description":"","footnote":"","page_name":" 217 ","page_number":237},
  {"content":"\r\n\r\n\r\nسخنرانى [ در جمع مسئولين دانشگاه آزاد ( هوشيارى در برابر القائات فرهنگ بيگانه ) 
  ]\r\nزمان : صبح 24 آبان 1362 / 9 صفر 1404\r\nمكان : تهران ، جماران\r\nموضوع : لزوم هوشيارى در برابر القائات فرهنگ بيگانه\r\nحضار : جاسبى ، عبد اللَّه ( سرپرست دانشگاه آزاد ) - مسئولين شعب دانشگاه آزاد\r\nبسم اللَّه الرحمن الرحيم\r\n\r\nغنى بودن فرهنگ و ادب ايرانى\r\nمن از شما آقايانى كه زحمت كشيده و به اينجا تشريف آورده‌ايد تا از نزديك در خدمت‌تان باشيم تشكر مىكنم . همه بايد اين معنا را احساس كنيم كه كارها را خودمان انجام دهيم . و اين مسئلهء خلافى كه به ذهن دانش‌آموزان و دانشجويان ما تلقين كرده بودند كه به غير از رفتن به امريكا و فرانسه و انگلستان در جاى ديگرى امكان ندارد به جايى رسيد و همين امر موجب شد كه جوان‌هاى ما را دسته دسته بردند و فاسد كردند از فكرمان دور كنيم . ما مىدانيم كه شرقىها و غربىها با ما خوب نيستند و نخواهند بود و خير و صلاح ما را نمىخواهند ، و دليلش هم وضعى است كه شما مىبينيد كه اكثر جناح‌هايى كه در دنيا هستند بر ضد ما تبليغ مىكنند و اين به خاطر آن است كه آنها اسلام را نمىخواهند ، و هر كشورى كه بخواهد به اسلام عمل كند ، مورد تهاجم آنها قرار مىگيرد . لذا ما بايد فكرى بكنيم كه جوان‌هاى ما در همين جا خوب تحصيل بكنند و بر فرض احتياجى به خارج رفتن باشد به كشورهايى بروند كه استعمارى نباشد و طمع اينكه ما تحت سلطهء آنان باشيم ، نداشته باشند . و من اميدوارم كه به زودى وضعى پيش بيايد كه نيازى به خارج رفتن نباشد و اين بسته به فعاليت شما آقايان و ساير دوستان در اين امر حياتى است كه از وجود اين جوان‌هاى خوبى كه داريم چقدر استفاده شود كه در همين جا تربيت گرديده و مشغول خدمت به خدا و خلق باشند . و از گوش خودمان بيرون بكنيم كه همه چيزمان بايد از خارج بيايد ، و بر فرض كه به خاطر احتياج چيزى را وارد مىكنيم ، فرهنگ و ادبمان چرا از خارج باشد ؟ ما داراى ادب و فرهنگ غنى هستيم ، و آيا صحيح\r\n\r\n","description":"","footnote":"","page_name":" 218 ","page_number":238},
  {"content":"\r\n\r\nاست كه چون آنها موشك درست مىكنند ما بايد تابع آنها باشيم ، در حالى كه آنها با اين صنعت‌ها دنيا را تخريب مىكنند و ما مىخواهيم صنعتى داشته باشيم كه تخريبگر نباشد ، بلكه مفيد و سازنده باشد .\r\nشما با روابطى كه اكنون با حوزه‌هاى علميه داريد ، خدمات زيادى مىتوانيد انجام دهيد . شايد شما توجه نداشته باشيد كه در مدت سلطنت رضا خان و پسرش ، كه من از اول تا آخر شاهد آن بودم ، چقدر بر حوزه‌هاى علميه فشار وارد مىكردند تا حوزه‌اى در كار نباشد . از يك طرف درها را باز كردند و گفتند هر كس به طرف ما بيايد چه مىكنيم و چه خواهيم كرد ، و از طرف ديگر به قدرى روى طلبه‌ها فشار بود كه نمىتوانستند روز در حجره‌هايشان بمانند و مىبايست قبل از طلوع آفتاب بيرون رفته و بعد از غروب آفتاب برگردند كه الحمد للَّه موفق نشدند . و حوزه‌هاى علميه باقى ماند و با همان وضع اول حفظ گرديد كه الآن نيز بايد به همان گونه حفظ گردد . و دانشگاه‌ها با حوزه بايد روابط داشته باشند و مسائلشان را با يكديگر مبادله كنند . ما الآن در فرهنگ و اكثر علوم احتياجى به خارج نداريم . و اگر در صنعت هم مانند آنها نيستيم نبايد خودمان را ببازيم و بگوييم كه آنها پيشرفته هستند و ما همه چيزمان بايد خارجى باشد . نه ، مسأله اين جور نيست . نبايد اگر صنعتى از آنها مىگيريم انگليسى يا روسى يا امريكايى بشويم ، بلكه بايد مسلمان بود .\r\nالبته استفاده از علوم و گرفتن آن از ديگران مانعى ندارد ، ولى بايد توجه داشت كه از جايى علوم را بگيريم كه نخواهند ما را منحرف كنند كه در سابق اگر مقدارى از علوم و تخصصها را به ما مىدادند ، مىخواستند ما را از همه چيزمان منحرف نموده و مصرفى بار بياورند . و من اميدوارم كه ان شاء اللَّه شما آقايان و سايرين كمك كنيد تا اين دانشگاهى كه به پيشنهاد آقاى هاشمى تأسيس گرديد و پيشنهاد بسيار خوبى بود ، « 1 » فعاليتش زياد گرديده و در همه جا توسعه پيدا كند . خداوند به همهء شما توفيق عنايت كند و سالم و رستگار باشيد .\r\nو السلام عليكم و رحمة اللَّه\r\n\r\n\r\n","description":"","footnote":"\r\n( 1 ) - اشاره به طرح تأسيس « دانشگاه آزاد اسلامى » كه آقاى هاشمى رفسنجانى در خطبه‌هاى نماز جمعه پيشنهاد كرد .\r\n","page_name":" 219 ","page_number":239},
  {"content":"\r\n\r\n\r\nسخنرانى [ در جمع مسئولان دستگاه قضايى كشور ( تبيين ظلم و جنايات قدرتها ) 
  ]\r\nزمان : صبح 29 آبان 1362 / 14 صفر 1404\r\nمكان : تهران ، حسينيه جماران\r\nموضوع : لزوم تقويت قوهء قضاييه - تبيين ظلم و جنايات قدرتها\r\nحضار : موسوى اردبيلى ، سيد عبد الكريم ( رئيس ديوان عالى كشور ) - اعضاى شوراي عالى قضايى - رؤسا و مستشاران و دادياران ديوان عالى كشور - رؤساى شعب ديوان عدالت ادارى - حقوقدانان شوراى نگهبان - قضات بازرسى كل كشور - اعضاى دادگاه عالى قم - رؤساى شعب كيفرى يك و دو - دادگاههاى مدنى خاص - دادگاههاى انقلاب - رؤساى دادگستريهاى مراكز استان و شهرستانها و دادستانهاى انقلاب و عمومى - اعضاى سازمان قضايى ارتش\r\nبسم اللَّه الرحمن الرحيم\r\n\r\nفساد همهء ارگانها در رژيم سابق\r\nمن تشكر مىكنم از آقايان علما و فضلا و قضات كه تشريف آوردند و ما را مفتخر كردند به اين تشريف فرمايى . و من اميدوارم كه خداوند همه را حفظ كند و در پناه خودش توفيق بدهد كه خدمت كنند . ما در هر قضيه‌اى كه فكر مىكنيم كه در سابق ، در اين رژيم سابق بوده است دست روى هر كدام كه مىگذاريم ، مىگوييم اين بدتر از ديگران بوده . وقتى مىرويم سراغ آن يكى ، آنجا مىگوييم اين بدتر از ديگران بوده و هكذا . وقتى قوّهء دادگسترىاش را و قوّهء قضاييه‌اش را شما نگاه كنيد ، مىبينيد كه آن چيزى كه در آن نبوده است اسلام بوده و عدالت اسلامى . و وقتى كه به مجلس‌اش نگاه مىكرديم ، مىبينيم آنكه نبوده است ارتباطش با مردم . وقتى به ارتش‌اش نگاه مىكرديم ، مىبينيم كه آنكه نبوده است فعاليت در راه كشور خودشان . لا بد آقايان اطلاع دارند كه آن وقت كه متفقين آمدند و حمله كردند به ايران ، زمان رضا خان - با آن هياهويى كه رضا خان در آورده بود كه ما ديگر چه هستيم و چه هستيم - سه ساعت گفته بودند كه اينها مقاومت كردند در مقابل آنها ، و بعد كه رضا خان از يكى از اينها - سركردگان\r\n\r\n","description":"","footnote":"","page_name":" 220 ","page_number":240},
  {"content":"\r\n\r\nآن وقت - پرسيده بود كه چرا سه ساعت ؟ گفته بود كه قربان سه ساعت حرف است ، آنها آمدند و ما رفتيم . مسأله اين بود . ارتش آن طور بود ، دولت آن بود كه ديديد . شما بسيارتان ، خوب ، اين اواخر ديگر يادتان است . فرمانداران و فرماندهان و استانداران و اينها آنها بوده است كه ملاحظه كرديد و دادگسترىاش هم آن بود كه اطلاع داريد ، مجلس‌اش هم آن بود ، دانشگاهش هم آن بود . عرض كردم وقتى سراغ دانشگاه مىرويم مىبينيم كه بدتر از همه جا دانشگاه بوده است . وقتى سراغ قضات مىرويم مىبينيم بدتر از همه اين بود ، و زحمت دارد كه اينها اصلاح بشود . و خداوند تأييد كرده است اين جمهورى اسلامى را كه در ظرف اين مدت كم در صورتى كه انقلاب بوده ، در صورتى كه همهء كشورهاى بزرگ مخالف بودند با ايران به همه معنا و فشارهايشان را بر اين كشور به همه طرف وارد كردند ، تبليغات سرتاسرى آن طور كرده است ، مع ذلك در اين مدت كم در همه جا يك پيشرفت‌هاى چشمگير شده است . دانشگاه به حمد اللَّه ، و اميدوارم كه به زودى همه جهاتش درست بشود و روى موازين باشد ، و دادگسترى و قوهء قضاييه به حمد اللَّه كار زياد كردند . و موجب سرافرازى يك ملت است كه در مدت بسيار كم با همهء مشكلات و با اينكه مهيا نبودند علماى ما براى قضاوت و امر قضاوت ارتباط با آنها نداشته است ، مع ذلك موفق شده‌اند و تا كنون خدمت‌هاى فراوان كرده‌اند .\r\nو من اميدوارم كه همهء علماى بلادى كه در سرتاسر ايران هستند و تمام حوزه‌هايى كه در سرتاسر ايران هستند ، اينها اين جمهورى را كه از خودشان مىدانند ، آن چيزهايى كه نقص وارد مىشود در اينها و احساس مىكنند كه ناقص است ، جديت كنند كامل بشود .\r\n\r\nلزوم تقويت قوهء قضاييه\r\nكشور امروز مال خود شماست و خود شما بايد اداره كنيد . قوهء قضاييه امروز قوهء قضاييهء اسلامى است و رو به اسلام دارد مىرود و بايد خود علماى اسلام اين را تقويت كنند ، و افراد را بفرستند . علمايى كه در بلاد هستند يا خودشان يا كسانى كه مربوط به آنهاست و مىتوانند قضاوت كنند ، پيشنهاد كنند كه وارد بشوند در اين قوهء قضاييه تا\r\n\r\n","description":"","footnote":"","page_name":" 221 ","page_number":241},
  {"content":"\r\n\r\nان شاء اللَّه رفع نقيصه به همه معنا بشود . نبايد ما حالا بنشينيم اميد اين پيدا كنيم كه خير ، خودش مىشود . نه ، هيچ امرى خودش نمىشود ، با كوشش ، امرها تحقق پيدا مىكند . و در واقع قضا هم از باب اينكه يك واجب شرعى است بر همه مگر اينكه به مقدار كفايت داشته باشيم ، از اين جهت ، اين عمل به يك وظيفهء شرعى و اسلامى است و عذرى نيست از براى ما امروز كه بگوييم ما نتوانستيم ، يا ما داخل كار نبوديم . نخير ، همهء شما ، هر يك از آقايان در هر جا هستند اينها پيشنهاد كنند و وارد بشوند قوهء قضاييه را تقويت بكنند .\r\nكسانى كه در حوزه‌ها هستند و آنهايى كه درس خوانده هستند و در حوزه‌ها ديگر سمت مدرسى و اين طور چيزها را ندارند ، آنها هم تشريف بياورند و اين قوّهء قضاييه را تقويت بكنند تا ان شاء اللَّه درست بشود اين قوه . اگر اين قوهء قضاييه درست بشود ، بسيارى از مشكلات كشور درست مىشود . مردم سر و كار دارند با اين قوه ، با دادگسترى سر و كار دارند . و به شما آقايان قضات هم عرض مىكنم كه خدا را در نظر داشته باشيد در باب قضا . قوّهء قضاييه سر و كارش با جان مردم است ، با مال مردم است ، با نواميس مردم است ، و بايد هميشه خدا را ناظر و حاضر ببينيد كه خداى نخواسته نبادا يك اشتباهى در كار بشود ، يك وقت خطايى بشود . خطاى شماها بزرگ است و ممكن است يك خطا موجب قتل يك كسى بشود ، يك خطا موجب به باد رفتن آبروى كسى بشود . اينها را بايد بسيار نظر بكنيد و بسيار دقت بكنيد كه اين شغل در عين حالى كه واجب است و لازم است - همه ما - در صورتى كه به مقدار كفايت نباشد همه شركت بكنند و بسيار شريف است ، در عين حال ، خوب ، مسئوليتش هم بسيار زياد است . و بايد ان شاء اللَّه همهء آقايان جديت بكنند كه اين قوّهء قضاييه به آن طورى كه شارع مقدس مىخواهد ، به آن طور عمل بشود و البته از باب اينكه حوزه‌ها مهيا نبودند و دست‌شان از قضا كوتاه بوده و مهيا براى اين كار نبودند ، حالا كه مهيا شدند حوزه‌ها هم به راه افتادند براى اينكه ، اين كار را تتميم كنند . و دروسى راجع به قضا در حوزه‌ها درست عمل بشود و درس‌هايى گفته بشود تا اينكه ان شاء اللَّه به زودى اين پرسنلى كه ايشان مىگويند كه باز به قدر پانصد نفر ناقص داريم ان شاء اللَّه درست بشود . اين پانصد نفر در حوزهء اصفهان و مشهد و تبريز و\r\n\r\n","description":"","footnote":"","page_name":" 222 ","page_number":242},
  {"content":"\r\n\r\nساير جاها چيزى نيست . خوب مىتوانند از اينجا بيايند و قم هم كه خوب كمك مىكند و اميدوارم كه ان شاء اللَّه همه موفق باشيد و خداوند همه را تأييد كند كه خودمان كارهاى خودمان را انجام بدهيم .\r\n\r\nفرانسه پناهگاه تروريستها\r\nو من عرض مىكنم كه ما كه امروز گرفتار اين بليات هستيم ، گرفتار اين دولت‌ها هستيم ، گرفتار اين قدرت‌هاى بزرگ هستيم ، بايد خودمان همهء جهات خودمان را خودمان حفظ كنيم . شما مىبينيد كه در هر جا براى اسلام يك گرفتارى پيش مىآورند با يك اسمى روى آن مىگذارند و يك بساطى درست مىكردند . ما آن وقت خيال مىكرديم كه صدام اين است كه تلافى مىكند ، بيخودى ، در جنگ شكست مىخورد ، آن وقت تلافىاش را سر خوزستان در مىآورد و كردستان . خيال مىكرديم كه اين كار ، كار صدامى است . معلوم شد كه همه اين جور هستند . چند نفر به واسطهء اينكه آن قدر صدمه ديدند از اين قدرت‌هاى بزرگ و از امريكا و از اسرائيل و از فرانسه و از امثال اينها ، اين قدر صدمه ديدند ، چند نفر خودشان را فدا مىكنند براى ملت خودشان و مىروند يك جايى را منفجر مىكنند . بعد اسرائيل تلافى مىكند . خوب ، از اسرائيل همه متوقع‌اند .\r\nاسرائيل ذاتش همين ذات است ، بايد عمل بكند اين طورى كه مىكند . اما فرانسه كه خودش را يك ملت چه مىداند ، و آن قدر در طول تاريخ ادعا كرده است ، چرا اين طور تروريست از كار در آمد ؟\r\nملت فرانسه بايد اين مطلب را احساس بكند كه در طول تاريخ آن قدر كه از فرانسه تعريف كرديد و كتاب نوشتيد و چه كرديد ، در اين برههء زمان آبروى فرانسه را اين دولت از بين برد . دولت فرانسه آبروى ملت فرانسه را از بين برد ، صورت ملت فرانسه را يك صورت مشوه جلوه داد در بين ملت‌ها . اكثر ملت‌ها و مردم‌ها تميز نمىدهند كه ، جدا نمىكنند دولت را از ملت ، خصوصاً آنجاهايى كه جمهورى است . آنجاهايى كه جمهورى است ، ملت است كه بايد اساس را در دست بگيرد . نمىپذيرند از ملت فرانسه\r\n\r\n","description":"","footnote":"","page_name":" 223 ","page_number":243},
  {"content":"\r\n\r\nكه او بگويد دولت ما اين طورى است . ملت فرانسه به فكر بيفتد كه آبروى خودش را كه دارد از بين مىرود حفظ بكند و اين دولت را سر جاى خودش بنشاند ، اين دولت را كنار بگذارد . اين دولتى كه تروريست اعظم بايد اسمش را گذاشت براى اينكه ، هر چه تروريست است جمع مىشود در فرانسه ، بعد هم خودش تروريستى مىكند . يك كسى او را مىزند به واسطهء اينكه جنايتكار است ، او مىزند يك كس ديگرى را مىكشد .\r\nتلافى مىكند سر كس ديگرى . خوب ، اين ملت فرانسه بايد فكر اين كار باشد و همين طور ملت‌هاى ديگر . ملت‌ها كه تقصيرى ندارند . تقصير ملت‌هايى كه جمهورى هستند اين است كه رأى مىدهند به اينها و بعد كه رأى دادند اختيار را دست اينها مىدهند . بايد بعد كه چيز كردند ، با تظاهرات ، با چيزها اين كار را كنار بگذارند . الآن هم مىتوانند اين كار را بكنند . حفظ كنند آبرويى را كه در طول تاريخ شما براى فرانسه درست كرديد ، اين را حفظش كنيد ، اينها دارند از بين مىبرند . اينها تروريست شده‌اند .\r\nدولت فرانسه از آنجا كه مىبيند كه از عراق طلب دارد و طلبش را نمىتواند بدهد ، تلافىاش را سر ايرانىها در مىآورد . تلافى سر ايرانى براى چه در مىآورد ، خوب ، عراق نمىتواند طلب شما را بدهد از خودش وصول كنيد ، چرا به او طياره ، نمىدانم چه مىدهيد كه ايران را بزند ؟\r\n\r\nظلم به ملتها با اسم اصلاح طلبى\r\nوضع الآن اين طور شده است كه اصلًا گرفتار شده‌ايم ما بين قوه‌هاى مقتدرى كه بر خلاف نظر حتى ملت خودشان عمل مىكنند . گمان نمىكنم كه ملت امريكا راضى باشد كه دولت امريكا از هر سوراخى سرش را بيرون بياورد و جوان‌هاى خودشان را به كشتن بدهد ، و همين طور فرانسه و ساير جاها . حالا كه انگليس هم آمده است ، فرانسه هم سرش را تو سرها آورده ، جزو خياطها شده است . آن پالان دوز را مىگفتند كه همراه خياطها مىرفت ، گفتند تو كجا مىروى ؟ گفت : ما هم اهل بخيه هستيم . حالا اين قدرتمندهاى بزرگ كه توى دنيا جمع شده‌اند و مردم را دارند اذيت مىكنند ، از آن\r\n\r\n","description":"","footnote":"","page_name":" 224 ","page_number":244},
  {"content":"\r\n\r\nطرف فرانسه هم آمده و انگلستان هم تازه آمده و خودشان را سرشان را داخل در سرها كرده‌اند كه بگويند ما هم جزو بخيه زن‌ها هستيم . چرا وضع اين طور شده ؟ مگر آنها چه بردند در اين كار ؟ مگر آنها در اين جنايات چه شرافتى تهيه كرده‌اند ؟ الآن امريكا ، دولت امريكا ، دولت شوروى كه اين جنايات را مىكنند و با هم مسابقه مىكنند در جنايتكارى ، در ظلم به مردم ، در جنايت به مردم ، مگر آنها چه بردند كه شما مىخواهيد - شما هم - همراه آنها باشيد ؟ شما هم برويد چه بكنيد ؟ بالاخره مسلمين بايد فكر بكنند .\r\nاين مسلمان‌ها و اين اعراب كه تقريباً اكثر بسيارى از مسلمين را آنها تشكيل مىدهند و گرفتار دست اينها هستند ، اينها فكر بكنند كه نبايد اين طور خودشان را دست آنها بدهند كه هر جا الآن لبنان را آن طور كرده‌اند ، لبنانى ديگر براى كسى نمانده است . خوب ، چرا اين اختلافات را شما دست بر نمىداريد تا اينكه اينها نتوانند بيايند سراغ شما ؟ و چرا بايد آنها بيايند و مردم را آن طور اذيت بدهند به اسم اينكه ما مىخواهيم اصلاح بكنيم ؟ اين اصلاح كه نيست . شما اگر مصلح بوديد ، اگر صلح طلب بوديد كه اين طور وضع‌تان نبود .\r\nشما صلح طلبيد و مىآييد در لبنان به اسم اينكه ما صلح طلب هستيم و مردم را ناراحت مىكنيد ؟ شما برويد كنار ، مردم خودشان كار خودشان را درست مىكنند نمىگذاريد كه مردم اصلاح كنند كار خودشان را . هر كدامتان به يك اسمى وارد مىشويد در يك كشورى . مثلًا فرض كنيد كه روسيه وارد مىشود در افغانستان به اسم اينكه مىخواهيم اصلاح كنيم آنجا را . امريكا و فرانسه و انگلستان و اينها هم وارد مىشوند در لبنان مىخواهيم اصلاح كنيم . اين براى اين است كه ، مسلمان‌ها بيدار نيستند . دولت‌هاى مسلمين نمىدانند چه قوه‌اى دست‌شان هست و چه جور اينها را مىتوانند از بين ببرند .\r\nاگر - يك - ده روز اين مسلمين منافع خودشان را قطع كنند از شرق و غرب ، آنها سر جاى خودشان مىنشينند . ولى افسوس اين است كه نمىتوانند ، نمىفهمند چه بايد بكنند . آنها را ترسانده‌اند به طورى كه اگر چنانچه بكنيد چه خواهد شد . خوب ، اين « اگر » در ايران هم بود ، لكن ايران كار خودش را كرد و هيچ كارى هم نتوانستند بكنند . حالا هم نمىتوانند بكنند ، بعدها هم نمىتوانند بكنند . يعنى مادامى كه ايران اين ايران است ،\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nمادامى كه بين همه روابط اسلامى و انسانى هست ، مادامى كه يك ملت هست اينها ، مادامى كه زن و مرد و بچه و بزرگ ايران اين وضع را دارند ، هيچ قدرتى در عالم نمىتواند كارى بكند . چرا مسلمان‌ها اين طور نشوند ؟ چرا حجاز اين طور نشود ؟ و چرا عراق اين طور نشود ؟ و مع الأسف به واسطهء حماقت بعض - رأس - رؤوس ، به جان هم مىاندازند همه را . اين را وادار مىكنند حمله كند به ايران ، آن قدر ضرر ببرد ، آن قدر رنج ببرد ، آن قدر چه بكند ملت عراق را ، آن طور صدمه وارد به آن بكند براى يك حماقتى كه آنها گفتند برو سردار قادسيه بشو ! از آن طرف هم فلسطينىها را به جان هم انداخته‌اند . جنگ بين خودشان آن طور مىبينيد كه واقع شده . از آن ور هم اختلاف ما بين خود ما ، دولت‌هاى مسلمين . آخر چرا بايد اين طور باشد ؟ اينها اگر واقعاً بيدار بشوند و بفهمند چه قدرتى در دست‌شان هست و چه منابعى در دست اينها هست كه منابع ، رگ حيات آنها در دست اينهاست ، خوب ، با هم روابط پيدا مىكنند ، روابط دوستى پيدا مىكنند . خوب ، ما هى فرياد مىزنيم كه آقا بياييد با هم دوست باشيم ، چه هى آنها مىگويند نه ، ايران مىخواهد همه كشورهاى دنيا را از بين ببرد . ايران چرا مىخواهد ببرد ، ايران مىخواهد همه را اصلاح كند ؛ مىخواهد كه با هم باشند همه‌شان ، برادر باشند همه‌شان . مع ذلك نمىفهمند و بايد چه كرد اين را . و من اميدوارم كه كم كم درست بشود ، و كم كم ملت‌ها بيدار بشوند و از راه ملت‌ها اين كارها اصلاح بشود و ان شاء اللَّه خداوند تأييد مىكند و خداوند شما را و همهء كسانى كه در اين كشور خدمت مىكنند به اين كشور ، خدمت مىكنند به اسلام ، تأييد كند . و مادامى كه قصد خالص باشد ، توجه به خدا باشد و خالص باشد ، تا اين طور باشد بلااشكال پيروز هست اين كشور و از اينجا هم موجش مىرسد به همه جا و رسيده است . و انقلاب شما به حمد اللَّه صادر شده است ، نه اينكه صادر مىشود ، صادر شده و تقويت مىشود در خارج .\r\n\r\nاستقلال قوهء قضاييه\r\nو از نكاتى كه تذكر بدهم اين است كه قوّهء قضاييه همان طورى كه آقا فرمودند يك قوّهء مستقل بايد باشد . يعنى در همه جاى دنيا اين اسم هست كه قوّهء قضاييه مستقل است .\r\n\r\n","description":"","footnote":"","page_name":" 226 ","page_number":246},
  {"content":"\r\n\r\nحالا مادر كشور خودمان كه استقلال داده است اسلام به قوّهء قضاييه و قاضى و قوّهء قضاييه مستقل است و هيچ كس نبايد در آن دخالت بكند . قضات نبايد گوش به هيچ كس بدهند جز آنكه براى خدا كار خودشان را انجام بدهند ، حق را ملاحظه بكنند . اگر فرض كنيد كه يك جايى را ديدند حق است ، اگر تمام كشور ايران به آنها چيز بكنند كه به آن طرف حكم بدهيد ، نكنند . خدا اين طور مقرر فرموده است ، بايد شما به حق برسيد .\r\nكار به اينكه اين رفيق فلان است ، اين دوست فلان است ، اين پسر فلان است ، اين خود فلان است ، خير ، كارى به اين كارها نداشته باشيد . بايد شما به همان طورى كه شرع مقدس امر فرموده است قضاوت كنيد و مستقل در قضاوت باشيد و محتاط در قضاوت . احتياط در قضاوت كنيد ، توجه بكنيد كه نبادا يك مظلومى حقش ضايع بشود يا يك نفرى زايد بر آن مقدارى كه بايد جريمه بشود يا - براى - تعزير بشود ، يا - به - چه بشود ، زايد بر او نباشد . گرفتارى دارد اين مسائل ، بايد اين را خيلى توجه بكنيد . و من اميدوارم كه آقايان علمائى كه الآن مشغول هستند و بعدها هم ان شاء اللَّه مىآيند و مشغول مىشوند ، توجه بكنند كه مستقل هستند و كسى حق اينكه هيچ نقشه‌اى ، هيچ دخالتى در كار آنها بكند ندارد . و البته روى موازين شرعى اگر اشتباه ثابت شد ، آن وقت روى همان موازين شرعى عمل مىشود . و خداوند همهء شما را موفق بدارد و من دعاگوى همهء شما هستم .\r\nو السلام عليكم و رحمة اللَّه .\r\n\r\n","description":"","footnote":"","page_name":" 227 ","page_number":247},
  {"content":"\r\n\r\n\r\nنامه [ به آقاى خامنه‌اى در مورد تشكيل اداره حفاظت اطلاعات در ارتش 
  ]\r\nزمان : 1 آذر 1362 / 16 صفر 1404\r\nمكان : تهران ، جماران\r\nموضوع : تشكيل اداره حفاظت اطلاعات زير نظر رئيس ستاد مشترك ارتش\r\nمخاطب : خامنه‌اى ، سيد على ( رئيس جمهور وقت و رئيس شوراي عالى دفاع )\r\n[ محضر مبارك رهبر عزيز و عظيم الشأن حضرت امام خمينى - مدّ ظلّه العالى\r\nالسلام عليكم و رحمة اللَّه\r\nبنا بر ضرورت و اهميت بىبديل ادارهء حفاظت اطلاعات در ارتش و با توجه به مصوبهء مجلس شوراى اسلامى كه اطلاعات ارتش را مستقل و وابسته به ستاد مشترك دانسته و تأييد مقام معظم رهبرى نسبت به مسئول آن كه بوسيلهء رئيس ستاد مشترك تعيين مىگردد را شرط كرده است ، در پى مباحثات مشروحى در شوراي عالى دفاع با حضور كليهء اعضاى آن شورا و نماينده و رئيس كميسيون دفاع مجلس شوراى اسلامى تصويب شد كه از آن مقام معظم نسبت به تشكيل اين اداره زير نظر رئيس ستاد مشترك ارتش استيذان « 1 » شود . مستدعى است نظر مبارك را اعلام فرمايند .\r\n1 / 9 / 62 - سيد على خامنه‌اى 
  ] .\r\nبسمه تعالى\r\nموافقت مىشود .\r\n1 / 9 / 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - اذن خواهى ، كسب اجازه\r\n","page_name":" 228 ","page_number":248},
  {"content":"\r\n\r\n\r\nنامه [ به آقاى خامنه‌اى ( تشكيل هيأت رسيدگى به زمينهاى مزروعى بلاتكليف ) 
  ]\r\nزمان : 4 آذر 1362 / 19 صفر 1404\r\nمكان : تهران ، جماران\r\nموضوع : تشكيل هيأت رسيدگى به زمينهاى مزروعى بلاتكليف\r\nمخاطب : خامنه‌اى ، سيد على ( رئيس جمهور وقت )\r\n[ بسم اللَّه الرحمن الرحيم . محضر مبارك رهبر بزرگوار و عزيز حضرت مستطاب آيت اللَّه العظمى امام خمينى - مدّ ظلّه العالى\r\nهمه ساله در فصل كاشت هيأتى متشكل از ارگانهاى ذيربط زير نظر قاضى شرع به امور زمينهاى مزروعى بلاتكليف رسيدگى و جهت بهره‌بردارى موقت از آن اقدام لازم را انجام مىدهند . مستدعى است در صورت صوابديد به رياست قوهء قضائيه دستور فرمايند امسال نيز به تشكيل هيأتهاى مزبور اقدام كنند .\r\n3 / 9 / 62 - سيد على خامنه‌اى 
  ] .\r\nبسمه تعالى\r\nتا تعيين تكليف قطعى ، جناب حجت الاسلام آقاى اردبيلى « 1 » به نحو سالهاى گذشته عمل نمايند .\r\n4 / 9 / 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - آقاى سيد عبد الكريم موسوى اردبيلى ( رئيس ديوان عالى كشور )\r\n","page_name":" 229 ","page_number":249},
  {"content":"\r\n\r\n\r\nنامه [ به آقاى خامنه‌اى ( موافقت با فرمانده جديد نيروى هوايى ) 
  ]\r\nزمان : 4 آذر 1362 / 19 صفر 1404\r\nمكان : تهران ، جماران\r\nموضوع : انتصاب آقاى هوشنگ صديق به فرماندهى نيروى هوايى\r\nمخاطب : خامنه‌اى ، سيد على ( رئيس جمهور و رئيس شواريعالى دفاع )\r\n[ بسم اللَّه الرحمن الرحيم . مقام معظم رهبر انقلاب و فرمانده كل نيروهاى مسلح حضرت امام خمينى\r\nبا اظهار قدردانى از خدمات ارجمند و صادقانهء سرهنگ معينىپور در طول تصدى فرماندهى نيروى هوايى ، شوراي عالى دفاع در اجراى مفاد اصل يكصد و دهم قانون اساسى ، قبول استعفاى وى و انتصاب سركار سرهنگ هوشنگ صديق به فرماندهى نيروى هوايى جمهورى اسلامى ايران را به آن حضرت پيشنهاد مىكند .\r\n3 / 9 / 62 - سيد على خامنه‌اى رئيس جمهورى و رئيس شوراي عالى دفاع 
  ] .\r\nبسمه تعالى\r\nبا قدردانى از زحمات ايشان و دعا براى توفيق به خدمت اسلام و ملت ، موافقت مىشود .\r\n4 / 9 / 62\r\nروح اللَّه الموسوي الخمينى\r\n\r\n","description":"","footnote":"","page_name":" 230 ","page_number":250},
  {"content":"\r\n\r\n\r\nپيام [ به ملت ايران و خانواده‌هاى معظم شهدا ( تجليل از شهدا ) 
  ]\r\nزمان : 7 آذر 1362 / 22 صفر 1404\r\nمكان : تهران ، جماران\r\nموضوع : تجليل از شهدا\r\nمخاطب : خانواده‌هاى معظم شهدا ، ايثارگران و ملت ايران\r\nبسم اللَّه الرحمن الرحيم\r\nاگر جهاد فى سبيل اللَّه و دفاع از حريم قرآن كريم و اسلام عزيز و ميهن اسلامى تا مرز شهادت وظيفه‌اى الهى و آرمانى انسانى است ، به حمد اللَّه تعالى ملت عظيم الشأن متعهد ايران از طبقات و قشرهاى گوناگون ، زن و مرد و كبير و صغير ، اين وظيفه را در جبهه‌ها و پشت جبهه‌ها بطور شايسته ايفا نموده‌اند و با شهادت و فداكارى از ارزشهاى اسلامى - انسانى خود دفاع شجاعانه نموده‌اند . در بين اين شهيدان و اصل به حق و شهيدان زنده « 1 » كه در صفوف مقدم جهاد نام خود را ثبت و گوى سبقت ربوده‌اند ، جمعى از برادران روحانى هستند كه با همرزمان مجاهد خويش به شهادت يا به مرز آن رسيده و خون پاك خود را مخلوط به خون مطهّر ساير شهدا نموده‌اند .\r\nخداوند رحمن به اينان كه موجب سرافرازى روحانيت شده‌اند و به همهء شهيدان و جانبازان كه براى ملت و كشور افتخار آفريدند اقامتگاه روحانى و معنوى در جوار كرامت خويش مرحمت فرمايد ؛ و از آن روزىِ خاصى كه در ميهمانى خود براى شهيدان فى سبيل اللَّه « 2 » مقرر فرموده به همه عنايت فرمايد ؛ و به بازماندگان آنان ، خصوصاً مادران و پدران و همسرانشان ، صبر جميل و اجر جزيل مرحمت نمايد ؛ و به امثال من كه وامانده از قافله‌ايم ، توفيق خدمت دهد .\r\n\r\n\r\n","description":"","footnote":"\r\n( 1 ) - جانبازان انقلاب\r\n( 2 ) - اشاره به آيهء 169 سورهء آل عمران : «  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  » آنانى را كه در راه خدا كشته شدند مرده مپنداريد ، كه آنان زنده‌هايى هستند كه نزد خدايشان روزى مىخورند .\r\n","page_name":" 231 ","page_number":251},
  {"content":"\r\n\r\nسلام بر شهداى اسلام از عصر نبوت تا كنون و پس از اين درود بر ملت مجاهد ايران\r\nو سلام و صلوات خداوند و اوليايش بر ولىّ امر و خاتم اوصياء ، بقية اللَّه فى الأرضين - ارواحنا لمقدمه الفداء .\r\n22 شهر صفر 1404\r\nروح اللَّه الموسوي الخمينى\r\n\r\n","description":"","footnote":"","page_name":" 232 ","page_number":252},
  {"content":"\r\n\r\n\r\nسخنرانى [ در جمع مسئولان و كاركنان وزارت بهدارى ( وظايف پزشكان و پرستاران ) 
  ]\r\nزمان : صبح 16 آذر 1362 / 2 ربيع الاول 1404\r\nمكان : تهران ، حسينيه جماران\r\nموضوع : جايگاه حرفه پزشكى و وظايف پزشكان و پرستاران\r\nحضار : منافى ( وزير بهدارى ) و كاركنان وزارتخانه\r\nبسم اللَّه الرحمن الرحيم\r\n\r\nتأثير تقويت روانى در اعادهء سلامتى\r\nمن اميدوارم كه شما آقايان كه دريك وزارتخانه‌اى هستيد كه براى مستمندان ، براى مريضان ، براى بيماران و عليلان و مجروحان خدمت مىكنيد ، خداوند توفيق زيادتر به شما عنايت كند ، و براى شما خداوند اخلاص نصيب كند كه كارهاى شما براى خدا باشد و براى خدا اين زحمت ارزنده را بكشيد و اجر را از خداى تبارك و تعالى اميد داشته باشيد . مسئلهء بهدارى يكى از امور بسيار مهم است . هم پزشك مهم است ، هم پرستار مهم است ، هم كارمندان اين دستگاه . و چيزى كه بسيار اهميت دارد براى پزشكان و پرستاران و آنهايى كه تماس با مريض‌ها و بيمارها و مجروح‌ها دارند اين است كه روح عطوفت در آنها باشد . يكى از امورى كه كمك مىكند به خوب شدن مريض‌ها و اعادهء صحت براى آنها ، اين است كه پزشك آنها ، پرستار آنها ، به آنها تقويت روانى بدهد . اگر انسان اعتقادش شد كه خوب مىشود از اين مرض ، اين كمك مىكند به اعادهء صحت ، و اگر نظرش اين طور شد كه در اين مرض ديگر خوب نمىشود ، اين او را رو به هلاكت زودتر مىبرد . و اين به عهدهء پزشكان است و پرستارهاست . چه پرستارها از خانم‌ها و براى خانم‌ها باشند و چه از آقايان و براى آقايان باشند ، اين نكته را بايد در نظر داشته باشند كه عطوفت به آنها و اميد دادن به آنها و وعدهء سلامت به اذن اللَّه براى آنها ، كمك مىكند به صحت آنها . كمك شماست براى كارهايى كه انجام مىدهيد ، هر چه خوب رفتار كنيد با آنها براى شما پيش خداى تبارك و تعالى اجْر است . فرضاً يك مريضى به\r\n\r\n","description":"","footnote":"","page_name":" 233 ","page_number":253},
  {"content":"\r\n\r\nنظر شما حتماً از اين مرض نجات پيدا نمىكند ، لكن اولًا اينكه دست غيب هم در كار هست كه آن ماوراى نظر امثال ماست و شما هم مأيوس نباشيد . و ثانياً اينكه چه بهتر كه يك مريضى كه از اين دنيا مىخواهد برود با دل خوش از شما برود ، با اميد باشد . اين طور نباشد كه به او گفته بشود تو خوب نمىشوى . همين در زود مردن او و در طولانى شدن مرض او كمك مىكند و با دل افسرده از اين دنيا مىرود . لكن اگر به او اميد داديد ، محبت كرديد ، نوازش كرديد ، خدمت صادقانه كرديد ، با روى خوش خدمت كرديد به اين مريض‌ها كه افسرده‌اند اكثراً ، اگر اين طور باشد ، بر فرض اينكه از اين دنيا هم برود با يك روح اميدوار و شيرين از اين دنيا مىرود و اين براى شما ارزشمند است خيلى .\r\n\r\nتوجه پزشكان خارج از كشور به نياز مردم\r\nپزشك‌ها بايد خيلى توجه بكنند به اينكه كارشان بسيار اهميت دارد ، سر و كارتان با جان مردم است و اهميت بسيار دارد ، و بايد همهء دقت‌هايى كه داريد بكنيد و مع الأسف بسيارى از پزشك‌هاى ما خارج كشور هستند ، يا از ايران رفته‌اند ، يا بوده‌اند در آنجا و مراجعت نكردند به وطن خودشان ، و اين يكى از مسائلى است كه بايد اين پزشك‌هايى كه در خارج هستند يك قدرى توجه بكنند كه كشور خودشان احتياج به وجود آنها دارد .\r\nآنها در اين كشور پرورش پيدا كرده‌اند ، با بودجهء اين كشور تحصيل كرده‌اند ، خارج رفته‌اند و اهل اينجا هستند و مردم به شما حق دارند ، اسلام به شما نظر دارد . اين ملت اسلام است كه الآن در اينجا با آن همه رنج‌هايى كه به آنها مىدهند و با آن همه مصيبت‌هايى كه ابرقدرت‌ها براى اينها پيش مىآورد ، اينها در رنج هستند . و شما پزشكانى كه در خارج هستيد ، ما فرض مىكنيم كه شما يك عمر زيادى هم بكنيد و در رفاه هم باشيد ، آخر چه ؟ بهتر نيست كه در خدمت مستمندان باشيد ؟ در خدمت مريض‌هاى كشور خودتان باشيد ؟ در خدمت اين كشورى كه مظلوم است و تحت ستم بوده است در سال‌هاى طولانى ، و امروز كه مىخواهد از زير بار ستم شرق و غرب خارج بشود ، همه به او فشار آوردند ، از همه طرف فشار آوردند ، اين فشارها كافى نيست كه\r\n\r\n","description":"","footnote":"","page_name":" 234 ","page_number":254},
  {"content":"\r\n\r\nشما پزشكان در خارج نگاه كنيد و ببينيد كه اينجا از حيث پزشك كمبود هست . همه جا ما كمبود داريم از حيث پزشك متخصص ، و شماها متخصص باشيد و از اين آب و خاك هم باشيد و از اين آب و خاك هم پدران شما ارتزاق كردند و خود شما و حالا بىتفاوت باشيد و در خارج بنشينيد و نگاه كنيد تا مريض‌هاى اينجا و آنهايى كه در جبهه‌ها معلول شدند ، در جبهه‌ها آسيب ديدند ، در رنج باشند و شما وجدانتان آرام باشد ؟ گمان ندارم كه اگر يك ساعت فكر كنيد وجدان شما حاضر بشود كه آنجا باشيد ، و لو با رفاه زياد . مردم در اينجا به حمد اللَّه ، بهدارى در اينجا مشغول خدمت هست و راجع به جبهه‌ها از قرارى كه گفته مىشود بسيار خدمت كرده‌اند و مورد تقدير هستند .\r\n\r\nمسئوليت زياد در عين ارزنده بودن خدمت\r\nو همين طور اميدوارم كه وضع بيمارستان‌ها هم بهتر از حالا بشود و توجه زياد به بيمارستان‌ها بشود . اين طور نباشد كه يك بيمارى در يك بيمارستان وارد بشود و او را نپذيرند . اينها از امورى است كه با وجدان انسان مخالف است ، با انصاف مخالف است ، با رضاى خدا مخالف است ، بايد خيلى توجه به اين مسائل بكنند . يك مريضى كه مىآيد در يك بيمارستانى ، اين احتياج دارد كه مىآيد در اين بيمارستان ، اگر از همان دم در يك وقت خداى نخواسته ، گفته بشود كه اينجا نمىشود ، از اينجا برود جاى ديگر ، آنجا هم بگويند اينجا نمىشود ، و خداى نخواسته در همين رفت و آمدها تلف بشود ، به عهدهء آن اشخاصى است كه اين كارها را مىكنند . خيلى بايد شما مواظب باشيد . در عين حالى كه خيلى خدمت شما ارزنده است ، خيلى خدمت شما پيش خدا ارزش دارد ، در عين حال مسئوليت هم زياد داريد . بايد شما اين مسئوليت را با كمال دقت ، توجه به آن بكنيد .\r\nو اميدوارم كه موفق بشويد كه بتوانيد خدمت بكنيد به اين مظلومين و خصوصاً اينهايى كه از جبهه‌ها مىآيند و سلامت خودشان را براى شماها از دست داده‌اند ، و مىبينيد كه اين ابرقدرت‌ها با مسلمين دارند چه مىكنند . ما بايد خودمان به فكر خودمان باشيم ، در هر چيز بايد خودمان به فكر خودمان باشيم و مىتوانيم . در امور بهداشتى و بهزيستى و اينها\r\n\r\n","description":"","footnote":"","page_name":" 235 ","page_number":255},
  {"content":"\r\n\r\nبايد خودمان در فكر خودمان باشيم ، منتظر نباشيم مثل سابق هى به خارج برويم و از خارج بياوريم . بايد توجه بكنيم و زحمت بكشيم ، با زحمت خودمان ، با رنج خودمان ، اين بار را تحمل كنيم و به منزل برسانيم . و اميدوار به فضل خدا باشيد كه خداوند با شماست ، و خداوند توفيق به شما خواهد داد كه كارها را به نحو شايسته پيش ببريد .\r\nو خصوصاً باز عرض مىكنم كه با مَرضى بسيار با عطوفت ، يعنى از آن كسى كه خادم دم در است تا آنجايى كه پزشك است و پرستار ، رفتار ، رفتار خوب باشد ، رفتار عطوفت باشد . گمان بكنيد كه خودتان مريض هستيد و در يك مريضخانه رفتيد ، در آنجا چه توقعى داريد از كارمندان آنجا ، از پزشكان آنجا ، از پرستار آنجا ، همان توقعى كه خود شما از آنها داريد ، ساير مَرْضى هم از شماها دارند بنا بر اين لازم است كه توجه به اين مسائل معنوى بشود ، و اميدوارم كه موفق و مؤيد و منصور در اين امر باشيد .\r\n\r\nپيشگيرى مهمتر از درمان\r\nو از امور لازم قضيهء جلوگيرى از بيمارى است ، آن اهميتش بيشتر از خود معالجه است . ما بتوانيم ، شماها بتوانيد كه طورى بكنيد كه مرض كم بشود ، يك طورى بشود در كشور كه آبها از آلودگى بيرون بيايد ، غذاها آلوده نباشد ، آن طورى كه پزشكان دستور مىدهند كارى بشود كه مرض نيايد . نه ما منتظر باشيم كه مرض بيايد بعد رفعش بكنيم .\r\nجلو بگيريم كه اصلًا نيايد مرض ، و اين يكى از امور مهمه‌اى است كه بايد به آن توجه كامل بشود . و اميدوارم كه در اين امر هم متصدّيان امور موفق باشند . و در همهء امور اتكال به خدا بكنيم . شما ببينيد كه اين اتكال به خدا بود كه يك قدرت به آن عظمت را - از دست - از بين برديد . با اينكه قدرت شما در مقابل قدرت‌هاى شيطانى چيزى نبود ، لكن ايمان شما بود ، اتكال شما به خداى تبارك و تعالى بود كه پيش برديد ، و از حالا به بعد هم پيش خواهيد برد .\r\n\r\nآتش‌افروزى به اسم صلح\r\nو اين قدرت‌هاى بزرگ هيچ وقت در فكر اين نيستند كه يك آسايشى براى ملت‌ها\r\n\r\n","description":"","footnote":"","page_name":" 236 ","page_number":256},
  {"content":"\r\n\r\nباشد . شما الآن ملاحظه مىكنيد كه در لبنان چه مىگذرد بر اهالى لبنان از دست همين‌هايى كه براى صلح آمده‌اند . امريكا و فرانسه و انگلستان و ايتاليا براى اينكه صلح را در آنجا پايدار كنند آمده‌اند و جنگ راه انداخته‌اند . جنگ راه انداختند در محلى كه اگر اينها نباشند خود آنجا آرامش بهتر پيدا مىكند ، تا اينها باشند . اگر امريكا نبود و فشار به مردم نمىآورد ، آن بيچاره‌هايى كه تحت آن همه فشار هستند بالاخره يك كارى انجام مىدهند . منتظر نباشند كه شما همهء فشارها را بر ملت‌ها تحميل كنيد و آنها همين طور بنشينند و به شما مبارك بگويند . البته اين انفجارات هست ، تابع همان ، دنبال همان است . دنبال آن هم آن بمباران‌هايى كه ديديد كردند در لبنان . و امريكا آن قدر در آنجا فساد كرد و عمال امريكا كه صهيونيسم هم از آنهاست و فرانسه هم بايد از آنها حساب بكنيم ، اينها به عنوان اينكه ما مىخواهيم صلح را در منطقه نگه داريم ، آمدند و ببينيد چقدر فساد وارد كرده‌اند بر اين منطقه . از آن طرف شوروى به عنوان اينكه صلح در افغانستان درست كند ، آمده است چندين سال است ، قريب پنج سال است كه الآن دارد در افغانستان آتش به پا مىكند . از آن طرف هم امريكا در هر نقطه‌اى كه دستش برسد مىگويد ما براى صلح مىخواهيم برويم و لكن فساد ايجاد مىكند . نمىدانم اين مَثَل را شما شنيديد يك بچه ، پسر كوچكى بود كه يك نفر آدم كريه المنظر « 1 » كه صورتش جورى بود كه بچه‌ها از او مىترسيدند ، او بغلش گرفته بود و او از ترس همين آدم گريه مىكرد ، اين مىگفت نترس من اينجا هستم ، يك كسى به او گفت كه آقا اين از تو مىترسد ، تو اين را بگذار زمين ، اين آرام مىشود . حالا اينها ، قدرت‌هاى بزرگ ، آمده در افغانستان مىگويد نترسيد ما اينجاييم ! در لبنان هم نترسيد ، ما اينجا هستيم ! خوب ، اين مردم از شما مىترسند ، خوب ، شما برويد كنار مردم آرام مىگيرند . وضع اين طورى است و خدا نكند كه سياستمدارها چاقوكش از كار درآيند . وقتى سياستمدارى بر طريقهء اخلاق انسانى نباشد ، اين چاقوكش از كار در مىآيد ، اما نه چاقوكش سر محله ، چاقوكش\r\n\r\n\r\n","description":"","footnote":"\r\n( 1 ) - زشت رو .\r\n","page_name":" 237 ","page_number":257},
  {"content":"\r\n\r\nدر يك منطقه وسيع ، در دنيا . اينكه در روايت هست كه\r\nاذا فسد العالم فسد العالم « 1 »\r\nمصداق بالاترش همين‌ها هستند كه علماى سياست هستند ، فاسد هستند ، عالم را به فساد كشاندند .\r\nالآن عالم براى خاطر دانشمندان به فساد كشيده شده ، آن دانشمندانى كه سلاح‌هاى كوبنده درست مىكنند . آن دانشمندان سياستى كه اعوجاج دارند و اين سلاح‌ها را به كار مىبرند . الآن دنيا به واسطهء خاطر اين علما هست و اين دانشمندان هست كه ناآرامى دارد . اگر اينها حذف بشوند از دنيا ، مردم آرامش بهتر پيدا مىكنند .\r\n\r\nقدرتهاى بزرگ ، منشأ همه مفاسد دنيا\r\nبنا بر اين ما بايد توجه به اين بكنيم كه اين قدرت‌هايى كه مىگويند ما براى صلح آمديم و مع الأسف در خانهء عرب‌ها ، عرب‌ها را دارند مىكوبند و عرب‌ها نشسته‌اند تماشا مىكنند . اين ننگ را عرب‌ها كجا مىبرند كه اجانب ، كفار آمده‌اند در خانهء اعراب ، به اعراب تعدى مىكنند و اينها نشسته‌اند تماشا مىكنند . در صورتى كه اينها اگر ده روز راه را بر آنها ببندند ، همه‌شان تسليم مىشوند . اگر اين كشورهاى اسلامى ، همين كشورهاى منطقه ، هم اگر همين كشورهاى خليج و منطقه ده روز جلوى نفتشان را بگيرند ، دنيا به صدا در مىآيد ، دنيا تسليم‌شان مىشود . لكن اينها نفتشان را تقديم مىكنند ، آبرويشان را تقديم مىكنند ، كشورشان را تقديم مىكنند ، ملت‌شان را تقديم مىكنند ، براى چه ؟ براى يك هواى نفس باطل . دنيا را اين هواى نفس دارد از بين مىبرد . هواى نفس است كه وادار مىكند كه اينها براى خاطر اينكه چهار روز زندگى مرفه به خيال خودشان بكنند ، ملت‌هاى خودشان را اين طور تحت ستم قرار مىدهند .\r\nهواى نفس است كه شوروى را بر مىدارد مىآورد در افغانستان و آن كارها را انجام مىدهد . هواى نفس است كه امريكا را مىآورد در لبنان اين كار را مىكند ، و عمالش را در ايران مأمور مىكند براى اينكه ، اين فسادها را بكنند . همهء فسادهاى دنيا زير سر اين قدرت‌هاى بزرگ است و الّا اين كوچك‌ها اهميتى ندارند .\r\n\r\n\r\n","description":"","footnote":"\r\n( 1 ) - « اگر عالِمى فاسد شود ، جهان فاسد مىشود » . كتاب خصال ، باب الاثنين ، ص 37\r\n","page_name":" 238 ","page_number":258},
  {"content":"\r\n\r\n\r\nصدام ، مردهء بىارزش\r\nصدام ديگر يك مرده‌اى است افتاده آنجا ، اين اهميتى ندارد ديگر ، لكن اينها دارند فساد مىكنند . اين هم يكى از فسادهاى آنها بود كه اين را بازىاش دادند و احمقش كردند حمله كرد به ايران و تجاوز كرد به ايران ، حالا هم تويش مانده است و نمىداند چه بكند . هى فرياد مىزند بياييد ديگر صلح كنيم ، مىخواهد مهلت بگيرد كه بعدها شرارت بكند . ما اين را بهتر مىشناسيم از ديگران ، اين طور نيست كه اين صلح بخواهد ، اين مىخواهد كه به اسم صلح مهلت پيدا بكند ، دوباره تشكيلاتى درست كند زيادتر و قدرتى پيدا كند زيادتر و دوباره حمله بكند . خوب ، با يك همچو چيزى نمىشود صلح كرد . كدام انسان است كه مىتواند با يك دشمنى كه با اسلام دشمن است ، با خدا دشمن است ، با ملت خودش دشمن است ، با ملت ما دشمن است ، اين را مهلت بدهد تا اينكه دوباره تجهيز كند خودش را . قدرت‌ها هم به او كمك بكنند و باز هم افراد پيدا بكند و دوباره حمله بكند به اينجا . اين را كسى نمىتواند مهلتش بدهد . اين بايد شرش كنده شود تا اين منطقه درست بشود . و عمده شرّ آن ابرقدرت‌هاست و دولت‌هاى منطقه مىتوانند شر اين را از منطقه خودشان بكنند . اگر اين دولت‌ها با ملت‌هاشان دست به هم بدهند ، ملت‌ها كه حاضرند ، دولت‌ها هم تسليم ملت‌هاشان بشوند ، نمىتوانند آنها در اين منطقه اين فسادها را بكنند . اسرائيل نمىتواند بيايد اينجا شرارت بكند . لكن مع الأسف خود اينها هستند كه راه را باز مىكنند براى قدرت‌هاى بزرگ . شما ملاحظه مىكنيد كه در همين منطقه چقدر ثروت هست كه دارند ابرقدرت‌ها از اينها مىبرند ، همان نفت چقدر هست كه دارند روزى بيست ميليون تقريباً ، كشورها از اينجا مىبرند و مىخورند ، مع ذلك اينها نشسته‌اند . آنها ريخته‌اند در خانهء خودشان ، لبنان خانهء عرب است ، در خانه عرب ريخته‌اند و دارند به خود عرب اين طور جنايت مىكنند و ملت عرب نشسته‌اند آنجا و هيچ حرف نمىزنند . وقتى پاى ايران پيش مىآيد مىگويند اينها فارس‌اند ، اينها خوب ، آنها هم كه عربند ديگر ، شما نه فارس سرتان مىشود نه عرب سرتان مىشود ، دنبال اين هستيد كه چند روز عياشى بكنيد . خوب ، اين عياشى تا كى ؟ چقدر انسان\r\n\r\n","description":"","footnote":"","page_name":" 239 ","page_number":259},
  {"content":"\r\n\r\nآبرويش را ، حيثيتش را ، همه چيزش را بدهد سر عياشى ؟\r\n\r\nقدرتهاى بزرگ منشأ تشنجات جهان\r\nآن قدرت‌هاى بزرگ هم كه شما را عمال خودشان قرار داده‌اند و الآن در لبنان دارند به سر مردم لبنان بيچاره آن كار را مىكنند ، مع ذلك بايد همه‌شان بدانند كه مردم نمىنشينند گوش كنند تا اين كارها بشود . بالاخره همان معنايى كه در ايران پيدا شد در جاى ديگر هم پيدا مىشود . بايد از حالا فكر بكنند اينها . امريكا خيال نكند كه ظلمش را دارد به مردم مىكند و آنها هم نشسته‌اند . امريكا ديد كه آن محل خودشان منفجر شد .\r\nهمين چيزها حالا هست باز . چه هم شماها جلوگيرى بخواهيد بكنيد مردم جانشان به لبشان رسيده است ، مردم لبنان جانشان به لبشان رسيده است ، مردم فلسطين جانشان به لبشان رسيده و لهذا انتحار مىكنند . اگر يك كسى جانش به لبش نرسيده باشد كه انتحار نمىكند براى اينكه شما را از كار بيرون كند . مردم نمىتوانند تحمل بكنند ، شما يك فكرى بكنيد . با زدن و با كشتن و با يغما كردن و با بمباران كردن كار درست نمىشود ، شما كنار برويد تا مردم كار خودشان را بكنند . راحت بگذاريد مردم را . بالاخره مسلمين بايد خودشان فكرى بكنند ، بيدار بشوند و الّا اينها چاقوكش بين المللى هستند و نمىگذارند دنيا آرام باشد مگر اينكه مردم خودشان ، مظلومين خودشان به فكر خودشان باشند ، مظلومين جهان خودشان به فكر خودشان باشند . اگر مظلومين به فكر بيفتند دست اينها را قطع مىكنند . و اميدوارم خداى تبارك و تعالى ملت‌هاى اسلامى را بيدار كند . ملت‌هاى مستضعف را بيدار كند . و خودشان زندگى خودشان را اداره كنند و ممالك خودشان را اداره كنند و دست قدرت‌هاى بزرگ را قطع كنند .\r\nو السلام عليكم و رحمة اللَّه .\r\n\r\n","description":"","footnote":"","page_name":" 240 ","page_number":260},
  {"content":"\r\n\r\n\r\nبيانات [ در جمع اعضاى شوراى نگهبان ( هدف اصلى ، حاكميت اسلام ) 
  ]\r\nزمان : صبح 20 آذر 1362 / 6 ربيع الاول 1404\r\nمكان : تهران ، جماران\r\nموضوع : هدف اصلى ، حاكميت اسلام\r\nحضار : فقها و حقوقدانان شوراى نگهبان قانون اساسى\r\nبسم اللَّه الرحمن الرحيم\r\n\r\nمعناى عدول از فتوا در بين فقها\r\nآنچه مهم است اين است كه ما مىخواهيم مطابق شرع اسلام مسائل را پياده كنيم . پس اگر قبلًا اشتباه كرده باشيم بايد صريحاً بگوييم اشتباه نموده‌ايم . و عدول در بين فقها از فتوايى به فتواى ديگر درست همين معنا را دارد . وقتى فقيهى از فتواى خود برمىگردد يعنى من در اين مسأله اشتباه نموده‌ام و به اشتباهم اقرار مىكنم . فقهاى شوراى نگهبان و اعضاى شوراي عالى قضائى هم بايد اين طور باشند كه اگر در مسأله‌اى اشتباه كردند صريحاً بگويند اشتباه كرديم و حرف خود را پس بگيرند ، ما كه معصوم نيستيم . پيش از انقلاب من خيال مىكردم وقتى انقلاب پيروز شد افراد صالحى هستند كه كارها را طبق اسلام عمل كنند ، لذا بارها گفتم روحانيون مىروند كارهاى خودشان را انجام مىدهند .\r\nبعد ديدم خير ، اكثر آنها افراد ناصالحى بودند و ديدم حرفى كه زده‌ام درست نبوده است ، آمدم صريحاً اعلام كردم من اشتباه كرده‌ام . اين براى اين است كه ما مىخواهيم اسلام را پياده كنيم . پس در اين رابطه ممكن است من ديروز حرفى را زده باشم و امروز حرف ديگرى را و فردا حرف ديگرى را ، اين معنا ندارد كه من بگويم چون ديروز حرفى زده‌ام بايد روى همان حرف باقى بمانم امروز مىگويم ما دام كه احكام اسلام پياده نشده است و افراد صالحى نداشتيم تا طبق اسلام عمل كنند ، علما بايد مشغول به كارهايشان باشند . اين شأنى براى علما نيست كه رياست جمهورى و يا پست ديگرى را داشته باشند . چون وظيفه است به اين كارها مىپردازند . خلاصه يك چيز را نبايد فراموش كنيم كه همه\r\n\r\n","description":"","footnote":"","page_name":" 241 ","page_number":261},
  {"content":"\r\n\r\nمىخواهيم اسلام پياده شود .\r\n\r\nنگرانى از تكرار مشروطه\r\nمن حالا هيچ نگرانى ندارم چون اكثر افراد را مىشناسم و مىدانم كه اكثراً متعهد و متدين هستند ، بلكه نگرانى من از اين است كه نكند سستى كنيم و در پياده كردن اسلام دقت لازم را ننماييم بعداً اشكال پيش بيايد . نكند مثل مشروطه شود كه آقايان تلاش كردند و مشروطه را بنا گذاشتند ، آن وقت چند نفر از سياسيون مستبد ، مشروطه خواه شدند و حكومت را گرفتند و هر دوره مجلس را بدتر از دوره قبل تشكيل دادند . امروز من هيچ ترسى ندارم ، ولى ترسم از آن است كه مبادا ما مسائل را به صورتى محكم تحويل دستهء بعد ندهيم ، ترسم از آن است كه مبادا از حرفهاى خارجيها بترسيم و در پياده كردن احكام خدا سستى كنيم . ما بايد همه چيز را به همان قوّتى كه امروز دارد ، تحويل دستهء بعد دهيم ، و آنها هم كوشش كنند كه به همان قوّت تحويل دستهء بعد دهند . ما بايد بنيان را محكم كنيم و به دستهء بعد دهيم تا پيش خدا مقصر نباشيم . بايد هيچ سستى نكنيم و از اين ترس نداشته باشيم كه فلان راديو يا دولت خارجى چه مىگويد ، راديوها بايد به ما فحش بدهند . آن روزى را كه امريكا از ما تعريف كند بايد عزا گرفت . آن روز كه كارتر و ريگان « 1 » از ما تعريف كنند معلوم مىشود در ما اشكالى پيدا شده است ، آنها بايد فحش دهند و ما هم بايد محكم كارمان را انجام دهيم . شوراى نگهبان بدون ملاحظه از هيچ كس فقط و فقط خدا را در نظر بگيرند . احكام اوليه بايد جارى شود و آن روز هم كه اضطرارى پيش آمد ، احكام ثانويه كه آن هم حكم خداست را بايد جارى نمايند . بايد بنيان از امروز محكم شود .\r\n\r\nجلوگيرى از دخالت زورگويان در انتخابات\r\nشوراى نگهبان و شوراي عالى قضايى و مجلس و دولت بايد به گونه‌اى عمل كنند كه بنيان محكمى را پايه گذارى نمايند . اگر بخواهيم به اسلام پايبند باشيم ، بايد آينده را در\r\n\r\n\r\n","description":"","footnote":"\r\n( 1 ) - رؤساى جمهور امريكا : جيمى كارتر ( از حزب دمكرات ) و رونالد ريگان ( از حزب جمهوريخواه ) .\r\n","page_name":" 242 ","page_number":262},
  {"content":"\r\n\r\nنظر گرفته و درست نماييم . سعى كنيد مثل مشروطه سستى نشود . الحمد للَّه امروز مثل زمان مشروطه نيست كه خوبها در اقليت بودند بلكه شما در اكثريت هستيد و قليلى هستند كه انحراف دارند . و من قبلًا در مورد انتخابات گفتم كه همه چيز ما بايد روى موازين اسلامى باشد . افرادى كه تعيين مىشوند بايد كسانى باشند كه به درد اسلام و جمهورى اسلامى بخورند ، و عقيده‌شان هم اين باشد كه اسلام خوب است . نه فقط اظهار كنند ولى عقيده نداشته باشند ، كما اينكه در اول انقلاب خيلىها اظهار اسلام مىكردند .\r\nالبته اقليت‌هاى رسمى غير مسلمان قانوناً انتخاب مىشوند پس مردم ، افرادى را كه تعيين مىكنند بايد سعى در شناسايى آنها نموده و قبل و بعد از انقلابشان را در نظر بگيرند و بعد رأى دهند . پس مسأله خوب بودن خود شخص است نه اينكه از يك دستهء خاصى باشد ، نه اينكه اهل علم باشد ، حزبى باشد ، بازارى باشد ، اينها ديگر شرط نيست ، عمده موازين است كه قانون و اسلام تعيين كرده است . ما بايد مجلس را نگه داريم .\r\nدوره اول مجلس در مشروطه بد نبود و شايد هم خوب بود ، ولى بعدها كم كم رسيد به جايى كه خودشان افرادى را انتخاب مىكردند . پس ما بايد سعى كنيم مرتبهء دوم بهتر از اول باشد ، مردم بهتر شركت كنند ، مردم در صحنه حاضر باشند و تحت تأثير كسى واقع نشوند . مردم با علما و اشخاص مورد اعتمادشان مشورت كنند ، بعد به هر كس كه خواستند رأى دهند . مردم نبايد كنار بروند ، اگر مردم كنار بروند همه شكست مىخوريم .\r\nخود مردم نگذارند قلدرها دخالت كنند ، افراد نالايق دخالت كنند . اگر عده‌اى جمع شدند و افراد نالايق را انتخاب كردند ، مردم به آنها رأى ندهند ، اگر مردم هم متوجه نشدند . مجلس آنها را قبول نكند . تمام مردم موظفند كه در انتخابات حاضر باشند و تحت تأثير هيچ كس قرار نگيرند . بعد از اينكه مشورت كردند كه براى اسلام مفيد است رأى دهند . اگر كسى مورد شك بود و يا اگر كسانى منحرف ، خودشان را معرفى كردند ، به آنها رأى ندهند . ما بايد مجلسمان را نگه داريم و كارى كنيم كه براى دولتى خوب اساس باشد . مردم اگر از من گِله دارند ، از اسلام سرد نشوند . من خلاف كرده‌ام ، به اسلام چه . مردم اگر اسلام را ، استقلال و آزادى را ، نبودن تحت اسارت شرق و غرب را مىخواهند ،\r\n\r\n","description":"","footnote":"","page_name":" 243 ","page_number":263},
  {"content":"\r\n\r\nهمه در انتخابات شركت كنند و در صحنه حاضر باشند . اگر يك ظالم خلاف كرد ، اسلام كه نكرده است . پس بايد كارى كنيم كه ظلم نباشد و ظالم از بين برود . اگر ديديم در اين دوره خلاف شده و به افرادى ظلم شده بايد تلاشمان را بيشتر كنيم تا خلاف و ظلم را از بين ببريم نه اينكه كنار رويم و از صحنه خارج شويم . زيرا اگر از صحنه خارج شويم ظلم بيشتر مىشود . پس بايد اجتماعمان را بيشتر كنيم و بيشتر در صحنه حاضر باشيم . خداوند به شما قدرت و سعادت عنايت فرمايد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 244 ","page_number":264},
  {"content":"\r\n\r\n\r\nحكم [ افزايش حوزهء مسئوليت آقاى فضل اللَّه محلاتى در سپاه پاسداران 
  ]\r\nزمان : 26 آذر 1362 / 12 ربيع الاول 1404\r\nمكان : تهران ، جماران\r\nموضوع : افزايش حوزهء مسئوليت آقاى محلاتى در سپاه پاسداران انقلاب اسلامى\r\nمخاطب : محلاتى ، فضل اللَّه ( نماينده امام در سپاه پاسداران )\r\nبسم اللَّه الرحمن الرحيم\r\nجناب حجت الاسلام آقاى حاج شيخ فضل اللَّه محلاتى نمايندهء اين جانب در سپاه پاسداران انقلاب اسلامى\r\nچون جناب حجت الاسلام آقاى طاهرى « 1 » قصد مسافرت دارند ، جنابعالى علاوه بر مسئوليتهاى گذشته خود در سپاه پاسداران كليهء مسئوليتهاى ايشان را در سپاه پاسداران انقلاب اسلامى به عهده گيريد .\r\nاز خداوند تعالى توفيق شما را در خدمت به اسلام و جمهورى اسلامى خواستار است .\r\n26 آذرماه 1362\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - آقاى سيد حسن طاهرى خرم‌آبادى\r\n","page_name":" 245 ","page_number":265},
  {"content":"\r\n\r\n\r\nپيام [ تشكر به رئيس جمهور مالديو ( تبريك ميلاد مسعود پيامبر اسلام « ص » ) 
  ]\r\nزمان : 26 آذر 1362 / 12 ربيع الاول 1404\r\nمكان : تهران ، جماران\r\nموضوع : پاسخ تلگراف تبريك ميلاد مسعود پيامبر اسلام\r\nمخاطب : مأمون عبد القيوم ( رئيس جمهور مالديو )\r\nبسم اللَّه الرحمن الرحيم\r\nحضرت آقاى مأمون عبد القيوم ، رئيس جمهور كشور مالديو\r\nتلگراف تبريك آن حضرت به مناسبت ميلاد مسعود پيامبر گرامى اسلام - صلوات اللَّه و سلامه عليه - و اصل و موجب تشكر گرديد . متقابلًا اين عيد سعيد را به جنابعالى تبريك گفته ، عظمت اسلام و مسلمين را از خداى تعالى مسألت دارم . و السلام عليكم و رحمة اللَّه .\r\n12 ع 1 1404\r\nروح اللَّه الموسوي الخمينى\r\n\r\n","description":"","footnote":"","page_name":" 246 ","page_number":266},
  {"content":"\r\n\r\n\r\nسخنرانى [ در جمع اعضاى كميسيون بازرگانى ( توطئهء منعزل كردن اسلام ) 
  ]\r\nزمان : صبح 26 آذر 1362 / 12 ربيع الاوّل 1404\r\nمكان : تهران ، جماران\r\nموضوع : توطئه منعزل كردن اسلام\r\nحضار : اعضاى كميسيون بازرگانى و توزيع و رسيدگى به سؤالات و نهادهاى وابسته به نخست‌وزيرى\r\nبسم اللَّه الرحمن الرحيم\r\n\r\nتبليغات استعمارى عليه روحانيت\r\nمن توفيق آقايان را در خدمت به جمهورى اسلامى و اسلام از خداى تبارك و تعالى خواستارم و اميدوارم كه همهء آقايان موفق باشند كه به اين ملتى كه اين همه در تحت ظلم و فشار بوده است خدمت بكنند ، و همه با هم همصدا و هم عمل منظورشان همين باشد كه نجات بدهند اين كشور را از مسائلى كه برايش پيش مىآيد .\r\nمن امروز مغتنم است كه در حضور آقايان يك مطلبى را عرض كنم و اين مطلب مال همه است . نه مال شما آقايان ، مال همه . هم مسئولين كشور است و هم مردم . ما تجربه‌هايى كه برايمان نقل شده است يا از تجربه‌هايى كه خودمان در جريانش بوديم بايد يك مطالبى را در نظر داشته باشيم . در دوران مشروطه را كه همه آقايان شنيده‌اند يك عده‌اى كه نمىخواستند كه در اين كشور اسلام قوه داشته باشد ، و آنها دنبال اين بودند كه اينجا را آن وقت به طرف اروپا بكشند . آنها جوسازى كردند به طورى كه مثل مرحوم آقا شيخ فضل اللَّه « 1 » كه آن وقت يك آدم شاخصى در ايران بود و مورد قبول بود همچو جوسازى كردند كه در ميدان علنى ، ايشان را به دار زدند و پاى آن هم كف زدند . و اين يك نقشه‌اى بود براى اينكه اسلام را منعزل كنند و كردند . و از آن به بعد ديگر\r\n\r\n\r\n","description":"","footnote":"\r\n( 1 ) - شيخ فضل اللَّه نورى ، از علماى مبرّز در صدر مشروطه كه به سال 1327 ه . ق . در ميدان بهارستان به دار آويخته شد . وى تا آخر طرفدار مشروطهء مشروعه بود .\r\n","page_name":" 247 ","page_number":267},
  {"content":"\r\n\r\nنتوانست مشروطه يك مشروطه‌اى باشد كه علماى نجف مىخواستند . حتى قضيهء مرحوم آقا شيخ فضل اللَّه را در نجف هم يك جور بدى منعكس كردند ، كه آنجا هم صدايى از آن درنيامد . اين جوى كه ساختند در ايران و در ساير جاها ، اين جو اسباب اين شد كه آقا شيخ فضل اللَّه را با دست بعضى از روحانيون « 1 » خود ايران محكوم كردند و بعد او را آوردند در وسط ميدان و به دار كشيدند و پاى آن هم ايستادند كف زدند و شكست دادند اسلام را در آن وقت . و مردم غفلت داشتند از اين عمل ، حتى علما هم غفلت داشتند . اين كه آنجا بود .\r\n\r\nترور شخصيت آيت اللَّه كاشانى\r\nما در زمان خودمان هم آقاى كاشانى را ديديم . آقاى كاشانى « 2 » از جوانى در نجف بودند و يك روحانى مبارز بودند . مبارزه با استعمار ، آن وقت البته انگلستان بود مبارزه با او . در ايران هم كه آمدند تمام زندگىشان صرف همين معنا شد و من از نزديك ايشان را مىشناختم . در يك وقت وضع ايشان طورى شد كه وقتى كه از منزل مىخواست حركت كند فرض كنيد بيايند به مسجد شاه ، مسجد شاه مطلع مىشد ، در نظر داشتند ، اعلام مىشد ، اين طور بود وضع ايشان . بعدش ديدند كه اگر يك روحانى در ميدان باشد لا بد اسلام را در كار مىآورد ، اين حتمى است و همين طور هم بود . از اين جهت شروع كردند به جوسازى . آن طور جوسازى كردند كه يك سگى را عينك به آن زدند - و آن طور كه من شنيدم - عينك زدند و از طرف مجلس آوردند اين طرف و به اسم آيت اللَّه . و من خودم در يك مجلسى بودم كه مرحوم آقاى كاشانى وارد شد در آن مجلس ، مجلس روضه بود ، هيچ كس پانشد . من پاشدم و يكى از علماى تهران كه الآن هم هستند و من جا دادم به ايشان - جا هم ندادند - . اين جو را درست كرده بودند براى آقاى كاشانى كه ديگر از منزلش نمىتوانست بيرون بيايد ، در يك اتاقى محبوس بود در منزلش طورى كه\r\n\r\n\r\n","description":"","footnote":"\r\n( 1 ) - اشاره است به شيخ ابراهيم زنجانى ، قاضى محكمهء شيخ فضل اللَّه نورى\r\n( 2 ) - آقاى سيد ابو القاسم كاشانى . وى از رجال برجستهء دينى - سياسى ايران در دو دههء 20 و 30 بود و همچنين در انقلاب مردمى 1920 ميلادى عراق نقش مهمّى داشت .\r\n","page_name":" 248 ","page_number":268},
  {"content":"\r\n\r\nنمىتوانست بيرون بيايد . چند دفعه هم گرفتند چه كردند . آنجا هم شكست دادند ، مسلمين را شكست دادند .\r\nمن حالا مىخواهم يك هشدارى به آقايان بدهم . مسأله الآن به يك وضعى در آمده است كه انسان مىبيند كه مشغول جوسازى هستند ، مىشنود كه مشغول جوسازى هستند و بتدريج مىخواهند اين كار را عملىاش كنند . يعنى ديدند كه ايران با اين مسائلى كه در دنيا مىخواهند حل كنند نتوانسته‌اند كاريش بكنند ، حمله كردند ، حملهء نظامى كردند - عرض مىكنم كه - اقتصادش را چه كردند ، محصور كردند و همه كارى كردند ، نشد آن كارى را كه آنها مىخواهند ، يعنى منعزل كردن اسلام را مىخواهند . الآن آنها آن قدرى كه از اسلام خوف دارند ، نه شوروى از امريكا آن قدر خوف دارد ، نه امريكا از شوروى براى اينكه تمام اين مصالحى كه آنها به خيال خودشان مىخواهند - از مصالحى - كه براى خودشان تهيه كنند و تمام سوء استفاده‌هايى كه از تمام دنيا مىخواهند بكنند ، مىبينند كه اگر چنانچه اين ترتيبى كه ايران روى كار آمده است و مشغول است ، اين عملى بشود همه جا لنگ خواهد شد ، مسأله ، مسأله ايران نيست حالا ، آن وقتها صحبت ، صحبت ايران بود . الآن وضع جورى شده است كه هر جا مىبينيد كه الآن فرض كنيد كه در پاكستان دارند مىگويند كه اسلام ، خوب ، دولتش هم ملزم شده است كه اين را بگويد . در جاهاى ديگر هم همين طور دارند مىگويند ، در سياهپوستان امريكا هم صدا درآمده است . اينها الآن خودشان هم مىبينند كه در شوروى هم كه . . . صدا درآمده ، خوب ، مسلمين هم آنجا زيادند . آنها مىبينند كه اگر مهلت به اين كشور بدهند ممكن است كه منافع آنها را در تمام دنيا به خطر بيندازد . جنگ عمومى هم كه نمىتوانند راه بيندازند . بخواهند جنگ راه بيندازند دنيا به هم مىخورد ، نمىكنند . آنها عاقلتر از آن هستند كه جنگ عمومى راه بيندازند . اينها مىخواهند با وسيله‌هايى با حيله‌هايى از اينجا شروع كنند ، از ايران شروع كنند . از ايران شروع كردن هم يك دفعه نمىشود بروند سراغ روحانيون . مىدانند كه نمىشود كه از اول بروند سراغ روحانيون ، روحانيون را شكست بدهند . مىآيند هى از پايينتر شروع مىكنند ، از پايينتر جوسازى مىكنند . مثلًا حالا براى دولت جوسازى\r\n\r\n","description":"","footnote":"","page_name":" 249 ","page_number":269},
  {"content":"\r\n\r\nمىكنند ، براى دولت دارند جوسازى مىكنند . انسان هر جا كه الآن اطلاع پيدا مىكند مىبيند كه به دولت دارند ور مىروند . مسأله اين نيست كه ما نظرمان به اين است كه دولت ، دولت خيلى مثلًا اعلايى هست ، هيچ .\r\n\r\nايجاد جوّ روانى توسط دشمن\r\nالآن شما ملاحظه بفرماييد با اين وضعى كه ايران دارد كه در جنگ است ، چند سال انقلاب است ، آن انقلاب ، و هجوم طوايف مختلف از همه جا به اينجا ، افغانستان نمىدانم بيشتر از يك ميليون و يك ميليون و نيم - عرض مىكنم كه - از عراق آن همه اسير ، آن وقت خود ما در داخل كشورمان اين همه فرارى وارد شده و اين همه مردم آمده‌اند ريخته‌اند از جاهاى ديگر . اينها يك چيزهايى است كه اگر در يك كشورى غير از كشور ايران بود ، به هم خورده بود ، يعنى شيرازه‌اش به هم ريخته بود . لكن ايران از باب اينكه مردم در صحنه هستند اين طور نشده ، اما مىخواهند اين كار را شروع كنند .\r\nمن الآن به شما آقايان و به ملت ايران اين گزارش را مىدهم كه سن من ديگر مقتضى اين نيست كه ببينم اين چيزها را ، من مىروم ، اما شما توجه بكنيد ، شما متوجه باشيد . اينها شروع كردند كه از اول يك جوى بسازند كه اين حكومت را بشكنند و بعد بروند سراغ رئيس جمهورتان و مجلستان و بعد بروند سراغ روحانيون و مسأله را از حالا اين جورى شروع كردند و شما از حالا بايد بيدار اين مطلب باشيد . بى خود نيست كه انسان يك دفعه مىبيند كه در قم حرف درمىآيد ، در بازارها حرف درمىآيد ، در مساجد حرف درمىآيد ، در منابر حرف در مىآيد ، در منزلهاى علما حرف درمىآيد ، همه‌اش هم شبيه هم . اگر شما ديديد كه يك مطلبى شبيه به هم در همه جا شد بدانيد كه اين دست ديگرى در كار است ، همين طور من باب اتفاق نشده است .\r\nالآن وضع اين شده است كه انسان مىنشيند در اينجا مىبيند كه همه چيز يادشان رفته ، الّا اينكه كمبود ، گرانى . مگر كسى منكر اين است كه گرانى است . اما شما يادتان رفته است و شما بعضىهايتان يادتان است قضيهء زمانى كه متفقين ريختند اينجا ، شما ديديد\r\n\r\n","description":"","footnote":"","page_name":" 250 ","page_number":270},
  {"content":"\r\n\r\nكه نان چه وضعى داشت ، برنج چه وضعى داشت ، گرانيها چه وضعى داشتند . آن وقت به پول آن وقت كه يك قرانش به قدر صد تومان حالا گاهى ارزش داشت . آن وقت برنج نمىدانم شده بود دوازده تومان ، قند شده بود چهل تومان ، نمىدانم چى از اين بساطى بود كه بعضى آقايان مطلع‌اند . الآن شما با اين وضعى كه داريد ، كه همهء دنيا با شما دشمن هستند بلا استثنا ، مگر بعضىها كه خيلى كم است ، همه با شما مخالف‌اند . همهء دنيا دستشان به اين دراز است كه يك بساطى اينجا درآورند . شما راديوها را ملاحظه كنيد .\r\nدر كويت يك قصه‌اى واقع شده است ، الآن هم عراق اعلام كرده است به اينكه اين عراقى بوده و اين از چند بوده ، مع ذلك دست برنمىدارند . مىگويند عراقيها طرفدار ايران‌اند ، چون طرفدار ايران‌اند ، پس ايران چى است ايران همه مردم دنيا طرفدارش هستند . ايران كارى كرده است كه مظلومهاى دنيا همه طرفدارش هستند . پس مظلومهاى دنيا هر جا كارى مىكنند ايران كار مىكند ؟ وضع اين جور شده است كه الآن براى شما همهء راديوها دست مىگيرند . يك قضيه‌اى در فرض كنيد كه كويت واقع مىشود ، يكى در لبنان واقع مىشود ، يكى در جاى ديگر واقع مىشود ، هى ايران . الآن شروع كردند در خود ايران اين كار را دارند مىكنند .\r\n\r\nحمايت از دولت\r\nمن به شما عرض مىكنم نه دولت با من - عرض مىكنم كه - قوم و خويش است و نه من افرادش را اكثرش را مىشناسم ، اما من كلى قضيه را دارم مىگويم . دولت با اين همه كارى كه مىبينيد كرده است ، يعنى اين مملكتى كه به هم خورده است و اين طورى است ، نگذاشته به هم بخورد . نگذاشته كه اين همه جرحهايى كه ، اين همه ، اين مصائبى كه ، و مجروحينى كه هر روز دارند مىآورند ، اينها زمين بمانند . نگذاشته است كه مردم گرسنه بمانند . نگذاشته چه بشود . البته همه قبول دارند ، خود دولت هم قبول دارد ، گرانى هست .\r\nگرانى اولًا همه جا هست ، اينجاى تنها نيست . ثانياً وضع انقلابى همچو اقتضا مىكند ، وضع جنگ اين طورى است . نبايد ما وقتى كه وضع جنگ را مىبينيم داريم ، ما وضع\r\n\r\n","description":"","footnote":"","page_name":" 251 ","page_number":271},
  {"content":"\r\n\r\nانقلاب را مىبينيم داريم ، وضع دشمنى همهء دنيا را داريم ، همه‌مان بريزيم سر دولت . الآن مىبينيم در مجلس به دولت حمله مىشود ، در محضر علما به دولت دارد حمله مىشود ، در بازار به دولت حمله مىشود ، مصاحبه‌هاى تلويزيونى به دولت ور روند ، عرض مىكنم كه بساط وقتى درست مىكنند به دولت ور روند ، اين بىجهت نيست .\r\nخود آقايان ملتفت نيستند . آقا خودش خيلى خيلى آدم خوبى است ، مىرود ده نفر آدم از همين اشخاصى كه مىخواهند اين كارها را بكنند ، ايران فراوان‌اند از اين اشخاص ، الآن در ايران سلطنت طلب ما داريم . در ايران مخالف با جمهورى اسلامى در اين طبقات بالايى كه مىخواستند عياشى بكنند ، حالا نمىگذارند عياشى بكنند داريم . از منافقين موجودند . از اقليت موجود است . از احزاب موجود است ، هستند همه ، زيادند . آقايان عرض مىكنم كه با ظاهر خيلى خوب مىروند پيش فلان آقا مىنشينند مىگويند هى اسلام دارد از بين مىرود ، ديديد چى شد ، چه شد ، اينها مىخواهند اينجا را مثل شوروىاش بكنند . آقا فوراً باور مىكند ، مىرود مىگويد نخير ، اى واى ، چه واقع شد ، اى ادارات چه شده ، چه شده ، چه شده ، در ادارات الآن همچو ادارات صد در صد مورد مطلوبيت نيست ، اما ما اساس را بايد حفظش بكنيم . اگر اساس را ما حفظ نكنيم ، نه اداره براى ما باقى مىماند ، نه مجلس باقى مىماند ، نه مدرسه باقى مىماند ، هيچى . اين دفعه اگر اينها تسلط پيدا بكنند برما ، هيچى نمىگذارند . مثل زمان آقاى كاشانى نيست حالا ! مثل زمان مرحوم - عرض مىكنم كه - آقا شيخ فضل اللَّه نيست حالا يك زمانى است كه اينها ادراك كردند كه اگر اين جمهورى رشد پيدا بكند نخواهد گذاشت كه اينها منافع خودشان را ببرند ، و اين را با همه جديت مىخواهند ببرند . و اسلام اگر اينجا سيلى بخورد ، بدانيد كه ديگر تا آخر سرش بلند نمىشود ، مگر اينكه باز يك وضع ديگرى در دنيا پيش بيايد . الآن ماييم كه بايد اين را حفظ بكنيم . ايران است كه بايد حفظ كند خودش را ، مجلس بايد همراهى بكند . مىدانم شكايت هست ، مىدانم كه همه چيز هست ، لكن همه همراهى بكنيد آقا ، دست به دست هم بدهيد كه هيچ ارگانى به زمين نخورد . زمين خوردن دولت امروز براى روحانيت هم مضر است ، براى مجلس هم مضر است . همين\r\n\r\n","description":"","footnote":"","page_name":" 252 ","page_number":272},
  {"content":"\r\n\r\nطورى كه مجلس زمين بخورد براى همه مضر است . همين طور كه عرض مىكنم كه اين دستگاه قضايى به زمين بخورد . من هم مىدانم شكايت زياد هست . مگر كجا شكايت نيست ؟ در امريكا شما خيال مىكنيد شكايت نيست ؟ در امريكا بيشتر از اينجا هست ! در هر چند دقيقه‌اى يكى كشته مىشود ، در هر چند دقيقه فحشا واقع مىشود ، در هر چند ثانيه حتى چه مىشود . شما مىخواهيد بعد از انقلاب ، بعد از دشمنى همهء كشورهاى عالم همين طور به طور رفاه بنشينيد كار بكنيد و به طور رفاه زندگى بكنيد ؟ نمىشود . بازار مىبيند كه دولت نمىرسد ، خوب خودش همراهى بكند . الآن دولت در اطراف ، در جاهايى كه بايد باشد برنج دارد ، گندم دارد ، همه چيز دارد ، كاميون نيست . خوب همهء علماى بلاد بنشينند با هم فكر بكنند كاميون درست كنند . اگر در هر شهرى چهار تا كاميون برود به اينجاها ، تمام حل مىشود مسأله ، اگر همه بلاد دست به هم بدهند . بدانند كه مىخواهند ريشهء اين اسلام را بكنند ! همهء مردم اين توجه را داشته باشند ، علماى بلاد اين توجه را داشته باشند ، وكلا اين توجه را داشته باشند ، دولت اين توجه را داشته باشد ، اين اسباب اين مىشود كه اگر شكايت بشود بدانند كه اين طورى است ، حل كنند خودشان با هم بنشينند صحبت بكنند - نمىشود - اين شكايت حل نشدن ، اسباب اين نمىشود كه ما به دولت فشار بياوريم ، دولت را تضعيفش كنيم كه دولت ناتوان بشود .\r\nدولتى كه الآن بايد همهء كارها را انجام بدهد ، ناتوانش نبايد بكنيم . مجلسى كه بايد همهء كارها را تسهيل بكند ، نبايد ناتوانش بكنيم و قوهء قضائيه هم همين طور .\r\nو مسأله ، مسأله مجلس نيست . مسأله دولت نيست ، مسأله قوه قضائيه نيست ، مسأله روحانيت نيست ، مسأله اسلام است . مسأله اين است آنهايى كه دشمن‌اند ، با اسلام دشمن‌اند . با قوهء قضائيه دشمن نيستند ، با مجلس كار ندارند ، با روحانى هم كار ندارند ، همهء اينها براى اينكه اينها دارند براى اسلام سينه مىزنند ، با شما مخالفند . نه براى اينكه مخالفند خودشان ، مجلس يك چيزى است ، نه ، براى اينكه ، اگر مجلس مطابق ميل آنها بود ، خيلى هم خوب بود ، چنان كه بود و ديديد . اگر دولت هم مطابق ميل آنها بود خيلى هم تأييدش مىكردند . اما آنها دولتى كه بخواهد مخالف با آنها باشد ، مجلسى كه\r\n\r\n","description":"","footnote":"","page_name":" 253 ","page_number":273},
  {"content":"\r\n\r\nبخواهد مخالف با آنها باشد ، از ارتشى كه بخواهد مخالفت كند ، با همهء اينها مخالفند . و شما بدانيد كه اگر ما دست به دست هم ندهيم ، همه‌مان با هم نباشيم ، زمينمان خواهند زد . مجلس را زمين مىزنند ، دولت را زمين مىزنند ، روحانيت را زمين مىزنند ، همه زمين مىخورند . پس عقل اقتضا مىكند كه ما الآن مشكلات را تحمل كنيم . مردم مشكلات را تحمل كنند . مشكلات كمتر است از مشكلات ما تا زمان رسول اللَّه . و آن مشكلات زمان رسول اللَّه ، آن مسئوليت رسول اللَّه بدتر از اين مسئوليتى است كه ما داشتيم . مشك را بخورند براى رفع حاجتشان ، آنجا آن طور بود امير المؤمنين بدتر از ما زندگى كرد و از بين بردندش . الآن اين طورى است كه ما بايد تحمل بكنيم .\r\n\r\nاتحاد در مقابل دشمنان كمين كردهء اسلام\r\nمملكت ما دشمن دارد ، يعنى دشمن ، دشمن ايران نيست ، دشمن دشمن اسلام است .\r\nالآن دشمنهاى ما از ايرانىاش گرفته كه در خارج نشسته‌اند دارند بر ضد اسلام صحبت مىكنند ، منتها شما ، اين را من گفتم ساير جاها ، در مجالس اينها ضد اسلام اصلًا صحبت مىشود ، اينهايى كه در خارج رفتند ، اينها همه اين طورى هستند . خوب ، ما يك عده اينجا مانديم ، خودمان هم بريزيم به جان خودمان چه خواهد شد ؟ مجلس با دولت مخالف ، دولت با مجلس مخالف ، اينها چه خواهد شد ؟ اينها البته ان شاء اللَّه مخالف هم نيستند . اما بايد بيشتر توجه بكنيم . علماى بلاد بايد توجه بكنند كه هر كه آمد يك نقى زد فوراً باور نكنند و صحبت بكنند و به راديو برسد و به نمىدانم چه برسد . اين طور صحبت نكنند ، به مجالس نبرند . أئمهء جمعه نبرند به مجالس صحبتها را ، مىتوانند حلش بكنند ، نتوانستند هضم كنند . ما بايد امروز تحمل كنيم ، صبر بايد بكنيم .  فَاسْتَقِمْ كَما أُمِرْتَ وَ مَنْ تابَ مَعَكَ  « 1 » اين چيزى بود كه پيغمبر اكرم گفت ،\r\nشَيَّبَتْني سُورَةُ هُود « 2 »\r\nبه واسطهء اين ، آن هم به خاطر اينكه  وَ مَنْ تابَ مَعَكَ  بود ، براى اينكه مىديد نمىتواند استقامت كند ، ما بايد استقامت كنيم ، بايد حفظ كنيم ، بايد صبر كنيم .\r\n\r\n\r\n","description":"","footnote":"\r\n( 1 ) - سورهء هود ، آيهء 112 : « آن چنان كه مأمور شده‌اى استقامت كن - همراه با - آنان كه با تو رجوع كرده‌اند . »\r\n( 2 ) - « سورهء هود مرا پير كرد . » علم اليقين ، ج 2 ، ص 971 .\r\n","page_name":" 254 ","page_number":274},
  {"content":"\r\n\r\nخداوند ان شاء اللَّه همه را توفيق مىدهد . و اين مسائلى كه مىفرماييد ، من هم اطلاع دارم كه اين مسائل سؤال مىخواهد . و ليكن اين طور نباشد كه هر روز يك وزير را بياوريد اينجا بنشانيد ، دعوا بكنيد با او و تضعيف كنيد دولت را . كارى بكنيد تضعيف نشود . همه‌تان را دارند تضعيف مىكنند ، شما نيستيد ، همه است . خيال نكنيد كه شما دولت را تضعيف مىكنيد ، نخير . شما هم دولت را تضعيف كنيد ، تضعيف شماست . اين مقدمه است براى او ، و الآن يك خطى در اين كار هست ، مشغولند الآن . و شما بايد خيلى توجه كنيد ، چشمهايتان را باز بكنيد . ملت بايد چشمش را باز كند ، اين دولت را ، اين مجلس را ، اين جمهورى اسلامى را حفظ كنند . مردم بايد حفظ كنند . بازار بايد حفظ كند اينها را . آقا مىنويسد ماليات نبايد داد . آخر شما ببينيد بىاطلاعى چقدر ! آقا ، ما امروز روزى نمىدانم چند صد ميليون ما الآن خرج اين جنگمان است . روزى چند صد ميليون خرج جنگ را با سهم امام مىشود درستش كرد حالا ؟ حالا ما مىتوانيم مردم را همه را بنشانيم اينجا و به زور سهم امام بگيريم ؟ سهم امام حالا به اندازه‌اى است كه همين حوزه‌ها را بگردانيم ، بيشتر از اين هم نيست ، يك كمى اگر بيشتر باشد مىدهند به دولت . يك دفعه آدم بگويد كه نخير ، ما مىگوييم كه دولت ماليات نگيرد ، سهم امام بگيرد . چه جور ؟ از كجا بياوريم سهم امام اين قدر ؟ ما از كجا سهم امام و سهم سادات پيدا كنيم كه دولت را اداره بكنيم ، مملكت را اداره بكنيم ، اين همه اشخاصى كه ريخته‌اند به جان دولت و خرج دارند و چى دارند اداره بكنيم . خوب ، بىفكر حرف مىزنند آقايان ، يك كسى مىرود يك چيزى به آنها مىگويد آنها هم باورشان مىآيد . آقايان ديگر هم همين طورند . با سلامت نفسى كه دارند باورشان مىآيد . بايد آقايان فكر بكنند كه هر كس آمد هر چى زد ، بايد از اول حمل بر فساد بكنند كه اين مىخواهد يك كارى بكند . امروز كه فساد زياد است ، حمل به صحت صحيح نيست ، كه هر كه آمد خيال كنيم راست مىگويد . خيليها بودند ، خوب ، من يك ماه ، بيست و چند روز يكى از همين منافقين با صورت صالح ، با ژ - سه ، با همه چيز آمد آنجا نشست در نجف ، من بودم . براى من گفت ،\r\n\r\n","description":"","footnote":"","page_name":" 255 ","page_number":275},
  {"content":"\r\n\r\nهر روز گفت ، هر روز گوش كردم ، از مرحوم آقاى طالقانى « 1 » سفارش آورده بود ، از يكى از علماى ديگر سفارش آورده بود ، آنها را هم بازى داده بود آمد گفت ، من ديدم خيلى اين مسلمان است ، خوب ما كه اين قدر مسلمان نيستيم . من به او سوء ظن پيدا كردم ، من هيچ جوابش را ندادم . فقط گفت ما مىخواهيم قيام مسلحانه بكنيم ، گفتم نمىتوانيد ، خودتان را به كشتن ندهيد و لو ديگر جوابى به او ندادم . اينها از آن وقت نقشه مىكشيدند براى اين كار ، حالا هم هستند در ميدان ، نرفته‌اند . حالا آن جهاتى كه رفته است البته كارى نمىتوانند بكنند ، اما اين شيطنتها را مىتوانند بكنند كه بيايند بروند در قم پيش آقايى ، بروند در فرض كنيد كه اصفهان پيش آقايى ، بروند در شيراز پيش آقايى ، يك كارى بكنند كه صدا در بيايد . حالا از اول كى از همه ضعيفتر است براى اين كار ؟ به روحانيت حمله كنيم ، نه . به مجلس ، نه به دولت بايد حمله كنيم ، حالا به دولت . مجلس را وادار مىكنند به دولت - عرض مىكنم - روحانيون را وادار مىكنند به دولت ، بازار را وادار مىكنند به دولت ، همه جا به دولت . خوب دولت از بين رفت ، فردا مىآيند سراغ شماها فردا مىروند سراغ رئيس جمهور و - نمىدانم - مجلس . همهء اينها مسائل ، مسأله دولت نيست . مسأله ، مسأله اسلام است . من اين را براى خاطر اينكه ، آقايان توجه بكنند و براى خاطر اينكه ، تكليفى را ادا كرده باشم عرض كردم . و اميدوارم كه خداوند به همهء ما توفيق بدهد كه همه‌مان با هم در رفع اين گرفتاريها بكوشيم . خوب ، اگر آمدند شكايت كردند ، برويم سراغ رفعش . نرويم سراغ اينكه دولت را تضعيف كنيم يا برويم مجلس تضعيف بكنيم يا برويم اشخاص را چه بكنيم . اين مسأله‌اى است كه من عرض كردم و من اميدوارم كه مؤثر واقع بشود در اين آقايان .\r\nو السلام عليكم و رحمة اللَّه\r\n\r\n\r\n","description":"","footnote":"\r\n( 1 ) - آقاى سيّد محمود طالقانى ، از روحانيون مبارز و نخستين امام جمعهء تهران در بعد از انقلاب . وى در شهريور 1359 شمسى به رحمت ايزدى پيوست .\r\n","page_name":" 256 ","page_number":276},
  {"content":"\r\n\r\n\r\nاجازه نامه [ به آقاى سيد حسن حسينى ، در امور حسبيه و شرعيه 
  ]\r\nزمان : 26 آذر 1362 / 12 ربيع الاول 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : حسينى ، سيد حسن\r\nبسم اللَّه الرحمن الرحيم\r\n12 ع 1 1404\r\nالحمد للَّه رب العالمين و الصلاة و السلام على محمد و آله الطاهرين و لعنة اللَّه على اعدائهم اجمعين .\r\nو بعد ، جناب مستطاب سيد الاعلام و ثقة الاسلام آقاى آقا سيد حسن حسينى - دامت توفيقاته - از طرف اين جانب مجازند در تصدى امور حسبيه و اخذ وجوه شرعيه ، و صرف ثلث از سهم مبارك امام - عليه السلام - و نصف از سهم سادات را در مصارف مقرره و موارد منطبقه و ارسال ما بقى را نزد اين جانب جهت اعلاى كلمهء طيبهء اسلام .\r\n« و اوصيه - ايده اللَّه تعالى - بما اوصى به السلف الصالح من ملازمة التقوى و التجنب عن الهوى و التمسك بعروة الاحتياط فى الدين و الدنيا » . و السلام عليه و على اخواننا المؤمنين و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 257 ","page_number":277},
  {"content":"\r\n\r\n\r\nبيانات [ در جمع اعضاى شوراى مركزى جهاد سازندگى ( اهميت كشاورزى ) 
  ]\r\nزمان : صبح 28 آذر 1362 / 14 ربيع الاول 1404\r\nمكان : تهران ، جماران\r\nموضوع : اهميت كشاورزى و نقش جهاد سازندگى\r\nمناسبت : در آستانه تغيير نهاد جهاد سازندگى به وزارتخانه\r\nحضار : نورى ، عبد اللَّه ( نمايندهء امام در جهاد سازندگى ) - اعضاى شوراى مركزى جهاد سازندگى\r\nبسم اللَّه الرحمن الرحيم\r\nاز زحمات جهاد در روستاها و جبهه‌ها تشكر و تقدير مىنمايم . كراراً درباره زحمات جهاد در جبهه‌ها گفته‌ام . زحمات جهاد در سراسر ايران چشمگير و مورد تصديق همه ما بوده است . توجه كنيد كه كارهايتان براى خدا باشد . شما از خدا پاداش بخواهيد نه از دولت و ملت . بايد كارى كنيم كه او راضى باشد .\r\nاما راجع به بودجه جهاد ، ان شاء اللَّه وقتى وزير تعيين شد ، تجديد نظر لازم را مىنمايد . من هم سفارش مىكنم كه ان شاء اللَّه دولت به محرومين نظر بهترى بنمايد . كار در روستاها بسيار ارزشمند است . در سابق به روستاها هيچ نمىرسيدند و كار اساسى براى روستاها نشده بود . و امروز هم اگر پشتوانه مردم نبود ، دولت توان رسيدگى به تمام روستاها را پيدا نمىكرد . امروز به حمد اللَّه با همت جوانها وضع روستاها رو به بهبود است .\r\nايران كشورى است كه بايد كشاورزىاش اساس همه كارها باشد . آن عده‌اى كه مىگويند از نظر كشاورزى نمىشود خودكفا شد ، اطلاع دقيق ندارند . روستاييان هم سعى كنند به شهرها نيايند و در روستاهاى خود بمانند . چون آنها كه نمىخواهند مثل بالا شهريهاى ما زندگى كنند ، پس در روستاها بمانند . ان شاء اللَّه دولت به وضع آنها رسيدگى مىنمايد . ان شاء اللَّه جهاد سازندگى بتواند محروميتهايى را كه روستاييان دارند بتدريج رفع نمايد . جهاد هم خوب عمل كرده است . وقتى دست در دست يكديگر دهيد\r\n\r\n","description":"","footnote":"","page_name":" 258 ","page_number":278},
  {"content":"\r\n\r\nان شاء اللَّه تمامى كارها به صورت خوبى انجام مىگيرد .\r\nاگر با هم باشيد مطمئن باشيد مشكلات رفع مىشود . كوشش كنيد كارهاى بسيار خوب و عالى براى اسلام و مسلمين داشته باشيد ، و مظلومين را از ظلم و گرفتارى نجات دهيد . نماينده من در جهاد مىماند و به كارهايش ادامه مىدهد .\r\nو السلام عليكم و رحمة اللَّه و بركاته\r\n\r\n","description":"","footnote":"","page_name":" 259 ","page_number":279},
  {"content":"\r\n\r\n\r\nسخنرانى [ در جمع مردم و مسئولين نظام ( بركات ميلاد و مبعث پيامبر ) 
  ]\r\nزمان : بعد از ظهر 1 دى 1362 / 17 ربيع الاول 1404\r\nمكان : تهران ، حسينيه جماران\r\nموضوع : بركات ميلاد و مبعث پيامبر\r\nمناسبت : ميلاد پيامبر اكرم ( ص ) و امام جعفر صادق ( ع )\r\nحضار : مسئولين جمهورى اسلامى و مقامات لشكرى و كشورى « 1 » و اقشار مختلف مردم\r\nبسم اللَّه الرحمن الرحيم\r\n\r\nاسرار ميلاد و بعثت پيامبر اكرم\r\nمتقابلًا اين عيد بزرگ را ، عيد مبارك ميلاد رسول اكرم و فرزند بزرگ [ وى 
  ] امام صادق - سلام اللَّه عليه - را به همهء حضار و همهء مسلمين جهان و مستضعفان سرتاسر عالم تبريك عرض مىكنم .\r\nمن بايد عرض كنم كه اين ولادت كه دنبالش بركات پى در پى بود و منتهى شد به بعثت و نزول وحى از جانب خداى تبارك و تعالى بر قلب مبارك آن سرور ، ابعادش براى بشر تا كنون معلوم نشده است .\r\n\r\n\r\n","description":"","footnote":"\r\n( 1 ) - خامنه‌اى ، سيد على ( رئيس جمهور ) - هاشمى رفسنجانى ، اكبر ( رئيس مجلس شوراى اسلامى ) - موسوى اردبيلى ، سيد عبد الكريم ( رئيس ديوان عالى كشور ) - موسوى ، مير حسين ( نخست وزير ) - مهدوى كنى - محمد رضا - فلسفى ، محمد تقى - اعضاى شوراى نگهبان - اعضاى هيأت دولت - دادستان كل كشور - اعضاى شوراي عالى قضايى - ديوان عدالت ادارى - سازمان بازرسى كل كشور - رئيس ستاد مشترك ارتش و فرماندهان نيروهاى زمينى ، هوايى و دريايى ، رؤساى شهربانى و ژاندارمرى و شوراي عالى سپاه پاسداران - اعضاى جامعة الامام الصادق ( ع ) - نمايندگان مجلس شوراى اسلامى - جامعه مدرسين حوزه علميه قم - اعضاى ستاد انقلاب فرهنگى و جهاد دانشگاهى - دادستانهاى انقلاب و ارتش - نمايندگان امام در نهادهاى انقلاب اسلامى بنياد شهيد - بنياد مستضعفان - بنياد 15 خرداد - كميته امداد امام - بنياد مسكن انقلاب اسلامى - نهضت سوادآموزى - فرماندهان يگانهاى رزمى و آموزشى - فرهنگى و لجستيكى نيروى زمينى ارتش - مدير عامل و شوراى سرپرستى و مسئولان صدا و سيما - ستاد تبليغات جنگ و خبرگزارى جمهورى اسلامى - مسئولان جرايد كشور - مدير كل بانك مركزى - ميهمانان خارجى شركت‌كننده در كنفرانس بررسى جنايات صدام - سخنگوى مجلس اعلاى انقلاب عراق - اعضاى دفتر مشاورت و شوراي عالى دفاع - سازمان حج و زيارت و اوقاف - ستاد برگزارى نماز جمعه - مدير عامل هلال احمر - اعضاى عقيدتى - سياسى نيروهاى نظامى و انتظامى - شوراى سرپرستى طلاب غير ايرانى - مسئولان مركز اسناد .\r\n","page_name":" 260 ","page_number":280},
  {"content":"\r\n\r\nآنكه قرآن كريم دنبالش بوده است حتى براى متعمّقان آخر الزمان هم به آن طورى كه بايد كشف نشده است و همين مقدارى كه معلوم شده است و كشف شده است ، وقتى كه ملاحظه كنيد با قبل از اسلام و معارف قبل از اسلام و فلسفه قبل از اسلام و عدالتهاى اجتماعى قبل الاسلام مىبينيد كه همين مقدار هم يك تحول عظيمى در دنيا پيش آورده است كه سابقه نداشته است و لاحقه هم ندارد . در سير عرفانى ، شما ملاحظه بفرماييد كه قبل از اسلام چى بوده است و بعد از اسلام و با تعليمات اسلام مقدس و قرآن كريم چه شده است .\r\nاشخاصى كه قبل از اسلام بودند در عين حالى كه اشخاص بزرگى بودند مثل ارسطو « 1 » و امثال او ، مع ذلك وقتى كتابهاى آنها را ما ملاحظه مىكنيم بويى از آن چيزى كه در قرآن كريم است در آنها نيست . همين آياتى كه در روايات ما وارد شده است كه براى متعمقين آخر الزمان وارد شده است ، مثل سورهء « توحيد » و شش آيه از سورهء « حديد « 2 » » ، گمان ندارم كه واقعيتش براى بشر تا الآن و تا بعدها بشود آن طورى كه بايد باشد ، كشف بشود . البته مسائل در اين باب خيلى گفته شده است ، تحقيقات ، تحقيقات بسيار ارزنده هم بسيار شده است ، لكن افق قرآن بالاتر از اين مسائل است . همين آيهء شريفه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  « 3 » انسان خيال مىكند كه خوب ، اول خلق ، اللَّه است و آخر هم همان است ، و عرض مىكنم كه ظاهر هم به حسب آثارش است و باطن هم به حسب اسمائش . لكن اصلًا اين مسأله اين نيست كه ما مىفهميم و فهميده‌اند ، مسائل بيش از اين مسائل است . « هُوَ الظاهر » اصل ظهور را به غير خودش مىخواهد نفى كند از غير خودش ، ظهور مال اوست . واقع مطلب همين است ، منتها فهم اين معنا كه ظهور ، ظهور اوست و عالم و تمام هستى ظهور اوست ، فهم اين مشكل است . و  هُوَ مَعَكُمْ  « 4 » كه در همين\r\n\r\n\r\n","description":"","footnote":"\r\n( 1 ) - از فلاسفهء بزرگ يونان باستان كه قبل از ميلاد مسيح ( ع ) درگذشته است\r\n( 2 ) - اصول كافى ، ج 1 ، ص 93 ، ح 3\r\n( 3 ) - سورهء حديد ، آيهء 3 : « اوست اول و پايان و آشكار و نهان »\r\n( 4 ) - سورهء حديد ، آيهء 4 : « و او با شماست » .\r\n","page_name":" 261 ","page_number":281},
  {"content":"\r\n\r\nآيات وارد شده است ، « معكم » يعنى همراه ماست ، او اينجاست و ما اينجا . اين معيت ، مثلًا فلاسفه « معيت قيّوميّة » مىگويند ، قيّوميّة ولى مسأله را حل مىكند ؟ مثل معيت علت و معلول است ؟ مثل معيت جلوه و ذى جلوه است ؟ مسائل اين نيست . متعمّقين آخر الزمان هم به اندازه عمق ادراكشان بهتر از ديگران فهميده‌اند ، و الّا حد قرآن آن است كه\r\nإِنَّمَا يَعْرِفُ الْقُرْآنَ مَنْ خُوطِبَ بِهِ . « 1 »\r\nاين « يعرف القرآن من خوطب به » اين نحو آيات است و الّا بعضى آياتى كه مربوط به احكام ظاهريه است و مربوط به نصايح است كه همه مىفهمند . آنى كه « لا يَعْرِفُهُ الّا مَنْ خُوطِبَ بِه » يعنى خود رسول اكرم ، يعنى واسطه هم نمىتواند بفهمد ، جبرئيل هم نتوانسته است . جبرئيل امين هم يك واسطه‌اى بوده است كه خوانده است بر حضرت ، اين آياتى كه از غيب بر او وارد شده است ، و مأمور شده است كه برساند ، اما آن هم « مَنْ خُوطِبَ بِه » نيست . « مَنْ خُوطِبَ بِه » فقط خود رسول اكرم است ، و ديگران هم كه به واسطه آن نورى كه از حضرت رسول صلى اللَّه عليه و آله - در قلب - آن تعليم نورانى كه از قلب او به قلب خواص او بوده است ، به واسطه او فهميده‌اند . و اما دست امثال ما و بشر عادى كوتاه است از اينكه واقعاً بداند كه « هو معكم » يعنى چه ، چه معيتى است اين ؟ - وَ هُوَ نور السّمواتِ و الارْضِ -  اللَّهُ نُورُ السَّماواتِ وَ الْأَرْضِ  « 2 » اين چى است ؟ « نور السموات » چى است ؟ چطور « نور سماوات » است ؟ و لهذا « منوّر السموات » گفته‌اند و هيچ ربطى به آيه ندارد . تحول معنوى و تحول عرفانى كه به واسطه قرآن پيدا شده است فوق همهء مسائل است . و بشر ، هر كس از يك بعد به قرآن نگاه كرده است ، و بعضى بعد ظاهرش را ، بعد مسائل اجتماعى را ، بعد مسائل سياسى را ، بعد مسائل فلسفى ، بعد مسائل عرفانى . لكن آن بعد حقيقى كه بين عاشق و معشوق است ، آن سرّى كه بين خدا و پيغمبر اكرم است ، آن يك مطلبى نيست كه ماها بتوانيم بفهميم چى است قصّه .\r\nآنكه از حضرت باقر - سلام اللَّه عليه - نقل شده است كه فرموده است كه من از\r\n\r\n\r\n","description":"","footnote":"\r\n( 1 ) - بحار الأنوار ، ج 24 ، ص 237 - 238 ، ح 6\r\n( 2 ) - سورهء نور ، آيهء 35 : « خداوند ، نورِ آسمانها و زمين است » .\r\n","page_name":" 262 ","page_number":282},
  {"content":"\r\n\r\n« صمد » ، تمام احكام و شرايع را ، تمام حقايق را از « صمد » مىتوانم نشر كنم ، « 1 » مسأله هست اين . البته ما هم از « صمد » مىتوانيم اصول معارف را بفهميم ، لكن او زايد بر اين مسائل مىگويد . در هر صورت كمال تأسف است براى انسانها كه نمىخواهند بدانند ، در راه دانستن نيفتاده‌اند ، در راه معرفت كتاب خدا قدم برنداشته‌اند ، ارتباط با مبدأ وحى برقرار نكردند كه از مبدأ وحى تفسير بشود برايشان . آن ارتباط فقط بين رسول خدا و خدا بود و به تبع او هم بين خواصى كه بوده‌اند . مسائل فلسفى هم همين طور ، مسائل فلسفى هم وقتى شما فلسفه ارسطو كه شايد بهترين فلسفه‌ها قبل از اسلام باشد ، ملاحظه كنيد مىبينيد كه فلسفه ارسطو با فلسفه‌اى كه بعد از اسلام پيدا شده است فاصله‌اش زمين تا آسمان است در عين حالى كه بسيار ارزشمند است در عين حالى كه شيخ الرئيس راجع به منطق ارسطو مىگويد كه تا كنون كسى نتوانسته در او خدشه‌اى بكند يا اضافه‌اى بكند ، در عين حال فلسفه را وقتى كه ملاحظه مىكنيم فلسفه اسلامى با آن فلسفه قبل از اسلام زمين تا آسمان فرق دارد .\r\nو راجع به امور اخلاقى ، راجع به امور تربيتى ، راجع به و بالاخره قرآن وارد شده است براى انسان به جميع شئونى كه انسان دارد ، براى تربيت انسان به جميع ابعادى كه انسان دارد ، و ابعاد انسان ، ابعاد غير متناهى است . براى همه وارد شده است ، براى همه چيز و يك سفره‌اى است كه پهن شده است براى بشر كه هر كس مىتواند از آن سفره به مقدار استعداد خودش استفاده كند . و مع الأسف استفاده كم شده است ، و بايد عرض كنم كه انبيا از آدم تا خاتم به آن مقصدى كه داشتند نرسيدند ، در عين حالى كه هر چه كمال در دنيا هست از آنهاست ، مع ذلك به آن مقصدى كه آنها داشتند نرسيدند .\r\n\r\nمدعيان دروغين پيروى از حضرت موسى و عيسى ( ع )\r\nو نكته‌اى كه بايد عرض كنم اين است كه اين شرايع معروفى كه الآن بين بشر معروف است ، حالا ما شريعت حضرت موسى ، شريعت عيسى و شريعت اسلام ، وقتى كه ملاحظه\r\n\r\n\r\n","description":"","footnote":"\r\n( 1 ) - تفسير البُرهان ، ج 4 ، ص 526 .\r\n","page_name":" 263 ","page_number":283},
  {"content":"\r\n\r\nمىكنيم حال مشرع را ، حضرت موسى - سلام اللَّه عليه - را ، وضع زندگى حضرت موسى و كيفيت تبليغ او و مبارزه‌اى كه او كرده است با طاغوت ، او را وقتى كه ملاحظه مىكنيم ، بعد مىرويم سراغ امت موسى ، آنهايى كه مىگويند ما امت حضرت موسى هستيم و ما پيرو حضرت موسى هستيم . موسى معارضه مىكرد با طاغوت و اينها كه مىگويند ما پيرو حضرت موسى هستيم خودشان طاغوتند ، در عين حال مىگويند ما پيرو حضرت موسى هستيم . راديو اسرائيل بسيار نصايح حضرت موسى را هم نقل مىكند اما اسرائيل چه جور است ؟ وضع او چى است ؟ آنهايى كه خودشان را انتساب مىدهند به حضرت موسى و موسى وضع زندگىاش آن بود كه يك شبان بود و يك عصا داشت و وضع شبانىاش هم آن وضع بود كه تاريخ مىگويد . آن وقت هم پاشد رفت سراغ بزرگترين قدرتى كه در آن وقت بود و با او معارضه كرد و توجه به دنيا به هيچ وجه نداشت . آن وقت مىبينيم كه اينهايى كه خودشان را از حضرت موسى مىدانند چقدر به دنيا چسبيده‌اند . سرمايه‌هاى بزرگ امريكا در دست آنهاست ، قدرت مادى امريكا در دست آنهاست ، و مىگويند ما هم به شريعت موسى معتقديم . از او بدتر پيروان حضرت عيسى است . حضرت عيسى را خوب ، همه مىگويند كه يك شخص - همين طور هم بوده است - يك شخص روحانى الهى بوده است كه هيچ توجه به اين مسائل مادى نداشته است ، و به حسب قول آنهايى كه پيروانش مىگويند هستيم ، اين است كه ايشان به هيچ وجه توجه به اين طور مسائل مادى نداشته است ، يك شخص روحانى به تمام معنا ، روح اللَّه به تمام معنا ، آن وقت مىآييم سراغ پيروانش . پيروانش كى هستند الآن ؟ تمام مفاسدى كه الآن ، يعنى نصف كنيد ، نصف مفاسدى كه الآن در دنيا هستش از پيروان حضرت عيسى - سلام اللَّه عليه - هست ؟\r\nيعنى پيروان ادعايى . الآن دارند خودشان را مهيا مىكنند براى عيد ميلاد حضرت عيسى ، چه اشخاصى ؟ اشخاصى كه با عيسى مخالفت دارند ، با خداى عيسى مخالفت دارند ، اعتقاد به عيسى ندارند ، لكن خودشان را مىچسبانند به او . آن نصف ديگر عالم مال آنهايى است كه ادعا مىكنند كه ما براى توده‌هاى مردم ، براى ضعفا ، براى چى داريم\r\n\r\n","description":"","footnote":"","page_name":" 264 ","page_number":284},
  {"content":"\r\n\r\nزى « 1 » مىكنيم ، نمىخواهيم ديگر آن جهات قلدرى در عالم باشد ، مىخواهيم همهء مردم يك جور باشند . آنها هم آن طايفه اكثراً وقتى سراغ سرانشان مىرويم مىبينم كه كرملين از امريكا بدتر است . لنين با مردم آن كرد ، استالين آن كرد ، اينها هم دارند اين مىكنند . آن ادّعا و آن عمل .\r\nوقتى مىآييم سراغ خودمان ، خودمان هم همين . مسلمين هم در عين حالى كه همه سران دول اسلامى ادعاى اسلاميت مىكنند ، ادعاى پيروى از پيغمبر اسلام مىكنند ، درعين حال مىبينيد كه هيچ شباهتى ما بين سران آنها با اسلام ، هيچ شباهتى نيست ، هيچ ارتباطى نيست . ادعا زياد است ، ادعاها هست ما پيرويم ولى پيرويم در مقام عمل . سيرهء پيغمبر چى بوده است ، سيرهء شماها چى است ؟ پيغمبر در بين بشر چه جور زندگى كرده است ، شما در بين بشر چه جور زندگى مىكنيد ؟ پيغمبر با مردم مظلوم چه جور بوده ، شما با مردم مظلوم چه هستيد ؟ پيغمبر با طاغوتها چه جور بوده و شما با علاوه بر اينكه خودتان طاغوتچه هستيد با طاغوتها چطور هستيد ؟ پيغمبر با مستضعفين عالم چه وضع داشته و شما چه وضع داريد ؟ پيغمبر وضع زندگى ظاهرىاش چى بوده و شما چه هستيد و چه داريد ؟ مجرد اينكه من بگويم من تابعم كه درست نمىشود مطلب . سران دولتهاى اسلام همه اين طور هستند . پيغمبر مىگويد مسلمين ، با هم مجتمع باشيد ! شما متفرق مىكنيد ! قرآن مىگويد  وَ اعْتَصِمُوا بِحَبْلِ اللَّهِ جَمِيعاً  « 2 » شما چسبيديد به حبل امريكا و شوروى . ادعاها زياد است . من نمىگويم كه ماها كه حالا در ايران هستيم ما هم تابع هستيم به آن معنا ، ما ادعامان اين است كه ميل داريم تابع بشويم ، در خط اين هستيم كه تبعيت بكنيم .\r\nشما كه مىگوييد تابع هستيم ، كه ، قرآن خدا مىگويد كه با اينها يك طور نباشيد  وَ الَّذِينَ كَفَرُوا أَوْلِياؤُهُمُ الطَّاغُوتُ  « 3 » خوب ، شما اوليايتان كى هست الآن ؟ با كى ارتباط داريد الآن ؟ خوب ، يك دسته با آن طرف ارتباط داريد ، يك دسته با آن طرف . ايران هم كه\r\n\r\n\r\n","description":"","footnote":"\r\n( 1 ) - زندگى ؛ رفتار\r\n( 2 ) - سورهء آل عمران ، آيهء 103 : « به ريسمان خدا چنگ بزنيد و پراكنده نشويد »\r\n( 3 ) - سورهء بقره ، آيهء 257 : « و كسانى كه كافر شده‌اند ، طاغوتْ ياوران آنهاست » .\r\n","page_name":" 265 ","page_number":285},
  {"content":"\r\n\r\nمىخواهد با هيچ كس نباشد ، شما به فشارش مىگذاريد ، فشار به اينكه چرا آن طرف نيست يا چرا آن طرف نيستى .\r\n\r\nحمايت از متجاوز به بهانهء صلح و حقوق بشر !\r\nآن روزى كه خداى نخواسته ايران هم بغلتد در يك طرفى ، مسائل حل است ، تمام است . ايران گناهش چى هست كه از آن ور صدام هجوم مىكند آن طورى و آن طور جنايات را بر او وارد مىكند و او تودهنى مىخورد ، بعدها مىخواهد يك راه ديگرى پيدا بشود . تا آن وقتى كه هجوم مىكرد و مىگفت كه اين مجوسيها را ما مىخواهيم چه بكنيم ، ما همه مجوسى بوديم ، همهء ايران جزو مجوس بودند ، همهء فارس زبانها يعنى مجوس . تا آن وقتى كه قدرت داشت اين طور بود . آن روزى كه برگشت و تودهنى خورد از مسلمين ايران ، از آن روز شروع كرد به اينكه ما همه مسلمانيم ، چرا با هم دعوا بكنيم ؟ آخر شما آن صفحه صحبتهايشان را پهلوى هم بگذاريد ، آن روز مىگويد اينها مجوس هستند ، چه ، ما مىخواهيم برويم چه بكنيم ، بگيريم اينجاها را چه بكنيم اين عربستان ، عربستان است بايد ما بياييم چه بكنيم ، براى عربستان اسم مىگذارند و نمىدانم اهواز را با « حاى » « حُطّى » مىنويسند و اينها . آن روزى كه هجوم مىكنند آن حرف را مىزنند . امروزى كه تودهنى خورده‌اند براى اينكه فرصت پيدا بكنند دوباره هجوم كنند ، ادعا مىكنند كه آقا ما صلح طلبيم ، هى صلح ، صلح ، صلح . و اين مجامع عمومى نمىآيند بنشينند بگويند كه آقا تويى كه مىگويى كه صلح ، چرا آن طور كردى ؟\r\nچرا حمله كردى كه حالا بگويى صلح بكنم ؟ اينهائى كه ادعا مىكنند كه ما چه و چه هستيم ، در يك محلى يك انفجارى واقع مىشود - همهء مردم ، مستضعفين دنيا با شما مخالفند - انفجار ، همهء دنيا هست . در يك محلى يك انفجار واقع مىشود ، بعدش صدام ايلام را و اينها را بمباران مىكند ! آن وقت در آنجا مىگويند خوب ، تلافى درآورده ، انتقام گرفته . همين طرفدارهاى حقوق بشر از اين حرفها مىزنند اين دنيا چه وضعى الآن پيدا كرده است ؟\r\nاين مسلمانها كه ادعا مىكنند كه ما تابع پيغمبر اكرم هستيم ، ما تابع قرآن كريم هستيم ، خوب ، اين قرآن ، بياييد ببينيد اين قرآن چه مىگويد و شما چه مىكنيد . آنها مىبينيد كه\r\n\r\n","description":"","footnote":"","page_name":" 266 ","page_number":286},
  {"content":"\r\n\r\nبراى خاطر امريكا تمام اين گرفتاريها را براى ما دارند پيش مىآورند و مىگويند ما مسلمان هستيم . خوب ، اين اسلام شد كه شما بگوييد كه مسلم هستيم ، لكن چون امريكا چطور است شما بايد چه بكنيد ؟ نفتشان را به امريكا مىدهند ، تمام چيزهايى كه مال خود ملت‌شان است تقديم مىكنند . ملتشان به آن ضعيفى و به آن بيچارگى دارد زير ستم خود آنها پايمال مىشود و باز ادعا مىكنند كه ما مسلمان هستيم .\r\nمگر با ادعا انسان مسلمان مىشود ؟ مىگويند ما مسلمان هستيم و مىخواهيم كه اتحاد باشد . ايران « هفته وحدت » درست مىكند ، آنها مىگويند ايران دارد تفرقه مىاندازد . در بعضى راديوهايشان بود كه ايران دارد تفرقه مىاندازد . ايران هفته وحدت درست كرده ، او مىگويد تفرقه مىاندازد . ايران مىگويد كه آقا ، اى يك ميليارد مسلم ، جمع بشويد با هم ! اين قدرتهاى بزرگ را نگذاريد اين طور - چى بكنند - تعدى بكنند به دنيا . اينها هر گوشه مىگويند ايران چه ، ايران چه ، كه نگذارند اصلًا اين حرف از حلقوم ايران بيرون بيايد . بالاخره نه آنهايى كه ادعا مىكنند ما تابع حضرت موسى هستيم ادعايشان صحيح است . نه آنهايى كه ادعا مىكنند ما تابع حضرت عيسى هستيم ادعايشان صحيح است ، نه اينهايى كه ادعا مىكنند ما تابع پيغمبر اسلام هستيم . ادعاست ، همه‌اش ادعاست . اعمال را بايد ديد چى هست . آن كه طرفدار حضرت موسى است ببينيم - چطورى - حضرت موسى عملش آن بود ؟ تاريخ ثبت شده است ، قرآن هست ، تاريخ هست ، تورات هست ، همه هست ، ثبت شده است . اعمال شما هم حالا بياييد ببينيد چى هست ، اعمال هم مشاهد . آن هم كه تابع حضرت عيسى است ، تاريخ حضرت عيسى مضبوط است و خود آنها هم مىدانند - البته با يك انحرافاتى - اعمالشان را كه همه مردم دارند مىبينند . آن هم كه ادعا مىكند ، من طرف آن كه الحاد است ، در طرف الحاد واقع شده و هيچ چيز را درست نمىداند ، آن هم كه ادعا مىكند كه ما طرفدار ملت هستيم و توده‌ها هستيم و چه ، آن هم هر جا دستش برسد مىكوبد و مىزند و مىكشد و از بين مىبرد ، و افغانستان را اين طور كرده الآن . اينها هم كه مسلمانند ، خوب ، همين طور . تاريخ اسلام را مىبينند ، دستشان است ، قرآن كريم دستشان هست ، سيره پيغمبر دستشان هست ، همه را دارند\r\n\r\n","description":"","footnote":"","page_name":" 267 ","page_number":287},
  {"content":"\r\n\r\nمىبينند مع ذلك عمل‌شان بر ضد است . نه اينكه مثل ساير متعارف مردم باشد . عمل سران - دولت - دولت‌هاى اسلامى به ضد اسلام است و فرق دارد با عملهاى اشخاصى كه يك قدرى فرض كنيد كه خلاف مىكنند . آنها در رأس واقع شدند و آنها اعمالشان بر خلاف حكومت اسلامى است ، بر خلاف سيرهء پيغمبر اسلام است ، بر خلاف عملهاى اهل بيت اسلام است ، بر خلاف اينهاست الآن . و ما دنيايمان يك همچه دنيايى است .\r\nمدعيها خيلى زياد و ليكن واقعيت همين است كه همه مىبينيم و مىبينيد ، و تا چه وقت بشود كه يك همچه مطلبى منعكس بشود و منقلب بشود . البته انقلاب كلىاش با ظهور امام زمان - سلام اللَّه عليه - است ولى خوب ، ما تكليف داريم . اين درست است ، اما ما تكليف داريم تكليف اين است كه ما جدّيت كنيم در اينكه هر چه مىتوانيم قوّه‌هايمان را سر هم بگذاريم كه جلو بگيريم از اين مسائل .\r\n\r\nنصيحت به دولتهاى اسلامى\r\nو ما نصيحتمان هميشه ، ملت ايران و گويندگان ايران نصيحتشان هميشه بر دولت‌هاى اسلامى اين بوده است كه آقا ، بياييد با هم مجتمع بشويم ! بياييد با هم باشيم ! ما نمىخواهيم بياييم ممالك شما را بگيريم ، ما مملكت گير نيستيم ، لكن مدافع از حق خودمان هستيم . خوب ، ما به اين حرفمان هميشه پايبند بوده‌ايم . از اول حرف ما يك كلمه بوده تا حالا . نه آن وقت مىگفتيم كه عرب مقابل عجم ، مجوس‌اند اينها يا آنها چه هستند ، نه آن وقت ما اين حرف را مىزديم ، نه حالا ، نه بعدها . حرف ما يكى است كه مسلمان‌ها با هم مجتمع بشوند ، و اين گرگهايى كه ريخته‌اند به جان مسلمين ، اينها را از بين ببرند . كنارشان بزنند . دستشان را كوتاه كنند . مىگويند نمىشود ، خوب ، ما ديديم ايران كرد و شد . ايران با يك جمعيت كمى و با نداشتن هيچ نيروى صحيحى ، خوب ، ريختند در خيابانها كار خودشان را كردند و طاغوت را از بين بردند و دست امريكا و شوروى و همه را هم كوتاه كردند . چرا نمىشود ؟ وقتى ملتها بخواهند چرا نمىشود ؟ ما حرفمان اين است كه دولتها بيايند قبل از اينكه خود ملتها قيام بكنند خود دولتها بيايند خاضع بشوند با هم ، دوست بشوند با هم . يك جلسه‌اى درست كنند ، همه رئيس جمهورها بنشينند پيش\r\n\r\n","description":"","footnote":"","page_name":" 268 ","page_number":288},
  {"content":"\r\n\r\nهم و حل كنند مسائلشان را . هر كس سر جاى خودش باشد ، لكن در مصالح كلى اسلامى ، در آن چيزى كه همه هجوم آورده‌اند به اسلام ، در او با هم اجتماع كنند ، جلويشان را بگيرند و آسان هم هست . يك چيزى نيست كه نشود . اگر همه با هم مجتمع بشويد آنها اصلًا كنار مىروند . كار ندارند ديگر . آنها از ضعف شما . از نفهمى شما ، از جهالت شما استفاده مىكنند . زمان محمد رضا از ضعف اين بدبخت استفاده مىكردند . يك كلمه مىگفتند ، اين خاضع بود . نمىخواستند بيايند بريزند چى بكنند اما همچو ترسانده بودندشان كه اگر ما يك كلمه راجع به امريكا بگوييم ، كذا و كذا مىشود . ايران گفت و نشد .\r\nمن نمىگويم به ما خسارت وارد نشد ، اما ارزش ندارد كه انسان ارزش انسانى خودش را ، ارزش اسلام را حفظ بكند و لو اينكه شهيد هم مىداد . البته پيغمبر هم شهيد داد ، انبيا هم همين طور . سيره انبيا بر اين معنا بوده است ، سيره بزرگان بر اين معنا بوده است كه معارضه مىكردند با طاغوت و لو اينكه زمين بخورند ، و لو اينكه كشته بشوند و لو كشته بدهند . ارزش دارد كه انسان در مقابل ظلم بايستد ، در مقابل ظالم بايستد و مشتش را گره كند و توى دهنش بزند ، و نگذارد كه اين قدر ظلم زياد بشود ، اين ارزش دارد . ما تكليف داريم آقا ! اين طور نيست كه حالا كه ما منتظر ظهور امام زمان - سلام اللَّه عليه - هستيم پس ديگر بنشينيم تو خانه‌هايمان ، تسبيح را دست بگيريم و بگوييم « عَجّلْ عَلى فَرَجِهِ » . عجّل ، با كار شما بايد تعجيل بشود ، شما بايد زمينه را فراهم كنيد براى آمدن او . و فراهم كردن اينكه مسلمين را با هم مجتمع كنيد . همه با هم بشويد .\r\nان شاء اللَّه ظهور مىكند ايشان . و من اميدوارم خداى تبارك و تعالى قلبهاى همهء ما را متوجه به خودش بكند و از معارف قرآن به ما يك نسيمى عنايت بفرمايد . و مسلمين را به تكاليف خودشان آشنا كند . و سران مسلمين را ان شاء اللَّه به تكليف الهى خودشان آشنا كند . و آنهايى كه با اسلام و مسلمين مخالفند ان شاء اللَّه قلع و قمع كند .\r\nو السلام عليكم و رحمة اللَّه .\r\n\r\n","description":"","footnote":"","page_name":" 269 ","page_number":289},
  {"content":"\r\n\r\n\r\nاجازه نامه [ به آقاى محمد حسين آشتيانى ، در امور حسبيه و شرعيه 
  ]\r\nزمان : 6 دى 1362 / 22 ربيع الاول 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : حسينى آشتيانى ، محمد\r\nبسم اللَّه الرحمن الرحيم\r\n22 ع 1 1404\r\n6 دى ماه 62\r\nالحمد للَّه رب العالمين و الصلاة و السلام على محمد و آله الطاهرين و لعنة اللَّه على اعدائهم اجمعين .\r\nو بعد ، جناب حجّت الاسلام آقاى حاج شيخ محمد حسينى آشتيانى - دامت افاضاته - مجازند از طرف اين جانب در تصدى امور حسبيه و اخذ وجوه شرعيه و صرف زكوات و مظالم عباد را در مصارف شرعيه . و همچنين مجازند در اخذ سهمين مباركين و صرف سهم مبارك امام - عليه السلام - را در مخارج خودشان به نحو اقتصاد و ثلث از ما زاد بر مخارج خود را در موارد مقرره و نصف از سهم سادات را نيز مجازند به سادات عظام - كثّر اللَّه أمثالهم - بپردازند ؛ و ما بقى از سهمين را جهت اعلاى كلمهء طيّبهء اسلام نزد اين جانب ارسال دارند .\r\n« و اوصيه - ايده اللَّه تعالى - بما اوصى به السلف الصالح من ملازمة التقوى و مراعاة الاحتياط فى جميع الاحوال » . و السلام عليه و على اخواننا المؤمنين و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 270 ","page_number":290},
  {"content":"\r\n\r\n\r\nحكم [ عفو و تقليل محكوميت زندانيان به پيشنهاد هيأت بررسى وضع زندانيان 
  ]\r\nزمان : 8 دى 1362 / 24 ربيع الاول 1404\r\nمكان : تهران ، جماران\r\nموضوع : عفو و تقليل محكوميت زندانيان\r\nمخاطب : محمدى گيلانى ، محمد - كريمى ، سيد جعفر - ابطحى ، سيد محمد - قاضى ، مهدى\r\n[ بسمه تعالى . محضر مبارك رهبر كبير انقلاب و بنيانگذار جمهورى اسلامى ايران امام خمينى - مد ظله العالى\r\nاحتراماً - به شرف عرض مبارك عالى مىرساند ، پيرو فرمان مبارك مورخ 19 / 3 / 62 در مورد رسيدگى به وضع زندانيان دادگاههاى انقلاب اسلامى با اعزام هيأتهائى به استانها و شهرهاى مختلف و رسيدگى به وضع آنان تصميمات ذيل نسبت به آزادى و تقليل مدت محكوميت آنان اتخاذ و از محضر انور عالى استدعاى تنفيذ را داريم :\r\nرديف - نام شهر - استدعاى آزادى - استدعاى تقليل\r\n1 - تهران - 300 نفر - 200 نفر\r\n2 - كردستان - 30 نفر - 10 نفر\r\n3 - اروميه - 50 نفر - 65 نفر\r\nجمع - 380 نفر - 275 نفر .\r\nمحمد محمدى گيلانى - سيد جعفر كريمى - سيد محمد ابطحى - مهدى قاضى 
  ]\r\nبسمه تعالى\r\nموافقت مىشود . « 1 »\r\n- 8 دى 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى\r\n","page_name":" 271 ","page_number":291},
  {"content":"\r\n\r\n\r\nحكم [ به آقاى خامنه‌اى ( بررسى مجدد لايحهء تعزيرات توسط شوراى نگهبان ) 
  ]\r\nزمان : 9 دى 1362 / 25 ربيع الاول 1404\r\nمكان : تهران ، جماران\r\nموضوع : مأموريت بررسى مجدد لايحهء تعزيرات\r\nمخاطب : خامنه‌اى ، سيد على ( رئيس جمهور )\r\n[ بسم اللَّه الرحمن الرحيم . محضر مبارك رهبر عزيز انقلاب حضرت مستطاب آيت اللَّه العظمى امام خمينى - مدّ ظله العالى - لايحه تعزيرات كه بعنوان « عدم اعلام مخالفت از سوى شوراى نگهبان » ممضى « 1 » محسوب گشته و به قوّهء مجريه ابلاغ شده بود اكنون از جهت احتمال مخالفت برخى از مواد آن با شرع مقدس ، مورد سؤال است . نظر به اينكه شمول اصل نود و چهارم قانون اساسى نسبت به اين لايحه در وضع كنونى كاملًا روشن نيست در صورتى كه حضرت مستطاب عالى به شوراى نگهبان دستور فرماييد كه ظرف يك هفته لايحه مزبور را از جهت احتمال فوق بررسى كرده ، نتيجه را براى اقدام لازم ابلاغ كنند ، هر گونه شبهه‌اى در انطباق عملكرد دستگاهها با قانون اساسى منتفى خواهد شد . مستدعى است نظر شريف را ابلاغ فرماييد .\r\nسيد على خامنه‌اى ، رئيس جمهورى اسلامى ايران - 8 / 10 / 62 
  ] .\r\nبسمه تعالى\r\nجنابعالى به حضرات آقايان اعضاى شوراى محترم نگهبان ابلاغ نماييد ، ظرف يك هفته الى ده روز رسيدگى نموده و به مجلس ابلاغ نمايند .\r\n9 / 10 / 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - تأييد شده ، امضا شده\r\n","page_name":" 272 ","page_number":292},
  {"content":"\r\n\r\n\r\nپيام [ تشكر به رئيس جمهور گينه ( تبريك حلول سال جديد ) 
  ]\r\nزمان : 12 دى 1362 / 28 ربيع الاول 1404\r\nمكان : تهران ، جماران\r\nموضوع : پاسخ تلگراف تبريك حلول سال جديد\r\nمخاطب : سكوتوره ، احمد ( رئيس جمهور گينه )\r\nبسم اللَّه الرحمن الرحيم\r\nحضرت آقاى احمد سكوتوره ، رئيس جمهورى مردمى و انقلابى گينه\r\nتلگراف تبريك آن جناب به مناسبت آغاز سال جديد و اصل و موجب تشكر گرديد . از خداى تعالى عظمت اسلام و مسلمين و نجات ملل محروم و مستضعف جهان را از سلطهء مستكبران مسألت دارم . و السلام عليكم .\r\n28 ع 1 1404\r\nروح اللَّه الموسوي الخمينى\r\n\r\n","description":"","footnote":"","page_name":" 273 ","page_number":293},
  {"content":"\r\n\r\n\r\nسخنرانى [ در جمع گروهى از بازاريان تهران ( اتحاد و پايدارى در راه هدف ) 
  ]\r\nزمان : صبح 12 دى 1362 / 28 ربيع الاول 1404\r\nمكان : تهران ، جماران\r\nموضوع : اتحاد و پايدارى در راه هدف - اهميت انتخابات\r\nحضار : عسكر اولادى ، حبيب اللَّه - امانى ، سعيد - لبّانى ، محسن - رخ صفت - حيدرى ، ابو الفضل - شفيق\r\nبسم اللَّه الرحمن الرحيم\r\n\r\nلزوم همراهى بازار با دولت\r\nآنچه كه بايد همه به آن توجه داشته باشيم اين است كه امروز اكثر حكومتها با ما بد مىباشند ، پس ما هم بايد همه با هم متحد و خوب باشيم . اگر بنا باشد كه بازارها همراه جمهورى اسلامى نباشند ، جمهورى شكست مىخورد . امروز ما احتياج به اتحاد داريم .\r\nامروز بايد همه با هم باشيم ، اگر چنين نباشيم ما را از بين خواهند برد . همه قدرتها احساس كرده‌اند كه اسلام برايشان ضرر دارد ، و بعضى از آنها صراحتاً مىگويند كه با اين اسلامى كه در دنيا ما مطرح كرده‌ايم مخالف‌اند . آنها اسلامى مانند اسلام سعوديها را مىخواهند . منافقين هم مىگويند اسلامى كه دست ببرد اسلام نيست ، با اينكه در قرآن صراحتاً آمده است . البته گرانى هست ، كمبود هست ، و بيشترين صدمه‌اش به كارمندان دولت مىخورد ، ولى بايد تحمل كرد . اگر امروز گله‌هايمان به بازار ، مجلس و دولت كشيده شود و اين گله‌ها به اختلاف تبديل گردد ، همه‌مان مسئول هستيم . اگر امروز اسلام سيلى بخورد ، ديگر سربلند نمىكند . به خاطر اسلام بايد مقدارى از ناراحتىهايمان را كنار بگذاريم .\r\nمن كه قريب هشتاد و پنج ساله هستم ، با ضعف بسيار آن قدر كه براى من ناراحتى و خستگى هست براى شماها نيست . اگر بنا باشد كنار رويم من بايد كنار روم . ولى همه وارد در ميدانى شده‌ايم كه اگر يك قدم عقب بنشينيم شكست مىخوريم . البته اين طور نيست كه كسى بتواند به شما و امثال شما توهين كند . اگر در روزنامه‌اى يا در مجلس به شما\r\n\r\n","description":"","footnote":"","page_name":" 274 ","page_number":294},
  {"content":"\r\n\r\nتوهين شد نبايد از ميدان به در برويد . اصلًا براى خاطر از ميدان در كردن عده‌اى متعهد ، ناگواريهايى برايشان پيش مىآورند ، بايد محكم در ميدان بود . به اندازه‌اى كه براى پيغمبر اكرم گرفتارى پيش آمد براى هيچ كس پيش نيامد ، ولى ايشان تا آخر ايستادند و به تكليفشان عمل كردند . همين طور براى ائمه - عليهم السلام - ولى آنها هم ايستادند . بى خود نبود كه حبس مىشدند ، براى اين زندان مىشدند كه جلوى آنهايى كه بر ضد اسلام قيام كرده بودند مىايستادند . ما هم كه ان شاء اللَّه متعهد به اسلام مىباشيم و رشد اسلام را مىخواهيم ، تصميم داريم جهان را برگردانيم و اميدواريم كه ملتها انجام دهند . نبايد از دروغ و بدنامى و حرف زشتى كه به ما نسبت مىدهند از ميدان به در برويم . البته معارضه كار را بدتر خواهد كرد ، همه وقتتان صرف نوشتن و جواب دادن به روزنامه و مجلس مىشود . با لحن برادرى و ملايمت ، كارها به خوبى تمام مىشود . اگر كسى به ما بد كرد به بهترين وجه با او رفتار كنيم ، كار به دعوا كشيده نمىشود . شما در انقلاب سهم زيادى داريد ، بازار هم همين طور . اگر بازارها همراهى نمىكردند انقلاب پيروز نمىشد . پس پيه اين مسائل را به خودتان بماليد . « 1 » انسان كه يك قدم اصلاحى و زندگيساز بر مىدارد نبايد توقع داشته باشد كه مورد پذيرش همه قرار گيرد ، اين نخواهد شد ، امير المؤمنين را هم تا آخر عمر عده‌اى قبول نداشتند . اگر انسان بخواهد براى اسلام خدمت كند نبايد توقع اين را داشته باشد كه همه او را بپذيرند . كسى كه مىخواهد براى خدا كار كند بايد پيه حبس ، تبعيد ، بدنامى و ساير چيزها را به خود بمالد . اگر به شما فحشى مىدهند ، شما براى خاطر خدا بپذيريد و ثواب كنيد . اين را نبايد فراموش كنيم كه ما همه يك چنين كار بزرگى را انجام داده‌ايم ، حالا از شرق و غرب فحاشى نشنويم يا در داخل با فساد كسانى مواجه نگرديم ؟ ! عده‌اى فاسد مىخواهند بازار را بر ضد دولت و دولت را بر ضد بازار بشورانند . من همين حرفهايى را كه به شما مىزنم هر كسى كه اينجا بيايد به او هم مىگويم . ان شاء اللَّه همه با هم خوب بوده و موفق باشيد .\r\n\r\n\r\n","description":"","footnote":"\r\n( 1 ) - پيه چيزى را به تن ماليدن ، كنايه از پذيرش زحمات و رنجهاى آن چيز است\r\n","page_name":" 275 ","page_number":295},
  {"content":"\r\n\r\n\r\nلزوم شركت در انتخابات\r\nامروز مسأله مهم ، مسأله انتخابات است . به انتخابات توجه داشته باشيد . در اول مشروطه اصناف بازار هم وكلايى داشتند ، انتخابات تا اندازه‌اى دست مردم بود . بعد كم كم آنهايى كه فاسد بودند كار را طورى كردند تا متدينين را از مجلس كنار گذاردند . آنها هم مقاومت نكردند و كنار رفتند . بعد ديديد كه مجلس را چه كردند ، هر كارى كه خواستند انجام دادند . اگر در مجلس آينده يك قدم عقب‌نشينى كنيم ، در آينده نزديك ما را كنار خواهند گذاشت . بايد قهر نكنيم و كوشش كنيم تا بازار هم خودش براى انتخابات اشخاصى را معرفى كند . ما نبايد مقلد كسى باشيم كه هر چه را عده‌اى تشخيص دادند همان را عمل كنيم ، بلكه بايد كاملًا توجه كنيم كه مثلًا در تهران چه كسانى لياقت دارند كه هم مسائل روز را بفهمند و هم متدين باشند و هم براى اسلام كار كنند ، اشخاصى را انتخاب كنيم كه از هر جهت صالح باشند . اگر كسان ديگرى هم اشخاص صالحى داشتند به آنها رأى دهيد و الّا نه . بازار اختيارش دست خودش است ، آنچه بينى و بين اللَّه « 1 » تشخيص مىدهد آن را انتخاب كند . اگر در انتخابات مسامحه كنيم مطمئن باشيد كه از راه مجلس به ما لطمه مىزنند . بايد دانست مسلمان بودن تنها فايده‌اى ندارد ، بايد جمهورى اسلامى را قبول داشته باشد و از مسائل روز اطلاع داشته باشد . سعى كنيد مثل مرحوم مدرس را انتخاب كنيد - البته مثل مدرس كه به اين زوديها پيدا نمىشود ، شايد آحادى مثل مدرس باشند - كسانى را كه انتخاب مىكنيد بايد مسائل را تشخيص دهند ، نه از افرادى باشند كه اگر روس يا امريكا يا قدرت ديگرى تشرى زد بترسند ، بايد بايستند و مقابله كنند . شما بازارها را بيدار كنيد تا در تهران و ساير جاها اشخاص خوبى را به مجلس بياورند ، تا مجلس آينده ما از مجلس فعلى بهتر باشد . البته مجلس فعلى هم خوب است . ان شاء اللَّه موفق باشيد . اميدوارم سربازى براى اسلام باشيد .\r\nو السلام عليكم و رحمة اللَّه\r\n\r\n\r\n","description":"","footnote":"\r\n( 1 ) - ميانِ من و خدا .\r\n","page_name":" 276 ","page_number":296},
  {"content":"\r\n\r\n\r\nبيانات [ در جمع بعضى از مسئولان سپاه ( عدم گرايش به جريانات سياسى ) 
  ]\r\nزمان : صبح 12 دى 1362 / 28 ربيع الاول 1404\r\nمكان : تهران ، جماران\r\nموضوع : لزوم استقلال سپاه و عدم گرايش به جريانات سياسى\r\nحضار : محلاتى ، فضل اللَّه ( نمايندهء امام در سپاه پاسداران ) - محقّق ( نمايندگى امام در سپاه پاسداران اصفهان ) - سيف اللهى ، رضا ( فرماندهء سپاه پاسداران اصفهان )\r\nبسم اللَّه الرحمن الرحيم\r\n. . . اصفهان مردم خوب و متدين دارد ، آقايان كه آنجا مىروند توجه داشته باشند كه به هيچ كس گرايش پيدا نكنند ، و سعى كنند سپاه مستقل باشد ، البته نسبت به همه با صميميت برخورد كنيد ، سعى كنيد اختلاف نظرها را كه در تمام جاهاست به سپاه نكشانيد ، توجه اصليتان به جنگ باشد . سعى كنيد كه مردم را دلگرم كنيد . اميدوارم كه موفق باشيد تا كارها خوب انجام گيرد .\r\n\r\n","description":"","footnote":"","page_name":" 277 ","page_number":297},
  {"content":"\r\n\r\n\r\nسخنرانى [ در جمع فرمانداران ، بخشداران و اعضاى شوراهاى روستايى 
  ]\r\nزمان : صبح 13 دى 1362 / 29 ربيع الاول 1404\r\nمكان : تهران ، حسينيه جماران\r\nموضوع : وظايف فرمانداران و بخشداران در حكومت اسلامى - اهميت انتخابات\r\nحضار : ناطق نورى ، على اكبر ( وزير كشور ) - نورى ، عبد اللَّه ( نمايندهء امام در جهاد سازندگى ) -\r\nفرمانداران و بخشداران سراسر كشور - اعضاى شوراهاى اسلامى روستاييان\r\nبسم اللَّه الرحمن الرحيم\r\n\r\nرفتار حكومتهاى قاجار و پهلوى با مردم\r\nبه همهء آقايانى كه در اينجا تشريف دارند خوشامد عرض مىكنم و توفيق همه آقايان را از خداى تبارك و تعالى براى خدمت به اسلام و مسلمين و خدمت به كشور خودشان خواهانم . شايد ميان شماها كسى نباشد كه زمان قاجار را درك كرده باشد ، اگر هم باشد بسيار كم است . و همين طور اوايل سلطنت پهلوى ، اواخرش را كه بسيار تغيير كرده بود با آن اوايل ملاحظه كرديد . بافت حكومت در آن وقت و بافت كسانى كه در دستگاه دولتى كارى به دستشان بود چه استانداران و چه فرمانداران و چه بخشداران و چه ديگران ، يك بافت خاصى بود كه مناسب بود با دستگاه شاهنشاهى . ممكن نبود كه يك نفر بخشدار حتى در يك مجمعى كه مردم عادى هستند ، كشاورزان هستند ، بازاريها هستند آن هم حاضر بشود ، با آنها در صف واحد بنشيند . يك بافت خاصى بود كه هر يك از آنهايى كه در آن وقت حتى فرماندار يك جاى كوچكى بودند اگر مقايسه كنيم با رئيس جمهور امروز ما و نخست وزير نمىتوانيد بدانيد كه آنها چه وضعى داشتند و اينها چه وضعى . در رفت و آمدهايشان ، در نشست و برخاستهايشان ، در معاشرتشان يك وضع عجيبى بود . وقتى كه يك حكومتى و لو جاى كوچكى وارد مىشد فراش‌ها و آنهايى كه اطراف او بودند مردم را كنار مىزدند كه اين آقا مىخواهد عبور كند از اينجا ، چه برسد به اينكه يك وزير باشد كه ديگر او بالاتر از همه ، يا يك نخست وزير باشد و آنها همه در پيش خودشان آن طور يال و كوپال داشتند لكن در مقابل كشورهاى ديگر ضعيف و ناتوان\r\n\r\n","description":"","footnote":"","page_name":" 278 ","page_number":298},
  {"content":"\r\n\r\nبودند . با رعيت آن رفتار غير انسانى را مىكردند و رعيت را از هر طرف تحقير مىكردند ، توهين مىكردند ، اذيت و آزار مىكردند ، از آنها استفاده‌هاى مادى مىكردند ، ولى در مقابل يك سفير همه‌شان خاضع بودند .\r\n\r\nمردمى بودن مسئولان در نظام اسلامى\r\nامروز ما مىبينيم كه فرماندارهاى سرتاسر كشور ، به طورى كه آقا گفتند و بخشدارها و بعضى از كشاورزها و بعضى از مردم عادى در يك جا نشستند . اگر نخست وزير و وزير كشور هم كه اينجا تشريف دارند و رئيس جمهور و اينها هم بودند اينها هم در بين اينها همانطور نشسته بودند كه اگر كسى از خارج بيايد تشخيص نمىدهد كه كدام وزيرند و كدام فرماندارند و كدام بخشدارند و كدام از مردم عادى كشاورز است . اين همان بود كه در روايات ما هست كه اگر كسى وارد مىشد در مسجد رسول اللَّه و ايشان با اصحاب نشسته بودند تميز نمىداد ، مىگفت كدام يكىتان هستيد . سابق معلوم بود هر كه مىآمد در مجلسى ، در يك جايى وارد مىشد معلوم بود كه حكومت كى هست .\r\nبراى اينكه آن در آن بالا نشسته بود با يك يال و كوپال و يك طور وضع خاص ، مردم مىفهميدند كه اين است كه بايد چه باشد . اما رسول خدا در مدينه كه مركز حكومت ايشان بود و سعهء حكومتش هم آن وقت زياد بود ، عرب مىآمد مىديد كه چند نفر نشستند دور هم با هم صحبت مىكنند ، او نمىتوانست بفهمد كه كدام يكى اينها در رأس واقع است و حاكم است و كدام يكى از اينها پائينتر هستند . وضع زندگى اين بود كه تعليم بدهد به ما كه بايد اين جور باشيد كه ما بفهميم تكليفمان چى است . من اميدوارم كه همين طورى كه وضع ظاهرى شما آقايان فرمانداران و بخشداران و ديگران و همين طور همه اجزاء حكومت اسلامى ، امروز همانطور كه وضع ظاهريشان يك وضع بىآلايشى است ، وضع روحى و معنويتان هم همانطور باشد . همان طورى كه حضرت امير - سلام اللَّه عليه - مىفرمايد كه وقتى به او اطلاع داده بودند كه يك خلخالى را از پاى يك زن - حالا يا يهودى بوده يا نصارى كشيدند ، مىفرمايد كه - به حسب نقل - كه انسان اگر از غصه بميرد عيب\r\n\r\n","description":"","footnote":"","page_name":" 279 ","page_number":299},
  {"content":"\r\n\r\nنيست . « 1 » اين طور در مقابل ظلم ناراحت مىشدند . شما همه در محضر خدا هستيد ، هر جا باشيد . قلبهاى شما در محضر خداست ، بازوهاى شما ، چشمهاى شما ، همه چيز شما در محضر خداست و خدا حاضر است در همه جا .\r\n\r\nالگو قرار دادن پيشوايان دين در رفتار با مردم\r\nكوشش كنيد كه با بندگان خدا جورى رفتار كنيد كه امامان شما رفتار مىكردند ، پيغمبر شما رفتار مىكرد و ساير انبيا رفتار مىكردند . گمان نكنيد كه حالا فلان نخست وزير است ، فلان وزير كشور است ، فلان رئيس جمهور است ، - فلان رئيس مجلس است - فلان استاندار است ، فلان بخشدار است ، فرماندار است ، گمان نكنيد كه اينها يك چيزى است . آن كه همه چيز است به دست آوردن رضاى خداست ، و آن به اين است كه رضاى مخلوق خدا را به دست بياوريد . با مردم كه شما سرو كار داريد اين مردم را بايد رضايشان را به دست بياوريد . همين مردم كوچه و بازار و كشاورزهاى بسيار عزيز و كارمندان و كسانى كه در كارخانه‌ها زحمت مىكشند اينها هستند كه مايهء افتخار يك ملت و مايهء پيروزى يك ملت است . پيروزى را براى ما و شما اينها به دست آوردند و اينها ولى نعمت ما هستند . و ما بايد اين معنا را در قلبمان احساس كنيم كه با اين ولى نعمت‌هاى خودمان رفتارى بكنيم كه خدا از آن رفتار راضى باشد . گمان نكند آن كسى كه فرماندار يك جايى است بايد به رعيت آنجا ، به مردم عادى آنجا ، به بازارى آنجا يك وقت خداى نخواسته يك بالاترى بفروشد ، آن طورى كه ساخت فرمانداران زمان سابق بود . فرق ما بين جمهورى اسلامى و شاهنشاهى اين است كه جمهورى اسلامى از مردم است و جمهورى اسلامى رهين همين مردم عادى كشور است ، و شاهنشاهى مىگفت نه ، من اين طور نيست كه به مردم كار داشته باشم ، ما خودمان بايد كارها را ، مردم بايد تحت سلطه ما باشند و با مردم آن طور مىكردند . با بندگان خدا رفتار خوب بكنيد و پيروزى از آنها به دست ما آمده است .\r\n\r\n\r\n","description":"","footnote":"\r\n( 1 ) - نهج البلاغه ، خطبه 27 ( خطبه جهاد )\r\n","page_name":" 280 ","page_number":300},
  {"content":"\r\n\r\n\r\nدشوارتر بودن حفظ پيروزى از اصل آن\r\nو بدانيد كه حفظ يك پيروزى مشكلتر است از پيروزى به دست آوردن ، كشورگشايى از حفظ كشور آسانتر است . الآن ما در مشكل حفظ نظام جمهورى اسلامى هستيم ، يعنى آن مرحلهء اول كه پيروزى ابتدايى بود گذشت و پيروز شديد به حمد اللَّه ، لكن بقاى اين پيروزى و بقاى اين دستاوردهايى كه شما به دستتان آمد امروز مشكل‌تر از خود آن پيروزى است كه به دستتان آمد ، نگهداريش مشكل است . بايد همه كوشش كنيد كه اين چيزى كه به دست آورديد نگه داريد . اين ارزان به دست شما نيامده است ، بسيار سنگين به دست شما آمده است و كم چيزى هم نيست كه به دست شما آمده است . از جهات معنوى من و امثال من نمىتوانيم حسابش را بكنيم كه آن جهات معنوىاى كه به دست اين ملت آمده است چى هست ، آن حسابش با خداى تبارك و تعالى است . از حيث ظاهرى وقتى كه ملاحظه مىكنيد آن چيزى كه امروز به دست كشور اسلام و ملت ايران آمده است آن چيزى است كه در طول تاريخ براى ايران پيش نيامده بود . ايران قلدرهاى زياد داشت ، لكن آنها از ضعفايى بودند كه در مقابل دولتهاى ديگر تعظيم مىكردند ، خصوصاً در اين قرن‌هاى آخر . هر چه بر اين زمان شاهنشاهى گذشت ضعف شاهنشاهى زياد شد ، تا آنجايى كه يك سفير از انگلستان در آن وقت ، از امريكا در حالا وقتى كه در يك جايى بود مقدرات يك كشور دست او بود ، مقدرات كشور ما دست ديگران بود . آن چيزى كه شما به دست آورديد اين است كه شما مقدراتتان را به دست خودتان آورديد . دست امريكا و شوروى و انگلستان و ساير كشورهاى ديگر را قطع كرديد ، بيرونشان كرديد . اين يك چيز كمى نيست كه دست شما آمده است ، اين يك چيز بزرگ است و حفظش بالاتر از خودش است .\r\nآنهايى كه از شما شكست خوردند آرام نمىنشينند . آنها در صدد اين هستند كه جبران كنند شكست خودشان را ، و شكست خودشان را بخواهند جبران كنند ، به حسب آن طورى كه وضع آنها و سيره آنهاست ، به دست خود شما مىخواهند جبران كنند .\r\nمىخواهند شكست شما به دست خودتان باشد ، و اين امر بسيار مهم است و بايد بسيار رويش دقت بشود . اگر مردم را در\r\n\r\n","description":"","footnote":"","page_name":" 281 ","page_number":301},
  {"content":"\r\n\r\nكارخانه‌ها ، در كشاورزى وادار كنند به اينكه - با ايادى خودشان ، وادار كنند به اينكه - سستى كنند در امر كشاورزى كه در رأس امور يك كشور امثال كشور ماست ، و آنهايى كه در كارخانه‌ها كار مىكنند وادار كنند به كمكارى ، و كارهاى ديگر ، از آنجا نقطهء شكست ما شروع مىشود .\r\n\r\nتكليف شرعى در انتخابات\r\nو چون امروز روزى است كه بايد راجع به تكليف خودمان در انتخابات عرض كنم ، بايد عرض كنم كه يكى از امورى كه مطمح نظر آنهايى است كه مىخواهند اين انقلاب را به شكست برسانند قضيه مجلس است . مجلس يك چيز سهلى نيست كارش . مجلس يك چيزى است كه در رأس همه امورى كه در كشور است واقع است . يعنى مجلس خوب همه چيز را خوب مىكند و مجلس بد همه چيز را بد مىكند . و لهذا آنهايى كه قبلًا در اين كشور حكومت داشتند سعيشان اين بود كه مجلس را نگه دارند . آن وقتى كه ديگر مجلس تحقق پيدا كرده بود و مشروطه شده بود و مجلس پيدا شده بود ، سعى مىكردند كه مجلس را به دست بياورند . آن وقت كه نمىتوانستند با فشار مردم را الزام كنند بايد كيك را چيز بكنيد ، آن وقت با حيله‌ها مىكردند ، ايادى خودشان ، در بلاد ، و مردم بيچاره را يا اغفال مىكردند يا خانها وادار مىكردند و وقتى كه رضا خان آمد در كار ، ديگر قضيه ، قضيهء اين بود كه دست شاهنشاه بود ، همه چيز دست او بود . البته اين آخر هم همين جور بود . فرماندارها هر جا بودند مأمور بودند كه در آنجا اين آدم را از صندوق بيرون بياورند . بتوانند مردم را وادار كنند به اين كار ؛ نتوانستند صندوق‌ها را عوض بكنند ، نتوانستند صندوقها را بد بخوانند و همه چيز هم دست خودشان بود . مردم هم چون مأيوس شده بودند كنار رفته بودند ، راه ديگر باز بود . يكى از امور بسيار مهم كه آنها كارهاى خودشان را با آن انجام مىدهند مأيوس كردن قشرهاى مختلف كشور است . مأيوسشان بكنند از اينكه ما كار ازمان مىآيد . كوشش داشتند در رژيم سابق به اينكه مردم را از همه چيز مأيوس كنند ، « ما نمىتوانيم ، بايد از غرب درست بشود ، ما همسايه كذا داريم » . كوشش مىكردند در اين معنا و كسانى كه در مجلس پيدا مىشد\r\n\r\n","description":"","footnote":"","page_name":" 282 ","page_number":302},
  {"content":"\r\n\r\nاحياناً كه مقابل بايستد ، آنها يا همان ايادى خود آنها در مجلس مىكوبيدند آنها را ، و يا اگر نمىشد آنها را از بين مىبردند . مأيوس مىكردند مردم را از اينكه بتوانند خودشان يك كارى انجام بدهند ، طبيب بتواند آپانديس را معالجه كند . اين دردآور بود هر وقت من فكرش را مىكنم متأثر مىشوم از اينكه در زمان محمد رضا براى يك آپانديس از خارج طبيب آوردند ، و اين سركوبى اطبا محترم ما بود . كارشناس از خارج مىآوردند ، ارتش حتماً بايد كارشناس‌اش از امريكا بيايد . يا اگر آن وقت بود از جاى ديگر بيايد .\r\nبراى ما كارشناس مىآوردند . براى كارخانه‌هاى ما كارشناس مىآمد . مىآمد كه نگذارد خود شما بفهميد . كارشناس ارتشى مىآمد كه نگذارد ارتش چيز بفهمند . نه اين كه مىآمد به آنها تعليم كند ، مىآمد كه جلوى تعلم را بگيرد .\r\n\r\nمردم ، تعيين‌كننده سرنوشت انتخابات\r\nامروز كه كشور دست خود شما افتاده است و ديگر يك آقا بالا سر نداريد كه بيايد بگويد اين كار را بكن ، آن كار را بكن . از خارج ما هيچ كس را الحمد للَّه نداريم ديگر . هيچ قدرتى الآن در ايران نمىتواند يك كارى را تحميل كند به ما . امروز بايد خود شما بنشينيد كارتان را انجام بدهيد . انتخابات مثل سابق نباشد كه از مركز دستور داده مىشد كه اين بايد وكيل بشود ، ديگر كسى هم حقّ ندارد حرفى بزند . انتخابات دست مردم است ، رئيس جمهور و نخست وزير با آن رعيتى كه در كشاورزى كار مىكند و آن بازارىاى كه در بازار كار مىكند ، راجع به انتخابات يك جور هستند ، على السواء هستند . يعنى رئيس جمهور يك رأى دارد ، نخست وزير هم يك رأى دارد و آن كشاورزى كه در دوردست افتاده ترين اين كشور است ، آن هم يك رأى دارد . رأيشان فرقى با هم ندارد و همه هم مسئول هستند . در تشخيص خوب و بد ، اتكال به قول غير نكنيد مگر اشخاصى باشند كه مورد اعتماد خودتان باشد صد در صد . اين را به مردم دارم مىگويم و به شما آقايانى كه در آتيه متصدى اجراى انتخابات هستيد توجه مىدهم كه اگر يك انحرافى در يكى از شما پيدا بشود ، و اين بعد موجب اين بشود كه در اين جمهورى يك لطمه‌اى وارد باشد\r\n\r\n","description":"","footnote":"","page_name":" 283 ","page_number":303},
  {"content":"\r\n\r\nبه گردن شماست . به اسلام لطمه‌اى وارد بشود به گردن شماست . و اگر در اينجا هم كشف بشود معذور نيستيد و مورد تعقيب وارد مىشويد .\r\nبايد شماها بدون توجه به اينكه دستور كسى داده ، دستور كسى حق ندارد راجع به انتخابات بدهد ، دستور در اجرا ، در خوبى اجرا بله ، وزير كشور دستور مىدهد كه اجرا خوب بشود ، اجرا اسلامى باشد . اما يك بالايى بخواهد به شما دستور بدهد كه كِيَك بايد وكيل بشود ، كِيَك مىخواهد وكيل بشود اين امر نيست در اسلام ، در ايران هم نيست .\r\nاينكه من عرض مىكنم براى اين است كه بعدها كسانى كه در ايران بعدها و نسلهاى بعد مىآيند بدانند كه بايد اين طور باشند و الّا امروز ما كسى را نداريم كه دستور بدهد ، پيشنهاد مىكند و مردم مختارند . فرض بكنيد كه اگر همهء كسانى كه در رأس [ هستند 
  ] بروند پيشنهاد بكنند كه فلان آدم را شما وكيل كنيد لكن شما به نظرتان درست نباشد جايز نيست بر شما تبعيت كنيد . بايد خودتان تشخيص بدهيد كه آدم صحيحى است تا اينكه بتوانيد رأى بدهيد .\r\n\r\nنياز مجلس و كميسيونها به كارشناسان و صاحبنظران\r\nو مجرد اينكه اين آدم يك آدم خوبى است خيلى ، اول وقت نمازش را مىخواند و نماز شب مىخواند . اين براى مجلس كفايت نمىكند . مجلس اشخاص سياسى لازم دارد ، اشخاص اقتصاددان لازم دارد ، اشخاص سياستمدار لازم دارد ، اشخاص مطلع بر اوضاع جهان لازم دارد . بايد تعهد به اسلام باشد و موافقت با جمهورى اسلامى باشد لكن اين مسائل هم باشد . در يك مجلس بايد همه چيز باشد در اين كميسيونهاى مجلس از امور ارتشى و كشاورزى و اقتصاد و همه چيز بحث مىشود ، بايد مطلع باشند اينها .\r\nآنهايى كه در اين كميسيونها هستند بايد اشخاصى باشد در بينشان كه عالم به اقتصاد باشد ، عالم به امور كشاورزى باشد ، عالم به امور ادارى باشد ، عالم به مسائل جهانى باشد .\r\nمجلس مىخواهد ايران را در مقابل جهان اداره كند ، مجلس يك چيزى نيست كه بخواهد ايران را در مقابل خودش درست بكند . ايران در مقابل جهان است امروز ، آن هم يك جهان امروزى و يك ايران امروزى . ايران امروزى كه تك است در دنيا و جهان\r\n\r\n","description":"","footnote":"","page_name":" 284 ","page_number":304},
  {"content":"\r\n\r\nامروزى كه همه مهاجم‌اند ، همه مهاجم به شما هستند . شما مىخواهيد كه يك مجلسى داشته باشيد كه در مقابل اين مهاجماتى كه از خارج مىشود پايدار باشد . يك دولتى را او تعيين كند كه در مقابل تهاجماتى كه در دنيا واقع مىشود ، فشارهايى كه واقع مىشود در دنيا اين بتواند دفاع كند ، و اين از مجلس سرچشمه مىگيرد ، از مجلس دولت درست مىشود و شما يك همچو مجلسى لازم داريد . شما براى حفظ كشور خودتان ، براى حفظ اسلام عزيز ، كه اين همه خون در راهش ريختيد بايد پايدارى كنيد و توجه بكنيد كه حفظ كنيد اين را ، و حفظش نسبت به شماها كه مأمورين هستيد به اين است كه - اجرايش را بدون اينكه به كسى اعتنا كنيد اجرايش را خوب و موافق شرع و موافق اسلام و موافق مصالح كشور اجرا كنيد . و مردم هم همه آزادند . عرض كردم از رئيس جمهور و نخست وزير و وزير كشور و همهء اينها گرفته تا آن كسى كه در آخر اين كشور مشغول كشاورزى است فرقى ندارند در اينكه مكلف‌اند آدمى را كه بايد به درد مملكت بخورد انتخاب كنند و خودشان تشخيص بدهند .\r\n\r\nآزادى در تشخيص و انتخاب نماينده\r\nبازار بايد خودش تشخيص بدهد . كارخانه‌ها بايد خودشان تشخيص بدهند ، هيچ كس تحت تأثير ديگرى نيست . بله اگر چنانچه اشخاص مطمئنى باشند كه آنها تشخيص بدهند ، شهادت بدهند كه فلان آدم جهات مختلفش همه خوب است ، آن وقت مانعى ندارد كه كسى به واسطه تشخيص آنها و اطمينان به اينكه اين صحيح است رأى هم به آنها بدهد . اما اين طور نيست كه كوركورانه انسان دنبال اين باشد كه ببيند كيك چه گفته ، اين صحيح نيست ، اين در اسلام نيست و در جمهورى اسلامى هم نبايد باشد . شما فرمانداران و بخشداران و همين طور اشخاص محترمى كه اين انجمن‌هاى اسلامى را در سرتاسر كشور دارند ، همه‌تان موظفيد به اينكه در اين امر دقت كنيد كه خوب انجام بگيرد ، نبادا يك وقت خداى نخواسته ، يك تقلبى در كار بيايد ، نبادا خداى نخواسته يك اشخاص نابابى خودشان را عوضى جا بزنند كه از اين معانى بسيار خواهد بود . اينها\r\n\r\n","description":"","footnote":"","page_name":" 285 ","page_number":305},
  {"content":"\r\n\r\nتكليف شماست كه بكنيد . مردم هم خودشان مكلفند به اينكه هم شركت كنند در انتخابات . نروند كنار ، تكليف است ، حفظ اسلام است ، رفتن كنار خلاف تكليف است ، خلاف مصالح اسلام است .\r\nآن مقدسى كه خيال مىكند كنار نشسته و دخالت در امور اسلامى نمىكند ، او بر خلاف اسلام دارد رفتار مىكند ، اگر خداى نخواسته يك همچو آدمى باشد . آن آدمى كه به واسطه اينكه مثلًا يك چيز اعوجاجى از يك نفر مىبيند يا از يك گروهى مىبيند كنار برود ، اين بر خلاف مصالح اسلام عمل مىكند . اين معانى در صدر اسلام هم بوده است ، در زمان ائمه ما هم بوده است . خوب ، همهء اينها بوده لكن آنها كنار گرفتند ، آنها مشغول فعاليت خودشان بودند . به مردم عرض مىكنم شركت كنيد در اين انتخابات و تميز بدهيد اشخاصى را كه لايق‌اند براى اين مقام . مقدّرات كشورتان را به دست كسانى بدهيد كه براى كشور شما مفيدند از حيث سياست ، از حيث اقتصاد ، از حيث همه چيز . اگر مسامحه بكنيد و امروز هم كسى نفهمد ، خدا هست ، خدا مىداند و مىبيند . شما در محضر خدا هستيد هر جا هستيد . همه خلق اللَّه در محضر خدا هستند هر جا هستند . بر فرض اينكه من يك كار خلاف كردم اسلام كه خلاف نكرده است ، شما براى اسلام كار بكنيد ، چكار داريد كه فلان آدم بد كرده . خوب ، بد كرد ، بد بكند شما خوب بكنيد براى اسلام تا آن بد هم به تبع شما ان شاء اللَّه خوب بشود .\r\nكنار نرويد ، آقايان علما كنار نرويد . و البته بايد از هر طايفه‌اى باشد اطلاعاتش داشته باشد و اشخاصى باشند كه همه جهاتشان [ خوب 
  ] باشد . و در هر صورت من دعا مىكنم كه ان شاء اللَّه موفق باشيد و مؤيّد باشيد و اين مطلبى كه جزء فرايض بايد حسابش كرد به طور شايسته شما عمل بكنيد و به طور شايسته اجرا بكنيد و مردم هم به طور شايسته حضور داشته باشند . مردم اگر حضور نداشته باشند و خداى نخواسته ، لطمه‌اى به اسلام وارد بشود ، مسئول هستند . ان شاء اللَّه خداوند همهء شما را موفق كند .\r\nو السلام عليكم و رحمة اللَّه .\r\n\r\n","description":"","footnote":"","page_name":" 286 ","page_number":306},
  {"content":"\r\n\r\n\r\nسخنرانى [ در جمع اعضاى شوراى سرپرستى صدا و سيما ( لزوم اصلاح برنامه‌ها ) 
  ]\r\nزمان : صبح 17 دى 1362 / 3 ربيع الثانى 1404\r\nمكان : تهران ، جماران\r\nموضوع : نقش صدا و سيما در ترويج اسلام و چهرهء ايران ، و لزوم اصلاح برنامه‌هاى آن\r\nحضار : اعضاى شوراى سرپرستى صدا و سيما\r\nبسم اللّه الرحمن الرحيم\r\n\r\nلزوم توجه به كيفيت و محتواى برنامه‌هاى صدا و سيما\r\nمن از اولى كه انقلاب پيروز شد و اين امور به آقايان واگذار شد ، راجع به صدا و سيماى جمهورى اسلامى خيلى پافشارى داشتم كه مسائلى كه آنجا طرح مىشود ، و وضع آنجا يك وضعى باشد كه خودش مروّج اسلام باشد . اول هم بدتر شلوغ بود ، خيلى خيلى ناگوار بود . زمانى كه قطب زاده « 1 » هم بود به ايشان من سفارش كردم كه شما اين موسيقىها را برداريد ، اين چيزهايى كه نمىتوانيد جدا كنيد از هم ، اصلش آن را نگذاريد . ما يك كار حرامى را بكنيم كه يك چيزى را مىخواهيم نشان بدهيم ، اين صحيح نيست ، ايشان يا نتوانست يا نخواست ، نشد . بعدش هم كه اشخاص آمدند مكرر گفتند ، كه به ايشان هم گفتم كه بايد اين طور باشد كه اين يك نمايشى از جمهورى اسلامى است ، هم محتواى آن و هم كيفيت ، در محتوا هم نواقصى بود ، خيلى بهتر شده است ، لكن باز هم اصل اين طور [ مطلوب 
  ] نيست كه نيست ، مثلًا بعض امور كه لازم است گفته بشود يا كم گفته مىشود ، يا گفته نمىشود . بعض امور كه چندان لزومى ندارد خيلى تكرار مىشود ، اين بايد يك جورى باشد كه اين وضع [ را 
  ] نداشته باشد . و همين طور بعضى از آنهايى كه مثلًا تئاترهايش مبتذل است خيلى ، تئاترهاى تعزيه‌اى ! من هر وقت باز مىكنم ناراحت مىشوم كه اينها خيلى مبتذل درست كرده‌اند ، تئاترهاى متعارفشان اكثراً خوب است . امّا اينهايى كه به صورت تعزيه‌اى درمىآورند اكثراً يك چيز مبتذلى است ،\r\n\r\n\r\n","description":"","footnote":"\r\n( 1 ) - صادق قطب زاده ، سرپرست پيشين صدا و سيماى جمهورى اسلامى ايران .\r\n","page_name":" 287 ","page_number":307},
  {"content":"\r\n\r\nخلاصه انسان مشمئز مىشود از آن ، حالا ممكن است در بين مردم يك عده‌اى باشند كه او را بخواهند ، اما حالا من برداشت خودم است ، اين را نمايش دادن [ در 
  ] آن وقت كه جمهورى اسلامى اين وضع را دارد يك قدرى سبك است براى جمهورى اسلامى ، مسائل اساسى بايد در آنجا گفته بشود . « اخبار » درست جمع‌آورى نمىشود از جهان . اخبار مثلًا تكرارى زياد است ؛ عمرشان را صرف مىكنند به همين تكرارهايى كه كى باكى صحبت كرد ، و كى با كى حرف زد و چى گفته اين خيلى كوچك مىكند اينها را بايد يك قدرى - حالا كه آقايان هستيد - اينها را بايد ان شاء الله كه به تدريج درست [ بكنيد 
  ] اين راجع به اين جهتش .\r\n\r\nتكذيب نسبت نابجا به فرزند امام\r\nراجع به افراد كه در آنجا هستند ، بايد يك افرادى باشند كه امين باشند ، واقعاً اين طور نباشد كه مثلًا يك حرفهايى بروند در خارج بزنند كه بر خلاف امانت است ، مثلًا يك آقايى آمد اينجا راجع به اينكه سابقاً آقايان يك عده‌اى بودند كه در صدا و سيما بودند بعد هم من از باب اينكه ديدم با قانون اساسى مخالفت كردند ، و يك وضعى پيش آوردند كه به هم بخورد آنجا ، - نمىگويم متعمّد بودند اما وضع اين طور پيش آمد - كه دنبال او من گفتم ، به آقايان گفتم اينها را معزولشان كنيد شما گفتيد كه نه خوب نيست معزول كنيم ، خوب است كه اينها استعفا بدهند . بنا بر اين شد كه استعفا بدهند بعد يك آقايى آمد به من گفت كه براى چه شما گفتيد استعفا بدهيد ، من هيچ يادم نبود ، گفتم من يادم نيست ، و گفتم نه گفتم يادم نيست حالا چه گفتم به او ، از قرارى كه شنيدم بعد آن آقاها رفتند بيرون ، در حزب و در جاهايى حتى ، - به من اين جور گفتند من صحت و سقم [ ش را 
  ] نمىدانم - تلفن به اطراف : كه « احمد » « 1 » دروغ گفته به ما ، از قول فلانى ! شما ببينيد منزل ما را اين طور معرفى كردند كه احمد در اينجا از قول من دروغ مىگويد ، آن هم يك همچنين دروغى ، دروغى كه شما مطلع مىشويد از واقعش ، آقاى خامنه‌اى مطلع\r\n\r\n\r\n","description":"","footnote":"\r\n( 1 ) - آقاى سيد احمد خمينى ، فرزند امام خمينى .\r\n","page_name":" 288 ","page_number":308},
  {"content":"\r\n\r\nمىشود ، - عرض مىكنم - مردم همه مطلع مىشوند ، خوب اين روى چه اساس بوده ؟\r\nروى اين اساس بوده است كه احمد را بكوبند ، احمد كه كاره‌اى نيست ، روى اين اساس بوده است كه اينجا را سبك كنند با يك چنين مسائلى . خوب ، نمىدانم وضع چى است ، اشتباه بوده است چه بوده است ؟ من مترقّبم كه آقايان در امور با تفكر صحبت كنند . اين طور نباشد كه مثلًا فرض كنيد در باطن ذاتشان يك چيزى باشد ، يك ناراحتى باشد ، آن وقت يك دفعه بگويند كه احمد از [ قول 
  ] خمينى دروغى آمده به ما نقل كرده ، و حال آنكه مسأله اين طور نبوده . شما مطلعيد ، آقاى رئيس جمهور مطلعند ، عرض مىكنم كه ايشان مطلعند كه من گفتم اينها را عزل كنيد ، البته نگفتم استعفا بدهند ، گفتم اينها را عزل كنيد براى اينكه خلاف قانون كردند ، و وضع آنجا را چنين بوده است كه به هم مىخورده است . بعد آقايان گفتند نه اين خوب نيست و آقاى اردبيلى « 1 » گفتند كه اين خوب نيست ، آقايان استعفا بدهند ، من هم گفتم خوب اين طور بهتر است .\r\n\r\nلزوم حفظ موازين اسلامى و آبروى افراد در صدا و سيما\r\nالبته من از آقايانى كه در صدا و سيما هستند اين توقع را دارم كه مسائل را روى مسائل شخصى هيچ وقت نبرند . مسائل ، روى مسائلِ مصلحت دولتى خودمان ، مصلحت كشور خودمان باشد ، يك كسى را من ازش ناراحت هستم ، حالا بيايم در صدا و سيما مثلًا چه بكنم ، كه اين چطور است ! اين با مصلحت كشور مخالف است . ما بايد مسائل را اسلامى با آن برخورد بكنيم ، اخلاق اسلامى داشته باشيم . و يك وقت خداى نخواسته درصدد كوبيدن يك كسى ، درصدد بزرگ كردن بىجاى كسى ، كوچك كردن بىجاى كسى ، درصدد اين مسائل نبايد باشيم ، ما بايد نظرمان بالاتر از اين معانى باشد .\r\nكسانى كه متكفل صدا و سيما هستند ، اينها امانت‌دار كشور اسلامى هستند . اين با جاهاى ديگر فرق دارد ، با يك وزارتخانه فرق مىكند . اينها مسائلى هستند كه يك وقت مىبينيد پخش مىشود ، در تمام دنيا پخش مىشود ، مسأله به دست آنها مىرسد ، هزار جور بساط درست\r\n\r\n\r\n","description":"","footnote":"\r\n( 1 ) - آقاى سيد عبد الكريم موسوى اردبيلى .\r\n","page_name":" 289 ","page_number":309},
  {"content":"\r\n\r\nمىكنند . بايد به اين خيلى توجه بشود كه موازينْ اسلامى باشد .\r\nباز هم اين را تكرار مىكنم كه موسيقىها باز كمى هست ، بايد اشخاصى كه مطلعند اينها موسيقى هستند مشاهده كنند ببينند اگر يك چيزى را مىبينند موسيقىاش را نمىتوانيد رد كنيد ، اصلش را رد كنيد .\r\n[ آقاى محمد هاشمى [ مدير عامل صدا و سيما 
  ] : منظور غنا است ؟ 
  ] .\r\nهمان را مىگويم [ اگر 
  ] موسيقىِ حرام باشد .\r\nآن چيزهايى كه راجع به جنگ است اينها چيزى نيستند .\r\n[ آقاى محمد هاشمى : سرودها ؟ 
  ] .\r\nبله ، اين‌ها چيزى نيستند ، اما گاهى هم هست كه غناست .\r\n[ آقاى هاشمى : شما موارد خاصى كه به نظرتان [ هست 
  ] ، اگر موارد خاصى را [ در نظر داريد 
  ] معيّن كنيد 
  ] .\r\nمن نمىتوانم بگويم ، من كه نمىتوانم بنشينم پاى راديو ببينيم چى مىگويد ، اينجايش چطور است . اين را بايد خود شما آقايان ، اشخاصى كه مطلعند از آن ، جدا كنند از هم ، لا بد مىتوانند اين را ، وقتى هم كه چيزى را مىخواهند [ به پخش 
  ] بدهند ، مىتوانند اين را جداش كنند ، اگر هم نتوانستند اصلش را كنار بگذارند . . . .\r\n\r\nلزوم اصلاح تئاترهاى مذهبى\r\nتئاترهايشان ، نمايشنامه‌هايشان ، اينها را بايد خيلى مواظب باشيد كه مبتذل نباشد .\r\nگاهى سازنده است ، واقعاً خوب است خيلى ، غالباً من از اين تئاترهايى كه در ايران خودشان تهيه مىكنند به نظرم مىآيد خوب است ، لكن آن قسمش من نمىدانم چه جورى است كه همان قسمى كه تعزيه مىگيرند و چه مىكنند ، ثناخوانى مىكنند و چه مىكنند ، آنها به نظر من خيلى مبتذلند . حالا اگر ديگران بپسندند من حرفى ندارم اما به نظرم اين جورى مىآيد .\r\nعلى أىِّ حال كلىِ مطلب اين است كه [ صدا و سيما 
  ] يك بنگاهى است كه سر و\r\n\r\n","description":"","footnote":"","page_name":" 290 ","page_number":310},
  {"content":"\r\n\r\nكارش با دنياست ، نه با ما ، نه با ايران ؛ يعنى مىتواند ايران را معرفى كند يك معرفى خوب به دنيا ، و مىتواند معرفى كند معرفى بد به دنيا ، اين مىتواند بهانه دست خارج بدهد ، مىتواند بهانه‌هاى خارج را سلب بكند . اين كاره است ، يك چيزى كه اين كاره است آن وقت هم در ايران شما مىدانيد همه دارند ، راديو همه دارند ، ديگر نمىشود گفت يك خانه فقير هست ندارد ، پيشتر گوش نمىكردند من خودم هم گوش نمىكردم .\r\nالآن هم علما گوش مىكنند ، هم طلبه‌ها گوش مىكنند ، هم فقرا گوش مىكنند ، هم دهاتىها گوش مىكنند ، و هرجا هم سيماى جمهورى باشد آنجا هم همين طور است .\r\nخوب علاوه اينها در خارج مىرود ، پخش مىشود در خارج ، و ما بايد فكرى بكنيم كه مبادا خداى نخواسته ما با دست خودمان براى ديگران بهانه درست كنيم ، ما بايد كوشش بكنيم اتكال به خدا بكنيم و ديگر هر چه هم شد ما مقصر نباشيم . عمده اين است كه ما فردا مىرويم پيش خدا مقصر نباشيم . نتوانستيم ، غير از نخواستيم است . اشتباه كرديم ، غير از اين است كه عمداً كرديم . اين را بايد جورى كنيم همچو باشد كه وقتى آنجا مىرويم رويمان سفيد باشد ، و لو اينجا شكست بخوريم . شكست اينجا مهم نيست . به نظر من اين چيزى نيست .\r\n[ آقاى هاشمى : ان شاء اللَّه اينجا هم شكست نمىخوريم 
  ]\r\n\r\nمتكى نبودن انقلاب به اشخاص\r\nشكست توى كار نيست ان شاء اللَّه ، اما گرچه من مىگويم مسأله اين حرفها نيست ، مسأله گذشته از اين حرفها ، و من به شما عرض بكنم گاهى وقتها بعضى از نزديكان ، دورها ، اظهار نگرانى مىكنند كه اگر تو نباشى چه مىشود . گفتم قضيه روى غلتكش افتاد ، اين ديگر تابع نيست كه كى باشد كى نباشد . اينها همانطور كه آنها خيال مىكردند كه اگر حزب جمهورى را چيز بكنند و اين آقايان به اين عزيزى را ببرند اين به هم مىخورد تمام مىشود ، گفته بودند اين را كه يكى دو تا مانده اين دو تا هم بروند ، تمام است . خوب اين از بىعقلىشان است ، يا اينكه تشخيصشان غلط است ، يا خير عمداً مىخواهند\r\n\r\n","description":"","footnote":"","page_name":" 291 ","page_number":311},
  {"content":"\r\n\r\nبگويند براى اينكه تشويق كنند كه آنها را هم بكشند . در هر صورت نه ، اين روى كار خودش افتاده است ، رو غلتكش افتاده است و به دنيا معرفى شده است . دنيا هم حساب رويش باز كرده است ، الآن دنيا روى ايران يك حساب خاصى ، اصلًا حساب فحش بازكردن خودش مسأله است ، چرا به جاهاى ديگر فحش نمىدهند اين قدر همين فقط ايران است كه چيز مىكند ايران است كه ترور مىكند . يك جاهاى ديگر نيستند ، هى در رأس همه ايران است هرجا هر چه واقع مىشود ايران كرده ، اين براى اين است كه الآن وحشت افتاده‌اند كه مبادا اينى كه مىگويند اينها كه ما اسلام را مىخواهيم ، واقع بشود . مبادا در كشورهاى ديگر هم برود اين اسلام اينها مىترسند از اين اسلام اين اسلامى كه قلدرها را از بين مىبرد ، عرض مىكنم فاسدها را از بين مىبرد . عياشىها را مىخواهد از بين ببرد .\r\nشرابخورىها را مىخواهد از بين ببرد . خوب اينها ازش مىترسند يا بسيارى از اينها آن سرانشان اين كاره هستند ، خوب مىخواهند اين اسلام نرود جاى ديگر اين در ايران و لو هست در خودش خفه بشود . همين جا باشد ما هم ان شاء اللَّه دنبال اين هستيم ، ما كه نمىخواهيم لشكركشى كنيم به جايى ، همه عالم مىدانند . و لو اينكه نمىگويند كه صدام به ما تعدى كرده ، مىگويند كه نه ، ايران ، خوب حالا مىخواهد صلح كند چه بكند - چطور صلح كند ، كى مىخواهد صلح كند كسى كه الآن رفته با كردها مىخواهد بسازد كه به ايران چه بكند . در صورتى كه دروغ مىگويد به كردها ، اين با كردها ساختن ، نمىسازد مىخواهد الآن كلاه سر كردها بگذارد ، كردها را وارد كند در يك عملى كه پدرشان را ما درآوريم ، بعد هم خودش پدرشان را درآورد . اين مىخواهد يك همچو كارى بكند ، و كردها بايد متوجه باشند كه اين طور نيست كه صدام با كردها چيز شده است و مىخواهد همه‌اش چه باشد و فلان . و مىرود با فقرا مىنشيند ، پريشب راديو بغداد مىگفت كه ببينيد اين رهبر عزيز ما كه در دنيا اين قدر چطور است ، الآن مىرود مىنشيند توى اين چيزهاى دهات با اين فقرا مىنشيند ناهار مىخورد ، با هم صحبت مىكنند هيچ كس هم نگهدار او نيست ، نگهبان هم اصلًا ندارد . خوب اينها حرف هست كه مىزنند ما مىدانيم خودشان هم مىدانند . . .\r\n\r\n","description":"","footnote":"","page_name":" 292 ","page_number":312},
  {"content":"\r\n\r\n\r\nصدور انقلاب با سخن و عمل\r\nو دنيا هم كم كم توجه به اين پيدا كرده‌اند ، اين فقراى دنيا يعنى مظلومين دنيا [ توجه 
  ] پيدا كرده‌اند كه اين كارى كه ايران كرده يك راهى باز مىشود براى اينكه همه جا [ بيدار 
  ] بشود . ما مىخواهيم اين طورى انقلابمان را صادر كنيم نه جنگى با كسى داريم ، نه مىخواهيم لشكركشى كنيم ، ما مىخواهيم با صحبت و با كار خوب كه در اينجا انجام مىدهيم ، به دنيا بفهمانيم كه اسلام وضعش اين جورى است . و اسلام براى همه مظلومها خوب است . اين صدور پيدا مىكند به همه ، الآن خيلى جاها اينها كه اظهار ندامت مىكنند و مىخواهند حدود شرعيه را جارى كنند و اينها . . . واقعاً مىخواهد اسلام جارى بشود ؟ اين طورى است اين ، اين نمىفهمد خودش هم ، دنيا مىشناسد اين را ، اين مىخواهد اسلام جارى بشود ؟ يا خير مىخواهد كلاه سر مردم بگذارد ، كه خير ما هم مثل آنها هستيم مىخواهد اين اسلام نباشد يك اسلامى خودشان درست كنند هرطور كه دلشان مىخواهد درست كنند آن طورى كه امريكاپسند است . باشد از اين جهت ما بايد خيلى توجه به اين داشته باشيم كه همه چيزمان واقعاً اسلامى باشد ، و اتّكالمان هم واقعاً به خدا باشد . يعنى قلبهايمان ! اين طور كنيم كه به خدا متصل بشود و اگر اين طور شد ديگر باكى نداريم . بالاخره مردن هست يك وقت هم اگر فرض كنيد كه همه ريختند سرمان كشتند . . . چيزى نمىشود ، مهم نيست حالا . ان شاء اللَّه خداوند همه را تأييد كند .\r\nهمه موفق باشند . و ان شاء اللَّه كه همه‌مان موفق باشيم كه به اين قشر ضعيف بيچاره‌اى كه در زير لگد اين قلدرها پايمال شدند در طول تاريخ به اينها يك خدمتى بشود . بلكه اينها به نوايى برسند ان شاء اللَّه . و خداوند ان شاء اللَّه حفظ كند شما را و سلامت باشيد .\r\n\r\n","description":"","footnote":"","page_name":" 293 ","page_number":313},
  {"content":"\r\n\r\n\r\nبيانات [ خطاب به رئيس دادگاه عالى قضات شرع ( انطباق احكام قضايى با شرع ) 
  ]\r\nزمان : صبح 20 دى 1362 / 6 ربيع الثانى 1404\r\nمكان : تهران ، جماران\r\nموضوع : لزوم انطباق احكام قضايى با ضوابط شرعى\r\nحضار : كريمى ، سيد جعفر ( رئيس دادگاه عالى قضات شرع )\r\nبسم اللَّه الرحمن الرحيم\r\n. . . قضات محترم دادگاههاى كشور بايد با جديت به كار خودشان ادامه دهند و دقت نمايند برخوردها و احكام صادره بر وفق ضوابط شرعى و مقررات قانونى باشد . و در حفظ حقوق شرعى و قانونى مراجعين كمال احتياط مراعات شود .\r\n\r\n","description":"","footnote":"","page_name":" 294 ","page_number":314},
  {"content":"\r\n\r\n\r\nسخنرانى [ در جمع مسئولان وزارت امور خارجه ( اصلاح سفارتخانه‌ها ) 
  ]\r\nزمان : صبح 27 دى 1362 / 13 ربيع الثانى 1404\r\nمكان : تهران ، جماران\r\nموضوع : مقايسه نقش مردم در نظامهاى گذشته و نظام اسلامى - لزوم اصلاح سفارتخانه‌ها\r\nحضار : ولايتى ، على اكبر ( وزير امور خارجه ) ، معاونان ، سفرا و كارداران جمهورى اسلامى ايران در كشورهاى عربى و آفريقايى\r\nبسم اللَّه الرحمن الرحيم\r\n\r\nنقش مردم در نظامهاى پيشين و نظام اسلامى\r\nمن وقتى كه متصديان امور ايران را ، همه ، چه آنهايى كه در خارج هستند ، چه اينهايى كه در داخل هستند ، مىبينم و مقايسه مىكنم با متصديان امور در سابق ، زمان قاجار ، من آن وقت هم يادم هست و زمان رضا شاه و زمان شاه و اينها ، احساس مىكنم كه واقعاً يك تحول عظيمى پيدا شده است در ايران ، يعنى كار از دست قلدرها به دست ملت افتاده است ، آنهايى كه از خود ملت‌اند . در سابق در هيچ امرى از امور ، ملت دخالت يا گذاشتند بكند يا از باب اينكه مىديد از بس فساد هست در كار ، نمىكردند . فرض كنيد كه در انتخابات كه حق ملت است - انتخابات - يا مردم اصلًا متوجه نبودند كه مسأله انتخابات چى هست . اصلًا توجه به اين معانى خيلى نداشتند از باب اينكه مردم را به بازى گرفتند ، در زمان قاجار يك عده از خانهايى كه در اطراف بودند از مالكين و از متنفذين ، آنها بودند كه قبضه مىكردند . در زمان رضا شاه كه ديگر شاه و هر چه بود اينها بودند ؛ مجالى براى مردم اصلش نبود . اين در انتخاباتى كه حق مردم بود ، در ساير امور كه ديگر مردم آن قدرها خودشان حق قائل نبودند . با اينكه آن هم حق آنها بود اصلًا دخالت نداشتند . مثلًا يك حكومتى مىرفت در يك جايى هر كارى دلش مىخواست مىكرد ، هر فسادى مىكرد صداى مردم به جايى نمىرسيد و در بعضى از اوقات اين طور بود كه آن مثلًا صدر اعظمى كه آنجا ، آن نخست‌وزيرى كه آن وقت بود ، آن زمان هم خصوصاً\r\n\r\n","description":"","footnote":"","page_name":" 295 ","page_number":315},
  {"content":"\r\n\r\nزمان قاجار كه بيشتر اين مسائل بود اصلًا هر جايى را در تيول يك كسى قرار مىدادند يك كسى را در خراسان مىفرستند ، خراسان مال تو ، البته او يك چيزى مىداد خراسان مال او بود ، يعنى معنايش اين بود كه تو اين رشوه را به من بده ، خراسان هر كارى مىخواهى بكنى ، هر چه مردم فرياد كنند كسى نيست كه گوش كند به حرفش . و من امروز مىبينم كه به حمد اللَّه مسأله اصلش از آن وضعى كه آن وقت داشته است به كلى دگرگون شده است . الآن نخست وزير و رئيس جمهور و - عرض مىكنم كه - ساير رؤسا ، ساير وزرا اينها از خود اين مردم هستند ، اين جور نيست كه اينها از يك طبقه مثلًا ديگرى باشند و طبقات مختلفى باشد و آن گردن كلفتهاى آن وقت باشند . نه ، از خود همين هستند كه يك طلبه بوده است حالا آمده رئيس جمهور شده است ، يكى بازارى بوده آمده است چه شده ، يكى كاسب بوده ، همين است . شما هم همين طور هستيد ، اين اصلًا از وضعتان معلوم است . آن وقت وضع معلوم بود كه چه خبر است ، حالا هم از وضع معلوم است . بعضى از آقايان طلبه هستند و اهل علم هستند و سفيرند ، بعضى آقايان هم اهل همين ملت هستند ، حالا يا بازارى بودند يا محصل بودند يا دانشگاهى بودند ، همين مسائل است .\r\n\r\nلزوم اصلاح سفارتخانه‌ها\r\nو ما بايد اين را غنيمت بشماريم كه حالايى كه كار دست خود ملت افتاده و خود ملت است كه زمام امور را به دست گرفته است ما غنيمت بشماريم و كار كنيم براى اسلام ، براى ملتمان كار كنيم . كار براى شما اين است كه . . . شما نمىدانم حالا آن وقت ، وضع سفارتخانه‌هاى آن وقت را اصلًا نه ، لا بد نديديد ، نرفتيد آنجا ، سفارتخانه كسى نمىرفت ، اما خوب وضع را اطلاع دارند . مثلًا ايشان اطلاع دارند كه وضع آن وقت چى بوده . بايد وضع به كلى تغيير كند ، تغيير هم كرده است ، اما تغيير اساسى باشد كه يك سنتى بشود به واسطهء شما براى آينده‌ها . كسى كه يك سنت خوبى را بگذارد ، در اجرش تا آخر شريك است به حسب روايات ما . يك وضعى در آنجا درست كنيد كه كسانى كه\r\n\r\n","description":"","footnote":"","page_name":" 296 ","page_number":316},
  {"content":"\r\n\r\nمىآيند و سفارتخانه را مىبينند متوجه بشوند كه اين سفارتخانه با ساير سفارتخانه‌ها فرق دارد . حتى با سفارتخانه‌هاى دول اسلامى فرق دارد . اين سفارتخانه با سفارت‌هاى سابق اصلًا طرف نسبت نيست ، يك جور ديگرى است . اگر شما موفق بشويد به اين معنا كه وضع را جورى كنيد كه به ارث برده بشود براى آتيه ، ما مسئول حالا كه نيستيم ، ما مسئول هميشه هستيم . ما الآن كه مجال دستمان آمده است مسئوليتمان براى دوره‌هاى بعد است . نه اينكه فقط هر چه شد بعد ، بعدها هر چه شد بشود ، ما تا زنده‌ايم بشود ، هر چه مىخواهد بعد بشود . اين جور نيست . ما مسئوليم كه اين سفارت ، شماها آقايان اين سفارتخانه‌ها را به جورى درست بكنيد كه وقتى دست يك سفارت ديگرى افتاد ، نتواند اصلًا تغييرش بدهد به اين زوديها . و همهء جهاتش ، هر جهتى كه در آن وقت بوده عكسش را بكنيد ، آن وقت من مىدانم جهت صحيح نبوده در كار . جهت سالم نبوده يا بست و بندهايى بوده است كه سياسيها مىكنند غالباً براى استفاده‌هاى شخصى يا استفاده‌هاى ديگرى ، غير مشروع حالا بايد وقتى كه مىآيند مىبينند ببينند كه در يك محيطى وارد شده‌اند كه اين محيط اسلام است . اين محيط ملت اسلام است و نمىتوانند در اينجا يك كارى بكنند ، بر خلاف اينكه در سابق يك سفيرى وارد مىشد ايران ، و اين اشخاصى كه براى ملت مثل گرگ به جان ملت افتاده بودند در مقابل آنها مثل روباه بودند . اين براى اين بود كه به مردم اتكا نداشتند . اينها اتكايشان به يك نقطه بود كه مثلًا يا شاه بود كه شاه هم دست نشانده آنها بود ، يا نخست وزير بود كه همين طور بود ، يا صدر اعظم بود كه اين طور بود . اينها اتكايشان به آنها بود . از اين جهت ، وقتى يك سفيرى وارد مىشد به ايران ؛ سفير انگليس آن وقتها و حتى خوب ، اين را در تاريخ نقل مىكنند كه وقتى كه مرديكه پاشد صدر اعظم را زد به ديوار و مشت تو كله‌اش زد كه تو اين كار را چرا نمىكنى يك سفير اين كار را كرد . خوب ، حالا مىدانيد كه سفيرش كه نمىتواند ، رئيس جمهورى يك كشور ديگرى هم كه بيايد ، از انگلستان هم بيايد نمىتواند . سلطان انگلستان هم بيايد نمىتواند . يعنى نمىتواند با يك نفر اشخاص عادى اينجا اين طور رفتار بكند . اين براى اين است كه اتكاى شما به يك شخص نيست ، شما\r\n\r\n","description":"","footnote":"","page_name":" 297 ","page_number":317},
  {"content":"\r\n\r\nملت‌ايد ، خودتان ملت‌ايد ، اتكا به ملت است . وقتى اتكا به ملت شد ديگر انسان نمىترسد از اينكه حالا اگر من اين كار را بكنم اين - فرض كنيد - سفير به وزارتخانه مىگويد كه من را تأديب كنند . اين خودش هم كه نمىتواند . حالا اين طورى شده است .\r\nشما اين را بايد غنيمت بداريد و ما هم غنيمت ، براى اينكه حفظ كنيم اين سنت الهى را كه به دست ما دادند ما براى آتيه درست بكنيم . حالايش را من خاطر جمعم كه خوب است ان شاء اللَّه . البته همچو نيست كه صد در صد ، اما شماها در صدد برآييد كه صد در صد خوب باشد ، لكن مهم آتيه است .\r\n\r\nبراى نسلهاى آينده\r\nمهم اين است كه حكومت در ايران جورى باشد كه وقتى منتقل شد به آتيه ، نتوانند به اين زودى تغييرش بدهند . ملت آن طور حاضر است ، حكومت بايد خودش طورى درست بكند كه وقتى كه منتقل شد به نسل آتيه نتواند بر خلاف رفتار بكند . رئيس جمهور جورى رفتار كند كه وقتى يك كس ديگر رئيس جمهورشان شد نتواند كه خلاف بكند ، و همين طور سايرين . مجلس يك كارى بكند كه وقتى مجلس ديگرى تحقق پيدا كرد نتواند رويه‌اش را تغيير بدهد . اين يك تكليفى است الآن براى ما . شماها الآن مكلف هستيد به اينكه در هر جا هستيد تمام جهات اخلاقى و اعتقادى و - عرض مىكنم - سياسى و همهء جهات اجتماعى را و همهء اين چيزهايى كه محوّل به شما هست اينها را جورى درست بكنيد كه وقتى منتقل شد به يك نفر ديگرى ، و لو بد باشد ، خودش را مجبور باشد كه خوب نمايش بدهد . همان طورى كه سابق اگر يك كسى خوب هم بود نمىتوانست خوبىاش را نشان بدهد . براى اينكه محيط يك محيط ، جو را جورى درست كرده بودند كه يك نفر آدم هم كه مىخواست متدين باشد نمىتوانست عرضه كند تدينش را . شما محيط را بايد جورى بكنيد كه اگر خداى نخواسته يك كس بدى هم سفير شد ، كاردار شد ، نمىدانم چه شد ، نتواند به اين زوديها اظهار كند كه من آن جور نيستم . وضعش را وضعى قرار بدهد كه مثل شماها باشد و اين مسأله‌اى است كه ما بايد\r\n\r\n","description":"","footnote":"","page_name":" 298 ","page_number":318},
  {"content":"\r\n\r\nدنبال اين باشيم كه آتيه را در نظر بگيريم ، نه حالا را . ما آتيه داريم ، اسلام آتيه دارد ، مملكت شما آتيه دارد و همهء گرگها هم در اطراف هستند كه يك [ خبرى 
  ] بشود بلكه دوباره از سر بگيرند و اين الآن به عهدهء همهء ماست كه نگذاريم اين پيش بيايد ، كه يك قضيه‌اى پيش بيايد كه به هم بخورد اوضاع . نه ، همه چيز سر جاى خودش باشد ، هر كه هم بميرد ، هر كه هم از بين برود ، هر چى هم سر جاى خودش باشد .\r\nاين را بايد حفظش بكنيد و اين مطلبى است كه به نظر من مهم است هم براى وزارتخانه‌ها ، هم براى سفرا ، هم براى همه .\r\n\r\nتكليف سفرا و سفارتخانه‌ها\r\nو شما هم كه در خارج هستيد البته يك قدرى تكليفتان مشكلتر از اينجاست . خوب ، شما هر كدام هستيد ، در خارج كه هستيد ، در بلاد اسلامى كه هستيد خوب ، وضع آنها يك وضعى است كه با ما خيلى [ مطابق 
  ] نيست ، اميدواريم كه درست بشود آنجا هم .\r\nبايد آنجاها شما وضعتان را جورى قرار بدهيد كه تحت تأثير آنها واقع نشويد ، هر كه مىآيد آنها تحت تأثير شما واقع بشوند ، نه شما تحت تأثير آنها . يعنى كسى كه وارد اينجا مىشود وقتى يك چيزى توى ذهنش بيايد كه تأثير كند در قلبش اينكه وضع خوب است اين طورى باشد ، نه آن طورى باشد . خوب است كه نويسنده‌هاى اينجا اين جورى باشند . محرّرين « 1 » اينجا اين جورى باشند - عرض مىكنم - مستخدمين اين طورى باشند ، و رؤسا اين طورى باشند . اين طور به نظرشان بيايد كه اين وضع بهتر از آن وضع است كه آنها دارند .\r\nاگر اين طور شد كم كم ان شاء اللَّه نفوذ هم مىكنيد به آنها و انقلابتان هم صادر مىشود . ما هم مىخواهيم صادر به همين معنا بشود . ما مىخواهيم سفرايمان در آنجا جورى عمل بكنند كه سفراى آنجا ، دولت آنجا تحت تأثير واقع بشود و دولتمان كارى بكند كه دولتهاى ديگر تحت تأثير واقع بشوند . و ملتمان كارى بكند كه ملت‌هاى ديگر\r\n\r\n\r\n","description":"","footnote":"\r\n( 1 ) - نويسندگان .\r\n","page_name":" 299 ","page_number":319},
  {"content":"\r\n\r\nتحت تأثير واقع بشوند . و من اميدوارم كه چون براى خدا شما ، اميدوارم كه براى خدا كار بكنيد ، اين كار به دست شماها واقع بشود و به دست شما يك سنتى قرار داده بشود كه شما شريك باشيد در حسنات اشخاصى كه بعدها مىآيند . و اين مسئلهء مهمى است كه ما خودمان زير خاك باشيم و كسان ديگر كار بكنند ، حسناتش را پاى ما بنويسند . اگر شما يك سنت صحيحى بجا بگذاريد وضع اين طورى خواهد شد . ان شاء اللَّه اميدوارم كه همه موفق و مؤيّد و منصور باشيد و به كارهاى خودتان ادامه بدهيد .\r\nو السلام عليكم و رحمة اللَّه .\r\n\r\n","description":"","footnote":"","page_name":" 300 ","page_number":320},
  {"content":"\r\n\r\n\r\nنامه [ به آقاى حسينعلى درستى ثانى ( قبول هديهء ايشان و اهداى دوبارهء آن ) 
  ]\r\nزمان : 1362 ه . ش / 1404 ه . ق\r\nمكان : تهران ، جماران\r\nموضوع : قبول هديهء يك رزمنده و اهداى دوبارهء آن\r\nمخاطب : درستى ثانى ، حسينعلى\r\n[ بسم اللَّه الرحمن الرحيم\r\nسلام حضور رهبر گرامى امام امت ، خمينى كبير ، پس از تقديم سلام ، سلامتى شما و پيروزى در كارها و طول عمر براى شما را از درگاه خداوند خواهان و خواستار مىباشم . اميدواريم كه به زودى راه بسته شده كربلا را به وسيلهء رزمندگان در جبهه‌هاى حق عليه باطل باز كنيم و به امامت شما در كربلا نماز جماعت بخوانيم ، ان شاء اللَّه . اگر از احوالات فرزندان خويش ، اين شيران روز و زاهدان شب خواسته باشيد ، شكر ، الحمد للَّه سالم و سلامت و به دعاگويى شما در اين سنگرها مشغول مىباشند ، و از خداوند مىخواهند كه شما مرد آزاده و كوبندهء ستمگران و يار ضعيفان ، عمرتان طولانى تا انقلاب مهدى ( عج ) ، حتى كنار مهدى ( عج ) باشد .\r\nاى مظهر دين و عدالت ، اى نايب بر حق امام زمان ( عج ) ، مردم را از نقشه‌هاى جنايتكاران آگاه‌تر كن كه با اتحادى كه دارند ، پرچم اسلام را در جهان برافراشته نگه دارند . من اين نامه را در سنگرى مستحكم برايتان مىنويسم كه همان مسجد يا نمازخانه مىباشد ، كه كفار اين سنگر را ندارند . امام عزيز ، اگر نتوانستم شما را ملاقات كنم ، نامهء من با شما ملاقات مىكند . من رزمندهء كوچكى هستم كه از راه دور دست مبارك شما را مىبوسم . امام عزيز ، دعا كنيد كه يا شهيد شوم يا راه كربلا را باز كنيم و با پيروزى به خانه برگرديم . تا زمانى كه اسلام اين جوانان را دارد ، درخت اسلام از خون اين جوانان آبيارى مىشود . خداوند ان شاء اللَّه كه شما را تا انقلاب مهدى ( عج ) نگهدارد .\r\nامام عزيز از شما خواهشى دارم كه نامه‌اى با دست خويش همراه يك عكس برايم بفرستيد ؛ زيرا مىدانم كه شما قلب جوانى را نمىشكنيد ؛ آرزوى ديدن شما را دارم ؛ ولى نمىتوانم شما را ببينم . قلب من از نامه‌اى كه برايم مىفرستيد شاد خواهد شد . ان شاء اللَّه كه ما رزمندگان با شما ديدار كنيم .\r\nاى برادرانى كه نامهء من به دست شما مىرسد ، شما را به خداى بزرگ سوگند مىدهم ، كه نامهء مرا به\r\n\r\n","description":"","footnote":"","page_name":" 301 ","page_number":321},
  {"content":"\r\n\r\nحضور پدر گرامى كه همان امام امت مىباشد ، بفرستيد . امام عزيز ، حدود 500 تومان را براى شما در اين پاكت مىفرستم كه هر كجا لازم شود ، خرج نمايد . به اميد ديدار ، ان شاء اللَّه كه همديگر را ملاقات نماييم در كربلا يا در جماران . اگر مزاحمتى برايتان ايجاد كردم ، مرا ببخشيد ؛ زيرا وقت گران‌بهايتان را گرفتم ، به اميد اينكه قلب جوانى شانزده ساله را نشكنيد . به اميد پيروزى لشكريان حق عليه باطل و طولانى بودن عمر امام عزيز و باز شدن كربلا .\r\nفرزند كوچك شما و دوستدار شما : حسينعلى درستى ثانى 
  ] .\r\nبسمه تعالى\r\nفرزند عزيزم ان شاء اللَّه با سلامت و سعادت قرين باشيد و به وظايف دينى خود عمل نماييد . و السلام عليكم .\r\nوجه را قبول و بخودتان برگرداندم .\r\nروح اللَّه الموسوي الخمينى\r\n\r\n","description":"","footnote":"","page_name":" 302 ","page_number":322},
  {"content":"\r\n\r\n\r\nاجازه نامه [ به آقاى سيد محمد باقر حسينى ، در امور حسبيه و شرعيه 
  ]\r\nزمان : 1 بهمن 1362 / 17 ربيع الثانى 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : حسينى ، سيد محمد باقر\r\nبسم اللَّه الرحمن الرحيم\r\nالحمد للَّه رب العالمين و الصلاة و السلام على محمد و آله الطاهرين و لعنة اللَّه على اعدائهم اجمعين .\r\nو بعد ، جناب سيد الاعلام و ثقة الاسلام و المسلمين آقاى آقا سيد محمد باقر حسينى - دامت توفيقاته - از طرف اين جانب مجازند در تصدى امور حسبيه و اخذ وجوه شرعيه و سهمين مباركين و صرف آن در اعاشهء خودشان به نحو اقتصاد و صرف ثلث از سهم مبارك امام - عليه السلام - و نصف از سهم سادات ما زاد بر مخارج خودشان را در ترويج شريعت مقدسه و موارد منطبقه و ارسال ما بقى را نزد اين جانب جهت صرف در اعلاى كلمهء طيبهء اسلام .\r\n« و اوصيه - ايده اللَّه تعالى - بما اوصى به السلف الصالح من ملازمة التقوى و التجنب عن الهوى و التمسك بعروة الاحتياط فى امور الدين و الدنيا » . و السلام عليه و على اخواننا المؤمنين و رحمة اللَّه و بركاته .\r\nروح اللَّه الموسوي الخمينى\r\n\r\n","description":"","footnote":"","page_name":" 303 ","page_number":323},
  {"content":"\r\n\r\n\r\nپاسخ استفتاء [ شوراي عالى قضايى در مورد احكام غير مسلمانها 
  ]\r\nزمان : 3 بهمن 1362 / 19 ربيع الثانى 1404\r\nمكان : تهران ، جماران\r\nموضوع : محترم بودن جان و مال پيروان اديان ديگر در حكومت اسلامى\r\nسؤال‌كننده : مير محمدى ، ابو الفضل ( عضو شوراي عالى قضايى )\r\n[ بسمه تعالى . محضر مبارك آيت اللَّه العظمى الامام خمينى - دام ظله العالى على رؤوس المسلمين\r\nبعد التحية و السلام ، تقاضا مىشود سؤال ذيل را جواب مرقوم فرماييد :\r\nآيا غير مسلمانان كه در مملكت ايران زندگى مىنمايند از اهل كتاب يا غير آنها اگر مرتكب جرمى بشوند كه حد يا تعزير دارند مانند سرقت و زنا يا جاسوسى يا افساد يا محاربه يا قيام عليه حكومت و همانند اينها آيا مانند مسلمانان بايد مجازات شوند يا آنكه مجازات آنها در مانند جاسوسى به بعد احتياج به اشتراط ترك دارد و يا آنكه چون با مثل جاسوسى حربى شوند به مانند كفارى كه شرايط ذمه عمل نكنند با آنان معامله گردد ، يعنى برگرداندن به مأمن و يا تخيير حاكم بين قتل يا فديه يا استرقاف كه حضرت عالى در مسئلهء هشت تحرير الوسيله ، ج 2 ، ص 503 در تخيير اشكال فرموديد .\r\n3 / 11 / 62 - از طرف شوراي عالى قضايى - ابو الفضل مير محمدى 
  ] .\r\nبسمه تعالى\r\nكفار مزبور در پناه اسلام هستند و احكام اسلام مانند مسلمانهاى ديگر دربارهء آنها جارى است و محقون الدّم « 1 » بوده و مالشان محترم است .\r\nروح اللَّه الموسوي\r\n\r\n\r\n","description":"","footnote":"\r\n( 1 ) - خونشان محترم و محفوظ است و كسى حق تعرض ندارد\r\n","page_name":" 304 ","page_number":324},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 4 بهمن 1362 / 20 ربيع الثانى 1404\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى رهبر كبير انقلاب و بنيانگذار جمهورى اسلامى ايران - مدّ ظله العالى\r\nاحتراماً - به پيوست آمار 305 نفر از محكومين دادگاههاى انقلاب اسلامى سه شهر كه استحقاق عفو و تخفيف در مجازات دارند تقديم مىگردد .\r\nعبد الكريم موسوى اردبيلى - رئيس ديوان عالى كشور 
  ] .\r\nبسمه تعالى\r\nموافقت مىشود . « 1 » روح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد اختيارات و وظايف رهبرى مندرج در اصل 110 قانون اساسى جمهورى اسلامى ايران\r\n","page_name":" 305 ","page_number":325},
  {"content":"\r\n\r\n\r\nبيانات [ در جمع دادستان كل كشور و انقلاب ( تقدير از خدمات آقاى موسوى تبريزى ) 
  ]\r\nزمان : صبح 8 بهمن 1362 / 24 ربيع الثانى 1404\r\nمكان : تهران ، جماران\r\nموضوع : تقدير از خدمات آقاى موسوى تبريزى\r\nحضار : صانعى ، يوسف ( دادستان كل كشور ) ، موسوى تبريزى ، سيد حسين ( دادستان كل انقلاب )\r\nبسم اللَّه الرحمن الرحيم\r\nآقاى موسوى تبريزى خدمات بسيار زيادى به انقلاب و جمهورى اسلامى نمودند .\r\nچه خدمات ايشان در آذربايجان و چه در تهران در مقابله با منافقين و ساير ضد انقلابيون كه مورد تشكر و قدردانى است . حال كه بر طبق قانون اساسى بايد يك دادستان داشته باشيم . اميدواريم ايشان در نقطهء ديگرى به اين جمهورى خدمت كنند .\r\n\r\n","description":"","footnote":"","page_name":" 306 ","page_number":326},
  {"content":"\r\n\r\n\r\nسخنرانى [ در جمع اعضاى شوراهاى محلى توزيع كالا در تهران ( امتحان الهى ) 
  ]\r\nزمان : صبح 11 بهمن 1362 / 27 ربيع الثانى 1404\r\nمكان : تهران ، حسينيه جماران\r\nموضوع : گستردگى آزمايش و امتحان الهى\r\nحضار : اعضاى شوراهاى محلى اسلامى توزيع كالا در تهران ، كاركنان مركز تحقيقات مخابرات\r\nبسم اللَّه الرحمن الرحيم\r\n\r\nمبتلا بودن همه به امتحانات الهى\r\nبايد تشكر كنم از آقايانى كه امروز تشريف دارند ، و دعا كنم به توفيق آنها براى خدمت به بندگان خدا . و من اميدوارم كه خداوند به همه شماها و ساير برادران شما توفيق خدمت به اين كشورى كه در طول تاريخ محروم بوده است ، خداوند توفيق به شما بدهد كه هر كس در هر محلى هست خدمت بكند .\r\nبايد عرض كنم كه ما و شما و همه اهل دنيا همه برادران ايرانى ما در معرض امتحان هستيم . يعنى مكلفى نيست در عالم كه تحت آزمايش خدا و امتحان او نباشد . ما امروز درباره خودمان و مسئولين كشور خودمان و ملت محترم خودمان عرض مىكنيم ، هر كس در هر مقامى كه هست و هر مسئوليتى كه دارد همان مقام و همان مسئوليت امتحان اوست . امتحان مثلا رئيس محترم جمهور ، همان رياست جمهورش است كه آيا در اين مقامى كه هست چه مىكند ، افكار او چيست ، اخلاق او در اين زمينه چيست و اعمال او چيست و حتى خطرات قلب چيست ، چيزهايى كه در قلبش عبور مىكند و مىگذرد اينها چيست و همين طور تمام مسئولين ، مجلسيها ، آنهايى كه در مجلس هستند ، آنها هم همان كرسى مجلس محل امتحان آنهاست كه اينها در اين كرسى كه نشسته‌اند افكارشان چى هست و اقوالشان چى هست و آرائشان چى هست ، و آيا اين كرسى ، كرسى اسلامى است و براى اسلام است يا اينكه اين طور نيست . در همان جا محل آزمايش است . و همين طور دولت محل آزمايش‌اش در همان وزارتخانه‌اى است كه هست ، در همان جايى كه نخست وزير هست و اهل ادارات در همان ادارات خودشان مركز امتحان آنهاست . و\r\n\r\n","description":"","footnote":"","page_name":" 307 ","page_number":327},
  {"content":"\r\n\r\nارتشيها در مقام قدرت ارتشيشان امتحان مىشوند ، محل امتحانشان همان محلى است كه به فعاليت ارتشى مشغولند و سپاه پاسدارانمان در همان محلى كه هستند ، قدرت در دستشان آزمايش است ، تفنگ در دستشان آزمايش است . و همه كسانى كه داراى يك ابزارى هستند براى خدمت ، همان ابزار آزمايش آنهاست . و همين‌ها هستند كه در آن عالم منعكس مىكنند اعمال ما را . همان تفنگ منعكس مىكند اعمال تفنگدار را ، و همان مجلس منعكس مىكند در آن عالم اعمال مجلسى را و همان كارهايى كه شما عزيزان انجام مىدهيد و موجب تشكر است ، و اميدوارم كه مورد نظر خداى تبارك و تعالى و تأييد او باشد ، در همين جا كه هستيد در تحت آزمايش هستيد و اعمالتان منعكس مىشود . بايد توجه كنيد كه اين چيزهايى كه منعكس مىشود يك وقت خداى نخواسته چيزى نباشد كه آن روز كه منعكس شد در آنجا و شما او را ديديد موجب سرافكندگى باشد . الآن ايران از همه جا به نظر مىرسد كه اهالى ايران از همه جا بيشتر مورد آزمايش‌اند . اهالى ايران از يك رژيمى كه همه مىدانيد چكاره بود ، با قدرت ملت و دستهاى گره كرده مشت‌هاى گره كرده ، در حالى كه ابزارى در دست نداشت آن وقت ، با فرياد ، آن رژيم را از بين برد ، و با همان فريادها دست امريكا را و ساير قدرتها را از كشور خودش قطع كرد كه امروز كشور شما دست خودتان است . نه يك كسى بالاى سر شماست كه بخواهد به شما حكومت كند ، نه مستشارى از كشورهاى ديگر داريد و نه كارشناسان .\r\n\r\nمسئوليت همگانى در خدمت به كشور و اصلاح امور\r\nهمه چيز دست خود شماست و مسئول خود شماييد . در رژيم سابق ملت مىگفت خوب ، من چه كنم ، به دست من چيزى نيست ، اگر سؤال مىشد . امروز كه همه چيز در دست خود شماهاست ديگر اين عذر پذيرفته نيست كه من چه كنم . هر كس در هر محلى كه هست ، آن كسى كه در يك اداره ايستاده است و براى رفت و آمد مردم راه مىدهد يا كارهاى ديگر انجام مىدهد ، با آن كسى كه در اداره روى صندلى نشسته است و مردم به او مراجعه مىكنند و آن كسى كه در جبهه دارد جنگ مىكند ، و آن كسى كه در پشت\r\n\r\n","description":"","footnote":"","page_name":" 308 ","page_number":328},
  {"content":"\r\n\r\nجبهه هست و خدمت مىكند ، و آن بازارى كه در بازار مشغول كسب و تجارت هست ، و آن كارمند كه در ادارات مشغول فعاليت هستند ، و آن دهقان‌ها كه در محل كشاورزى مشغول خدمت هستند ، و آنهايى كه در كارخانه‌ها مشغول فعاليت هستند ، و تمام قشرهايى كه در اين كشور تصور بكنيد ، تمام اينها ، از مقدرات اين مملكت سؤال مىكنند از شما . كسى گمان نكند كه خوب من بازارى هستم ، نمىتوانم . من يك ادارى جزء هستم ، من يك كارمند ضعيف هستم . فرق ما بين هيچ يك از شماها نيست در اين معنا . هر كس آن محلى كه هست همان محل ، محل آزمايش‌اش است . آن كارمند جزئى كه يك كار جزئى انجام مىدهد آن كار جزئى آزمايش اوست . آيا اين كارى كه دست اوست انجام چطور مىدهد ؟ با كسانى كه به او در همين جزئى مراجعت مىكنند چه رفتار مىكند ؟ آيا قصدش از اين شيطان است يا قصدش خداست ؟ اين مسأله استثنا ندارد .\r\nانبيا هم مورد آزمايش‌اند . يعنى هر كس در اين دنيا پا گذاشت و مكلف بود به تكليفى ، اين آزمايش مىشود و گمان نكند كه من اين كار را كه مىكنم كسى نمىبيند . اين كارى كه مىكنيد خود اين كار منعكس مىشود . خداى تبارك و تعالى در محضرش واقع مىشود . ملائكة اللَّه موكل هستند بر اين فرد . بايد ما فكر كنيم كه چه بايد بكنيم كه از زير بار مسئوليت خارج بشويم . مائى كه امروز مقدرات مملكتمان به دست خودمان افتاده است همه‌مان مسئوليم ، كسى نيست كه مسئول نباشد ، همه هستيم . ببينيم كه بايد چه كار بكنيم كه اين مسئوليتى كه به عهده ماست به طورى انجام بدهيم كه فردا پيش خداى تبارك و تعالى و پيش انبياى خدا خجلت زده نباشيم و آبرومند باشيم . آن اين است كه هر كس در هر كارى مشغول است او را خوب انجام بدهد . فرض كنيد خداى نخواسته ، همهء افراد كشور خلاف مىكنند ، شما يك نفر كار خوب بكن . هر كسى فكر خودش باشد . هر كسى خودش مسئول كارهاى خودش است ، هيچ كسى مسئول كار ديگرى نيست . او كار را مىگويد و مواظبت هم مىكند ، اما هيچ كس نمىتواند كه عمق كارهاى شما را بفهمد چه جورى است ، لكن در محضر خداست . آنهايى كه در هر جا خدمت مىكنند توجه كنند كه خداى تبارك و تعالى و ملائكه‌اى كه از طرف خدا موكل هستند مواظب هستند . همين\r\n\r\n","description":"","footnote":"","page_name":" 309 ","page_number":329},
  {"content":"\r\n\r\nموجهايى كه در دنيا از حرف شما ، از عمل شما منعكس مىشود ، همينها فردا پيش شما شهادت مىدهند . بايد توجه بكنيد به اينكه مسئوليت بزرگ است .\r\nمثلًا كسانى كه در جبهه هستند و در جبهه خدمت مىكنند ، اينها گروههاى مختلف هستند . ارتشى هست . ژاندارمرى هست . پاسدار هست . بسيجى هست . عشايرى هست .\r\nشهربانى هست . از همهء قشرها در آنجا خدمت مىكنند . مردم عادى هم مىروند خدمت مىكنند . اينها مواظب باشند كه همين جا محل امتحان آنهاست كه آيا اينهايى كه دارند فعاليت مىكنند و مىخواهند كشور خودشان را نجات بدهند و دفاع كنند از كشور خودشان ، آيا اينها با هم هماهنگ هستند ، يا هر كه مىخواهد براى خودش كار بكند ؟ آيا براى خدا كار مىكنند يا براى خودشان ؟ اگر ملاحظه كردند كه ميل دارند كه اين گروه خودشان قدرت داشته باشد قدرت در دست بگيرد نه گروه ديگر ، بدانند كه عملشان شيطانى است ، شهادت‌شان هم اجر ندارد . و اگر ديدند كه براى خدا دارند كار مىكنند ، براى خدا كار كردن اينجا معلوم مىشود كه آن كسى كه سپاهى است نكشد طرف سپاه همه چيز را . و آن كسى كه ارتشى است نكشد طرف ارتش همه چيز را و هكذا ديگران . همه با هم براى خدا و براى نجات ملت و براى نجات كشور به پيش بروند . فرق نكند كه اين طايفه باشد يا آن طايفه باشد . مقصد عمده است . انبيا اين طور بودند . اولياى خدا اين طور بودند . كار براى خداست به دست شما انجام بگيرد ، گرفته است ، به دست من انجام بگيرد ، گرفته است ، در دست ديگرى ، گرفته است . اگر ارتش و سپاه و بسيج و ساير قواى مسلح اين طور افكارشان باشد پيروزند يعنى ، هم در جبهه‌ها پيروزند و هم پيش خداى تبارك و تعالى افتخارمندند و شما از آنجا كه بياييد پايين ، هر جا برويد همين است مسأله .\r\n\r\nمشاركت در انتخابات با انگيزهء الهى\r\nآن كسى كه مىخواهد در انتخابات شركت كند و كانديدا مىشود ، آن كسى كه كانديدا مىكند كسى را ، آن كسى را كه فعاليت انتخاباتى مىكند ، آن كسى كه تبليغ مىكند براى خودش يا براى غير ، اين آزمايش‌اش همان جاست . تويى كه خودت را كانديدا انتخابات كردى ، قدرت اين را دارى كه براى كشورت درست خدمت بكنى ، و قدرت\r\n\r\n","description":"","footnote":"","page_name":" 310 ","page_number":330},
  {"content":"\r\n\r\nخودت را بالاتر از ديگران مىدانى ؟ تويى كه ديگرى را كانديدا مىكنى ، ديگران كه غير از اين هستند لايق نمىدانى ؟ اين را لايقتر و احسن مىدانى ؟ تويى كه فعاليت مىكنى و تبليغ مىكنى براى انتخابات ، تبليغ خودت را مىكنى يا تبليغ براى اسلام مىكنى ؟ اگر براى رسيدن به مجلس است ، دلت مىخواهد مجلس به روى و مىگويى مجلس يك مقامى است ، شما تبليغ براى خودت مىكنى كه همان تبليغ براى شيطان است . و اگر تبليغ مىكنى كه به روى خدمت بكنى ، من چون مىتوانم خدمت بكنم چرا كنار باشم ، بروم خدمت بكنم ، اين شخص چون لايق است چرا كنار باشد ، بيايد خدمت بكند ، اگر اين طور باشد اين براى خداست . و اين گاهى وقتها به خود آدم اشتباه مىشود .\r\nبسيارى از اوقات هست كه انسان خودش در كارهاى خودش اشتباه مىكند . يعنى ، انسان چون حب نفس دارد خودش را مىخواهد و همه چيز را هم براى خودش مىخواهد ، مگر اينكه به رياضات اين طور نباشد . اين چون حب نفس دارد بسيارى از امور كه از خودش صادر مىشود يا از كسانى كه از خودش هستند ، اولاد خودش ، برادر خودش ، عيال خودش ، اينها به نظرش خوب مىآيد . و گاهى همين اگر صادر بشود از يك كس ديگرى به نظرش بد مىآيد . اين براى همين است كه ، حب نفس اينجا پرده پوشيده است روى واقعيت و نمىتواند انسان تشخيص بدهد . بايد انسان توجه كند به اينكه آيا من كه مىخواهم يك كسى را انتخاب كنم ، اگر اين كس يك نفر ديگرى از او بهتر بود لكن ارتباطى با من نداشت بلكه با من هم دلخورى داشت ، آيا او را كانديدا مىكردم ؟ اگر او را هم كانديدا مىكرد معلوم مىشود كه اين براى خدا دارد كار مىكند ، كار به خودش ندارد . و اگر اين طور نشد بداند كه مسأله ، مسأله شيطانى است نه مسأله خدايى . و اين دقيق است و اين از آن امورى است كه بر انسان پوشيده مىماند . و دوستان و برادران كه همه مسئول هستند بايد در كارهاى خودشان دقت كنند كه براى چى من اين كار را مىكنم ؟ من كه متكفل توزيع شدم يا در شوراها رفتم براى چى رفتم آنجا ؟ مىخواهم چه بكنم ؟ منى كه متكفل مخابرات هستم براى چى آنجا رفتم ؟ چه نظرى دارم ؟ منى كه در مجلس مىروم براى چى مىروم و چه نظر دارم ؟ منى كه در ارتش خدمت مىكنم براى چى مىكنم ؟\r\n\r\n","description":"","footnote":"","page_name":" 311 ","page_number":331},
  {"content":"\r\n\r\n\r\nتلاش براى استقلال كشور با انگيزهء الهى\r\nاگر بخواهيد كشور شما يك كشور مستقلى باشد ، يك كشورى باشد كه ديگران نتوانند در آن دخالت بكنند از خودتان بايد شروع كنيد . تمام خوفها و ترسهايى كه انسان دارد از دشمن براى اين است كه ، خودش را مىبيند . چنانچه ديد كه خدا هست در كار ، براى خدا دارد كار مىكند نمىترسد ، براى اينكه ، مقدرات دست اوست . گمان نكنيد كه شما خودتان مىتوانيد يك كارى انجام بدهيد ، شما آن هستيد كه اگر يك مگس بيايد آزارتان بدهد شب نمىتوانيد بخوابيد ، يا روز نمىتوانيد آرام بگيريد ، اگر يك پشه در شب بيايد نمىگذارد شما آرام بگيريد . شما آن كس هستيد كه اگر يك عنكبوت بيايد ، حمله به شما بكند مىترسيد . شما آن كس هستيد كه اگر يك گنجشك از شما يك چيزى بردارد برود قدرت نداريد از او پس بگيريد . همه عجز است ، همه فقر است ، هر چى هست از اوست ، از خداست . اين استقلالى كه خدا داده به ما اگر عنايت او نبود كى مىتوانستيم ما اين كار را بكنيم ؟ چطور ما مىتوانستيم در مقابل اين آشوب دنيا و اين قدرتهاى شيطانى دنيا يك همچو رژيمى را كه همه دنبال اين بودند كه حفظش بكنند ، اگر عنايت خدا نبود ، شما با كدام قدرت مىتوانستيد اين كار را بكنيد ؟ اگر عنايات خدا و توفيق خدا نبود شما هم چطور مىتوانستيد - دست - امريكايى كه دنيا را دارد مىبلعد از كشورتان بيرونش كنيد ؟ از قرارى كه شنيدم رئيس جمهور امريكا گفته است كه ايران ما را تحقير كرد . اين اول كار است ، ايران تا آخر شما را تحقير خواهد كرد . اگر عنايات خدا نبود شما چطور مىتوانستيد يك قدرتى را كه امروز آن طور وضعيت را دارد و آن طور جهازات را دارد و در همهء دنيا ريشه كرده است چطور مىتوانستيد او را دستش را كوتاه كنيد ؟ اين قدرت خداست ، اين عنايات خداست ، غافل از اين نباشيد . اگر عنايات خدا نبود چطور شما يك نمونه در دنيا بوديد كه فقط شما الآن در دنيا هستيد كه مىگوييد نه شرقى ، نه غربى و واقعاً هم اين طورى است . ادعا ممكن است كسى بكند اما همه مىدانند نيست اين طور . اگر عنايت خدا نبود كى مىتوانست كه يك همچو كارى را بكند كه در دنيا نظير ندارد و نشده است ؟ اينها عنايت خداست . اين عنايت خدا را حفظ\r\n\r\n","description":"","footnote":"","page_name":" 312 ","page_number":332},
  {"content":"\r\n\r\nكنيد و حفظش به اين است كه اين كشورى را كه به شما داده به آن خدمت كنيد .\r\n\r\nلزوم اتكا به خود و قطع اميد از بيگانگان\r\nامروز كشور ما احتياج به خيلى مسائل دارد و ديگران مسائل شما را ابداً حل نمىكنند ، بلكه بر خلافش مىكنند . مسائل خودتان را خودتان بايد حل بكنيد . اين نعمتى كه براى شما پيش آمده است ، نعمت آزادى كه پيش آمده است ، نعمتى كه نمىتواند يك قدرتى الآن به شما بگويد كه بالاى چشمت ابرو ، اين را حفظش كنيد . اين يك نعمت الهى است ، ديگران ندارند اين را . ديگران يا تحت سلطه شرق‌اند يا تحت سلطه غرب‌اند . شما اين طور نيست برايتان الآن . اين را بايد حفظش بكنيد ، حفظش به دست خود شما بايد بشود . يك كشورى كه انقلاب كرده است و تازه متولد شده است ، انقلاب وضعش اين است كه به هم خوردگى باشد . انقلاب وضعش اين است كه كمبود داشته باشد ، انقلاب وضعش اين است كه مثلًا قحطى باشد . انقلابات دنيا اين جور نبودند كه مثل ايران باشند كه به مجردى كه انقلاب كردند درها را باز كردند هر كه بيايد هر كه برود . به مجردى كه انقلاب كردند رفتند دنبال اينكه يك دولتى تشكيل بدهند و مجلسى و چه و چه و چه ، به فوريت ، كجا مىتوانستند اين كارها را بكنند ؟ اينها روى عنايات خداست كه به شما عنايت كرده است . يك كشورى كه الآن مبتلاى به جنگ است آن هم نه جنگ با يك دولت پوسيده‌اى مثل صدام ، جنگ با همه ، همه قدرتها دنبال اين‌اند كه او را دستش را بگيرند و نجات بدهند و نمىتوانند هم . يك همچو جنگى ، الآن شما جنگ با دنيا داريد . همهء تبليغات بر ضد شما هست ، همهء سلاح‌ها را به او مىدهند ، همهء پولها را به او مىدهند و او را تجهيز مىكنند و شما خودتانيد . خودتان هستيد و اتكال به خدا . اين خداست كه شما را حفظ كرده است ، و شماييد كه الآن مسئوليتتان زياد است .\r\n\r\nتحمل زحمات در حفظ انقلاب و ارزشهاى انسانى\r\nاينكه مىگويم ايران از همه جا بيشتر مسئوليت دارد براى همين است كه ايران از همه جا بيشتر مورد عنايت خدا واقع شده است . كجاست كه بگويد من مستقلم ، نه شرق و نه غرب ، هر دو را كنار بگذارد ؟ و اين شما هستيد . وقتى شما هستيد و مىدانيد كه انقلاب‌ها\r\n\r\n","description":"","footnote":"","page_name":" 313 ","page_number":333},
  {"content":"\r\n\r\nكمبود دارد ، انقلاب‌ها زحمت دارد ، بخواهيد آدم باشيد بايد زحمت بكشيد ، بخواهيد ارزش انسانى خودتان را حفظ كنيد زحمت دارد . نمىشود كه انسان تو خانه‌اش بنشيند و ارزشهاى انسانىاش محفوظ باشد . هر كس تو خانه مىنشيند و اعتزال « 1 » مىكند توسرى هم مىخورد ، لكن نمىفهمد كه ديگر آدم نيست . شمايى كه مىخواهيد آدم بشويد زحمت دارد آدم شدن . مىخواهيد سرفراز در دنيا باشيد اين زحمت دارد ؛ بى خود نمىشود ، اگر نوكرى آنها را بكنيد ديگر ارزش نداريد ، يك پول هم ارزش نداريد . اگر بخواهيد از تحت سلطه همه بيرون برويد و خودتان باشيد اين ارزش دارد ، يك ارزش انسانى است ، يك شرافت انسانى است ، اين زحمت دارد ، اين گرانى دارد ، اين كمبودى دارد ، اين جهاد دارد ، اين دفاع دارد ، اين شهادت دارد ، اين براى ارزش انسانى است .\r\nهمين است كه انبيا براى او كار كردند . همين است كه امام حسين براى او كشته شد . اگر آن هم فكر مىكرد كه زحمت دارد ، اصحاب او هم با آن كمى فكر مىكردند زحمت دارد ، كه توانستند يك همچو انقلابى را بجا بياورند كه تا حالا هم اثرش باقى مانده است . ولى وقتى براى خدا شد ، زحمت كم مىشود . الآن انسان مىبيند كه جوانهايى هستند ، من زياد به اينها بر مىخورم ، جوانهايى هستند كه مىآيند گريه مىكنند كه ما مىخواهيم برويم به جبهه نمىگذارند برويم . همين پريروز يا ديروز بود كه يك جوانى آمده بود ، گفت دوتا برادرم كشته شده ، خودم مىخواهم بروم . گفتم جوان ، تو كافى است ، آنها رفتند ديگر بس است ، شروع كرد گريه كردن . خوب يك همچو [ معنويتى 
  ] ، اين جز به عنايت خدا نمىشود . يك معنويتى است كه غير از عنايت خدا نمىتواند اين معنويت را براى كسى ايجاد كند . آنهايى كه نشسته‌اند كنار و مىخوابند و مىخورند و زندگى حيوانى دارند و نق مىزنند به اين كشور ، آنها يك قدرى توجه بكنند ، از خواب بيدار بشوند . آنهايى كه هى نق مىزنند كه اينجاش چه جورى است ، آنجاش چه جورى است ، آنجاش چه جورى ، اينها نمىفهمند كه ما در چه حالى هستيم . آنها مىخواهند كه شب بخوابيم صبح\r\n\r\n\r\n","description":"","footnote":"\r\n( 1 ) - گوشه‌گيرى .\r\n","page_name":" 314 ","page_number":334},
  {"content":"\r\n\r\nكه پا شديم همه اداراتمان درست باشد و همه مملكتمان درست باشد و كشاورزىمان درست باشد و نمىدانم چى . و نمىدانند ما در چه حالى هستيم الآن . ما در حال جنگيم .\r\nما در حال محاصرهء اقتصادى هستيم . ما در حالى هستيم كه امريكا علناً دارد مخالفت مىكند و جنگ‌افروزى دارد مىكند با ما ، و ما اعتنا هم به او نداريم . بايد بفهميم كه وضعيت ما امروز اين است كه اين وضعيت مشكلات دارد . اين وضعيت به اين زودى درست نمىشود . لكن مىشود ، صبر مىخواهد . آنى كه تا حالا شده است يك اعجازى است كه در دنيا نظير نداشته است . شما در طول تاريخ اگر ملاحظه كنيد ، نظير نداشته است اين وضعى كه الآن ايران دارد . اين حالى كه در جوانهاى ما پيدا شده است ، در طول تاريخ نظير نداشته ، الّا اولياى خدا . و ما امروز ابتلا به اين قدرتها داريم . و اين جنگ را ما بايد با پيروزى به زودى تمام كنيم . و اين به اين است كه جوانهاى ما بروند دنبال جنگ . جوانهاى ما اين طور نباشد كه بگويند تمام شد و رفت سراغ كارش . خير ، تمام نشده ، امريكا دنبال كار است . الآن امريكا به ميدان آمده . البته ميدانى كه او مىآيد ، آن ميدان صحيحى نيست . آن براى انتخاباتى كه حالا مىخواهد بشود ، از اين حرفها زياد مىزند .\r\nلكن ما بايد توجه بكنيم كه سر و كارمان با يك جنگى است كه سرنوشت يك ملت را اين درست مىكند . و بايد هر چه زودتر اين را تمام كنيم . و اين ، به اين است كه جوانهاى ما بروند به جبهه‌ها ، ننشينند كه ، اين طور نباشد كه بنشينند كه ديگران برايشان كار كنند .\r\nهمه‌مان مسئول هستيم . و من اميدوارم كه خداوند به همهء شما توفيق بدهد و همهء شما را در راه خدا ، در راه خودش هدايت كند . و همهء ما را توفيق اين بدهد كه به اين ملتى كه در طول تاريخ در زحمت بوده و در طول تاريخ در محنت بوده و زير بار ديگران بوده ، نجات بدهيم و خدمت كنيم به اين ملت .\r\nو السلام عليكم و رحمة اللَّه .\r\n\r\n","description":"","footnote":"","page_name":" 315 ","page_number":335},
  {"content":"\r\n\r\n\r\nحكم [ عفو جمعى از محكومين به پيشنهاد هيأت بررسى وضع زندانيان 
  ]\r\nزمان : 16 بهمن 1362 / 2 جمادى الاول 1404\r\nمكان : تهران ، جماران\r\nموضوع : عفو و تقليل مدت محكوميت زندانيان\r\nمخاطب : محمدى گيلانى ، محمد - كريمى ، سيد جعفر - ابطحى ، سيد محمد - قاضى ، مهدى\r\n[ بسمه تعالى . محضر مبارك رهبر كبير انقلاب و بنيانگذار جمهورى اسلامى ايران امام خمينى - مد ظله العالى\r\nاحتراماً به شرف عرض معظم عالى مىرساند ، پس از صدور فرمان مبارك مورخ 19 / 3 / 62 در مورد رسيدگى به وضع زندانيان محكوم دادگاههاى عمومى و انقلاب با اعزام هيأتهايى به استانهاى سيستان و بلوچستان ، فارس ، لرستان ، باختران ، اصفهان و ايلام و رسيدگى مداوم به وضع زندانيان از محضر انور عالى استدعاى آزادى و تقليل مدت محكوميت زندانيان گروهكهاى ضد انقلاب شهرهاى ذيل را مىنمايد :\r\n- محمد محمدى گيلانى - سيد جعفر كريمى - سيد محمد ابطحى - مهدى قاضى 
  ] .\r\nبسمه تعالى\r\nموافقت مىشود . « 1 » - 16 بهمن 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى\r\n","page_name":" 316 ","page_number":336},
  {"content":"\r\n\r\n\r\nپيام [ تشكر به نخست وزير هند ( تبريك پنجمين سالگرد پيروزى انقلاب ) 
  ]\r\nزمان : 16 بهمن 1362 / 2 جمادى الاول 1404\r\nمكان : تهران ، جماران\r\nموضوع : پاسخ پيام تبريك سالگرد پيروزى انقلاب اسلامى\r\nمخاطب : اينديرا گاندى ( نخست وزير هندوستان )\r\nبسم اللَّه الرحمن الرحيم\r\nجناب بانو اينديرا گاندى ، نخست وزير كشور هندوستان\r\nپيام تبريك آن جناب به مناسبت پنجمين سالگرد انقلاب اسلامى ايران و اصل و موجب تشكر گرديد . اميد است اين انقلاب اصيل اسلامى الگويى براى ساير ملل محروم و تحت سلطه ، قرار گرفته و بتوانند خود را از زير بار ستم و سلطهء استعمارگران نجات بخشند .\r\nبه تاريخ 16 بهمن ماه 1362\r\nروح اللَّه الموسوي الخمينى\r\n\r\n","description":"","footnote":"","page_name":" 317 ","page_number":337},
  {"content":"\r\n\r\n\r\nپاسخ استفتاء [ سفارت ايران در اتريش ( كالبد شكافى شهيدان بمباران شيميايى ) 
  ]\r\nزمان : 17 بهمن 1362 / 3 جمادى الاول 1404\r\nمكان : تهران ، جماران\r\nموضوع : پاسخ سؤال تلفنى در مورد كالبد شكافى شهيدان بمبارانهاى شيميايى در اتريش\r\nسؤال‌كننده : سفارت جمهورى اسلامى ايران در اتريش\r\n[ 17 / 11 / 62 / 3 جمادى الاول 1404 - از وزارت امور خارجه سؤال مىكنند :\r\nاز سفارت ايران در اتريش مىپرسند : اگر بخواهند نظر قطعى دربارهء مجروحين بمبهاى شيميايى بدهند ، لازم مىدانند كه بايد كالبد شكافى بشود . آيا لازم است از طرف ما جلوگيرى شود ؟ 
  ] .\r\n[ پاسخ امام : 
  ] .\r\nآنها پس از كالبد شكافى هم معلوم نيست نظر صحيح بدهند . شايد هم خلاف را بگويند تا كنون هم گفته‌اند . چرا ما خود را اسباب دست قرار دهيم .\r\n\r\n","description":"","footnote":"","page_name":" 318 ","page_number":338},
  {"content":"\r\n\r\n\r\nسخنرانى [ در جمع سفرا و كارداران كشورهاى خارجى ( هشدار به كشورهاى منطقه ) 
  ]\r\nزمان : صبح 18 بهمن 1362 / 4 جمادى الاول 1404\r\nمكان : تهران ، حسينيه جماران\r\nموضوع : مصيبتهاى كشور در دوران پهلوى - هشدار به كشورهاى منطقه در مورد حمايت از صدام\r\nحضار : ولايتى ، على اكبر ( وزير امور خارجه ) - سفرا و كارداران كشورهاى خارجى مقيم ايران\r\nبسم اللَّه الرحمن الرحيم\r\n\r\nمصائب پنجاه سالهء سلطنت سياه پهلوى\r\nمتقابلًا از آقايانى كه تشريف آورده‌اند و اظهار لطف كرده‌اند تشكر عرض مىكنم و سلامت و سعادت همه مسلمين دنيا و همه مستضعفين دنيا را از خداى تبارك و تعالى مسألت مىكنم .\r\nما در طول پنجاه سال سلطنت سياه پهلوى مصيبتهايى ديديم ، ما ديديم و شما بعضيتان شنيديد . از اول كه رضا خان به ايران آمد با يك صورت رياكارانه وارد شد و بعد هم تسلط پيدا كرد بر اين ملت و شما اگر بخواهيد عمق جناياتى كه رضا خان به اين ملت كرد بخواهيد توجه كنيد محتاج به اين است كه يك كتاب بزرگى را بعضى از دانشمندهاى ما بنويسند و عرضه كنند .\r\nدر يك جلسه و دو جلسه نمىشود كه ما كارهايى كه رضا خان با ما كرد بگوييم . با روحانيت آن كرد كه مغول با هيچ ملتى نكرده است ، با بانوانمان آن ظلمها را كرد كه شما نمىتوانيد بشنويد ، با دانشگاه ما آن طور عمل كردند كه آنجا را به عقب كشاندند ، با ارتش ما آن طور عمل كردند در اين طول پنجاه سال و بيشتر از پنجاه سال كه ارتش ما را وابسته به غير كردند ، استقلال ما را از بين بردند . آزادى ما در اين مملكت هيچ يك نداشتيم . هيچ قشرى از اقشار ملت ما آزاد نبود . روحانيون كه براى ارشاد مردم مىخواستند به منبر بروند ، آنها را هم همين قدر هم ممنوع كردند . مجالس ارشاد\r\n\r\n","description":"","footnote":"","page_name":" 319 ","page_number":339},
  {"content":"\r\n\r\nروحانيون را تعطيل كردند و فجايعى بجا آورد . زحمتهايى براى اين ملت بجا آورد ، به كار گذاشت كه قابل بيان نيست . بعد از آنكه او را انگليسها آوردند و به ما مسلط كردند ، و بعد از اينكه خود آنها او را بردند ، محمد رضا را دولتهاى مجتمعشان آوردند به ما مسلط كردند . محمد رضا بدتر از پدرش عمل كرد با ما . تمام حيثيت اين ملت را محمد رضا به باد داد . حيثيت اسلامى ما را به باد داد . تمام جهاتى كه ما داشتيم ، شرافتى كه ما داشتيم اين به باد داد . اين دانشگاه ما را آن طور كرد كه هر يك كه از دانشگاه بيرون آمدند دشمن بودند با اين ملت و وابسته بودند به كشورهاى ديگرى ، به غرب . اگر استثنا داشت استثنا بسيار كم داشت . و با كارهايى كه اين انجام داد از روى حيله بيشتر و عميقتر بود تا كارهايى كه رضا خان كرد . رضا خان همه را قلدرى كرد و اين با حيله بازى و با سالوسى عمل كرد و همه حيثيت ، حيثيات اين ملت ما را او به باد فنا داد . ذخاير تحت الارضى ما را به رايگان به ارباب‌هاى خودش خصوصاً امريكا داد . جوانهاى ما را فاسد كرد ، مراكز فحشا در اين كشور اين قدر زياد بود كه احصا نداشت . مراكز فساد اين قدر بود كه جوانهاى ما را به فساد كشاند . خود آنها عامل فروش هروئين و ترياك و مواد مخدره بودند ، و تمام جوانهاى ما را به فساد كشاندند .\r\nكارى كردند كه ملت ما به جان آمد . ملت ما توانش از بين رفت ، و خداى تبارك و تعالى بر اين ملت منت گذاشت و قيام كردند ، نهضت كردند ، انقلاب كردند و در مقابل همهء قدرتهايى كه پشتيبانى مىكردند از محمد رضا خصوصاً آمريكا ، در مقابل همه ايستاد ملت . و با اينكه چيزى در دست نداشت جز ايمان ، محمد رضا را كنار زد و يك كشورى را كه در تحت سلطهء امريكا بود از تحت سلطه او بيرون آورد .\r\nارتشى كه با مستشارهاى امريكا اداره مىشدند و هيچ ارتباطى با ملت نداشتند ، برگرداندند به حال اول ؛ و آن مستشارها را بيرون كردند . لانه‌اى را كه به اسم سفارت در اينجا بود و محل جاسوسى بود و اسنادش الآن در جلدهاى زيادى از كتب پخش شده است ، آنجا را بستند و خواستند يك ملتى باشند مستقل ، آزاد . نه وابسته به شرق باشند ، نه وابسته به غرب .\r\n\r\n","description":"","footnote":"","page_name":" 320 ","page_number":340},
  {"content":"\r\n\r\n\r\nآزادى خواهى ملت و تبليغات دشمنان\r\nالآن جرم اين ملت اين است كه مىخواهد آزاد باشد ، مىخواهد انسان باشد ، مىخواهد سرنوشت خودش به دست خودش باشد . الآن تمام كشورها به استثناى كمى ، بر ضد يك همچو كشورى كه ملتش قيام كرده است و مىخواهد آزاد باشد و مىخواهد احكام اسلام در اين كشور باشد ، مذهبش در اين كشور باشد ، تمام كشورها به استثناى كمى ، بر ضد او قيام كرده‌اند . تبليغات ، همه مىدانيد كه چه اندازه است . شما در داخل ايران هستيد و تبليغات خارجى را مىشنويد . تبليغات خارجى آن طور هست كه شايد شماها هر كدام وجدانتان بيدار باشد ناراحت بشويد . آنها مىگويند كه در خيابانها بچه‌ها را به توپ و تفنگ مىبندند . تبليغات [ خارجى 
  ] مىگويند كه مردم هيچ آزادى در ايران ندارند . تبليغات خارجى مىگويند هيچ انتخاب آزادى در ايران تحقق پيدا نكرده است .\r\nمىگويند كه اختناقى كه در ايران هست در هيچ جاى دنيا نيست . هرجا هر فسادى واقع مىشود به ايران نسبت مىدهند . هر جا مردمش به جان آمده‌اند و مثل ايران مىخواهند قيام كنند بر ضد آنها ، آنها را به ايران نسبت مىدهند . و آنها مىخواهند ايران را از صفحهء روزگار براندازند ، مىخواهند جمهورى اسلامى را براندازند . نمىدانند كه با يك ملتى كه به تمام معنا قيام كرده است و خون خودش را دارد نثار مىكند نمىشود اين طور عمل كرد .\r\nقدرتهاى بزرگ بايد طرز تفكرشان را عوض كنند . بايد بدانند كه دنيا عوض شده است . دنيا دنياى سابق نيست . دنياى سابق نيست كه يا انگلستان بايد بر همه دنيا حكومت كند يا اروپا يا امريكا و يا شوروى . دنيا امروز نمىپذيرد اين را . بايد آنها تعديل كنند كارهاى خودشان را . دنيا نمىپذيرد كه دو قدرت تمام دنيا را از بين ببرند . دنيا نمىپذيرد كه يك اقليت تمام كشورها را ببلعد . بايد اينها در كارهاى خودشان يك تجديد نظر بكنند .\r\n\r\nتحميل جنگ به ايران\r\nجرم ما اين بود كه مىخواستيم آزاد باشيم ، مىخواهيم خودمان زندگى خودمان را\r\n\r\n","description":"","footnote":"","page_name":" 321 ","page_number":341},
  {"content":"\r\n\r\nاداره كنيم و مىخواهيم كه در تحت قيمومت هيچ دولتى نباشيم . براى اين ، همه كارها را دارند انجام مىدهند . از آن طرف آن همه تبليغات ، از آن طرف اين جنگى را - كه الآن ايشان گفتند كه جنگ را به پايان برسانيد - به ما تحميل كردند . هر يك از شما آقايان كه در اينجا آن وقتى كه اول جنگ بود شما بوديد اينجا ، ديديد كه عراق حمله كرد به ايران از هوا ، از دريا ، از زمين . و عراق گرفت مقدار زيادى از خوزستان را و عراق به واسطه تحريكاتى كه از طرف امريكا شد به او ، اين عمل جنايتكار را انجام داد ، و بعد هم كه ايران برخاست از جا و جوانهاى ما با قدرت ايمان او را از مملكت خودشان بيرون كردند ، مگر يك مقدار كمى كه الآن در دست آنها هست . الآن هم قدرتها جمع شده‌اند كه اين را نگه دارند . مىخواهند اين غير انسانى كه با ملت خودش و با علماى ملت خودش و با ملت ما اين جنايات را كرده ، مىخواهند حفظش بكنند . آقا مىگويند كه صلح بكنيم . ما از اول ، جنگ با هيچ كس نداشتيم ، لكن با صدام صلح نمىتوانيم بكنيم .\r\nصدام يك جانى است كه به هيچ يك از تعهداتى كه مىكند اعتبار نيست . او با دولت سابق با اينكه غير قانونى بود ، تعهد كرده بود و آن را به هم زد . « 1 » او هر روز عوض مىكند افكارش را ، يك انسانى نيست كه بشود با او صلح كرد . شما گمان مىكنيد كه اگر ما با صدام صلح كنيم به اين صلح ادامه مىدهد ؟ يا خير ، مىخواهد تجهيز كند خودش را و تقويت كند و دوباره حمله كند . اين آدمى است كه از اول تا حالا به شهرهاى بيچاره عرب‌نشين ، كردنشين ، فارس‌نشين با موشكها حمله كرده ، و مع الأسف موشك از شوروى است ، از امريكاست و از آن اسفناكتر اينكه دولتهاى منطقه بر او كمك مىكنند .\r\n\r\nهشدار به كشورهاى منطقه\r\nما كراراً به دولتهاى منطقه گفته‌ايم كه آقا بياييد با هم دست بدهيم و خودمان را از چنگال ابرقدرتها بيرون كنيم . مظلومها ديگر نمىتوانند تحت ظلم ابرقدرتها باشند . الآن\r\n\r\n\r\n","description":"","footnote":"\r\n( 1 ) - اشاره به قرارداد الجزاير كه بين ايران و عراق در رژيم شاه منعقد گرديد و منجر به ترك مخاصمه و حل اختلاف در مورد حدود مرزى دو كشور شد . صدام حسين در آغاز تجاوز نظامى خود به ايران اين قرارداد را پاره كرد و مفاد آن را كأن لم يكن دانست .\r\n","page_name":" 322 ","page_number":342},
  {"content":"\r\n\r\nدر امريكا هم خود ملت امريكا قبول ندارد اين كارهايى را كه دارد رئيسشان مىكند .\r\nالآن مردم امريكا هم عاصى شده‌اند از دست اينها . دنيا اصلًا به عصيان كشيده شده است .\r\nشما دنياى امروز را مثل سابق حساب نكنيد . دنيا نمىپذيرد از شما كه شما در قصرهاى خودتان بنشينيد و همه را زير بار اذيت قرار بدهيد و زير سلطهء خودتان قرار بدهيد . بايد فكرى بكنيد براى خودتان . و دولتهاى اسلامى بايد فكرى براى خودشان بكنند . شما اشخاصى كه از طرف دولتهاى اسلامى در اين كشور هستيد به كشورهاى خودتان بگوييد كه يك فكرى براى خودتان بكنيد . صدام رفتنى است . صدام را ما هم كارش نداشته باشيم ، ملت خودش بيرون مىكند . او رفتنى هست . فكر بعد از او را براى خودتان بكنيد .\r\nما صلح مىخواهيم . ما با همهء مردم دنيا صلح مىخواهيم باشيم . ما مىخواهيم مسالمت با همهء دنيا داشته باشيم . ما مىخواهيم در بين مردم دنيا زندگى بكنيم ، لكن آنها نمىگذارند ما را .\r\nاگر صدام به ما حمله نكرده بود ، ما كارى به عراق نداشتيم . عراق برادر ماست . امروز هم ملت عراق برادر ما هستند . با ملت عراق ما مخالفتى نداريم . اوست كه دارد ما را مىترساند كه به شهرهاى شما [ حمله مىكنيم 
  ] . خوب ، شما ديديد همين دو روز كه او آن قدر قلدرى كرد و گفت شهرهاى شما را چه مىكنيم و بنا بود ديروز بكند ، نكرد . بنا بود امشب بكند ، نكرد . معلوم نيست كه حالا كى بكند . البته تو دهنى مىخورد . لكن بايد اين كشورهاى اسلامى به خود بيايند ، توجه كنند به مطلب ، خيال نكنند كه صدام را نگه مىدارند و ما را از دست مىدهند براى آنها خوب است . آنها اسلام را نگه دارند . ما اسلام را مىخواهيم . اسلام را نگه داريد تا از همه شرهاى شرق و غرب نجات پيدا بكنيد . من از خداى تبارك و تعالى مىخواهم كه تمام مظلومين دنيا را از دست ظالمها نجات بدهد . من از خداى تبارك و تعالى مىخواهم كه دولتهاى اسلامى را به خود بياورد . ملتهاى اسلامى را از تحت اين فشارها بيرون بياورد . مظلومين دنيا را از دست ظالم‌ها نجات بدهد .\r\nو من از شما آقايان مىخواهم كه شما به ممالك خودتان ، به دولت‌هاى خودتان\r\n\r\n","description":"","footnote":"","page_name":" 323 ","page_number":343},
  {"content":"\r\n\r\nاطلاع بدهيد كه ايران اين طور نيست كه اينها مىگويند . ايران اختناق ندارد . ما در قصرها ننشسته‌ايم و ديگران را تحت فشار قرار داده باشيم . ايران همين است كه مىبينيد . نخست وزيرش ، وزير خارجه‌اش ، رئيس جمهورش ، رئيس مجلسش ، همه يك مردم عادى هستند و با مردم رفيق‌اند . بايد با مردم آشنا شد . دولتها بايد با مردم آشنا بشوند . مردم را زير فشار قرار ندهند . دنيا قبول نمىكند ديگر اين را . يك روز يك انفجار حاصل مىشود كه همه از بين خواهيد رفت ، آن وقت اشخاص بيچاره‌اى هم كه اينها مظلوم هستند ، آنها هم از بين خواهد رفت . و من از خدا مىخواهم كه به همه دنيا سلامت و به همه دنيا ، به كسانى كه مظلوم هستند قدرت و سلامت عنايت كند كه همه همزيستى داشته باشند . همزيستى مسالمت‌آميز با هم داشته باشند .\r\nو السلام عليكم و رحمة اللَّه .\r\n\r\n","description":"","footnote":"","page_name":" 324 ","page_number":344},
  {"content":"\r\n\r\n\r\nپيام [ به خانواده‌هاى شهدا و ايثارگران ( مقام شهيد در نزد خداوند ) 
  ]\r\nزمان : صبح 19 بهمن 1362 / 5 جمادى الاول 1404 « 1 » مكان : تهران ، جماران\r\nموضوع : منزلت شهادت و شهيد نزد خداوند\r\nمخاطب : خانواده‌هاى شهدا ، مفقودان ، جانبازان و اسرا\r\nبسم اللَّه الرحمن الرحيم\r\n وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  « 2 » اگر نبود براى شهدا در راه خداوند مگر اين آيهء كريمه ، در معرفى مقام بلندپايهء شهدا ، كافى بود كه عزيزانى در راه حفظ اسلام و كشور اسلامى بزرگترين سرمايهء خود را از دست داده‌اند . شهدايى كه در حفظ شرف اسلام و دفاع از جمهورى اسلامى همه چيز خود را در طبق اخلاص ، تقديم خداوند متعال كردند .\r\nدر اين آيهء كريمه بحث در زندگى پس از حيات دنيا نيست كه در آن عالم همهء مخلوقات داراى نفس انسانى به اختلاف مراتب از زندگى حيوانى و مادون حيوانى تا زندگى انسانى و ما فوق آن زنده هستند ، بلكه شرف بزرگِ شهداى در راه حق ، « حيات عند الرّب » و ورود در « ضيافة اللَّه » است .\r\nاين حيات و اين ضيافت را با قلمهاى شكسته‌اى مثل قلم من نمىتوان توصيف و تحليل كرد ، اين حيات و اين روزى غير از زندگى در بهشت و روزى در آن است . اين لقاء اللَّه و ضيافة اللَّه مىباشد . آيا اين همان نيست كه براى صاحبان نفس مطمئنه وارد است   فَادْخُلِي فِي عِبادِي وَ ادْخُلِي جَنَّتِي   « 3 » كه فرد بارز آن سيد شهيدان - سلام اللَّه عليه - است . اگر آن است چه مژده‌اى براى شهيدان در راه مرام حسين - عليه السلام اللَّه - كه همان سبيل اللَّه است ، از اين بالاتر كه در جنتى كه آن بزرگوار شهيد فى سبيل اللَّه وارد مىشود و در\r\n\r\n\r\n","description":"","footnote":"\r\n( 1 ) - در صحيفهء نور ذيل تاريخ 20 بهمن درج شده ، ولى به استناد تاريخ مندرج در نسخهء خطى ، 19 بهمن صحيح است\r\n( 2 ) - سورهء آل عمران ، آيهء 169 : « و گمان نكنيد كسانى كه در راه خدا كشته شده‌اند ، مردگانند ، بلكه ايشان زنده بوده ، نزد خداوند روزى مىخورند »\r\n( 3 ) - سورهء فجر ، آيهء 29 - 30 : « پس داخل شو در بندگان من ، و داخل شو در بهشت من » .\r\n","page_name":" 325 ","page_number":345},
  {"content":"\r\n\r\nضيافتى كه آن حضرت حاضرند ، به اين شهيدان اجازهء دخول دهند كه آن غير از ضيافتهاى بهشتى است و آنچه در وهم من و تو و شما نيايد ، آن بُوَد . به حمد اللَّه شهيدان ما كه پيرو شهيد عظيم الشأن اسلام - عليه السلام - هستند جمهورى اسلامى را بيمه كردند و پيروزى بر دشمنان اسلام و ايران و ملت بزرگوار ايران و ساير ملتهاى مسلمان بلكه مستضعفان جهان را تحفه آوردند .\r\nبىجهت نيست كه مستكبران جهان با تمام توطئه‌ها و شيطنتها بر ضد يك ملت كوچك چهل ميليونى كه به حسب معنويت و ارزشهاى انسانى بر قلهء بلند و والاى سعادت ارتقا يافته است ، قيام نموده‌اند . خود اين توطئه‌ها و بوق و كرناهاى ابرقدرتهاى عالم و پيوستگان و وابستگان به آنان از بزرگترين ارزشها و والاترين مقامها براى يك ملت است كه تا كنون براى هيچ ملتى رخ نداده است و اين ارزش را شهداى و الا مقام و جانبازان ، اين شهداى زنده و به دنبال آنان ، ملت عظيم الشأن ايران در پشت جبهه‌ها آفريده‌اند . آفرين بر اين قدرت ايمان و قوّت بازوى عزيزان و صدها آفرين بر امتى كه خود را و جوانان خود را از لجنزار و كانون فساد و تيره روزى كه رژيم ستمشاهى براى آنان فراهم كرده بودند ، رها ساخته و به اوج عظمت و معنويت رساندند .\r\nرحمت خداوند منان بر شهداى عظيم الشأن و درود بر شهداى زنده كه پشتوانهء اسلام بوده و هستند و سلام بر رزمندگان سلحشور از ارتشى ، سپاهى و بسيجى تا ژاندارمرى و شهربانى ، كميته‌اى و عشايرى و تمامى نيروهاى مردمى كه انعكاس قدرتشان كاخهاى ابرقدرتها را به لرزه در آورده است . و اين همان قدرت الهى و نورى است كه « لا شرقيّه و لا غربيّه » « 1 » مىباشد و خداوند اين نور را مستدام فرمايد .\r\nو درود بر مادران و پدران و همسران و فرزندان و بستگان شهدا و جانبازان و جوانان برومند جبهه‌ها و سلام بر معلولين و مفقودين و اسراى عزيزى كه افتخار اسلام و ميهن اسلامى خويش مىباشند و رحمت خداوند بر اين دامنهاى پاكى كه پرورانندهء اين جوانان\r\n\r\n\r\n","description":"","footnote":"\r\n( 1 ) - نه شرقى است و نه غربى .\r\n","page_name":" 326 ","page_number":346},
  {"content":"\r\n\r\nشيردل مىباشند . و صلوات و سلام خداوند تعالى بر انبياى عظام ، بويژه سيد و خاتم آنها كه با انوار وحى الهى عالم را روشن نمودند و بر اوصياى بزرگ آنان كه با نور هدايت ، غافلان را هوشيار و مردگان را زنده و بيدار كردند و سلام و تحيت همهء انبيا و اوليا - عليهم السلام - بر خاتم اوصيا حضرت بقيه اللَّه المنتظر ارواحنا لمقدمه الفداء . و لا حول و لا قوة إلّا باللَّه العلي العظيم .\r\n19 بهمن 62\r\nروح اللَّه الموسوي الخمينى\r\n\r\n","description":"","footnote":"","page_name":" 327 ","page_number":347},
  {"content":"\r\n\r\n\r\nپيام [ به ملت ايران در پنجمين سالگرد پيروزى انقلاب ( ارزيابى شرايط ايران ) 
  ]\r\nزمان : 22 بهمن 1362 / 8 جمادى الاول 1404\r\nمكان : تهران ، جماران\r\nموضوع : ارزيابى شرايط ايران ، انقلاب اسلامى ، جنگ و مسائل اجتماعى در پنجمين سالگرد پيروزى انقلاب\r\nمخاطب : ملت ايران\r\nبسم اللَّه الرحمن الرحيم\r\nبارالها ، از عنايات بىپايان و مراحم بىنهايتت خاضعانه تشكر مىكنيم كه ما را در آغاز ششمين سال پيروزى با سرافرازى قرين فرمودى . پنج سال از قطع يد ستمشاهى و ستمكاران جهان بر ملت مظلوم ايران گذشت . محاسبات حسابگران شرق و غرب و ايادى غربزده و شرق‌زدهء آنان غلط از آب در آمد . اينان كه چشمهايشان جز ظواهر و بند و بستهاى مادى را نمىبيند و از قدرت ما فوق الطبيعه بىخبرند ؟ محال مىپنداشتند كه يك ملت با دست خالى و بدون هيچ يك از ابزارهاى جنگهاى امروزى بر يك رژيم 2500 ساله كه تا بن دندان مسلح به سلاحهاى امريكايى و غربى و شرقى بود چيره شود .\r\nو پس از آن ، در محاسبات ديگرشان ، اين پندار كه هر انقلابى بايد يا متكى به غرب باشد يا به شرق ، و يا اين انقلاب اسلامى تازه و بيسابقه بيش از چند ماهى نمىپايد ، غلط از آب درآمد . ماهها پس از ماهها و نيز سالها گذشت و ايران آرامش خود را باز يافت ؛ و انقلاب و رژيم اسلامى چون كوهى خلل ناپذير بر جاى ماند ؛ و جهان شرق و غرب را با قدرتى الهى مواجه نمود . و به خواست خداوند متعال ، ملتهاى اسلامى و مظلومان جهان در سراسر گيتى ، با پرخاش بر قدرتهاى اتمى و هسته‌اى ، رو به انقلاب و قيام عليه باطل و ديكتاتورى در شكل دمكراسى و جلادى در پوشش انساندوستى و غارتگرى در لباس سوسياليستى آورده‌اند . و جلوى اين سيل عالمگير را با سلاح و زور نمىتوان گرفت . و با عنايات خاصهء خداوند متعال و نظر كريمانهء ولىّ امر و صاحب عصر ، ارواحنا فداه ، قدرت\r\n\r\n","description":"","footnote":"","page_name":" 328 ","page_number":348},
  {"content":"\r\n\r\nاسلام در ايران ، كه پرتوش در شرق و غرب جهان گسترده شده است ، زبانزد همهء قدرتهاى شيطانى است ، تا آن حد كه در هر گوشهء جهان كه به دست مظلومان و غارت‌شدگان قيام و انقلاب يا انفجارى رخ مىدهد مقامات بلندپايهء قدرتهاى جهنمى مىگويند ايران در آن دست داشته است ، يا جوانهاى ايرانى اين كار را كرده‌اند . و كاخهاى ابرقدرتها ، چون كاخ سفيد ، به دور خود ديوارهاى امنيتى مىكشند ؛ و بر فراز كشتيها و ناوهاى آنان هواپيماهاى جنگنده در حركت هستند . و خداوند تعالى آرامش را از آنان سلب نموده ، و نصر به رُعب را نصيب مجاهدان در راه خود نموده است . « 1 » و شايعه‌سازان ، كه به خيال خود با دروغ و نسبتهاى ناروا مىخواهند انقلاب اسلامى را تضعيف كنند ، با همين شايعه‌ها ايران و مجاهدان ايرانى را تقويت مىكنند . و به دنبال آن ، ملتهاى زير ستم و مظلومان جهان روحيه‌اى قوى پيدا مىنمايند . و خداوند دين خود را با دست بدخواهان تقويت مىفرمايد .\r\nبايد قدرتهاى جهان بدانند امروز مثل ديروز نيست كه با يك تشر ملتها چون دولتها از ميدان عقب‌نشينى كنند . امروز اين قدرت شيطانى امريكا و همداستان و دستان اوست كه با يك انفجار در گوشه‌اى از جهان كاخهايشان بسته مىشود و اطراف آنها ديوارهاى بتونى كشيده مىشود . جمهورى اسلامى ايران در عين حال كه در هيچيك از انفجارها دست نداشته است ، لكن اين هنر را كرده كه بتهاى عظيم تخيلى را شكسته ، و رعب و وحشت را از دل مظلومان برداشته و در دل ستمگران گذاشته است . و اين خود از يك ملت بىعدّه و عُدّهء كافى معجزه‌اى است كه به يد قدرت الهى تحقق يافته است .\r\nامريكا بايد بداند كه تصميمات عجولانه و دست و پا كردنهاى بدون سنجش ، كه اخيراً اعلام نمود كه ايران را در ليست كشورهاى موافق يا دخيل در اعمال تروريستى قرار داده است ، گرهى را براى او باز نخواهد كرد و راه مفرى پيش رويش نخواهد گذاشت ؛ چرا كه اكنون جهان مستضعفان براى قطع يد ستمكاران ، چه به صورت قيام و\r\n\r\n\r\n","description":"","footnote":"\r\n( 1 ) - برگرفته از مضمون آيهء 26 ، سورهء احزاب .\r\n","page_name":" 329 ","page_number":349},
  {"content":"\r\n\r\nانقلاب و چه به صورتهاى ديگر ، بسيج شده‌اند . و براى ايران نيز مشكلى پيش نخواهد آورد ؛ چرا كه امريكا پس از شكست در ايران با استفاده از همپيمانان غربى خود در اروپا دست به محاصرهء اقتصادى ما زد و هر چه توانست انجام داد ، و ما با گرمى تمام از آن استقبال كرديم . اداره كنندگان كاخ سفيد بايد بدانند كه دنيا عوض شده است ، و قدرتهاى شيطانى از حربه‌هاى استعمارى كهنه و نو خلع سلاح شده‌اند . كارگزاران سياست امريكا بايد طرز تفكر و سياستهاى خود را تغيير دهند . و گمان نكنند ادارهء كل جهان در دست آنهاست ، و همهء كشورها چشم و گوش بسته در اختيار آنان هستند . بايد توجه كنند كه قطع رابطه و تحريم اقتصادى و ليستهاى دروغين آنها دنيا را بر كشورى تنگ نخواهد كرد . چنانچه وارد نمودن مصر را در سازمان كنفرانس باصطلاح اسلامى « 1 » ، با آن مقدمات و مؤخرات و بست و بند نمودن با حسين « 2 » و حسن « 3 » و حُسنى « 4 » ، عقده‌هايى را كه از بيدارى ملتها و پرخاشگرى آنها براى اينان حاصل شده است حل نخواهد نمود . عجب نيست كه امريكا و سرسپردگان او براى برگشتن مصر به جرگهء اعراب به هر درى مىزنند ؛ تأسف‌آور و عجيب وضعيت سران اعراب است كه پس از آن مقدمات طولانى و تبليغات و رفت و آمدهاى پشت پرده و روى پرده و هياهوهاى عجيب و غريب و صحبت از طرحهايى كه در اجتماع ملوك و رؤساى جمهور و سران بلندپايهء كشورهاى عربى و غير عربى مىشد شايد كسانى كه آنان را نمىشناختند منتظر بودند كه در اين گردهمايى از مشكلاتى كه براى اسلام و مسلمانان و ملتهاى مظلوم جهان از دست ابرقدرتها پيش آمده بحث و گفتگو شود ، و طرحهايى براى اصلاح حال ملتهاى دربند ريخته شود و راه حل مشكلات جهانى آنها را پيدا كنند با آن همه تشريفات نشستند و برخاستند و تمام مشكلات اسلام و مسلمين را خلاصه كردند در برگشت مصرِ معاهد با\r\n\r\n\r\n","description":"","footnote":"\r\n( 1 ) - اشاره به تشكيل كنفرانس اسلامى در شهر كازابلانكا در مراكش است كه در آن به بازگشت رژيم مصر به كنفرانس و جامعهء اعراب ، اتخاذ تصميم شد\r\n( 2 ) - ملك حسين ، پادشاه اردن هاشمى\r\n( 3 ) - ملك حسن پادشاه مراكش\r\n( 4 ) - حسنى مبارك رئيس رژيم مصر .\r\n","page_name":" 330 ","page_number":350},
  {"content":"\r\n\r\nاسرائيل به حوزهء اعراب ! آن روز مصر را براى قرارداد با صهيونيست خارج كردند ؛ و امروز به خاطر تثبيت و شناسائى اسرائيل برگرداندند ! آن روز مصر را براى پشت كردن به خواست اعراب خارج كردند ؛ و امروز آن را به خاطر بوسيدن دست امريكا برگرداندند .\r\nآن روز مصر را براى خيانت به آرمان فلسطين خارج كردند ؛ و امروز براى امضاى دستجمعى آن خيانت آن را برگرداندند . و تأسفآورتر و ننگينتر آنكه مصر با كمال بىاعتنايى هيچ شرطى را قبول نكرد . و يكى از مقامات بالاى قاهره گفت سران عرب بايد به اشتباه خود اقرار كنند ! مسأله لبنان ، مسأله افغانستان ، و مسائل ديگر ملتهاى عرب مشكلى نبود كه باصطلاح سران كشورهاى اسلامى وقت عزيز خود را صرف امثال آن كنند ! ملتهاى مظلوم و محترم غير عرب و عرب و مسلمانان اين ننگ را چگونه تحمل كنند كه اينان فرمانروايان آنها هستند . آيا وقت آن نرسيده است كه ملتهاى اسلامى از جاى خود برخيزند و سردمداران خود را يا در مقابل شرف اسلام خاضع كنند ، و يا با آنان همچون ايران عمل كنند ؟ آيا حكومتهاى باصطلاح اسلامى در خواب‌اند و نمىبينند كه امروز وضع ملتها غير از سابق است ؟ نمىخواهند بفهمند كه چشم و گوشها باز شده است و فريبكاريهاى از قماش شرقى يا غربى توان خود را از دست داده است ؟\r\nنمىدانند و نمىبينند كه انقلاب اسلامى صادر يا در شرف صدور است ، و با تأييدات خداوند متعال پرچم اسلام در آتيه‌اى نه چندان دور به دست ملت‌هاى اسلامى ، بلكه مظلومان تشنهء عدالت اسلامى ، در سراسر عالم به اهتزاز درخواهدآمد ؟ پس بهتر نيست كه حكومتها به خود آيند ، و از گناه بزرگى كه در كازابلانكا مرتكب شدند و به شرف اسلام و مسلمانان ، خصوصاً اعراب ، تجاوز كردند و براى خود ننگ تاريخى بجاى گذاشتند توبه كنند و بازگشت به خداى قادر قاهر نمايند ، كه مبادا آتش قهر او تر و خشك را بسوزاند ؟\r\nاكنون در آغاز سال ششم پيروزى لازم است تذكراتى را كه كراراً عرض كرده‌ام بازگو كنم .  فَإِنَّ الذِّكْرى تَنْفَعُ الْمُؤْمِنِينَ .  « 1 »\r\n\r\n\r\n","description":"","footnote":"\r\n( 1 ) - سورهء ذاريات ، آيهء 55 : « ياد آر ( خدا ) را كه يادآورى به مؤمنان ، سود مىرساند » .\r\n","page_name":" 331 ","page_number":351},
  {"content":"\r\n\r\n1 - اكنون كه به حمد اللَّه در سايهء عنايات خداوند متعال و ادعيهء حضرت بقية اللَّه الاعظم ، روحى لمقدمه الفداء ، جمهورى اسلامى با سعى و كوشش قشرهاى مختلف ملت با استقرار و پايدارى به جلو مىرود ، از ملت عظيم الشأن خواهانم كه به طور فعال در صحنه حاضر ، و از كمك به دولت خدمتگزار و جبهه‌ها و پشت جبهه‌ها دريغ ننمايند . مسئلهء دفاع از اسلام و كشور اسلامى و اموال و نواميس مسلمين از واجبات كفايى است . و همهء ما ، به حسب امكاناتى كه در اختيار داريم ، لازم است احتياجات جبهه‌ها و پشت جبهه‌ها را ، كه آن نيز كمك به دفاع است ، برآورده نماييم . و اين جانب با تشكر از ملت بزرگوار ايران ، كه انقلاب را با حضور خود و فداكاريهاى بيدريغ به ثمر رسانده و به پيش مىبرند . مىخواهم كه به حضور فعال خود ادامه دهند ؛ و در اين حضور رضاى خداوند تعالى را جلب نمايند . و اميدوارم كه حق تعالى با عنايات خود نسبت به اين ملت معظّم ، همه را از مجاهدين فى سبيل اللَّه محسوب ، و در اجر مجاهدان صدر اسلام در ركاب پيامبر ، صلى اللَّه عليه و آله و سلم ، شريك فرمايد .\r\n2 - قلم و بيان اين جانب عاجز است از قدردانى و شكرگزارى از مجاهدين فداكار اسلام كه با مجاهدت و جانبازى در راه هدف و حفظ آرمانهاى اسلامى و پيروزيهاى عظيم در تمام جبهه‌ها موجب افتخار و سرافرازى جمهورى اسلام و اولياى خدا ، عليهم الصلاة و السلام ، شدند . با چه بيان و قلم از جوانانى كه به عشق خداوند و شوق لقاء اللَّه در سبقت در دفاع از حق و اسلام عزيز سر از پاى نمىشناسند و تنها سرمايه بزرگ خود را كه جان است فداى هدف مقدسى مىكنند كه انبيا و اولياى بزرگ خدا ، همچون سيد مظلومان و سرور فداكاران ، نمودند و نداى\r\nهَيَهات مِنَّا الذِّلَةُ « 1 »\r\nآن بزرگمرد تاريخ را با قول و عمل خود در سراسر كشور بلكه جهان سر مىدهند ، مىتوان تجليل نمود . و با كدام قلم و بيان مىتوان از عزيزانى كه سنگرهاى جنگ را به محراب مسجد و معراج الى اللَّه تبديل كردند ثنا كرد . گيرم كه قلمفرسايان هنرمند بتوانند ميدانهاى شجاعت و دلاورى آنان و\r\n\r\n\r\n","description":"","footnote":"\r\n( 1 ) - دريغ و افسوس بر خوارى . دور باد از ما ذلت و خوارى .\r\n","page_name":" 332 ","page_number":352},
  {"content":"\r\n\r\nقدرت و جسارت فوق العادهء آنها را در زير آتش مسلسلها و توپها و تانكها ترسيم نمايند و نقاشان و هنرپيشگان بتوانند پيروزيهاى هنرمندانهء آنان را در آن شبهاى تار در مقابل موشكها و بمب افكنهاى دشمن غدّار و عبور از پيچ و خمهاى سيمهاى خاردار و كوههاى سر به فلك كشيده و بيرون كشيدن دشمنان خدا از سنگرهاى بتونى و مجهز به جهازهاى پيشرفته را مجسم نمايند ؛ لكن آن بعد الهى عرفانى و آن جلوهء معنوى ربّانى ، كه جانها را به سوى خود پرواز مىدهد ، و آن قلبهاى ذوب شده در تجليات الهى را با چه قلم و چه هنر و چه بيانى مىتوان ترسيم كرد . راستى اين غربيان و شرقيان و غربزدگان و شرق‌زدگان و ملى گرايان اين فداكاريها را با اين بعد معنوى و روح عرفانى و عشق الهى با چه چيزى توجيه و تحليل مىكنند ؟ اينجا عمل و جسارت مطرح نيست ؛ انگيزه و روح و جهت لَدى الربّى آن مطرح است . عشق به محبوب حقيقى ، كه همه چيز را محو مىكند و هر انگيزه‌اى غير از عشق به او را مىسوزاند ، مطرح است . در كدام جنگ و نهضت و انقلاب و شورش ، در طول زمان و سراسر خلقت ، سربازانى چنين و فداكارانى مانند ايران را سراغ داريد ؛ جز در طبقهء اولياى الهى و تربيت‌شدگان در مكتب آنان ، كه فرزندان اين ديار به نور آنان استضائه « 1 » كرده و از خود رسته‌اند . و در كجا ، در لابلاى تاريخ ، چون مادران و پدران و همسران و خواهران و برادران و ساير بستگان اينان را سراغ داريد كه پس از چند قربانى باز براى قربانى ديگر فرزندان خود پيش قدم مىشوند . اين مكتب قرآن و اسلام راستين است ؛ و اينان فرزندان اين قرآن و اين مكتب و آن صاحب مكتبمان\r\nسلام و تحيات خدا و رسولانش بر اين مادران و پدران و اين فرزندان عاليمقام . و درود بر اين جانبازان و از هر چيز در راه هدف گذشتگان باد .\r\n3 - اى عزيزان اسلام و سرمايه‌هاى ملت ، مجاهده كنيد كه خوديت را از سرّ قلب خود بزداييد . و بايد بدانيد و بدانيم كه هر چه هست اوست و جلوه جمال او . جسم و جان و روح و روان همه از اوست . بكوشيد تا حجاب خوديت را برداريد ، و جمال جميل او جل\r\n\r\n\r\n","description":"","footnote":"\r\n( 1 ) - روشنى خواستن ، روشن كردن ، روشنى پذيرفتن .\r\n","page_name":" 333 ","page_number":353},
  {"content":"\r\n\r\nو علا را ببينيد . آن گاه است كه هر مشكلى آسان و هر رنج و زحمتى گوارا ؛ و فدا شدن در راه او احلى « 1 » از عسل ، بلكه بالاتر از هر چيز ، به گمان آيد . مبادا غرور شجاعت و جوانى و پيروزى در دل شما راه يابد ، كه با آمدن آن ، همه چيز فرو ريزد و طاق و رواق آمال درهم شكند . بكوشيد تا همهء قشرهاى سلحشور ، از ارتش و سپاهى و بسيجى و ژاندارمرى و كميته‌اى و شهربانى و عشاير ، همه در هم ذوب شويد و تو و من را از ميان برداريد ، و چون يد واحده و قدرت واحده بر دشمن بتازيد ، و مقصد همه دفاع از اسلام و ميهن اسلامى باشد ؛ تا پيروزى هر قشر پيروزى قشرهاى ديگر باشد ؛ و هدف مطرح باشد ، نه سپاه و ارتش و ساير سلحشوران .\r\nاين جانب به همهء قواى مسلح هشدار مىدهم كه اگر خداى نخواسته با دست شياطين و دشمنان انقلاب چنين مسائلى و لو در آينده پيش بيايد ، مطمئن باشيد كه عنايت حق تعالى از شما سلب مىگردد ، و در جنگ با دشمنان اسلام شكست نصيبتان خواهد شد ؛ و در پيشگاه ملت اسلام رسوا شده و ننگ ابدى را بايد تحمل كنيد ؛ و از آن بالاتر ، در بارگاه قدس قادر متعال ساقط و با خذلان آخرت خداى نخواسته مواجه مىشويد . عزيزان من ، مطلب مهم است . ننگ و شرافت است و شقاوت و سعادت . پس ، لازم است جداً از هواهاى نفسانى ، كه ريشه شيطانى دارد ، بر حذر باشيد ؛ و دست برادرى و برابرى يكديگر را ، كه تا كنون به توفيق خدا با هم فشرده‌ايد ، بيشتر بفشاريد ؛ و اسلام و مصالح كشور خود را در نظر بگيريد ، و به چيز ديگرى جز آن فكر نكنيد . خداوند يار و ياورتان باد .\r\n4 - از مسائل بسيار مهمى كه در آيندهء نزديك با آن مواجه هستيم مسأله انتخابات دورهء دوم مجلس شوراى اسلامى است . اين مسأله از جهات مختلف آن قدر حساس و حياتى است كه هر چه دربارهء آن گفته شود بجاست . گويندگان محترم در هر موقع مناسبى و در هر اجتماعى ، در سراسر كشور ، خصوصاً در نماز جمعه‌ها ، چه ائمهء جمعهء محترم و\r\n\r\n\r\n","description":"","footnote":"\r\n( 1 ) - شيرين‌تر .\r\n","page_name":" 334 ","page_number":354},
  {"content":"\r\n\r\nچه سخنرانان قبل از خطبه‌ها ، جهات مختلف اهميت آن را به ملت گوشزد نموده ؛ و خطرات ناشى از سوء جريان آن را كه به سرنوشت ملت و اسلام بستگى دارد با آنان در ميان گذارند . مجلس محلى است كه اكثريت قاطع مسائل مهم كشور بيواسطه يا با واسطه به آن وابسته است . هر چه به سر اين ملت مظلوم در طول زمان ، پس از مشروطيت تا دورهء آخر انتصابات ستمشاهى آمد ، به طور قاطع از مجلسهاى فاسد بود كه ملت در انتخاب نمايندگانش يا هيچ دخالت نداشت ، يا دخالت بسيار ناچيزى داشت . روحانيون را يكسره از دخالت بر كنار كردند ؛ و با توطئه‌هاى موذيانه و تبليغات مسمومِ مُلهم از غرب ، كه توسط روشنفكران و غرب و شرق‌زدگان خائن يا نفهم صورت مىگرفت ، مجلس را در نظر روحانيون و متدينين به گونه‌اى ساخته بودند كه دخالت در انتخابات از معاصى بزرگ و اعانت به ظلم و كفر بود ! و روحانيت به كلى از صحنه خارج شد و به انزوا كشيده شد ؛ و دست قلدران و شرق و غربزدگان باز شد ؛ و كشور را به آنجا كشاندند كه ديديد و ديديم . مع الأسف امروز هم آن افكار پوسيده در نادرى از معممين بى خبر از دنيا ديده مىشود . در حالى كه اگر در هر شهرى و استانى چند نفر مؤثر افكار ، مثل مرحوم مدرس شهيد ، را داشتند ، مشروطه به طور مشروع و صحيح پيش مىرفت ، و قانون اساسى با متمم آن ، كه مرحوم حاج شيخ فضل اللَّه « 1 » در راه آن شهيد شد ، دستخوش افكار غربى و دستخوش تصرفاتى كه در آن شد نمىگرديد ، و اسلام عزيز و مسلمانان مظلوم ايران آن رنجهاى طاقت فرسا را نمىكشيدند . به دنبال خروج روحانيون ، يا به عبارت ديگر ، اخراج آنان از صحنه ، عموم متدينين ، از هر قشرى از اقشار ، چه فرهنگى ، چه كارگرى ، چه ادارى و بازارى و چه غير اينها ، نيز از دخالت كناره گرفتند يا بر كنارشان كردند ؛ و آن شد كه شد . اكنون ما بايد از آن توطئه‌ها و مفاسدى كه از انزواى متدينين پيش آمد و سيلىاى كه اسلام و مسلمين خوردند عبرت بگيريم ؛ و بدانيم و بفهميم كه نظام اسلام و اجراى احكام آسمانى آن و مصالح ملت و كشور اسلامى و حفظ آن از دستبرد اجانب بستگى به\r\n\r\n\r\n","description":"","footnote":"\r\n( 1 ) - شيخ فضل اللَّه نورى از روحانيون صدر مشروطيت ، كه به خاطر پافشارى بر جنبهء اسلاميت نهضت مشروطيت به شهادت رسيد .\r\n","page_name":" 335 ","page_number":355},
  {"content":"\r\n\r\nدخالت اقشار ملت و بويژه روحانيون محترم و مراجع معظّم دارد . و اگر خداى نخواسته بر اسلام يا كشور اسلامى ، از ناحيهء عدم دخالت در سرنوشت جامعه ، لطمه و صدمه‌اى وارد شود ، يك يك تمام ملت در پيشگاه خداى قهّارِ توانا مسئول خواهيم بود ؛ و نسلهاى آينده ، كه ممكن است از كناره‌گيريهاى كنونى مورد هزار گونه تجاوز واقع شوند ، ما را نبخشند . پس ، يكى از وظايف مهم شرعى و عقلى ما براى حفظ اسلام و مصالح كشور ، حضور در حوزه‌هاى انتخابيه ، و رأى دادن به نمايندگان صالح كاردان و مطلع بر اوضاع سياسى جهان و ساير چيزهايى كه كشور به آنها احتياج دارد مىباشد ؛ چه از روحانيون باشند ، چه نباشند . و مجلس چنانچه محتاج به علما و روحانيون مطلع از احكام شرعى و سياسى اسلام است ، محتاج به متخصصين رشته‌هاى مختلفى است كه كشور احتياج به آنها دارد . مجلس امروز مواجه است با دنياى پر آشوب صنعتى و سياسى پيچيده و فرهنگهاى غربى و شرقى و صحنه‌هاى تنازع بقاى بين المللى . و چنين مجلسى بايد انباشته از مطلعين و دانشمندان و متخصصان در هر رشته باشد . و لازم است كسانى كه كانديداهايى به ملت معرفى مىكنند در نظر داشته باشند كه از مطلعين هر رشتهء تخصصى چند نفرى در بين كانديداهاى آنها باشد . و اگر كسى يا كسانى را در غير گروه يا صنف خود يافتند كه از افراد گروهشان لايق‌تر است او را كانديدا كنند .\r\nمسأله انتخابات يك امتحان الهى است كه گروه گرايان را از ضوابط گرايان ممتاز مىكند ، و مؤمنين و متعهدين را از مدعيان جدا مىنمايد . و كسانى كه خود را كانديدا مىكنند ، يا كانديدا گروههايى هستند ، اگر خود را صالح براى وكالت در يك چنين مجلسى نمىدانند و وجود آنها در اين مكان نفعى براى كشورشان ندارد ، خداى متعال را در نظر بگيرند و رضاى او را بر رضاى خود مقدم دارند ، و چنين خلاف ناشايسته‌اى را مرتكب نشوند . و حضرات روحانيون ، از ائمهء جمعه و جماعات يا ساير آقايان محترم ، توجه كنند كه شهرهاى خود را از خدمتگزاران به ملت و بندگان صالح خدا خالى نكنند ، كه خدمت به مردم و رفع حاجات آنان و تربيت علمى و اخلاقى بندگان خدا ، كه شغل شريف روحانيت است ، بر هر چيز مقدم است ؛ مگر آنكه بدانند وجود آنها در مجلس براى خدمت به اسلام مفيدتر\r\n\r\n","description":"","footnote":"","page_name":" 336 ","page_number":356},
  {"content":"\r\n\r\nاست . ميزان در نظر همه ارزش خدمت باشد ، نه خداى نخواسته تحصيل مقام . و شما مىدانيد در جمهورى اسلامى مقاماتى كه در رژيمهاى ديگر مطرح است ، و براى تحصيل آن دست به همه نوع فعاليت مشروع يا غير مشروع مىزنند ، مطرح نيست . و اساساً اين مقامات ارزشى ندارد ، مگر آنكه خدمت به خدا و خلق خدا باشد . شماها تابع آن بزرگ مرد تاريخ ، صلوات اللَّه عليه ، هستيد كه دربارهء حكومت آن كلام را فرمود . « 1 » و اما مردم در سراسر كشور در انتخاب فرد مورد نظر خود آزادند ؛ و احدى حق تحميل خود يا كانديداهاى گروه يا گروهها را ندارد . هيچ مقامى و حزبى و گروهى و شخصى حق ندارد به ديگران كه مخالف نظرشان هستند توهين كنند ، يا خداى نخواسته افشاگرى نمايند ؛ گرچه همه حق تبليغات صحيح براى خود يا كانديداهاى خود يا ديگران را دارند ، و هيچ كس نمىتواند جلوگيرى از اين حق نمايد . و البته لازم است تبليغات موافق مقررات دولت باشد . و احدى شرعاً نمىتواند به كسى كوركورانه و بدون تحقيق رأى بدهد . و اگر در صلاحيت شخص يا اشخاصى تمام افراد و گروهها نظر موافق داشتند ولى رأى دهنده تشخيصش بر خلاف همهء آنها بود ، تبعيت از آنها صحيح نيست ، و نزد خداوند مسئوليت دارد . و اگر گروه يا اشخاص صلاحيت فرد يا افرادى را تشخيص دادند و از اين تأييد براى رأى دهنده اطمينان حاصل شد ، مىتواند به آنها رأى دهد .\r\nو بالجمله ، حكومت حكومت اسلام و مردم است ؛ و مجلس از مردم است ، و رأى نيز از آن مردم است ؛ و احدى تحت فرمان مقام يا مقاماتى نيست . لازم به تذكر است كه اهالى محترم هر حوزهء انتخابيه فرد يا افرادى را كانديدا نموده ، و براى آنان فعاليت صحيح قانونى و شرعى انتخاباتى نمايند . و براى هر چه بهتر و پرشورتر شدن انتخابات هيچ حوزه‌اى براى حوزه ديگر كانديدا تعيين ننمايد . و همچنين صلاحيت و عدم صلاحيت شخص و يا اشخاص كانديدا را تأييد و تصديق ننمايد . دخالت در انتخابات هر\r\n\r\n\r\n","description":"","footnote":"\r\n( 1 ) - امام على ( ع ) پس از بيان علل پذيرش خلافت فرمود : « دنياى شما نزد من از عطسهء بز ماده بىارزشتر است » . نهج البلاغه خطبهء سوم ( معروف به خطبهء شقشقيه ) . و در كلامى ديگر خطاب به ابن عباس فرمود : « حكومت و خلافت نزد من از اين كفش [ پر از وصله 
  ] بىارزشتر است » . همان خطبه .\r\n","page_name":" 337 ","page_number":357},
  {"content":"\r\n\r\nحوزه به عهدهء خود آن حوزه مىباشد . و بهتر است كه نمايندگان تمامى اقشار حوزه‌ها براى تعيين فرد يا افراد مورد نظرشان تبادل نظر نمايند . با تمام اين اوصاف ، تمامى افراد در صورت دارا بودن شرايط لازم ، در تعيين كانديدا و يا كانديدا شدن آزاد و مختارند .\r\n5 - مسئلهء حوزه‌هاى علميهء فقاهتى و مسئلهء دانشگاهها از اهميت ويژه‌اى برخوردارند ، زيرا به منزلهء مواد خام مقدرات يك ملت و كشور هستند . اين دو مقامْ مرجع نشر حقايق اسلام و مسائل سياسى ، اجتماعى ، اقتصادى ، فرهنگى ، و ديگر مسائل مورد اطلاع كشور مىباشند . با وجود اين قشر موتور حيات يك نظام به كار مىافتد .\r\nاينان هستند كه اصلاح و صلاح آنها كشور را به صلاح مىكشاند ؛ و خداى نخواسته فسادشان منشأ فساد يك ملت است . مدرسه و دانشگاه اگر فعال و صالح بودند ، مجالس گذشته و دولتهاى گذشته و قضاى گذشته به آن مصيبت‌بارى نبودند و آن همه مصيبت براى كشور و ملت مظلوم ما پيش نمىآمد . اگر ملت ما بخواهد گرفتار چنگال قدرتهاى متجاوز و دنباله‌هاى آنان و همچنين گرفتار حكومتهايى مثل دوره قاجار ، و صد مرتبه بدتر از آن رژيم پهلوى ، نشود ، بايد براى اصلاح اين دو قطب همت گمارد . و اگر طلاب و فضلا و علما و مراجع عظام و قشر دانشگاهى ، از اساتيد محترم و دانشجويان ، و همچنين كليهء دانشمندان بخواهند كشورشان مبتلا به استعمار و استثمار جهانخواران نشود ، بايد در تربيت صحيح اسلامى ، ملى ، انقلابى ملت كوشش كنند ؛ و نيز دانشجويان و طلاب با كوشش فراوان به راهنماييهاى اساتيد و معلمان و مربيان در ساختن خويش تلاش نمايند ؛ و نيز در تحكيم وحدت به صورتى جدى بين دانشگاهها و مدارس علوم اسلامى كوشش نمايند . چرا كه دشمنان ملت و ميهن از تفرقه بين اينان سودها بردند و كشور و اسلام ضررهاى جانكاه كردند . امروز فضلا و مدرسين علوم اسلامى طريقهء سلف صالح را حفظ ، و افكار خود را براى هر چه پربارتر كردن فقه و تفسير و فلسفه و ساير علوم اسلامى به كار برند ؛ و شاگردان خود را براى همين مقصد الهى هدايت كنند . و اساتيد و دانشمندان دانشگاهها همّ خود را در مسائل علمى مختلفى كه يك امت بدانها احتياج دارد صرف نموده و استقلال علمى و فرهنگى را پىريزى نمايند ؛ تا پس از مدتى به خواست خداوند تعالى ،\r\n\r\n","description":"","footnote":"","page_name":" 338 ","page_number":358},
  {"content":"\r\n\r\nدر سايهء كوشش و به كار انداختن افكار عاليهء خود و اعتماد به نفس ، احتياج علمى دانشجويان عزيز را آن گونه برآورند كه از رفتن به خارج مستغنى شوند . و اين امرى است شدنى . و اگر تبليغات خارجى و داخلى عمال غرب و دلباختگان به غربىها نبود ، تا كنون تحقق يافته بود . لكن روشنفكران غربزده ، اين سرسپردگان به انگلستان و فرانسه در سابق و پس از آن به امريكا ، نگذاشتند ما به خود آييم و جوانان ما را مأيوس نمودند ؛ و به سر دانشگاهها آن آوردند كه ديديم . فسادْ مجلس و دولت و همه جاى كشور را فرا گرفت . اكنون وقت آن است كه به خود آييم و توطئه‌هاى استعمارى را خنثى كنيم . و جوانان عزيز ما ، كه سرمايه‌هاى ميهن هستند ، بايد بدانند كه رفتن به غرب و شرق براى آموختن علوم مختلفْ آنان را از رسيدن به مقصود ، كه استقلال و آزادى است ، بازمىدارد ، و وابسته‌ترشان خواهد نمود . دشمنان ما ، كه به كشورمان چشم طمع دوخته‌اند ، هر گز نخواهند گذاشت ما استقلال پيدا كنيم و از وابستگى رها شويم . بايد به خود تلقين كنيم كه در غرب هيچ خبرى جز عقب نگه داشتن ما از قافلهء تمدن و تعالى نيست . و بايد همه بدانيم كه دشمنان غارتگر ما چشم طمع به دانشگاهها دوخته‌اند كه و لو در آينده‌اى دور به دانشگاهها رخنه كنند و جوانان پاكدل را با افسانه‌ها و دروغپردازيها منحرف نمايند ، و راه را براى خود و چپاولگريها و استثمارها باز نمايند . اساتيد متعهد به مصالح كشور و جوانان پر شور وطنخواه ناظر باشند كه مبادا در صفوف آنها از غربزدگان فرصت طلب رخنه كنند ، و مقاصد شوم جهانخواران را بتدريج تحميل نمايند . اگر كوچكترين انحراف را در اقوال و اعمال شخصى ديديد ، آن را كوچك نشماريد ، و بلافاصله در نطفه خفه كنيد . خداوند پناهتان باد .\r\n6 - قوهء قضائيه ، كه ملجأ و پناهگاه مردم ستمديده است ، قوه‌اى است مستقل و هيچ مقامى حق دخالت در آن را ندارد . و اگر كسانى پيدا شوند كه ندانسته در امور قضايى دخالت مىكنند ، بايد بدانند كه بر خلاف دستورات شرعيه و نظام جمهورى اسلامى عمل كرده‌اند . و اگر دانسته تخلف مىكنند ، مستحق عقاب و تعقيب‌اند . و بر دولت و قواى اجرايى است كه از تجاوز و تخلف هر كس در هر جا جلوگيرى كنند . و كسانى كه پس از\r\n\r\n","description":"","footnote":"","page_name":" 339 ","page_number":359},
  {"content":"\r\n\r\nاحضار در محاكم قضايى از حضور در آن سرپيچى مىكنند بايد مورد تعقيب واقع و تعزير شرعى شوند . و كسانى كه از حكم قضات شرعى تخلف مىكنند و در مقابل آن مقاومت مىكنند بر خلاف اسلام و امر خداوند عمل كرده‌اند ، و بايد مورد تعقيب واقع شوند . و كسانى كه از قاضى شكايت دارند ، يا به حكم قاضى اعتراض دارند ، بايد به مقامات صالحه رجوع نمايند ؛ و به هيچ وجه خودسرانه عملى را انجام ندهند و بايد بدانند كه احكام صادره از قضات شرعى مادامى كه خلاف شرع بودن آن در محاكم و مراجع صالحه ثابت نشده ، واجب العمل است . مجلات و روزنامه‌ها و رسانه‌هاى گروهى توجه داشته باشند كه تضعيف قوهء قضائيه بر خلاف موازين اسلامى است ؛ و از پخش چيزهايى كه موجب تضعيف يا توهين مقام قضاست احتراز كنند . اين كشور اسلامى است ، و بايد هر امرى موافق با موازين اسلامى باشد . شكايت از قاضى يا دادگاه بايد به حسب مقررات شرعى باشد . و شاكى هر كس هست حق ندارد در مطبوعات يا رسانه‌هاى گروهى يا در مجامع عمومى طرح دعوا كند ، و عليه قوهء قضائيه جوّسازى نمايد . و روزنامه‌ها و مجلات و راديو تلويزيون توجه به اين مسائل و اشباه آن را داشته باشند . و بالجمله ، مسأله قضا و احترام از قضاتِ محترم و اطاعت از احكام صادرهء آنها امرى است كه مورد اهتمام اسلام است . خداوند همه را موفق فرمايد .\r\nاز طرف ديگر ، دستگاه قضايى و قضات محترم توجه داشته باشند كه در حساسترين مكانِ نظام خدمت مىكنند . خيلى سعى كنند تا حتى اشتباهى انجام ندهند . و در صورتى كه متوجه اشتباه شدند ، به هيچ وجه از برگشت از حكمشان خجالت نكشند ؛ كه خجالت در پيشگاه خداوند متعال بسيار سنگينتر از خجالت از مردم است . سعى كنند با كمال دقت و مهربانى و قاطعيت با تمام افراد مواجه گردند ، تا مردم از آنان راضى گردند ؛ كه رضايت مردم رضايت خداوند را به دنبال دارد . قضات محترم سعى كنند مردم را بىجهت معطل ننمايند و هر چه زودتر به كار آنان رسيدگى نمايند .\r\n7 - امروز كشور ايران ، به جرم آنكه مىخواهد احكام مترقى اسلام را اجرا كند و قدرتهاى بزرگ از آن هراس دارند و حكومت‌هاى منطقه نيز به توهّم غير صحيح از آن\r\n\r\n","description":"","footnote":"","page_name":" 340 ","page_number":360},
  {"content":"\r\n\r\nخوفناك‌اند ، مورد هجوم همه زورگويان شده است و از هر تبليغات و تسليحاتى بر ضد آن فرو گذار نمىكنند . در اين جوّ جهانى ملت و دولت بايد با تمام توان از هم پشتيبانى كنند ؛ و هر چند گله‌هاى برادرانه از هم داشته باشند ، دست برادرى و برابرى به هم دهند .\r\nدولت با تمام توان در خدمت ملت است . و اگر نقيصه‌اى در كار باشد ، اجتناب از آن در نظامى كه تازه مولود است و هنوز دوران انقلاب را پشت سر نگذاشته است و در حال جنگ است ، آن هم جنگ با جهانخواران شرق و غرب كه در تمام ابعاد با هم به ستيز برخاسته‌اند ، غير ممكن است . و استقامتى كه دولت در اين جوّ جهنمى نموده قابل تقدير و تشكر است . بايد ملت با تمام توان از آن پشتيبانى كند ؛ و نقيصه‌ها را به خود دولت گوشزد كند ، و با آن در رفع آنها همدست شود . و دولت نيز لازم است در رفع نقيصه‌ها اهتمام داشته باشد . و بالجمله ، اگر تمام اقشار ملت و تمام اعضاى دولت و قواى مسلح و عشاير همدست و همداستان از كشور خود و اسلام دفاع نكنند و خداى نخواسته شكستى پيش آيد ، همه در مقابل خداوند تعالى مسئول ، و در مقابل نسلهاى آينده و مظلومان جهان مردود خواهيم بود . و آنچه ذكر شد به آن معنا نيست كه انتقاد سازنده و هشدارهاى پدرانه و برادرانه از طرف مجلس كه حق آن است اشكال داشته باشد ؛ بلكه آن مطلوب است . و هرگاه كه خداى نخواسته انحرافى ديدند ، اعتراض كنند ، و حتى در حد استيضاح پيش روند .\r\n8 - ملت و دولت ايران ، بلكه تمام مسلمانان متعهد و متوجه به مصالح اسلام و جهان و مستضعفان آگاه از مسائل جهان ، اين ستمديدگان تاريخ ، از بعض اعمال دولتمردان منطقه و ساير كشورهاى اسلامى ناراضى و ناراحت هستند و اعمال آنان را بر خلاف شئون اسلام و كشورهاى اسلامى مىدانند . و تلاش سران اين كشورها در قالب كنفرانسها را در راهى كه جز شناسايى اسرائيل غاصب و بازكردن هر چه بيشتر دست امريكا در منطقه و كشورهاى اسلامى و كمك به چپاولگرى ذخاير عظيم مسلمين و كمك و دامن‌زدن به جنگى كه عليه مسلمين لبنان مظلوم به پا كردند و كمك به تجاوز صداميان در جنگى كه به ايران تحميل كردند ، كه آن هم به استحكام پايه‌هاى حكومت غاصبانهء\r\n\r\n","description":"","footnote":"","page_name":" 341 ","page_number":361},
  {"content":"\r\n\r\nاسرائيل كمك مىكند ، [ نيست 
  ] همه را محكوم مىكنند . ما كنفرانس مراكش را ، چه از جهت محل و چه از جهت محتواى آن ، محكوم مىنماييم . شما محلى را انتخاب كرديد و شخصى را به رياست كنفرانس قبول نموديد كه در همان هنگام كه كوشش در قبول طرح « كمپ ديويد » يا فهد مىشد ، ملت مراكش را به خاك و خون كشيد ؛ و موج اعتراض ملت مراكش همهء شهرها را فرا گرفت . و ميزبان شما بار ديگر دستش تا مرفق به خون مظلومان مظلوم [ و 
  ] مسلمانان مظلوم آغشته گشت . با همهء اين مصايب و مسائل كه اعراب و ساير مسلمانان جهان دارند ، باز از آنجا كه مقدراتشان به حسب اسلامِ بزرگ به هم پيوند خورده است ، پيشنهاد مىكنم كه علما و روشنفكران همهء كشورهاى اسلامى ، به انگيزهء پيدا كردن راهى براى نجات كشورهاى اسلامى از چنگال ابرقدرتهاى غرب و شرق و براى بيرون كردن سران كشورهاى اسلامى از تحت سلطهء جهانخواران و براى ايستادگى در مقابل استعمار و استثمار ، طرحى بريزند كه هر چه بيشتر با يكديگر در تماس باشند . و اساس طرح را بر بيدارى خلقهاى محروم بگذارند . و به يقين باور كنند كه راه را خواهند يافت و پيروز خواهند شد . اميدوارم خداى متعال و بندگان او از آنها راضى شوند و در دو جهان رو سفيد شوند ، و نامشان به نيكى در جهان و نسلهاى آينده زبانزد شود . و مطمئن باشند كه وضع دنيا به طور اساسى در شرف تغيير است ؛ و دنياى امروز اجازه نمىدهد كه در جهان دو قدرت هر كارى مىخواهند بكنند و در كشورها يك عده سرنوشت ملتها را در دست گيرند . پس ، بهتر است علما و روشنفكران متعهد قبل از تحول عمومى ، خودشان را به ملتها نزديك كنند و آنان را به حساب آورند ، و تحت فرمان قرآن كريم و سنت رسول اكرم ، صلى اللَّه عليه و آله و سلم ، با آنها رفتار نمايند . و با اين ترتيب نظر ملتها را به خودشان جلب تا اين جدايى كه بين روشنفكران هر جامعه و توده‌هاى زحمتكش و فقير جوامع پيدا شده است يا به كلى رفع ، و يا كم گردد . امروز مردم ما صحبتهاى روشنفكر مآبانه را نمىفهمند . بايد با زبان مردم درد مردم را بيان كرد . تنها در اين موقع است كه مردم پشتيبان شما مىشوند ، و از تحت سلطهء ذلت بار ابرقدرتها و وابستگان آنان\r\n\r\n","description":"","footnote":"","page_name":" 342 ","page_number":362},
  {"content":"\r\n\r\nبيرون مىآيند ، و در حصن حصين « 1 » كلمهء  لا إِلهَ إِلَّا اللَّهُ *  در خواهند آمد . و درست در اين صورت است كه همهء ملتهاى اسلامى با يكديگر دست برادرى داده ، و به زندگى شرافتمندانه‌اى كه لذتش صد بار از اين زندگانى پر تشويش و متزلزل بالاتر و بالاتر است ، به سوى تعالى و ترقى در دين و دنيا ، پيشرفت مىنمايند . و آن دسته از مردمى كه فريب تبليغات شرق و يا غرب را خورده و شرق و يا غربزده شده‌اند از فرهنگ اسلام آگاهى كامل ندارند ؛ و الّا همه با روى گشاده به آغوش اسلام مىآيند . اميد است روشنفكران ما و تمام كشورهاى اسلامى حس اتكا به نفس و استقامت در مقابل تمامى ابرقدرتها را با بيانى ساده براى مردم كشورهاى اسلامى بيان كنند و مطمئن باشند كه هيچ كس ذاتاً مايل نيست كه وابسته باشد . ما بايد با تمام توان كوشش كنيم تا مردم متوجه گردند كه مىشود روى پاى خودمان بايستيم ؛ مىشود در مقابل شرق و غرب از فرهنگ و حيثيت ملى اسلاميمان دفاع كنيم ؛ و مىتوانيم دنياى مادى را شكست دهيم و پرچم لا إله الّا اللَّه و محمداً رسول اللَّه را در تمامى دنيا به اهتزاز درآوريم .\r\n9 - از امورى كه هر چه بيشتر بايد به آن توجه شود رفاه حال زندانيان است . چه گروههايى كه بر ضد جمهورى اسلامى قيام مسلحانه نموده و مردم بيگناه كوچه و بازار را به خاك و خون كشيده‌اند ؛ و چه كسانى كه با فروش و توزيع مواد مخدره فرزندان كشور را به فساد كشانده‌اند ؛ و چه ساير گناهكاران . اينان اكنون اسيران شما هستند ، و به دست خود به اسارت كشيده شده‌اند . با اسراى خود ، چه اينان و چه اسراى جنگى ، رئوف و مهربان باشيد و برادرانه رفتار كنيد ؛ و زندانها را به يك مدرسهء آموزش و تربيت اخلاقى مبدل كنيد ، چنانچه تا كنون عمل كرده‌ايد ، تا منحرفان و گناهكاران شيرينى عدالت اسلامى را بچشند ، و به اسلام و نظام اسلامى رو آورند ؛ و از روى حقيقت توبه كنند و بازگشت به اسلام و خداى متعال نمايند ، كه باب رحمتْ گنهكاران را بهتر جذب مىكند . حتى آن كس كه مستحق حدود الهى است ، از قتل و ديگر جزاها ، بايد از عطوفت\r\n\r\n\r\n","description":"","footnote":"\r\n( 1 ) - قلعهء محكم .\r\n","page_name":" 343 ","page_number":363},
  {"content":"\r\n\r\nمأموران ، تا پايدار و محل مجازات ، برخوردار باشند . و شوراي عالى قضايى و ستاد پيگيرى در بررسى وضع زندانيان تسريع نمايند . و هر كس استحقاق عفو دارد به فوريت معرفى نمايند تا عفو شوند و به زندگى آزاد خود ادامه دهند ، و ان شاء اللَّه عضو فايده‌بخش و فعال براى ميهن خود گردند .\r\n10 - از هموطنانى كه خارج كشور هستند و مىتوانند براى كشور خود خدمت و به ملت مظلوم خود كمك كنند ، چه اطباى محترم و چه متخصصان در رشته‌هاى مختلف و چه ديگران ، تقاضا دارم كه قدرى به حال ملتى كه در طول تاريخ گرفتار رنج و زحمت بوده‌اند و زير بار ظلم ستمكاران كمرشان خميده شده است بينديشند ، و ببينند كه آيا وجدان بيدار و شرافتمند ايرانى به آنها اجازه مىدهد كه با خيالهاى باطل و تبليغات دروغين راديوها و مطبوعات خارجى ، كه همه دشمن ميهن و ملت شمايند ، و با شايعه افكنيهاى منافقين و سلطنت طلبان ، كه جز سود خود و امريكا را در نظر ندارند و مىخواهند كشور را چون رژيم ستمشاهى به دامن امريكا بيفكنند ، در خارج وطن خود بنشينند و به كشورهاى دشمن خود و وطنشان و دينشان خدمت كنند و صداى مظلوميت همكيشان و هموطنانشان را بشنوند و بىتفاوت باشند و در غم و رنج آنها شركت نكنند ؟ آنچه در خارج از رسانه‌هاى گروهى مىشنويد چيزى جز تبليغات بىاساس نيست . بياييد و از نزديك ببينيد كه ملت و كشور شما آزادى و استقلال خود را يافته و دست غارتگران را كوتاه كرده و مقدرات خود را خود به دست گرفته است ؛ و از وابستگى سياسى و نظامى و فرهنگى به كلى خارج ، و در بعد اقتصادى نيز به سوى خودكفايى پيش مىروند . بياييد و تحولى را كه در تمام قشرها پيدا شده است ببينيد .\r\nبياييد و خدمتهايى را كه در اين چند سال به محرومان تاريخ شده است ببينيد . و توجه كنيد كه با همهء گرفتارى كه دولت و ملت به آن مبتلا بود ، همچون نفسِ انقلاب و پيامدهاى آن ، و جنگ افروخته شده از جانب قدرتهاى بزرگ و كوچك ، و شرارتها و خيانتهاى گروهها و گروهكهاى داخلى ، و فشارهاى كمرشكن از قبيل محاصرهء اقتصادى و تحريمها ، و تبليغات رسانه‌هاى گروهى جهان ، و هجوم آوارگان جنگ و تبعيدهاى حزب بعث و آوارگان افغانى ، توانستند اين\r\n\r\n","description":"","footnote":"","page_name":" 344 ","page_number":364},
  {"content":"\r\n\r\nكشور را از انحراف به چپ و راست نجات دهند . بنا بر اين ، شما هم بياييد و به ميهن خود خدمت كنيد و دين خود را به كشور خود ادا كنيد . اگر به اسلام معتقد هستيد ، ببينيد مظاهر اسلام امروز چيست و در رژيم پهلوى چه بود . اگر ملى هستيد ، ببينيد كه امروز ايران در جهان به عنوان تنها كشورى كه در مقابل امريكا و شوروى ايستاده است داراى چه قدرتى است و داراى چه شهرتى است . و به همين دليل است كه تمام همّ دولتها و قدرتها و رسانه‌ها براى جلوگيرى از اين شهرت و نفوذ است . بياييد و ببينيد كه ايران در چه وضعى است . در حالى كه در رژيم سابق كه شاهش در رديف نوكرهاى امريكا و ملتش را آن طور وابسته كرده بودند كه در چنگال امريكا بود ، چه بدبختى و ذلتى گريبانگير همه بود . البته روى سخن با آنان نيست كه خوردند و دزديدند و بردند و هم اكنون هم در لجنزار شهوات و فسادها دست و پا مىزنند ؛ بلكه روى سخن با اشخاص شريفى است كه وجدان انسانى خود را از دست نداده‌اند .\r\n11 - عرض من به روحانيت محترم و ائمهء جمعه و جماعات آن است كه هميشه آقايان محور وحدت كلمه در مردم بوديد . و چنانچه مىدانيد ، امروز بيشتر از هر وقت محتاج به وحدت كلمه هستيم . امروز كه دستهاى ناپاك براى تفرقه افكنى در فعاليت هستند و از وحدت كلمهء ملت خوف دارند ، و ممكن است ساده دلان را كه از انقلابهاى جهان بىخبرند تحت تأثير قرار دهند ، بهترين قشرى كه با اين طبقه تماس دارد شما هستيد كه مىتوانيد با روشنگرى خود آنان را از دست بدخواهان و توطئه گران نجات دهيد ؛ و به آنان گوشزد نماييد كه انقلاب را شماها كرديد و خود را از قيد و بند اسارت امريكا و ديگر جهانخواران و از ستمهاى رژيم پهلوى رها كرديد . اكنون اگر به سمپاشيهاى بدخواهان و وسوسه‌هاى وابسته و پيوسته به امريكا و ديگران گوش فرا دهيد و خداى نخواسته در صفوف فشردهء شما تفرقه پيدا شود ، تمام زحمات طاقت فرسايتان و خونهاى پاك شهدايتان به هدر مىرود ، و باز اسلام و كشورهاى اسلامى و نسلهاى آينده‌تان در دست اجانب و دشمنان اسلام و ميهن اسير خواهد شد ؛ و اسلام كه به دست تواناى شما تجديد حيات كرد با دست شما سالها و قرنها شكستى جبران ناپذير خواهد خورد ، و در\r\n\r\n","description":"","footnote":"","page_name":" 345 ","page_number":365},
  {"content":"\r\n\r\nنزد خدا و نسلهاى آينده مسئول و محكوم خواهيد شد .\r\nو به ملت عزيز و توده‌هاى ميليونى ايران عرض مىكنم كه هيچ انقلابى بدون شهادت خواهى و فداكارى و سختى و گرانى و فشارهاى مادى موقت تحقق نيافته ، و پس از اين نيز تحقق پيدا نخواهد كرد . ولى با مقايسه با انقلابهاى ديگر ، هيچيك از انقلابها چون انقلاب اسلامى ايران براى محتواى اسلامى خود ، كه توده‌هاى اسلامى را به دنبال خود كشيد و به دنبال آن ساير هم ميهنان همچون اقليتهاى مذهبى به ميدان آمدند و ملت به حمد اللَّه تعالى با يكپارچگى به پيروزى رسيد ، پيروزى آن چنانىاى كه جهان را تكان داده است و موج آن سراسر جهان را فرا گرفته است كم ضايعه‌تر و پرثمرتر نبوده است . و اگر هيچ نبود جز مطرح شدن اسلام در جهان و به عزا نشاندن ابرقدرتها و ستم‌پيشگان ، براى ملت عزيز افتخارى بزرگ كسب گرديده بود . و اكنون براى حفظ اين افتخار بزرگ صبر و بردبارى و كوشش و مجاهده لازم است . و شما به حمد اللَّه تعالى تا كنون به تكليف اسلامى و ملى و ميهنى خود به طور شايسته عمل نموده‌ايد ؛ و ان شاء اللَّه تعالى از اين پس نيز عمل خواهيد كرد .\r\nو به آن دسته از تحصيلكردگان و روشنفكران و دانشمندان كه به مرض غرب و شرق‌زدگى مبتلا نيستند و حاضر نيستند شرف اسلامى ، ملّى و ميهنى خود را فداى اميال قدرتمندان كنند ، يا در راه لذات و شهوات زودگذر فدا نمايند ، عرض مىكنم همت بگماريد كه قلم و بيان خويش را براى تعالى اسلام و كشور و ملت خود به كار گيريد ؛ و با توده‌هاى محروم همصدا و همدست شويد ، كه آزادى از چنگال شرق و غرب را كه امروز نصيبتان شده حفظ كنيد . و در اين خدمت از هيچ كوششى و مجاهده‌اى دريغ ننماييد ، كه براى هيچيك از ملتهاى جهان اين فرصت نبوده است ؛ و يا براى كمتر ملتى اين فرصت پيش آمده است . خداوند همهء ما را توفيق شناخت وظيفه عنايت فرمايد .\r\n12 - دست گناهكارمان را به سوى خداوند بخشنده بلند مىكنيم ، و از درگاه مقدسش عاجزانه استدعا مىكنيم كه ما را لحظه‌اى به خود وامگذارد ؛ و سايهء عنايت خود را بر سر مسلمين جهان بويژه ملت ايران مستدام بدارد . ما مىدانيم كه بىنظر رحمت آن وجود\r\n\r\n","description":"","footnote":"","page_name":" 346 ","page_number":366},
  {"content":"\r\n\r\nمقدس ، ما را توان مقاومت با تبهكارانى كه عالم را تحت سلطهء شيطانى خود قرار داده‌اند نيست ، و اين حفظ تو است كه اين كشور را با آن همه فشارهاى سياسى و نظامى و اقتصادى و تبليغاتى حفظ كرده است ، تو خود ما را توفيق عنايت فرما كه به راه تو ، براى تو ، و بندگان مظلوم تو ادامه دهيم ؛ و تو خود ما را از لغزشها حفظ فرما .\r\nبارالها ، شهيدان ما را ، كه دلباختهء تو بوده‌اند ، به جوار خود بپذير و در صف اولياى خود قرار ده ؛ و به شهداى زندهء ما ، كه تا مرز شهادت پيش رفتند و سلامت خود را در راه دفاع از اسلام و بندگان مظلوم تو از دست داده‌اند ، اجر شهداى صدر اسلام را عنايت فرما ، و سلامتشان را به آنها بازگردان . خداوندا ، تمام مفقودين عزيز ما را هر چه زودتر به دامن پر مهر و عطوفت اين ملت و خانواده‌هاى عزيزشان برگردان . بارالها ، اسراى ما اسير جانيترين دژخيم زمان مىباشند ، مقاومت آنها دنيا را شگفتزده كرده است ، هر چه زودتر آنها را براى خدمت به تو و بندگانت آزاد فرما ؛ و به خاندان محترم همه صبر و اجر و سلامت و مغفرت عنايت فرما ؛ و به ملت شريف و بزرگوار ايران سعادت و سلامت و بركت مرحمت كن ؛ و به رزمندگان عزيز پيروزى نهايى را به اسرع وقت عطا فرما ؛ و به همهء ما قصد خالص لطف كن ، و از شرّ شيطان و نفس امّاره نجات ده .\r\nو صلوات و سلام بىپايان خداوند بر انبياى عظام ، خصوصاً أشرفهم و خاتمهم ، و بر اولياى عظام ، سيّما ولىّ عصر و امام زمان ، أرواحنا لمقدمه الفداء ، باد . و السلام عليكم و رحمة اللَّه و بركاته .\r\nروح اللَّه الموسوي الخمينى\r\n\r\n","description":"","footnote":"","page_name":" 347 ","page_number":367},
  {"content":"\r\n\r\n\r\nبيانات [ در جمع اعضاى شوراي عالى سپاه پاسداران ( وظيفهء همگانى ؛ حفظ اسلام ) 
  ]\r\nزمان : صبح 22 بهمن 1362 / 8 جمادى الاول 1404\r\nمكان : تهران ، جماران\r\nموضوع : وظيفه همگانى ؛ حفظ اسلام\r\nحضار : اعضاى شوراي عالى سپاه پاسداران ، نمايندهء امام ، وزير و فرمانده سپاه پاسداران\r\nبسم اللَّه الرحمن الرحيم\r\n\r\nالآن حفظ اسلام به عهدهء همه ماست\r\nمتأسفانه عراق دچار آدمى شده است كه ديوانه است و صدام چون مىبيند در حال غرق شدن است مىخواهد همه را با خود غرق كند و مردم عراق را هم غرق كند و اين ديوانگى ديشب او با علم به اين بوده است كه بىجواب نمىماند . متأسفانه دنيا هم از حقوق بشر صحبت مىكند ، لكن عمل نيست .\r\n. . . هر انسانى كه مشغول كارى مىشود البته مشكلات دارد و كسى كه بخواهد مشكلى در كارى نباشد بايد مثل مرده‌ها در قبرستان برود و يا منزوى باشد . اگر قرار باشد افراد متعهد كنار بروند . مسئول هستند . آنان كه كمر براى حفظ اسلام بسته‌اند بايد اگر همه هم رفتند ، آنها بمانند . ان شاء اللَّه همه موفق و مؤيد باشيد كه همانطور كه تا به حال عمل كرديد بعد از اين هم عمل كنيد . الآن حفظ اسلام به عهدهء همهء ماست . آنهايى كه با اسلام و ايران مخالف‌اند مىخواهند بين ارتش و سپاه و مردم و ديگران شكاف ايجاد كنند و ما نبايد غافل باشيم ، و بايد به خداوند تعالى اتكال كنيم تا ان شاء اللَّه به پيش ببريم و پيش هم خواهيم برد .\r\n\r\n","description":"","footnote":"","page_name":" 348 ","page_number":368},
  {"content":"\r\n\r\n\r\nپيام [ تشكر به رئيس جمهور مجارستان ( تبريك سالگرد پيروزى انقلاب ) 
  ]\r\nزمان : 24 بهمن 1362 / 10 جمادى الاول 1404\r\nمكان : تهران ، جماران\r\nموضوع : پاسخ تلگراف تبريك سالگرد پيروزى انقلاب اسلامى\r\nمخاطب : پال لوسونيز ( رئيس جمهور مجارستان )\r\nبسم اللَّه الرحمن الرحيم\r\nحضرت آقاى پال لوسونيز ، صدر شوراى رياست جمهورى مردم مجارستان\r\nتلگراف تبريك آن جناب به مناسبت پنجمين سالگرد انقلاب اسلامى ايران و اصل گرديد . اميد است ساير ملل محروم و استعمارزده نيز با الهام‌گيرى از اين انقلاب اصيل اسلامى خود را از زير بار سلطهء استعمارگران جهانخوار نجات بخشند .\r\nروح اللَّه الموسوي الخمينى\r\n\r\n","description":"","footnote":"","page_name":" 349 ","page_number":369},
  {"content":"\r\n\r\n\r\nپيام [ تشكر به رئيس جمهور مالديو ( تبريك سالگرد پيروزى انقلاب ) 
  ]\r\nزمان : 24 بهمن 1362 / 10 جمادى الاول 1404\r\nمكان : تهران ، جماران\r\nموضوع : پاسخ تلگراف تبريك سالگرد پيروزى انقلاب اسلامى\r\nمخاطب : مأمون عبد القيوم ( رئيس جمهور مالديو )\r\nبسم اللَّه الرحمن الرحيم\r\n24 بهمن ماه 62\r\nحضرت آقاى مأمون عبد القيوم ، رئيس جمهور كشور مالديو\r\nتلگراف تبريك آن جناب به مناسبت پنجمين سالگرد انقلاب اسلامى ايران و اصل و موجب تشكر گرديد . اميد است اين انقلاب اصيل اسلامى آغاز حركتى در ساير ملل اسلامى كه تحت سلطهء استعمارگران و حكومتهاى دست نشاندهء آنها هستند باشد و هر چه زودتر با استمداد از عنايات الهى خود را نجات دهند . و السلام عليكم و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 350 ","page_number":370},
  {"content":"\r\n\r\n\r\nپيام [ تشكر به رئيس جمهور ويتنام ( تبريك سالگرد پيروزى انقلاب ) 
  ]\r\nزمان : بهمن 1362 / جمادى الاول 1404\r\nمكان : تهران ، جماران\r\nموضوع : پاسخ تلگراف تبريك سالگرد انقلاب اسلامى\r\nمخاطب : ترونگ شين ( رئيس جمهور ويتنام )\r\nبسم اللَّه الرحمن الرحيم\r\nحضرت آقاى ترونگ شين ، رئيس جمهورى سوسياليستى كشور ويتنام\r\nتلگراف تبريك آن جناب به مناسبت پنجمين سالگرد انقلاب اسلامى ايران و اصل و موجب تشكر گرديد . اميد است اين انقلاب اصيل اسلامى ، كه متكى به توده‌هاى محروم كشور ما بوده و هست ، الگويى براى ساير ملل محروم جهان گردد كه با الهام‌گيرى از رهنمودهاى آن خود را از سلطهء استعمارگران جهانخوار نجات بخشند .\r\nروح اللَّه الموسوي الخمينى\r\n\r\n","description":"","footnote":"","page_name":" 351 ","page_number":371},
  {"content":"\r\n\r\n\r\nپيام [ به آقاى سيد على اكبر محتشمى به مناسبت ترور نافرجام ايشان در دمشق 
  ]\r\nزمان : 26 بهمن 1362 / 12 جمادى الاول 1404\r\nمكان : تهران ، جماران\r\nموضوع : ترور نافرجام سفير ايران در دمشق\r\nمخاطب : محتشمى ، سيد على اكبر ( سفير جمهورى اسلامى ايران در سوريه )\r\nبسم اللَّه الرحمن الرحيم\r\nجناب حجت الاسلام ، آقاى حاج سيد على اكبر محتشمى ، سفير محترم جمهورى اسلامى ايران در سوريه - دامت إفاضاته\r\nاز حادثهء ناگوار كه توسط ايادى استكبار جهانى برايتان اتفاق افتاد « 1 » متأثر گرديدم . ان شاء اللَّه هر چه زودتر سلامت‌تان را بازيافته ، و در سنگر اسلام و انقلاب به نفع مستضعفان و مظلومان جهان به مبارزات سخت خود ادامه دهيد . براى فرزندان اسلام و قرآن تمام مشكلات و صدمات در راه خداوند شيرين و آسان است .\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - حادثهء انفجار بمب محمولهء پُستى كه توسط عوامل رژيم صهيونيستى ارسال شده بود و موجب مجروح شدن سفير ايران در دمشق گرديد\r\n","page_name":" 352 ","page_number":372},
  {"content":"\r\n\r\n\r\nحكم [ عفو جمعى از محكومين به پيشنهاد هيأت بررسى وضع زندانيان 
  ]\r\nزمان : 26 بهمن 1362 / 12 جمادى الاول 1404\r\nمكان : تهران ، جماران\r\nموضوع : عفو و تقليل مدت محكوميت زندانيان\r\nمخاطب : محمدى گيلانى ، محمد - كريمى ، سيد جعفر - ابطحى ، سيد محمد - قاضى ، مهدى ( اعضاى هيأت رسيدگى به زندانيان )\r\n[ بسمه تعالى . محضر مبارك رهبر كبير انقلاب و بنيانگذار جمهورى اسلامى ايران ، امام خمينى - مد ظله العالى\r\nاحتراماً به شرف عرض معظم عالى مىرساند ، پس از صدور فرمان مبارك مورخ 19 / 3 / 62 در مورد رسيدگى به وضع زندانيان محكوم دادگاههاى عمومى و انقلاب با اعزام هيأتى به استان كردستان و رسيدگى مداوم به وضع زندانيان از محضر انور عالى استدعاى آزادى و تقليل مدت محكوميت زندانيان گروهكهاى ضد انقلاب شهر ذيل را مىنمايد :\r\nرديف - نام شهر - استدعاى آزادى - استدعاى تقليل مدت محكوميت\r\n1 - سنندج - 32 نفر - 8 نفر\r\nمحمد محمدى گيلانى - سيد جعفر كريمى - سيد محمد ابطحى - مهدى قاضى 
  ] .\r\nبسمه تعالى\r\nموافقت مىشود .\r\n26 / 11 / 62\r\nروح اللَّه الموسوي الخمينى\r\n\r\n","description":"","footnote":"","page_name":" 353 ","page_number":373},
  {"content":"\r\n\r\n\r\nپاسخ استفتاء [ دادگاه عالى انقلاب اسلامى در مورد خريد و فروش ترياك 
  ]\r\nزمان : 28 بهمن 1362 / 14 جمادى الاول 1404\r\nمكان : تهران ، جماران\r\nموضوع : نهى خريد و فروش ترياك و بيان مورد حكم « افساد فى الارض »\r\nمخاطب : دادگاه عالى انقلاب اسلامى\r\n[ شوراى محترم عالى قضايى\r\nمسأله زير به جهت اختلاف نظر قضات دادگاه عالى ، از شخص امام - مد ظله العالى - پرسش و جواب گرفته شود :\r\nترياك كه داراى منفعت عقلايى است و مصارف مشروعى نيز دارد ، ولى از جانب دولت اسلامى خريد و فروش و هر گونه نقل و انتقال آن در كشور ممنوع اعلام شده . آيا خريدار و فروشنده ، مالك عوض و معوّض مىشوند ، و نهى دولت اسلامى فقط جنبهء تحريمى دارد و فساد معامله را همراه ندارد ، يا آنكه اين نهى موجب فساد هم مىشود ، كه در اين صورت فروشنده مالك عوض نشده و حاكم طبق احكام « مقبوض به عقد فاسد » عمل كند ، و گاهى به جهت مجهول بودن مالك ثمن آن را استرداد نمايد ؟\r\nو همچنين در قاچاق ترياك كه فى الجمله داراى منافع مشروع است در چه حدّى « افساد فى الارض » بر آن صدق مىكند ؟\r\n28 / 11 / 62 - دادگاه عالى انقلاب اسلامى 
  ] .\r\nبسمه تعالى\r\n1 - تخلف از منع دولت نبايد بشود ، ولى حكم وضعى ندارد .\r\n2 - فساد در صورتى است كه مواد مخدّره پخش شود بطورى كه موجب ابتلاء بسيارى شود ، يا به قصد اين عمل يا با علم به اين اثر .\r\nروح اللَّه الموسوي الخمينى\r\n\r\n","description":"","footnote":"","page_name":" 354 ","page_number":374},
  {"content":"\r\n\r\n\r\nحكم [ انتصاب آقاى اكبر هاشمى رفسنجانى به سمت فرماندهى عمليات و الفجر 
  ]\r\nزمان : 30 بهمن 1362 / 16 جمادى الاول 1404\r\nمكان : تهران ، جماران\r\nموضوع : انتصاب فرمانده عمليات و الفجر\r\nمخاطب : هاشمى رفسنجانى ، اكبر\r\nبسم اللَّه الرحمن الرحيم\r\nجناب حجت الاسلام آقاى هاشمى رفسنجانى ايّده اللَّه تعالى\r\nجنابعالى را به سمت فرماندهى دنبالهء عمليات و الفجر « 1 » نصب كردم . توفيق و پيروزى قواى اسلام را بر كفر از خداوند تعالى خواستارم .\r\n30 بهمن 1362\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - آقاى هاشمى رفسنجانى در خاطراتى كه دربارهء اين عمليات نوشته و در اوايل آذرماه 1374 در روزنامه‌ها به چاپ رسيد ، به موارد مختلفى از جمله ديدار با امام خمينى قبل از عزيمت به منطقه عملياتى ، و قرائت دعاى سفر توسط امام ، اشاره دارد . ايشان پيش از عزيمت به سفر خوزستان به منظور فرماندهى عمليات ، وصيتنامهء خود را نوشته است . متن اين وصيتنامه در مطبوعات آذرماه 74 به چاپ رسيد\r\n","page_name":" 355 ","page_number":375},
  {"content":"\r\n\r\n\r\nپيام [ تشكر به رئيس جمهور يمن جنوبى ( تبريك سالگرد پيروزى انقلاب ) 
  ]\r\nزمان : 2 اسفند 1362 / 18 جمادى الاول 1404\r\nمكان : تهران ، جماران\r\nموضوع : پاسخ به پيام تبريك سالگرد پيروزى انقلاب اسلامى\r\nمخاطب : على ناصر محمد ( رئيس جمهور يمن جنوبى )\r\nبسم اللَّه الرحمن الرحيم\r\nدوم اسفند ماه 62\r\nحضرت آقاى على ناصر محمد ، دبير كل كميتهء مركزى جمهورى دمكراتيك خلق يمن\r\nپيام تبريك آن جناب به مناسبت پنجمين سالگرد انقلاب اسلامى ايران و اصل و موجب تشكر گرديد . اميد است ساير ملل محروم و در بند كشورهاى اسلامى نيز بتوانند با الهام‌گيرى از اين انقلاب اصيل اسلامى و قوانين حياتبخش اسلام خود را از سلطهء شرق و غرب و مزدورانشان نجات بخشند . و السلام عليكم و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 356 ","page_number":376},
  {"content":"\r\n\r\n\r\nپيام [ تشكر به رئيس جمهور خلق چين ( تبريك سالگرد پيروزى انقلاب ) 
  ]\r\nزمان : 2 اسفند 1362 / 18 جمادى الاول 1404\r\nمكان : تهران ، جماران\r\nموضوع : پاسخ پيام تبريك سالگرد پيروزى انقلاب اسلامى\r\nمخاطب : لى شيان نيان ( رئيس جمهور خلق چين )\r\nبسم اللَّه الرحمن الرحيم\r\nحضرت آقاى لى شيان نيان ، رئيس جمهورى خلق چين\r\nپيام تبريك آن جناب به مناسبت پنجمين سالگرد انقلاب اسلامى ايران و اصل و موجب تشكر گرديد . اميد است ساير ملل محروم و تحت ستم استعمارگران شرق و غرب نيز بتوانند با الهام‌گيرى از اين انقلاب اصيل اسلامى كه اساس آن را مكتب حياتبخش اسلام تشكيل مىدهد خود را از زير بار سلطهء مستكبران نجات بخشند .\r\nبه تاريخ 2 اسفند ماه 62\r\nروح اللَّه الموسوي الخمينى\r\n\r\n","description":"","footnote":"","page_name":" 357 ","page_number":377},
  {"content":"\r\n\r\n\r\nپيام [ تشكر به رئيس جمهور آلمان شرقى ( تبريك سالگرد پيروزى انقلاب ) 
  ]\r\nزمان : 2 اسفند 1362 / 18 جمادى الاول 1404\r\nمكان : تهران ، جماران\r\nموضوع : پاسخ پيام تبريك سالگرد پيروزى انقلاب اسلامى\r\nمخاطب : اريك هونكر ( رئيس جمهور آلمان شرقى )\r\nبسم اللَّه الرحمن الرحيم\r\nحضرت آقاى اريك هونكر ، دبيركل كميته مركزى اتحاديه جمهورى دمكراتيك آلمان\r\nپيام تبريك آن جناب به مناسبت پنجمين سالگرد انقلاب اسلامى ايران و اصل و موجب تشكر گرديد . همه مىدانيم كه ملل محروم و تحت ستم بسيارند كه زير سلطه استعمارگران گرفتار و در محروميت به سر مىبرند . اميد است اين انقلاب اصيل اسلامى كه عامل اصلى و انگيزه اساسى آن را اسلام عزيز تشكيل [ مىدهد 
  ] بتواند بهترين راه‌گشاى ملل محروم ديگر در نجات آنان قرار گيرد .\r\nبه تاريخ دوم اسفند ماه 62\r\nروح اللَّه الموسوي الخمينى\r\n\r\n","description":"","footnote":"","page_name":" 358 ","page_number":378},
  {"content":"\r\n\r\n\r\nپيام [ تشكر به رئيس جمهور بلغارستان ( تبريك سالگرد پيروزى انقلاب ) 
  ]\r\nزمان : 2 اسفند 1362 / 18 جمادى الاول 1404\r\nمكان : تهران ، جماران\r\nموضوع : پاسخ پيام تبريك سالگرد پيروزى انقلاب اسلامى\r\nمخاطب : تئودور ژيكف ( رئيس جمهور بلغارستان )\r\nبسم اللَّه الرحمن الرحيم\r\nحضرت آقاى تئودور ژيكف ، رئيس شوراى دولتى جمهورى مردم بلغارستان\r\nپيام تبريك آن جناب به مناسبت پنجمين سالگرد انقلاب اسلامى و اصل و موجب تشكر گرديد . اميد است ساير ملل محروم جهان با الهام‌گيرى از شيوهء برخورد ملت قهرمان ايران با استعمارگران ، كه از مكتب حياتبخش اسلام عزيز نيرو گرفت ، بتوانند خود را از سلطهء ظالمانهء آنها نجات بخشند .\r\nدوم اسفند ماه 62\r\nروح اللَّه الموسوي الخمينى\r\n\r\n","description":"","footnote":"","page_name":" 359 ","page_number":379},
  {"content":"\r\n\r\n\r\nپيام [ تشكر به رئيس جمهور سريلانكا ( تبريك سالگرد پيروزى انقلاب ) 
  ]\r\nزمان : 2 اسفند 1362 / 18 جمادى الاول 1404\r\nمكان : تهران ، جماران\r\nموضوع : پاسخ پيام تبريك سالگرد پيروزى انقلاب اسلامى\r\nمخاطب : جايوارونه ( رئيس جمهور سريلانكا )\r\nبسم اللَّه الرحمن الرحيم\r\n2 اسفند ماه 62\r\nحضرت آقاى جايوارونه ، رئيس جمهور سريلانكا\r\nپيام تبريك آن جناب به مناسبت پنجمين سالگرد انقلاب جمهورى اسلامى ايران و اصل و موجب تشكر گرديد . اميد است ساير ملل محروم و تحت ستم استعمارگران نيز با الهام‌گيرى از اين انقلاب اصيل اسلامى كه اساس آن را مكتب حياتبخش اسلام تشكيل مىدهد ، بتوانند خود را از سلطهء استعمارگران شرق و غرب نجات بخشند .\r\nروح اللَّه الموسوي الخمينى\r\n\r\n","description":"","footnote":"","page_name":" 360 ","page_number":380},
  {"content":"\r\n\r\n\r\nاجازه نامه [ به آقاى قاسم على ظهيرنژاد ( پرداخت پاداش به نيروهاى ارتش ) 
  ]\r\nزمان : 6 اسفند 1362 / 22 جمادى الاول 1404\r\nمكان : تهران ، جماران\r\nموضوع : پرداخت پاداش خدمتى به نيروهاى امنيتى و حفاظتى ستاد مشترك ارتش\r\nمخاطب : ظهيرنژاد ، قاسم على ( رئيس ستاد مشترك ارتش )\r\nبسمه تعالى\r\nبا درخواست شما موافقت مىشود كه موافق قانون عمل نماييد . « 1 » - 6 / 12 / 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - اين فرمان در پاسخ نامهء مورخ ششم اسفند ماه 1362 آقاى ظهيرنژاد ، رئيس ستاد مشترك ارتش جمهورى اسلامى ايران داير بر درخواست موافقت با پرداخت پاداش خدماتى پايان سال به كسانى كه در مشاغل امنيتى و حفاظتى ستاد مشترك انجام وظيفه نموده‌اند و خدمت آنان مؤثر و مورد رضايت بوده است\r\n","page_name":" 361 ","page_number":381},
  {"content":"\r\n\r\n\r\nسخنرانى [ در جمع مديران و كاركنان صدا و سيما ( رسالت و نقش صدا و سيما ) 
  ]\r\nزمان : صبح 9 اسفند 1362 / 25 جمادى الاول 1404\r\nمكان : تهران ، حسينيه جماران\r\nموضوع : رسالت و نقش صدا و سيما - شكسته شدن قدرت پوشالى ابرقدرتها در جهان\r\nحضار : هاشمى ، محمد ( مدير عامل صدا وسيما ) ، مديران و كاركنان صدا و سيما\r\nبسم اللَّه الرحمن الرحيم\r\n\r\nاهميت نقش صدا و سيما در نظام اسلامى\r\nمن از دوستان محترمى كه در اين مجلس حاضر هستند تشكر مىكنم و اميدوارم كه همه موفق بشوند به اينكه موافق رضاى خدا عمل كنند . همان طورى كه شما گفتيد اين دستگاه تبليغاتى در زمان سابق به طورى فاسد بود كه تبديلش را به يك وضع سالم ، مجاهدات زياد لازم دارد و من از مجاهداتى كه در اين راه كردند آقايان و به حمد اللَّه بسيار هم عمل شده است تشكر مىكنم . لكن ما نبايد اكتفا كنيم به آن چيزى كه داريم ، بايد كوشش كنيم به اينكه آن چيزهايى كه نداريم تحصيل كنيم . ما نبايد تحت تأثير هيچ قدرتى واقع بشويم ، و تحت تأثير هيچ تبليغاتى در عالم واقع بشويم . ما بايد در همهء امور مستقل باشيم و خودمان كار كنيم ، توقع نداشته باشيم كه خارج براى ما كار بكنند .\r\nخارجيها همه الآن در صددند كه كارشكنى بكنند ، براى ما كار نمىكنند . سابق هم همين طور بوده است . منتها به صورت اينكه براى ايران مىخواهند كار بكنند ، ايران را به دام كشيدند و آن كردند كه همه ديديد .\r\nاين دستگاه صدا و سيما امروز وضعى دارد كه مسئوليت شما آقايان را خيلى زياد مىكند . سابق تبليغات عبارت از اين بود كه اهل منبر يا علما در همان محل محدودى كه داشتند ، در مسجدى كه داشتند مىرفتند و براى يك چند نفرى يا يك عده‌اى صحبت مىكردند و ارشاد مىكردند . امروز اين دستگاه در همه كشور پهن شده است و از راديو گمان ندارم كه قشرى باشند كه محروم باشند . همه گوش مىكنند ، حتى آنهايى كه در\r\n\r\n","description":"","footnote":"","page_name":" 362 ","page_number":382},
  {"content":"\r\n\r\nصحرا دارند زراعت مىكنند ، راديو هم گوش مىكنند و سيما را هم همان طورى كه گفتيد توسعه‌اش زياد شده است و علاوه بر اين ، اين دستگاه خصوصاً راديو در خارج از كشور بسيار گسترده است . بناءً عليه مىتواند اين دستگاه با اندك انحرافى ميليونها مردم را منحرف كند و با اندك اشتباهى ميليونها مردم را به اشتباه بيندازد ، و مىتواند كه چنانچه ان شاء اللَّه صد در صد در راه ارشاد و در راه اسلام شد ، ميليونها جمعيت را ، صدها ميليون جمعيت را هدايت كند .\r\nبنا بر اين ، يك دستگاهى است اين كه نبايد ما اين را كم بشمريم . دستگاهى است كه با صحت او بسيارى از مردم در داخل و خارج صحيح مىشوند و با فساد او فاسد مىشوند . از آن طرف مسئوليت بسيار است و از آن طرف كه راه ارشاد است ، ارزش زياد است . همان طورى كه ارزش دارد اين دستگاه براى اسلام و جمهورى اسلامى ، اسلام از اين مىخواهد كه بهره‌بردارى زياد در راه اسلام بشود ، تبليغات زياد در راه اسلام بشود . صداى جمهورى اسلامى كه تقريباً به اكثر كشورها ، به بسيارى از كشورها مىرسد ، اين صدا بايد يك صدايى باشد كه مردم را ارشاد كند و اسلام را معرفى كند .\r\nامروز دارند همه گروه‌هايى كه در خارج هستند ، چه تبليغات راديو و تلويزيونشان و چه تبليغات از راه مطبوعاتشان دارند با اسلام معارضه مىكنند . مسأله ، مسأله ايران نيست . اگر تنها مسأله ايران بود چندان اهميت نداشت ، اما مقابله با اسلام است . نه مقابله با ايران است . منتها اينها چون فهميدند كه آن چيزى كه در ايران واقع شده است ، آن اين است كه اسلام را به آن طورى كه هست - نه به آن طورى كه غربيها معرفى مىكردند ، حالا هم باز منحرفين معرفى مىكنند - اسلام را آن طورى كه هست معرفى كنند ، آن طورى كه هست پياده كنند ، آن طورى كه هست به خارج ارائه بدهند اين يك خطر بسيار عظيمى است براى قدرتهاى بزرگ . چنانچه ملاحظه مىكنيد كه با تصريح مىگويند كه اسلام يك خطرى است و صحيح هم مىگويند . نسبت به اشخاص فاسد خطر دارد اسلام ، نسبت به چپاولگرها ، نسبت به دزدها ، نسبت به زورگوها اسلام خطر است . اما اسلام مىخواهد كه اين طور مسائل در دنيا نباشد . اسلام مىخواهد كه همه در آرامش باشند ، همه در صلاح\r\n\r\n","description":"","footnote":"","page_name":" 363 ","page_number":383},
  {"content":"\r\n\r\nباشند . و ما كه مىگوييم اسلام را ما مىخواهيم صادر كنيم ، معنايش اين نيست كه ما سوار طياره بشويم و بريزيم به ممالك ديگر . يك همچو چيزى نه ما گفتيم و نه ما مىتوانيم . اما آنكه ما مىتوانيم اين است كه به وسيله دستگاههايى كه داريم ، به وسيلهء همين صدا و سيما ، به وسيلهء مطبوعات ، به وسيلهء گروه‌هايى كه در خارج مىروند ، اسلام را آن طورى كه هست معرفى كنيم . اگر آن طورى كه هست معرفى بشود ، مورد قبول همه خواهد شد . بشر به فطرتش يك فطرت سالم است ، اگر يك چيزى را القا بكنند ، روى فطرت سالم خودش قبول مىكند و قدرتمندها از همين معنا مىترسند .\r\nبنا بر اين ما يك وظيفهء بسيار بزرگ بر عهده داريم . نه ما تنها ، همهء مسلمانها و نه شما تنها ، همه قشرهايى كه در ايران و در خارج ايران هستند و متعهد به اسلام هستند ، وظيفه بزرگى داريم و آن اينكه اسلام را آن طورى كه هست ، آن طورى كه خداى تبارك و تعالى فرموده است ، آن طورى كه در روايات و در قرآن ما هست ، آن طور به مردم ارائه بدهيم و به دنيا ارائه بدهيم ، و همين خودش از هزارها توپ و تانك بيشتر مىتواند مؤثر باشد . آن چيزى كه با ارشاد حاصل بشود ، قلب مردم را بر مىگرداند . و اين كار ، اين هنر از اسلام مىآيد و اين هنر از احكام اسلام مىآيد ، نه با يك توپ و تانك بخواهد كار بكند ، او نمىتواند كارى بكند و شما مىبينيد كه با اينكه قدرتهاى بزرگ داراى آن قدرتها هستند هر روز در دنيا دارند شكست مىخورند .\r\n\r\nشكسته شدن ابهت و اقتدار قدرتها در جهان\r\nشما وضع امريكا را در سابق با حالا مقايسه كنيد . وضع انگلستان را در سابق با حالا ملاحظه كنيد ، و همين طور ساير قدرتها را . در سابق امريكا نسبت به ايران و نسبت به ساير كشورهاى اسلامى به خيال خودش يك آقايى بود كه با يك كلمه كارها را اصلاح مىكرد . آن طور بود كه اگر مثلا فرض كنيد شاه يك كشورى ، رئيس جمهور يك كشور اسلامى مىخواست برود در امريكا ، بايد مدتها زحمت بكشد تا اجازه به او بدهند ، وقتى هم مىرفت مدتها زحمت بكشد كه پيش رئيس جمهور برود . وضع اين طور بود ، با يك كلمه كارها را اصلاح مىكردند . امروز وضع امريكا اين طور شده است كه از لبنان با اينكه\r\n\r\n","description":"","footnote":"","page_name":" 364 ","page_number":384},
  {"content":"\r\n\r\nلبنان در دست اوست بسيارىاش ، با اينكه رئيس جمهورش « 1 » با اوست ، با اينكه بسيارى از جبهه‌هايش با او هستند ، همين مسلمان‌هاى معدود كارى كردند كه از لبنان فرار كرده ، منتها اسمش را گذاشته است كه ما جابجا شديم ، جابجايى اسمش را گذاشته ! ! اين فرار است ، چرا اسمش را درست نمىگوييد ؟ و فرار كرده و دنبال فرارش از خارج توپ به روى مردم بسته است . اين از شدت عجز كشور است كه برود خارج و از خارج توپش را سوار كند به مردم ، موشكش را بفرستد طرف مردم . اين كمال عجز است از براى او ، لكن اينها با اينكه ادراك اين مطلب را كردند به روى خودشان نمىآورند ، باز هم آن حرفهاى زمان سابق را مىزند . رئيس جمهور امريكا گفت ما اجازه نمىدهيم كه تنگه هرمز بسته بشود . اين خيال مىكند حالا هم سابق است كه اجازه مىخواهد ، اجازه ايشان تاثير دارد ! حالا اين مردم لبنان‌اند كه اجازه ندادند شما در آنجا باشيد ، و اين مردم ايران‌اند كه اجازه ندادند كه شما در اينجا باشيد . و اين مردم ايران‌اند كه بايد به شما اجازه بدهند . و عمده اشتباه آنها ، اگر اشتباه كرده باشند ، عمده اين است كه نمىدانند كه با كى مقابل‌اند . آن وقتى كه با دولتها مقابل بودند ، ملتها كارى نداشتند با دولتها ، كارهايشان را به دست دولتها انجام مىدادند . دولتها هم نوكر آنها بودند - حالا هم در بسيارى جاها همين كار را مىكنند - براى اينكه ، دولتها نوكر هستند ، ملتها هم كار ندارند . آنجايى كه مواجه با ملت هستند آنجا شكست مىخورد . لبنان با اينكه ملتش يك مقدارىاش در ميدان است ، مابقىاش طرفدار امريكاست و يا كارى ندارد ، آن طور كرده امريكا را كه با همه چيزهايى كه هى مىگفت ما مىمانيم در اينجا ، مكرر اين معنا را بزرگانشان مىگفتند ، رئيس جمهورشان مىگفتند كه ما ماندنى هستيم در امريكا ، حالا مىبينند كه فرار كردند ، مىگويند ما جابجا شديم . ايران غير لبنان است . ايران دولتش ، ملتش ، تمام اقشارش با هم هستند . آنجا با هم نيستند ، آنجا دولتشان مخالف است با ملت . ايران تمام اقشارش با هم موافق‌اند ، با هم هستند ، با يك همچو ملتى تواند هيچ قدرتى مقابله كند . ملتها ايستاده‌اند ،\r\n\r\n\r\n","description":"","footnote":"\r\n( 1 ) - اشاره به امين جُمَيِّل ، رئيس جمهور لبنان كه رهبر فالانژها و مهرهء آمريكا بود .\r\n","page_name":" 365 ","page_number":385},
  {"content":"\r\n\r\nمثل ايران ايستاده‌اند و در راه اسلام دارند از همه چيزشان مىگذرند . يك ملتى كه از همه چيزش در راه اسلام دارد مىگذرد و جوانانش هر روز دارند در راه اسلام فداكارى مىكنند ، اين را نمىشود يك دولتى بيايد به او زور بگويد يا فشار به او بياورد .\r\n\r\nظلم ناپذيرى مظلومان و مستضعفان جهان\r\nامروز وضع ، غير آن وقت است . آن اشتباهات را بايد از مغزهاشان بيرون كنند . اشتباه اينكه وضع حالاى دنيا با سابق يك طور است ، اشتباه اينكه مقابله با ملتها مثل مقابله با دولتهاست ، اينها از اشتباهاتى است كه اينها دارند ، يا مىفهمند نمىخواهند به روى خودشان بياورند . از اين جهت نه شوروى ، نه امريكا ، نه ساير قدرتها با ملتها نمىتوانند مقابله كنند . آنها مىتوانند با دولتها ، و همين طور هم كردند . از اول هم بنا بر همين بود كه اينها دولتها را تحت سلطهء خودشان قرار مىدادند ، نوكر خودشان قرار مىدادند ، به وسيلهء آنها هر كارى مىخواستند مىكردند . اما امروز وضع تغيير كرده ، دنيا امروز بيدار شده است . دنيا از امريكاى لاتين گرفته تا كشور شوروى ، امريكاى مركزى و همه جا ، تمام دنيا ، مظلومين دنيا بيدار شده‌اند . مظلومين دنيا نمىپذيرند از آنها آن چيزهايى را كه در سابق مىپذيرفتند . امروز قدرتها بايد گوش كنند به حرف ملتها . نمىفهمند اين را كه نبايد بنشينند بگويند كه ما اجازه مىدهيم يا اجازه نمىدهيم . اين اجازه مىدهيم و اجازه نمىدهيم مال آن وقتها بود ، نه مال حالا . و اينكه ما فلان جا را چه مىكنيم ، حملهء نظامى مىكنيم ، خوب ، شما حمله نظاميتان را كرديد و ديديد چه شد . شوروى هم حملهء نظامىاش را كرده و دارد مىكند و مىبيند كه چه مىشود . با اينكه در آنجا ، افغانستان هم يك دسته هستند كه با اينها مقابله مىكنند و الآن فشل كردند آنها را . اينها بايد تجديد كنند نظر خودشان را ، بايد بفهمند اين معنا را كه امروز غير سابق است و ملتها غير دولتها هستند .\r\nبنا بر اين ، ما بايد اين مطلب را به مردم دنيا بفهمانيم كه هر كسى نمىداند ، بداند كه امروز وضع غير سابق است . و مظلومين بايد برخيزند از جا ، و مظلومين بايد داد خودشان را از ستمكاران بگيرند . و اين يك مطلب شدنى است . و مسلمين بايد با هم باشند ، و مع الأسف باز بسيارى از سران مسلمين كارشكنى مىكنند . مسلمين با هم باشند ، اگر\r\n\r\n","description":"","footnote":"","page_name":" 366 ","page_number":386},
  {"content":"\r\n\r\nمسلمين با هم باشند ، يك قدرتى را تشكيل مىدهند كه هيچ يك از اين قدرتها مثل آن قدرت نيست . براى اينكه ، يك ميليارد جمعيت ايماندار غير يك ميليارد جمعيت بىايمان است ، غير صد ميليارد جمعيت بىايمان است . شما ملاحظه كرديد كه يك جمعيت كمى در ايران و هيچ وسائل نداشت ، لكن ايمان داشت ، چه معجزه‌اى در دنيا ايجاد كرده و دنيا الآن چطور تحت تاثير ايران واقع شده است . بنا بر اين ، ما بايد توجه بكنيم ، شمايى كه دستگاه تبليغات در دستتان است ، آنهايى كه مىخواهند صحبت كنند براى مردم ، گروههايى كه در خارج مىروند ، بايد معرفى كنند اسلام را كه اسلام اين است و ان شاء اللَّه مورد قبول مىشود .\r\n\r\nمردم ، تعيين‌كننده سرنوشت انتخابات\r\nاز امورى كه لازم است امروز تذكر بدهم شايد بعد دير بشود ، قضيهء انتخابات است .\r\nهمان طورى كه مكرر من عرض كرده‌ام و سايرين هم گفته‌اند ، انتخابات در انحصار هيچ كس نيست ، نه در انحصار روحانيين است ، نه در انحصار احزاب است ، نه در انحصار گروههاست . انتخابات مال همه مردم است . مردم سرنوشت خودشان دست خودشان است . و انتخابات براى تأثير سرنوشت شما ملت است . از قرارى كه من شنيده‌ام در دانشگاه بعض از اشخاص رفته‌اند گفته‌اند كه دخالت در انتخابات ، دخالت در سياست است و اين حق مجتهدين است . تا حالا مىگفتند كه مجتهدين در سياست نبايد دخالت بكنند ، اين منافى با حق مجتهدين است ، آنجا شكست خورده‌اند حالا عكسش را دارند مىگويند . اين هم روى همين زمينه است ، اينكه مىگويند انتخابات از امور سياسى است و امور سياسى هم حق مجتهدين است هر دويش غلط است . انتخابات سرنوشت يك ملت را دارد تعيين مىكند . انتخابات بر فرض اينكه سياسى باشد و هست هم ، اين دارد سرنوشت همهء ملت را تعيين مىكند ، يعنى آحاد ملت سرنوشت زندگيشان در دنيا و آخرت منوط به اين انتخابات است . اين اين طور نيست كه انتخابات را بايد چند تا مجتهد عمل كنند . اين معنى دارد كه مثلًا يك دويست تا مجتهد در قم داشتيم و يك صد تا مجتهد در جاهاى ديگر داشتيم ، اينها همه بيايند انتخاب كنند ، ديگر مردم بروند كنار ؟ !\r\n\r\n","description":"","footnote":"","page_name":" 367 ","page_number":387},
  {"content":"\r\n\r\nاين يك توطئه‌اى است كه مىخواهند همان طورى كه در صدها سال توطئه‌شان اين بود كه بايد روحانيون و مذهب از سياست جدا باشد و استفاده‌هاى زياد كردند و ما ضررهاى زياد از اين برديم ، الآن هم گرفتار ضررهاى او هستيم . حالا ديدند آن شكست خورد ، يك نقشهء ديگر كشيدند ، و آن اين است كه انتخابات حق مجتهدين است ، انتخابات يا دخالت در سياست حق مجتهدين است . دانشگاهيها بدانند اين را كه همان طورى كه يك مجتهد در سرنوشت خودش بايد دخالت كند ، يك دانشجوى جوان هم بايد در سرنوشت خودش دخالت كند . فرق ما بين دانشگاهى و دانشجو و مثلا مدرسه‌اى و اينها نيست ، همه‌شان با هم هستند . اينكه در دانشگاه رفتند و يك همچو مطلبى را گفتند ، اين يك توطئه‌اى است براى اينكه شما جوانها را مأيوس كنند .\r\n\r\nترفند جديد دشمن در جهت مأيوس كردن ملت\r\nبيدار باشيد ! توجه كنيد ! اينها با توطئه‌هايشان مىخواهند كار را انجام بدهند ، نمىتوانند با دخالت نظامى كار بكنند ، اينها مىخواهند با شيطنتهايشان كار خودشان را انجام بدهند . آن وقت شيطنت اين بود كه سياست از مذهب خارج است و بسيار ضرر به ما زدند و ما بسيار ضرر خورديم و آنها هم بسيار نفع بردند . اين مطلب شكست خورده . حالا مىگويند كه سياست حق مجتهدين است يعنى ، در امور سياسى در ايران پانصد نفر دخالت كنند ، باقيشان بروند سراغ كارشان . يعنى مردم بروند سراغ كارشان ، هيچ كار به مسائل اجتماعى نداشته باشند ، و چند نفر پيرمرد ملّا بيايند دخالت بكنند . اين از آن توطئه سابق بدتر است براى ايران . براى اينكه ، آن يك عده از علما را كنار مىگذاشت ، منتها به واسطه آنها هم يك قشر زيادى كنار گذاشته مىشوند ، اين تمام ملت را مىخواهد كنار بگذارد . يعنى نه اينكه اين مىخواهد مجتهد را داخل كند ، اين مىخواهد مجتهد را با دست همين ملت از بين ببرد . بايد دانشگاهيها متوجه باشند كه اگر چنانچه افرادى در دانشگاه هستند كه شيطنت دارند مىكنند ، اينها را بايد توجه كنند كه گول اينها را نخورند . خودشان دخالت در امور انتخابات بكنند . انتخابات سرنوشت حتى شمايى كه در آنجا هستيد را تعيين مىكند . يك امرى كه سرنوشت آحاد ملت در دست اوست ، وظيفهء آحاد\r\n\r\n","description":"","footnote":"","page_name":" 368 ","page_number":388},
  {"content":"\r\n\r\nملت است كه در آن دخالت كند ، مربوط به يك قشرى ، دون قشرى نيست ، همه بايد در اين دخالت بكنند . و اين شيطنتهايى كه الآن دارند مىكنند ، به طورى كه به من گفته‌اند براى مأيوس كردن بعضى از جوانهاى ماست . اين شيطنت را خنثى كنيد و فعال وارد بشويد در انتخابات . مىخواهيد خودتان كسانى را تعيين كنيد و انتخاب بكنيد ، مىخواهيد ببينيد هر قشرى كه مىپسنديد حرفهاى آنها را و كانديداى آنها را . شما هم با آنها باشيد . در هر صورت ما بايد از كيد اين خائنين هيچ وقت غافل نشويم .\r\nاينها دائماً مشغول نقشه‌كشى هستند و دائماً مشغول توطئه هستند براى اينكه ، آن سيلىاى كه از اسلام خورده‌اند اينها ، به اين زودى جبران‌پذير نيست . اينها مىخواهند و مىدانند كه با زور نمىشود اين كار را انجام داد . اگر هم يك وقتى مىگويند كه ما با زور و نظامى مىكنيم ، اين بى خود مىگويند . خودشان هم مىفهمند كه بى خود مىگويند . آنها اگر بخواهند كارى بكنند همين از ناحيهء خود مردم ، از ناحيهء دانشگاه ، از ناحيهء بازار ، از ناحيهء كارگرها ، از ناحيهء كارخانه‌ها ، از اين جاها مىخواهند صدمه بزنند . و شما اگر بخواهيد براى خدا باشد يا براى ملتتان باشد يا براى زندگى خودتان باشد ، بخواهيد كه اسير نباشيد بايد همه توجه كنيد و گول اين حرفها را نخوريد و در انتخابات به طور فعال همه دخالت بكنيد . و من اميدوارم كه ان شاء اللَّه همه موفق بشويد . و اميدوارم كه با سلامت و سعادت به كار خودتان ادامه بدهيد كه كار بسيار عظيمى است و كار بسيار پر اهميتى است .\r\n\r\nادعاى دروغين صدام در صلح طلبى .\r\nو شما مىبينيد كه الآن تبليغات در دنيا همهء كارها را دارد انجام مىدهد . شما ملاحظه مىكنيد كه صدام آن طور بيچاره شده است ، تبليغاتش آن طور است ، تبليغات ديگران نسبت به او آن طور است . آن بيچاره آن طور مفلوك شده ، دورافتاده به اين طرف و آن طرف قرض مىكند . دور افتاده به اين ور و آن ور استدعا مىكند كه بياييد ما را صلح بدهيد . و دروغ هم مىگويد ، نمىخواهد صلح بكند ، مىخواهد اغفال كند . از آن طرف مستأصل شده ، از آن طرف رسانه‌هاى گروهى همه جا مىگويند ايران اين جور گفت و عراق آن طور گفت . او را با آب و تاب نقل مىكنند ، اين هم يك كلمه نقل مىكنند ، و\r\n\r\n","description":"","footnote":"","page_name":" 369 ","page_number":389},
  {"content":"\r\n\r\nاخيراً مىگويند كه خير . حالا ديگر كار به جاهاى مهم رسيده و ممكن است امريكا وارد بشود و ممكن است چه بشود . اينها همه حرف است . صدام رفتنى است ، و نه امريكا مىتواند نگهش دارد و نه ديگران . و من اميدوارم كه ان شاء اللَّه اين غدهء سرطانى در بلاد مسلمين و آن غدهء سرطانى در آن طرف بلاد مسلمين كه آنجا اسرائيل است و اينجا حزب بعث است ، ان شاء اللَّه خداوند ريشهء اين را بكند و ملت عراق خودشان سرنوشت خودشان را به دست خودشان انجام بدهند ، و ملت ايران هم ان شاء اللَّه با قدرت به پيش بروند .\r\nو السلام عليكم و رحمة اللَّه .\r\n\r\n","description":"","footnote":"","page_name":" 370 ","page_number":390},
  {"content":"\r\n\r\n\r\nپيام [ تشكر به رئيس جمهور مغولستان ( تبريك سالگرد پيروزى انقلاب ) 
  ]\r\nزمان : 10 اسفند 1362 / 26 جمادى الاول 1404\r\nمكان : تهران ، جماران\r\nموضوع : پاسخ پيام تبريك سالگرد پيروزى انقلاب اسلامى\r\nمخاطب : يوتسه دنيال ( رئيس جمهور مغولستان )\r\nبسم اللَّه الرحمن الرحيم\r\n10 اسفند ماه 62\r\nحضرت آقاى يوتسه دنيال رئيس جمهور خلق مغولستان\r\nپيام تبريك آن جناب به مناسبت پنجمين سالگرد انقلاب اسلامى ايران و اصل و موجب تشكر گرديد . اميد است ديگر ملل محروم و تحت ستم جهان نيز با الهام‌گيرى از اين انقلاب ، كه اساس آن را عشق به اسلام و قوانين مقدس قرآن كريم تشكيل مىداد بتوانند خود را از زير بار مستكبران نجات بخشند .\r\nروح اللَّه الموسوي الخمينى\r\n\r\n","description":"","footnote":"","page_name":" 371 ","page_number":391},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 13 اسفند 1362 / 29 جمادى الاول 1404\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى ، رهبر كبير انقلاب و بنيانگذار جمهورى اسلامى ايران - مد ظله العالى\r\nاحتراماً به پيوست چهار صد و بيست و شش نفر از محكومين دادگاههاى انقلاب اسلامى شانزده شهر ( به شرح ليست پيوست ) كه در اجراى بخشنامه 15595 / 1 - 29 / 3 / 62 شوراي عالى قضايى استحقاق عفو و تخفيف مجازات دارند تقديم مىگردد .\r\nعبد الكريم موسوى اردبيلى - رئيس ديوان عالى كشور 
  ] .\r\nبسمه تعالى\r\nموافقت مىشود . « 1 » - 13 اسفند 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 372 ","page_number":392},
  {"content":"\r\n\r\n\r\nسخنرانى [ در جمع اعضاى شوراى هماهنگى تبليغات اسلامى ( اهميت تبليغات ) 
  ]\r\nزمان : صبح 13 اسفند 1362 / 29 جمادى الاول 1404\r\nمكان : تهران ، جماران\r\nموضوع : اهميت تبليغات ، و لزوم پاسخگويى به تبليغات ضد جمهورى اسلامى در دنيا\r\nحضار : اعضاى شوراى هماهنگى تبليغات اسلامى و ستاد دههء فجر\r\nبسم اللَّه الرحمن الرحيم\r\n\r\nاهميت مسئلهء تبليغات\r\nاز كارهاى چشمگيرى كه در اين نهاد شده است تقدير و تشكر مىكنم و توفيق آقايان را بيشتر از خداى تبارك و تعالى مسألت مىكنم . مهم اين است كه در اين طور مسائل چون مسائلى است كه مربوط به اسلام است ، همه مردم شركت دارند ، امروز كارهايى كه در ايران مىشود ، كارهايى كه مربوط به جمهورى اسلامى است ، از باب اينكه مردم از خودشان مىدانند و جدا نمىدانند هيچ نهادى را از خودشان ، از اين جهت فعال‌اند در كارها ، و ما بايد هر چه بيشتر مردم را حفظ كنيم ، و مردم بايد هر چه بيشتر در صحنه حاضر باشند . ما الآن در بين راه هستيم . يعنى آن چيزى را كه اسلام از آحاد ما خواسته است ، و او اينكه اسلام را آن طورى كه هست معرفى كنيم به همه جا آن را ، ما الآن در اول راه هستيم كه بايد اين كار را انجام بدهيم .\r\nمسأله تبليغات يكى از مسائل بسيار مهمى است كه شايد در رأس بيشتر از امور واقع بشود . و ملاحظه مىكنيد كه دنيا تمام تبليغاتشان به ضد ماست ، تقريباً بايد اين طور گفت آنهايى كه به ضد ما نيستند ساكت‌اند . و الّا تمام راديوها ، تمام مطبوعاتشان ، مصاحباتى كه در خارج واقع مىشود همه را ملاحظه كرديد كه به ضد جمهورى اسلامى است ، يعنى به ضد اسلام است . و چون اسلام را آنها نمىخواهند و ايران را مىبينند كه در صدد اين است كه اسلام را معرفى كند به عالم ، و اگر معرفى بشود به عالم قبول خواهند كرد و منافع آنها را به هدر خواهد داد ، از اين جهت با ايران مخالفت مىكنند ، نه اينكه يك جمعيتى\r\n\r\n","description":"","footnote":"","page_name":" 373 ","page_number":393},
  {"content":"\r\n\r\nدر ايران هستند ، يا يك انسانهايى در ايران هستند ، با ايران به اينكه عنوان اسلامى پيدا كرده است . و الّا اين ايران بوده زمان محمد رضا ، زمان ديگر با آن مخالفت نداشتند ، بلكه موافقت هم داشتند . براى اينكه ، آن ايران ، ايرانى بود كه در دست آنها بود و درخواست آنها بود ، اما ايرانى كه در دست آنها نباشد و مخالف با آنها باشد و خواست آنها را نخواهد انجام بدهد ، آنها اين ايران را نمىخواهند و به عنوان ايران ، اسلام را دارند مىكوبند .\r\n\r\nتبليغات مسموم عليه نظام اسلامى ايران\r\nو ما بايد هر چه بيشتر مسئلهء تبليغاتمان را - خصوصاً در خارج - بايد دولتها و بايد ملت هر چه بيشتر تبليغات را به آن دامن‌بزنند در مقابل آن تبليغاتى كه الآن در دنيا هست . شما ببينيد در همين دههء فجر و در بيست و دو بهمن كه آن جمعيت عجيب و غريب در صحنه بود ، قبلش بعضى از اين ايرانيهايى كه بيرون رفتند ، فرار كردند ، اينها يك شيوهء خاصى دارند ، مىگويند كه مردم بيرون نياييد . دنبال او هر چه بيرون آمده باشد آنها كار ندارند . بعد مىگويند كه ديديد هيچ كس بيرون نيامد . وضع‌شان اين طورى شده . يك جور شكست‌خوردگى مفتضحانه‌اى هست كه مبتذل شده است . يك كلمه ، خوب ، بيرون نيايد ، كه معلوم نمىشود چى بيرون آمده ، كى نيامده . بيرون آمده‌ها معلوم مىشود ، بيرون نيامده‌ها . اينها يك دفعه نمىگويند بابا بيرون بياييد شما هم يك طرف شهر باشيد تا ببينيم چىاند ، آنها كه بيرون مىآيند كىاند . از آن طرف مىگويند همهء ايران با ما هستند ، از آن طرف مىگويند اگر بخواهند بيايند بيرون آنها را چه خواهند كرد . خوب ، اگر همهء ايران با شما هستند ، چطور چه خواهند كرد ؟ بيست و دوم بهمنى كه به اين وضع بوده ، نه در رسانه‌هاى گروهى خارج يك چيزى گفتند كه قابل ذكر باشد و نه - در - كسانى كه در خارج نشسته‌اند و به ضد ما صحبت مىكنند . بيست و دوم بهمن را به حسب آن طورى كه همه گزارش داده‌اند ، خوب ما صحنه‌هايش را مىبينيم يك چيز چشمگيرى بود ، خيلى زياد بود . بعضيها مىگفتند كه اين تقريباً مثل آن اجتماعات اول عاشورا و آن وقتها بوده است . ولى مع ذلك در دنيا منعكس نشد و اين طور شد .\r\n\r\n","description":"","footnote":"","page_name":" 374 ","page_number":394},
  {"content":"\r\n\r\nوضع جنگ را ببينيد . امروز وضع جنگ اين طور است كه در هر صحنه‌اى كه وارد مىشوند اينها و ارتش اسلام وارد مىشود ، سپاه پاسداران ، بسيج ، وارد مىشوند ، پيشروى مىكنند ، اسير مىگيرند . در همين آخر دو هزار مىگويند ، دو هزار نفر اسير گرفتند ، هيچ صحبتى نيست . اما از آن ور يك چيز تلويزيونى درست مىكنند ، حالا البته آنها اهل فن‌اند مىتوانند درست بكنند . آن وقت پريشب بود يا ديشب بود ، مىگفت كه در تلويزيون كجا كه در لندن درست شده است ، و نمايش داده شده است و در فلان جايى از اين خليج مثل اينكه بود ، آنجا نمايش داده شده است ، فهمانده‌اند به مردم كه چقدر ايرانيها كشته شده‌اند . تمام لاشه‌هاى اينها افتاده است در بيابانها ، و عراقيها با شادى دارند دور و بر آنها مىگردند . اين عراقيهاى بيچاره‌اى كه گرفتار شدند خودشان ، اين ارتش عراقى كه بيچاره شده است ، هر وقت چهار تا پاسدارها را مىبينند فرار مىكنند همه‌شان ، آن وقت يك همچه چيزى نمايش مىدهند . وضع دنيا اين طورى شده در تبليغات .\r\nتبليغات وضعش بر اين شده است كه هر چه بتوانند بر خلاف اسلام ، بر خلاف ايران به عنوان اينكه اين يك جمهورى اسلامى هست و اسلام را مىخواهد ، دارند تبليغ مىكنند از هر طرف . جنگ با اين اهميتى كه هست الآن پيشروى دارد مىكند ، و اين طور پيشروى كرده و همه را بيرون كرده‌اند تقريباً ، تقريباً از ايران بيرون كردند ، و الآن دارند پيشروى مىكنند . وقتى كه راديوها مىگويند ، آنجايى كه خيلى خوب مىگويند ، مىگويند بعضى ايرانيها اين جور مىگويند ، عراقيها اين جورى مىگويند ، اما معلوم نيست چه جورى است . آن وقتى كه زياد سيلى خوردند از آن ور مىافتند ، مىگويند كه عراقيها پيش بردند ، جلو آوردند ، راندند ايرانيها را ، انداختند به دريا ، آنها نتوانستند شنا كنند رد بشوند ، انداختند به آن آبها و آنها بيچاره‌ها همه خفه شدند و مردند . اسير گرفتند ، اسيرهاى بچه هشت ساله ، اين ايران ، بچه‌هاى هشت ساله را مىفرستند به جنگ ! وضع تبليغات اين طور شده . ما تبليغاتمان هر چه هم زياد بشود البته به پاى آنها نمىرسد .\r\nخوب همه رسانه‌هاى گروهى دست آنهاست . اما ما بايد تبليغ كنيم .\r\n\r\n","description":"","footnote":"","page_name":" 375 ","page_number":395},
  {"content":"\r\n\r\n\r\nامريكا منشأ تشنج در منطقه\r\nما بايد بگوييم به مردم . و من اميدوارم كه موفق بشوند آنهايى كه تبليغ مىخواهند بكنند ، و آنهايى كه در خارج مىروند و آنهايى كه در راديو و تلويزيون صحبت مىكنند معلوم بشود كه وضع چه جورى هست . آنها چه وضعى دارند و ما چه وضعى داريم و آنها چه مىگويند و ما چه مىگوييم . اينها اسلام را يك جورى معرفى دارند مىكنند كأنّه اسلام جنگ مىخواهد بكند . با اينكه اسلام هيچ وقت جنگ نخواسته ، يعنى ما نخواستيم جنگ بكنيم ، آنها جنگ را آوردند براى ما ، ما دفاع مىكنيم . الآن هم اگر ، ما مهلت بدهيم به صدام ، اگر اين دو ماه مهلت پيدا بكند دوباره تجهيزش مىكنند ، مجهزش مىكنند و دوباره يك جاى ديگر حمله مىكند . يك همچو حيوانى را كه نمىشود كه ما رهايش كنيم كه سرخود هر كارى مىخواهد بكند . اين تا خفه نشود ، اين منطقه درست نخواهد شد . و آنهايى كه به اين كمك مىكنند نمىفهمند ، متوجه نيستند . امريكا اينها را بازى مىدهد ، اينها را آلت دست قرار داده ، همان طورى كه صدام مبتلا شده است . با اينكه عراق طرف نسبت نيست قدرتش با ديگر جاهايى كه الآن در خليج و اينها هستند ، همانطور كه اينها مبتلا شدند ، امريكا مىخواهد اينها را مبتلا كند ، ديگران را هم مىخواهد مبتلا كند . بايد اينها بفهمند كه تكليفشان چى هست ، با اسلام تكليفشان چى هست ، با ايران تكليفشان چى است . آنها بعد مىخواهند زندگى كنند ، بعد كه صدام رفت اينها مىخواهند زندگى كنند . ما ميل داريم كه اينها زندگيشان زندگى صحيح باشد .\r\nما هميشه ميل داريم كه در اين منطقه كه هستيم اسباب آسايش مردم بشويم ، نه اينكه اسباب گرفتارى مردم بشويم . خوب ، نمىگذارند ما كار خودمان را انجام بدهيم . اگر يك سال مهلت به ايران بدهند ، آن وقت مىفهمند كه هم منطقه خوب خواهد شد ، هم دست قدرتها بريده خواهد شد ، هم هر منطقه‌اى در محل خودش براى خودش زندگى مرفه خواهد پيدا كرد . لكن خوب امريكا نمىگذارد ، از آن ور ، از اين ور هرطور دلش بخواهد مىكند . و من اميدوارم ان شاء اللَّه كه دست همه كوتاه بشود و شما هم موفق بشويد به خدمت\r\n\r\n","description":"","footnote":"","page_name":" 376 ","page_number":396},
  {"content":"\r\n\r\nالآن ايران مال خودتان است . دست همه كوتاه شده ، خودتان بايد درستش كنيد .\r\nالحمد للَّه خوب در صحنه هستند مردم ، خوب‌اند خيلى ، بسيار خوب‌اند ، لكن بايد باقى بمانند در صحنه ، اگر بخواهند يك زندگى شرافتمندانه داشته باشند ، يعنى آدم باشند . ما را آدم حساب نمىكردند قبلًا . ما را مثل ساير چيزها حساب مىكردند . كه يك كالايى بوديم دست آنها كه - برايمان - اين به آن مىفروخت ، آن به آن مىفروخت و چه مىكرد ، ما اين طورى بوديم . حالا به حمد اللَّه [ مملكت مال 
  ] خودمان هست ، براى خودمان هست و اميدوارم ان شاء اللَّه كه موفق بشوند به اينكه خدمت كنند به اسلام ، خدمت بكنند به ايران .\r\nو السلام عليكم و رحمة اللَّه .\r\n\r\n","description":"","footnote":"","page_name":" 377 ","page_number":397},
  {"content":"\r\n\r\n\r\nسخنرانى [ در جمع استانداران سراسر كشور ( لزوم برپايى انتخابات سالم ) 
  ]\r\nزمان : صبح 14 اسفند 1362 / 30 جمادى الاول 1404\r\nمكان : تهران ، حسينيه جماران\r\nموضوع : نقش اساسى مردم در امور كشور - لزوم حُسن اجراى انتخابات - معيار و ميزان در موفقيت‌ها\r\nحضار : ناطق نورى ، على اكبر ( وزير كشور ) - استانداران سراسر كشور\r\nبسم اللَّه الرحمن الرحيم\r\n\r\nاهميت نقش مردم در امور كشور\r\nاز خداى تبارك و تعالى توفيق همهء آقايان را و همهء خدمتگزارها را مىخواهم كه به اين ملت مظلوم براى خاطر خدا خدمت كنند . در قضيهء استانداران و آنهايى كه توابع آنها هستند ، دو مطلب را مىخواهم عرض كنم . يكى اينكه توجه دارند آقايان كه تا ملت در كار نباشد ، نه از دولت و نه از استانداران كارى نمىآيد . يعنى ، همهء دستگاههاى دولتى به استثناى ملت كارى از او نمىآيد . از اين جهت همه‌مان و شما آقايان همه و آنهايى كه در اختيار شما هستند ، همه بايد كوشش بكنيد كه رضايت مردم را جلب بكنيد در همهء امور . در سابق مردم نه دولت را از خودشان مىدانستند ، نه انتخابات را از خودشان مىدانستند ، نه همهء رؤسا را ، هيچ كدام را از خودشان نمىدانستند ، جدا مىدانستند .\r\nو لهذا نه شركت مىكردند به طورى كه بايد ، مگر آنجايى كه فشار و اينها بود ، و نه در مشكلات با دولت هيچ وقت همراهى نمىكردند . اگر كارشكنى نمىكردند ، همراهى نمىكردند . شما مطمئن باشيد كه در اين مشكلاتى كه براى كشور ما پيدا شد - بعد از پيروزى - كه يك مشكلاتى بود كه هر دولتى را كمرش را خم مىكرد ، اينكه دولت ايستاده است و به خوبى دارد عمل مىكند براى اين است كه مردم هستند ، كمك مردم است ، هر جا هر نقيصه‌اى پيدا مىشود مردم دنبالش هستند ، براى رفعش دنبالش هستند .\r\nامروز مردم اين طور نيست كه دولت را از خودشان جدا بدانند يا انتخابات را انتخابات فرمايشى بدانند و از\r\n\r\n","description":"","footnote":"","page_name":" 378 ","page_number":398},
  {"content":"\r\n\r\nغير بدانند . امروز مردم مىدانند كه دولت از خودشان است و انتخابات هم از خودشان است .\r\n\r\nلزوم خدمت نمودن مسئولان به مردم\r\nشما بايد كوشش كنيد كه اين چيزى كه الآن در ذهن مردم هست ، كه دولت را از خودشان مىدانند و انتخابات را از خودشان مىدانند ، اين از دل آنها بيرون نرود . يعنى ، شما در طول خدمتى كه انجام مىدهيد خداى تبارك و تعالى را در نظر داشته باشيد . شما مسئول هستيد پيش خدا . فردا از شما سؤال مىشود . اينجا هم بر فرض اينكه بتوانيد يك چيزى را خداى نخواسته عمل كنيد و مخفى نگه داريد ، پيش خدا مخفى نيست ، پيش ملائكة اللَّه مخفى نيست ، يك روزى به آن مىرسد انسان . از اين جهت نسبت به مردم هر چى مردم ضعيفترند بيشتر ، عكس سابق كه هر چى قويتر بودند ، با خانها رفتارشان چطور بود ، با مثلًا آنهايى كه دارا بودند چطور بود ، با سرمايه دارها چه جور بود ، با مردم ضعيف هيچى . شما عكس كنيد مسأله را ، يعنى آن طورى كه با مردم ضعيف و مستضعف و محروم رفتار مىكنيد ، بهتر باشد از آنى كه با ديگران رفتار مىكنيد ، با همه خوب ، اما اينها دلشكسته‌اند اينها محروم بودند در طول تاريخ ، اينها زحمت ديدند ، اينها در انقلاب خدمت كردند ، اينها امروز جوانهايشان را مىدهند ، آن طبقهء مرفه اگر هم باشد كمى از آنها داخل اين امور هستند ، خيلى نيستند . بنا بر اين ما بايد اين طبقه از مردم را براى خاطر خدا و براى حفظ حيثيت جمهورى اسلامى حفظ بكنيم . در همهء قشرها در همهء كارها با آنها خوشرفتارى كنيد . يك وقت خداى نخواسته يكى را كار دارد بيايد در آنجا ، فراش راهش ندهد ، يا مدتى معطل بشود يا توى اتاق نگذارند بيايد ، اينها اين طور نباشد . اينها كارهايى بود كه بر خلاف رضاى خدا بود و سابق مىكردند ، شما بايد عكسش باشد . اين يك مسأله است كه راجع به همه كارهايى كه شما مىكنيد متوجه باشيد كه خدا حاضر است در همه جا ، و متوجه همهء مسائل هست و ثبت مىشود كارهاى ما و پيش خدا مىرود ، بعدها ، يعنى در قيامت پيش خودمان هم باز مىشود اعمالمان . از اين جهت اين يك سفارش است كه عرض مىكنم .\r\n\r\n","description":"","footnote":"","page_name":" 379 ","page_number":399},
  {"content":"\r\n\r\n\r\nتوصيه به حُسن اجراى انتخابات\r\nيك سفارش ديگر راجع به انتخابات است . شما هر چه هم خوب رفتار كنيد آنهايى كه بايد اشكال كنند مىكنند . ما كارى به اشكال آنها نداريم . آنها از اول اشكال مىكردند حالا هم اشكال مىكنند . قبل از اين هم كه انتخاباتى در كار باشد ، صحبت انتخابات همچو كه نزديك شد شروع كردند به اينكه اين انتخابات آزاد نيست ، مردم هيچ وقت نمىروند پاى صندوقها ، چه خواهند كرد . اينها بعدها هم خواهند گفت . اينجا ما كار نداريم ، ما خودمان بين خودمان و خداى تبارك و تعالى بايد فكر بكنيم كه شما مسئول اين مسأله هستيد ، هم مسئول كار خودتان و هم مسئول مسئولين ديگرى كه تحت نظر شما هستند هستيد ، كه جريان انتخابات يك جريان صحيح باشد . هيچ كس در انتخابات بر ديگرى مقدم نيست ، همهء افراد ملت يك جور هستند در انتخابات ، يعنى همان آدمى كه يك كار كوچكى انجام مىدهد با آن كسى كه در رأس همهء امور هست در باب انتخابات هيچ با هم فرقى ندارند ، اين يك رأى دارد ، آن هم يك رأى دارد . اين يك جور بايد با او عمل بشود ، با آن هم يك جور عمل بشود . بنا بر اين ، توجه به اينكه انتخابات جورى باشد كه مردم‌پسند باشد ، نه جورى باشد كه فرض كن خان‌پسند باشد ، ما او را مىخواهيم . مردم‌پسند باشد ، يعنى مردم احساس بكنند به اينكه مسأله انتخابات به آن طورى كه قانون انتخابات گفته است ، به آن طورى كه اسلام مىخواهد دارد عمل مىشود . عمل مال شماست ، قانون يك ثبتى است كه مىشود ، يك وظيفه‌اى تعيين مىكند ، لكن آنى كه مهم است در مقام عمل است . مقام عمل جورى باشد كه تطبيق بكند با قانون ، و مردم راضى باشند در عمل . و توجه به اين معنا هم از لازمات است كه توجه بكنيد كه اخلالگرها نيايند خرابكارى بكنند . بلااشكال در زمان انتخابات يك دسته اخلالگر هم پيدا مىشوند كه مىخواهند خدشه‌دار بكنند و مىخواهند هياهو بكنند ، اين كارها را بكنند . اين را با شدت جلويش را بگيرند كه اخلال نكنند . بايد آرام هر كه مىآيد رأيش را آرام بدهد . كسى بيايد مثلًا نزديك صندوق باشد بخواهد كه اخلال بكند ، يا كسانى باشند كه در نزديك صندوق بخواهند به مردم بگويند به اين رأى بدهيد ديگر اين كارها\r\n\r\n","description":"","footnote":"","page_name":" 380 ","page_number":400},
  {"content":"\r\n\r\nنيست . تبليغات كه هر كس كرده است در موارد خودش يك حدودى دارد ، مىكند . آنجا ديگر جاى اين حرف نيست كه آنجا بايستند و بگويند فلانى خوب است ، فلانى بد است . اين حرفها همه‌اش بايد جلوگيرى بشود تا ان شاء اللَّه يك انتخابات خوبى داشته باشيم . و من اميدوارم كه موفق بشويد در اين امر ، و مردم هم حاضرند در انتخابات ، حاضر مىشوند در انتخابات ، براى اينكه مردم ، كشور را حالا از خودشان مىدانند و مىدانند كه سرنوشت كشور با انتخابات است . اين طور نيست كه حالا بگويند ما انتخاب كنيم براى كى . انتخاب مىكنند براى خودشان . پيشتر اين حرف بود كه خوب ، به ما چه ربط دارد انتخابات ، به ما كارى ندارند ، آنها به مصالح ما كارى ندارند . اما امروز اين حرف نيست ، مردم شركت مىكنند و من اميدوارم كه هر چه بيشتر شركت بكنند در انتخابات . اين وظيفه‌اى است الهى ، وظيفه‌اى است ملى ، وظيفه‌اى است انسانى ، وظيفه‌اى است كه ما بايد عمل به آن بكنيم ، همهءمان بايد در انتخابات شركت بكنيم . شما بايد در حسن جريان انتخابات جديت بكنيد ، و مردم هم ان شاء اللَّه وارد بشوند و رأى بدهند . و شما منتظر اين نباشيد كه انتخاباتى كه مىكنيد بعدها به شما چيزى نگويند ، و لو مىگويند اين معلوم است ، يعنى به شما نه ، به همه مىگويند ، « نه ، انتخابات چيزى نبود و مردم هم نرفتند و مردم چه نكردند » و از اين مسائل گفته مىشود ، لكن ما بايد راه خودمان را پيش بگيريم .\r\n\r\nميزان و معيار در موفقيت‌ها\r\nيك مسئلهء ديگر اين مسئلهء جنگ است كه من يك نكته را مىخواستم عرض كنم به آقايان و مردم هم بدانند اين نكته را . ميزان در اينكه جنگ ما خوب است يا بد ، تبليغاتى است كه در خارج مىشود . هر جا هر چه بيشتر تبليغ بر ضد مىشود ، معلوم مىشود كه اينجا زيادتر است . مثلًا در آنجايى كه در طول اين مدت آنجاهايى كه ما بيشتر - مثل خرمشهر - كه بيشتر از جاهاى ديگر ما پيروزى داشتيم ، آنجا بيشتر تبليغات مىكردند .\r\nمن امروز وقتى ملاحظه مىكنم مىبينم از هميشه الآن بيشتر تبليغات بر ضد مىشود - از هميشه - مثلًا در رأس اخبار ، هيچ وقت بنا بر اين نبود . آن وقت دروغهايى كه در آنجاها گفته مىشود اينكه اين ايرانيها چطور شدند ، اينها از بين رفتند ، دور و برشان را گرفتند ،\r\n\r\n","description":"","footnote":"","page_name":" 381 ","page_number":401},
  {"content":"\r\n\r\nمحاصره‌شان كردند ، از بين بردند . يك دفعه مىگويد : عراق مىگويد ما سى هزار نفر كشتيم ، يك دفعه مىگويد : هجده هزار نفر ، امروز مىگفتند پنجاه هزار نفر ، خوب ، فردا هم لا بد مىگويند دويست هزار نفر . آنها هر وقت شكست زيادتر باشد ، و به عبارت ديگر حجم شكست آنها موافق با حجم تبليغاتشان است . هر چه تبليغاتشان زياد بشود ، اين ميزانى است كه بايد ملت توجه كند ، هر جا ديدند كه زيادتر هياهو مىكنند ، زيادتر راجع به شكست ما مىگويند ، بدانيد كه آنجا ما پيروزمند زيادتر بوديم . مثل حالا ، حالايى كه موارد حساس - چيز را ، آن - جبهه را گرفتند اينها ، حالا آنها آمدند مىگويند يك وقت مىگويند ، كه اصلًا در عراق هيچ وقت جنگ نبوده ، اين در راديو عراق بود ، كه ما در ايران جنگ كرديم و همهء كشته‌ها در ايران افتاده ، فردايش يادش مىرود اين را گفته است - يا اينكه نمىفهمد - مىگويد كه از عراق ما بيرون كرديم اينها را . يك وقت هم مىگويد تمام لاشه‌هايشان در عراق افتاده‌اند چطور ، يا محاصره‌شان كرديم - نمىدانم - ريختيمشان به دريا ، به آب ريختيم آنها هم شنا بلد نبودند نتوانستند خارج بشوند رفتند چه شدند . ممكن است كه بعض اذهان ساده يك وقت باور كنند اين مسائل را ، باور نكنيد ، مسأله اين طور نيست . پيروزى حالا بهتر از همهء پيروزيهايى است كه ما تا حالا داشتيم . و آن طورى كه بعض آقايان آمده بودند مىگفتند ، يك مسأله‌اى است كه بايد جنگهاى دنيا از آن چيز ياد بگيرند . - مسائلى كه اينها در اين چيز كردند - آن طورى كه به من نقل كردند ، مسائلى كه در اينجا اينها عمل كردند ، مسائل بسيار بزرگى بوده است كه بايد دنيا ، آنهايى كه جنگ مىخواهند بكنند ، از اينها ياد بگيرند . در هر صورت بايد ما توجه بكنيم به اينكه نبادا يك وقتى مردم تحت تأثير يك همچو مسائلى بروند ، خيال كنند كه پس لا بد يك مطلبى هست كه اينها اين طور مىگويند . وقتى مطلبى باشد آنها صد مقابلش مىكنند . وقتى آن چيزى كه زياد بر آنها صدمه وارد كرده ، آنها زيادتر مىكنند . الآن معلوم است صدمهء اين جنگ بر دوش امريكا وارد شده است ، مىبينيد كه چه مىكند در اينجا ، مىآيد در خليج فارس چه مىكند ، نمىدانم در كجا چه مىكند ، هياهو مىكند كه ما نمىگذاريم چه بشود ، از اين حرفهايى كه مىزنند و هيچ وقت هم\r\n\r\n","description":"","footnote":"","page_name":" 382 ","page_number":402},
  {"content":"\r\n\r\nفايده‌اى ندارد . در ساير جاها ، فرانسه هم همين طور ، انگلستان هم همين طور ، همهء اينها چون سنگينى جنگ بر آنها واقع شده است و اينجا مىبينند غير مسائل ديگرى است ، اينجا يك مسئلهء بالاتر از مسائل ديگر است ، از اين جهت آنها تبليغاتشان هى زياد مىشود و تشرهايشان هى زياد مىشود ، به خيال اينكه ما از اين تشرها مثلًا مىترسيم .\r\nخوب ، ما ديديم كه امريكا هيچ كارى از او نمىآيد . ايران آمد معلوم شد چكاره است .\r\nدر لبنان با اينكه يك عدهء زيادى نبودند ، لبنانيها بسيارشان با خود آنها هستند ، دولتشان هم كه با آنهاست ، در لبنان آن طور وضع برايشان پيش آوردند كه هيچ كدامشان نماندند . فرانسه هم حالا دارد بهانه پيدا مىكند و فرار مىكند . خوب ما اينها را مىشناسيم كه اينها هياهوشان زيادتر است ، يعنى اصل بناى استعمار از اول اين بوده است كه با هياهو كارش را پيش ببرد ، با تشر كارش را پيش ببرد . مثلًا فرض كنيد يك مسأله‌اى در مجلس سابق واقع مىشد ، در زمانى كه مرحوم مدرس هم در آن مجلس بودند ، يك قضيه‌اى واقع مىشد ، آنها يك مسأله‌اى را مىخواستند از ايران ، يك وقت مىآمدند ، اگر ايران يك سستى مىكرد ، يك كشتى از انگلستان مىآمد در نزديكهاى درياهاى ما . همين اسباب اين مىشد كه اينها عقب‌نشينى مىكردند . از اين ور روسيه يك وقتى يك اولتيماتومى داده بود « 1 » و ارتشش هم شروع كرده بود به آمدن و در خود آنها هم اين را گفتند ، يك چيزى را از مجلس مىخواستند هيچ كس جرأت نمىكرد صحبت كند ، مرحوم مدرس رفت گفت ، حالا كه ما بايد از بين برويم چرا با دست خودمان از بين برويم ، بگذار آنها از بين ببرند . اين را ديگران هم قبول كردند و رأى بر خلاف دادند و هيچى هم نشد . اينها هميشه بنايشان اين است كه با هياهو و جنجال ، يا خودشان يا به دست نوكرهايشان هياهو كنند ، جنجال بكنند كه ما را عقب بنشانند و مسأله اين طور نيست . و من اميدوارم كه ان شاء اللَّه اين جنگ به زودى خاتمه پيدا كند و ان شاء اللَّه به نفع اسلام به نحو احسن خاتمه پيدا كند .\r\n\r\n\r\n","description":"","footnote":"\r\n( 1 ) - اشاره است به اولتيماتوم حكومت تزارى روسيه به ايران در اوائل جنگ جهانى اول\r\n","page_name":" 383 ","page_number":403},
  {"content":"\r\n\r\n\r\nلزوم حضور نيروها در مناطق جنگى\r\nيك مسأله ديگرى كه مىخواستم عرض كنم اين است كه حالا نزديك به ايام عيد است . من توقعم از آقايان ، از همه اين است كه يك لحظه فكر كنند به حال مردم ، يك لحظه فكر كنند به حال اين مادرهايى كه جوانهايشان در جبهه‌ها از دست رفته است يا عليل شده است و همين طور . از قرارى كه به من گفته‌اند مثلًا همينهايى كه بسيجى هستند فكر كردند كه ايام عيد را بيايند به اينجا . خوب ، شما مشغول يك عبادت بزرگ هستيد الآن ، شما بخواهيد جبهه را اگر خداى نخواسته رها كنيد و براى عيد چند روزى هم بياييد اينجا ، خوب ، چه بكنيد . عيد ! چه عيدى شما داريد ؟ شمايى كه در آنجا آن طور گرفتار هستيد و در آنجا بمبهاى مسموم به سر شما مىريزند ، خوب ، شما چه عيدى داريد كه حالا بياييد براى عيد جبهه را خالى بكنيد ؟ جبهه را قوى نگه داريد . عيد شما آن وقتى است كه شما جبهه را محكم نگه داريد و آنها را از صحنه بيرون بكنيد . و ان شاء اللَّه فتح بزرگتر و فتح نهايى را بكنيد . ان شاء اللَّه عيدها بعد مىآيد براى شما در همين جا ، جبرانش را ان شاء اللَّه خواهيد كرد . خداوند ان شاء اللَّه به همهء شما [ اجر دهد 
  ] .\r\n\r\nساده‌انديشان اصلاح طلب\r\nيك كلمه ديگرى هم عرض كنم كه بعضى اشخاصى كه به نظر انسان مىآيد مغرض هم نيستند ، به نظر انسان مىآيد كه متدين هم هستند ، اينها صحبت مىكنند از اينكه اصلاح چرا نمىشود ، بياييد اصلاح بكنيد ، جوانها تا كى كشته بشوند .\r\nاينها هم ديدشان ناقص است . اينها توجه به اين ندارند كه ما در اين وقتى كه هستيم ، با اين وضعى كه هستيم اگر چنانچه ، پيشنهاد صلح را قبول بكنيم و ما بنشينيم پشت ميزى كه صدام يك طرفش نشسته ، آقاى رئيس جمهور ما هم يك طرفش نشسته ، دنيا به ما چه مىگويد ؟ اسلام به ما چه مىگويد ؟ عراق به ما چه مىگويد ؟ ايران به ما چه مىگويد ؟ يك كسى كه چهار سال است ، پنج سال است - عراق كه چندين سال است - چهار پنج سال است گرفتارش هستيم كه هر چه توانسته كرده ، هر چه توانسته ، اگر كارى نكرده باشد نتوانسته ، و الّا آنچه توانسته اين عمل كرده و هر چه هم بتواند عمل\r\n\r\n","description":"","footnote":"","page_name":" 384 ","page_number":404},
  {"content":"\r\n\r\nمىكند و بعدها هم هر چه بتواند عمل مىكند ، ما اين را مهلتش بدهيم و بنشينيم با او صلح بكنيم ، « آقا ! خوب ، بسيار خوب شما تشريف ببريد ديگر به كشور خودتان و برويد و فلان ، و ما هم برويم سراغ كار خودمان » . اين با عزت اسلام نمىسازد . با شرف انسان نمىسازد . اين نمىشود كه يك همچو مطلبى بگوييم . آقايان اشتباه مىكنند ، خيال مىكنند كه خوب ، حالا ما جوان داديم ، من هم مىدانم كه بسيار ما خسارت ديديم ، بسيار ما جوان داديم ، لكن صلح كردن با يك كسى كه بعدش خنجر را از پشت محكمتر خواهد زد ، اين يك صلح شرافتمندانه است ؟ يك صلح عقلايى است ؟ و عجب اين است كه بعضى آقايان مىگويند كه چنانچه آنها آمده بودند توى كشور ما ، ما تا فرد آخر جوانهامان را مىداديم . خوب ، اين آن ملى گرايى است كه اسلام مخالف با آن هست مگر ما اسلام را كمتر از ملت خودمان مىدانيم ؟ اسلام را كمتر از كشور خودمان مىدانيم ؟ ما براى اسلام داريم فكر مىكنيم . ما ملت عراق را با ملت خودمان جدا نمىدانيم . ملت عراق همانى است كه الآن از ما هم آنجا ، بسيارى علماى ما هم در آنجا هستند ، كسان ديگر از ما هم هست . ما و آنها جدا از هم نيستيم . وقتى جداى از هم نيستيم ما بياييم فكر بكنيم كه اگر براى خاك ما بود تا فرد آخرمان كشته مىشد اشكال هم نداشت ، همانى كه مىگويد حالا ، چرا ؟ چرا اين قدر كشته مىدهيد ؟ مىگويد كه اگر براى [ وطن ما 
  ] ، آن وقتى كه آنها در خاك ما بودند تا آخر فرد را هم خوب بود بدهيم ، حالايى كه آنها رفته‌اند در يك جاى ديگر ، كنار رفتند با اينكه باز هم نرفتند ، حالا ديگر چرا ؟\r\nبنشينيم يك صلحى بكنيم ، يك صلح شرافتمندانه ! آيا شرافتمندانه است ؟ اين بر خلاف ديد اسلام نيست كه ما براى خاكمان همهء جوانها را بدهيم هيچ اشكالى هم نداشته باشد ، براى دينمان اگر يك جوان بدهيم اشكال دارد ؟ ما الآن براى دينمان داريم جنگ مىكنيم ، براى خاك جنگ نمىكنيم ، ما هر روزى كه جنگ تمام شد ، با روى گشاده ، آغوش باز همه ملت عراق را به آغوش مىگيريم و جنگ ديگر نداريم با آنها . جنگ ما جنگى است بين اسلام و كفر ، نه جنگى است ما بين يك كشور و يك كشور . ما بين اسلام و كفر است . امروز اگر ما عقب‌نشينى كنيم اسلام را شكست داديم . امروز ما نمىتوانيم\r\n\r\n","description":"","footnote":"","page_name":" 385 ","page_number":405},
  {"content":"\r\n\r\nعقب‌نشينى كنيم . ما امروز نمىتوانيم صلح كنيم با اينها . اينها اظهار صلح مىكنند از آن ور ، و از آن ور هم آن جنايتكاريها را مىكنند ، خوب ، اينها صلح طلب كه نيستند دروغ مىگويند ، بر فرض اينكه يك وقت هم سر [ عقل 
  ] بيايند ، اما جنايتكارى كه مسلماً جنايتش طورى است كه انسان نمىتواند با او بنشيند و اصلاح كند و يك چيزى را امضا كند ، آقاى رئيس جمهور ما آن طرفش را امضا كند ، آقاى صدام هم آن طرفش را ، آخر اين مسأله‌اى است كه مىپذيرد كسى از ما ؟ دنيا از ما مىپذيرد ؟ بر فرض اينكه قدرتهاى بزرگ مىگويند « خيلى خوب شد ، الحمد للَّه ما برديم مسأله را » برد آنهاست ديگر ، « ما مسأله را برديم » ، اما ملتها چه مىگويند به ما ؟ اسلام به ما چه مىگويد ؟ پيغمبر اسلام ، امام زمان به ما چه مىگويند ؟ خوب ، ما مسئول هستيم . بنا بر اين ، خوب است آقايان فكر بكنند و حرف بزنند . فكر بكنند و اشكال بكنند . من اميدوارم كه ان شاء اللَّه شما آقايان موفق باشيد در همه امور . و ما متوقع اين نيستيم كه شرق و غرب به ما كمك بكنند . ما كمكمان را از خدا مىخواهيم ، تا حالا هم كمك كرده و ما هم نتيجه‌اش را تا حالا ديديم و من اميدوارم از اين به بعد هم ببينيم ، به شرط اينكه ما هم خدمتگزار به اسلام باشيم ، خدمتگزار به خدا باشيم .  إِنْ تَنْصُرُوا اللَّهَ يَنْصُرْكُمْ  « 1 » ما هم نصرت بكنيم ان شاء اللَّه .\r\nو السلام عليكم و رحمة اللَّه\r\n\r\n\r\n","description":"","footnote":"\r\n( 1 ) - سورهء محمد ، آيهء 7 : « اگر خدا را يارى كنيد ، خدا هم شما را يارى مىكند » .\r\n","page_name":" 386 ","page_number":406},
  {"content":"\r\n\r\n\r\nحكم [ و موافقت با بخشنامهء چگونگى عفو محكومان و زندانيان 
  ]\r\nزمان : 16 اسفند 1362 / 2 جمادى الثانى 1404\r\nمكان : تهران ، جماران\r\nموضوع : موافقت با بخشنامهء چگونگى عفو محكومان و زندانيان\r\nمناسبت : 22 بهمن ( سالگرد پيروزى انقلاب اسلامى )\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى بنيانگذار جمهورى اسلامى ايران ، امام خمينى - دامت بركاته\r\nپس از عرض سلام ، نوشته زير به منظور عفو عيد نوروز به حضور مبارك تقديم مىگردد .\r\nكليه كسانى كه به حكم دادگاههاى عمومى ، انقلاب و ارتش محكوم شده و حكم محكوميت آنان تا 29 اسفند ماه 1362 صادر و قطعى شده و به كيفرهاى تعزيرى از قبيل حبس و جزاى نقدى و اقامت اجبارى محكوم گرديده‌اند ، در صورتى كه جزو اشخاص شرور نباشند ، به مناسبت ششمين سالگرد پيروزى انقلاب اسلامى ايران در 22 بهمن بشرح زير مشمول عفو رهبر كبير انقلاب قرار مىگيرند ، تشخيص شرارت آنان با دادستان مجرى حكم خواهد بود .\r\n( در ادامهء نامه ، موارد پيشنهادى همراه با ضوابط و شرايط مربوطه در ضمن 9 بند ذكر گرديده‌اند و در پايان چنين آمده است : )\r\nابلاغ اين فرمان از رسانه‌هاى گروهى به منزله ابلاغ رسمى تلقى مىشود . دادسراها مكلفند در مورد كسانى كه تا پايان اسفند سال 1362 حائز شرايط مندرج در بندهاى 3 و 4 قسمت الف و بند 7 قسمت الف و ب اين فرمان مىشوند مقررات عفو را اعمال نموده نتيجه را در اسرع وقت به اداره عفو و بخشودگى ارسال دارند . 15 / 12 / 62 ، رئيس ديوان عالى كشور - عبد الكريم موسوى اردبيلى 
  ] .\r\nبسمه تعالى\r\nموافقت مىشود . « 1 » - 16 / 12 / 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 387 ","page_number":407},
  {"content":"\r\n\r\n\r\nبيانات [ در جمع مسئولان بنياد مسكن انقلاب اسلامى ( رفع نياز محرومان ) 
  ]\r\nزمان : صبح 16 اسفند 1362 / 2 جمادى الثانى 1404\r\nمكان : تهران ، جماران\r\nموضوع : رفع نياز محرومين\r\nحضار : رسولى محلاتى ، سيد هاشم ( نمايندهء امام در بنياد مسكن ) ، سرپرستان و روحانيون بنيادهاى مسكن در مراكز استانها . اميدوارم با كوشش شما و تمامى افراد اين بنياد ، مردم محروم و مستضعف ما كه در طول تاريخ اسير خانها و سرمايه دارها بودند ، داراى مسكن شوند . لازم است دولت اسلامى هم كمكهاى لازم را به شما بنمايد . ان شاء اللَّه مردم ما كه هميشه به استضعاف كشيده شده بودند ، با تلاش و كوشش داراى همه چيز گردند . خدمت شما تنها به يك نسل نيست ، بلكه از خدمات شما نسلهاى آينده هم استفاده مىكنند . سعى كنيد محرومين را هميشه در نظر داشته باشيد و هر كارى كه مىكنيد ، خدا را در نظر بگيريد . ان شاء اللَّه موفق و مؤيد گرديد .\r\n\r\n","description":"","footnote":"","page_name":" 388 ","page_number":408},
  {"content":"\r\n\r\n\r\nبيانات [ در جمع مسئولان وزارت فرهنگ و ارشاد ( تلاش براى تحقق اسلام ) 
  ]\r\nزمان : صبح 20 اسفند 1362 / 6 جمادى الثانى 1404\r\nمكان : تهران ، جماران\r\nموضوع : تلاش همگانى براى تحقق اسلام\r\nحضار : خاتمى ، سيد محمد ( وزير فرهنگ و ارشاد اسلامى ) - بروجردى ، محمود ( قائم مقام وزارتخانه ) ، نمايندگان فرهنگى وزارت ارشاد اسلامى در خارج از كشور\r\nبسم اللَّه الرحمن الرحيم\r\nاميدوارم شما بتوانيد چهره اسلام را آن گونه كه هست نشان دهيد . امروز دولتها مىخواهند ايران را به صورت زننده‌اى به دنيا معرفى كنند . رسانه‌هاى گروهى و سازمانهاى آن چنانى وقتى پيروزى ايران و اسلام را مىبينند و يا وقتى مىفهمند كه عراق آن همه ظلم به ما كرده است ، به دروغ مسئلهء نقض حقوق بشر در ايران را عنوان مىكنند و ادعا مىكنند كه بهاييها در ايران هيچ آزادى ندارند و آنها به خاطر بهاييگرى زندان‌اند .\r\nحتى مىگويند زنان آبستن را در خيابانها مىكشند . آنها هر چه مىخواهند بگويند ، ولى شما بدانيد مردم محروم دنيا يعنى آنهايى كه وابسته به دولتها نيستند با ما هستند ، و بالاخره اسلام راه خودش را باز نموده و چهره‌اش را به همه نشان مىدهد . ما هم بايد هر كداممان به اندازه قدرتمان سعى كنيم تا در راه تحقق اسلام قدم برداريم . اميدوارم همه خصوصاً وزارت ارشاد بيشتر از ديگران زحمت بكشند تا همه را ارشاد نمايند . ان شاء اللَّه موفق شويد تا به اين كشورى كه از حيث فرهنگى هم عقب افتاده بود و هيچ كس در سابق براى اصلاح و ارشاد كارى انجام نمىداد ، خدمت كنيد .\r\n\r\n","description":"","footnote":"","page_name":" 389 ","page_number":409},
  {"content":"\r\n\r\n\r\nوكالت نامه [ به آقاى پسنديده نسبت به هبهء سهم الارث به فقرا 
  ]\r\nزمان : 26 اسفند 1362 / 12 جمادى الثانى 1404\r\nمكان : تهران ، جماران\r\nموضوع : اعطاى وكالت براى هبهء سهم الارث به فقرا\r\nمخاطب : پسنديده ، سيد مرتضى\r\nبسمه تعالى\r\nحضور محترم حضرت حجت الاسلام و المسلمين آقاى پسنديده - دامت بركاته\r\nنظر به اينكه زمينها و آب و صحراى خمين ، سهم الارث پدرى متعلق به حضرت عالى و اين جانب و مرحوم آقا سيد نور الدين هندى « 1 » رحمة اللَّه مىباشد ، و ورثهء آن مرحوم قصد تفكيك و افراز « 2 » يا هر نوع اقدام ديگرى نسبت به آب و ملك فوق را دارند ، بدين وسيله به حضرت عالى وكالت و حق وكالت به غير داده مىشود كه هر گونه صلاح مىدانيد نسبت به افراز و تفكيك و فروش و تقسيم و واگذارى و اجاره و يا هر نوع اقدام ديگرى با اسقاط خيارات حتى غَبْن « 3 » و دريافت وجوه اقدام فرماييد . و السلام عليكم و رحمة اللَّه و بركاته .\r\n12 جمادى الثانيه 1404 قمرى .\r\nروح اللَّه الموسوي الخمينى\r\nبسمه تعالى\r\nپوشيده نباشد كه اين جانب حق خود را واگذار نمودم به كسانى كه خانه ساخته يا مىخواهند بسازند از فقرا و مستمندان .\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - برادر امام خمينى\r\n( 2 ) - جدا كردن چيزى از چيز ديگر\r\n( 3 ) - زيان در خريد و فروش معامله\r\n","page_name":" 390 ","page_number":410},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 27 اسفند 1362 / 13 جمادى الثانى 1404\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ محضر مبارك حضرت آيت اللَّه العظمى امام خمينى - مد ظله العالى - رهبر كبير انقلاب و بنيانگذار جمهورى اسلامى ايران\r\nاحتراماً ، به پيوست آمار 58 نفر از محكومين دادگاههاى انقلاب اسلامى چهار شهر در اجراى بخشنامهء 15595 / 1 - 29 / 3 / 62 شوراي عالى قضايى و 128 نفر از محكومين دادسراهاى عمومى و انقلاب كه از طريق ادارهء عفو و بخشودگى و اصل و استحقاق عفو و تخفيف مجازات دارند تقديم مىگردد .\r\nرئيس ديوان عالى كشور - عبد الكريم موسوى اردبيلى 
  ] .\r\nبسمه تعالى\r\nموافقت مىشود .\r\n27 / 12 / 62\r\nروح اللَّه الموسوي الخمينى\r\n\r\n","description":"","footnote":"","page_name":" 391 ","page_number":411},
  {"content":"\r\n\r\n\r\nنامه [ به آقاى محسن رضايى ( ادامهء كارهاى اطلاعاتى تا تشكيل وزارت اطلاعات ) 
  ]\r\nزمان : 29 اسفند 1362 / 15 جمادى الثانى 1404\r\nمكان : تهران ، جماران\r\nموضوع : تعيين وضع نيروهاى اطلاعاتى تا تشكيل وزارت اطلاعات\r\nمخاطب : رضايى ، محسن ( فرمانده سپاه پاسداران )\r\nبسمه تعالى\r\nلازم است تا تشكيل وزارت اطلاعات ، كارهاى اطلاعاتى به همان نحو كه تا كنون جريان داشته عمل شود ، و مأمورين اطلاعاتى به كار خود به طور فعال ادامه دهند در ارگانهايى كه هستند . « 1 » - 29 اسفند 62\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - مرقومهء امام خمينى در پاسخ به درخواست مورخ 27 / 12 / 62 آقاى محسن رضايى فرمانده كل سپاه پاسداران انقلاب اسلامى و تأكيد شهيد محلاتى صادر شد . ايشان در نامهء خود با اشاره به ضرورت انجام كارهاى اطلاعاتى به صورت متمركز و در جبهه‌ها به منظور مقابله با دشمن بعثى - صهيونيستى - با توجه به اينكه همزمان تشكيل وزارت اطلاعات و متمركز نمودن واحدهاى اطلاعاتى و امنيتى متعدد ، در دستور كار دولت بوده است - از معظم له كسب تكليف كرده است\r\n","page_name":" 392 ","page_number":412},
  {"content":"\r\n\r\n\r\nپاسخ استفتاء [ در مورد دو مسئلهء شرعى 
  ]\r\nزمان : 1362 ه . ش . / 1404 ه . ق\r\nمكان : تهران ، جماران\r\nموضوع : پاسخ استفتاء اتلاف مال مدّعى توسط مدّعى عليه ؛ مطالبهء خسارات اقامهء دعوى\r\n[ بسم اللَّه الرحمن الرحيم 1 - در مواردى كه مدعى به مال معين يا غير معين باشد و مدعى بترسد در طول محاكمه مدعى عليه مال مدعى به را اتلاف كرده ، از بين ببرد ، يا خود را به صورت مفلس در بياورد . آيا مىتواند از محكمه در خواست توقيف آن مال معين يا مال ديگر مدعى را بنمايد يا خير ؟ 
  ] .\r\nبسمه تعالى\r\nدر هر دو فرض اگر شواهد و قراينى بر محق بودن مدعى است و نيز قرائنى هست بر اينكه مدعى عليه در صدد اتلاف عين يا افلاس خود است ، تأمين مذكور مانع ندارد .\r\nلكن با شرط بر مدعى كه اگر از ناحيهء تأمين ، ضررى بر مدعى عليه وارد شد جبران نمايد .\r\nروح اللَّه الموسوي الخمينى\r\n[ 2 - آيا شخصى كه در محكمه حاكم شده ، ولى در راه احقاق حقش خساراتى و هزينه‌هايى را متحمل شده از محكوم كه سبب خسارات اين شده بگيرد يا خير ؟ 
  ] .\r\nبسمه تعالى\r\nحق ندارد بگيرد .\r\nروح اللَّه الموسوي الخمينى\r\n\r\n","description":"","footnote":"","page_name":" 393 ","page_number":413},
  {"content":"\r\n\r\n\r\nپيام راديو - تلويزيونى [ به ملت ايران در آغاز سال نو ( عيد از ديدگاه اهل معرفت ) 
  ]\r\nزمان : صبح 1 فروردين 1363 / 17 جمادى الثانى 1404\r\nمكان : تهران ، جماران\r\nموضوع : پيام راديو تلويزيونى به مناسبت عيد نوروز\r\nمخاطب : ملت ايران\r\nبسم اللَّه الرحمن الرحيم\r\n\r\nدر آرزوى برافراشته شدن پرچم اسلام در جهان\r\nاز خداى تبارك و تعالى خواستارم كه به بركت حضرت ولى امر - سلام اللَّه عليه كه اين كشور ، كشور اوست ، اين سال جديد را بر همهء مسلمين جهان خصوصاً بر ملت عزيز ما مبارك كند . مبارك باد اين پيروزى بزرگ اسلام بر كفر ، و مبارك باد اين جهاد بزرگ مجاهدين ما در راه اسلام . ان شاء اللَّه اين روز عيد مبارك باشد بر همه . و اميد است كه خداى تبارك و تعالى با عنايات خاص خودشان اين ملت را ، همان طورى كه تا كنون به پيروزى رسيده است به پيروزى بيشتر برساند . و اميدوارم كه خداى تبارك و تعالى شهدايى كه در اين پيروزى جان خودشان را از دست دادند ، به رحمت خودش و اصل كند و به همه ملت ما ، خصوصاً به بازماندگان شهدا و به مجروحين و معلولين ما و به مفقودين و به خانواده‌هاى همه اينها ، به همه مجاهدين از هر طريقى كه هستند ، از هر قشرى كه هستند ان شاء اللَّه اين عيد مبارك باشد . و در سايه عنايات حق تعالى و در سايه عنايات حضرت ولى امر - سلام اللَّه عليه - روحى فداه ، اين ملت آن چيزى را كه خداى تبارك و تعالى از او خواسته است به او برساند و دست ستمكاران را از اين كشور كوتاه كند . اين عيد و اين روز جديد طليعه‌اى است ان شاء اللَّه بر اينكه اين ملت به آن خواستى كه دارد ، به آن خواستى كه آن خواست ، خواست خداى تبارك و تعالى است به زودى برسد و همان طورى كه تا كنون با قدرت به پيش رفته است و دست ستمكاران را از اين كشور كوتاه كرده است ، باز هم با همين قدرت به پيش برود و كشور خودش را نگه دارد .\r\n\r\n","description":"","footnote":"","page_name":" 394 ","page_number":414},
  {"content":"\r\n\r\nو اميدوارم كه اسلام پرچم خودش را بر سر همه مسلمين جهان افراشته كند و دست ستمكاران را از كشورهاى اسلامى كوتاه كند ، و اين ملت را توفيق بدهد كه در راه رضاى او صرف بشود ، و در راه رضاى او عمل كند .\r\n\r\nبرداشت اهل معرفت از عيد\r\nالبته عيدهايى كه اسلام تأسيس فرموده است برداشتهاى مختلفى از آن به حسب نظرهاى مختلفى كه اهل نظر دارند و به حسب قشرهاى مختلفى كه برخورد مىكنند با آن بسيار مختلف است . آن برداشتى كه اهل معرفت از عيد مىكنند ، با آن برداشتى كه ديگران مىكنند بسيار مختلف است . آنها بعد از اينكه در ماه مبارك رمضان آن رياضتها را مىكشند و كشيدند ، روز عيد روز لقاى آنهاست ، لقاء اللَّه است آن روز براى آنها .\r\nا لِغَيرِكَ مِن ظُهورِ ما لَيْسَ لَكَ « 1 »\r\nآنها همه چيز را از او مىدانند و آن روز را عيد مىكنند براى اينكه بعد از رياضات يوم ورود است به حضرت . و عيد قربان را بعد از اينكه تمام عزيزان خودشان را از دست دادند مهيا براى ملاقات مىشوند . آن هم ملاقات است بعد از اينكه نفس خودشان را كشتند و هر چه عزيز است در راه خدا از آن گذشتند ، آن وقت است كه روز لقاست . و جمعه هم اجتماعاتى كه مسلمين با هم مىكنند مهيا مىشوند اهل معرفت براى لقاء اللَّه . پس برداشت آنها از عيد ، غير برداشت ماست و ما هم اميدواريم كه به تبع اولياء خدا به جلوه‌اى از آن جلوه‌ها برسيم و ذره‌اى از آن معارف در قلب ما واقع بشود .\r\nو اميدواريم كه ملت ما همان طورى كه جوانان ما تحول پيدا كردند و راه صد ساله را با يك شب پيمودند ، اين تحول نصيب ملت ما همه بشود . به حمد اللَّه نسيمى از اين مسائل در اين كشور وزيده است ، و لهذا پيروزيهايى كه ما داريم پيروزيهايى نيست كه مال يك ملت چهل ميليونى كه داراى هيچ نيست باشد ، اينها پيروزىاى است كه اسلام براى ما آورده است ، خداى تبارك و تعالى به ما عنايت فرموده است . هر كس از شرق و غرب هر چه مىخواهد بگويد ، ما راه خودمان را داريم مىرويم . و اميدواريم كه اين راه را به آخر\r\n\r\n\r\n","description":"","footnote":"\r\n( 1 ) - « براى جز تو چه ظهورى است كه براى تو نيست » . مفاتيح الجنان ، اعمال ماه ذيحجّه ، دعاى عرفه .\r\n","page_name":" 395 ","page_number":415},
  {"content":"\r\n\r\nبرسانيم . آنها البته از باب اينكه ناراحت هستند از اينكه دست‌شان از منافع خودشان در اين كشور كوتاه شده است ، و خوف اين را دارند كه از كشورهاى ديگر هم كوتاه بشود ، اين است كه توطئه‌هاى خودشان را مىكنند و خواهند كرد بعد از اين ، و خداى تبارك و تعالى هم اين توطئه‌ها را خنثى خواهد كرد ان شاء اللَّه . و من اميدوارم كه به يمن بركات حضرت صاحب - سلام اللَّه عليه و روحى فداه - اين كشور ، كشور پيشرفته‌اى بشود از حيث اخلاق ، از حيث ديانت ، از حيث معنويات و از حيث همه چيزها ، ماديات و همه چيز . و به حمد اللَّه ما هر روزى را كه مىگذرانيم از روز سابق براى ما بهتر است . و من اميدوارم كه اين سال بهتر از همه سالها باشد و خداوند همه را توفيق بدهد كه قدر نعمت‌هاى خدا را بدانند و بدانند كه همه چيز از اوست . اگر همه چيز را از او دانستند ديگر در هيچ چيز ناراحت نمىشوند . ناراحتيها براى اين است كه انسان از خودش مىبيند . ما در فقدان عزيزانمان كه ناراحت مىشويم براى اينكه ، اينها را از خودمان مىدانيم . اگر ما همه را از خدا بدانيم و ببينيم كه اينها نعمتى هست كه خدا داده ، نعمتى هست كه خدا مىبرد پيش خودش ، شهدا مهمان خدا هستند ، اگر اينها را ما واقعاً در قلبمان ادراك بكنيم . عيد مىشود براى كسانى كه شهيد دارند ، عيد مىشود براى كسانى كه مجروح شدند ، عيد مىشود براى كسانى كه در راه خدا عزيزان خودشان را از دست دادند ، براى اينكه اين عزيزان ، عزيزان خدا هستند ، اينها همه از او هستند .\r\n\r\nمجامع بين المللى مدافع جنايات صدام\r\nو من اميدوارم كه اين حس و اين ايمان در ما پيدا بشود و تقويت بشود اميدوارم كه اين مسلمين به خود بيايند . شما مىبينيد كه در حالى كه صدام آن كار را كرد ، آن جرم را مرتكب شد ، ما را محكوم كردند به جاى اينكه اينها بنشينند با هم و بگويند كسى كه روى مسلمين ، روى ملت عرب ، روى ملت غير عرب ، روى فارس ، روى همه ، بمب‌هاى شيميايى مىريزد ، اين محكوم است در دنيا ، لكن مجامع دنيا يك كلمه‌اى مىگويند ، باز هم مىگويند باز معلوم نيست كه مال آنجا باشد ، معلوم نيست كه اينها آن باشد و ما را\r\n\r\n","description":"","footnote":"","page_name":" 396 ","page_number":416},
  {"content":"\r\n\r\nمحكوم مىكنند . در مقابلش در عين حالى كه سازمان بين المللى « 1 » اين مسأله را تعقيب دارد مىكند ، دنبالش بىفاصله ايران را براى نقض حقوق محكوم مىكند . اين توطئه است براى پوشاندن او . يا بعدها نمىگويند ، يا اگر بگويند با اين توطئه مىخواهند روپوشى از آن بكنند ، لكن ما متوسل هستيم به خداى تبارك و تعالى . و اميدواريم كه اين سالى كه مىآيد يك سال پر بركتى براى اين كشور و براى مسلمانها باشد . و اميدواريم كه خداوند تبارك و تعالى ما را توفيق بدهد كه در خدمت او باشيم .\r\nوقتى در خدمت او هستيم از چيزى باك نداريم . و اميدوارم كه اين سال باز مبارك باشد بر همه قشرهاى ملت و همه كسانى كه در زير سايه جمهورى اسلامى هستند و بر همه ملتهاى ضعيف .\r\nو السلام عليكم و رحمة اللَّه\r\n\r\n\r\n","description":"","footnote":"\r\n( 1 ) - سازمان ملل .\r\n","page_name":" 397 ","page_number":417},
  {"content":"\r\n\r\n\r\nنامه [ به فرمانده سپاه و دادستان انقلاب تهران ( لزوم همكارى در امور اطلاعاتى ) 
  ]\r\nزمان : 7 فروردين 1363 / 23 جمادى الثانى 1404\r\nمكان : تهران ، جماران\r\nموضوع : لزوم همكارى فعال دادستانى و سپاه در امور اطلاعاتى\r\nمخاطب : دادستان انقلاب اسلامى تهران - فرماندهء سپاه پاسداران انقلاب اسلامى\r\n[ بسمه تعالى . محضر مبارك امام بزرگوار سلام عليكم\r\nهمان گونه كه در مرقومهء اخير امر فرموديد برادران سپاه در واحد اطلاعات و بررسيهاى سياسى - تأمينى فعالانه به كار خود ادامه مىدهند ، اما در اين رابطه لازم است همكاريهاى وسيع دادستانى انقلاب اسلامى تهران كه از حدود 2 - 3 ماه پيش به كلى قطع شده است مجدداً ( كما فى السابق ) صورت پذيرد تا همهء امكانات جمهورى اسلامى در مبارزهء با ضد انقلاب به كار گرفته شود . و همان گونه كه قانون مصوبهء مجلس شوراى اسلامى مشخص نموده كار اطلاعاتى ( حد اقل تا تشكيل وزارت اطلاعات ) به شكل سابق ادامه پيدا كند . لذا خواهشمند است اوامر لازم در اين مورد را صادر فرماييد .\r\nبا عرض پوزش - ملتمس دعا : محسن رضايى 
  ] .\r\nبسمه تعالى\r\nتا تشكيل وزارت اطلاعات لازم است دادستانى انقلاب اسلامى تهران چون گذشته با سپاه پاسداران در امر اطلاعاتى همكارى فعال نمايند تا ان شاء اللَّه تعالى ريشهء ضد انقلاب هر چه زودتر قطع گردد . اميد است آقايان در اين موقع حساس از اختلاف اجتناب نمايند و كارهاى جمهورى را از خود بدانند .\r\n7 فروردين 63\r\nروح اللَّه الموسوي الخمينى\r\n\r\n","description":"","footnote":"","page_name":" 398 ","page_number":418},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 16 فروردين 1363 / 3 رجب 1404\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى - مد ظله العالى - رهبر كبير انقلاب و بنيانگذار جمهورى اسلامى ايران\r\nاحتراماً ، به پيوست آمار دويست و بيست و دو نفر از محكومين دادگاههاى انقلاب اسلامى سه شهر در اجراى بخشنامه 15595 / 1 - 29 / 3 / 62 شوراي عالى قضايى و شصت و يك نفر از محكومين دادگاههاى انقلاب دو شهر كه از طريق اداره عفو و بخشودگى و اصل و استحقاق عفو و تخفيف مجازات دارند تقديم مىگردد .\r\nعبد الكريم موسوى اردبيلى رئيس ديوان عالى كشور 
  ] .\r\nبسمه تعالى\r\nموافقت مىشود . « 1 » - 16 / 1 / 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى\r\n","page_name":" 399 ","page_number":419},
  {"content":"\r\n\r\n\r\nنامه [ به نخست وزير ( تشكيل هيأت رسيدگى به پرونده‌هاى قضايى بنياد مستضعفان ) 
  ]\r\nزمان : 16 فروردين 1363 / 3 رجب 1404\r\nمكان : تهران ، جماران\r\nموضوع : تشكيل هيأت رسيدگى به پرونده‌هاى قضايى مربوط به بنياد مستضعفان\r\nمخاطب : موسوى ، مير حسين ( نخست وزير )\r\n[ بسمه تعالى\r\nمحضر مبارك آيت اللَّه العظمى امام خمينى - دام ظله العالى\r\nبعد التحيّة ، تقاضا مىشود براى رفع ابهام و عدم تخطى از حكم ولى امر و مقام رهبرى راجع به نظريات پيوست كه حاكم شرع و دادستان مستقر در بنياد مستضعفان داده‌اند اظهار نظر فرماييد .\r\n25 / 12 / 62 - دادستان كل كشور يوسف صانعى 
  ] .\r\nبسمه تعالى\r\nجناب آقاى نخست وزير مسئول بنياد مستضعفان موظف‌اند هيأتى را كه مطلع و مورد اطمينان است براى رسيدگى به درخواست سرپرست دادسراى انقلاب اسلامى مستقر در بنياد مستضعفان تعيين نمايند تا تشخيص موضوعات مذكور را بدهند .\r\n16 / 1 / 63\r\nروح اللَّه الموسوي الخمينى\r\n\r\n","description":"","footnote":"","page_name":" 400 ","page_number":420},
  {"content":"\r\n\r\n\r\nسخنرانى [ در جمع اعضاى مكتبهاى اسلامى قم و مسجد جامع نارمك ( نقش بانوان ) 
  ]\r\nزمان : صبح 19 فروردين 1363 / 6 رجب 1404\r\nمكان : تهران ، جماران\r\nموضوع : نقش بانوان در جامعه\r\nحضار : بانوان اعضاى مكتبهاى اسلامى قم و مسجد جامع نارمك\r\nبسم اللَّه الرحمن الرحيم\r\n\r\nظلم‌هاى رژيم پهلوى به بانوان ايران\r\nموجب تشكر است كه خواهران ، بانوان محترم در اين مجلس آمدند تا من بعض چيزهايى كه بر خواهران ما ، در دوره‌هاى سابق گذشت و آنچه كه نقش زنها بود در طول تاريخ صد و چند ساله ايران ، عرض كنم . در رژيم طاغوتى پهلوى آن ظلمى كه به بانوان محترم ايران شد ، به مردها آن ظلم نشد . بانوانى كه مقيد بودند به اينكه بر طبق اسلام عمل كنند و موافق آنچه كه اسلام امر كرده است زى خودشان را قرار بدهند ، در آن رژيم در زمان رضا شاه به وضعى و در زمان محمد رضا به وضع ديگر . زمان رضا شاه ، كه من يادم است و خوب است كه شماها يادتان نيست ، آنچه بر بانوان گذشت قابل توصيف نيست . آن ظلمى كه بر اين قشر از ملت در آن دوران گذشت نمىشود بيان كرد . آن فشارى كه بر اينها وارد شد و آن مصيبتها كه اينها تحمل كردند در زمان آن شاه فاسد نمىشود گفت كه چه اندازه بود . در زمان محمد رضا آن عصر و آن وضع تبديل شد به يك وضع ديگرى كه عمق جنايت زيادتر بوده از زمان او . او با قلدرى و فشار و زدن و گرفتن و چادر پاره كردن و دست به گيسهاى زنها گرفتن و كشاندن و اينها گذراند ، و اين اساساً بر خلاف عفت زنها قيام كرد . يعنى بر خلاف همه چيز ايران ، يكيش هم زنهاى ايران بودند كه اينها با يك وضع خاصى و با يك توطئهء خاصى اينها را مىخواستند كه به فساد بكشند و عفت را از جامعه ما بر دارند . و به حمد اللَّه بانوان ايران مقاومت كردند و جز يك دسته‌اى كه جزء دار و دستهء خود آنها بودند و غربزده بودند و با رژيم او مناسب بودند ، ساير خواهرها\r\n\r\n","description":"","footnote":"","page_name":" 401 ","page_number":421},
  {"content":"\r\n\r\nمقاومت كردند . بنا بر اين ، اسلام كه در ايران زنده شد ، آن خدمتى را كه به بانوان كرده است و خواهد كرد ارزشش به اندازه‌اى است كه نمىتوانيم ما توصيف كنيم . اگر نبود اين انقلاب و نبود اين تغيير و تحولى كه در ايران واقع شده بود ، بعد از چند سال ديگر اثرى از اخلاق اسلامى در ايران نبود .\r\n\r\nنقش برتر بانوان در نهضتهاى اخير ايران\r\nو به حمد اللَّه اين مسأله حل شد و حالا طورى شده است كه خانمها همدوش با ساير برادران در تحصيل علم و عرفان و فلسفه و تمام شعب علم و ان شاء اللَّه صنعت ، فعاليت مىكنند . آن وقت مىگفتند كه نيمى از جمعيت ايران كه در پرده هستند ديگر كارى ازشان نمىآيد . نه اينكه مىخواستند كارى ازشان بيايد ، براى اينكه مردها را هم آنها محروم كردند از كارهاى فعال ، بلكه مىخواستند كه اينها را وارد كنند در جامعه به آن ترتيبى كه خود آنها و رفقا و همراهان آنها بودند و به فساد بكشند جامعه را . و خداوند خواست كه موفق نشدند . و شما بانوان امروز موجب افتخار هستيد كه همان طورى كه برادران شما در حوزه‌ها مشغول تحصيل و تدريس و ساير كارهاى اسلامى هستند ، شماها هم با آنها هستيد و اميدوارم فعالتر باشيد . و البته بايد شما توجه بكنيد و عكس عمل آن چيزى كه در رژيم سابق گذشت ، شما عمل كنيد . آنها اخلاق اسلامى را مىخواستند ببرند و به جاى او اخلاق اروپايى بنشانند . شما عكس عمل او را كنيد كه بعضى از اين گولخوردههايى كه باز در ايران ممكن است پيدا بشوند ، تحت تأثير شما واقع بشوند و آنها هم به طريقه شما عمل بكنند .\r\nو اما نقش زنها در جامعه آن قدرى كه من يادم است و آن قدرى كه تاريخ به ما گفته است ، در چند نهضت كه در ايران واقع شد ، نهضت تنباكو ، نهضت مشروطه ، قضيه پانزده خرداد ، نقش زنها بالاتر از مردها اگر نبود ، كمتر نبود . آنان در ميدانها حاضر شدند و به واسطهء حضور آنها در ميدانها ، مردها اگر قوتشان كم بود ، زياد شد ، و اگر قوى بودند دو چندان شد . و آنچه كه خود شما شاهد بوديد در اين نهضت اسلامى و انقلاب اسلامى حاضر است ، در اين انقلاب اسلامى نقش شما بانوان از نقش مردها بالاتر بود . يعنى شما\r\n\r\n","description":"","footnote":"","page_name":" 402 ","page_number":422},
  {"content":"\r\n\r\nهم خودتان فعاليت مىكرديد و هم مردها را به فعاليت مىكشانديد . بنا بر اين افتخارى كه شما ايجاد كرديد قابل تقدير فراوان است .\r\n\r\nلزوم حضور زنان در صحنه‌هاى مختلف كشور\r\nو شما بايد در همه صحنه‌ها و ميدانها آن قدرى كه اسلام اجازه داده وارد باشيد . مثل انتخابات كه امروز عملى است كه بايد انجام بگيرد و صحبت روز است در ايران ، خانمها همان طورى كه مردها فعاليت مىكنند براى انتخابات ، خانمها هم بايد فعاليت بكنند براى اينكه فرقى ما بين شما و ديگران در سرنوشتتان نيست . سرنوشت ايران ، سرنوشت همه است . يعنى آن قدرى كه اسلام خدمت به شما كرد ، به مردها آن قدر خدمت نكرد .\r\nاسلام ، شما را حفظ كرد و شما متقابلًا اسلام را حفظ بكنيد . حفظ اسلام به اين است كه اين انتخابات كه مىخواهد مجلس دوم را متحقق كند ، بدانيد كه انتخابات از امورى است كه در سرنوشت شما و در سرنوشت ما نقش مهم دارد ، و بالاترين نقش است ، و اين انتخابات است كه همه امور كشور را چه در داخل و چه در خارج بايد بگذراند . و لهذا بايد شما خانمها يك نقش بسيار فعال داشته باشيد كه خداى نخواسته ، مجلس يك مجلسى نشود كه به واسطهء ورود بعض عناصر غير صالح بتدريج كشانده بشود به طرف شرق يا به غرب ، و همان بشود كه در زمان سابق بود و همان بگذرد بر ما و شما كه در زمان سابق مىگذشت .\r\nبه حمد اللَّه امروز مجلسى كه به پا بشود ، اين مجلس اميدوارم كه بهتر از مجلس سابق باشد و به حمد اللَّه خواهد شد . براى اينكه همه قشرها مشغول فعاليت هستند و كسانى كه بررسى كردند از اين مسائل ، امروز مىگويند مردم در صحنه هستند و خودشان هم نظر دارند . بايد همهء شما در اين امر نظر داشته باشيد ، در امور سياسى نظر داشته باشيد . براى اينكه امور سياسى مخصوص يك طبقه نيست ، همان طورى كه علم مخصوص يك طبقه نيست . همان طورى كه مردها بايد در امور سياسى دخالت كنند و جامعهء خودشان را حفظ كنند ، زنها هم بايد دخالت كنند و جامعه را حفظ كنند . زنها هم بايد در فعاليتهاى اجتماعى و سياسى همدوش مردها باشند ، البته با حفظ آن چيزى كه اسلام فرموده است ،\r\n\r\n","description":"","footnote":"","page_name":" 403 ","page_number":423},
  {"content":"\r\n\r\nكه به حمد اللَّه امروز در ايران جارى است .\r\n\r\nنااميد كردن دشمنان با شركت فعال در انتخابات\r\nو من اميدوارم كه مجلس يك مجلس بسيار خوبى باشد ، و مجلسى باشد كه با آزادى ، همهء ملت شركت كنند و اعتنا به اينكه به ما بعدها خواهند گفت چه ، نكنند . براى اينكه آنهايى كه با ما دشمن‌اند ، امروز در فعاليت هستند كه اين مجلس را لوث كنند . در خارج و داخل فعاليت هست و شما بايد آن فعاليتها را با حضور خودتان ، با اجتماع خودتان ، با رفتن خودتان بر سر صندوقهاى انتخابات ، آنها را همه را خنثى كنيد .\r\nو مجلس اگر باشد ، ان شاء اللَّه مجلس خوب باشد . با داشتن علما و قانوندانهاى ، حقوقدانهاى نگهبان ، شوراى نگهبان ، ما آرام هست دلمان ، براى اينكه در مجلس ان شاء اللَّه مسائلى بر خلاف اسلام و بر خلاف مصالح مسلمين نخواهد گذشت ، و اگر اشتباهى در مجلس واقع بشود ، شوراى محترم نگهبان كه در اين دوره با كمال قدرت و استقلال عمل كرد ، در دوره‌هاى ديگر هم همين طور باشد ، و اين ملت را و اين دولت را و اين كشور را به پيش ببرد . و اميدوارم كه جنگ هم به نفع ايران تمام بشود ، و دست و پا كردنهايى كه الآن در تمام دنيا دارند دست و پا مىكنند براى اينكه ، صدام را حفظش كنند ، نتوانند يك همچو امرى را انجام بدهند ، و اين جانى را نتوانند به جاى خودش حفظ كنند ، و جنگ به خوبى ان شاء اللَّه تمام بشود . و همه شما و ما مشغول فعاليت براى اينكه از حيث معنويت و از حيث ماديت اين كشور را به پيش ببريم . و ان شاء اللَّه اين كشور را به نحو شايسته اسلامى كنيم كه الگو بشود از براى تمام كشورهاى اسلامى . و شما مطلعيد كه اين عده‌اى كه آمدند براى رسيدگى به جنايت بزرگ صدام كه بشريت را تهديد مىكند ، گزارش دادند ، لكن آنهايى كه بايد محكوم كنند صدام را محكوم نكرده بودند و بهتر اين بود كه اينها را نفرستند كه مشت خودشان را در دنيا باز نكنند . آنهائى كه ادعا مىكنند كه ما مستقل هستيم و ما حامى بشر هستيم ، اينها مشتشان باز شد و نتوانستند به واسطهء ملاحظاتى كه از شرق و غرب داشتند ، نتوانستند به اسم ، عراق را محكوم كنند ، و به طور كلى گفتند كه مواد شيميايى را هر كه استعمال كند ، محكوم است . ديگر اين كى هست كه مواد شيميايى را محكوم مىكنند كه آنها محكوم\r\n\r\n","description":"","footnote":"","page_name":" 404 ","page_number":424},
  {"content":"\r\n\r\nمىكنند ، اين را ديگر نتوانستند بگويند . بهتر اين بود كه اينها اقدام به اين عمل نكنند و ما خودمان بدون اينكه به اين جنايتها دست بزنيم ، با مشت محكم ان شاء اللَّه صدام را و حزب بعث را به كنار مىزنيم و ملت عراق را آزاد مىكنيم از اين قيد و بندى كه اين مرد فاسق به آنها گذاشته است .\r\nمن از خداى تبارك و تعالى ، توفيق شما بانوان و خواهران را مىخواهم كه هم در علم كوشا باشيد ، و هم در عمل و هم در تهذيب اخلاق . همان طورى كه علم تنها فايده ندارد ، و تهذيب تنها كوركورانه فايده ندارد . علم و تهذيب نفس است كه انسان را به مقام انسانيت مىرساند . و من از خداى تبارك و تعالى خواستارم كه شما بانوان را موفق كند و ساير خواهران كه در سطح ايران هستند ، و همين طور برادران را موفق كند ، كه اين دو جناح را كه جناح علم و عمل باشد ، توأم با اخلاق اسلامى به پيش ببرد و اسلام در ايران پياده بشود به آن طورى كه خداى تبارك و تعالى مىخواهد .\r\nو السلام عليكم و رحمة اللَّه و بركاته .\r\n\r\n","description":"","footnote":"","page_name":" 405 ","page_number":425},
  {"content":"\r\n\r\n\r\nنامه [ به اتاق بازرگانى ( موافقت با ساخت مدرسهء علميه براى خواهران ) 
  ]\r\nزمان : 27 فروردين 1363 / 14 رجب 1404\r\nمكان : تهران ، جماران\r\nموضوع : اجازه كمك مالى براى ساخت مدرسهء علميه\r\nمخاطب : اتاق بازرگانى و صنايع و معادن\r\n[ بسم اللَّه الرحمن الرحيم . . . احتراماً باستحضار عالى مىرساند . اتاق بازرگانى و صنايع و معادن ايران يك نهاد اقتصادى متعلق به بخش خصوصى است كه از بودجه دولت استفاده نمىنمايد و كار اتاق مشورت دادن بمديران صنايع و بازرگانان و صدور كارت و رابط بين بخش خصوصى و دولت مىباشد و مسئولين فعلى آن مفتخراند كه در آغاز پيروزى انقلاب اسلامى ايران از طرف آن حضرت با ابلاغ شهيد مظلوم دكتر بهشتى اداره امور اتاق را عهده‌دار شدند ، و به پيروى از اصل ولايت فقيه تا كنون به منظور اسلامى شدن اقتصاد اين سرزمين حد اكثر تلاش و كوشش را داشته و اميد است كه مساعى آنها در راه بثمر رساندن اهداف انقلاب اسلامى در حدى باشد كه مشمول عنايات حضرت بقية اللَّه الاعظم - ارواحنا له و لمقدمه الفداء - واقع شده و با ارجاع وظائف بيشتر از طرف آن امام بزرگوار افتخارات بيشترى نصيب خدمتگزاران اتاق ايران گردد . اكنون كه حضرت آيت اللَّه آقاى امامى كاشانى در نظر دارند در جوار مدرسه شهيد مطهرى يك مدرسه جهت تربيت خواهران طلبه ايجاد نمايند كه هزينه آن مبلغى در حدود بيست و پنج ميليون تومان پيش‌بينى شده و به اتاق پيشنهاد شده هزينه ساختمان مذكور را بپردازد اين اتاق در گذشته حسب الامر آن رهبر عاليقدر كمك‌هائى به كميته امداد و كميته آسيب ديدگان جنگ تحميلى نموده است . افتخار دارد چنانچه مصلحت بدانند اتاق در اين مهم نيز انجام وظيفه نموده هزينه ساختمان مذكور را پرداخت نمايد . موافقت آن حضرت با اين استدعا علاوه بر افتخار بزرگى كه نصيب اين اتاق خواهد نمود ، موجب دلگرمى خدمتگزاران اتاق در انجام وظائفى كه در راه تداوم انقلاب به عهده دارند مىباشد . با مسألت از درگاه خداى تبارك و تعالى براى تداوم بقاى سايه آن رهبر و امام بزرگوار بر سر امت اسلام . و السلام عليكم و رحمة اللَّه و بركاته .\r\n20 / 1 / 1363 - اتاق بازرگانى و صنايع و معادن ايران 
  ] .\r\nبسمه تعالى\r\nدر صورتى كه مخالف با مقررات شرع و قانون نباشد مانع ندارد .\r\n27 / 1 / 63\r\nروح اللَّه الموسوي الخمينى\r\n\r\n","description":"","footnote":"","page_name":" 406 ","page_number":426},
  {"content":"\r\n\r\n\r\nپيام [ به ملت ايران ( تسليت شهادت آقاى مهدى شاه‌آبادى ) 
  ]\r\nزمان : 7 ارديبهشت 1363 / 25 رجب 1404\r\nمكان : تهران ، جماران\r\nموضوع : تجليل از شخصيت شهيد شاه‌آبادى « 1 » مخاطب : ملت ايران\r\nبسم اللَّه الرحمن الرحيم\r\n إِنَّا لِلَّهِ وَ إِنَّا إِلَيْهِ راجِعُونَ \r\nبا كمال تأسف و تأثر شهادت استادزادهء محترم ، « 2 » جناب حجت الاسلام ، آقاى آقا شيخ مهدى شاه‌آبادى ، را به پيشگاه معظّم حضرت بقية اللَّه ، أرواحنا لمقدمه الفداء ، تبريك و تسليت عرض مىكنم . مبارك باد بر آن حضرت چنين فداكاران و جانبازان در راه هدف بزرگ و اسلام عزيز ، كه با شهادت افتخارآميز خود ملت عظيم الشأن ايران ، بويژه روحانيت عاليقدر ، را سرفراز مىنمايند . اين شهيد عزيز علاوه بر آنكه خود مجاهدى شريف و خدمتگزارى مخلص براى اسلام بود و در همين راه به لقاء اللَّه پيوست ، فرزند برومند شيخ بزرگوار ما بود ، كه حقاً حق حيات روحانى به اين جانب داشت ، كه با دست و زبان از عهدهء شكرش برنمىآيم . از خداوند متعال براى اين شهيد سعيد و ساير شهداى در راه اسلام رحمت در جوار خود ، و براى فاميل معظّم و حضرات آقازادگان محترم شاه‌آبادى ، دامت افاضاتهم ، صبر و اجر عظيم خواستارم .\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - شهيد بزرگوار آقاى مهدى شاه‌آبادى ، روحانى مبارز و نمايندهء مردم تهران در دورهء دوم مجلس شوراى اسلامى در تاريخ ششم ارديبهشت 1363 هنگام بازديد از جبهه‌هاى جنگ تحميلى در جزيرهء مجنون بر اثر اصابت تركش گلولهء توپ متجاوزان بعثى به شهادت رسيد\r\n( 2 ) - آقاى ميرزا محمد على شاه‌آبادى ، پدر شهيد مهدى شاه‌آبادى ، از عارفان وارسته بود كه امام خمينى سالها از محضر ايشان كسب فيض كرده است\r\n","page_name":" 407 ","page_number":427},
  {"content":"\r\n\r\n\r\nسخنرانى [ در جمع مسئولان نظام به مناسبت عيد مبعث ( موانع تحقق اسلام در جامعه ) 
  ]\r\nزمان : صبح 9 ارديبهشت 1363 / 27 رجب 1404\r\nمكان : تهران ، حسينيه جماران\r\nموضوع : موانع تحقق اسلام در جامعه\r\nمناسبت : بعثت پيامبر اكرم ( ص )\r\nحضار : خامنه‌اى ، سيد على ( رئيس جمهور ) - هاشمى رفسنجانى ، اكبر ( رئيس مجلس شوراى اسلامى ) ، موسوى اردبيلى ، سيد عبد الكريم ( رئيس ديوان عالى كشور ) - موسوى ، مير حسين ( نخست وزير ) - جمعى از روحانيون و مقامهاى كشورى و لشكرى\r\nبسم اللَّه الرحمن الرحيم\r\n\r\nگرفتاريهاى پيامبر و ائمه در برقرارى حكومت اسلامى\r\nمتقابلًا اين عيد سعيد را به همهء حضار و به همهء مسلمانهاى عالم و مستضعفين جهان تبريك عرض مىكنم . مسائلى كه در اطراف بعثت و بعدهاى مختلفى كه اين پديده دارد ، امكان ندارد كه ما حتى آن مقدار ضعيفى كه فهميديم ، بتوانيم در اين مجالس بيان كنيم . اصل بعثت چى هست ؟ نزول وحى يعنى چه ؟ كيفيت نزول وحى چى هست ؟ اينها از امورى است كه سربسته و دربسته باقى مىماند . آنچه كه ما از بعثت مىتوانيم بفهميم بركاتى است كه از اين پديده حاصل شده است . و مع الأسف براى خاطر گرفتاريهايى كه در زمان خود رسول اكرم بود ، در مدينه آن همه گرفتاريها كه نتوانست پيغمبر در آنجا آن طور كه بخواهد عمل بكند ، و در مدينه آن همه جنگ كه از اول ورود ايشان تا آخر مبتلا بهشان بودند ، نشد كه يك حكومتى كه دلخواه خود ايشان بود عرضه كند ، و نه آن معارفى كه دلخواه خود ايشان بود عرضه كند به بشر . فقط قرآن آمد و قرآن همه چيز است . اما بيانات خود ايشان براى ابتلائاتى كه داشتند نشد ، و آن حكومتى كه دلخواه خود ايشان هم بود نشد ، و حتى در حجاز هم نتوانستند براى خاطر آن مخالفتهايى كه مىشد انجام دهند . و پس از ايشان هم حضرت امير - سلام اللَّه عليه - ابتلايشان بيشتر از ايشان بود . و ما بايد اين تأسف را به گور ببريم كه نگذاشتند آن طورى كه حضرت امير مىخواست\r\n\r\n","description":"","footnote":"","page_name":" 408 ","page_number":428},
  {"content":"\r\n\r\nحكومت تشكيل بدهد . جنگهايى كه در داخل پيش آوردند آنهايى كه مدعى اسلام بودند و با اسم اسلام با ايشان معارضه كردند ، و با اسم اسلام ، اسلام را كوبيدند و با اسم قرآن كريم ايشان را از مقصد بازداشتند . اگر آن حيله‌اى كه معاويه و عمرو عاص به كار برده بودند ، آنهايى كه از طبقه مقدسين باصطلاح بودند مانع نشده بودند از اين كه حضرت امير بشكند آن حيله را و آن حيله شكسته مىشد ، سرنوشت اسلام غير از اين بود كه حالا هست ، نه غير از آن بود كه بعدها بود . شايد قضاياى امام حسن - سلام اللَّه عليه - و آن ابتلائاتى كه او پيدا كرد و قضيهء كربلا پيش نمىآمد . و جرم گناه همهء اين امور به گردن آن مقدسين نهروان بود كه لعنت خدا از ابد تا آخر با آنها باشد . اگر آن روز در خود زمان پيغمبر ابتلائات - گذاشته شده بود - مىگذاشت ، ايشان آن حكومتى كه مىخواهد ، و آن وضعى كه مىخواست پيش بياورد ، پيش مىآمد ، باز هم اين مسائل پيش نمىآمد ، لكن نگذاشتند . يك دسته به اسم اسلام به دشمنى برخاستند ، و يك دسته احمق هم كه در اطراف ايشان بودند باز به اسم قرآن دست ايشان را بستند ، دست امير المؤمنين را . و اين يك تأسفى است كه براى مسلمين تا ابد بايد باشد . اگر از اول آن نحوى كه مىخواست ايشان ، تحقق پيدا كرده بود ، و دنبال او هم حضرت امير آن نحوى كه مىخواست عمل شده بود اين گرفتاريها پيش نمىآمد ، لكن تقديرات الهى اين طور بود . و ما بخواهيم مسائل آنجا را بگوييم ، از مسائل روز خودمان كه شبيه همان مسائل است بازمىمانيم . ما امروز هم گرفتار به همان مسائل هستيم . همان مسائلى كه آنها مبتلا به آن بودند با وضع ديگرى هستيم . دامنه‌اش ، منتها توسعه‌اش براى خاطر وضع دنيا عوض شده و بيشتر شده است . آن روز اگر چنانچه حضرت رسول - سلام اللَّه عليه - و حضرت امير - سلام اللَّه عليه - مبتلا بودند به يك نحو محدودى و نگذاشتند صداى آنها برسد ، و همان مقدار كه رسيد مىبينيد كه نورانيتش عالم را گرفته است ، امروز با يك وضع بسيار توسعه دارى ، اسلام مبتلا به آن هست . آنها نگذاشتند كه يك حكومت اسلامى تحقق پيدا بكند ، با اسم اسلام . امروز هم ما مبتلاى به همين معنا هستيم كه با اسم اسلام مىخواهند نگذارند كه\r\n\r\n","description":"","footnote":"","page_name":" 409 ","page_number":429},
  {"content":"\r\n\r\nحكومت اسلام محقق بشود ؛ يك دسته غير متوجه و جاهل و يك دسته عالم متهتّك . « 1 » پيغمبر اكرم فرمود كه - منقول از ايشان است كه - دو طايفه كمر من را شكستند : آن عالمهايى كه متهتك هستند و آن جاهلهايى كه متنسّك « 2 » هستند . و من نمىدانم اسلام از كدام طايفه بيشتر صدمه ديده است ، آيا از عالم متهتك يا جاهل متنسك . در هر صورت از هر دو طايفه صدمه ديده است اسلام . و اين هم هست ، و بعدها هم خواهد بود ، و خواهد بود ، حتى در زمان حضور حضرت ولى امر كه در بعضى روايات هست ، كه علما تكفيرش مىكنند . اين ابتلايى است كه در دنيا هست . شيطان هم از اول به خدا عرض كرد يا - عرض كنم - تهديد كرد خدا را كه من تا آخر نمىگذارم كار انجام بگيرد ، و خيلى هم موفق است . ما بايد توجه بكنيم به اينكه مسائلى كه خودمان داريم چى هست .\r\n\r\nترفندهاى دشمنان در ايجاد اختلافات\r\nما گمان نكنيم كه دستهاى قدرتهاى بزرگ قطع شده است از اينجا . ملت ايران بايد توجه كنند به اينكه توطئه‌ها هست . الآن ، شما ملاحظه بفرماييد كه در همين انتخاباتى كه با آن خوبى و آزادى انجام گرفت و به حمد اللَّه مردم همه در صحنه حاضر بودند ، و اميد است كه در دوره دوم هم ، در آن بعد هم كه بايد انتخابات بشود آن هم حاضر باشند مردم ، و اين تكليف الهى را به آن عمل كنند ، الآن دستهايى از داخل و خارج هست كه بين آقايانى كه در انتخابات دخالت داشتند اختلاف بيندازند . شما گمان نكنيد كه خارجيها و اذناب آنها در اين كشور كودتا مىكنند ، نمىكنند ، چون نمىتوانند . كشورى كه همه‌اش مهياست براى شهادت ، نمىتوانند كه آنها در اينجا وارد بشوند ، لكن از داخل ما را مىپوسانند . يكى از مواردى كه الآن انگشت آنها در كار است و با جديت دارند توطئه مىكنند اين است كه ، دو دستگى بيندازند بين اشخاصى كه در انتخابات بردند يا باصطلاح باختند . با اين تعبير زشت برد و باخت ، شكست و پيروزى ، با اين تعبيرهاى زشت مىخواهند بين ملت ما اختلاف بيندازند . انتخاباتى كه بايد همه دست به هم بدهند\r\n\r\n\r\n","description":"","footnote":"\r\n( 1 ) - عالِم پرده در ( رسوا و بىحيا )\r\n( 2 ) - جاهلان زاهد .\r\n","page_name":" 410 ","page_number":430},
  {"content":"\r\n\r\nو آن را به وجه صحيح به آخر برسانند ، و بايد وحدت زيادتر بشود از اول ، من مىترسم كه خداى نخواسته ، موجب اختلاف بشود . و اين از مكايد « 1 » شيطان است به دست شياطين . اگر براى خدا كسى مىخواهد كار بكند خودش را انتخاب كرده است كه خدمت كند به اسلام و مسلمين . اگر چنانچه پيروز بشود پيروزى نبايد بگويد ، براى اينكه يك خدمتى است به عهده‌اش آمده است و گرفتارى اين خدمت بسيار شديد است . و اگر چنانچه در اين دوره او كنار رفته است خيال نكند كه كنار رفته است و اين عيبى است . قضيهء برد و باخت نيست ، قضيهء خدمت است در اين پست يا در آن پست . بايد ايران بداند كه دستهايى الآن در كار است كه حتى بين خانه‌ها اختلاف بيندازد . در يك خانه بين افراد اختلاف بيندازد . ما بايد از تاريخ عبرت ببريم و اين تاريخ در زمان مشروطه اين طور بود . در زمان مشروطه آنهايى كه مىخواستند ايران را نگذارند به يك سامانى برسد و چماق استبداد تا آخر باقى بماند ، بين افراد ، دستجات ، احزاب اختلاف انداختند ، حتى آنهايى كه آن وقت بودند مىگفتند كه در يك خانه بين برادر با برادر ، پدر و پسر اختلاف بود ، يك دسته مستبد ، يك دسته مشروطه . اين اختلاف موجب شد كه نتوانست مشروطه آن طورى كه علماى اسلام مىخواستند تحقق پيدا بكند . بعد هم اين اختلافات موجب شد كه يك دسته از آن غربزده‌ها بريزند و به اسم مشروطه بگيرند مقامات را و استبداد به صورت مشروطه بر اين ملت تحميل كنند و ديديد كه چه شد .\r\nامروز همان روز است اگر ملت ايران بيدار نشود ، اگر علماء اسلام بيدار نباشند ، غفلت كنند ، اگر علماى قم ، مدرسين قم ، طلاب قم ، علماء تهران ، روحانيت مبارز تهران ، علماء همه بلاد و روحانيون همهء بلاد و مردم بيدار نشوند ، الآن دارند وضعى را ، يعنى مىخواهند وضعى را كار كنند كه زمان مشروطه كردند ، و بدانيد گناهش به گردن همه ماست .\r\n\r\nمطرح نبودن مقام و رياست در اسلام\r\nمسئلهء كرسى مجلس در اسلام مطرح نيست ، مسأله رياست مطرح نيست ، مسئلهء\r\n\r\n\r\n","description":"","footnote":"\r\n( 1 ) - مكرها ؛ فريبها .\r\n","page_name":" 411 ","page_number":431},
  {"content":"\r\n\r\nرياست جمهور مطرح نيست ، مسئلهء وزارت مطرح نيست ، اگر كسى اينها را خيال كند مطرح هست اسلام را نشناخته است . شماها شيعهء همان هستيد كه مىگويد كه من به اندازهء اين كفش كهنه‌اى كه هيچ نمىارزد امارت شما را به اندازهء اين برايش ارزش قائل نيستم مگر اينكه حقى را ايجاد كند . شما كه مىخواهيد حق را ايجاد كنيد ، شما كه مىخواهيد اسلام را به پيش ببريد ، چه در مجلس پيش ببريد يا در مدرسه پيش ببريد يا در محافل ديگر ، بايد پيشتان فرق نكند . بايد توجه كنيد به اينكه مبادا آن گرفتاريهاى آن زمان براى ما پيش بيايد . نمىآيد ان شاء اللَّه . حالا فردا رسانه‌هاى گروهى نگويند كه معلوم شد ايران به هم خورده است و ديگر نخير ، نوبت ما رسيده است . خير آنها بايد آرزوهايشان را به گور ببرند . اينكه من عرض مىكنم ، نه اينكه ما الآن مبتلا به قضيه‌اى هستيم ، ما هميشه مىخواهيم جلوى فسادها را كه آنها مىخواهند ايجاد كنند جلويش را بگيريم . آنها گمان نكنند كه الآن ، ايران يك خبرى شده . ايران يك انتخاباتى آزاد كه در تمام دنيا يك همچو انتخابات آزادى نبوده است . اين طور نيست كه كسى گمان كند كه حالا وقت اين شده است كه ما نتيجه بگيريم . نه اين وقت براى شما نخواهد آمد و نتيجه‌اى از اين مسائل دست شما نخواهد رسيد و چيزى نيست در كار . من تنبه مىدهم كه مبادا بشود و الّا مسأله نيست . در هر صورت من بايد تذكر بدهم به اينكه آقايانى كه در انتخابات دخالت كردند باز هم با كمال خلوص نيت دخالت بكنند و هر گز از اين معنا كه من نبردم و او برده است دلخور نباشند . شما همه برادر هستيد ، دوستيد . اين دوست باشد در مجلس يا آن دوست باشد يا من باشم ، اينها مطرح نبايد باشد پيش ملت ايران و مطرح نيست ان شاء اللَّه . من اميدوارم كه در اين دوره‌اى كه باز پيش مىآيد و بايد انتخابات بعد از چند روز ديگر با جديت آقايانى كه دست اندر كار هستند ، مثل وزير كشور و مثل شوراى نگهبان ، به زودى اين امر شروع بشود كه مجلس ما ، ايران ما يك روز بدون مجلس نباشد . و آقاى امامى « 1 » مژدهء اين معنا را الآن به من دادند كه نه ، همين طور خواهد شد . و من اميدوارم كه ملت\r\n\r\n\r\n","description":"","footnote":"\r\n( 1 ) - آقاى محمد امامى كاشانى .\r\n","page_name":" 412 ","page_number":432},
  {"content":"\r\n\r\nايران به همان طورى كه اين دفعه آمدند پاى صندوقها ، اين دفعهء ديگر هم بيايند و آراء خودشان را در صندوقها بريزند ، و قدر اين آزادى را بدانند كه تحت تأثير هيچ كس نبودند و احدى در سرتاسر ايران الزام نكرده است كسى را كه رأى به اين بده يا به او بده . الزام به رأى دادن هم نكرده است ، لكن تكليف شرعى گفته است .\r\n\r\nمتأثر نشدن از القائات دشمنان\r\nما اگر مىگوييم ، تكليف شرعى مىگوييم ، و الّا نه اين است كه ما الزامشان بكنيم . اين مكلفند شرعاً به اينكه حفظ بكنند جمهورى اسلامى را ، و حفظ به اين است كه در صحنه باشند ، و حفظ به اين است كه اختلافات نداشته باشند ، و حفظ به اين است كه مبادا آن كسى كه فرض كنيد كه برده است باصطلاح برود به رخ او بكشد ، آن كسى كه نبرده است خيال كند كه يك چيزى از دستش رفته است . اين حرفها نيست در كار . چيزى نيست اصلش . اسلام است ، اسلام در دست همهء شما هست شما مىخواستيد آنجا خدمت بكنيد نشد حالا در جاى ديگر خدمت مىكنيد . مىخواستيد در مجلس خدمت كنيد نشد حالا در دولت خدمت مىكنيد ، حالا در پستهاى ديگر خدمت مىكنيد ، حالا در مدرسه خدمت مىكنيد ، حالا مشغول به [ تدريس 
  ] مىشويد . من اين امر را كه عرض مىكنم از همهء ملت تقاضا مىكنم كه مبادا تحت تأثير اين عناصرى كه الآن در كار هستند و مىخواهند القاء اختلاف بكنند ، تحت تأثير اينها واقع بشويد . و همه برادر هم هستيد و برادروار با هم باشيد ، و اگر چنانچه در انتخابات اشتباهاتى شده يا فرضاً تقلبى شده است ، خوب ، مواردى هست كه رسيدگى مىشود و شوراى نگهبان هم يا ابطال مىكند يا فرض كنيد بعضى صندوقها را يا اصل انتخابات را . يك مسئلهء عادى است كه در همه جا هست و اين امر مهمى نيست . من اميدوارم كه آقايان با كمال اخلاص اين دفعه هم وارد بشوند و آراء خودشان را بريزند . و اين مبعثى كه نورش به همه عالم رسيده است ، در صورتى كه نتوانستند آن طورى كه مىخواستند بشود ما دنبالش باشيم كه زحمات انبيا را حفظ كنيم .\r\nو نگذاريم كه خداى نخواسته ، آن زحمتى كه تا حالا در ايران كشيده شده است و به حمد اللَّه به قدرت خودش رسيده است ايران ، و الآن در همهء دنيا مطرح است و تنها چيزى كه\r\n\r\n","description":"","footnote":"","page_name":" 413 ","page_number":433},
  {"content":"\r\n\r\nمطرح است الآن بيشتر در همه جا همين معناست ، و اين هم براى اين است كه اينها مىترسند كه مبادا اسلام تحقق پيدا بكند و آرزوهاى خودشان از بين برود . لا بد شما مىبينيد كه الآن صلح طلبها دور هم جمع شدند ، امريكا رفته چين و با هم شعر مىخوانند . اين براى او شعر مىخواند ، او براى او شعر مىخواند ، و همه هم دم از صلح مىزنند و دم از صفا و « ما مىخواهيم جوانانمان در صفا و در صلح و در آرامش زندگى كنند » ! وضع دنيا اين شده است كه آنها آن طور آرامش را در دنيا مىخواهند و ما هم كه واقعاً مىخواهيم اين طور ، نمىگذارند آنها . پس ما بايد خودمان توجه كنيم به مسائل . ما دنبال اين باشيم كه خودمان ملت را حفظ كنيم . و ان شاء اللَّه همان طورى كه ايران را نجات داديم از شرّ شاهنشاهى ، عراق را هم نجات بدهيم از دست اين حزب بعث فاسد .\r\nخداوند ان شاء اللَّه همهء شما را توفيق عنايت كند و به همهء ما توفيق خدمت عنايت كند . و خدا ان شاء اللَّه پشتيبان همهء شما باشد و ملت ايران و عراق را پيروز كند .\r\nو السلام عليكم و رحمة اللَّه .\r\n\r\n","description":"","footnote":"","page_name":" 414 ","page_number":434},
  {"content":"\r\n\r\n\r\nنامه [ به آقاى سعيدپور سراج ( پاسخ به درخواست اعزام ايشان به خطوط مقدم جبهه ) 
  ]\r\nزمان : 11 ارديبهشت 1363 / 29 رجب 1404\r\nمكان : تهران ، جماران\r\nموضوع : درخواست اعزام به خطوط مقدم جبهه\r\nمخاطب : پورسراج ، سعيد\r\n[ بسم اللَّه الرحمن الرحيم . حضور محترم زعيم عاليقدر و رهبر كبير انقلاب اسلامى و ناخداى كشتى محرومان ، حضرت امام خمينى - مد ظله العالى .\r\nامام عزيز اين جانب ، سعيد پورسراج ، فرزند كاظم ، ساكن شهر شوشتر ، يك مسأله‌اى را خواستم مطرح كنم . اميد است كه جواب بفرماييد . و با عرض پوزش از اينكه وقت مبارك و گرانبهاى شما را مىگيرم .\r\nامام عزيز من در حدود 19 سال است در خانواده‌اى مذهبى زندگى مىكنم . از ابتداى جنگ ، اگر خداوند ان شاء اللَّه قبول كند ، چند نوبت در جبهه‌هاى حق شركت كرده ؛ تا آخرين بار در عمليات « و الفجر مقدماتى » پاى چپم از زير زانو قطع گرديد . اما از آنجا كه در طول مدت اين جنگ دوستان زيادى را از دست داده‌ام و عشق جبهه رفتن من را تا حالا آرام نمىگذارد ، مدتى پيش به هر نحو كه بود براى دعاخوانى به جبهه اعزام شدم ؛ ولى هر چه خواهش كردم كه با برادران به خط مقدم و عمليات بروم ، برادران اجازه ندادند . و حالا ديگر از ناراحتى طاقتم دارد به سر مىرود . و مىخواهم اين مسأله را از شما ، جناب فرماندهء كل قوا ، مطرح كنم . و تنها ناراحتى من اين است كه مىبينم هر روز يكى از دوستانم شهيد مىشود ؛ و با اين همه دوست از دست دادن ، مىترسم نكند من در شهر و يا در بستر بميرم . و خيلى عشق به شهادت دارم و تلاش مىكنم كه به دوستانم ان شاء اللَّه ملحق شوم .\r\nاميدوارم كه جواب مصلحت را بفرماييد .\r\nضمناً اماما ، اگر خط مقدم به صورت پدافندى باشد و كارى از من ساخته باشد ، مىتوانم شركت كنم . و اگر شركت كنم و مثلًا كشته شوم ، آيا ان شاء اللَّه شهيد هستم يا نه . در آخر اميد آن دارم كه با دستخط مبارك خودتان به طور خلاصه جواب دهيد . و ان شاء اللَّه ما را حتماً در جواب نامه نصيحت\r\n\r\n","description":"","footnote":"","page_name":" 415 ","page_number":435},
  {"content":"\r\n\r\nبفرماييد . عاشقى كه تا خون در رگ دارد شما را فراموش نمىكند ، و هميشه قلبش براى شما مىتپد .\r\n1 / 2 / 63 دوستدار شما ، سعيد پورسراج 
  ] .\r\nبسمه تعالى\r\nفرزند عزيزم من ، از خداوند منّان مسألت مىكنم كه شما را با شهداى اسلام محشور نمايد . و شما كه سلامت خودتان را در راه اسلام داده‌ايد از زمرهء شهيدان هستيد ، و حق خودتان را به اسلام عزيز ادا نموديد و از اينكه به جبهه نمىشود برويد ناراحت نباشيد .\r\nاميد است خداوند شما را حفظ فرمايد . و السلام عليكم و رحمة اللَّه .\r\n11 ارديبهشت .\r\nروح اللَّه الموسوي الخمينى\r\n\r\n","description":"","footnote":"","page_name":" 416 ","page_number":436},
  {"content":"\r\n\r\n\r\nاجازه نامه [ به آقاى عبد الخالق شجاعى شيرازى ، در امور حسبيه و شرعيه 
  ]\r\nزمان : 11 ارديبهشت 1363 / 29 رجب 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : شجاعى شيرازى ، عبد الخالق\r\nبسم اللَّه الرحمن الرحيم\r\nالحمد للَّه رب العالمين و الصلاة و السلام على محمد و آله الطاهرين و لعنة اللَّه على اعدائهم اجمعين .\r\nو بعد ، جناب ثقة الاسلام و المسلمين آقاى آقا شيخ عبد الخالق شجاعى شيرازى - دامت توفيقاته - كه مدتى از عمر شريف خود را صرف در تحصيل علوم دينيه نموده‌اند ، از طرف اين جانب مجازند در تصدى امور شرعيه و اخذ سهمين مباركين ، و صرف سهم مبارك امام - عليه السلام - را در مخارج خودشان به نحو اقتصاد و صرف ثلث از ما زاد و نصف از سهم سادات را در موارد مقررهء شرعيه و ارسال ما بقى را نزد اين جانب جهت صرف در اعلاى كلمهء طيبهء اسلام . و السلام عليه و على اخواننا المؤمنين و رحمة اللَّه و بركاته .\r\n29 رجب 1404\r\nروح اللَّه الموسوي الخمينى\r\n\r\n","description":"","footnote":"","page_name":" 417 ","page_number":437},
  {"content":"\r\n\r\n\r\nاجازه نامه [ به آقاى سيد محمد جواد ارسنجانى ، در امور حسبيه و شرعيه 
  ]\r\nزمان : 15 ارديبهشت 1363 / 3 شعبان 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : ارسنجانى ، سيد محمد جواد\r\n[ بسم اللَّه الرحمن الرحيم . الحمد للَّه رب العالمين ، و صلى اللَّه على اشرف الخلائق محمدٍ و آله الطاهرين .\r\nامّا بعد ، نظر به آنكه جناب مستطاب شريعتمدار آقاى حاج سيد محمد جواد ارسنجانى دام تأييده ، داراى مقامات شامخه از علم و عمل و تقوا بودند ، جنابش را در تصرف در مطلق امور حسبيه به تصرفات شرعيه به نهج مقرره و اخذ حقوق نوعيه از قبيل اخماس و زكوات و مظالم و كفارات و سهم مبارك امام عليه السلام به قدر الحاجة و الكفاية الاقتصاديه مجاز و مرخص داشتم . اميد است اخوان مؤمنين ، وجود محترم ايشان را مغتنم دانسته ، در امورات شرعيه به ايشان مراجعه فرمايند . كل ذلك به شرط الاحقر بالاحوط و المثل على الاوسط . و السلام عليه و رحمة اللَّه و بركاته . محمد كاظم النمازى 
  ]\r\n[ اذن و ترخيص آيت اللَّه مرحوم نسبت به امور مزبوره در متن به آقاى حاج سيد جواد دام تأييده بسيار در مورد و محل است . اين جانب هم تصويب دارم . - بهاء الدين محلاتى 
  ]\r\n[ بسمه تعالى . جناب مستطاب آقاى مرقوم دامت افاضاته از جانب حقير هم در امور مرقومه مجاز هستند .\r\n12 شوال 1373 . - محسن الطباطبايى ( حكيم ) 
  ] .\r\nبسمه تعالى\r\nبه همان گونه كه مرقوم داشته‌اند از طرف اين جانب نيز مجازند . ان شاء اللَّه موفق باشند .\r\nبه تاريخ سوم شعبان 1404\r\nروح اللَّه الموسوي الخمينى\r\n\r\n","description":"","footnote":"","page_name":" 418 ","page_number":438},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 15 ارديبهشت 1363 / 3 شعبان 1404\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى - مد ظله العالى - رهبر كبير انقلاب و بنيانگذار جمهورى اسلامى ايران\r\nاحتراماً ، پيوست آمار 150 نفر از محكومين دادگاههاى انقلاب اسلامى شش شهر در اجراى مفاد بخشنامهء 15595 / 1 - 29 / 3 / 62 شوراي عالى قضايى و 29 نفر از محكومين دادگاههاى انقلاب و عمومى كه از طريق ادارهء عفو و بخشودگى و اصل و استحقاق عفو و تخفيف مجازات دارند ، تقديم مىگردد . رئيس ديوان عالى كشور ، عبد الكريم موسوى اردبيلى 
  ] .\r\nبسمه تعالى\r\nموافقت مىشود . « 1 » - 15 / 2 / 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 419 ","page_number":439},
  {"content":"\r\n\r\n\r\nپيام [ به نمايندگان نخستين دورهء مجلس شوراى اسلامى ( ويژگيهاى مجلس اسلامى ) 
  ]\r\nزمان : 22 ارديبهشت 1363 / 10 شعبان 1404\r\nمكان : تهران ، جماران\r\nموضوع : ويژگيهاى مجلس شوراى اسلامى در نظام جمهورى اسلامى\r\nمخاطب : نمايندگان نخستين دورهء مجلس شوراى اسلامى\r\nبسم اللَّه الرحمن الرحيم\r\nمجلس شوراى اسلامى ، كه در رأس تمام نهادهاى نظام جمهورى اسلامى است ، از ويژگيهاى خاص برخوردار است ، كه مهمترين آنها اسلامى - ملى بودن آن است . اسلامى است كه تمام تلاشش در راه تصويب قوانين غير مخالف با احكام مقدس اسلام است ؛ خصوصاً با برخوردارى از شوراى محترم نگهبان . و ملى است ، كه از متن ملت جوشيده است و دست شرق و غرب و وابستگان به آنان از سرنوشت آن كوتاه است . امروز مجلس خانهء واقعى ملت است . و بر خلاف دوران طاغوت ، بخصوص رژيم ستمگر پهلوى ، بر آراء تودهء متعهد به اسلام و اصيل و زحمتكش و محروم استوار است ؛ و دست ناپاك دولتمردان و قدرتمندان و خانان و غرب و شرق‌زدگان از آن كوتاه است .\r\nامروز دولت مورد اعتماد مجلس حقاً دولت مستضعفان ، كه وارثان روى زمين‌اند ، مىباشد . خداوند متعال نعمت بزرگ اسلام و استقلال و آزادى را بر ملت ستمديدهء ايران مستدام فرمايد ؛ و ساير ملل تحت ستم را از بند ستمگران نجات دهد .\r\n22 / 2 / 63 مطابق 10 شعبان المعظم 1404\r\nروح اللَّه الموسوي الخمينى\r\n\r\n","description":"","footnote":"","page_name":" 420 ","page_number":440},
  {"content":"\r\n\r\n\r\nسخنرانى [ در جمع شركت كنندگان كنگرهء جهانى ائمهء جمعه ( محورهاى دعوت اسلام ) 
  ]\r\nزمان : صبح 23 ارديبهشت 1363 / 11 شعبان 1404\r\nمكان : تهران ، حسينيه جماران\r\nموضوع : محورهاى دعوت اسلام\r\nحضار : خامنه‌اى ، سيد على ( امام جمعهء تهران و رئيس جمهور ) - شركت كنندگان دومين كنگرهء\r\nجهانى ( ائمهء جمعه و جماعات ايران و كشورهاى مختلف جهان )\r\nبسم اللَّه الرحمن الرحيم\r\n\r\nتوجه به سيره پيامبر و ائمه اطهار عليهم السلام\r\nقبلًا بايد تشكر كنم از آقايانى كه از راه‌هاى دور براى اين مقصد شريف به كشور خودشان ، به كشور تحت ستم در طول تاريخ و به كشورى كه براى پيشبرد مقاصد اسلامى متحمل رنج و شهادت شدند تشريف آوردند تشكر كنم . و خداى تبارك و تعالى توفيق همه را براى آرمانهاى بزرگ اسلامى هر چه بيشتر عنايت بفرمايد . در اين اجتماعاتى كه از آقايان محترم ائمهء جمعه و جماعات كشورهاى مختلف در ايران شده است مسائل لا بد تا حد وافى راجع به گرفتاريهاى مسلمين و راههاى علاجى كه بايد اتخاذ بشود ، گفته شده است و ديگر جاى گفتن نمانده است . من به يك نكته‌اى آقايان را توجه مىدهم و آن سيرهء رسول اكرم و ائمهء مسلمين است . رسول اكرم در آن وقتى كه تنها بود و هيچ كس با او نبود ، الّا يك نفر ، دو نفر ، در آن وقت با وحى الهى مردم را دعوت كرد ؛ منتظر نشد كه عدّه و عُدّه زياد پيدا كند ، منتظر نشد كه جمعيتها همراه او باشند . از همان اول شروع به دعوت كرد ، و شروع به دعوت مردم براى گرويدن به اسلام و براى پيدا كردن راه حق فرمود . آن وقت هم كه به مدينه تشريف آوردند و تشكيل حكومت دادند ، باز هم منتظر اين نشدند كه قدرت زياد پيدا بكنند . باز هم دعوت خودشان را به طور گسترده ترى بجا آوردند ، و مردم را به وظايف شخصى و اجتماعى ، سياسى دعوت كردند . دعوتهاى قرآن ، هم در مكهء مكرمه و هم در مدينهء مشرفه دعوتهاى شخصى بين\r\n\r\n","description":"","footnote":"","page_name":" 421 ","page_number":441},
  {"content":"\r\n\r\nفرد و خداى تبارك و تعالى نبود . مىشود گفت كه بىاستثنا دعوتهاى خدا حتى در آن چيزهايى كه وظايف شخصى افراد است ، روابط شخصى افراد است بين خود و خدا ، از معناى اجتماعى و سياسى برخوردار است . بعد از رسول خدا - صلى اللَّه عليه و آله و سلم - ما ملاحظه مىكنيم كه در زمان‌هايى كه ائمهء مسلمين - عليهم السلام - در فشار سخت بنى اميه و بنى العباس بودند مطالب خودشان را آن طور كه ممكن بود به مردم مىرساندند ، حتى در ادعيهء آنها ، شما اگر ادعيهء امام سجاد و ساير ائمه را ملاحظه بفرماييد مشحون است از اينكه مردم را بسازند براى يك امر بالاتر از آن چيزى كه مردم عادى تصور مىكنند . دعوت به توحيد ، دعوت به تهذيب نفس ، دعوت به اعراض از دنيا ، دعوت به خلوت با خداى تبارك و تعالى ، معنىاش اين نبوده است كه مردم توى خانه‌هايشان بنشينند و از مصالح مسلمين غفلت كنند و مشغول ذكر و دعا باشند . چنانچه خود آنها كه ملاحظه مىكنيد ، اين طور نبودند . پيغمبر اكرم در عين حالى كه وظايف شخصى خودش را بجا مىآورد و خلوتها با خداى تبارك و تعالى داشت ، تشكيل حكومت داد و به انحاء عالم براى دعوت آدم فرستاد و مردم را دعوت كرد به ديانت و دعوت كردند بعد به اجتماع . اين طور نبود كه بناى او اين باشد كه بنشيند توى خانه و ذكر بگويد . ذكر مىگفت ، لكن همان ذكر هم خودسازى بود . دعا مىكرد ، ولى همان دعا هم ، هم خودسازى و هم مردمسازى بود و مردم را تجهيز مىكرد براى مقاومت . تمام ادعيه‌اى كه در لسان او و ائمهء مسلمين واقع شده است ، تمام اين ادعيه ، در عين حالى كه دعوت به معنويات است ، از راه دعوت معنويات ، تمام مسائل مسلمين اصلاح مىشود . مع الأسف اعوجاج واقع شد ، يا واقع كردند - و شايد در صدر اسلام هم بنى العباس بيشتر اين كار را كردند - اعوجاج واقع شد در مصالح اسلامى و در مطالب اسلامى .\r\n\r\nمنحصر نبودن قرآن به احكام شخصى\r\nاين قرآن كريم كه در بين يد مسلمين هست و از صدر اول تا حالا يك كلمه ، يك حرف در او زياد و كم نشده است ، اين قرآن را وقتى كه به عين تدبير مشاهده بكنيد ، مىبينيد كه مسأله ، مسئلهء اين نيست كه دعوت براى اين بوده است كه مردم توى خانه\r\n\r\n","description":"","footnote":"","page_name":" 422 ","page_number":442},
  {"content":"\r\n\r\nبنشينند و ذكر بگويند و با خدا خلوت كنند . او بوده است ، لكن انحصار نبوده است .\r\nمسأله ، مسئلهء دعوت به اجتماع ، دعوت به سياست ، دعوت به مملكت دارى ، و در عين حال كه همهء اينها عبادات است ، عبادات جداى از سياست و مصالح اجتماعى نبوده است . در اسلام تمام كارهايى كه دعوت به آن شده است جنبه عبادى دارد . حتى در كارخانه‌ها كار كردن ، در كشاورزى كشاورزى كردن و در مدارس تعليم و تربيت كردن ، همه‌شان مصالح اسلامى است و جنبه عبادى دارد . . . [ عمل 
  ] نكردند اين طور ، از صدر اسلام ؛ مصالح اسلام را همان طورى كه قرآن شريف فرموده است ، پياده كنند [ نكردند 
  ] ، چون مىديدند كه با قدرتهاى خودشان مخالف است . از آن اول آنچه را از قرآن كه مىديدند با مصالح خودشان مخالف است ، چون نمىتوانستند از قرآن بردارند ، تعبير مىكردند ، كج معنا مىكردند ، - به - روحانيونى كه وابسته به خودشان بود وادار مىكردند كه اينها را كج معنا كنند ، منحرف كنند قرآن را از آن چيزى كه هست . ولى به حمد اللَّه قرآن ماند بين مسلمين و نتوانستند قرآن را تحريف كنند و بردارند ، اگر مىتوانستند ، مىكردند .\r\nلكن يكى از آنهايى كه مىخواست يك حرف را از قرآن بردارد ، يك عربى شمشير را كشيد گفت : با اين شمشير ما جواب مىدهيم . نگذاشتند قرآن شريف دست بخورد ، و همان طورى كه در زمان رسول اللَّه وارد شد الآن هم همان است ، به غير او نيست . بنا بر اين ما يك همچو كتابى داريم كه مصالح شخصى ، مصالح اجتماعى ، مصالح سياسى ، كشوردارى و همهء چيزها در آن هست . البته با آن تفسيرهايى كه از اهل تفسير وارد شده است و ما به رأى خودمان نمىتوانيم قرآن را تأويل كنيم . ما بايد\r\nانَّما يَعْرِفُ الْقُرآنُ مَنْ خُوطِبَ بِه « 1 »\r\nما از طريق وحى و از طريق وابستگان به وحى قرآن را اخذ مىكنيم و به حمد اللَّه از آن راه هم غنى هستيم . لكن انحرافاتى كه از قدرتمندان در اول تا حالا واقع شده است و حالا ما مبتلاى به آن هستيم ، اين انحرافاتى است كه آقايان ملاحظه مىكنند كه بر خلاف قرآن مجيد ، دعوت به تفرقه ، دعوت به جدايى ، قرآن مجيد مىفرمايد كه :  وَ اعْتَصِمُوا بِحَبْلِ اللَّهِ \r\n\r\n\r\n","description":"","footnote":"\r\n( 1 ) - بحار الأنوار ، ج 24 ، ص 237 - 238 ، ح 6 .\r\n","page_name":" 423 ","page_number":443},
  {"content":"\r\n\r\n جَمِيعاً وَ لا تَفَرَّقُوا  « 1 » ، آنها دعوت به تفرقه مىكنند .\r\n\r\nاختلاف افكنى بين مسلمين ، دسيسهء دشمنان قرآن و سنت\r\nما از امريكا و شوروى همچو توقعى نداريم كه خلاف قرآن عمل نكند ، آنها بنايشان بر اين است كه قرآن را بكوبند ، آنها بنايشان بر اين است كه اسلام را بكوبند . آنها ايران را كه مىكوبند نه از باب اينكه ايران است ، از باب اينكه اسلام را ايران خواسته است . مبلغين آنها و راديوهاى آنها و مطبوعات آنها كه ايران را اين طور مشوه دارند در بين دنيا مىكنند ، براى ايران نيست . ايران اگر يك قدم طرف امريكا برود با يك قدم طرف شوروى برود ، همه مداح او خواهند شد ، چون بر خلاف آنهاست ، تمام رسانه‌هاى گروهى تقريباً بر ضد ايران ، گاهى تصريح به اينكه اسلام در ايران خطرناك است ، چنانچه مىبينيد كه تصريح به اين هم مىكنند . و عمال آنها كه نمىتوانند تصريح به اين معنا بكنند كه اسلام مخالف است ، ايران را مىگويند مخالف اسلام است . شما آقايانى كه از اطراف آمده‌ايد ، از اطراف دنيا آمده‌ايد ، علما هستيد ، بايد متشبث به آن سيره‌اى بشويد كه پيغمبر اكرم و ائمهء اسلام بين ما گذاشته است ، كه حتى آن روزى كه دستهايشان بسته بود و نمىتوانستند يك كلمه بر خلاف سياست دولت وقت بگويند ، با ادعيه‌شان مردم را دعوت مىكردند ؛ دعا مىكردند ، با دعا مردم را دعوت مىكردند و هر روزى كه فرصت مىكردند ، در هر فرصتى دعوت را تصريحاً مىكردند . ما بايد به آنها تشبث پيدا بكنيم ، به قرآن كريم تشبث پيدا بكنيم . قرآن كريم دعوت به وحدت مىكند ، دعوت به اين مىكند كه مخالف با هم نباشيد كه فشل بشويد . و مع الأسف بعض از روحانيون وابسته به دولتهاى اسلامى دعوت به فشل مىكنند ؛ مىخواهند فشل ايجاد كنند . در يك مركز اسلامى به اسلام نمىتوانند حمله كنند ، به ايران كه مىخواهد اسلام را پياده كند حمله مىكنند . آن قاضىاى كه در حجاز يا در مصر يا در ساير جاها بر خلاف قرآن كريم دعوت مىكند . لكن نه به طورى كه صريح باشد ، ضمناً بر خلاف قرآن كريم دارد دعوت مىكند و\r\n\r\n\r\n","description":"","footnote":"\r\n( 1 ) - سورهء آل عمران ، آيهء 103 : « به ريسمان خدا چنگ بزنيد و پراكنده نشويد » .\r\n","page_name":" 424 ","page_number":444},
  {"content":"\r\n\r\nمسلمين را از هم جدا مىكند ، آن قاضى ، قاضى جور است و شما بايد آنها را سر جاى خودشان بنشانيد . شما كه بر مىگرديد به ممالك خودتان ، در خطبه‌هاى نماز جمعه ، در ادعيه‌اى كه مىخوانيد ، خطبه‌هاى شما همانطور كه در صدر اسلام ، خطبه‌ها يك جنبه سياسى داشته است ، نماز جمعه يك اجتماع سياسى است . نماز جمعه يك عبادت سر تا پا سياسى است ، و مع الأسف در جاهايى انسان مىبيند كه در نماز جمعه ابداً مربوط به چيزهايى كه ملت‌ها به آن احتياج دارند ، چيزهايى كه مسلمين ، اجتماع مسلمين بر آن احتياج دارند ، خبرى نيست . نماز جمعه‌ها را همان طورى كه در صدر اسلام ، مساجد ، محافل و نمازها جنبه سياسى داشته است ، از مسجد راه مىانداختند لشكر را به جنگى كه بايد بكنند و به آنجايى كه بايد بفرستند . از مسجد مسائل سياسى طرح‌ريزى مىشد - از مسجد - مسجد محل اين بود كه مسائل سياسى در آن طرح بشود .\r\nمع الأسف مساجد را ما كارى كرديم كه به كلى از مصالح مسلمين دور باشد ، و با دست ما آن طرحهايى كه براى ما ريخته بودند با دست خود ما پياده شد ، و ما ديديم - آنچه كه - مسلمين ديدند آنچه كه بايد ببينند . و امروز بايد بيدار بشوند مسلمين . مىتوانند ، بصراحت - وقتى كه مىبينند حكومتشان بر خلاف اسلام عمل مىكند - بگويند ، [ و اگر 
  ] نمىتوانند ، با دعا ، با خطبه ؛ و به طور كلى با ظالمين ، به طور كلى با متجاوزين ، با مخالفين اسلام معارضه كنند . خطبه‌ها را نگذارند يك چند تا دعا باشد و يك چند تا ذكر باشد و اين چيزها ، همان طورى كه تا حالا بوده است ، خطبه‌ها را محتوايش را قوى كنيد .\r\n\r\nتعهد به اسلام و همراهى مردم ، سرمنشأ قدرت عالمان دين\r\nشما قوى هستيد ، مردم همراه شما هستند ، مردم همراه حكومتهاى جور نيستند ، مردم همراه با علما هستند . شما قوى هستيد . شما هر كدام در محل خودتان همان قدرتى داريد كه روحانيان ايران در اينجا دارند . آنها عمل كردند در مقابل يك قدرتى كه در منطقه نظير نداشت ، در مقابل يك قدرتى كه هيچ يك از قدرتهاى منطقه شبيه به او نبودند . همين مردم كوچه و بازار ما و همين كشاورزان و كارگران ما به واسطه تعليمات اسلامى كه علماى اسلام به آنها داده بودند و دادند بيدار شدند ، و هجمه كردند بر يك همچو\r\n\r\n","description":"","footnote":"","page_name":" 425 ","page_number":445},
  {"content":"\r\n\r\nقدرتى و او را شكستند و او را بيرون كردند . شما هم مىتوانيد . ننشينيد كه براى شما حكومتهايتان كار كنند ، آنها براى خودشان كار مىكنند . شما اسلام را بايد تقويت بكنيد . شما بايد در كشورهاى خودتان ، در خطبه‌هاى نماز جمعهء خودتان ، كه براى همين مقصد نماز جمعه به پا شده است ، در ادعيهء خودتان ، در زيارات خودتان ، در هر چه رفت و آمد داريد مصالح اسلامى را طرح بكنيد ، مصالح اجتماعى مردم را طرح بكنيد . مسائل خصوصى نگوييد ، مسائل اجتماعى را بگوييد . بگذاريد اگر شما اين را گفتيد نمازتان را تعطيل كنند ، مردم عكس العمل نشان مىدهند . اگر دولتى به واسطهء خطبه‌هاى نماز جمعه ، نماز جمعه شما را تعطيل كند ، با عكس العمل مردم مواجه مىشود و همانى است كه ما مىخواهيم . منتظر نشويد كه يك لشكرى پيدا بكنيد - نمىدانم - يك اسلحه‌اى پيدا بكنيد ، جنگ نمىخواهيد بكنيد ، شما مصالح مسلمين را مىخواهيد بگوييد . شما انتظار نكشيد كه اول قدرت پيدا بكنيد بعد بگوييد ، شما بگوييد تا قدرت پيدا بكنيد . ايران همين كار را كرد ، ايران گفت تا قدرت پيدا كرد ، نه اينكه نشست تا قدرت پيدا بكند ، اگر نشسته بود تا ابد هم نمىشد . در مقابل آن قدرتى كه محمد رضا داشت و آن پشتيبانىاى كه همه از او مىكردند علماى ايران ننشستند تا اينكه اول اجتماع پيدا كنند ، بعد قيام كنند .\r\nعلماى اسلام اول دعوت كردند مردم را و در هر فرصتى نترسيدند و در منبر و پايين و مسجد مردم را دعوت كردند تا قدرت پيدا كردند ، شما هم همين كار را بكنيد . مىتوانيد .\r\nاگر خيال كنيد نمىتوانيد ، بدانيد كه نخواهيد توانست . به خودتان تزريق كنيد كه مىتوانيد ، و بدانيد كه خواهيد توانست . هر عملى اولش فكر است . هر كارى اولش تفكر و تأمل در اطراف كار است . اگر مادر روحمان ضعف باشد نمىتوانيم كارى بكنيم ، روح را قوى كنيد ، قلب خودتان را قوى كنيد ، به خدا منقطع بشويد . اين همه ادعيه‌اى كه وارد شده است و همه را دعوت كرده است به اينكه اتكال به خدا بكنيد ، براى اينكه او مركز قدرت است . اين همه دعوت شده است كه به كس ديگرى غير خدا متشبث نشويد ، براى اينكه به شما تزريق كنند قوت را ، كه شما يك پشتوانه عظيم داريد و او خداست . كسى كه خدا را دارد ، از چه بايد بترسد ؟ شمايى كه براى خدا بخواهيد كار بكنيد از چه قدرتى\r\n\r\n","description":"","footnote":"","page_name":" 426 ","page_number":446},
  {"content":"\r\n\r\nمىترسيد ؟ مىترسيد كه شهيد بشويد ؟ شهادت ترس دارد ؟ مىترسيد حبس بشويد ؟\r\nحبس در راه خدا ترس دارد ؟ مىترسيد شكنجه بشويد ؟ شكنجه در راه خدا اشكال دارد ؟ ايران در راه خدا همه چيز ديد ، مع ذلك دست برنداشت . و اين روحانيون بودند كه مردم را بسيج كردند و مردم متحول شدند ، و امروز از آن بچه كوچولويى كه تازه زبان باز كرده است تا آن پيرمردى كه چند جوان از دستش رفته ، يكصدا بر ضد قدرتهاى بزرگ صحبت مىكنند و قيام كردند . نتوانيد ، نگوييد . هيچ وقت فكر نكنيد كه نمىتوانيد ؛ هميشه فكر كنيد كه مىتوانيد ، هميشه فكر كنيد كه خدا با شماست ، هميشه فكر كنيد كه اسلام شرف شماست و اين اسلام بايد به دست شما تقويت بشود .\r\n\r\nحفظ اسلام ، تكليف همهء مسلمين\r\nاگر سست بياييد ، قدرتهاى بزرگ اسلام را مىخواهند از بين ببرند ، براى اينكه در ايران فهميدند كه اگر اسلام در منطقه بيايد ، آنها راهى ندارند . ولى مع الأسف بعض علماى منطقه نفهميدند و حكام منطقه هم كه نخواهند فهميد . دائماً دعوت به اين مىكنند كه چه خطر بزرگى است ايران ! ايران اگر قدرت پيدا كند خطر بزرگى است ! بله خطر بزرگ است ، اما براى امريكا و شوروى ، نه براى مسلمين ، براى مسلمين رحمت است . شما ملاحظه مىكنيد الآن آن طورى كه در خارج به شما گفته بودند ، در رسانه‌هاى گروهى همه جا و در مطبوعاتشان گفته بودند كه ايران امنيت اصلش نيست ، توى خيابانها مردم را مىكشند ، بچه‌هاى كوچك را مىكشند ، توى خيابانها ، زنهاى آبستن را مىكشند ، شما آمديد اينجا حبسها را ديديد . اگر در جبهه‌ها رفتيد ، و جبهه‌ها را هم لا بد ديديد ، ديديد كه جبهه‌هاى ما مسجد است - الآن - جبهه‌هاى ما از مسجد بيشتر الآن ذكر خدا گفته مىشود . جنگ با مثل صدام يك عبادت الهى است . شما اوضاع ايران را به خارج بگوييد ؛ دعوت كنيد مردم را به اينكه نظير ايران قيام كنند ، بگوييد ايران چه وضعى است . آنها مىگويند كه در حبسها شكنجه‌هاى قرون وسطايى ، نمىدانم چه ، خوب ، البته امريكا بايد اين را بگويد . امريكايى كه دنيا را دارد شكنجه مىكند ، امريكايى كه به همان شكنجه‌هاى بدتر از قرون وسطايى دارد دنيا را از بين مىبرد ، و همين طور شوروى ، آن\r\n\r\n","description":"","footnote":"","page_name":" 427 ","page_number":447},
  {"content":"\r\n\r\nوقت مىگويند كه در ايران حد الهى جارى مىكنند ، كارهاى قرون وسطايى مىكنند . اينها اسلام را قرون وسطايى مىدانند . مسلمين بايد بيدار بشوند ، بدانند كه اينها چه دارند مىكنند و مىخواهند چه بكنند . تكليف است براى مسلمين كه حفظ كنند اسلام را ، و ننشينند تا ديگران برايشان حفظ كنند ، ديگران حفظ نمىكنند .\r\nابرقدرتها بر ضد اسلام الآن كمر بسته‌اند و قدرتهاى پوشالى ديگرى هم همين طور . اينكه دولت مصر دعوت مىكند اعراب را به اينكه مجتمع بشويد و بر خلاف ايران ، ايران را مقصودش هست ؟ ايران خطر است ؟ ايران براى آنها خطر است يا اسلام ؟ اينكه دعوت مىكند اعراب را كه مجتمع بشويد يعنى دعوت مىكند كه همه اجتماع كنيد بر خلاف اسلام . براى اينكه اسلام را آنها بر ضد منافع خودشان مىدانند .\r\n\r\nطرفدارى دروغين قدرتها از حقوق بشر\r\nآقايان ائمهء جمعه ، آقايان ائمهء جماعات ، علماى اسلام در سرتاسر عالم ، توجه كنيد كه امروز همهء قدرتها بر ضد اسلام قيام كرده‌اند ، نه بر ضد ايران ! توجه كنيد كه تكليف همهء ما زياد است در اين زمان . اگر فرصت پيدا بكنند و شما توجهتان كم بشود اسلام را امروز ريشه كن خواهند كرد . امروز غير از ديروز است . ديروز نفهميده بودند قدرت اسلام را ، امروز فهميدند كه در يك جاى كوچكى مثل كشور ايران وقتى كه صداى اسلام بلند شد ، حتى در امريكا هم اين صدا بلند شد ، اين را فهميده‌اند . امروز منافعشان هم در خطر است ، ما شكى نداريم . براى اينكه آنها مىخواهند بيايند خليج فارس را هم بگيرند ، نفتهاى همه را ببرند ، اسلام مانع از اين است . امريكا مىخواهد قدرتش را بر همهء دنيا تحميل كند . از آن ور هم شوروى . خدا مىداند كه اگر مقابل امريكا شوروى نبود به سر دنيا چه مىآورد . و اگر مقابل شوروى امريكا نبود به سر دنيا چه مىآوردند ! اينهايى كه حالا هى صحبت مىكنند از حقوق بشر ، و صحبت مىكنند از صلح و صفا و اينها ، كه مىدانيد ، همهء شما مىدانيد ، خودشان هم مىدانند كه دروغ مىگويند ، اينها براى اين است كه جلب توجه مردم را به خيال خودشان به طرف خودشان بكنند در مقابل شوروى ، آن هم در مقابل امريكا . و الّا نه آنها مصالح مردم را مىخواهند ، نه آنها مصالح\r\n\r\n","description":"","footnote":"","page_name":" 428 ","page_number":448},
  {"content":"\r\n\r\nمردم را ، همه مصالح خودشان را مىخواهند . آن كه مصالح مردم را مىخواهد ، آن اسلام است . آن كه خط بطلان كشيده است بر اختلاف نژادى ، آن اسلام است . آن كه ما بين هيچ نژادى فرق نمىگذارد و همه را مىگويد كه بايد تقوا داشته باشيد و آن چيزى كه ميزان است تقواست ، نه رنگ است و نه نژاد است و نه كشور است و نه هيچ چيز ، آن اسلام است ، و اينها مىخواهند اين نباشد . اينها مىخواهند كه نژادهاى ديگر را زير بار خودشان ببرند و اسلام مخالف است . آنها مىخواهند كه مصالح اسلام را ، مصالح مسلمين را خودشان تشخيص بدهند و عمل كنند يعنى مصالح خودشان را ، اسلام مخالفش است . البته ما بصراحت مىگوييم كه ايران و اسلام مخالف است با مصالح امريكا و شوروى ، آن مصالحى كه خيال مىكنند كه ايران هم بايد تبع او بشود . ما استقلال خودمان را حفظ مىكنيم ، آزادى خودمان را حفظ مىكنيم ، و ما اميدواريم كه پرتو اين استقلال و آزادى به همه دنيا بيفتد و مستضعفين جهان از زير بار مستكبرين بيرون بروند ، و اين يك چيزى است كه به عهدهء علماى اسلام است .\r\nمن از خداى تبارك و تعالى سعادت و سلامت براى همهء مسلمين جهان مسألت مىكنم و حتى سعادت مستضعفين ، و لو اينكه از اسلام نيستند ، آن هم خارج شدنشان از زير بار مستكبرين را از خداى تبارك و تعالى مسألت مىكنم . و اميدوارم كه خداى تبارك و تعالى شما علماى اسلام را تأييد كند كه به مصالح اسلامى فكر كنيد و از كسى نترسيد از غير خداى تبارك و تعالى ، و كسى را ذوقدرت ندانيد . همه قدرت از اوست و همه چيز از اوست و ما هيچ و همه هيچ هستيم .\r\nو السلام عليكم و رحمة اللَّه و بركاته .\r\n\r\n","description":"","footnote":"","page_name":" 429 ","page_number":449},
  {"content":"\r\n\r\n\r\nاجازه نامه [ به آقاى على طرفى ، در اخذ وجوه شرعيه 
  ]\r\nزمان : 24 ارديبهشت 1363 / 12 شعبان 1404\r\nمكان : تهران ، جماران\r\nموضوع : اجازه در اخذ وجوه شرعيه\r\nمخاطب : طرفى ، على\r\nبسم اللَّه الرحمن الرحيم\r\nالحمد للَّه رب العالمين ، و الصلاة و السلام على محمد و آله الطاهرين ، و لعنة اللَّه على اعدائهم اجمعين .\r\nو بعد ، جناب ثقة الاسلام و المسلمين آقاى آقا شيخ على طرفى - دامت توفيقاته - از طرف اين جانب مجازند در اخذ وجوه شرعيه ، و صرف ثلث از سهم مبارك امام - عليه السلام - را در مخارج خود و ترويج شريعت مقدسه ، و مجازند نصف از سهم سادات را نيز به سادات مستحق بپردازند ، و دو ثلث باقيمانده از سهم مبارك امام - عليه السلام - و نصف سهم سادات را جهت اعلاى كلمهء طيبهء اسلام نزد اين جانب ارسال دارند .\r\n« و اوصيه - ايّده اللَّه تعالى - بملازمة التقوى و مراعاة الاحتياط » . و السلام عليه و على اخواننا المؤمنين و رحمة اللَّه و بركاته .\r\nروح اللَّه الموسوي الخمينى\r\n\r\n","description":"","footnote":"","page_name":" 430 ","page_number":450},
  {"content":"\r\n\r\n\r\nپيام [ به ملت ايران ( جايگاه رفيع شوراى نگهبان و خطر تضعيف آن ) 
  ]\r\nزمان : 25 ارديبهشت 1363 / 13 شعبان 1404\r\nمكان : تهران ، جماران\r\nموضوع : جايگاه رفيع شوراى نگهبان و خطر تضعيف آن\r\nمخاطب : ملت ايران\r\nبسم اللَّه الرحمن الرحيم\r\nچنانچه مشاهده مىشود پس از انتخابات مرحلهء اول از دوره دوم مجلس شوراى اسلامى ، افرادى كه نظريهء شوراى محترم نگهبان در ابطال يا تأييد بعضى حوزه‌ها موافق ميل‌شان نبوده است دست به شايعه افكنى زده و اعضاى محترم شوراى نگهبان - ايدهم اللَّه تعالى - را كه حافظ مصالح اسلام و مسلمين هستند ، تضعيف و يا خداى ناكرده توهين مىنمايند و به پخش اعلاميه و خطابه در مطبوعات و محافل دست زده‌اند غافل از آنكه پيامد چنين اعمال و جوسازىها آن هم در دورهء دوم مجلس و نگذشتن سالى چند از انقلاب چه خواهد بود . اميد است چنين اعمال ، بىتوجه به نتايج ناروا و اسف‌بار آن باشد .\r\nمعلوم نيست در صدر مشروطيت در دورهء اول بافقهاى ناظر به قوانين اين نحو عمل شده باشد . در آن زمان به تدريج فقها را از مجلس بيرون راندند و به سر اين ملت آن آوردند كه ديديم .\r\nمن به اين آقايان هشدار مىدهم كه تضعيف و توهين به فقهاى شوراى نگهبان امرى خطرناك براى كشور و اسلام است . هميشه انحرافات به تدريج در يك رژيم وارد مىشود و در آخر ، رژيمى را ساقط مىنمايد . لازم است همه به طور اكيد به مصالح اسلام و مسلمين توجه كنيم و به قوانين ، هر چند مخالف نظر و سليقهء شخصىمان باشد احترام بگذاريم و به اين جمهورى نوپا كه مورد هجوم قدرت‌ها و ابرقدرت‌هاست وفادار باشيم .\r\nدر خاتمه بايد بگويم كه حضرات آقايان فقهاى شوراى نگهبان را با آشنائى و\r\n\r\n","description":"","footnote":"","page_name":" 431 ","page_number":451},
  {"content":"\r\n\r\nشناخت تعيين كردم و احترام به آنان و حفظ مقامشان را لازم مىدانم و اميد آن دارم كه اين نحو امور تكرار نشود . و به شوراى نگهبان تذكر مىدهم كه در كار خود استوار باشيد و با قاطعيت و دقت عمل فرماييد و به خداى متعال اتكال كنيد . از خداوند تعالى عنايت و رحمت براى ملت عزيز را خواستارم .\r\nروح اللَّه الموسوي الخمينى\r\n\r\n","description":"","footnote":"","page_name":" 432 ","page_number":452},
  {"content":"\r\n\r\n\r\nسخنرانى [ در جمع مسئولان اقتصادى و كشاورزى ( بيان مشكلات اقتصادى ) 
  ]\r\nزمان : صبح 25 ارديبهشت 1363 / 13 شعبان 1404\r\nمكان : تهران ، حسينيه جماران\r\nموضوع : بيان مسائل و مشكلات اقتصادى كشور - استقامت در مقابل مشكلات\r\nحضار : نمازى ( وزير امور اقتصادى و دارايى ) - زالى ، عباس على ( وزير كشاورزى ) - زنگنه ، بيژن ( وزير جهاد سازندگى ) - نوربخش ، محسن ( رئيس كل بانك مركزى ) - كاركنان وزارت امور اقتصادى و دارايى و بانكها - كشاورزان نمونه سراسر كشور\r\nبسم اللَّه الرحمن الرحيم\r\n\r\nلزوم اهتمام به امر كشاورزى\r\nاز همه آقايان تشكر مىكنم كه تشريف آورده‌اند كه از نزديك با هم ملاقات كنيم .\r\nاميدوارم كه همه موفق باشيد كه در هر جا كه هستيد ، در هر پستى كه هستيد ، در هر جاى مملكت كه هستيد موفق باشيد به خدمت به كشورى كه مورد هجوم همهء قدرتهاست .\r\nاول يك كلمه‌اى راجع به كشاورزان عرض كنم . كشاورزان در هر كشورى كه مثل كشور ما باشد ، اصل در امور هستند . كشور ايران كشور كشاورزى است ؛ زمين زياد دارد ، آب زياد دارد و افراد هم زياد ، ما اگر چنانچه از حيث كشاورزى خودكفا نشويم و دستمان پيش قدرتهاى ديگر دراز بشود و به عبارت ديگر گدايى كنيم ، از آنها يا فرض كنيد كه پول هم بدهيم به آنها ، لكن وابسته‌ايم . كشاورزان عزيز مىتوانند كه ايران را از وابستگى در اين بعد نجات بدهند و اين را يك عبادت شرعى حساب كنند ؛ و عبادت است كشاورزى ، كه در اسلام آن قدر به آن اهميت داده شده است ، و بعضى از ائمه ما خودشان مىرفتند سراغ اينكه سركشى به كشاورزى بكنند و گاهى هم شايد عمل . از اين جهت ما بايد اين بعد را تقويت كنيم ، يعنى هم دولت تقويت كند و هم برادران كشاورز همه همت خودشان را بگمارند كه كشاورزى را تقويت كنند . شما اگر ديروز در زمان شاه با دلسردى عمل مىكرديد براى اينكه ، مىديديد كه حاصل دست شماها صرف يك مسائل\r\n\r\n","description":"","footnote":"","page_name":" 433 ","page_number":453},
  {"content":"\r\n\r\nانحرافى مىشود ، امروز اين طور نيست . امروز براى اسلام كار مىكنيد ، براى خدا عبادت مىكنيد .\r\nبنا بر اين من از همه كشاورزان تقاضا دارم كه در كار كشاورزى جديت كنند و ما را از اينكه دستمان پيش ديگران باشد نجات بدهند .\r\n\r\nاهميت اصلاح سيستم بانكى كشور\r\nاما مسأله بانك از مسائل مهمى است كه چنانچه ربا از بانك حذف نشود ، مشمول آيه شريفه و روايات كثيره مىشويم كه آيه شريفه مىفرمايد كسانى كه ربا مىخورند اينها اعلام جنگ با خدا و پيغمبر مىكنند . اين تعبير در كم جايى واقع شده است كه اعلان جنگ است بين كسانى كه مىخواهند ربا بخورند با خدا و پيغمبر . روايات بسيار ما داريم كه هيچ جاى شبهه در اين روايات نيست كه در بعضى از آنها تعبيرى شده است كه شايد براى هيچ چيز نشده است كه يك درهم ربا شدتش بيشتر است از اينكه هفتاد زنا بكند كسى با محرم خودش ، با عمه خودش ، با خاله خودش ، با خواهر خودش . و اگر چنانچه ربا در يك كشورى مثل كشور ما خداى نخواسته ، باز در بانكش ، در تجارتش ، در بين مردمش باشد ، ما نمىتوانيم بگوييم كه ما جمهوريمان جمهورى اسلامى است ، محتواى جمهورى ، اسلامى است . از اين جهت بايد كارشناسان ، علما در اين مسأله بسيار فعاليت كنند ، دقت كنند كه ما را از اين گرفتارى نجات بدهند ، و ملت هم بايد توجه بكنند به اينكه مواجه هستند با يك همچو چيزى كه قرآن كريم مىفرمايد :  فَأْذَنُوا بِحَرْبٍ مِنَ اللَّهِ وَ رَسُولِهِ  « 1 » اعلام جنگ بكنيد با خدا . و اگر چنانچه بانكدارى به آن معنايى كه در جاهاى ديگر هست رواج پيدا بكند ، مردم از صنعت و كار و ساير چيزها بازمىمانند ، مىنشينند توى خانه‌شان و پولشان برايشان كار مىكند و حال آنكه پول نبايد كار بكند .\r\nپس اصلاح بانك هم يكى از امور بسيار مهم است ، چنانچه اصلاح اقتصاد و ماليات و امثال ذلك هم بسيار اهميت دارد .\r\n\r\n\r\n","description":"","footnote":"\r\n( 1 ) - سورهء بقره ، آيهء 279 .\r\n","page_name":" 434 ","page_number":454},
  {"content":"\r\n\r\nبايد مجريان امور در هر جا كه هستند متعهد به اسلام باشند كارهائى را كه مجلس بايد بكند ، محول به اوست . كارهايى را شوراى نگهبان بايد بكند ، محول به اوست . بعد از اينكه آن مرحله‌ها گذشت و افتاد به دست قوهء اجرايى ، قوهء اجرايى مهم است . ممكن است قانون بسيار خوب باشد وارد بشود در دست مجريها و بد اجرا بشود . شايد غالباً اين طور باشد كه قوانين را حالا در ايران كه الآن همهء قوانينش قوانين اسلامى است ، سابق هم ممكن بود قانون را در وضع قانونيش خوب درست كنند لكن وقتى به دست يك عده خائن مىدادند او روى افكار خودش عمل مىكرد ؛ وقتى هم يك رشوه‌اى به بالاترها مىدادند ، ديگر صحبتى نبود . امروز شما بايد وضعتان وضع اسلام باشد . اگر بخواهيد در مقابل قدرتهاى بزرگى كه هم چشم طمع به كشور شما دوخته‌اند و با صراحت اين مسائل را مىگويند ، اگر بخواهيد كه استقامت كنيد و پايدارى كنيد ، بايد مجريان امور در هر جا كه هستند ، در دادگسترى ، در وزارت ماليه ، در بانكها ، اينها اشخاصى باشند كه اسلامى باشند و متعهد به اسلام باشند و بدانند كه اگر چنانچه ما در يك جايى از اين جاها رو به شكست برويم ، كم كم اين سرايت مىكند شكست در جاهاى ديگر و خداى نخواسته يك وقت مىبينيد كه كشور ما به هم ريخته شده است ، وضع مالىاش و وضع بانكىاش و وضع كشاورزىاش و وضعهاى ديگرش ، آن روز است كه آنها به مقاصد خودشان مىتوانند برسند . الآن كه مىبينيد كه همه با ما مخالف هستند ، براى اينكه شماها مىخواهيد اسلامى عمل بكنيد . كشور شما مىخواهد اسلامى عمل بكند ، و آنها اين را مخالف با مقاصد خودشان مىدانند . معنى حذف ربا به معنىاى است كه اگر توسعه پيدا كند و از ايران به جاهاى ديگر برود بانكدارها و آنهايى كه مىخواهند مال‌هاى مردم را بخورند و از بين ببرند ، آنها دستشان كوتاه مىشود و لهذا با يك همچو رويه‌اى مخالفند .\r\n\r\nاستقامت و پايدارى در برابر مشكلات\r\nو ما بايد در امورمان مستقيم باشيم ؛ همان طورى كه رسول خدا به حسب رواياتى كه وارد شده است فرموده است : كه اين آيه شريفه‌اى كه وارد شده است كه :  فَاسْتَقِمْ كَما أُمِرْتَ وَ \r\n\r\n","description":"","footnote":"","page_name":" 435 ","page_number":455},
  {"content":"\r\n\r\n مَنْ تابَ مَعَكَ  « 1 » يعنى به آن چيزهايى كه امر به تو شده است ، دستور داده شده است استقامت كن و كسانى هم كه همراه تو هستند ، مؤمنين به تو هستند ، آنها هم استقامت كنند . در روايت است كه پيغمبر فرمود :\r\nشَيَّبَتْني سُورَةُ هُود « 2 »\r\n- براى اين آيه - سوره هود مرا پير كرد براى اين آيه‌اى كه وارد شده است كه استقامت كن و هر كسى هم همراهت است استقامت كنند . فتح يك كشورى آسان است نسبتاً ، حفظ او مشكل است . شما دست به هم داديد همه‌تان - خدا همه را تأييد كند - و ظلم را ، دست ظالم را ، دست ستمكاران را ، دست خارجيها را از كشورتان قطع كرديد . امروز نه شرق در اينجا دخالتى مىتواند بكند و نه غرب ؛ در حالى كه در رژيم سابق اصل خود كشور به حساب نبود ، منافع خارج حساب بود . امروز كه شما هستيد و خودتان هستيد و كشور مال خود شما هست و منافع كشور از خود شما و از برادران شماست ، بخواهيد كه آنها ديگر نتوانند رخنه كنند ، استقامت بايد بكنيد ، پايدارى بايد بكنيد ؛ پايدارى به اين است كه هر كس در هر شغلى كه هست آنجا را خوب عمل بكند . همان طورى كه پاسدارها و ارتش ما در جبهه‌ها پايداريشان به اين است كه جنگ را خوب عمل بكنند و پيش ببرند . پايدارى كشاورز اين نيست كه جنگ بكند ، پايدارى كشاورز اين است كه كشاورزىاش خوب باشد . پايدارى بانكدارها اين است كه خوب عمل بكنند ، و پايدارى افرادى كه پرسنل ادارهء ماليه هستند ، آنها اين است كه خوب عمل بكنند ، ناراضى درست نكنند . مردم اين مردمى هستند كه همه با هم دست به هم دادند و كشور را آزاد كردند ، كشور را اسلامى كردند و كسانى كه انحراف دارند درصدد اينند كه ناراضى درست بكنند . ممكن است يك وقتى در بانك ، در ادارهء ماليه ، در جاهاى ديگر افرادى خودشان را وارد بكنند براى ناراضى درست كردن ، نه براى نفع شخصى ، براى اينكه افراد را ناراضى كنند . بتدريج يك كشورى كه سر تا تهش پرسنل ماليه هست و همين طور ساير بانكدارها و اينها هستند و ساير ادارات دولتى ، ممكن است كه افراد كه بخواهند اين كشور را بازگردانند به حال سابق ، نفوذ كنند\r\n\r\n\r\n","description":"","footnote":"\r\n( 1 ) - سورهء هود ، آيهء 112\r\n( 2 ) - علم اليقين ، ج 2 ، ص 971 .\r\n","page_name":" 436 ","page_number":456},
  {"content":"\r\n\r\nدر بين شما و مردم را ناراضى كنند به اينكه ماليات را وقتى مىخواهند بگيرند بيشتر از آن مقدارى كه بايد بگيرند ، بگيرند خداى نخواسته . البته نمىكنند اما بايد هوشيار باشيد .\r\nمردمى كه مراجعه مىكنند بايد هوشيار باشيد كه راضى برشان گردانيد . مثل سابق نيست كه توى سر مردم بزنيد تا راضى بشوند . امروز كسى نمىتواند توى سر مردم بزند كه بيا راضى بشو يا تن به رضايت بده . امروز مردم همه هوشيار هستند و زير اين بارها نمىروند . اما ناراضى درست مىشود . ما بايد دنبال اين باشيم كه اين آيه شريفه را كه فرموده است كه  فَاسْتَقِمْ كَما أُمِرْتَ وَ مَنْ تابَ مَعَكَ  پيغمبر كه فرمود كه من ريشم سفيد شد براى اين ، پير شدم براى اين . خود ايشان كه استقامت داشت ، براى اينكه « وَ مَنْ تابَ مَعَكَ » پهلوش است يعنى پيغمبر مأمور شده است كه اشخاصى هم كه همراه او هستند ، اشخاصى هم كه ايمان به او آوردند ، آنها هم استقامت كنند و آن شما هستيد . بايد استقامت كنيد و ادامه بدهيد به اين نبردى كه كرديد . نبردى كه با همه كشورهاى مخالف اسلام و با ابرقدرتها كرديد بايد ادامه بدهيد ؛ و ادامه به اين است كه هر كس در هر جا هست كار خودش را خوب انجام بدهد . كار به اين نداشته باشد كه ديگرى خوب انجام مىدهد يا نه ، خودش كارش را خوب انجام بدهد . البته ديگرى را نصيحت كند يا امر به معروف و نهى از منكر كند . اما اگر ديگرى يك كار خلافى كرد ، شما تكليف ازتان ساقط نمىشود . اگر همهء دنيا هم بر خلاف بكند شما يك نفر هم باشيد ، شما يك نفر بايد خلاف نكنيد . توجه كنيد كه همهء قشرهاى ملت با هم كارهايى كه به آنها محول است خوب انجام بدهند . همين معارضه با آنهايى است كه مىخواهند به اين كشور تعدى كنند . و خداى تبارك و تعالى با شما همراهى خواهد كرد . وقتى كه شما در خدمت اسلام باشيد ، در خدمت خداى تبارك و تعالى باشيد ، خداى تبارك و تعالى با شما همراهى مىكند و تأييد از شما مىكند . و من اميدوارم كه هميشه مؤيد و موفق باشيد .\r\n\r\nنااميد كردن دشمنان با شركت فعال در انتخابات\r\nو يك كلمه هم راجع به انتخابات عرض كنم كه همين دو روز بايد سراغ انتخابات رفت . يكى از امور مهمه‌اى كه امروز همه ما به آن مبتلا هستيم و همهء كشور ، قضيهء\r\n\r\n","description":"","footnote":"","page_name":" 437 ","page_number":457},
  {"content":"\r\n\r\nانتخابات است . از خارج چشم دوخته‌اند به اينكه اين انتخابات نشود درست . اعلاميه‌ها ، نمىدانم ، بساط ، چيز ، كه مردم شركت نكنيد ، و شركت كردند الحمد للَّه . اين مرحله هم كه پيش آمده است ، مردم ما شركت كنند و در مقابل قدرتهاى بزرگى كه چشم دوخته‌اند به اينكه ملت ايران ديگر از اسلام برگشته و از مسائل اسلامى برگشته ، آنها بفهمند مسأله اين طور نيست ، فرضاً كه ما بد باشيم اما اسلام كه خوب است ، اسلام را كه قبول دارند همه ، اين يك وظيفهء اسلامى است كه ما حفظ كنيم جمهورى اسلامى را . اگر مجلس لطمه‌اى بر آن وارد بشود به جمهورى اسلامى لطمه وارد مىشود . اگر مجلس يك مجلس قوييى باشد براى خاطر اينكه پشتوانه‌اش همه ملت باشد ، اين مجلس مىتواند با دنيا كه در مقابل ايران واقع شده است كارهايش را بشايستگى عمل بكند ، و اين تابع اين است كه قوى باشد ، و قوتش هم تابع اين است كه شماها رأى بدهيد . امروز ديگر مثل سابق نيست كه يك ليستى درست بكنند و بفرستند هرجا ، اينها بايد بشود ، غير از اينها نبايد بشود . يا يك دسته مأمور بفرستند سر صندوقها هر كارى دلشان مىخواهد بكنند .\r\nامروز اختيار دست خود شماهاست و احدى حق ندارد كه تصرف بكند . بله ، در تشخيص خودتان اگر مىتوانيد تشخيص بدهيد و اگر خودتان نمىتوانيد ، خوب ، اشخاص متدين صحيح هستند به آنها مراجعه كنيد كه آنها تشخيص بدهند ، آن هم بايد عمل بكنيد . من اميدوارم كه همان طورى كه تا حالا ملت ما براى حفظ اسلام قيام كردند و براى حفظ اسلام تا حالا استقامت كردند ، از حالا به بعد هم استقامت كنند . پيغمبر را خوشحال كنيد شما . و من اميدوارم كه خداوند همهء شما را توفيق بدهد . و همه در خدمت اسلام باشيم و دست خائنين از اين كشور كوتاه بشود و جنگ ان شاء اللَّه با پيروزى نهايى به آخر برسد و دست آنهايى كه مىخواهند با اين جنگ صدمه به ايران وارد بكنند ، كوتاه بشود .\r\nو السلام عليكم و رحمة اللَّه .\r\n\r\n","description":"","footnote":"","page_name":" 438 ","page_number":458},
  {"content":"\r\n\r\n\r\nسخنرانى [ در جمع مسئولان سپاه ، ارتش و بسيج مستضعفان ( پايدارى و استقامت ) 
  ]\r\nزمان : صبح 30 ارديبهشت 1363 / 18 شعبان 1404\r\nمكان : تهران ، جماران\r\nموضوع : پايدارى و استقامت به پشتوانه تأييدات الهى\r\nحضار : رضايى ، محسن ( فرماندهء كل سپاه پاسداران ) - صياد شيرازى ، على ( فرماندهء نيروى زمينى ارتش ) - رحمانى ، محمد على ( مسئول بسيج مستضعفان ) - فرماندهان و مسئولان قرارگاههاى مشترك ارتش و سپاه پاسداران\r\nبسم اللَّه الرحمن الرحيم\r\n\r\nتجليل از افتخارآفرينيهاى رزمندگان اسلام\r\nمن در اينكه شما برادرها و فرماندهان ارتش و سپاه با هم ممزوج هستيد ، يد واحده هستيد احساس سرافرازى مىكنم . من هيچ وقت شماها را فراموش نمىكنم . من در مواقع استجابت دعا به شماها دعا مىكنم .\r\nقوى باشيد ، برومند باشيد و از هياهوى دنيا هيچ وقت به خودتان هراس راه ندهيد .\r\nاين مسائل در صدر اسلام هم بوده است . اين هياهوها و بساطى كه مخالفين اسلام در صدر اسلام راه مىانداختند در زمان خود پيغمبر اكرم و بعدها هميشه بوده است ، لكن خداوند امر فرموده است كه ما مستقيم باشيم ، استقامت كنيم . « 1 » و اگر چنانچه استقامت كنيم مؤيد به تأييدات الهى هستيم ، و شما چون پشتوانه‌تان خداى تبارك و تعالى است از هيچ چيز باك نداريد . ديگران‌اند كه پشتوانه‌شان شيطان است و با دست شيطان حركت مىكنند . شما كه با قدرت الهى داريد حركت مىكنيد قدرتمنديد .\r\nعدد كم بودن اشكال ندارد ، ايمان قوى بودن مهم است . و شما به حمد اللَّه و همه ارتش و سپاه ما و ساير ارگانهايى كه هستند در جبهه ، همهء آنها برومندند و چون پشتوانه ايمان در آنها هست نبايد از هيچ چيز بترسند و نمىترسند . و من حكايتهايى كه از جبهه و از\r\n\r\n\r\n","description":"","footnote":"\r\n( 1 ) - اشاره است به آيهء 112 ، سورهء هود و آيهء 15 ، سورهء شورى .\r\n","page_name":" 439 ","page_number":459},
  {"content":"\r\n\r\nدوستانمان در جبهه مىشنوم و مناجاتهايى كه در توى جبهه و سنگرها با خداى تبارك و تعالى مىكنند ، موجب سرافرازى است . شما بدانيد كه از بعد از اسلام تا كنون يك همچو ارتش و سپاهى نبوده است كه سنگرهاشان معبدشان باشد ، سنگرها را به صورت مسجد درآورند . شماييد كه اين كار را كرديد و داريد مىكنيد . و شما پيش خدا سرافرازيد و خداى تبارك و تعالى به شما قدرت مىدهد و همين طورى كه پيغمبر اكرم با عدد كم لكن با تأييد الهى مقاصد خودش را پيش برد و دنيا را در تحت تأثير خودش قرار داد ، شما هم كه تابع آن وجود محترم هستيد و شما الآن مىبينيد كه دنيا در تحت تأثير شما واقع شده است ، شما پيروزيد الآن .\r\nشما در دنيا ، الآن اينكه انعكاس قدرت شما در كاخ سفيد و در كرملين « 1 » الآن پرتوانداز است ، همه قدرتها از شما باك دارند ، شما باك از كسى نداشته باشيد . همهء قدرتها از قدرت اسلام الآن لرزيده‌اند و كارهاى شما لرزانده آنها را . شما هيچ ، از هيچ قدرتى نترسيد .\r\nوقتى خدا با شماست ، همه چيز با شماست . شما خدا را داريد و لو اينكه پشتوانه از شرق و غرب نداريد . و اين افتخار شماست ، افتخار اسلام است كه نه به شرق متوجه باشد و نه به غرب متوجه باشد ، صراط مستقيم باشد . راه ، راه خداست . در راه خدا نه شهادت و نه نقص عضو و نه گرفتارى هيچ يك از اينها اشكال ندارد . اين چيزى بوده است كه اولياى خدا از اولى كه خلقت تحقق پيدا كرده است ، انبياى عظام در طول تاريخ مبتلا به آن بودند و نترسيدند و جلو رفتند و شما امروز قدرتمندانى هستيد كه در دنيا آواز شما پيچيده است . الآن همه از شما باك دارند و شما از هيچ كس باك نداريد . با هم باشيد ، دست واحد باشيد و همه را دعوت به وحدت بكنيد ، و به حمد اللَّه وحدت حاصل است ، حفظ كنيد اين وحدت را .\r\nمادامى كه حفظ كنيد شما وحدت خودتان را خدا با شماست .\r\nيَدُ اللَّهِ مَعَ الْجَمَاعَةِ . « 2 »\r\nوقتى\r\n\r\n\r\n","description":"","footnote":"\r\n( 1 ) - كاخ كرملين در مسكو ، مقرّ حاكمان شوروى\r\n( 2 ) - « دست خداوند با جماعت و همبستگى است » . صحيح ترمذى ، ج 3 ، ص 316 .\r\n","page_name":" 440 ","page_number":460},
  {"content":"\r\n\r\nاعتصام به حبل خدا بكنيد ، خداوند با شماست . مسلم بدانيد كه - يك - كسى كه خدا با اوست ، شهيد بشود يا زنده باشد پيروز است ؛ و شما چه خداى نخواسته - اين يك دعايى است براى همه - همه‌مان چه شهيد بشويم و چه پيروز بشويم هر دو پيروزى است .\r\nخداوند به همه شما قدرت عنايت كند و سلامت باشيد . و السلام عليكم و رحمة اللَّه\r\nالبته سلام مرا به همهء افرادى كه در جبهه‌ها هستند برسانيد ، و بگوييد - من - آنچه كه از من مىآيد دعاگويى است و دعا مىكنم به همه‌تان . خدا همه‌تان را حفظ كند ان شاء اللَّه .\r\n\r\n","description":"","footnote":"","page_name":" 441 ","page_number":461},
  {"content":"\r\n\r\n\r\nنامه [ به خانم فاطمه طباطبايى ( اندرزهاى اخلاقى - عرفانى ) 
  ]\r\nزمان : 5 خرداد 1363 / 24 شعبان 1404\r\nمكان : تهران ، جماران\r\nموضوع : اندرزهاى اخلاقى - عرفانى\r\nمخاطب : طباطبايى ، فاطمه « 1 » بسم اللَّه الرحمن الرحيم\r\n فاطى كه ز من نامهء عرفانى خواست * از مورچه‌اى تخت سليمانى خواست \r\n گويى نشنيده « ما عرفناك » « 2 » از آنك به * جبريل از او نفخهء رحمانى خواست \r\nآخر پس از اصرار ، مرا وادار كردى از آنچه قلبم ناآگاه است و از آن اجنبى هستم طوطى وار چند سطرى بنويسم . و اين در حالى است كه ضعف پيرى آنچه در چنته داشتم - هر چند ناچيز بود - به طاق نسيان سپرده و گرفتارىهاى ناگفتنى و نانوشتنى بر آن اضافه شده و كافى است كه تاريخ اين نوشتار بگويم تا معلوم شود در چه زمانى براى رد نكردن تقاضاى تو شروع نمودم . شنبه 24 شعبان المعظم 1404 - 5 خرداد 1363 - خوانندگان در اين تاريخ ملاحظه كنند اوضاع جهان و ايران را .\r\nاز كجا شروع كنم ؟ بهتر آن است از فطرت باشد  فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ  « 3 » در اين جا به فطرت انسانها بسنده كرده ، گرچه اين خاصّهء خلقت است  وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  « 4 » همه گويند :\r\n ما سميعيم و بصيريم و هُشيم * با شما نامحرمان ما خامُشيم \r\n« 5 »\r\n\r\n\r\n","description":"","footnote":"\r\n( 1 ) - همسر آقاى سيد احمد خمينى\r\n( 2 ) - اشاره است به روايتى از رسول اللَّه ( صلى اللَّه عليه و آله ) :\r\nما عبدناك حق عبادتك و ما عرفناك حق معرفتك .\r\nمرآة العقول 8 : 146\r\n( 3 ) - سورهء روم ، آيهء 30 : « فطرت الهى كه مردم را بر آن آفريد ، آفرينش خدا را دگرگونى نيست »\r\n( 4 ) - سورهء اسراء ، آيهء 44 : « هيچ موجودى نيست جز آن كه او را به پاكى مىستايد ، ولى شما تسبيحشان را نمىفهميد »\r\n( 5 ) - مثنوى معنوى ، دفتر سوم : 433 / 1019 .\r\n","page_name":" 442 ","page_number":462},
  {"content":"\r\n\r\nما نيز اكنون به عرفان فطرى انسانها نظر مىاندازيم و گوييم : در فطرت و خلقت ، انسان امكان ندارد به غير كمال مطلق توجه كند و دل ببندد ، همهء جانها و دلها به سوى اويند و جز او نجويند و نخواهند جُست و ثناخوان اويند و ثناى ديگرى نتوانند كرد ، ثناى هر چيز ثناى اوست ، گرچه ثناگو تا در حجاب است گمان كند ثناى ديگرى مىگويد ، در تحليل عقلى كه خود حجابى است نيز چنين باشد .\r\nآنكه كمال - هر چه باشد - مىطلبد عشق به كمال مطلق دارد نه كمال ناقص . هر كمال ناقص محدود به عدم است و فطرتْ از عدمْ تنفّر دارد . طالب علم ، طلب علم مطلق مىكند و عشق به علم مطلق دارد و همچنين طالب قدرت و طالب هر كمال . به فطرت ، انسان عاشق كمال مطلق است و در كمالهاى ناقص آنچه مىخواهد كمالِ آن است نه نقص ، كه فطرت از آن مُنزجِر است ، و حجابهاى ظلمانى و نورانى است كه انسان را به اشتباه مىاندازد . شاعران و مديحه سرايان گمان مىكنند مدح فلان امير قدرتمند يا فلان فقيه دانشمند را مىكنند ، آنان مدح و ثناى قدرت و علم را مىكنند نه به طور محدود ، گرچه گمان كنند محدود است . و اين فطرت امكان تبديل و تغيير ندارد  لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ .  « 1 » و تا انسان در حجاب خود است و به خود سرگرم است و خَرْق حُجُب حتّى حُجُب نورى را نكرده ، فطرتش محجوب است و خروج از اين منزل علاوه بر مجاهدات ، محتاج به هدايت حق تعالى . در مناجات مبارك شعبانيّه مىخوانى : «\r\nالهى هَبْ لى كَمالَ الْانْقِطاعِ الَيْكَ وَ انِرْ ابْصارَ قُلُوبِنا بِضِياء نَظَرها الَيْكَ حَتّى تَخْرِقَ ابْصارُ الْقُلُوبِ حُجُبَ النُّورِ فَتَصِلَ الى مَعْدِنِ الْعَظَمَة وَ تَصيرَ ارْواحُنا مَعلَّقة بِعزِّ قُدْسِكَ . الهى وَ اجْعَلْنى مِمَّنْ نادَيتَهُ فَاجابَكَ وَ لاحَظْتَهُ فَصَعِقَ لِجَلالِكَ فَناجَيْتَه سِرّاً » . « 2 »\r\n\r\n\r\n","description":"","footnote":"\r\n( 1 ) - سورهء روم ، آيهء 30 : « در آفرينش خدا تغييرى نيست و اين است آيين استوار حق »\r\n( 2 ) - بارالها ، بريدگى كامل ( از متعلقات ) را براى توجه به خودت ارزانيم فرما ، و چشم دلهايمان را به فروغ نظر كردن به خودت روشن گردان تا ديدگان دل پرده‌هاى نور را دريده ، به معدن عظمت و جلال برسد و جانهايمان به عزّ قدس تو تعلق يابند .\r\nالها ، مرا در شمار آنان قرار ده كه صدايشان زدى پس پاسخت دادند و نيم نگاهى به آنان كردى پس در برابر جلال تو مدهوش شدند در نتيجه با آنان راز و نياز سرّى كردى . إقبال الأعمال : 687 .\r\n","page_name":" 443 ","page_number":463},
  {"content":"\r\n\r\nاين كمال انقطاع ، خروج از منزل خود و خودى و هر چه و هر كس ، و پيوستن به او است و گسستن از غير ، و هِبه‌اى « 1 » الهى است به اولياى خُلَّص پس از صَعْق « 2 » حاصل از جلال كه دنبال گوشهء چشم نشان دادن او است\r\nوَ لاحَظْتَهُ\r\nالخ . و ابصار قلوب تا به ضياءِ نَظْرهء « 3 » او نور نيابد ، حُجُب نور خرق نشود و تا اين حُجب باقى است ، راهى به معدن عظمت نيست و ارواح تعلُّق به عزّ قدس را درنيابند و مرتبت تَدَلّى « 4 » حاصل نيايد  ثُمَّ دَنا فَتَدَلَّى .  « 5 » و ادنى از اين ، فناى مطلق و وصول مطلق است .\r\n صوفى ! زره عشق صفا بايد كرد * عهدى كه نموده‌اى وفا بايد كرد \r\n تا خويشتنى به وصل جانان نَرسى * خود را به رهِ دوست فنا بايد كرد \r\nنجواى سرّى حق با بندهء خاص خود صورت نگيرد مگر پس از صَعْق و اندكاك جَبَل هستى « 6 » خود ، رَزَقَنا اللَّهُ وَ ايَّاكِ .\r\nدخترم ! سرگرمى به علوم حتى عرفان و توحيد اگر براى انباشتن اصطلاحات است - كه هست - و براى خود اين علوم است ، سالك را به مقصد نزديك نمىكند كه دور مىكند\r\nالعلم هو الحجاب الاكبر ؛\r\n« 7 » و اگر حق‌جويى و عشق به او انگيزه است كه بسيار نادر است ، چراغ راه است و نور هدايت\r\nالْعِلْمُ نُورٌ يَقْذِفُهُ اللَّهُ فى قَلْبِ مَنْ يَشاءُ « 8 »\r\nو براى رسيدن به گوشه‌اى از آن تهذيب و تطهير و تزكيه لازم است ، تهذيب نفس و تطهير قلب از غير او ، چه رسد به تهذيب از اخلاق ذميمه كه رهيدن از آن بسيار مجاهده مىخواهد ، و چه رسد به\r\n\r\n\r\n","description":"","footnote":"\r\n( 1 ) - بخشش\r\n( 2 ) - حالت بيهوشى و از خود بيخودىِ سالك\r\n( 3 ) - نيم نگاه\r\n( 4 ) - مرتبه و مقام فناى صفاتى است كه پيش از فناى ذاتى و فناى مطلق حاصل شود\r\n( 5 ) - سورهء نجم ، آيهء 8 : « آن گاه نزديك و نزديكتر شد »\r\n( 6 ) - اشاره به مضمون آيهء 143 سورهء أعراف : «  فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً  » چون پروردگارش بر كوه تجلّى كرد ، كوه را خُرد كرد و موسى بيهوش افتاد\r\n( 7 ) - علم خود بزرگترين حجاب است\r\n( 8 ) - علم نورى است كه خدا در دل هر كه بخواهد مىافكند . بحار الأنوار 1 : 225 / 17 .\r\n","page_name":" 444 ","page_number":464},
  {"content":"\r\n\r\nتهذيب عمل از آنچه خلاف رضاى او - جلّ و علا - است ، و مواظبت به اعمال صالحه از قبيل واجبات كه در رأس است و مستحبات به قدر ميسور و به قدرى كه انسان را به عُجب و خودخواهى دچار نكند .\r\nدخترم ! عُجب و خودپسندى از غايت جهل به حقارت خود و عظمت خالق است .\r\nاگر اندكى به عظمت خلقت به اندازه‌اى كه تا كنون بشر با همهء پيشرفت علم به شمّه‌اى از آن آگاه شده است تفكر شود ، حقارت خود و همهء منظومه‌هاى شمسى و كهكشانها را ادراك مىكند و عظمت خالقِ آنها را اندكى مىفهمد و از عُجب و خودبينى و خودپسندى خود اظهار خجلت و احساس جهالت مىنمايد . در قصهء حضرت سليمان نبى اللَّه - عليه السلام - مىخوانيم آن گاه كه از وادى نَمل مىگذرد :  قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ وَ هُمْ لا يَشْعُرُونَ .  « 1 » نمله ، سليمان نبى با همراهانش را به عنوان لَا يَشْعُرُونَ توصيف كند و هُدهُد به او مىگويد :  أَحَطْتُ بِما لَمْ تُحِطْ بِهِ  . « 2 » و كوردلان نطق نَمله و طير را نمىتوانند تحمل كنند ، چه رسد به نطق ذرات وجود و آنچه در آسمانها و زمين است كه خالق آنان مىفرمايد :  . . . إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ .  « 3 » انسان كه خود را محور خلقت مىبيند - هر چند انسان كامل چنين است - در نظر ساير موجودات معلوم نيست چنين باشد ، و بشر رشد نيافته چنين نيست  مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ .  « 4 » اين مربوط به رشد علمى به استثناى تهذيب است و در وصف او  كَالْأَنْعامِ بَلْ هُمْ أَضَلُّ  « 5 » آمده است .\r\nدخترم ! پيمبران مبعوث شدند تا رشد معنوى به بشر دهند و آنان را از حجابها برهانند ،\r\n\r\n\r\n","description":"","footnote":"\r\n( 1 ) - سورهء نمل ، آيهء 18 : « مورچه‌اى گفت : اى مورچگان به خانه‌هاى خود اندر شويد مبادا سليمان و سپاهيانش ندانسته شما را پايمال كنند »\r\n( 2 ) - سورهء نمل ، آيهء 22 : « من بر آنچه تو از آن آگاه نشده‌اى آگاهى يافتم »\r\n( 3 ) - سورهء اسراء ، آيهء 44 : « هيچ موجودى نيست مگر آنكه ستايش او تسبيح گويى خداست ، لكن شما تسبيح آنها را فهم نمىكنيد »\r\n( 4 ) - سورهء جمعه ، آيهء 5 : « وصف حال آنان كه تحمل ( علم ) تورات كرده و خلاف آن عمل نمودند در مَثَل به درازگوش مانند »\r\n( 5 ) - سورهء اعراف ، آيهء 179 : « مانند چهارپايانند بلكه گمراه‌ترند » .\r\n","page_name":" 445 ","page_number":465},
  {"content":"\r\n\r\nافسوس كه شيطان قسم خورده به دست اذناب خود نگذاشت آنچه آنان مىخواهند تحقق يابد  فَبِعِزَّتِكَ لَأُغْوِيَنَّهُمْ أَجْمَعِينَ .  « 1 » ما همه خوابيم و گرفتار حجابها\r\nالنّاسُ نِيامٌ وَ اذا ماتُوا انْتَبَهُوا . « 2 »\r\nگويى جهنم محيط به ما است و خِدْر « 3 » طبيعت مانع از شهود و احساس است  وَ إِنَّ جَهَنَّمَ لَمُحِيطَةٌ بِالْكافِرِينَ *  . « 4 » و كفر مراتب بسيار دارد ، خودبينى و جهان‌بينى و نظر به جز او نيز از مراتب آن است . نخستين سورهء قرآن را اگر با تدبّر و چشمى غير از اين چشم‌انداز حيوانى بنگريم و بىحجابهاى ظلمانى و نورانى به او برسيم ، چشمه‌هاى معارف به قلب سرازير شود ، ولى افسوس كه از افتتاح آن نيز بىخبريم . آن را كه خبر شد خبرش بازنيامد . « 5 » من قائل بىخبر و بىعمل به دخترم مىگويم در قرآن كريم اين سرچشمهء فيض الهى تدبر كن هر چند صِرف خواندن آن كه نامهء محبوب است به شنوندهء محجوب آثارى دلپذير دارد ، لكن تدبر در آن انسان را به مقامات بالاتر و والاتر هدايت مىكند  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها .  « 6 » و تا اين قفل و بندها بازنگردد و به هم نريزد ، از تدبر هم آنچه نتيجه است حاصل نگردد . خداوند متعال پس از قَسَم عظيم مىفرمايد :    إِنَّهُ لَقُرْآنٌ كَرِيمٌ فِي كِتابٍ مَكْنُونٍ لا يَمَسُّهُ إِلَّا الْمُطَهَّرُونَ    « 7 » و سر حلقهء آنها آنان هستند كه آيهء تطهير در شأنشان نازل گرديده .\r\nتو نيز مأيوس نباش ، كه يأس از اقفال بزرگ است ، به قدر ميسور در رفع حُجُب و شكستن اقفال براى رسيدن به آب زلال و سرچشمهء نور كوشش كن . تا جوانى در دست\r\n\r\n\r\n","description":"","footnote":"\r\n( 1 ) - سوره ص ، آيهء 82 : « به عزت تو سوگند كه همگى آنها را گمراه خواهم كرد »\r\n( 2 ) - مردم در خوابند و چون بميرند بيدار شوند . بحار الأنوار 4 : 43 / 18\r\n( 3 ) - پرده ، حجاب\r\n( 4 ) - سورهء توبه ، آيهء 49 و سورهء عنكبوت ، آيهء 54 : « همانا ، جهنم فراگيرندهء كافران است »\r\n( 5 ) -\r\n اين مدعيان در طلبش بىخبرانند * كان را كه خبر شد خبرى بازنيامد \r\nكليات سعدى : 30 ، ديباچه گلستان\r\n( 6 ) - سورهء محمد ، آيهء 24 : « آيا در قرآن انديشه و تدبر نمىكنند يا بر دلهايشان قفلها است »\r\n( 7 ) - سورهء واقعه ، آيات 77 - 79 : « آن ( چه بر تو خوانديم ) قرآنى است گرامى ، در كتابى پوشيده ، كه جز پاكان كس بدان دست نزند » .\r\n","page_name":" 446 ","page_number":466},
  {"content":"\r\n\r\nتو است كوشش كن در عمل و در تهذيب قلب و در شكستن اقفال و رفع حُجُب ، كه هزاران جوان كه به افق ملكوت نزديكترند موفق مىشوند و يك پير موفق نمىشود .\r\nقيد و بندها و اقفال شيطانى اگر در جوانى غفلت از آنها شود ، هر روز كه از عمر بگذرد ريشه‌دارتر و قويتر شوند .\r\n درختى كه اكنون گرفتست پاى * به نيروى شخصى برآيد ز جاى \r\n گرش همچنان روزگارى هِلى « 1 » * به گردونش از بيخ بر نَگْسلى \r\n« 2 » از مكايد بزرگ شيطان و نفسِ خطرناكتر از آن ، آن است كه به انسان وعدهء اصلاح در آخر عمر و زمان پيرى مىدهد و تهذيب و توبهء إلى اللَّه را به تعويق مىاندازد براى زمانى كه درخت فساد و شجرهء زقّوم قوى شده و اراده و قيام به تهذيب ، ضعيف ، بلكه مرده است .\r\nاز قرآن دور نيفتم ، در اين مخاطبهء بين حبيب و محبوب و مناجات بين عاشق و معشوق اسرارى است كه جز او و حبيبش كسى را بر آن راه نيست و امكان راه يافتن نيز نمىباشد . شايد حروف مُقَطَّع در بعض سور مثل « الم » ، « ص » ، « يس » از اين قبيل باشد ، و بسيارى از آيات كريمه كه اهل ظاهر و فلسفه و عرفان و تصوّف هر يك براى خود تفسير يا تأويلى كنند نيز از همان قبيل است گرچه هر طايفه به قدر ظرفيت خود حظّى دارد يا خيالى . و شمّه‌اى از اين اسرار به وسيلهء اهل بيت وحى كه از سرچشمهء جوشان وحى بر آنان جارى شده ، به ديگران به قدر استعداد مىرسد و گويى بيشتر مناجاتها و ادعيه براى اين امر انتخاب شده است . آنچه در ادعيه و مناجات معصومين - عليهم صلوات اللَّه و سلامه - مىيابيم ، در اخبار كه اكثراً به زبان عرف و عموم است كمتر يافت مىشود . ولى زبان قرآن زبان ديگرى است ، زبانى است كه هر عالم و مفسّرى خود را با آن آشنا مىداند و آشنا نيست . قرآن كريم از كتبى است كه معارف آن بىسابقه است و تصور بسيارى از معارف آن از تصديقش مشكلتر است . چه بسا كه با برهان فلسفى و ديد\r\n\r\n\r\n","description":"","footnote":"\r\n( 1 ) - واگذارى\r\n( 2 ) - كلّيات سعدى : 40 ، باب اول ، حكايت 4 .\r\n","page_name":" 447 ","page_number":467},
  {"content":"\r\n\r\nعرفانى مطلبى را بتوان ثابت كرد ولى از تصور آن عاجز بود . تصور ربط حادث به قديم كه در قرآن كريم در تعبيرات گوناگونى از آن ياد فرموده است ، و كيفيت معيّت حق با خلق كه بعضى گويند « معيّت قيّومى » « 1 » است كه تصور آن حتى براى آن گويندگان از معضلاتست ، و ظهور حق در خلق و حضور خلقت نزد حق و اقربيت او - جلّ و علا - از حبل الوريد به مخلوق و مُفاد  اللَّهُ نُورُ السَّماواتِ وَ الْأَرْضِ  « 2 » و  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  « 3 » و  ما يَكُونُ مِنْ نَجْوى ثَلاثَةٍ  « 4 » و  إِيَّاكَ نَعْبُدُ وَ إِيَّاكَ نَسْتَعِينُ  « 5 » و امثال اينها كه گمان نكنم جز بر مخاطب و به تعليم او به نزديكانش كه اهل اين گونه مسائل بوده‌اند ، تصورش تحقق يافته باشد . و راه يافتن به روزنه‌اى از آن ، مجاهدتِ مشفوع با تهذيب لازم دارد .\r\nافسوس كه عمر اين شكسته قلم گذشت و\r\n از قيل و قال مدرسه‌ام حاصلى نشد * جز حرف دلخراش پس از آن همه خروش \r\nو امروز از جوانى كه بهار يافتن است خبرى نيست و بافته‌هاى سابق را جز مشتى الفاظ نمىبينم ، و به تو و ساير جوانها كه طالب معرفتند وصيت مىكنم كه شما و همهء موجودات جلوهء اويند و ظهور وىاند ، كوشش و مجاهدت كنيد تا بارقه‌اى از آن را بيابيد و در آن محو شويد و از نيستى به هستى مطلق رسيد .\r\n پس عدم گردم عدم چون ارغنون * گويدم كإانَّا إليه راجعون \r\n« 6 » دخترم ! دنيا و هر چه در آن است جهنم است كه باطنش در آخرِ سير ظاهر شود و ماوراى دنيا تا آخر مراتب بهشت است كه در آخر سير پس از خروج از خِدْر طبيعت ظاهر شود و ما و شما و همه ، يا حركت به سوى قعر جهنم مىكنيم يا به سوى بهشت و ملأ\r\n\r\n\r\n","description":"","footnote":"\r\n( 1 ) - يعنى همهء آفرينش ، قائم به حق و صرف وابستگى به او هستند\r\n( 2 ) - سورهء نور ، آيهء 35 : « خدا نور آسمانها و زمين است »\r\n( 3 ) - سورهء حديد ، آيهء 3 : « اوست اول و آخر و پيدا و پنهان »\r\n( 4 ) - سورهء مجادله ، آيهء 7 : « سه تن پنهانى راز نگويند . . . »\r\n( 5 ) - سورهء فاتحه ، آيهء 5 : « ( پروردگارا ) فقط تو را مىپرستيم و از تو يارى مىجوييم »\r\n( 6 ) - مثنوى معنوى ، دفتر سوم : 576 / 3907 .\r\n","page_name":" 448 ","page_number":468},
  {"content":"\r\n\r\nاعلا .\r\nدر حديث است كه روزى پيمبر اعظم - صلى اللَّه عليه و آله و سلم - در جمع صحابه نشسته بودند ، ناگهان صداى مهيبى آمد ، عرض شد : اين صدا چه بود ؟ فرمود : « سنگى از لب جهنم افتاد و پس از هفتاد سال اكنون به قعر جهنم رسيد » « 1 » اهل دل گفتند : در آن حال شنيديم مرد كافرى كه هفتاد سال داشت اكنون درگذشت و به قعر جهنم رسيد . « 2 » ما همه در صراط هستيم و صراط از متن جهنم عبور مىكند ، « 3 » باطنش در آن عالم ظاهر مىشود . و در اين جا هر انسانى صراطى مخصوص به خود دارد و در حال سير است ؛ يا در صراط مستقيم كه منتهى به بهشت مىشود و بالاتر ، و يا صراط منحرف از چپ يا منحرف به سوى راست كه هر دو به جهنم منتهى مىشوند . و ما از خداوند منّان آرزوى صراط مستقيم مىكنيم :   اهْدِنَا الصِّراطَ الْمُسْتَقِيمَ ، صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ   « 4 » كه انحراف از يك سو است  وَ لَا الضَّالِّينَ  « 5 » كه انحراف از سوى ديگر . و اين حقايق در حشر به طور عيان مشهود مىشود .\r\nصراط جهنم كه در توصيف آن از حيث دقت و حِدّت و ظلمت نقل گرديده است ، « 6 » باطن صراط مستقيم در اين جهان است . چه بسيار راه دقيق و ظلمانى است و چه مشكل است عبور از آن براى ما واماندگان ، آنان كه بىهيچ انحرافْ راه را طىّ نمودند\r\nجُزْنا وَ هِىَ خامِدَة « 7 »\r\nگويند و هر كس به اندازهء سيرش در اين صراط در آن جا نيز همين سير منعكس گردد .\r\nغرورها و اميدهاى كاذب شيطانى را كنار گذار و كوشش در عمل و تهذيب و تربيت\r\n\r\n\r\n","description":"","footnote":"\r\n( 1 ) - علم اليقين 2 : 1002 ؛ مسند أحمد 2 : 371\r\n( 2 ) - الفتوحات المكّية 1 : 298 ؛ علم اليقين 2 : 1002\r\n( 3 ) -\r\nإنّ الصِّراطَ جِسْرٌ عَلى مَتْنِ جَهَنَّم يَمُرُّ عَلَيْهِ الْخَلائق .\r\nعلم اليقين 2 : 967\r\n( 4 ) - سورهء فاتحه ، آيات 5 - 7 : « ( پروردگارا ) ما را به راه راست هدايت فرما ، راه آنان كه به آنها نعمت دادى ، نه راه كسانى كه بر آنها خشم فرمودى و نه راه گمگشتگان »\r\n( 5 ) - سورهء فاتحه ، آيات 5 - 7 : « ( پروردگارا ) ما را به راه راست هدايت فرما ، راه آنان كه به آنها نعمت دادى ، نه راه كسانى كه بر آنها خشم فرمودى و نه راه گمگشتگان »\r\n( 6 ) - بحار الأنوار 8 : 64 - 71 . حِدَّت : تيزى\r\n( 7 ) - ما از جهنّم عبور كرديم در حالى كه جهنّم خاموش بود . علم اليقين 2 : 971 .\r\n","page_name":" 449 ","page_number":469},
  {"content":"\r\n\r\nخود كن كه رحيل بسيار نزديك است و هر روز كه بگذرد و غافل باشى دير است . بازگو مكن كه تو خود چرا مهيّا نيستى\r\nانْظُرْ الى ما قالَ وَ لا الى مَنْ قال « 1 »\r\nمن هر چه هستم براى خود هستم و همه نيز چنين . جهنم و بهشت هر كس نتيجهء اعمال او است ، هر چه كِشتيم درو مىكنيم .\r\nفطرت و خلقت انسان بر استقامت و نيكى است . حُبّ به خيرْ سرشت انسانى است ، ما خود اين سرشت را به انحراف مىكشانيم و ما خود حُجُب را مىگسترانيم و تارها را بر خود مىتنيم .\r\n اين شيفتگان كه در صراطند همه * جويندهء چشمهء حياتند همه \r\n حق مىطلبند و خود ندانند آن را * در آب به دنبال فُراتند همه \r\nشب گذشته اسماء كتب عرفانى را پرسيدى ، دخترم ! « در رفع حُجُب كوش نه در جمع كُتب » ، « 2 » گيرم كتب عرفانى و فلسفى را از بازار به منزل و از محلى به محلى انتقال دادى يا آنكه نفس خود را انبار الفاظ و اصطلاحات كردى و در مجالس و محافل آنچه در چَنته داشتى عرضه كردى و حضار را فريفتهء معلومات خود كردى و با فريب شيطانى و نفس امارهء خبيثتر از شيطان محمولهء خود را سنگين‌تر كردى و با لُعبهء ابليس مجلس آرا شدى و خداى نخواسته غرور علم و عرفان به سراغت آمد كه خواهد آمد ، آيا با اين محموله‌هاى بسيار به حُجُب افزودى يا از حجب كاستى ؟ خداوند - عزّ و جلّ - براى بيدارى علما آيهء شريفهء  مَثَلُ الَّذِينَ حُمِّلُوا التَّوْراةَ  « 3 » را آورده تا بدانند انباشتن علوم - گرچه علم شرايع و توحيد باشد - از حُجُب نمىكاهد ، بلكه افزايش دهد ، و از حُجُب صغار او را به حُجُب كبار مىكشاند . نمىگويم از علم و عرفان و فلسفه بگريز و با جهل عمر بگذران ، كه اين انحراف است ، مىگويم كوشش و مجاهده كن كه انگيزهْ الهى و براى دوست باشد\r\n\r\n\r\n","description":"","footnote":"\r\n( 1 ) - به گفته بنگر نه به گوينده . غرر الحكم و درر الكلم 1 : 394 / 11\r\n( 2 ) - تمام اين شعر جامى اين چنين است :\r\n در رفع حجب كوش نه در جمع كتب * از جمع كتب نمىشود رفع حجب \r\n( 3 ) - سورهء جمعه ، آيهء 5 : « مَثَل كسانى كه تورات به آنها داده شده و بدان عمل نمىكنند مَثَل آن خر است كه كتابهايى را حمل مىكند » .\r\n","page_name":" 450 ","page_number":470},
  {"content":"\r\n\r\nو اگر عرضه كنى ، براى خدا و تربيت بندگان او باشد نه براى ريا و خودنمايى كه خداى نخواسته جزء علماى سوء شوى كه بوى تعفّنشان اهل جهنم را بيازارد . « 1 » آنان كه او را يافتند و عشق او دارند انگيزه‌اى جز او ندارند و با اين انگيزه همهء اعمالشان الهى است ، جنگ و صلح و شمشير زدن و نبرد كردن و هر چه تصور كنى\r\nضَرْبَةُ عَليٍّ يَوْمَ الْخَنْدَقِ افْضَلُ مِنْ عِبادَةِ الثَّقَلَيْن . « 2 »\r\nاگر انگيزه الهى نبود گرچه فتح بزرگ از آن حاصل شود پشيزى فضيلت ندارد . گمان نشود كه مقام اوليا خصوصاً ولى اللَّه اعظم - عليه و على اولاده الصلوات و السلام - به اينجا ختم مىشود ، قلم جرأت ندارد كه پيش رود و بيان طاقت ندارد كه شرح دهد و با محجوبان ، ما محجوبان چه گوييم و خود ما چه مىدانيم كه گوييم و آنچه هست گفتنى نيست و از افق وجود ما برتر است ، ولى باشد كه ياد حبيب و ذكر او در دل و جان اثرى كند هر چند از آن خبرى دريافت نشود ، همچون عاشق بىسوادى كه به سوادنامهء محبوب نظر كند و دل خوش دارد كه اين نامهء محبوب است و همچون پارسى زبانِ پريشانِ عربى ندانى كه قرآن كريم را خوانَد و چون از اوست لذّت بَرَد و حالى به او دست دهد كه هزاران بار بهتر از اديب دانشمندى است كه به اعراب و مزاياى ادبى و بلاغت و فصاحت قرآن سر خود را گرم كند ، و فيلسوف و عارفى است كه به مسائل عقلى و ذوقى آن بينديشد و از محبوب غافل باشد چون مطالعهء كُتب فلسفى و عرفانى كه به محتواى كتاب مشغول و به گويندهء آن كارى ندارد .\r\nدخترم ! موضوع فلسفه ، مطلق وجود است از حق تعالى تا آخرين مراتب وجود ، و موضوع علم عرفان و عرفان علمى وجود مطلق است يا بگو حق تعالى است و بحثى به جز حق تعالى و جلوهء او - كه غير او نيست - ندارد . اگر كتابى يا عارفى بحث از چيزى غير حق كند نه كتابْ عرفان است و نه گوينده عارف است ، و اگر فيلسوفى در وجود به آن طور\r\n\r\n\r\n","description":"","footnote":"\r\n( 1 ) - اشاره است به روايتى از رسول اللَّه - صلّى اللَّه عليه و آله - كه در آن آمده است : «\r\nو إنَّ أَهْلَ النّارِ لَيَتَأَذَّوْنَ بِرِيحِ العالِمِ التارِكِ لِعِلْمِهِ . . . » .\r\nاصول كافى 1 : 44 / 1\r\n( 2 ) - ضربتى كه على - عليه السلام - در روز خندق - بر عمرو بن عبد ود - وارد كرد برتر از عبادت جنّ و انس است . بحار الأنوار 39 : 1 - 2 .\r\n","page_name":" 451 ","page_number":471},
  {"content":"\r\n\r\nكه هست نظر كند و بحث نمايد نظرش الهى و بحثش عرفانى است و همهء اينها غير از ذوق عرفانى است كه از بحث به دور است و غير ، از آن مهجور ، تا چه رسد به شهود وجدانى و پس از آن نيستى در عين غرق در هستى « ادْفَعِ السِّراج كه شمس طالع شد » . « 1 » دخترم ! شنيدم مىگفتى : مىترسم ايام امتحان متأسف شوم كه چرا كار نكردم در روزهاى تعطيل . اين تأسف و امثال آن هر چه هست سهل است و زودگذر ، آن تأسف دائمى و ابدى است كه چون به خود آيى توجه كنى كه همه چيز را مىبينى جز او و آن روز پرده‌ها افتادنى و حجابها برداشتنى نيست .\r\nامير المؤمنين در دعاى كميل عرض مىكند : « فَهَبْنى يا الهى و سَيِّدى وَ مَوْلاىَ وَ رَبّى صَبَرْتُ عَلى عَذابِكَ فَكَيْفَ أَصْبِرُ عَلى فِراقِك » . « 2 » من كوردل تا كنون نتوانستم اين فقره و بعض فقرات ديگر اين دعاى شريف را به جِدّ بخوانم بلكه آن را از زبان على - عليه السلام - مىخوانم و ندانم آن چيست كه صبر بر آن از عذاب خدا در جهنم مشكلتر است ؛ آن عذابى كه  تَطَّلِعُ عَلَى الْأَفْئِدَةِ  ؟ « 3 » گويى « عذابك » همان « نارُ اللَّه » « 4 » است كه فؤاد را مىسوزاند . شايد اين عذاب فوق عذاب جهنم باشد ما كوردلان نمىتوانيم اين معانى فوق فهم بشرى را ادراك و تصديق كنيم ، بگذار و بگذاريم آنها را براى اهلش كه بسيار كم است .\r\nدر هر حال كتب فلسفى خصوصاً از فلاسفهء اسلام و كتب اهل حال و عرفان هر كدام اثرى دارد . اوّلىها ، انسان را و لو به طور دورنما آشنا مىكند با ما وراء طبيعت ، و دوّمىها خصوصاً بعضى از آنها چون « منازل السائرين » « 5 » و « مصباح الشريعه » « 6 » كه گويى از\r\n\r\n\r\n","description":"","footnote":"\r\n( 1 ) - فقرهء آخر « حديث حقيقت » روايت شده از كميل بن زياد كه از على - عليه السلام - پرسيد : حقيقت چيست و چون پس از چند پرسش و پاسخ مطلب را دريافت ، عرض كرد : أَطْفِىء ( ادْفَع ) السِّراجَ فَقَدْ طَلَعَ الصُّبْح . چراغ را خاموش كن كه صبح طلوع كرد و آشكار شد . جامع الأسرار و منبع الأنوار : 29\r\n( 2 ) - اى معبودم و آقايم و مولايم و پروردگارم ، گيرم كه صبر كردم بر عذابت ، اما چگونه صبر كنم بر فراقت . إقبال الأعمال : 708\r\n( 3 ) - سورهء هُمَزه ، آيهء 6 - 7 : « آتش برافروختهء خدا ، كه بر دلها سر برمىكشد »\r\n( 4 ) - سورهء هُمَزه ، آيهء 6 - 7 : « آتش برافروختهء خدا ، كه بر دلها سر برمىكشد »\r\n( 5 ) - كتاب منازل السائرين كتابى است در عرفان و سير و سلوك عملى از خواجه عبد اللَّه أنصارى ( 396 - 481 ) . اين كتاب داراى دو شرح مهم مىباشد از ملّا عبد الرزاق كاشانى و عفيف الدّين تلمسانى ، كه هر دو به طبع رسيده‌اند\r\n( 6 ) - مصباح الشريعة و مفتاح الحقيقة كتابى است در معارف و مواعظ و أخلاق ، مشتمل بر صد باب كه هر باب با جملهء « قال الصادق عليه السلام » شروع مىشود .\r\nدربارهء اعتبار و مؤلف آن ، أقوال مختلفى ذكر شده است ، جمعى از بزرگان اماميه از جمله : سيد بن طاوس ، ابن فهد حلّي ، علامه مجلسى ، شهيد ثانى ، ملّا محسن فيض كاشانى ، كفعمى ، ملّا مهدى نراقى - رضوان اللَّه تعالى عليهم - بدان رجوع و استناد كرده‌اند .\r\n","page_name":" 452 ","page_number":472},
  {"content":"\r\n\r\nعارفى است كه به نام حضرت صادق - عليه السلام - به طور روايت نوشته است ، دلها را مهيّا مىكنند براى رسيدن به محبوب و از همه دل‌انگيزتر مناجات و ادعيهء ائمهء مسلمين است كه راهبرند به سوى مقصود نه راهنما ، و دست انسان حقجو را مىگيرند و به سوى او مىبرند ، افسوس و صد افسوس كه ما از آنها فرسنگها دور هستيم و مهجور .\r\nدخترم ! سعى كن اگر اهلش نيستى و نشدى ، انكار مقامات عارفين و صالحين را نكنى و معاندت با آنان را از وظايف دينى نشمرى ، بسيارى از آنچه آنان گفته‌اند در قرآن كريم به طور رمز و سربسته ، و در ادعيه و مناجاتِ اهل عصمت بازتر ، آمده است و چون ما جاهلان از آنها محروميم با آن به معارضه برخاستيم . گويند صدر المتألّهين ديد در جوار حضرت معصومه - سلام اللَّه عليها - شخصى او را لعن مىكند ، پرسيد : چرا صدر را لعن مىكنى ؟ جواب داد : او قائل به وحدت واجب الوجود است ، گفت : پس او را لعن كن ! اين امر اگر قصه هم باشد حكايت از يك واقعيت دارد . واقعيت دردناكى كه من خود قصه‌هايى را ديده يا شنيده‌ام كه در زمان ما بوده است .\r\nمن نمىخواهم تطهير مدعيان را بكنم كه : « اى بسا خرقه كه مستوجب آتش باشد » . « 1 » مىخواهم اصل معنى و معنويت را انكار نكنى ، همان معنويتى كه كتاب و سنّت نيز از آن ياد كرده‌اند و مخالفان آن يا آنها را ناديده گرفته و يا به توجيه عاميانه پرداخته‌اند . و من به تو توصيه مىكنم كه اول قدم ، بيرون آمدن از حجاب ضخيم انكار است كه مانع هر رشد و هر قدم مثبت است . اين قدمْ كمال نيست ، لكن راهگشاى به سوى كمال است چنانچه « يقظه » را كه در منازل سالكان اول منزل محسوب شده است « 2 » از منازل نتوان شمرد ،\r\n\r\n\r\n","description":"","footnote":"\r\n( 1 ) -\r\n نقد صوفى نه همه صافىِ بىغش باشد * اى بسا خرقه كه مستوجب آتش باشد \r\nديوان حافظ : 280\r\n( 2 ) - شرح منازل السائرين ، عبد الرزاق كاشانى : 34 .\r\n","page_name":" 453 ","page_number":473},
  {"content":"\r\n\r\nبلكه مقدمه و راهگشاى منازل سالكين است . در هر صورت با روح انكار نتوان راهى به سوى معرفت يافت .\r\nآنان كه انكار مقامات عارفان و منازل سالكان كنند ، چون خودخواه و خودپسند هستند هر چه را ندانستند حمل به جهل خود نكنند و انكار آن كنند تا به خودخواهى و خودبينىشان خدشه وارد نشود « مادر بُتها بُتِ نفس شماست » « 1 » تا اين بت بزرگ و شيطان قوى از ميان برداشته نشود راهى به سوى او - جلّ و علا - نيست ، و هيهات كه اين بت شكسته و اين شيطان رام گردد . از معصوم نقل شده كه :\r\nشَيْطانى آمَنَ بِيَدى « 2 »\r\nاز اين نقل معلوم شود كه هر كس را هر چه بزرگ مرتبت باشد شيطانى است و اولياى خدا موفق شده‌اند به مهار كردن بلكه مؤمن نمودن آن .\r\nمىدانى شيطان با پدر بزرگ ما آدم - صفىُّ اللَّه - چه كرد ؟ او را از جوار حق فرو كشيد و پس از وسوسهء شيطان و نزديكى به شجره - كه شايد نفس باشد يا بعض مظاهر آن - فرمان  اهْبِطُوا  « 3 » رسيد و منشأ همهء فسادها و عداوتها شد ، آدم - عليه السلام - با دستگيرى حق تعالى توبه كرد و خداوند او را صفىّ خود فرمود ، من و تو نيز كه مبتلاى به شجرهء ابليسيه هستيم بايد توبه كنيم و از حق - جلّ و علا - در خلوت و جلوت بخواهيم با استغاثه كه دست گيرد به هر وسيله كه خواهد و ما را نيز به توبه رساند بلكه از اصطفاء آدمى بهره‌اى گيريم . و اين نتواند بود مگر با مجاهدت و ترك شجرهء ابليس با همهء شاخه‌ها و اوراق و ريشه‌هاى آن كه در وجود ما منتشر و هر روز محكمتر و توسعه‌دارتر مىشود .\r\nبا تعلُّق به شجرهء خبيثه و شاخه‌ها و ريشه‌هاى آن بىشك نتوان راهى به مقصد پيدا كرد و ابليس همين تهديد را كرد و بسيار موفق بود . و جز معدودى از عباد اللَّه صالحين و\r\n\r\n\r\n","description":"","footnote":"\r\n( 1 ) -\r\n مادر بُتها بُتِ نفس شماست * زان كه آن بُت مار و اين بُت اژدهاست \r\nمثنوى معنوى دفتر اوّل : 49\r\n( 2 ) - « شيطان من ، به دست من ايمان آورد » . روايت شده كه پيغمبر اكرم - صلّى اللَّه عليه و آله - فرمود : «\r\nما مِنْكُمْ إلَّا وَ لَهُ شيطان »\r\nهر يك از شما شيطانى دارد ، از حضرت پرسيدند : آيا تو نيز شيطان دارى ؟ فرمود : « من نيز شيطان دارم لكن شيطان من ، بدست من ايمان آورد » . علم اليقين 1 : 282 ، كنز العمّال 1 : 247 / 1243\r\n( 3 ) - سورهء بقره ، آيهء 36 : « فرود آييد » .\r\n","page_name":" 454 ","page_number":474},
  {"content":"\r\n\r\nنيز اولياى مقربين - عليهم السلام - از حيله‌هاى شيطان و نفس خبيثِ مظهر ابليس كس نتواند گريزد و اگر بتواند ، از همهء شاخه‌ها و ريشه‌هاى دقيق و بسيار پيچيدهء او نتواند مگر با دستگيرى خداوند متعال آن طور كه صفىّ اللَّه را رهاند ولى ما كجا و آن استعداد براى قبول كلمات .\r\nآيهء كريمه در اين باب شايان تفكر بسيار است چه كه مىفرمايد :  فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ  « 1 » نفرموده : وَ أَلْقى الَيْهِ كَلِماتٍ ، گويى با سير إليه كلمات را دريافت نموده است گرچه اگر « أَلْقى الَيْهِ » هم بود ، بىسير كمالى ، قبولْ امكان نداشت . و بايد در آيهء ديگر كه راجع به همين قضيه اشاره فرموده نيز تفكر كرد ، مىفرمايد :  فَلَمَّا ذاقَا الشَّجَرَةَ  « 2 » گويى ذوقى و طعمى بيشتر نبوده با اين وصف چون از مثل ابو البشر بوده آن پيامدها را داشته . حال بايد وضع خود را بنگريم كه به تحقيق ، به همهء شاخه‌ها و برگها و ريشه‌هاى شجره پيوند خورديم .\r\nدخترم ! آفات زياد بر سر راه است . هر عضو ظاهر و باطن ما آفتها دارد كه هر يك حجابى است كه اگر از آنها نگذريم به اول قدم سلوك إلى اللَّه نرسيديم . من كه خود مبتلا هستم و جسم و جانم ملعبهء شيطان است ، به بعض آفات اين عضو كوچك و اين زبان سرخ كه سرسبز را به باد دهد و آن گاه كه ملعبهء شيطان است و آلت دست او ، جان و روح و فؤاد را تباه كند ، اشاره مىكنم :\r\nاز اين دشمن بزرگ انسانيت و معنويت غافل مشو ، گاهى كه در جلسات انس با دوستان هستى خطاهاى بزرگ اين عضو كوچك را آن قدر كه مىتوانى شمارش كن و ببين با يك ساعت عمر تو كه بايد صرف جلب رضاى دوست شود چه مىكند و چه مصيبتها به بار مىآورد كه يكى از آنها غيبت برادران و خواهران است ، ببين با آبروى چه اشخاصى بازى مىكنى و چه اسرارى را از مسلمانان روى دايره مىريزى و چه حيثياتى را خدشه‌دار مىكنى و چه شخصيتهايى را مىشكنى ؟ آن گاه اين جلسهء شيطانى را مقياس\r\n\r\n\r\n","description":"","footnote":"\r\n( 1 ) - سورهء بقره ، آيهء 37 : « پس آدم از خداى خود كلماتى آموخت كه موجب پذيرفتن توبهء او گرديد »\r\n( 2 ) - سورهء أعراف ، آيهء 22 : « چون از آن درخت چشيدند » .\r\n","page_name":" 455 ","page_number":475},
  {"content":"\r\n\r\nبگير و ملاحظه كن در يك سال در همين امر پيش پا افتاده چه كردى و در پنجاه - شصت سال ديگر چه خواهى كرد و چه مصيبتها براى خود به بار خواهى آورد ، در عين حال آن را كوچك مىشمارى ، و اين كوچك شمردن از حيله‌هاى ابليس است كه خداوند به لطف خود ما را همگى از آن مصون دارد .\r\nدخترم ! نگاهى كوتاه به آنچه دربارهء غيبت و آزار مؤمنين و عيبجويى و كشف سرّ آنان و تهمت آنان وارد شده ، دلهايى را كه مُهر شيطان بر آنها نخورده مىلرزاند و زندگى را بر انسان تلخ مىكند ، اينك براى علاقه‌اى كه به تو و احمد دارم توصيه مىكنم از آفات شيطانى خصوصاً آفتهاى بسيار زبان خوددارى كنيد و همّت به نگهدارى آن كنيد ، البته در آغاز قدرى مشكل است ، لكن با عزم و اراده و تفكر در پيامدهاى آن آسان مىشود . از تعبير بسيار « 1 » تعييركنندهء قرآن كريم عبرت بگير كه مىفرمايد :  وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً  . « 2 » شايد اخبار از صورت برزخيّه عمل مىدهد و شايد حديثى كه از حضرت سيد الموحدين منقول است در موعظه‌هاى بسيارى كه به نوف البكالى فرموده است اشاره به همين امر باشد به حسب يك احتمال ، در آن حديث است كه نوف طلب موعظه كرد از مولا و ايشان فرمودند :\r\nاجْتَنِبِ الْغَيْبَةَ فَإِنَّها إِدامُ كِلابِ النَّارِ ، ثُمَّ قالَ : يا نَوْفُ كَذَبَ مَنْ زَعَمَ انَّهُ وُلِدَ مِنْ حَلال وَ هُوَ يَأكُلُ لُحُومَ النَّاسِ بالْغيبَةِ . « 3 »\r\nو از رسول خدا - صلى اللَّه عليه و آله و سلم - نقل شده كه فرمود :\r\nوَ هَلْ يَكُبُّ النَّاسَ فِى النَّارِ يَوْمَ الْقيمَةِ إلَّا حَصائِدُ أَلْسِنَتِهمْ . « 4 »\r\nاز اين حديث و حديثهايى كه كم نيست استفاده مىشود كه جهنم صورت باطنى اعمال ما است .\r\nبارالها ! ما را و اين خانمان را و خانواده‌هاى مربوط به ما را از آفات شيطانى نجات مرحمت فرما و ما را از كسانى كه آزار مسلمانان به زبان و عمل خود نموده‌اند قرار مده\r\n\r\n\r\n","description":"","footnote":"\r\n( 1 ) - عيب چيزى را آشكار كردن و بدى آن را گفتن\r\n( 2 ) - سورهء حجرات ، آيهء 12 : « غيبت يكديگر نكنيد آيا هيچ يك از شما دوست دارد گوشت برادر مردهء خود را بخورد »\r\n( 3 ) - از غيبت بپرهيز كه خورش سگهاى جهنم است ، سپس فرمود : اى نوف ! دروغ مىگويد كسى كه با غيبت ، گوشت مردم را مىخورد و خود را حلال زاده مىداند . بحار الأنوار 72 : 248 / 13\r\n( 4 ) - آيا روز قيامت مردمان را چيزى جز آنچه كه زبانشان درو كرده در آتش مىافكند . اصول كافى 2 : 115 / 4 .\r\n","page_name":" 456 ","page_number":476},
  {"content":"\r\n\r\nاين چند صفحه را به تقاضاى فاطى نوشتم و من خود اعتراف مىكنم كه خود نتوانستم از مكايد « 1 » شيطان بگريزم ، اميد است فاطى كه نعمت جوانى را دارد اين توفيق را پيدا كند . و السلام على عباد اللَّه الصالحين .\r\n12 شهر رمضان المبارك 1404\r\nروح اللّه الموسوي الخمينى\r\n\r\n\r\n","description":"","footnote":"\r\n( 1 ) - دامها\r\n","page_name":" 457 ","page_number":477},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 6 خرداد 1363 / 25 شعبان 1404\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى - مد ظله العالى - رهبر كبير انقلاب و بنيانگذار جمهورى اسلامى ايران\r\nاحتراماً ، به پيوست آمار 421 نفر از محكومين دادگاههاى انقلاب اسلامى ده شهر در اجراى مفاد بخشنامهء 15595 / 1 - 29 / 3 / 62 شوراي عالى قضايى و 32 نفر از محكومين دادگاههاى انقلاب كه از طريق ادارهء عفو و بخشودگى و اصل شده است و استحقاق عفو و تخفيف مجازات دارند ، تقديم مىگردد .\r\nعبد الكريم موسوى اردبيلى ، رئيس ديوان عالى كشور 
  ] .\r\nبسمه تعالى\r\nموافقت مىشود . « 1 » - 6 خرداد 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 458 ","page_number":478},
  {"content":"\r\n\r\n\r\nپيام [ به نمايندگان مجلس به مناسبت گشايش دومين دورهء مجلس ( تعيين اولويتها ) 
  ]\r\nزمان : 7 خرداد 1363 / 26 شعبان 1404\r\nمكان : تهران ، جماران\r\nموضوع : رسالت و وظايف نمايندگان مجلس شوراى اسلامى و تعيين اولويتهاى مجلس دوم\r\nمناسبت : گشايش دومين دورهء مجلس شوراى اسلامى\r\nمخاطب : نمايندگان مجلس شوراى اسلامى\r\nبسم اللَّه الرحمن الرحيم\r\nبا عنايات خداوند متعال - جل و علا - و تأييد حضرت بقية اللَّه - ارواحنا لمقدمه الفداء - مجلس مقدس شوراى اسلامى دومين دوره را آغاز نمود . و اين در حالى است كه به حمد اللَّه و له الشكر جمهورى اسلامى با برخوردارى كامل از پشتيبانى ملت عزيزِ حاضر در صحنه ، مشكلات انقلاب را يكى پس از ديگرى تا حد زيادى پشت سر گذاشته ، و پايه‌هاى مبارك آن استقرار يافته ، و قلوب مؤمنين و مستضعفان جهان را به خود جلب كرده است و موج پر عظمت اسلام ، ملتهاى محروم و تحت ستم سراسر عالم را تكان داده ؛ و به رغم پيش‌بينيها و آرزوهاى ابرقدرتها و وابستگان بيوطن آنان ، به راه پر افتخار خود ادامه مىدهد ؛ و بىهراس از چنگ و دندان ابرقدرتها و هياهوى رسانه‌هاى گروهى وابسته به شرق و غرب ، چون سيل خروشان ، حشيشها و تفاله‌ها را بيرون رانده و خود بر جاى مانده است .  فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ .  « 1 » و به خواست قادر متعال ، در مدت كوتاهِ پس از پيروزى انقلاب ، در ابعاد فرهنگى و سياسى و اجتماعى و اقتصادى و نظامى از قدرتمندترين كشورهاى اسلامى است . و ما اين توفيقات و پيروزيها را از سرچشمهء قدرت مطلقه و بركات اسلام بزرگ و ايمان به خداى قادر و پيروى از احكام مقدس اسلام مىدانيم ؛ و خود را ناچيز دانسته ، و مفتخريم كه عنايات خاصهء خداى متعال - جل جلاله - شامل حال اين ملت تحت ستم\r\n\r\n\r\n","description":"","footnote":"\r\n( 1 ) - بخشى از آيهء 17 سورهء رعد : « و امّا كف به كنارى مىرود و آنچه به مردم سود مىرساند ، در زمين مىماند » .\r\n","page_name":" 459 ","page_number":479},
  {"content":"\r\n\r\nگرديده ، و آن را از گرداب مهالك نجات بخشيده است . و اميدواريم با ادامهء تعهد ملت به اسلام و كوشش تمام ارگانهاى جمهورى اسلامى ، شمول اين عنايات بر ملت و كشور اسلامى برقرار و دائمى باشد ؛ و از دعاى خير ولى اللَّه الأعظم - عجل اللَّه تعالى فرجه - برخوردار باشيم . در اينجا لازم است از كوششها و مجاهدات نمايندگان محترم مجلس اول تشكر و قدردانى نمايم ؛ كه با همهء مشكلات و كارشكنيها و ناهماهنگيها به كارهاى مهمى موفق ، و از خط و صراط مستقيم اسلامى منحرف نشدند ؛ و در مقابل منحرفان استقامت نموده ، و كار بسيار مهم خود را ، آن هم در دورهء اول مجلس و جوّ اغتشاش و آشوب ، كه در انقلاب مستقل عظيمى مثل انقلاب ايران قابل اجتناب نبود ، با افتخار و سرافرازى به پايان رساندند . بايد اين مجلس را از اين جهت كه در حال غليان انقلاب و نابسامانيهاى لازم آن و نفوذ افراد منحرف بازيگر در كارهاى كليدى و كسب به ناحق مقامات بلندپايه و نيز تازه كار بودن و كم تجربگى در مسائل بسيار پيچيده ، توانست با زحمت و پشتكار و تعهد به جمهورى اسلامى و با حركت به سوى اسلامى شدن قوانين و حركت به نفع مستضعفان موفقيت چشمگيرى به دست آورد ، مجلسى نمونه به حساب آوريم . و براى شهداى مظلومى كه در راه اسلام داده است از مقام مقدس ربوبى رحمت تقاضا نموده ، و به بازماندگان محترمشان تسليت عرض كنيم . جَزَاهُمُ اللَّهُ عَن الاسلامِ خَيراً . « 1 » و اما دورهء دوم مجلس جمهورى اسلامى در آغاز گشوده شدن ، برخوردار از پشتيبانى بيدريغ عموم ملت انقلابى و متعهد به اسلام و جمهورى اسلامى است . و نمايندگان محترم آن ناظر نشيب و فرازها و برخوردار از تجربه‌ها و اندوخته‌هاى چهار سالهء نمايندگان محترم مجلس اول ، و آشنا به بسيارى از پيچ و خمها و توطئه‌ها و بازيهاى به اصطلاح سياسى بوده و مىباشند ؛ و شاهد فداكاريها و جانبازيها و از خود گذشتگيهاى ملت معظم از اول انقلاب تا كنون بوده‌اند ، چه در زمان ستمشاهى و شهادت دسته جمعى زن و مرد و صغير و كبير ملت شجاع ؛ و چه پس از پيروزى و خيانتها\r\n\r\n\r\n","description":"","footnote":"\r\n( 1 ) - « خداوند آنان را از اسلام ، پاداش خير دهد » .\r\n","page_name":" 460 ","page_number":480},
  {"content":"\r\n\r\nو جنايتهاى گروهكها و گروههاى منافق متظاهر به اسلام و مليت و طرفدارى از توده‌ها و كشتار بيرحمانهء مظلومان و طبقات ضعيف و ستمكش ؛ و چه شاهد تحميل جنگ از سوى ابرقدرتهاى شرق و غرب و وابستگان مرتجع آنان ، كه حرث و نسل اين ملت عدالت طلب و اسلامجو را به آتش كشيده و به نابودى سپرده‌اند ، و جوانان عزيز را كه مدافع آرمانهاى اسلام و قرآن كريم بوده و هستند با سلاحهاى پيشرفتهء شرق و غرب و سلاحهاى شيميايى به شهادت رسانده‌اند . حال كه شاهد همهء اين جريانات بوده‌اند ، بايد دقيقاً توجه كنند كه مسئوليت بسيار عظيم و سرنوشت‌سازى را به عهده گرفته‌اند ، كه به پايان رساندن آن به طور شايسته و خداپسند جز با « جهاد اكبر » ميسر نخواهد شد .\r\nاين جانب از خداوند متعال ، در اين ماه پر بركت شعبان المعظم كه شاهد ولادت با سعادت منجى بشر و عدالت‌گستر شرق و غرب و فريادرس مظلومان و مستضعفان جهان ، حضرت بقية اللَّه الأعظم - ارواحنا لتراب مقدمه الفداء - بوده است ، عاجزانه خواستارم كه نمايندگان و قاطبهء ملت مظلوم ايران را در مسئوليتهايى كه در اين عصر پر آشوب و فتنه‌زا ، كه مىتوان گفت حكومت جنگل بر آن غلبه دارد ، به دوش گرفته‌اند به طور شايسته از عهده برآيند و در اين جهاد بزرگ موفق شوند ؛ و با افتخار و سرافرازى به محضر مبارك حق تعالى وارد شوند .\r\nاينك تذكراتى برادرانه و مخلصانه به حضرات نمايندگان محترم - حفظهم اللَّه تعالى و ايّدهم - عرضه مىدارم باشد كه نافع شود .  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ .  « 1 » 1 - [ آن 
  ] كه در رأس همهء تذكرات است و با رسيدن به آن ، همه چيز اصلاح مىشود و سعادت فراگير مىگردد ، آن است كه به قلوب محجوب و منكوس خود برسانيم كه عالَم ، از اعلا علّيّين تا اسفل سافلين ، جلوهء حق - جل و علا - و در قبضهء قدرت اوست ؛ و هيچ موجودى ، از روحانيون ملأ اعلى و انبياى معظم و اولياى مكرم ، تا اشقيا و هر جا برويد ، از خود چيزى ندارند ؛ بلكه چيزى نيست جز آنكه به جلوهء او نورانى و هست شود . و اين\r\n\r\n\r\n","description":"","footnote":"\r\n( 1 ) - سورهء ذاريات ، آيهء 55 : « هر آينه تذكر ( و يادآورى ) مؤمنان را سود مىرساند » .\r\n","page_name":" 461 ","page_number":481},
  {"content":"\r\n\r\nتذكر همان است كه موجب اطمينان قلوب مىشود كه  أَلا بِذِكْرِ اللَّهِ تَطْمَئِنُّ الْقُلُوبُ .  « 1 » و با اين باور است كه خوفها از غير او از دلها رخت ببندند ؛ و اميدها و رجاها بجز به او از قلوب زايل شوند . بارالها ، ما گر چه محجوبيم و در سلاسلِ « 2 » جهنمِ نفسْ مقيد ، تو به وسيلهء اوليايت دست ما گير و ما را از خود و شرّ خود برهان ؛ تا جز تو نبينيم و جز از تو خوف نداشته باشيم و اميد به كس نبنديم . خدايا ! ، ما اين پيروزيها را در جبهه‌ها و در پشت جبهه‌ها و در ارگانهاى ملى و دولتى از تو مىدانيم . و اگر نبود عنايت خاص و پرتو رحمت تو بر اين ملت ضعيف ، كه چنگ و دندانها از اطراف عالَم به او نشان مىدهند و توطئه‌هاى شرق و غرب براى براندازى اسلام و جمهورى اسلامى به هم پيوند خورده‌اند و سازمانهاى عريض و طويلِ حقوق بشر و امنيت جهانى با رسانه‌هاى گروهى چپ و راست يك صدا به مقابله با آن برخاسته‌اند و دولتهاى به اصطلاح اسلامى با پيوند با اسرائيل غاصب و ارباب غاصبتر آن امريكا در براندازى آن مجهز شده‌اند ، در همان نفسهاى اول سركوب شده بود . اين عنايت بزرگ تو است كه مجلس ، ملت و دولت ما چون سدى عظيم و خلل ناپذير ايستاده و فرياد اسلام را به جهانيان رسانده ، و مستضعفان را در كنار كاخ سفيد و كرملين و در گوشه و كنار زمين به حركت و فرياد در آورده است .\r\nو اميد آن است كه مسلمانان و مستضعفان جهان بپاخيزند ، و داد خود را از مستكبران بگيرند ، و مقدمات فرج آل محمد - صلى اللَّه عليه و آله - را فراهم نمايند .\r\n2 - چنانچه اين انقلاب اسلامى يك انقلاب عادى نيست و متكى به هيچ يك از دو قطب شرق و غرب نمىباشد ، از اين جهت ، ويژگيهاى خاص خود را داشته و دارد . و با پيمودن صراط مستقيمِ « لا شرقيه و لا غربيه » در مقابل هر دو قطب ايستاده است و از هيچيك از قدرتهاى افسانه‌اى نهراسيده است كه همين موجب پيروزيهاى معجزه معجزه‌آسايش گرديد ؛ گر چه موجب توطئه‌ها و آتش‌افروزيهاى فراوان عليه خودش هم شد لكن در هيچ مرحله‌اى عقبگرد نكرد .\r\n\r\n\r\n","description":"","footnote":"\r\n( 1 ) - بخشى از آيهء 28 سورهء رعد : « همانا دلها به ياد خدا آرام گيرد »\r\n( 2 ) - زنجيرها .\r\n","page_name":" 462 ","page_number":482},
  {"content":"\r\n\r\nمجلس جوشيده از اين ملت انقلابى نيز يك مجلس عادى نيست ؛ كه يك پديدهء خاصِ به خود با ويژگيهاى خاص است . امروز به جرأت مىتوان ادعا كرد كه در زير اين آسمان كبود تنها مجلسى است كه متكى به آراى تودهء ميليونى مردم است كه با رأى مستقل و مستقيم مردم به دور از اعمال نفوذ خانها و سرمايه دارها و مالكها و سلطه‌ها و بست و بندهاى به اصطلاح سياسى و فعاليتهاى انحرافى ، به وجود آمده ، و از قلدريهاى رژيم شاهنشاهى و وابستگان به آن خالص بوده است . قهراً مسئوليتهايى كه چنين مجلسى دارد بسيار بزرگ است : مسئوليت مقابله با سياست بازيهاى غرب و جناح سرمايه دارى آن ، و ديكتاتورى شرق و قطب كمونيستى آن . اين مجلسى است كه بايد سياست « نه شرقى و نه غربى » را در جهان دو قطبى اجرا كند ؛ و احكام سياسى و اجتماعى و اقتصادى و فرهنگى اسلام را كه به طاق فراموشى سپرده شده بود و قرنها منزوى بود به صحنه آورد و چنين مجلسى است كه قدرت روحى ما فوق عادى و قدرت تشخيص مسائل پيچيدهء جهان و قدرت تصميم‌گيريهاى قاطع بىگرايش به دو قطب الحادى و سرمايه دارى را لازم دارد . قدرتى كه اگر همهء جهان در مقابل آن به سوى باطل روند ، بىوحشت به سوى حق رود . قدرتى كه جوّسازيها و دروغ‌پردازيها را به هيچ شمارد .\r\nچنين مجلسى در كميسيونهاى مختلفش كارشناسان و متخصصان متعهد و زبردست لازم دارد . هر چند براى مشورت در هر رشته خصوصاً در سياست خارجى و نيز سياست اقتصادى كه امروز از اهمّ امور است از اشخاص كاردان دعوت كنند و چون مقصد همه ان شاء اللَّه پيشرفت احكام اسلام و خدمت به بندگان خداى متعال است ، بايد از اينكه از خارج مجلس استمداد مىكنند خوشوقت باشند .\r\n3 - مجلس محترم دورهء اول گر چه كارهاى بسيار ارزنده‌اى انجام داد و با كوشش و مشكلات فراوان از عهدهء وظايف خود به در آمد لكن تراكم مشكلات پس از انقلاب و خيانتهاى رژيم سابق آن چنان زياد بود كه قهراً بسيارى از مشكلات به عهدهء مجلس حاضر است . از آن جمله حل مسائل بسيار مهم اقتصادى و مبارزه با تورم و حل مسئلهء مسكن و زمين است و رسيدگى هر چه بيشتر به امور محرومان و قشرهاى كم درآمد و از\r\n\r\n","description":"","footnote":"","page_name":" 463 ","page_number":483},
  {"content":"\r\n\r\nآن جمله افراد محترمى مىباشند كه در دستگاههاى دولتى با حقوق محدود مشغول خدمت هستند . اين كارمندان زحمتكش اكثر قريب به اتفاقشان درآمد ديگرى ندارند و به حقيقت از قشر محروم هستند . چنانچه حل مسائل كشاورزى كه از مهمات امور كشور است به عهدهء دولت با پشتيبانى مجلس است . و در تمام اين امور آنچه لازم است بدون مسامحه عمل شود موافق بودن قوانين مربوط به اين امور و ساير امور كشور با قوانين مقدس اسلام اعم از احكام اوليه يا احكام ثانويه است ؛ كه اگر جزئى انحرافى خداى نخواسته در اين مجلس از شرع اسلام پيدا شود سنت سيئه‌اى خواهد شد كه دنبال آن سنتهاى سيئهء ديگر خواهد آمد ؛ و وزر « 1 » و گناه آن و گناه هر كس كه به آن عمل كند به گردن آنان است . و اگر ان شاء اللَّه فعاليتهاى نمايندگان محترم در جانب هر چه بهتر كردن كشور و رفاه حال محرومين با موازين اسلامى باشد ، اجر آن مثل اجر هر كس [ كه 
  ] به آن عمل كند براى سنت گذاران است . كسى گمان نكند كه به نفع محرومين و خدمت به آنان اگر به طور غير مشروع هم باشد مانع ندارد . كه اين يك انحراف و خيانت به اسلام و جمهورى اسلامى بلكه به محرومين است كه از مال حرام و غصب و با ظلم به ديگران آنان را مبتلا به آتش جهنم كنند . اين جانب گمان ندارم كه در كشورى كه همه چيز خود را براى اسلام و اجراى قوانين اسلامى فدا كرده چنين مسائلى واقع شود . و حضرات نمايندگان محترم كوشش نمايند كه امر مخالف با شرع و قانون اساسى به تصويب نرسد ؛ كه علاوه بر آنكه رأى بر ضد قوانين الهى دادن خود گناه است ، بىشك شوراى محترم نگهبان آن را رد مىكند و موجب عقب افتادن كارها مىشود .\r\n4 - مىدانيد و مىدانيم كه مجلس شوراى اسلامى داراى وظايف بزرگ و ظريف مىباشد ؛ چرا كه در كشورى كه مردم براى اسلام و حكومت اسلامى و اجراى قوانين نورانى قرآن كريم و قطع ظلم و ستم به هر نحو و از هر نوع باشد قيام كرده‌اند و شما را به مجلس فرستاده‌اند ، مجلسى كه منعكس‌كنندهء اقوال و احوال و طرز روحيه و افكارتان\r\n\r\n\r\n","description":"","footnote":"\r\n( 1 ) - مسئوليت ناشى از گناه و عمل ناروا .\r\n","page_name":" 464 ","page_number":484},
  {"content":"\r\n\r\nاست و از آنجا كه همهء اينها به صورتى وسيع در سراسر كشور و نيز در بسيارى از كشورهايى كه موج راديو - تلويزيون به آنجا مىرسد و گاهى در تمام دنيا به واسطهء رسانه‌هاى گروهى جهان منتشر مىشود ، لازم دانستم به حكم وظيفه و اخوت اسلامى به بعضى از آنها اشاره كنم . و اين امورى است كه اسلام و اخلاق اسلامى و ارزشهاى انسانى و ملتهاى متعهد اسلام از آنان خصوصاً و از همگان عموماً توقع دارند .\r\nالف ) كيفيت برخورد با يكديگر در محيط مجلس و مباحثات بين مخالف و موافق ؛ از نمايندگان متوقع است كه مراعات آداب اسلامى در محاورات بشود ؛ و انگيزهء آن يافتن حق و راه حل باشد و اين امور در محيط دوستى و صفا چون بحثهاى علمى در محيط مدارس فقاهتى كه مقصود ، يافتن واقعيت نه تحميل عقيده است ، آقايان را بهتر و آسانتر به حقيقت مىرساند و مجادلات با حال غضب و عصبانيت انسان را از واقع دور مىكند و چون مقصود از بحثها يافتن طريق هر چه بهتر براى خدمت به اسلام و كشور و ملت است و از عبادات و مقربات الهى محسوب است ، حقاً لازم است از آنچه مخالف رضاى خداوند متعال است اجتناب شود و محيط مجلس طورى باشد كه علاوه بر يافتن راه صحيح براى شنوندگان ، آموزندهء اخلاق اسلامى و آداب انسانى باشد ، كه اين خود يك عبادت ديگر است . و اگر خداى نخواسته در اين محيط مقدس مقصود كسى اعمال غرض و تحميل عقيده و احياناً تسويه حساب باشد كه قهراً به هتك يك مسلمان و رد و بدل الفاظ غير مناسب منجر مىشود علاوه بر آنكه از مسير حق دور مىشود و بر خلاف آنچه وظيفهء وكيل است مىباشد گاهى اشاعهء فحشا در يك محيط بسيار وسيع است كه معصيتى عظيم است . اين جانب اميدوارم خداوند توفيق دهد كه همان سان كه جوانهاى عزيز رزمنده ، سنگرها را به مسجد و معبد تبديل كردند ، حضرات وكلا ، مجلس را معبدى كنند منزه از اعمال و اقوال زمان طاغوت ، تا مجلسى نمونه شود ؛ باشد كه مجالس ديگر كشورهاى اسلامى از آن تبعيت كنند .\r\nب ) كيفيت برخورد با دولت و وزرا و ساير كارمندان ؛ شك نيست كه مجلس به همهء امور كشور نظارت دارد ؛ و حق نمايندگان است كه از هر انحراف و خلافى كه از وزرا و\r\n\r\n","description":"","footnote":"","page_name":" 465 ","page_number":485},
  {"content":"\r\n\r\nادارات مىبينند به حكم قانونى جلوگيرى كنند و دولت را تا حد استيضاح بكشانند . لكن فرقهاست بين نظارت و استيضاح ، و بين عيبجويى و انتقامگيرى . و اين فرق را همه كس پس از رجوع به وجدان خويش مىفهمد . انسان با كمى تفكر در حال خود تشخيص مىدهد كه احضار دولت يا وزير براى خدا و مصالح اسلام و كشور است و در آن جز هدايت و جلوگيرى از انحراف و حفظ مصالح ملت چيز ديگرى دخالت ندارد ؛ يا از معيارهاى غير الهى ، چون حُب و بغض ، دوستى و دشمنى ، هواهاى نفسانى چون خودنمايى ، عرض اندام و از اين قبيل مكايد نفسانى و شيطانى ، برخوردار است . و محك تشخيص معيار الهى از شيطانى آن است كه پس از مراجعه به خود بيايد كه آنچه كه او مىخواهد نفْس عمل است گر چه اين كار را ديگرى انجام دهد ؛ و يا آنچه را كه بدان سبب شخصى را احضار كرده است اگر از دوستان عزيز او سر مىزد ، با او همان مىكرد كه با اين انجام مىدهد . و اين است معناى روابط و ضوابط و صراط مستقيم كه از ارزشهاى انسانى برخوردار است . خداوند قادر ما را بر آن هدايت فرمايد و از ما دستگيرى كند .\r\nمرحله‌اى ديگر : به فرض آنكه هيچ مقصدى جز حقجويى و جلوگيرى از انحراف نباشد ، در كيفيت اداى وظيفه و بيان اشكال مىتوان معيار الهى و نفسانى را تشخيص داد .\r\nمعيار الهى آن است كه اثبات مدعا مبنى بر استدلال و شواهد متقن باشد ، و از كلمات نيشدار و اهانت‌آميز و كردار ناروا مبرّا باشد . و در غير اين صورت ، بايد دانست كه دست شيطان و نفس امّارهء بالسوء در كار است و گوينده بازيچهء هواى نفس است .\r\nنمايندگان محترم و خواهران و برادران گرامى ، مسأله بسيار مهم است . آبرو و حيثيت يك مسلمان يا يك انسان در كار است . چه بسا با يك انحراف شما يك انسان آبرومند در جامعه ساقط شود و شرف يك مؤمن خدشه‌دار گردد . اگر انحرافى ديديد ، نخست بدون سر و صدا دنبال تحقيق رويد . پس از آنكه مسلّماً معلوم شد ، قبل از كشيده شدن به مجلس با طرف به گفتگو بنشينيد ، و مسأله را حتى الامكان با خود او حل كنيد . اگر در اين مرحله توفيق حاصل نشد ، در كميسيون مربوط او را بخواهيد ، و با كمك دوستان فيصله\r\n\r\n","description":"","footnote":"","page_name":" 466 ","page_number":486},
  {"content":"\r\n\r\nدهيد . و اگر فيصله نشد و شخص مذكور مىخواهد بر خلاف مصالح اسلام و كشور و ملت عمل كند و در انحراف پافشارى نمايد ، حفظ مصلحت عمومى و اسلام مقدّم است بر حفظ مصلحت شخص ، هر كس باشد ؛ در اين صورت تقاضا كنيد و با استدلال و منطق ، بدون كوچكترين اهانت ، مطلب را عرضه كنيد . و مهلت دهيد تا در محيطى آرام و بىتشنج از خود دفاع كند . در اين موقع مجلس به هر چه تكليف قانونى و شرعى دارد عمل كند ، بىكوچكترين توهين . و ما همه بايد بدانيم كه مجرمى كه بالاترين جرم را دارد و به سوى چوبهء دار مىرود ، جز اجراى حد شرعى احدى حق آزار او را لفظاً و عملًا ندارد ؛ و مرتكب ، خود ظالم است و مستحق كيفر .\r\nج ) از امور لازم التذكر راجع به نطقهاى قبل از دستور است ؛ چه بسا كه ناطق احياناً گمان كند بىقيد و شرط و بىتعهد و تكليف بايد هر چه بخواهد بگويد ، و به هر كس ، چه حاضر جلسه و چه غايب ، مىتواند به اصطلاح حمله كند ، و ميزانى الهى و شرعى و اخلاقى در كار نيست و مسئوليتى حتى شرعى ندارد . و گاهى بعضى نطقها موجب تأسف بسيار و تأثر است ؛ و چه بسا كه اهانت به يك مسلمان و مؤمن را به حد اعلى مىكشاند و حيثيات انسانها را لكه‌دار مىكند ؛ و گاهى ارقام و اقلام بسيار از گوشه و كنار اعم از صحيح و فاسد جمع‌آورى مىكند و با آبروى دولت و اشخاص ، بلكه مجلس بازى مىكند ؛ و مجلس شوراى اسلامى را بىتوجه همچون مجلس طاغوت مىنمايد و مورد تاخت و تاز اعراض مسلمانان در سراسر كشور قرار مىدهد . آقايان مىدانند مجلس اسلامى كه حاصل سالهاى دراز رنج و زحمت و خونهاى محترم صدها هزار شهيد و جانباز است براى تحقق احكام نورانى اسلام و تحول از رژيم طاغوت به رژيم الهى - اسلامى است . نمايندگان آن بايد از اخلاق اسلامى بالا و والايى برخوردار باشند ؛ و خداى بزرگ را حاضر و ناظر بر اعمال و گفتار خود بدانند ، و از رفتار و گفتار رژيمهاى طاغوتى احتراز نمايند . و اگر خداى نخواسته كسى از حدود شرعى ، چه در نطقهاى قبل از دستور و چه در مذاكرات و محاورات ديگر خارج شد ، وظيفهء فريضهء بزرگ نهى از منكر را فراموش نكنند ؛ كه خداى نخواسته حق و عِرض و حيثيت مردم در مكانى كه حافظ مصالح اسلام\r\n\r\n","description":"","footnote":"","page_name":" 467 ","page_number":487},
  {"content":"\r\n\r\nو مسلمين و مردم كشور است ضايع نگردد بلكه وكلاى محترم در برخوردها و نطقها ، كه در همه جا منتشر مىشود آموزندهء اخلاق كريم انسانى و اسلامى باشند و مردم را به كيفيت سالم برخورد با يكديگر آشنا سازند كه اين خود يك خدمت بزرگ به اسلام و مسلمين و بشريت است . اين جانب با اينكه ميل نداشتم اين مسائل را به طور سرباز عرض نمايم لكن علاوه بر آنكه احساس تكليف شرعى نمودم اكيداً علاقه‌مندم كه قداست مجلس معظم و وكلاى محترم محفوظ باشد ، تا الگويى باشند براى مجلسهاى جهان و مجالس آتيهء ايران .\r\nاين نكته نيز قابل ذكر است كه اگر در مجلس به كسى كه حاضر نيست و راه به مجلس ندارد كه از خود دفاع نمايد حمله‌اى شد ، به او اجازه داده شود يا در مجلس از خود دفاع كند و اگر قانوناً اشكالى در اين عمل مىبينند ، راديو - تلويزيون و مطبوعات اين وظيفهء سنگين را به دوش كشند ؛ تا حق مظلومى ضايع نشود و شخصيتى بىدليل خُرد نگردد و راهگشاى اين امر خود نمايندگان و رئيس محترم مجلس هستند كه با تعهدى كه دارند و مسئوليتى كه بر دوش آنهاست اين حق را به اشخاص غايب بدهند ؛ تا به وسيلهء مجلس ، كه نگهدار مصالح كشور و ملت است ، حقى ضايع نشود و انسانى مظلوم نگردد .\r\nو اگر به كسى چه از دولتيها يا ديگران ، تهمتى زده شد ، حق شكايت به قوهء قضاييه را دارد تا رسيدگى شود و مجرم تعقيب و تعزير شود . و اگر به يك وزارتخانه يا بنگاه تهمت زده شد حق دفاع با وزير و رئيس بنگاه است و حق شكايت دارند و قوه قضاييه تعقيب خواهد كرد . و بالجمله با هر ترتيب ممكن بايد از اين اعمال غير اسلامى جلوگيرى شود . البته اين بدان معنا نيست كه مجلس از حق قانونى و شرعى خود دست بردارد ، بلكه نمايندگان محترم در محدودهء قانون و شرع آزاد و مختارند و هيچ كس نمىتواند از حقوق قانونى آنان جلوگيرى نمايد .\r\nد ) امروز مسأله اصلى كشور چنان كه معلوم است جنگ است ؛ دفاع از اسلام و كشور اسلامى است . در حالى كه هر تيرى از هر طرف رها شود به سوى ايران و به جرم اسلامى بودن آن است و هر صدايى از هر گوشهء جهان از هر حلقوم و از هر موج راديويى براى\r\n\r\n","description":"","footnote":"","page_name":" 468 ","page_number":488},
  {"content":"\r\n\r\nمنطقه بلند شود در رأس برنامه‌هايشان تضعيف و توهين و تحقير ايران است ، و آنچه در كشور ما مىگذرد به طور معكوس در سراسر دنيا منعكس مىشود ، سازمانهاى به اصطلاح « حقوق بشر » و « شوراى امنيت » و « عفو بين الملل » و ديگران همّ خود را صرف محكوم نمودن اسلام و ايران نموده‌اند . مدعيان صلح طلبى و انساندوستى با تمام توان سعى در افروختن آتش فتنه و جنگ در همه جا بخصوص در ايران مىنمايند و با اسلحه‌هاى كشنده و بمبهاى آتشزا و شيميايى به دشمنان اسلام كمكهاى بيدريغ مىكنند ، و هزاران شكر خداى متعال را كه با دست عنايت خود تحولى در اين ملت عظيم الشأن ايجاد فرموده كه همهء اقشار آن به هم پيوسته و يد واحد شده‌اند و با اتكال به قدرت الهى در مقابل همه ايستاده و از اين هياهوها و چنگ و دندان نشان دادنها به خود هراس راه نمىدهند و هر روز مصمم‌تر و مهياتر براى دفاع از آرمانهاى اسلامى هستند . در اين حال ، تكليف و وظيفهء همگان بويژه روحانيون معظم و مجلس محترم و دولت و سران قواى مسلح بسيار حساس و سنگين است . اينان حافظان اين وحدت و انسجامند ، و با اعمال شايستهء خود مىتوانند اسلام و كشور را از ميان اين فتنه‌هاى غم‌انگيز نجات دهند .\r\nشك نيست كه مقدّم بر هر چيز وحدت و انسجام خود حضرات نمايندگان و دست‌اندركاران و پشتيبانى هر قشر از ساير اقشار است . امروز با وضع حاضر جهان نسبت به ايران ، اختلافات و تفرقه در داخل هر قشر يا قشرى با اقشار ديگر كه ناچار به اقشار ملت نيز سرايت مىكند سم مهلكى است كه اول خود و در پى آن كشور و ملت و بالاتر از همه اسلام بزرگ را به خطر نابودى مىكشاند . و در عصر حاضر و وضع موجود گناهى عظيمتر و جنايتى هولناكتر از آن نخواهيد يافت . حضرات علماى اعلام و ائمهء جمعه - كثر اللَّه أمثالهم - توجه كنند كه گاه يك جملهء آنان يا يك مصاحبه و خطبه ، جمهورى اسلامى را در سطح جهان زير سؤال مىبرد ، و در داخلْ فاجعه مىانگيزد و منشأ اختلاف و تفرقه مىشود و موجب تضعيف سپاه و ارتش و ساير قواى مسلح مىشود ؛ يا موجب اختلاف بين سپاه و ارتش و ساير قواى مسلح مىگردد ؛ كه خداى نخواسته منتهى به از بين رفتن زحمات چندين سالهء خود آقايان مىگردد ؛ و يا موجب تضعيف و دلسردى دولت\r\n\r\n","description":"","footnote":"","page_name":" 469 ","page_number":489},
  {"content":"\r\n\r\nخدمتگزار مىشود ؛ و با شكست خوردن دولت ، پايه‌هاى جمهورى اسلامى متزلزل مىشود . حضرات وكلاى محترم دورهء دوم مجلس شوراى اسلامى كه در آغاز خدمت به اسلام و جمهورى اسلامى مىباشند با توجه به اوضاع كنونى كشور و فشارهاى اقتصادى و نظامى و گرفتارى فوق طاقت دولت و مخارج عظيم جنگ و پيامدهاى آن و گرفتارى آوارگان جنگ و مهمانان افغانى و عراقى كه قشرهاى عظيمى هستند و خرابيهاى جنگى و فسادهاى موروث از رژيم سابق و بسيارى از مشكلات كمرشكن ديگر ، لازم است به دولت كمك نمايند كه مشكلات را با پشتيبانى شما نمايندگان يكى پس از ديگرى حل نمايد . در عين حال كه حق نظارت و حق جلوگيرى از انحرافات را داريد لكن در وضعيت كنونى مسائل را روى هم بسنجيد و اگر چيزى به نظرتان ناروا بود با وضع گرفتاريهاى حاضر بسنجيد و ببينيد اگر شما به جاى دولت بوديد با چه قدرتى مىتوانستيد با مشكلات موجود مقابله كنيد . و بدانيد كه روى هم رفته دولت تا كنون به وضع خارق العاده‌اى خدمت كرده و نقايصى كه هست مطمئناً اجتناب ناپذير است و بالجمله لازم است همه پشتيبان هم باشيد تا بر حوادث پيروز شويد و با عملكرد دولت در اين مدت كوتاه و خدمتهاى ارزندهء او در سراسر كشور بايد گفت دولت موفقى بوده است . بايد به او مهلت داد كه توفيق بيشترى به دست آورد . و در كمبودها و نقصانهاى موجود بايد او را يارى كرد و كمكهاى فكرى و عملى نمود . كشور از همه است و با اتكا به قدرت ازلى و با كمك همه مىتوان بر هر مشكلى غلبه كرد ، ان شاء اللَّه تعالى .\r\nه ) از نمايندگان محترم كه با توفيق الهى و رأى آزاد توده‌هاى محروم براى خدمت به اسلام عزيز و ملت محترم موفق شده‌اند ، انتظار مىرود كه در تمام فعاليتها و آراى خود براى شكرگزارى از خداى متعال جانب حق را گرفته و ضوابط را در نظر گيرند . مثلًا در اعتبارنامه‌ها كه مورد بحث و نظر واقع مىشود ، بدون ملاحظهء دوستى و دشمنى و جهات سياسى رايج در دنيا آنچه رضاى خداست و واقعيت اقتضا مىكند در نظر گيرند و گرايشهاى سياسى را كنار گذارند . و اين رويّه را در همهء اعمال و اقوال و آراى خود در مدت اين خدمت ارزشمند ملحوظ دارند ؛ و براى رضاى مخلوق ، خداى نخواسته به\r\n\r\n","description":"","footnote":"","page_name":" 470 ","page_number":490},
  {"content":"\r\n\r\nسَخَط خالق مبتلا نشوند . و در حقيقت مجريان عدل الهى باشند . و اين رويّه از همه كس مطلوب است و از كسانى كه در جايگاه حساس واقعند مطلوبتر . و شما نمايندگان محترم مىتوانيد با يك رأى خود خدمت ارزشمندى به خدا و خلق نماييد ، و بالعكس ؛ و مىتوانيد يك خطر بزرگ را از كشور و اسلام رفع كنيد و بالعكس . حركت در راه حق و عمل به آن ، خود تفكر آزاد و ذكر خداست كه موجب طمأنينه است .\r\nو ) اگر بخواهيد بىخوف و هراس در مقابل باطل بايستيد و از حق دفاع كنيد و ابرقدرتان و سلاحهاى پيشرفتهء آنان و شياطين و توطئه‌هاى آنان در روح شما اثر نگذارد و شما را از ميدان به در نكند ، خود را به ساده زيستن عادت دهيد و از تعلق قلب به مال و منال و جاه و مقام بپرهيزيد . مردان بزرگ كه خدمتهاى بزرگ براى ملتهاى خود كرده‌اند اكثر ساده زيست و بىعلاقه به زخارف دنيا بوده‌اند . آنها كه اسير هواهاى پست نفسانى و حيوانى بوده و هستند براى حفظ يا رسيدن به آن تن به هر ذلت و خوارى مىدهند ؛ و در مقابل زور و قدرتهاى شيطانى خاضع ، و نسبت به توده‌هاى ضعيف ستمكار و زورگو هستند . ولى وارستگان به خلاف آنانند . چرا كه با زندگانى اشرافى و مصرفى نمىتوان ارزشهاى انسانى - اسلامى را حفظ كرد . جوانان ايران و زنان و مردان كه در زمان طاغوت با تربيت طاغوتى بار آمده بودند هر گز نتوانستند با قدرت طاغوتى مقابله كنند .\r\nولى آن گاه كه به دست تواناى حق - جل و علا - به انسان انقلابىِ دور از علايق شيطانى متحول شدند آن قدرت عظيم را سركوب كردند . دستهاى جنايتكارى كه جوانان عزيز را در رژيم سابق به مراكز فساد كشاند و از انسانهاى آزاد ، عروسكهاى مصرفى تراشيد انگيزه و نقشه‌شان اين بود كه هر خيانتى كه در كشور واقع مىشود و هر چه به سر ملت و ذخاير ارزندهء آن مىآيد و هر چه زنجيرهاى استعمار به دست و پاى مردم محكمتر مىشود ، در مقابل بىتفاوت باشند يا به حمايت همان رويّه برخيزند . امروز هم قشر فعال در جبهه‌ها و پشت جبهه‌ها همان طبقات محروم ساده زيست هستند . و در بين آنان از آن وابستگان و دلبستگان به علايق دنيا اثرى نمىبينيد .\r\nخداوند همهء ما را از اين قيدهاى شيطانى رها فرمايد تا بتوانيم اين امانت الهى را به\r\n\r\n","description":"","footnote":"","page_name":" 471 ","page_number":491},
  {"content":"\r\n\r\nسرمنزل مقصود برسانيم و به صاحب امانت ، حضرت مهدى موعود - أرواحنا لمقدمه الفداء - رد كنيم . از خداوند متعال خواستارم كه نمايندگان محترم دورهء اول مجلس شوراى اسلامى را كه از مشكلات نهراسيدند و براى پياده كردن احكام اسلام كوشش و تلاش نمودند سعادت و سلامت عنايت فرمايد و به نمايندگان دورهء دوم توفيق و قدرت تصميم براى رسيدن به آرمانهاى مقدس اسلام عنايت فرمايد ؛ و عموم مسلمانان جهان را از شرّ ابرقدرتها حفظ كند . و السلام عليكم و رحمة اللَّه و بركاته .\r\nروح اللَّه الموسوي الخمينى\r\n\r\n","description":"","footnote":"","page_name":" 472 ","page_number":492},
  {"content":"\r\n\r\n\r\nحكم [ عفو جمعى از محكومين به پيشنهاد هيأت بررسى وضع زندانيان 
  ]\r\nزمان : 7 خرداد 1363 / 26 شعبان 1404\r\nمكان : تهران ، جماران\r\nموضوع : عفو و تقليل مدت محكوميت زندانيان\r\nمخاطب : محمدى گيلانى ، محمد - كريمى ، سيد جعفر - ابطحى ، سيد محمد - قاضى ، مهدى ( اعضاى هيأت رسيدگى به امور زندانيان )\r\n[ بسمه تعالى . محضر مبارك رهبر كبير انقلاب و بنيانگذار جمهورى اسلامى ايران حضرت امام خمينى - مد ظله العالى\r\nاحتراماً به شرف عرض عالى مىرساند ، پيرو فرمان مبارك مورخ 19 / 3 / 62 در رابطه با رسيدگى به وضع زندانيان دادگاههاى عمومى و انقلاب اسلامى با اعزام هيأتهايى به استانهاى آذربايجان شرقى ، كردستان ، خوزستان ، يزد و كرمان و رسيدگى دقيق به وضع آنان تصميمات ذيل نسبت به تقليل و آزادى اتخاذ و از محضر مبارك درخواست تنفيذ آن را مىنمايد :\r\n- محمد محمدى گيلانى - سيد جعفر كريمى - سيد محمد ابطحى - مهدى قاضى 
  ] .\r\nبسمه تعالى\r\nموافقت مىشود .\r\n7 خرداد 63\r\nروح اللَّه الموسوي الخمينى\r\n\r\n","description":"","footnote":"","page_name":" 473 ","page_number":493},
  {"content":"\r\n\r\n\r\nپيام [ تشكر به رئيس دولت امارات ( تبريك حلول ماه مبارك رمضان ) 
  ]\r\nزمان : 8 خرداد 1363 / 27 شعبان 1404\r\nمكان : تهران ، جماران\r\nموضوع : پاسخ تلگراف تبريك حلول ماه مبارك رمضان\r\nمخاطب : شيخ زايد بن سلطان آل نهيان ( رئيس دولت امارات متحدهء عربى )\r\nبسم اللَّه الرحمن الرحيم\r\nحضرت آقاى شيخ زايد بن سلطان آل نهيان ، رئيس دولت امارات متحدهء عربى\r\nتلگراف تبريك آن جناب به مناسبت حلول ماه مبارك رمضان و اصل و موجب تشكر گرديد . متقابلًا فرارسيدن اين ماه بزرگ را به جنابعالى و ملت برادر و مسلمان كشورتان تبريك گفته ، سعادت و عظمت عموم ملتهاى اسلامى و پيروزى آنها را بر دشمنان اسلام از خداى تعالى مسألت دارم .\r\n27 شعبان المعظم 1404\r\nروح اللَّه الموسوي الخمينى\r\n\r\n","description":"","footnote":"","page_name":" 474 ","page_number":494},
  {"content":"\r\n\r\n\r\nسخنرانى [ در جمع نمايندگان مجلس شوراى اسلامى ( منشأ بروز اختلاف ) 
  ]\r\nزمان : صبح 9 خرداد 1363 / 28 شعبان 1404\r\nمكان : تهران ، حسينيه جماران\r\nموضوع : منشأ بروز و صدور اختلاف و لزوم هوشيارى ملت در مقابل تفرقه افكنىها\r\nمناسبت : حلول ماه مبارك رمضان\r\nحضار : هاشمى رفسنجانى ، اكبر ( رئيس موقت مجلس شوراى اسلامى ) - نمايندگان مجلس اول و دوم شوراى اسلامى - اعضاى هيأت مركزى ناظرين شوراى نگهبان بر انتخابات\r\nبسم اللَّه الرحمن الرحيم\r\n\r\nتفرقه افكنى ، سلاح شياطين\r\nقبلًا بايد از تشريف آوردن آقايان تشكر كنم ، و كارى كه از من بر مىآيد و آن دعاست براى توفيق شما بكنم ؛ و از خداى تبارك و تعالى خواستارم كه همه را موفق كند كه در خدمت اسلام باشيم . بيشتر مسائل در اين محفلهايى كه بوده است و در مجلس و در ساير جاها گفته شده است ، و بنده يك مسأله‌اى را كه در نظر دارم و لازم مىدانم كه به همهء ملت اين مسأله را عرض كنم ، و دربارهء او احساس خطر مىكنم و ناراحتى دارم ، آن اين است كه ما در مسأله سابق كه بعضيها راجع به شوراى نگهبان صحبتهايى كرده بودند احساس كرديم كه وظيفه هست ما مسأله را يك طورى حلش كنيم ، و مهم اين بود كه من از اختلافات كه داشت پيدا مىشد خائف بودم . مع الأسف اين نصيحتى كه من كردم كه اختلافات قطع بشود ، نمىدانم چه دستهاى مرموزى در كار است كه همان را موجب اختلافات قرار دادند . در چندين روز پيش يك اعلاميه‌اى آوردند اينجا كه من ديدم - بدون امضا البته - اين اعلاميه بىاشكال يا از يك آدم بىعقلى صادر شده است و يا از يك آدم شيطانى ، يا از يك دوست نادان ، يا از دشمن شيطان . و او اينكه ، آن مطلبى را كه من راجع به شوراى محترم نگهبان نوشته بودم بالايش طبع كرده بودند و در ذيلش با يك عبارت زننده‌اى گفته بودند كه اين آقايان‌اند كه فلان هستند ، و اسماء اشخاص محترم و\r\n\r\n","description":"","footnote":"","page_name":" 475 ","page_number":495},
  {"content":"\r\n\r\nمتعهد كه بعضى از اينها را من در طول انقلاب مىشناسم ، فعاليت كردند ، كتك خوردند ، زجر كشيدند ، حبس رفتند و با انقلاب بودند تا حالا . آن چيزى كه من را نگران مىكند اين است كه دنبال هر مطلبى يك شيطان هم پيدا مىشود كه مىخواهد آن را منحرف كند . شيطان ، خداى تبارك و تعالى را - به تعبير من - تهديد كرد به اينكه من نمىگذارم كه بندگان تو اطاعت تو را بكنند . وقتى خودش رانده شد ، گفت كه - من نمىگذارم آنها ديگر - نمىتوانى ببينى ديگر اشخاصى را كه به تو علاقه‌مند باشند ، مگر آنهايى كه خالص‌اند . كليهء چيزهايى كه در آن بوى اختلاف مىآيد اين بلا اشكال از شيطان است كه دشمن قسم خورده است كه ما را منحرف كند . من خوف اين را دارم كه در اين ماه مبارك رمضان كه ماه تهذيب نفس است و همه را خدا به ضيافت خودش دعوت كرده است ، ما با صاحب خانه كارى بكنيم كه عنايتش از ما برگردد . گويندگان در مجالس ، اهل منبر ، اهل علم ، خطباى جمعه ، كسانى كه قبل از خطبه صحبت مىكنند بدانند كه مسأله‌اى كه بنده را ناراحت كرده است و مىكند اين است كه در اين كشور اختلاف ايجاد بشود . آن روز من براى رفع اختلاف يك كلمه گفتم ، دنبالش يك مسائلى پيش آوردند كه خودش اختلاف‌انگيز بود . امروز من عرض مىكنم كه آقايانى كه در منابر در اين ماه مبارك يا بعدش ، فرق نمىكند ، خصوصاً ماه مبارك كه بيشتر منبر مىروند و بيشتر صحبت مىشود ، بدانند كه اسلام از آنها مىخواهد كه با هم باشيد .\r\nفرض مىكنيم كه يك مقام بسيار عالىاى هم از شما گرفته شده است ، - فرض مىكنيم و حال اينكه نيست اين جور - اين موجب اين نمىشود كه شما خداى تبارك و تعالى را ناراضى كنيد از خودتان ، براى اينكه من حالا در اين قصه پيروز نشدم - اگر اسم اين پيروزى باشد - رضاى خدا را در نظر داشته باشيد و خودتان را بنده خدا بدانيد كه هرطور پيش بياورد آن طور را راضى هستيد ، همان طورى كه بندگان خالص خدا ، اولياى معظم خدا اين طور بودند . هر چه براى سيد الشهدا - به حسب روايت - نزديك مىشد ظهر عاشورا و\r\n\r\n","description":"","footnote":"","page_name":" 476 ","page_number":496},
  {"content":"\r\n\r\nجوانهايش يكى يكى از بين مىرفتند ، صورتش افروخته‌تر مىشد . « 1 » براى اينكه مىديد روى مقصد دارد مىرود . وقتى بنا شد كه همهء ما مىخواهيم كه خدمت كنيم به اين كشور ، مىخواهيم كه آن مسائل سابق برنگردد ، مىخواهيم كه اسير نباشيم در دست مستشارهاى امريكايى يا قلدرهاى روسى ، ما كه بنا داريم اين طور باشيم ، راهش اين است كه ما با هم باشيم . يعنى همان طورى كه توده مردم ، به حسب نوع اين توده مردم هستند ، سران مردم ، هم اين طور باشند .\r\n\r\nتوجه به اعمال و گفتار در جلوگيرى از اختلافات\r\nو من گاهى شايد بسيارى از اوقات خوف اين را دارم ، و از اين خوف هم گاهى ناراحتم كه نبادا مردم براى خاطر ما بهشت بروند و ما جهنم و آن وقت مشرف باشند آن بهشتيها بر ما ، ما آن خجالت را چه بكنيم . آنها براى رضاى خدا عمل كردند و مىكنند و شما آقايان را به كرسى وكالت نشاندند و حالا هم باز دستهء ديگر را نشاندند . آنها براى خدا كار كردند . اگر ما انحراف پيدا كنيم و بالخصوص اختلاف ايجاد كنيم ، به واسطه حرفهايمان اختلاف ايجاد كنيم ، اين خوف همان معنا هست كه فردا ما در عذاب باشيم و آنها در نعمت باشند ، و آنها به ما بگويند ما براى خاطر شما آمديم به بهشت و شما چرا رفتيد جهنم ! و اين خجالتى كه انسان در آن روز خداى نخواسته مىكشد از آن آتش سختتر است . مجلس گمان نكند كه در يك مجلس صحبت مىكند ، ائمهء جمعه گمان نكنند كه در يك جاى محدود صحبت مىكنند ، امروز ديگر حدود برداشته شده است ، ديوارها ريخته شده است . اگر ديروز يك كسى در يك مجلسى مثلًا ، يا در محل اقامهء جماعت و جمعه صحبت مىكرد ، در يك جمعيت محدودى صحبت مىشد و تمام مىشد . امروز همه مىدانيد اين طور نيست ، خصوصاً در ايران كه مجلسش منعكس مىشود مستقيماً ، و راجع به خطب جمعه هم منعكس مىشود و من گاهى وقتها چيزهايى را كه از راديوى خارج مىشنوم ، بعدش از راديوى خودمان مىشنوم ، آنها زودتر از ما\r\n\r\n\r\n","description":"","footnote":"\r\n( 1 ) - بحار الانوار ، ج 6 ، ص 154 ، حديث 9 ، ( از معانى الاخبار ) .\r\n","page_name":" 477 ","page_number":497},
  {"content":"\r\n\r\nنقل مىكنند . در يك همچو محيطى تكليف خيلى زياد است . انحرافات اگر پيدا بشود ، اين انحرافات ، انحرافات محدود نيست ، انحراف نامحدود است . در داخل اگر خداى نخواسته ايجاد اختلاف بشود ، منتهى به اين مىشود بىشك به اينكه شكست بخوريد . دشمن پشت درهاى ايران ايستاده‌اند ، مراقبند آنها . تمام اين هياهوها ترس ندارد . اينها چيزى نيست ، امريكا چه مىفرستد به كجا و چه مىفرستد به كجا ، اينها ، اينها صحبت است ، آنى كه آنها نقشه اصلىشان اين است كه در داخل يك كارى انجام بدهند . امريكا مىداند كه عرضه اين را ندارد كه در ايران وارد بشود يك كارى انجام بدهد ، خودش هم مىداند ، اين را خودشان هم گفتند كه ما نمىخواهيم كه سربازهاى امريكا در خليج از بين بروند ، آقايان هم گفتند اين را . آنها اين مسأله را ظاهر مىكنند كه با هو و جنجال ما را از ميدان بيرون كنند ، آنها خوفى ندارد . آنى كه خوف دارد اين است كه با اين شيطنتها ، ايادى آنها كه باز هستند در كشور ، با اين شيطنتها ايجاد اختلاف كنند ، دو دسته كنند ، يك دسته از آن ور ، يك دسته از آن ور . بين علماى بلاد اختلاف ايجاد كنند ، دو دسته بشوند . اختلاف علما اختلاف ملت است ، نه اختلاف افراد . اگر يك عالمى كه در يك شهرى نفوذ دارد مردم چشم و گوششان به آن است ، با يك عالم ديگرى كه آن هم نظير اوست ، اختلافشان ظاهر بشود ، اختلاف سليقه را برسانند به اختلاف در جمعه‌ها و جماعات و در جاهاى عمومى ، اين همچو نيست كه اختلاف زيد و عمرو است ، اين يك اختلافى است كه هر شهر را دو قسمت مىكند ، دو بخش مىكند ، يك بخش از آن ور ، يك بخش به اين ور ، و اين كم كم اضافه مىشود . دشمن‌هاى ما هم حوصله‌شان خيلى زياد است ، حالا نقشه مىكشند براى پنجاه سال ديگر . اين همين طور كم كم جلو مىرود ، اين فساد جلو مىرود تا يك روزى كه مهيا بشود كشور براى اينكه در داخل خودش يك انفجار حاصل بشود از ايادى آنها . ما از اين غافل نبايد باشيم .\r\n\r\nلزوم بيدارى ملت در مقابل تفرقه افكنىها\r\nاينهايى كه - اين - اعلاميه مىدهند ديگرى را تضعيف مىكنند ، آن يكى اعلاميه مىدهد به ديگرى بد مىگويد ، تهمت مىزند ، خيال نكنند كه اين ، اگر اشخاصى - كه -\r\n\r\n","description":"","footnote":"","page_name":" 478 ","page_number":498},
  {"content":"\r\n\r\nهستند كه سالم‌اند خيال نكنند كه اين يك خدمتى است . اين يك خيانتى است به همهء ملت ، به اسلام . اگر از شياطين هستند بايد ملت گوشش را باز كند ، چشمش را باز كند ، و احتمال زياد هست كه از شياطين باشند . ما بايد بعد از آنكه همه با ما دشمنند خودمان دشمن نباشيم با خودمان . دشمنى خودمان موجب مىشود كه آنهايى كه دشمن اصلى ما هستند بر هر دو غلبه كنند و روزگار همه را سياه كنند . امروز اسلام در دنيا وضعى پيدا كرده است كه اگر چنانچه شكست خداى نخواسته بخورد تا سالهاى طولانى ديگر نمىتواند سرش را بلند كند ، براى اينكه قدرتهاى بزرگ قدرت اسلام را فهميده‌اند و مىدانند كه اين را بايد از بين برد . حتى آنهايى كه به اسم اسلام حكومت مىكنند در ممالك اسلامى ، آنها هم از اسلام ايران مىترسند . اسلام ايران را يك اسلام ديگرى مىدانند و يك طور ديگر هم هست اين . ما بايد چشم و گوشمان را باز كنيم كه خداى نخواسته با دست خودمان اسلام را از بين نبريم . با دست ملت‌مان اسلام آمد اينجا و شما را در دنيا آبرومند كرد و جورى شد كه با تخيل اينكه يك عده‌اى در لبنان تهديد كردند امريكا را ، تازه امريكا دارد عقب مىنشيند . با توهّم اينكه نبادا يك كسى به طور انتحارى برود چه بكند ، همه‌اش هم گردن ايران مىگذارند به خيال اينكه ايران اين كارها را مىكند ، و حال آنكه مسلمين دنيا بيدار شدند ، غير مسلمين هم بيدار شدند ، يعنى آنهايى كه ضعيف هستند ، مستضعف بودند ، بيدار شدند . هر كسى در جاى خودش ديگر مىخواهد مقابله كند با اينها . آنها دور كاخ سفيد را يك بساطى درست كردند و هر روز هم اضافه‌اش مىكنند براى اينكه از اين اسلام ترسيدند و اينها مىخواهند اين را نابودش كنند . آنها نمىتوانند ، اما به دست شما خداى نخواسته ممكن است بشود . اهل منبر متوجه باشند يك كلمه راجع به انتخابات سابق و لا حق و اينكه چه شده و چه شده كه اختلاف‌انگيز است ، بكنند ، پيش خداى تبارك و تعالى مسئولند ، اسلام از آنها مؤاخذه خواهد كرد . خطيبهاى در جمعه هم همين را بدانند ، آنهايى هم كه قبل از نماز جمعه خطبه مىخوانند همين را بايد بدانند ، علما هم كه در هرجا هستند همين معنا را بايد توجه كنند كه ما امروز احتياج داريم به اينكه به قول خداى تبارك و تعالى با تمام وجود عمل كنيم كه\r\n\r\n","description":"","footnote":"","page_name":" 479 ","page_number":499},
  {"content":"\r\n\r\nمىفرمايد با هم باشيد  وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا .  « 1 »\r\n\r\nتلاش براى تهذيب نفس و خودسازى\r\nماه مبارك رمضان پيش است . و يكى از نعمتهايى كه خدا به شما وكلا داده است اين است كه ، در ماه مبارك شعبان اين مجلس افتتاح پيدا كرد و در آغاز ماه رمضان شروع به كار دارد مىكند . و اين يكى از نعمتهاى بزرگ خداست كه به ما عنايت فرموده است . ماه رمضان شما را دعوت كرده خداى تبارك و تعالى به مهمانى خودش . همانطور كه مىبينيد مهمانى خدا صوم است ، مثل ميهمانى ماها نيست كه آن جور تشريفات را داشته باشد ، پرهيزدادن است از آن چيزهايى كه مربوط به شهوات انسان است . توجه بكنيد كه ماه مبارك را به آدابش عمل بكنيد يعنى آداب روحىاش . فقط دعا نباشد ، دعا به معناى واقعىاش باشد . خواندن خدا و تذكر خدا به معناى واقعى ، آن تذكرى كه نفوس را مطمئن مىكند ، آن ذكرى كه  بِذِكْرِ اللَّهِ تَطْمَئِنُّ الْقُلُوبُ  « 2 » . ياد خدا واقعاً و حاضر ديدن خدا را در همه جا . ماه مبارك را به تذكر خدا ، به ذكر خدا و به رحمتهاى خدا كه به شما عنايت كرده است شكرگزارى كنيد و ذكر خدا را بگوييد ، ياد خدا را بكنيد كه خدا شما را موفق كند به اينكه دستهايى كه مىخواهند تشتت در اين ملت ايجاد كنند ، خدا آن دستها را موفق نكند .\r\nو از همه بالاتر اين است كه انسان خودش را اصلاح كند در ماه رمضان ، ما محتاج به اصلاح هستيم ، محتاج به تهذيب نفس هستيم ، تا آن دم آخر ما محتاجيم . پيغمبرها هم محتاجند . انبياى بزرگ هم محتاجند ، منتها آنها احتياج خودشان را فهميده‌اند و دنبالش عمل كرده‌اند ، و ما از باب اينكه حجاب داريم نتوانستيم بفهميم و به تكاليف خودمان عمل نكرديم . اميدوارم كه ان شاء اللَّه اين ماه مبارك رمضان به همهء شما مبارك باشد . و مبارك بودن به اين است كه بنا بر اين بگذاريد كه به تكاليف خدا عمل كنيد . در اين ماه مبارك دعا كنيد كه خداى تبارك و تعالى شما را موفق كند به اينكه در اين خدمتى كه\r\n\r\n\r\n","description":"","footnote":"\r\n( 1 ) - سورهء آل عمران ، آيهء 103 : « همگى به ريسمان الهى چنگ بزنيد و پراكنده نشويد »\r\n( 2 ) - سورهء رعد ، آيهء 28 : « تنها با ياد خداست كه دلها آرام مىگيرد » .\r\n","page_name":" 480 ","page_number":500},
  {"content":"\r\n\r\nمتكفل او هستيد ، مطابق رضاى او عمل كنيد . از خدا بخواهيد كه ما را از عنايت خودش محروم نفرمايد . و اين ضيافت خدا را قدر بدانيد . اين ضيافت خيلى لطافت و ظرافت دارد ، اين را بايد قدر بدانيم ما . اين ادعيه‌اى كه وارد شده است در ماه مبارك رمضان و در ماه شعبان اينها راهبر ماست به مقصد ، به تعبير شيخ ما « 1 » - رحمه اللَّه - قرآن صاعد است . ادعيه را ايشان تعبير مىكرد به اينكه ، قرآن نازل است و اين ، قرآن صاعد . در هر صورت ظرايفى در اين ادعيه مباركه هست كه سابقه ندارد . اينها را توجه به آن بكنيد ، انسان را اين ادعيه مىتواند حركت بدهد . ماه مبارك مىتواند كه انسان را موفق به بسيارى از امور بكند . ماه مبارك مىتواند انسان را طورى بكند كه تا ماه مبارك ديگر يا تا آخر ديگر كنترل بشود و تخطى از آنچه رضاى خداست نكند . من اميدوارم كه همهء ما موفق بشويم به اينكه اين ماه مبارك را با ذكر خدا و توجه به خداى تبارك و تعالى به پايان برسانيم ، كه خداى تبارك و تعالى در عيد رمضان به ما عيدى عنايت كند و آن استقلال تام ما ، آزادى تام ما بيمه شده و جمهورى اسلامى بيمه شده .\r\nخدايا ! ما بندگان ضعيف هستيم ، ما بندگانى هستيم كه هيچ نداريم ، ما هيچيم و هر چه هست تويى . ما اگر چنانچه خلاف مىكنيم نادانيم ، تو بر ما ببخش . تو ما را به اين ماه مبارك رمضان وارد كن به طورى كه با رضاى تو وارد بشويم در او . خدايا ! تو ما را لياقت بده كه در اين مهمانى كه از ما كردى به طور شايسته وارد بشويم . خدايا ! اين ايران كه از همهء اطراف به او هجوم شده است ، براى اسلام ، اين ايران را تو تقويت كن .\r\nو السلام عليكم و رحمة اللَّه و بركاته .\r\n\r\n\r\n","description":"","footnote":"\r\n( 1 ) - عارف بزرگ : ميرزا محمد على شاه‌آبادى ، استاد امام خمينى در عرفان .\r\n","page_name":" 481 ","page_number":501},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 11 خرداد 1363 / 1 رمضان 1404\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى - مدّ ظله العالى - رهبر كبير انقلاب و بنيانگذار جمهورى اسلامى ايران\r\nاحتراماً ، به پيوست آمار 38 نفر از محكومين جرايم ضد انقلابى گروهكها دادگاههاى انقلاب اسلامى دو شهر ( قزوين و گرگان ) در اجراى مفاد بخشنامهء 15595 / 1 - 29 / 3 / 62 شوراي عالى قضايى استحقاق عفو و تخفيف مجازات دارند تقديم مىگردد . توضيحاً عرض مىشود عفو و تخفيف افراد مذكور با پيشنهاد مشترك حاكم شرع ، دادستان ، داديار ، ناظر زندان ، سرپرست زندان مربوطه و ادارهء اطلاعات محل به عمل آمده است ، فتوكپى ليست و نظريهء كتبى آنان ضميمه است . رئيس ديوان عالى كشور ، عبد الكريم موسوى اردبيلى 
  ] .\r\nبسمه تعالى\r\nموافقت مىشود . « 1 » - 11 / 3 / 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 482 ","page_number":502},
  {"content":"\r\n\r\n\r\nپاسخ استفتاء [ جمعى از مؤمنين در مورد مصرف وجوه شرعيه در تبليغات انتخاباتى 
  ]\r\nزمان : 12 خرداد 1363 / 2 رمضان 1404\r\nمكان : تهران ، جماران\r\nموضوع : ممنوعيت استفاده از سهم امام ( ع ) در تبليغات انتخاباتى\r\nسؤال‌كننده : جمعى از مؤمنين\r\n[ بسمه تعالى . بعضيها نقل مىكنند كه حضرت عالى اجازه فرموده‌ايد از سهم مبارك امام - عليه السلام - در راه تبليغات انتخاباتى صرف نمايند ، آيا اين واقعيت دارد ؟ جمعى از مؤمنين 
  ] .\r\nبسمه تعالى\r\nاين موضوع به هيچ وجه صحت ندارد . در صورتى كه كسى خداى ناكرده از سهمين و وجوه شرعيه در اين گونه امور خرج كرده است بايد برگرداند .\r\nروح اللَّه الموسوي\r\n\r\n","description":"","footnote":"","page_name":" 483 ","page_number":503},
  {"content":"\r\n\r\n\r\nپيام [ تشكر به نايب رئيس دولت دوبى ( تبريك حلول ماه مبارك رمضان ) 
  ]\r\nزمان : 12 خرداد 1363 / 2 رمضان 1404\r\nمكان : تهران ، جماران\r\nموضوع : پاسخ تلگراف تبريك حلول ماه مبارك رمضان\r\nمخاطب : رشيد بن سعيد ( نايب رئيس دولت و رئيس مجلس دوبى )\r\nبسم اللَّه الرحمن الرحيم\r\nجناب آقاى رشيد بن سعيد ، نايب رئيس دولت و رئيس مجلس كشور دوبى\r\nتلگراف تبريك آن جناب به مناسبت حلول ماه مبارك رمضان و اصل و موجب تشكر گرديد . متقابلًا حلول اين ماه بزرگ الهى را به جنابعالى و ملت برادر و مسلمان كشورتان تبريك گفته ، سلامت و سعادت همهء ملل اسلامى را از خداى تعالى مسألت دارم . و السلام عليكم و رحمة اللَّه .\r\n2 رمضان 1404\r\nروح اللَّه الموسوي الخمينى\r\n\r\n","description":"","footnote":"","page_name":" 484 ","page_number":504},
  {"content":"\r\n\r\n\r\nپيام [ تشكر به امير قطر ( تبريك حلول ماه مبارك رمضان ) 
  ]\r\nزمان : 12 خرداد 1363 / 2 رمضان 1404\r\nمكان : تهران ، جماران\r\nموضوع : پاسخ تلگراف تبريك حلول ماه مبارك رمضان\r\nمخاطب : شيخ خليفه بن حمد آل ثانى ( امير قطر )\r\nبسم اللَّه الرحمن الرحيم\r\nحضرت آقاى خليفه بن حمد آل ثانى ، امير دولت قطر\r\nتلگراف تبريك آن جناب به مناسبت حلول ماه مبارك رمضان و اصل و موجب تشكر گرديد . متقابلًا حلول اين ماه بزرگ الهى را به جنابعالى و ملت برادر و مسلمان كشورتان تبريك گفته ، سلامت و سعادت همهء ملل اسلامى را از خداى تعالى مسألت دارم . و السلام عليكم و رحمة اللَّه .\r\n2 رمضان 1404\r\nروح اللَّه الموسوي الخمينى\r\n\r\n","description":"","footnote":"","page_name":" 485 ","page_number":505},
  {"content":"\r\n\r\n\r\nپيام [ تشكر به رئيس جمهور مالديو ( تبريك حلول ماه مبارك رمضان ) 
  ]\r\nزمان : 12 خرداد 1363 / 2 رمضان 1404\r\nمكان : تهران ، جماران\r\nموضوع : پاسخ تلگراف تبريك حلول ماه مبارك رمضان\r\nمخاطب : مأمون عبد القيوم ( رئيس جمهور مالديو )\r\nبسم اللَّه الرحمن الرحيم\r\n2 رمضان 1404\r\nحضرت آقاى مأمون عبد القيوم ، رئيس جمهور كشور مالديو\r\nتلگراف تبريك آن جناب به مناسبت حلول ماه مبارك رمضان و اصل و موجب تشكر گرديد . متقابلًا حلول اين ماه بزرگ الهى را به شما و ملت برادر و مسلمان كشورتان تبريك گفته ، سعادت و عظمت ملل اسلامى را از خداى تعالى مسألت دارم .\r\nو السلام عليكم و رحمة اللَّه .\r\nروح اللَّه الموسوي الخمينى\r\n\r\n","description":"","footnote":"","page_name":" 486 ","page_number":506},
  {"content":"\r\n\r\n\r\nاجازه نامه [ به آقاى مهدى كروبى ، در امور حسبيه و شرعيه 
  ]\r\nزمان : 24 خرداد 1363 / 14 رمضان 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : كروبى ، مهدى\r\nبسم اللَّه الرحمن الرحيم\r\n14 رمضان 1404\r\nالحمد للَّه رب العالمين ، و الصلاة و السلام على محمد و آله الطاهرين ، و لعنة اللَّه على اعدائهم اجمعين .\r\nو بعد ، جناب حجت الاسلام آقاى حاج شيخ مهدى كروبى - دامت افاضاته - از طرف اين جانب مجازند در تصدى امور حسبيه و اخذ وجوه شرعيه و صرف نصف از سهمين مباركين را در موارد مقرره ، و ارسال نصف ديگر را نزد اين جانب جهت صرف در اعلاى كلمهء طيبهء اسلام .\r\n« و اوصيه - ايّده اللَّه تعالى - بما اوصى به السلف الصالح من ملازمة التقوى و التجنب عن الهوى و التمسك بعروة الاحتياط فى الدين و الدنيا ؛ و ان لا ينسانى من صالح دعواته كما لا انساه ان شاء اللَّه تعالى » ؛ و السلام عليه و على اخواننا المؤمنين و رحمة اللَّه و بركاته .\r\nروح اللَّه الموسوي الخمينى\r\n\r\n","description":"","footnote":"","page_name":" 487 ","page_number":507},
  {"content":"\r\n\r\n\r\nحكم [ به نخست وزير ( تأمين بخشى از هزينه‌هاى شوراى سرپرستى طلاب غير ايرانى ) 
  ]\r\nزمان : 29 خرداد 1363 / 19 رمضان 1404\r\nمكان : تهران ، جماران\r\nموضوع : تأمين هزينه‌هاى شوراى سرپرستى طلاب غير ايرانى\r\nمخاطب : موسوى ، مير حسين ( نخست وزير ) - ابراهيمى ، حسنعلى ( دبير شوراى سرپرستى طلاب غير ايرانى )\r\n[ در پاسخ به نامهء مورخ 5 / 3 / 1363 دبير شوراى سرپرستى طلاب غير ايرانى به نخست وزير ، مبنى بر درخواست تأمين بخشى از هزينه‌هاى مربوط به امور طلاب غير ايرانى در حوزهء علميهء قم از محل درآمدهاى كارخانهء صنعتى واقع در نجف‌آباد اصفهان كه بموجب تبصرهء 82 سرپرستى آنها به عهدهء دولت مىباشد ، آقاى مير حسين موسوى ، نخست وزير ، در ذيل نامه مرقوم داشته است : « برادر حجت الاسلام حاج سيد احمد آقا خمينى ؛ اگر از نظر شرع مورد قبول مقام معظم ولايت فقيه قرار گيرد اين جانب موافقم و ان شاء اللَّه مفيد خواهد بود » . 6 / 3 / 63 
  ] .\r\nبسمه تعالى\r\nدر صورت موافقت با موازين شرعى ، موافقت مىشود .\r\n19 شهر صيام 404\r\nروح اللَّه الموسوي الخمينى\r\n\r\n","description":"","footnote":"","page_name":" 488 ","page_number":508},
  {"content":"\r\n\r\n\r\nپيام [ تشكر به نخست وزير امارات ( تبريك عيد سعيد فطر ) 
  ]\r\nزمان : 6 تير 1363 / 27 رمضان 1404\r\nمكان : تهران ، جماران\r\nموضوع : پاسخ تلگراف تبريك عيد سعيد فطر\r\nمخاطب : شيخ رشيد بن سعيد آل مكتوم ( نايب رئيس و نخست وزير دولت امارات متحدهء عربى )\r\nبسم اللَّه الرحمن الرحيم\r\nجناب آقاى شيخ رشيد بن سعيد آل مكتوم ، نايب رئيس و نخست وزير دولت امارات متحدهء عربى\r\nتلگراف تبريك آن جناب به مناسبت حلول عيد سعيد فطر و اصل و موجب تشكر گرديد . متقابلًا اين عيد بزرگ اسلامى را به ملت برادر و مسلمان كشورتان و عموم مسلمانان جهان تبريك گفته ، سعادت و عظمت همگان را از خداى تعالى مسألت دارم .\r\nو السلام عليكم و رحمة اللَّه .\r\n27 رمضان المبارك 1404\r\nروح اللَّه الموسوي الخمينى\r\n\r\n","description":"","footnote":"","page_name":" 489 ","page_number":509},
  {"content":"\r\n\r\n\r\nپيام [ تشكر به امير قطر ( تبريك عيد سعيد فطر ) 
  ]\r\nزمان : 6 تير 1363 / 27 رمضان 1404\r\nمكان : تهران ، جماران\r\nموضوع : ابراز تشكر از تلگراف تبريك\r\nمخاطب : شيخ خليفه بن حمد آل ثانى ( امير دولت قطر )\r\nبسم اللَّه الرحمن الرحيم\r\nحضرت آقاى خليفه بن حمد آل ثانى ، امير دولت قطر\r\nتلگراف تبريك آن جناب به مناسبت حلول عيد سعيد فطر و اصل گرديد . ضمن تشكر متقابلًا اين عيد سعيد بزرگ اسلامى را به جنابعالى و ملت برادر و مسلمان كشورتان تبريك گفته ، سعادت و عظمت همهء ملل اسلامى را از خداى تعالى مسألت دارم .\r\nو السلام عليكم و رحمة اللَّه .\r\n27 رمضان المبارك 1404\r\nروح اللَّه الموسوي الخمينى\r\n\r\n","description":"","footnote":"","page_name":" 490 ","page_number":510},
  {"content":"\r\n\r\n\r\nپاسخ استفتاء [ رئيس ديوان عالى كشور در مورد وحدت رويّهء قضايى 
  ]\r\nزمان : 7 تير 1363 / 28 رمضان 1404\r\nمكان : تهران ، جماران\r\nموضوع : وحدت رويّهء قضايى و ايجاد تناسب بين جرم و مجازات\r\nسؤال‌كننده : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى رهبر كبير انقلاب و بنيانگذار جمهورى اسلامى ايران - مد ظله العالى\r\nنظر به اينكه اكثريت قريب به اتفاق آقايانى كه براى قضاوت تعيين مىشوند مجتهد مطلق نيستند و سابقهء قضاوت هم ندارند و احياناً صاحب ذوق و سليقه هم نيستند ، لذا اكثراً در مقام تعيين كيفر در مواردى كه شرعاً معين نشده است ، تناسب جرم و مجازات مراعات نمىشود و در موارد جرمهاى مشابه كه وحدت رويهء ضرورى به نظر مىرسد اختلاف فاحش ديده مىشود . و اين خود موجب بروز اختلاف و تشنج مىگردد . براى جلوگيرى از اين وضع راهى به نظر نمىرسد جز اينكه اشخاصى بنشينند و كيفرهاى مناسب در نظر بگيرند و به شكل مواد در بياورند و از اول اجازهء قضاوت را به اين شرط بدهند كه طبق كيفرهاى تعيين شده قضاوت نمايند ، اين عمل به نظر مبارك جايز است يا نه ، بيان فرماييد . - أدام اللَّه ظلكم الشريف .\r\nعبد الكريم موسوى اردبيلى 
  ] .\r\nبسمه تعالى\r\nدر وضع كنونى جمعى از فقها موارد مذكور را بررسى نمايند و نظر بدهند ؛ مانع ندارد . لكن به طور موقت است تا ان شاء اللَّه تعالى وضع قضاوت درست شود .\r\n7 تير 63\r\nروح اللَّه الموسوي الخمينى\r\n\r\n","description":"","footnote":"","page_name":" 491 ","page_number":511},
  {"content":"\r\n\r\n\r\nپاسخ استفتاء [ رئيس ديوان عالى كشور در مورد تخلفات از قوانين رانندگى و گمرك 
  ]\r\nزمان : 7 تير 1363 / 28 رمضان 1404\r\nمكان : تهران ، جماران\r\nموضوع : تخلف از قوانين رانندگى و مقررات گمرك\r\nسؤال‌كننده : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى رهبر كبير انقلاب و بنيانگذار جمهورى اسلامى ايران - دام ظله العالى\r\nموارد تخلفات قانونى مانند تخلف قوانين رانندگى ، قوانين گمرك ، مقررات ادارى و غيره آيا جزء تخلف در حقوق اللَّه است و بايد شرعاً در حين محاكمه متهم در محكمه حاضر شود يا نه ؟ لطفاً نظر مبارك را بيان فرماييد . عبد الكريم موسوى اردبيلى 
  ] .\r\nبسمه تعالى\r\nمواردى كه مرقوم شده است از حقوق اللَّه نيستند .\r\n7 تير 63\r\nروح اللَّه الموسوي الخمينى\r\n\r\n","description":"","footnote":"","page_name":" 492 ","page_number":512},
  {"content":"\r\n\r\n\r\nپيام [ تشكر به رئيس جمهور ليبى ( تبريك عيد سعيد فطر ) 
  ]\r\nزمان : 8 تير 1363 / 29 رمضان 1404\r\nمكان : تهران ، جماران\r\nموضوع : پاسخ پيام تبريك عيد سعيد فطر\r\nمخاطب : معمر قذافى ( رئيس جمهور ليبى )\r\nبسم اللَّه الرحمن الرحيم\r\nحضرت آقاى معمر القذافى ، رئيس جمهور كشور مردمى ليبى\r\nپيام تبريك آن جناب به مناسبت حلول عيد سعيد فطر و اصل و موجب تشكر گرديد . متقابلًا اين عيد سعيد بزرگ اسلامى را به جنابعالى و ملت برادر مسلمان كشورتان تبريك گفته ، سلامت و عظمت عموم مسلمانان جهان را از خداى تعالى مسألت دارم .\r\nو السلام عليكم و رحمة اللَّه .\r\n29 رمضان المبارك 1404\r\nروح اللَّه الموسوي الخمينى\r\n\r\n","description":"","footnote":"","page_name":" 493 ","page_number":513},
  {"content":"\r\n\r\n\r\nپيام [ تشكر به رئيس جمهور مالديو ( تبريك عيد سعيد فطر ) 
  ]\r\nزمان : 8 تير 1363 / 29 رمضان 1404\r\nمكان : تهران ، جماران\r\nموضوع : پاسخ تلگراف تبريك عيد سعيد فطر\r\nمخاطب : مأمون عبد القيوم ( رئيس جمهور مالديو )\r\nبسم اللَّه الرحمن الرحيم\r\nحضرت آقاى مأمون عبد القيوم ، رئيس جمهور كشور مالديو\r\nتلگراف تبريك جنابعالى به مناسبت حلول عيد سعيد فطر و اصل و موجب تشكر گرديد . متقابلًا اين عيد بزرگ اسلامى را به آن جناب و ملت مسلمان كشورتان تبريك گفته ، سعادت و عظمت عموم مسلمانان جهان را از خداى تعالى مسألت دارم . و السلام عليكم و رحمة اللَّه .\r\n29 رمضان المبارك 1404\r\nروح اللَّه الموسوي الخمينى\r\n\r\n","description":"","footnote":"","page_name":" 494 ","page_number":514},
  {"content":"\r\n\r\n\r\nحكم [ عفو جمعى از محكومين به پيشنهاد هيأت بررسى وضع زندانيان 
  ]\r\nزمان : 9 تير 1363 / 30 رمضان 1404\r\nمكان : تهران ، جماران\r\nموضوع : عفو و تقليل مدت محكوميت زندانيان\r\nمخاطب : محمدى گيلانى ، محمد - كريمى ، سيد جعفر ابطحى ، سيد محمد قاضى ، مهدى ( اعضاى هيأت عفو زندانيان )\r\n[ بسمه تعالى . محضر مبارك رهبر كبير انقلاب و بنيانگذار جمهورى اسلامى ايران امام خمينى - مد ظله العالى\r\nاحتراماً ، به شرف عرض معظم عالى مىرساند ، پس از صدور فرمان مبارك مورخ 19 / 3 / 62 در مورد رسيدگى به وضع زندانيان محكوم دادگاههاى عمومى و انقلاب با اعزام هيأتى به استان گيلان و رسيدگى مداوم به وضع زندانيان از محضر انور عالى استدعاى آزادى و تقليل مدت محكوميت زندانيان گروهكهاى ضد انقلاب ذيل را مىنمايد :\r\nرديف - نام استان - استدعاى آزادى - استدعاى تقليل مدت محكوميت\r\n1 - گيلان - 249 نفر - 278 نفر .\r\nمحمد محمدى گيلانى - سيد جعفر كريمى - سيد محمد ابطحى - مهدى قاضى 
  ] .\r\nبسمه تعالى\r\nموافقت مىشود . « 1 » - 9 تير 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 495 ","page_number":515},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 10 تير 1363 / 1 شوال 1404\r\nمكان : تهران ، جماران\r\nموضوع : عفو و تخفيف محكوميت زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى - مد ظله العالى - رهبر كبير انقلاب و بنيانگذار جمهورى اسلامى ايران\r\nاحتراماً ، به پيوست آمار 251 نفر از محكومين دادگاههاى انقلاب اسلامى نه شهر در اجراى مفاد بخشنامهء 15595 / 1 - 29 / 3 / 62 شوراي عالى قضايى و هجده نفر از محكومين دادگاههاى عمومى كه از طريق ادارهء عفو و بخشودگى و اصل شده است و استحقاق عفو و تخفيف مجازات دارند تقديم مىگردد .\r\nعبد الكريم موسوى اردبيلى - رئيس ديوان عالى كشور 
  ] .\r\nبسمه تعالى\r\nموافقت مىشود . مؤيد باشيد . « 1 » - 10 / 4 / 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 496 ","page_number":516},
  {"content":"\r\n\r\n\r\nسخنرانى [ در جمع مسئولين نظام جمهورى اسلامى ( منشأ گرفتاريها و جنگ‌افروزيها ) 
  ]\r\nزمان : صبح 10 تير 1363 / 1 شوال 1404\r\nمكان : تهران ، حسينيه جماران\r\nموضوع : عدم تهذيب نفس منشأ گرفتاريها و جنگ‌افروزيها\r\nحضار : مسئولين نظام و مقامات لشكرى و كشورى « 1 » و اقشار مختلف مردم\r\nبسم اللَّه الرحمن الرحيم\r\n\r\nميهمان واقعى در ضيافة اللَّه\r\nاميدوارم خداى تبارك و تعالى اين عيد سعيد را به همهء مسلمين و به كشور ما و ملت ما مبارك كند ، و اميدوارم كه با عنايت خودش با ما رفتار كند . ما مهمانهاى خوبى نبوديم براى خداى تبارك و تعالى . ما را دعوت كرد به ضيافت ، او ميزبان بزرگ و ما ميهمانان هيچ . چه بگوييم در مقابل اين نعمت بزرگ الهى كه ملتها را دعوت كرده است به ضيافة اللَّه ، ضيافة اللَّه با همهء اسماء . و ما چگونه شكر اين نعمت را بجا بياوريم . ما كه خودمان را مىشناسيم كه هيچ نيستيم و هر چه هست ، اوست . لكن او عنايات خاصه خودش را مبذول مىكند و ما را ميهمان و خودش را ميزبان ما قرار مىدهد . يا ما را بالا\r\n\r\n\r\n","description":"","footnote":"\r\n( 1 ) - خامنه‌اى ، سيد على ( رئيس جمهور ) - هاشمى رفسنجانى ، اكبر ( رئيس مجلس شوراى اسلامى ) ، موسوى اردبيلى ، سيد عبد الكريم ( رئيس ديوان عالى كشور ) - صانعى ، يوسف ( دادستان كل كشور ) - موسوى ، مير حسين ( نخست وزير ) - امامى كاشانى ( رئيس ديوان عدالت ادارى ) - ظهيرنژاد ، قاسم على ( رئيس ستاد مشترك ارتش ) - فلسفى ، محمد تقى - اعضاى شوراي عالى قضايى و اعضاى هيأت دولت - اعضاى شوراى نگهبان - اعضاى بازرسى كل كشور - فرماندهان نيروهاى زمينى - دريايى - هوايى - ژاندارمرى و شهربانى - اعضاى شوراي عالى سپاه پاسداران انقلاب اسلامى - جامعه مدرسين حوزه علميه قم - اعضاى روحانيت مبارز تهران - اعضاى ستاد انقلاب فرهنگى - اساتيد دانشگاهها - وعاظ تهران - مسئولان نهادهاى انقلابى - كميته‌هاى انقلاب اسلامى - بنياد شهيد - بنياد 15 خرداد - بنياد مسكن - بنياد مستضعفان - كميته امداد امام - كميته امور صنفى - خانواده‌هاى شهدا - مدير عامل و اعضاى شوراى سرپرستى و مسئولان صدا و سيما - خبرگزارى جمهورى اسلامى و ستاد تبليغات جنگ - مديران جرايد - اعضاى هلال احمر - شوراي عالى سازمان حج و زيارت - سازمان اوقاف - بانك مركزى - اعضاى ستاد برگزارى نماز جمعه - نهضت سوادآموزى - اتاق بازرگانى - دانشگاه آزاد - حزب جمهورى اسلامى - مسئولان مركز اسناد انقلاب اسلامى - مدير عامل هواپيمايى جمهورى اسلامى - مسئول سازمان تبليغات اسلامى و شوراي عالى تبليغات - ستاد پشتيبانى و امداد امام - هيأت امناى جامعة الامام الصادق - دفتر تحكيم وحدت - اعضاى بيت آقاى حكيم - خبرنگاران داخلى و خارجى\r\n","page_name":" 497 ","page_number":517},
  {"content":"\r\n\r\nبرده است تا آن حدى كه اين لياقت را داشته باشيم با عنايات او ، يا عنايت خودش را متنزل كرده است ، همان طورى كه قرآن را متنزل كرده است در ماه رمضان . قرآن نازله‌اى است كه پس از عبور از حجابهاى نور ، وارد شده است در ماه مبارك رمضان ، آن هم بر قلب مبارك رسول خدا ، و از آن جا باز متنزل شده است تا رسيده است به آن جايى كه با زبان گفته مىشود ؛ حالا كيفيت نزول قرآن خود يك مسأله مهم است ، و كيفيت گرفتن قرآن از وحى الهى و از ملكى كه مأمور اين كار است ، آن هم يك بحث مهم است كه ما دستمان از آن كوتاه است . لكن آنى كه ما از خودمان اطلاع داريم ، ما مهمانهاى خوبى نيستيم براى خدا . اگر ميهمانهاى خدا از قبيل رسول خدا و ائمهء هدى هستند ، ما چه بگوييم . و آن ميزبانىاى كه از آنها مىكند ، دست ما از آن كوتاه است .\r\nلكن ما متكى هستيم به لطف او ، و ما متكى هستيم به عنايات او . و ما در ماه رمضان هر چه قصور كرده باشيم ، تقصير كرده باشيم ، در اين روز مبارك از او عيدى مىخواهيم ؛ او به فضل خودش با ما رفتار كند ، نه به عدلش . اميدوارم كه خداوند اين ملت كه مهيا شده است براى اين كه خدمت كند به مسلمين و اسلام ، اين را توفيق بدهد كه بتواند از عهدهء اين خدمت بزرگ برآيد ، خدمت به اسلام و خدمت به بندگان خدا .\r\n\r\nگرفتارى ملتها در چنگال قدرتها\r\nبندگان خدا امروز گرفتارند در دست آنهايى كه بر آنها سرپرستى مىكنند غاصبانه . ملتها همه گرفتار چنگال اين قدرتها هستند كه خودشان را مصلح مىدانند ، صلاح جو مىدانند ، با اصلاح حرف مىزنند . چه بكنيم ما با اين وضعى كه در دنيا امروز هست ؟\r\nوضعى كه قدرتهاى بزرگ دارند با بشر ، و بدتر از او ، وضع انفعالى كه حكومتها دارند .\r\nمصيبت براى مسلمين اين است كه گرفتار يك همچو حكومتهايى هستند كه همه‌اش انفعالى ، وضع انفعالى دارند و براى عالم مصيبت اين است كه كسانى با ادعاى صلح دوستى و به ادعاى طرفدارى از توده‌ها به همهء مردم ظلم مىكنند . آنها كه خودشان را طرفدار حضرت مسيح جا زدند و ادعا مىكنند كه حضرت مسيح فرموده است كه : اگر چنانچه كسى به شما سيلى زد آن طرف صورتتان را بگيريد تا سيلى بزند ، گرچه اين دروغ\r\n\r\n","description":"","footnote":"","page_name":" 498 ","page_number":518},
  {"content":"\r\n\r\nاست ، حضرت مسيح ، پيغمبر بزرگ خدا يك همچو حرف غير صحيح را نخواهد زد .\r\nاگر به مسيح مجال داده بودند ، همان طورى كه موسى با قوم خودش با فراعنه عمل كرده بود ، آن هم عمل مىكرد . لكن مجال نداشت . مع الأسف اينهايى كه مىگويند ما طرفدار مسيح هستيم از آنهايى كه كمونيست هستند و اصلًا به خدايش اعتقاد ندارند ، اينها بدتر مىكنند . كه يعنى ديگر نمىشود گفت اين از او بدتر ، او از او بدتر ، همه از هم بدتر . اينها به مسيح آن نسبت را دادند آن هم دروغ ، لكن خودشان كه مىگويند ما طرفدار همچو ايده‌اى هستيم ، ببينيد چه سيليها به مردم مىزنند . مردم چطور گرفتار اينها هستند .\r\nآنها از آن طرف ، از اين طرف هم مسلمانها كه ملتهايشان تحت سلطهء ، و دولتهايشان منفعل از اين قدرتهاى بزرگ .\r\n\r\nعدم تزكيه منشأ ظلم و ظلم‌پذيرى\r\nاگر همين ماه مبارك رمضان مسلمين خودشان را به طور جمعى به ضيافت خدا وارد كرده بودند و تزكيه كرده بودند ، تصفيه كرده بودند خودشان را ، ممكن نبود زير بار ظلم بروند . زير بار ظلم رفتن مثل - ظالم - ظلم كردن ، هر دواش از ناحيه عدم تزكيه است ؛  قَدْ أَفْلَحَ مَنْ تَزَكَّى  ، در نماز عيد ، اين سوره را مستحب است بخوانند . امر به تزكيه و ذكر اللَّه ، ذكر اسم اللَّه :   قَدْ أَفْلَحَ مَنْ تَزَكَّى وَ ذَكَرَ اسْمَ رَبِّهِ فَصَلَّى   « 1 » . تزكيه ، ذكر اسم اللَّه و صلوة ، اينها مراتبى است ، اگر ما به اين رسيده بوديم ، نه حال انفعالى پيدا مىكرديم براى پذيرش ظلم و نه ظالم بوديم . همه از اين است كه تزكيه نشديم . دولتها تزكيه نشدند و نخواهند شد - مگر خدا عنايت كند - و ظالمند . ملتهايى هم كه تزكيه نشده‌اند ، بار ظلم را به دوش مىگيرند . عذر ندارند ملتها در مقابل پذيرش ظلم ، ايران اين عذر را از آنها منقطع كرد .\r\nآن قدرتى را كه ايران شكست ، در آنها نيست ، در بين حكومتهاى ديگر نيست ، لكن مردم اول متحول روحى شدند و بعد هم آن كردند كه دنيا ديد . و اين كشورى كه الآن در دست شما آقايان است ، كشورى است كه با تحول روحى يك همچو مسأله را پيش آورد ، لكن\r\n\r\n\r\n","description":"","footnote":"\r\n( 1 ) - سورهء اعلى ، آيهء 14 و 15 : حقّاً رستگار شد كسى كه تزكيهء نفس كرد و نام پروردگارش را ياد كرد ، و نماز گزارد .\r\n","page_name":" 499 ","page_number":519},
  {"content":"\r\n\r\nحفظ اين تحول اهميتش بيشتر از اصل تحول است . بايد همه كوشش كنند در حفظ اين تحول . اين جوانهاى شما كه آنها مىخواستند بكشندشان به مراكز فساد و آنها را از خود بى خود كنند تا حكومت كنند ، اين جوانها را خداى تبارك و تعالى توفيق داد از آن جا درآمدند به سنگرها رفتند ، از آن مفاسد خودشان را خلاص كردند و به معابد رفتند ، يعنى ، همان سنگرهايى كه معابد الهى است . آنهايى كه به ما اشكال مىكنند كه شما چرا سازش نمىكنيد با اين قدرتهاى فاسد ، آنها از باب اين كه همه چيز را با چشم مادى ملاحظه مىكنند ، با چشم طبيعى حل و فصل اشيا را مىكنند . آنها نمىدانند كه انبياى خدا چه رويه‌اى داشتند ؟ با ظالم چطور برخورد مىكردند ؟ يا مىدانند و خودشان را به كورى و كرى زدند ؟ سازش با ظالم ، ظلم بر مظلومين است ، سازش با ابرقدرتها ، ظلم بر بشر است . آنهايى كه به ما مىگويند سازش كنيد ، آنها يا جاهل هستند يا مزدور . سازش با ظالم ، يعنى اينكه دست ظالم را باز كن تا ظلم كند . اين خلاف رأى تمام انبياست . انبياى عظام ، تا آن جا كه توانستند جديت كردند كه ظلم را از اين بشر ظالم بزدايند ، به موعظه ، به نصيحت ، به امر به معروف ، به نهى از منكر ، به\r\nانْزَلْنَا الْحَديدَ فيهِ بأسٌ شَديدٌ « 1 » ،\r\n« آخَر الدواء الكى « 2 » » ؛\r\nبعد از آنكه موعظه نشد ، نصيحت نشد ، آخر دوا اين است كه داغش كنند . شمشير ، آخِرْ دواست .\r\n\r\nمتضرر شدن دولتهاى اسلامى در جنگ‌افروزيها\r\nدر عين حالى كه كشور اسلام ، كشور اسلامى ايران و مسئولين اين كشور دائماً اين مطلب را گوشزد مىكنند كه ما با اين دولتهاى اسلامى مىخواهيم دوست باشيم ، دست اخوت به هم بدهيم ، با ملتها مىخواهيم همراه باشيم ، همقدم باشيم و اگر اين طور بشود ديگر ظلمى در اين ممالك اسلامى از طرف قدرتهاى بزرگ نخواهد شد ، لكن حكومتها تزكيه نشده‌اند ؛ حكومتها وارد به صيام نشده‌اند ، وارد به ضيافة اللَّه نشده‌اند . دامن‌مىزنند به جنگ و به اين كه جنگ را توسعه بدهند . نمىدانند كه توسعهء اين جنگ ، خانه خرابى\r\n\r\n\r\n","description":"","footnote":"\r\n( 1 ) - سورهء حديد ، آيهء 25 : آهن را ( آفريديم و ) فروفرستاديم كه در آن سختى فراوان است\r\n( 2 ) - داغ كردن ، آخرين راه درمان است .\r\n","page_name":" 500 ","page_number":520},
  {"content":"\r\n\r\nبراى آنهاست . آن كه با يك زندگى متوسط ساخته است ، از جنگ نمىترسد .\r\nپاسدارهاى ما كه يك زندگى عادى هم كمتر دارند ، از جنگ نمىترسند . ارتشى ما كه يك زندگى عادى دارد ، از جنگ نمىترسد . جنگ به او ضررى نمىزند . آنهايى كه داراى كاخها و بساط هستند آنها بايد بترسند ، ضرر به آنها مىرسد . ما مهيا كرديم خودمان را براى اينكه برويم دنبال رفع ظلم ، تا آنجا كه مىتوانيم با نصيحت ، با دست دوستى ، با محبت با اين اشخاصى كه همسايه ما هستند از اين كشورهاى اسلامى ، با مودّت ، با دوستى ، دائماً مسئولين ما اين حرف را مىزنند ، لكن آنها از باب اين كه وارد به ضيافة اللَّه نشده‌اند - عَلى قُلُوبِهِمْ حِجاب « 1 » ،  صُمٌّ بُكْمٌ عُمْيٌ فَهُمْ لا يَعْقِلُونَ  « 2 » - با دست خودشان ، خودشان را فانى مىكنند . تمام مفاسد از خود آدم است . از نفس انسانى است ، از جاى ديگر به ما چيزى نمىرسد ، هر چى مىرسد از ماست - « انَّما هِىَ أعْمالَكُمْ تَرُدُّ الَيْكُمْ » - همه چيزهايى است كه از خود ما هست ؛ چه مفاسدى كه در دنيا بر بشر وارد مىشود ، از فساد خود آدم است ، فساد حكومتهاست ، نفسهاى خبيثه است ، و چيزهايى كه در آن عالم به ما مىرسد ، آنها هم از خود ماست . بهشت را اعمال شما آباد مىكند و جهنم را هم اعمال ما مىافروزد . ما الآن در صراط هستيم ، همان صراطى كه يك طرفش دنياست ، يك طرفش عاقبت . و ما الآن در صراط داريم حركت مىكنيم . اين پرده كه برداشته شد ، آن وقت صراط جهنم كه از متن جهنم مىگذرد ، يعنى ، آتش دورش را گرفته ، اين از وسط اينجا مىگذرد ، بايد از اينجا عبور كنيد . دنيا همين جور است . فساد كه همان آتش است بر شما احاطه كرده ، بايد از همين بين فساد عبور كنيد ، به طورى كه سالم عبور كنيد .\r\nانبيا عبور مىكنند ،\r\nجُزنا وَ هىَ خامِدَةٌ « 3 » ،\r\nآنها آتش خاموش است برايشان ، همانطور كه براى حضرت ابراهيم خاموش بود ، سرد بود [ براى 
  ] آنها آتش خاموش است . مؤمنين هم با سلامت مىگذرند ، آتش خاموش نيست اما آتش به آنها ضرر نمىزند . انعكاس\r\n\r\n\r\n","description":"","footnote":"\r\n( 1 ) - بر دلهايشان حجاب است\r\n( 2 ) - سورهء بقره ، آيهء 171 : كَر و گنگ و كورانىاند كه تعقّل نمىكنند\r\n( 3 ) - علم اليقين ، ج 2 ، ص 971 .\r\n","page_name":" 501 ","page_number":521},
  {"content":"\r\n\r\nهمين دنياست ، يك چيز ديگرى نيست ، همين است كه اينجاست ، همه چيزهايى كه در آن عالم واقع مىشود عكس العمل همين چيزهايى است كه در اين عالم است . الآن - صراط - ما در صراط هستيم و الآن صراط در متن جهنم است و الآن صراط براى انبياى بزرگ و اولياى بزرگ خاموش است . جهنم خاموش است و الآن براى مؤمنين سالم است و براى ديگران مُحيطَةٌ بِالْكافِرين ،  وَ إِنَّ جَهَنَّمَ لَمُحِيطَةٌ بِالْكافِرِينَ  « 1 » ، اين الآن احاطه دارد نه « سَيُحيطُ » ، الآن محيط است ، منتها نمىتوانيم حالا ادراك كنيم . آن چشم ، بسته است الآن ، آن حجاب است . حجاب كه برداشته شد ، آن كه اهل جهنم است مىبيند توى جهنم است . حجاب كه برداشته شد ، آن كه اهل بهشت است ، مىبيند در بهشت است ، برزخ هم براى او بهشت است . برزخ هم براى آن طرف ديگر جهنم است .\r\nالقبر إما حفرة من حفر النيران أو روضة من رياض الجنة « 2 » .\r\nچشم از اينجا برداشته شد يك ورق ديگرى پيش مىآيد ، آن ورقى كه يك وقتى پيش آمد ، ديگر كار گذشته است ، ما امروز بايد فكرش را بكنيم .\r\n\r\nتوصيه و نصيحت به كشورهاى حامى صدام\r\nاگر تهذيب نفس باشد ، نه از جنگ مىترسد كسى ، نه از صلح ابا دارد ؛ از هيچى باك ندارد . اما وقتى تهذيب نفس نيست ، مىگويد : اگر جنگ نكنيم ، شايد آن طرف ما چه بكند . اين جنگ‌افروزيهايى كه الآن مىبينيد در منطقه دارد مىشود ، روى همين معناست ، روى هواى نفس است ، هواى نفس وادار مىكند كه به يك كشورى حمله كنند . هواى نفس وادار مىكند كه منطقه را به آتش بكشند و انسان مىسوزد در اين هواى نفس خودش ، در همين عالم هم مىسوزد . و ما حالا هم به همهء كشورهاى منطقه نصيحت مىكنيم ، نصيحت بر همه - همه بايد نصيحت كنند هم را - نصيحت مىكنيم كه از اين جانور دست برداريد ، اين آدم شدنى نيست . اين صدام محال است كه آدم بشود . از اين دست برداريد ، خودتان را مبتلا نكنيد به آن چيزى كه نبايد مبتلا بشويد . ما نصيحت مىكنيم ، ما خيرخواه شما هستيم . ما هيچ روزى به عراق حمله نكرديم ، الآن هم ما در\r\n\r\n\r\n","description":"","footnote":"\r\n( 1 ) - سورهء توبه ، آيهء 49 : و هرآينه جهنم دربرگيرندهء كافران است\r\n( 2 ) - « قبر ، گودالى از حفره‌هاى جهنم و يا بوستانى از باغات بهشت است » .\r\n","page_name":" 502 ","page_number":522},
  {"content":"\r\n\r\nحال دفاع هستيم . يك روز اگر مهلت بدهيم ، ايران را به هم مىزند . ما الآن در حال دفاع هستيم از خودمان و از ملت عراق . ملت عراق با ما دوتا نيستند ، برادر ما هستند . ما در حال دفاع هستيم از يك ملتى كه گرفتار شده ، ارتشش گرفتار است ، ادارىاش گرفتار است ، همه چيزش گرفتار يك حزب جهنمى است . اين اخبارى كه از آنجا مىآيد ، انسان را مىلرزاند كه اينها چه گرفتارى دارند . و اسف در اين است كه در بين همهء كشورها ، يك منحرفى با يك دستارى سرش و يك تحت الحنك ، در بين جماعت مسلمين اينها هستند ، و دامن‌مىزنند به اين امور . يعنى ، اسلام را با آن دشمن‌اند ، آن آخوندهاى دربارى بدتر - براى اين كه - اگر اسلام بيايد ، آخوند دربارى بدتر لطمه مىبيند تا آن ارتشى ، آنها به صلاح نزديكترند . اين طايفه‌اند كه اگر فاسد شدند ، عالَم را فاسد مىكنند .\r\nو ما بايد كوشش كنيم كه ان شاء اللَّه اين چيزى كه در ايران پيدا شده است ، ادامه پيدا كند . و اين تحولى كه در جوانهاى ما پيدا شده است در همهء ما پيدا بشود . من وقتى فكر اين پاسدارها را ، اين ژاندارمرى را ، اين ارتش را كه در آن گرماى شديد خوزستان دارند براى اسلام خدمت مىكنند [ مىكنم 
  ] ، واقعاً از خودم خجالت مىكشم كه ما چه هستيم و آنها چه هستند ، ماها چكاره‌ايم و آنها چكاره‌اند . آنها تهذيب شدند - تا اندازه‌اى البته - و ما مانديم در اين صف نعال « 1 » . و از خدا مىخواهيم كه با ما با لطف و عنايات خودش رفتار كند ، به ما رحم كند و ما را از اين گردابى كه در آن مبتلا هستيم و آن گرداب خودمان هست ، اعمال خودمان هست ، ما را نجات بدهد . خداوند ان شاء اللَّه به همه شما توفيق بدهد كه براى اين ملت خدمت بكنيد . به ملت توفيق بدهد كه براى اين دولت خدمت بكند . به همه ما توفيق بدهد كه براى اسلام خدمت كنيم ، و همت ما رفع ظلم از مظلومين و قطع يد مستكبرين باشد .\r\nو السلام عليكم و رحمة اللَّه\r\n\r\n\r\n","description":"","footnote":"\r\n( 1 ) - پايين مجلس ، آخر صف .\r\n","page_name":" 503 ","page_number":523},
  {"content":"\r\n\r\n\r\nپيام [ تسليت به آقاى خويى به مناسبت رحلت فرزند ايشان 
  ]\r\nزمان : 11 تير 1363 / 2 شوال 1404\r\nمكان : تهران ، جماران\r\nموضوع : تسليت به مناسبت رحلت آقاى سيد جمال الدين خويى\r\nمخاطب : خويى ، ابو القاسم ( از مراجع بزرگ تقليد )\r\nبسم اللَّه الرحمن الرحيم\r\nحضرت آيت اللَّه خويى - دامت بركاته\r\nبا تأسف و تأثر مصيبت وارده بر جنابعالى و فاميل محترم را تسليت عرض مىكنم ، و از خداوند تعالى براى آن مرحوم محترم « مغفرت » ، و براى جنابعالى و بازماندگان او صبر جميل و اجر جزيل مسألت مىنمايم . و از خداوند تعالى عاجزانه مىخواهم كه دشمنان اسلام و دشمنان حوزه‌هاى مقدسهء علميه را به سزاى خودشان برساند و در دنيا و آخرت آنان را رو سياه فرمايد ، و مجد حوزهء علميهء مباركهء نجف اشرف و ساير اعتاب مقدسه را با نابودى حزب عفلقى بعث عراق - خذلهم اللَّه تعالى - به حال اول برگرداند و علماى اعلام و ملت شريف عراق را از چنگال صدام و صداميان نجات مرحمت فرمايد .\r\nاز جنابعالى و ساير علما و فضلاى نجف و اهالى محترم عراق خواهانم كه براى پيروزى لشكر اسلام بر فريب خوردگان لشكر كفر عفلقى در تحت قبّه‌هاى نورانى ائمهء اطهار - عليهم السلام - خصوصاً سيد الاوليا - عليه سلام اللَّه - دعا فرمايند . و السلام عليكم و رحمة اللَّه .\r\n2 شوال المكرم 1404\r\nروح اللَّه الموسوي الخمينى\r\n\r\n","description":"","footnote":"","page_name":" 504 ","page_number":524},
  {"content":"\r\n\r\n\r\nاجازه نامه [ به آقاى محمد حسين شريفى ، در امور حسبيه و شرعيه 
  ]\r\nزمان : 11 تير 1363 / 2 شوال 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : شريفى ، محمد حسين\r\nبسم اللَّه الرحمن الرحيم\r\nالحمد للَّه رب العالمين ، و الصلاة و السلام على محمد و آله الطاهرين ، و لعنة اللَّه على اعدائهم اجمعين .\r\nو بعد ، جناب ثقة الاسلام و المسلمين آقاى حاج شيخ محمد حسين شريفى - دامت افاضاته - از طرف اين جانب مجازند در تصدى امور حسبيه و اخذ وجوه شرعيه و صرف ثلث از سهم مبارك امام - عليه السلام - و نصف از سهم سادات عظام را در مصارف مقرره ، و ارسال ما بقى را نزد اين جانب ، جهت اعلاى كلمهء طيبهء اسلام . و وجوه ديگر مانند زكوات و كفّارات و مظالم عباد را مجازند خودشان در موارد مقررهء شرعيه صرف نمايند .\r\n« و اوصيه - ايّده اللَّه تعالى - بما اوصى به السلف الصالح من ملازمة التقوى و التجنب عن الهوى و مراعاة الاحتياط فى الدين و الدنيا » ؛ و السلام عليه و على اخواننا المؤمنين و رحمة اللَّه .\r\n2 شوال المكرم 1404\r\nروح اللَّه الموسوي الخمينى\r\n\r\n","description":"","footnote":"","page_name":" 505 ","page_number":525},
  {"content":"\r\n\r\n\r\nاجازه نامه [ به آقاى سيد عارف حسين حسينى ، در امور حسبيه و شرعيه 
  ]\r\nزمان : 17 تير 1363 / 8 شوال 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : حسينى ، سيد عارف حسين\r\nبسم اللَّه الرحمن الرحيم\r\nالحمد للَّه رب العالمين ، و الصلاة و السلام على محمد و آله الطاهرين ، و لعنة اللَّه على اعدائهم اجمعين .\r\nو بعد ، جناب سيد الاعلام و حجت الاسلام آقاى آقا سيد عارف حسينى - دامت افاضاته - از طرف اين جانب مجازند در تصدى امور حسبيه كه تصدى آن در زمان غيبت كبرا منوط به اجازهء ولى فقيه جامع الشرايط مىباشد . و نيز مجازند در اخذ وجوه شرعيه و سهمين مباركين ، و صرف نصف آن را در مخارج خودشان و ساير موارد مقررهء شرعيه و ارسال نصف ديگر را نزد اين جانب جهت صرف در اعلاى كلمهء طيبهء اسلام .\r\n« و اوصيه - ايّده اللَّه تعالى - بما اوصى به السلف الصالح من ملازمة التقوى و التجنب عن الهوى و التمسك بعروة الاحتياط فى الدين و الدنيا ؛ و أرجو منه أن لا ينسانى من صالح دعواته » ؛ و السلام عليه و على اخواننا المؤمنين و رحمة اللَّه و بركاته .\r\n8 شوال المكرم 1404\r\nروح اللَّه الموسوي الخمينى\r\n\r\n","description":"","footnote":"","page_name":" 506 ","page_number":526},
  {"content":"\r\n\r\n\r\nاجازه نامه [ به حيدر شاه قزلباش ، در امور حسبيه و شرعيه 
  ]\r\nزمان : 17 تير 1363 / 8 شوال 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : قزلباش ، حيدر شاه\r\nبسم اللَّه الرحمن الرحيم\r\nالحمد للَّه رب العالمين ، و الصلاة و السلام على محمد و آله الطاهرين ، و لعنة اللَّه على اعدائهم اجمعين .\r\nو بعد ، جناب ثقة الاسلام و عماد الاعلام آقاى آقا شيخ حيدر شاه قزلباش - دام توفيقه - از طرف اين جانب مجازند در تصدى امور حسبيه و اخذ وجوه شرعيه و صرف ثلث از سهم مبارك امام - عليه السلام - و نصف از سهم سادات را در مخارج خود و سادات عظام ، و ارسال ما بقى را نزد اين جانب جهت صرف در اعلاى كلمهء طيبهء اسلام . و السلام عليه و على اخواننا المؤمنين و رحمة اللَّه و بركاته .\r\nبه تاريخ 8 شوال المكرم 1404\r\nروح اللَّه الموسوي الخمينى\r\n\r\n","description":"","footnote":"","page_name":" 507 ","page_number":527},
  {"content":"\r\n\r\n\r\nحكم [ انتصاب آقاى على اكبر آشتيانى به رياست ادارهء عقيدتى سياسى ژاندارمرى 
  ]\r\nزمان : 23 تير 1363 / 14 شوال 1404\r\nمكان : تهران ، جماران\r\nموضوع : تعيين نماينده در سازمان عقيدتى - سياسى ژاندارمرى\r\nمخاطب : آشتيانى ، على اكبر\r\nبسمه تعالى\r\nجناب حجت الاسلام آقاى حاج شيخ على اكبر آشتيانى - دامت افاضاته\r\nبدين وسيله جنابعالى به سمت رياست ادارهء عقيدتى - سياسى ژاندارمرى جمهورى اسلامى « 1 » منصوب مىشويد كه ان شاء اللَّه تعالى بر طبق موازين مقرره و هماهنگ با ادارهء عقيدتى - سياسى ارتش و شهربانى نيازمنديها را بر طرف نموده و وظايف محوله را به نحو احسن انجام دهيد . بديهى است تمام اعضاى ژاندارمرى با شما همكارى و هماهنگى لازم را خواهند نمود . از خداى تعالى موفقيت آن جناب را مسألت دارم .\r\nبه تاريخ 23 / 4 / 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - قبل از ادغام نيروهاى انتظامى كه پس از رحلت امام خمينى انجام گرفت امور انتظامى داخل كشور توسط سه نهاد : ژاندارمرى ( مسئول در مناطق مرزى و روستاها ) ، شهربانى ( مسئول امور انتظامى شهرها ) و كميته‌هاى انقلاب اسلامى انجام مىگرفت\r\n","page_name":" 508 ","page_number":528},
  {"content":"\r\n\r\n\r\nحكم [ عفو جمعى از محكومين به رئيس ديوان عالى كشور 
  ]\r\nزمان : 25 تير 1363 / 16 شوال 1404\r\nمكان : تهران ، جماران\r\nموضوع : عفو زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى - مدّ ظله العالى - رهبر كبير انقلاب و بنيانگذار جمهورى اسلامى ايران\r\nاحتراماً ، به پيوست آمار 185 نفر از محكومين دادگاههاى انقلاب اسلامى هفت شهر در اجراى مفاد بخشنامهء 15595 / 1 - 29 / 3 / 62 شوراي عالى قضايى و نوزده نفر از محكومين دادگاههاى انقلاب كه از طريق ادارهء عفو و بخشودگى و اصل شده است و استحقاق عفو و تخفيف مجازات دارند ، تقديم مىگردد .\r\nرئيس ديوان عالى كشور - عبد الكريم موسوى اردبيلى 
  ] .\r\nبسمه تعالى\r\nموافقت مىشود . « 1 » - 25 / 4 / 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران\r\n","page_name":" 509 ","page_number":529},
  {"content":"\r\n\r\n\r\nنامه [ به آقاى سيد احمد خمينى ( اندرزهاى اخلاقى - عرفانى ) 
  ]\r\nزمان : 26 تير 1363 / 17 شوال 1404\r\nمكان : تهران ، جماران\r\nموضوع : اندرزهاى اخلاقى - عرفانى\r\nمخاطب : خمينى ، سيد احمد\r\nبسم اللَّه الرحمن الرحيم\r\nنامه‌اى است از پدرى پير فرسوده ، كه عمر خود را به مشتى الفاظ و مفاهيم به پايان رسانده ، و زندگى خويش را در لاك خويشتن تباه نموده ، و اكنون نفس‌هاى آخرين را با تأسف از گذشتهء خود مىكشد ، به فرزند جوانى كه فرصت دارد تا چون عباد اللَّه صالحين در فكر رهانيدن خود از تعلق به دنيا كه دام ابليس پليد است ، باشد .\r\nفرزندم ! كرّ و فرّ دنيا « 1 » و نشيب و فراز آن به سرعت مىگذرد و همه زير چرخهاى زمان خرد مىشويم و من آنچه ملاحظه كردم و مطالعه در حال قشرهاى مختلف ، به اين نتيجه رسيده‌ام كه قشرهاى قدرتمند و ثروتمند ، رنجهاى درونى و روانى و روحىشان از ساير اقشار ، بيشتر و آمال و آرزوهاى زيادى كه به آن نرسيده‌اند ، بسيار رنج‌آورتر و جگر خراشتر است . در اين زمان كه ما زندگى مىكنيم و دنيا گرفتار دو قطب قدرتمند است رنج عذابى كه سران آن كشورها بدان مبتلا هستند و نگرانىهاى جان فرسايى كه هر يك از دو قطب در مقابل قطب ديگر دارند ، قابل مقايسه با رنج‌ها و گرفتاريهاى قشرهاى متوسط حتى فقير نيست . رقابت آنان يك رقابت عملى نيست بلكه يك رقابت جانكاه است كه كمر هر يك زير آن خُرد مىشود ، گويى در مقابل هر يك ، يك گرگ درنده با دهان باز و دندان‌هاى تيز ايستاده و قصد شكار او را دارد و اين رنج رقابت در همهء اقشار هست ، از ثروتمند و قدرتمند گرفته تا طبقات ديگر ، لكن هر چه بالا برود به همان اندازه درد و رنج رقابت بالا مىرود و آنچه مايهء نجات انسان‌ها و آرامش قلوب است وارستگى\r\n\r\n\r\n","description":"","footnote":"\r\n( 1 ) - يعنى : روكردن و پشت كردن دنيا .\r\n","page_name":" 510 ","page_number":530},
  {"content":"\r\n\r\nو گسستگى از دنيا و تعلقات آن است كه با ذكر و ياد دائمى خداى تعالى حاصل شود .\r\nآنان كه درصدد برترىها به هر نحو هستند چه برترى در علوم - حتى الهى آن - يا در قدرت و شهرت و ثروت ، كوشش در افزايش رنج خود مىكنند . وارستگان از قيود مادى كه خود را از اين دام ابليس تا حدودى نجات داده‌اند ، در همين دنيا در سعادت و بهشت رحمتند .\r\nدر آن روزهايى كه در زمان رضا خان پهلوى و فشار طاقت فرسا براى تغيير لباس بود و روحانيون و حوزه‌ها در تب و تاب به سر مىبردند - كه خداوند رحمان نياورد چنين روزهايى براى حوزه‌هاى دينى - شيخ نسبتاً وارسته‌اى را نزديك دكان نانوايى كه قطعه نانى را خالى مىخورد ، ديدم كه گفت : « به من گفتند عمّامه را بردار من نيز برداشتم و دادم به ديگرى كه دو تا پيراهن براى خودش بدوزد الآن هم نانم را خوردم و سير شدم ، تا شب هم خدا بزرگ است » .\r\nپسرم ! من چنين حالى را اگر بگويم به همهء مقامات دنيوى مىدهم ، باور كن . ولى هيهات ، خصوصاً از مثل من گرفتار به دام‌هاى ابليس و نفس خبيث .\r\nپسرم ! از من گذشته\r\nيَشِيبُ ابْنُ آدم وَ يَشُبُّ فِيهِ خَصْلَتان : الحِرْصُ وَ طُولُ الْأَمَلِ . « 1 »\r\nلكن تو نعمت جوانى دارى و قدرت اراده ، اميد است بتوانى راهىِ طريق صالحان باشى . آنچه گفتم بدان معنى نيست كه خود را از خدمت به جامعه كنار كشى و گوشه گير و كَلِّ بر خلق اللَّه « 2 » باشى كه اين از صفات جاهلان مُتنسِّك است يا درويشان دكان‌دار . سيره انبياى عظام - صلّى اللَّه على نبيّنا و عليهم اجمعين - و ائمهء اطهار - عليهم السلام - كه سرآمد عارفان باللَّه و رستگان از هر قيد و بند ، و وابستگان به ساحت الهى در قيام به همه قُوى عليه حكومت‌هاى طاغوتى و فرعون‌هاى زمان بوده و در اجراى عدالت در جهان رنج‌ها برده و كوشش‌ها كرده‌اند ، به ما درس‌ها مىدهد و اگر چشم بينا و\r\n\r\n\r\n","description":"","footnote":"\r\n( 1 ) - فرزند آدم پير مىشود و ( همزمان ) دو خصلت در او جوان مىشود : حرص و آرزوپرورى . بحار الأنوار 70 : 22 / ذيل الحديث 11\r\n( 2 ) - بارِ بر مردم .\r\n","page_name":" 511 ","page_number":531},
  {"content":"\r\n\r\nگوش شنوا داشته باشيم راه گشايمان خواهد بود\r\nمَنْ أَصْبَحَ وَ لَمْ يَهْتَمَّ بِأُمُورِ الْمُسْلِمِينَ فَلَيْسَ بِمُسْلِمٍ . « 1 »\r\nپسرم ! نه گوشه‌گيرى صوفيانه دليل پيوستن به حق است ، و نه ورود در جامعه و تشكيل حكومت ، شاهد گسستن از حق . ميزان در اعمال ، انگيزه‌هاى آنها است . چه بسا عابد و زاهدى كه گرفتار دام ابليس است و آن دام‌گستر ، با آنچه مناسب او است چون خودبينى و خودخواهى و غرور و عُجْب و بزرگ‌بينى و تحقير خلق اللَّه و شرك خفىّ و امثال آنها ، او را از حق دور و به شرك مىكشاند . و چه بسا متصدى امور حكومت كه با انگيزهء الهى به معدن قرب حق نائل مىشود ، چون داود نبى و سليمان پيامبر - عليهما السلام - و بالاتر و والاتر چون نبى اكرم - صلّى اللَّه عليه و آله و سلّم - و خليفه بر حقّش على بن ابي طالب - عليه السلام - و چون حضرت مهدى - ارواحنا لِمَقْدَمِه الفداء - در عصر حكومت جهانىاش . پس ميزان عرفان و حرمان ، انگيزه است . هر قدر انگيزه‌ها به نور فطرت نزديكتر باشند و از حُجب حتّى حُجب نور وارسته‌تر ، به مبدأ نور وابسته‌ترند تا آنجا كه سخن از وابستگى نيز كفر است .\r\nپسرم ! از زير بار مسئوليت انسانى كه خدمت به حق در صورت خدمت به خلق است شانه خالى مكن كه تاخت و تاز شيطان در اين ميدان ، كمتر از ميدان تاخت و تاز در بين مسئولين و دست‌اندركاران نيست و دست و پا براى به دست آوردن مقام هر چه باشد - چه مقام معنوى و چه مادى - مزن به عذر آنكه مىخواهم به معارف الهى نزديك شوم يا خدمت به عباد اللَّه نمايم ؛ كه توجه به آن از شيطان است چه رسد كه كوشش براى به دست آوردن آن . يكتا موعظهء خدا را با دل و جان بشنو ، با تمام توان بپذير و در آن خط سير نما :  قُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّهِ مَثْنى وَ فُرادى .  « 2 » ميزان در اول سير ، قيام للَّه است هم در كارهاى شخصى و انفرادى و هم در فعاليت‌هاى اجتماعى . سعى كن در اين قدم اول موفق شوى كه در روزگار جوانى آسانتر و موفقيّت‌آميزتر است . مگذار مثل پدرت پير شوى كه يا درجا زنى و يا به عقب برگردى ،\r\n\r\n\r\n","description":"","footnote":"\r\n( 1 ) - كسى كه صبح كند و به امور مسلمانان اهتمام نورزد مسلمان نيست . الكافي 2 : 163 / 1\r\n( 2 ) - سوره سبأ ، آيهء 46 : « بگو به يك سخن پندتان دهم ( و آن ) اينكه دو تن دو تن و تك تك براى خدا قيام كنيد » .\r\n","page_name":" 512 ","page_number":532},
  {"content":"\r\n\r\nو اين محتاج به مراقبه و محاسبه است . اگر با انگيزهء الهى مُلك جنّ و انس كسى را باشد ، بلكه اگر به دست آورد ، عارف باللَّه و زاهد در دنيا است . و اگر انگيزه نفسانى و شيطانى باشد هر چه به دست آورد اگر چه يك تسبيح باشد ، به همان اندازه از خداوند تعالى دور است و فاصله گرفته .\r\nپسرم ! سورهء مباركهء حشر را مطالعه كن كه گنجينه‌هايى از معارف و تربيت در آن است و ارزش دارد كه انسان يك عمر در آنها تفكر كند و از آنها به مدد الهى توشه‌ها بردارد ، خصوصاً آيات اواخر آن از آنجا كه فرمايد :  يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ  « 1 » تا آخر سوره . در همين آيهء كوچك لفظاً ، و بسيار بزرگ معناً ، احتمالاتى است سازنده ، هوشيار دهنده كه به بعض آنها اشاره مىشود :\r\n1 - مىتواند خطاب به كسانى باشد كه اول مرتبهء ايمان را دارند مثل ايمان عامّه . در اين احتمال ، امر به تقوا امر به اولين مراتب آن است كه تقواى عامّه است و آن پرهيز از مخالفت احكام ظاهرى الهى است و مربوط به اعمال قالبى « 2 » است . به اين احتمال ، جملهء  وَ لْتَنْظُرْ نَفْسٌ ما قَدَّمَتْ لِغَدٍ  تحذير از پيامدهاى اعمال ما است و شاهد است بر آنكه آنچه عمل مىكنيم خود آنها به صورت مناسب در نشئهء ديگر وارد مىشوند و به ما خواهند رسيد و آيات و اخبار زيادى در اين باره آمده است . تفكر در همين امر ، دلهاى بيدار را كفايت مىكند بلكه دلهاى مستعد را بيدار مىنمايد و ممكن است راهگشاى مراتب ديگر و مقامات بالاتر شود . و ظاهر آن است كه امر به تقوا مكرّراً ، تأكيد باشد ، گرچه احتمال ديگر هم هست . و قوله :  إِنَّ اللَّهَ خَبِيرٌ بِما تَعْمَلُونَ  باز تحذير جديد است بر اين كه اعمال شما از محضر حق تعالى پنهان نمىماند ؛ چه همهء عالم محضر حق است .\r\n2 - ممكن است خطاب به كسانى باشد كه ايمان را به قلب خويش رسانده‌اند . چه بسا كه انسان به حسب ظاهر ايمان و اعتقاد به شهادتين داشته باشد لكن قلب او از آن بىخبر\r\n\r\n\r\n","description":"","footnote":"\r\n( 1 ) - سورهء حشر ، آيهء 18 : « اى آنان كه ايمان آورديد ، از خدا پروا كنيد ، و هر كس بنگرد براى فرداى قيامت چه پيش فرستاده و تقواى خدا پيشه سازيد ، خدا بدانچه انجام مىدهيد آگاه است »\r\n( 2 ) - يعنى كارهاى اعضا و جوارح انسان .\r\n","page_name":" 513 ","page_number":533},
  {"content":"\r\n\r\nباشد ، علم و اعتقاد به اصول خمسه داشته باشد ، لكن اين علم و ايمان به قلبش نرسيده باشد ، شايد جز خواص مؤمنين ديگران چنين باشند . معصيت‌هايى كه از بعض مؤمنين صادر مىشود منشأش همين است ، اگر دل به روز جزا و عِقاب آن چنانى آگاه باشد و ايمان آورده باشد به آن ، صدور معصيت و نافرمانى بسيار بعيد است و كسى كه قلبش ايمان به عدم إله الّا اللَّه دارد ، گرايش به غير حق تعالى و ستايش از ديگران نكند و خوف و هراس از غير او نخواهد داشت .\r\nپسرم ! گاهى مىبينم از تهمت‌هاى ناروا و شايعه‌پراكنىهاى دروغين اظهار ناراحتى و نگرانى مىكنى . اولًا بايد بگويم تا زنده هستى و حركت مىكنى و تو را منشأ تأثيرى بدانند انتقاد و تهمت و شايعه‌سازى عليه تو ، اجتناب ناپذير است ، عقده‌ها زياد و توقعات روزافزون و حسادت‌ها فراوان است . آن كس كه فعاليت دارد گرچه صد در صد براى خدا باشد از گزند بدخواهان نمىتواند به دور باشد . من خود يك عالم بزرگوار متقى را كه تا به رياست جزئى نرسيده بود براى او جز خير به حسب نوع نمىگفتند و تقريباً مورد تسالم اهل علم و ديگران بود ، به مجرد آنكه توجه نفوس به او شد و شاخصيتى دنياوى - و لو ناچيز - نسبت به مقامش پيدا كرد ، مورد تهمت و اذيت شد و حسادت‌ها و عقده‌ها به جوش آمد و تا در قيد حيات بود اين مسائل نيز بود .\r\nو ثانياً بايد بدانى كه ايمان به وحدت إله و وحدت معبود و وحدت مؤثر ، آن چنان كه بايد و شايد به قلبت نرسيده ، كوشش كن كلمهء توحيد را - كه بزرگترين كلمه است و والاترين جمله است - از عقلت به قلبت برسانى ؛ كه حظّ عقل همان اعتقاد جازم برهانى است و اين حاصل برهان اگر با مجاهدت و تلقينْ به قلب نرسد ، فايده و اثرش ناچيز است . چه بسا بعض از همين اصحاب برهان عقلى و استدلال فلسفى بيشتر از ديگران در دام ابليس و نفس خبيث مىباشند . پاى استدلاليان چوبين بود . « 1 » و آن گاه اين قدم برهانى و عقلى تبديل به قدم روحانى و ايمانى مىشود كه از افق عقل به مقام قلب برسد و قلب\r\n\r\n\r\n","description":"","footnote":"\r\n( 1 ) -\r\n پاى استدلاليان چوبين بود * پاى چوبين سخت بىتمكين بود \r\nمثنوى معنوى ، دفتر اول : 105 / 2128 .\r\n","page_name":" 514 ","page_number":534},
  {"content":"\r\n\r\nباور كند آنچه را استدلال اثبات عقلى كرده است .\r\nپسرم ! مجاهده كن كه دل را به خدا بسپارى و موثرى را جز او ندانى ، مگر نه عامّه مسلمانان متعبّد ، شبانه روزى چندين مرتبه نماز مىخوانند و نماز سرشار از توحيد و معارف الهى است ، و شبانه روزى چندين مرتبه  إِيَّاكَ نَعْبُدُ وَ إِيَّاكَ نَسْتَعِينُ  « 1 » مىگويند و عبادت و اعانت را خاص خدا در بيان مىكنند ، ولى جز مؤمنان به حق و خاصّان خدا ، ديگران براى هر دانشمند و قدرتمند و ثروتمند كُرنش مىكنند و گاهى بالاتر از آنچه براى معبود مىكنند ، و از هر كس استمداد مىنمايند و استعانت مىجويند و به هر حشيش « 2 » براى رسيدن به آمال شيطانى تشبث مىنمايند و غفلت از قدرت حق دارند .\r\nبنا بر اين احتمال كه مورد خطابْ كسانى باشند كه ايمان به قلب آنها رسيده باشد ، امر به تقوا به اينان با احتمال اول فرقها دارد . اين تقوا ، تقواى از اعمال ناشايسته نيست ، تقواى از توجه به غير است ، تقواى از استمداد و عبوديت غير حق است ، تقواى از راه دادنِ غير او - جلّ و علا - به قلب است ، تقواى از اتكال و اعتماد به غير خداست . آنچه مىبينى همهء ما و مثل ما بدان مبتلا است و آنچه باعث خوف من و تو از شايعه‌ها و دروغ‌پراكنىها است و خوف از مرگ و رهايى از طبيعت و افكندن خرقه نيز از اين قبيل است كه بايد از آن اتّقا نمود . و در اين صورت مراد از  وَ لْتَنْظُرْ نَفْسٌ ما قَدَّمَتْ لِغَدٍ  افعال قلبى است كه در ملكوت ، صورتى و در فوق آن نيز صورتى دارد و خداوند خبير است به خطرات « 3 » قلب همه .\r\nو اين نيز به آن معنى نيست كه دست از فعاليت بردار و خود را مهمل بارآور و از همه كس و همه چيز كناره‌گيرى كن و عزلت اتخاذ نما كه آن بر خلاف سنّت الهى و سيرهء عملى حضرات انبياى عظام و اولياى كرام است . آنان - عليهم صلوات اللَّه و سلامه - براى مقاصد الهى و انسانى همه كوشش‌هاى لازم را مىفرمودند ، اما نه مثل ما كوردلان كه با استقلال ، نظر به اسباب داريم بلكه هر چيز را در اين مقام كه از مقامات معمولى آنان\r\n\r\n\r\n","description":"","footnote":"\r\n( 1 ) - سورهء فاتحه ، آيهء 5 : « ( خدايا ) فقط تو را مىپرستيم و از تو يارى مىخواهيم »\r\n( 2 ) - خار و خاشاك\r\n( 3 ) - آن چيزهايى كه وارد بر قلب مىشود ، افكار و پندارها .\r\n","page_name":" 515 ","page_number":535},
  {"content":"\r\n\r\nاست از او - جلّ و علا - مىدانستند و استعانت به هر چيز را استعانت به مبدأ خلقت مىديدند و يك فرقِ بين آنان و ديگران همين است . من و تو و امثال ما با نظر به خلق و استعانت از آنها ، از حق تعالى غافل هستيم و آنان استعانت را از او مىدانستند به حسب واقع ، گرچه در صورت ، استعانت به ابزار و اسباب است ، و پيشامدها را از او مىدانستند گرچه در ظاهر نزد ماها غير از آن است . و از اين جهت پيشامدها ، هر چند ناگوار به نظر ما باشد ، در ذائقهء جان آنان گوارا است .\r\nپسرم ! براى ماها كه از قافلهء ابرار عقب هستيم يك نكته دلپذير است و آن چيزى است كه به نظر من شايد در ساختن انسان كه درصدد خود ساختن است دخيل است . بايد توجه كنيم كه منشأ خوش آمد ما از مدح و ثناها و بدآمدنمان از انتقادها و شايعه افكنىها حبّ نفس است كه بزرگترين دام ابليس لعين است . ماها ميل داريم كه ديگران ثناگوى ما باشند گرچه براى ما افعال شايسته و خوبىهاى خيالى را صد چندان جلوه دهند ، و درهاى انتقاد - گرچه به حق - براى ما بسته باشد يا به صورت ثناگويى درآيد . از عيبجويىها ، نه براى آن كه به ناحق است ، افسرده مىشويم و از مدحت و ثناها ، نه براى آن كه به حق است ، فرحناك مىگرديم . بلكه براى آنكه عيب من است و مدح من نيست ، [ من 
  ] است كه در اينجا و آنجا و همه جا بر ما حاكم است . اگر بخواهى صحّت اين امر را دريابى ، اگر امرى كه از تو صادر مىشود عين آن يا بهتر و والاتر از آن از ديگرى ، خصوصاً آنها كه همپالكى تو هستند صادر شود و مداحان به مدح او برخيزند براى تو ناگوار است ، و بالاتر آنكه اگر عيوب او را به صورت مداحى درآورند ، در اين صورت يقين بدان كه دست شيطان و نفس بدتر از او در كار است .\r\nپسرم ! چه خوب است به خود تلقين كنى و به باور خود بياورى يك واقعيت را كه مدح مداحان و ثناى ثناجويان چه بسا كه انسان را به هلاكت برساند و از تهذيب دور و دور تر سازد . تأثير سوء ثناى جميل در نفس آلودهء ما ، مايهء بدبختىها و دورافتادگىها از پيشگاه مقدس حق - جلّ و علا - براى ما ضعفاء النفوس خواهد بود . و شايد عيبجويىها و شايعه‌پراكنىها براى علاج معايب نفسانى ما سودمند باشد كه هست ،\r\n\r\n","description":"","footnote":"","page_name":" 516 ","page_number":536},
  {"content":"\r\n\r\nهمچون عمل جراحى دردناكى كه موجب سلامت مريض مىشود . آنان كه با ثناهاى خود ما را از جوار حق دور مىكنند دوستانى هستند كه با دوستى خود به ما دشمنى مىكنند و آنان كه پندارند با عيب گويى و فحاشى و شايعه‌سازى به ما دشمنى مىكنند دشمنانى هستند كه با عمل خود ما را اگر لايق باشيم اصلاح مىكنند و در صورت دشمنى به ما دوستى مىنمايند .\r\nمن و تو اگر اين حقيقت را باور كنيم و حيله‌هاى شيطانى و نفسانى بگذارند واقعيات را آن طور كه هستند ببينيم ، آن گاه از مدح مداحان و ثناى ثناجويان آن طور پريشان مىشويم كه امروز از عيبجويى دشمنان و شايعه‌سازى بدخواهان . و عيبجويى را آن گونه استقبال مىكنيم كه امروز از مداحىها و ياوه گويىهاى ثناخوانان . اگر از آنچه ذكر شد به قلبت برسد ، از ناملايمات و دروغ‌پردازيها ناراحت نمىشوى و آرامش قلب پيدا مىكنى ، كه ناراحتىها اكثراً از خودخواهى است . خداوند همهء ما را از آن نجات مرحمت فرمايد .\r\n3 - احتمال ديگر آن است كه خطاب به اصحاب ايمان از خواص اهل معرفت و شيفتگان مقام ربوبيّت و عاشقان جمال جميل باشد كه با چشم قلب و معرفت باطن همهء موجودات را جلوهء حق مىبينند و نورِ اللَّه را در همه مرائى مشاهده مىكنند و كريمهء  اللَّهُ نُورُ السَّماواتِ وَ الْأَرْضِ  « 1 » را به مشاهدهء معنوى و سير قلبى دريافته‌اند - رَزَقَنا اللَّهُ وَ إيَّاكُم .\r\nبه اين احتمال ، امر به تقوا به اين طايفه از عشّاق و خواصّ ، فرقها با ديگران دارد و ممكن است تقوا از رؤيت كثرت باشد و شهود مرائى و رائى ، تقوا از توجه به غير باشد هر چند به صورت توجه به حق از خلق ، تقوا از\r\nما رَأَيْتُ شَيْئاً إِلَّا وَ رَأَيْتُ اللَّهَ قَبْلَهُ وَ مَعَهُ وَ بَعْدَهُ . « 2 »\r\nباشد كه خود مقام عادى خُلَّص اوليا است كه پاى « شىء » در كار است ، تقوا از مشاهدهء  اللَّهُ نُورُ السَّماواتِ وَ الْأَرْضِ  باشد ، تقوا از مشاهدهء  هُوَ مَعَكُمْ  « 3 » و -  وَجَّهْتُ وَجْهِيَ لِلَّذِي فَطَرَ السَّماواتِ \r\n\r\n\r\n","description":"","footnote":"\r\n( 1 ) - سورة نور ، آية 35 : « خدا نور آسمانها و زمين است »\r\n( 2 ) - چيزى راى نديدم جز آنكه پيش از آن ، و با آن ، و پس از آن خدا راى ديدم . علم اليقين 1 : 49\r\n( 3 ) - بخشى از آية 4 سورة حديد : « او ( خدا ) با شماست هر كجا باشيد » .\r\n","page_name":" 517 ","page_number":537},
  {"content":"\r\n\r\n وَ الْأَرْضَ ،  « 1 » تقوا از جلوهء جمال حق در شجره باشد و از اين قبيل آنچه مربوط به رؤيت حق در خلق است . و به اين منوال ، امر به نظر آنچه تقديم براى فردا كرديم ، همان حالات مشاهدهء حق در خلق و وحدت در كثرت كه صورت مناسب به خود را در عوالم ديگر دارد .\r\n4 - احتمال آن كه خطاب به آنان از خُلّص اوليا باشد كه از مرحلهء رؤيت حق در خلق و جمال حضرت وحدت در كثرتِ فعلى گذشته‌اند و از غبار خلق در آينهء مشاهداتشان اثرى نيست و از شرك خفىّ در اين مرحله تخلّص يافته‌اند ، لكن دل به تجلّيات اسماء حق داده و عشّاق دلباختهء حضرت اسماء هستند و تجلّيات اسمائى آنان را از غيرْ فانى ، و جز جلوات اسماء چيزى مشاهده نمىنمايند . در اين احتمال امر به تقوا ، اتّقا از رؤيت كثرات اسمائى و جلوات رحمانى و رحيمى و ديگر اسماء اللَّه است ، گويى بانگ به آنان مىزند كه از ازل تا ابد يك جلوه بيش نيست ، و ساير فقرات به مناسبت همين امر تعبير مىشوند ، و از اينكه گذشتند ، شاهد و مشاهده و شهودى در كار نيست و فنا در « هو » مطلق است و\r\nلا هُوَ إلَّا هُو « 2 »\r\nاست .\r\n5 - جامع ترين احتمالات آن است كه هر لفظى چون « آمَنُوا » و « اتَّقُوا » و « انْظُروُا » و « ما قَدَّمَتْ » و هكذا ، به معنى مطلقشان حمل شود و همه ، مراتب آن حقايق هستند كه الفاظ ، عناوين موضوعند براى معانىِ بىقيد و مطلق از حدّ و حدود . و احتمالات ديگرى هم اگر باشد در اين احتمال مندرج و از مراتب همين است ، بنا بر اين هر گروه و طايفه‌اى از مؤمنان را به معنى حقيقى شامل مىشود و مصاديق عنوان مطلق هستند و اين مطلب راهگشاى فهم بسيار از اخبارى است كه تطبيق آياتى را بر يك گروه يا يك شخص نموده‌اند كه توهّم مىشود اختصاص را ، و اين گونه نيست بلكه ذكر مصداق يا مصاديق است . بدين منوال كه ذكر شد از احتمالات راه براى فهم آيهء مباركهء  وَ لا تَكُونُوا كَالَّذِينَ نَسُوا \r\n\r\n\r\n","description":"","footnote":"\r\n( 1 ) - سورة انعام ، آية 79 : « رو به سوى كسى كردم كه آسمانها و زمين راى آفريد »\r\n( 2 ) - او نيست به جز او .\r\n","page_name":" 518 ","page_number":538},
  {"content":"\r\n\r\n اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ  « 1 » كه پس از آيهء كريمهء متقدّمه است ، باز مىشود . و حسب احتمالات متقدّمه در اين آيهء شريفه نيز مناسب آن احتمالات مختلف المراتب و متّحد الحقيقه احتمالاتى است كه تفصيل آن را مجال نيست و فقط به ذكر يك نكته بسنده مىكنم و آن ، آنست كه نسيان حق موجب نسيان انفس مىشود ، چه « نسيان » به معنى فراموشى باشد يا به معنى ترك ، در هر دو معنى هشدار شكننده‌اى است . لازمهء فراموشى حق تعالى آن است كه انسان خود را فراموش كند ، يا بگو حق تعالى او را به فراموشى از نفس خود كشاند و در همهء مراحل سابق ، صادق است . در مرحلهء عمل ، آن كس كه خدا را و حضور او - جلّ و علا - را فراموش كند به فراموشى از خويشتن خويش مبتلا شود يا كشيده شود ، بندگى خود را فراموش كند ، از مقام عبوديّت به فراموشى كشيده شود و كسى كه نداند چى است و كى است و چه وظيفه دارد و چه عاقبت ، شيطان در او حلول نموده و به جاى خويشتنِ او نشسته ، و شيطانْ عاملِ عصيان و طغيان است و اگر به خود نيايد و به ياد حق برنگردد و به همين حالِ طغيان و عصيان از اين جهان منتقل شود ، شايد به صورت شيطان مطرود حق تعالى درآيد .\r\nو به معنى ديگرش كه به معنى ترك باشد ، دردناكتر است زيرا اگر ترك اطاعت حق و ترك حق موجب شود كه حقْ او را ترك كند و به خود واگذارد و عنايات خود را از او قطع فرمايد شك نيست كه به خذلان دنيا و آخرت منتهى مىشود . در ادعيهء شريفه « 2 »\r\n\r\n\r\n","description":"","footnote":"\r\n( 1 ) - سورهء حشر ، آيهء 19 : « همانند آنهايى نباشيد كه خدا را فراموش كردند پس خدا خودشان را از يادشان برد ، اينان فاسقانند »\r\n( 2 ) - از جمله در دعاهاى زيادى از معصومين - عليهم السلام - آمده است كه : «\r\nلا تَكِلْنى إلى نفسى »\r\nمرا بخودم وامگذار . «\r\nلا تَكِلْنى إلى نفسى طَرفة عينٍ » .\r\n( خدايا ) چشم به هم زدنى مرا به خودم وامگذار . الكافي 2 : 524 / 10 ، كنز العمال 2 : 139 / 3498 ، و نيز امام چهارم ( عليه السلام ) عرض مىكند : «\r\nو انظر لي في جميع أُموري فإنّك إن وكَّلتني إلى نفسي عجزتُ عنها و لم أَقُم ما فيه مصلحتها » .\r\n( خدايا ) در تمام كارهايم مرا يارى ده كه اگر مرا به خودم واگذارى بدانها قادر نخواهم بود و آنچه را كه مصلحت است نتوانم كرد . صحيفهء سجاديه : 120 ، دعاؤه ( ع ) عند الشدّة و الجهد و تعسّر الامور ، و در دعاى ديگرى عرض مىكند : «\r\nو لا تكلنى إلى حولى و قوّتى . . . »\r\n( خدايا ) مرا به قدرت و نيروى خودم وامگذار . صحيفهء سجاديه : 328 ، دعاؤه ( ع ) فى يوم عرفة .\r\n","page_name":" 519 ","page_number":539},
  {"content":"\r\n\r\nمعصومين مىبينيم دعاى براى عدم ايكالِ ما به نفس خويش تأكيد شده است ؛ چه آنان - عليهم السلام - مىدانستند پيامدهاى اين مصيبت را ، و ما از آن غافل هستيم .\r\nپسرم ! گناهان را ، هر چند كوچك به نظرت باشند ، سبك مشمار\r\nانْظُرْ إلى مَنْ عَصَيْتَ « 1 »\r\nو با اين نظر ، همهء گناهان ، بزرگ و كبيره است . به هيچ چيز مغرور مشو و خداى تبارك و تعالى را كه همه چيز از او است و اگر عنايت رحمانىاش از موجودات سراسر عالم وجود لحظه‌اى منقطع شود ، اثرى حتى از انبياى مرسلين و ملائكهء مقربين باقى نخواهد ماند ؛ چون همهء عالم جلوهء رحمانيت او - جلّ و علا - است و رحمت رحمانى او - جلّ و علا - به طور استمرار - با كوتاهى لفظ و تعبير - مُبقى نظام وجود است « و لا تكرارَ في تجلّيه جلَّ و علا » « 2 » و گاهى تعبير شود از آن به بسط و قبض فيض على سبيل الاستمرار ، در هر حال حضور او را فراموش مكن و مغرور به رحمت او مباش ، چنانچه مأيوس نبايد باشى . و مغرور به شفاعت شافعان - عليهم السلام - مباش كه همهء آنها موازين الهى دارد و ما از آنها بىخبريم . مطالعه در ادعيهء معصومين - عليهم السلام - و سوز و گداز آنان از خوف حق و عذاب او سرلوحهء افكار و رفتارت باشد . هواهاى نفسانى و شيطان نفس امّاره ما را به غرور وامىدارد و از اين راه به هلاكت مىكشاند .\r\nپسرم ! هيچ گاه دنبال تحصيل دنيا ، اگر چه حلال او باشد ، مباش كه حبّ دنيا ، گرچه حلالش باشد ، رأس همه خطايا است ؛ « 3 » چه خود حجاب بزرگ است و انسان را ناچار به دنياى حرام مىكشد . تو جوانى و با قدرت جوانى كه حق داده است مىتوانى اولين قدم انحراف را قطع كنى و نگذارى به قدم‌هاى ديگر كشيده شوى كه هر قدمى ، قدم‌هايى در پى دارد و هر گناهى - گرچه كوچك - به گناهان بزرگ و بزرگتر انسان را مىكشد ، به طورى كه گناهان بسيار بزرگ در نظر انسان ناچيز آيد بلكه گاهى اشخاص به ارتكاب\r\n\r\n\r\n","description":"","footnote":"\r\n( 1 ) - بنگر چه كسى را نافرمانى كرده‌اى . بحار الأنوار 74 : 77 / 3\r\n( 2 ) - تكرار در تجلّىِ خداوند نيست ، يعنى او را دو تجلّى مثل هم نمىباشد\r\n( 3 ) - مضمون روايتى است از امام سجاد ( عليه السلام ) : «\r\nحبُّ الدنيا رأس كلّ خطيئةٍ »\r\nو روايتى است از امام صادق ( عليه السلام ) : «\r\nرأس كلّ خطيئةٍ حبُّ الدنيا » .\r\nالكافي 2 : 315 / 1 .\r\n","page_name":" 520 ","page_number":540},
  {"content":"\r\n\r\nبعض كبائر به يكديگر فخر مىكنند و گاهى به واسطهء شدت ظلمات و حجاب‌هاى دنيوى ، مُنْكَرْ به نظر معروف ، و معروفْ مُنْكَر مىگردد .\r\nمن از خداوند متعال - جلّ اسمه - مسألت مىكنم كه چشم دل تو را به جمال جميل خود روشن فرمايد و حجاب‌ها را از پيش چشمت بردارد و از قيود شيطانى و انسانى نجاتت دهد تا همچون پدرت پس از گذشت ايام جوانى و فرا رسيدن كهولت بر گذشتهء خويش تأسف نخورى ، و دل را به حق پيوند دهى كه از هيچ پيشامد وحشتناك نشوى و از ديگران دلْ وارسته كنى تا از شرك خفىّ و اخفى خود را برهانى .\r\nدنبالهء اين آيات تا آخر سوره ، مسائل بس شيوا است كه اين جانب را حال و مجال نيست كه به آنها بپردازم .\r\nبارالها ! احمد را نزد خود محمود ، و فاطى را مفطوم ، « 1 » و حسن را احسن فرما ، و ياسر را به يُسر « 2 » برسان ، و اين خانوادهء منتسب به اهل بيت عصمت ( ع ) را با عنايات خاصّهء خود تربيت كن و از شرّ شياطين درونى و برونى حفظ فرما و سعادت دارَيْن را به آنان عطا فرما . و آخر وصيت من آن است كه در خدمت به ارحام ، « 3 » خصوصاً مادرت كه به ما حق‌ها دارد كوشش كن و رضاى آنان را به دست‌آور . و الحمد للَّه اوّلًا و آخراً ، و الصلاة على رسول اللَّه و آله الأطهار و اللعنُ على أعدائهم .\r\nبه تاريخ 17 شوال 1404 / 26 تير 63\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - جدا شده از آتش\r\n( 2 ) - آسانى\r\n( 3 ) - بستگان و خويشان\r\n","page_name":" 521 ","page_number":541},
  {"content":"\r\n\r\n\r\nنامه [ به رئيس جمهور ليبى ( سياست ايران در عدم حمله به مناطق غير نظامى ) 
  ]\r\nزمان : 1363 ه . ش . / 1404 ه . ق\r\nمكان : تهران ، جماران\r\nموضوع : سياست عدم حمله به مناطق غير نظامى توسط جمهورى اسلامى ايران\r\nمخاطب : معمر قذافى ( رئيس جمهور ليبى )\r\nبسم اللَّه الرحمن الرحيم\r\nجناب آقاى سرهنگ معمر قذافى ، رهبر جماهير عربى ليبى\r\nالسلام عليكم و رحمة اللَّه . ضمن اعلام وصول نامهء شما كه خواستار توقف حمله به شهرها شده بوديد ، تذكر اين نكته را لازم مىدانم كه حمله به مناطق غير نظامى هيچ گاه مورد نظر نبوده و نيست . و اكنون هم نمىخواهيم مناطق غير نظامى و مردم مورد هجوم قرار گيرند . ولى قريب به چهار سال است كه تحت فشار حملات موشكى عراق هستيم ، و آن را تحمل كرديم . اما مقامات جمهورى اسلامى ايران على رغم ميلشان چاره‌اى جز مقابله به مثل را نديدند و با داشتن قدرت هر گونه مقابله به محض درخواست سازمان ملل متحد ، دولت جمهورى اسلامى ايران توقف حمله به مناطق مسكونى را پذيرفت . لكن در طول اين مدت موارد نقض توافق از طرف عراق به كرّات مشاهده شد كه مورد تأييد ناظران آگاه و بيطرف مىباشد طى چند روز اخير دنيا شاهد موشك‌باران عراق عليه مناطق غير نظامى ايران بوده است . دولت جمهورى اسلامى ايران از آنجا كه از ادامهء اين امر در رنج است ، پيشنهاد دبير كل سازمان ملل را مبنى بر توقفِ زدن مناطق غير نظامى را پذيرفت ولى عراق زير بار نرفت و به حمله به مناطق غير نظامى ادامه داد .\r\nدر حال حاضر ، همان گونه كه بارها مقامات جمهورى اسلامى بيان كرده و اعلام داشته‌اند هر لحظه كه حملات عراق به مناطق غير نظامى قطع شود ، ايران با كمال خوشحالى اقدام به مقابله نخواهد كرد . شما اطمينان داشته باشيد پيشنهاد شما كاملًا مورد تأييد بوده و دولت ما آن را مىپذيرد .\r\nروح اللَّه الموسوي الخمينى\r\n\r\n","description":"","footnote":"","page_name":" 522 ","page_number":542},
  {"content":"\r\n\r\n\r\nپاسخ استفتاء [ دادستان كل كشور ( توقيف حكم در صورت تشخيص حرج ) 
  ]\r\nزمان : 8 مرداد 1363 / 1 ذى القعدة 1404\r\nمكان : تهران ، جماران\r\nموضوع : اختيار دادستان كل بر توقيف حكم در صورت تشخيص حَرَج\r\nسؤال‌كننده : صانعى ، يوسف ( دادستان كل كشور )\r\n[ بسم اللَّه الرحمن الرحيم . محضر مبارك حضرت آيت اللَّه العظمى امام خمينى - دام ظله العالى\r\nبعد التحية ، در مواردى كه وزير يا عاليترين مدير و مقام مسئول در اجراى حكمى تشخيص حَرَج « 1 » بدهند ، آيا اجازه مىفرماييد دادستان كل كشور با رعايت دقيق موازين شرعى مجاز بر توقيف اجرا باشد . الأمر إليكم . دادستان كل كشور - يوسف صانعى 
  ] .\r\nبسمه تعالى\r\nدر مواردى كه مدير و مقام مسئول تشخيص حرج دادند با تشخيص و تصويب اكثريت شوراى عالى قضايى ، دادستان كل كشور مىتواند از اجراى حكم جلوگيرى كند .\r\nروح اللَّه الموسوي الخمينى\r\n\r\n\r\n","description":"","footnote":"\r\n( 1 ) - مشقت و سختى زياد\r\n","page_name":" 523 ","page_number":543},
  {"content":"\r\n\r\n\r\nاجازه نامه [ به آقاى محمد حسن احمدى يزدى ، در امور حسبيه و شرعيه 
  ]\r\nزمان : 8 مرداد 1363 / 1 ذى القعدة 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : احمدى يزدى ، محمد حسن\r\nبسم اللَّه الرحمن الرحيم\r\nاول ذى قعده 1404\r\nالحمد للَّه رب العالمين ، و الصلاة و السلام على محمد و آله الطاهرين ، و لعنة اللَّه على اعدائهم اجمعين .\r\nو بعد ، جناب ثقة الاسلام و المسلمين آقاى حاج شيخ محمد حسن احمدى يزدى - دامت توفيقاته - كه مدتى از عمر شريف خود را صرف در تحصيل علوم دينيه نموده‌اند ، از طرف اين جانب مجازند در تصدى امور حسبيه و اخذ وجوه شرعيه و صرف آن در مخارج خودشان به نحو اقتصاد و صرف ثلث از سهم مبارك امام - عليه السلام - و نصف از سهم سادات را در موارد مقررهء شرعيه و ارسال ما بقى را نزد اين جانب جهت صرف در اعلاى كلمهء طيبهء اسلام .\r\n« و اوصيه - ايّده اللَّه - بما اوصى به السلف الصالح من ملازمة التقوى و التجنب عن الهوى و التمسك بعروة الاحتياط فى امور الدين و الدنيا » ؛ و السلام عليه و على اخواننا المؤمنين و رحمة اللَّه و بركاته .\r\nروح اللَّه الموسوي الخمينى\r\n\r\n","description":"","footnote":"","page_name":" 524 ","page_number":544},
  {"content":"\r\n\r\n\r\nاجازه نامه [ به آقاى مهدى معتمدى ، در امور حسبيه و شرعيه 
  ]\r\nزمان : 8 مرداد 1363 / 1 ذى القعدة 1404\r\nمكان : تهران ، جماران\r\nموضوع : اجازه در امور حسبيه و شرعيه\r\nمخاطب : معتمدى ، مهدى\r\nبسم اللَّه الرحمن الرحيم\r\nاول ذى قعده 1404\r\nالحمد للَّه رب العالمين ، و الصلاة و السلام على محمد و آله الطاهرين ، و لعنة اللَّه على اعدائهم اجمعين .\r\nو بعد ، جناب ثقة الاسلام و المسلمين آقاى حاج شيخ مهدى معتمدى - دامت توفيقاته از طرف اين جانب مجازند در تصدى امور حسبيه و اخذ وجوه شرعيه و صرف ثلث از سهم مبارك امام - عليه السلام - و نصف از سهم سادات را در موارد مقررهء شرعيه و ارسال ما بقى را نزد اين جانب براى اعلاى كلمهء طيبهء اسلام .\r\n« و اوصيه - ايّده اللَّه تعالى - بما اوصى به السلف الصالح من ملازمة التقوى و التجنب عن الهوى و التمسك بعروة الاحتياط فى امور الدين و الدنيا » ؛ و السلام عليه و على اخواننا المؤمنين و رحمة اللَّه و بركاته .\r\nروح اللَّه الموسوي الخمينى\r\n\r\n","description":"","footnote":"","page_name":" 525 ","page_number":545},
  {"content":"\r\n\r\n\r\nاجازه نامه [ به سرپرست بنياد مستضعفان در مورد خانه‌سازى براى محرومان 
  ]\r\nزمان : 10 مرداد 1363 / 3 ذى القعدة 1404\r\nمكان : تهران ، جماران\r\nموضوع : اجازهء استفاده از اراضى شهرى و داراييهاى غارت شده به وسيلهء خاندان پهلوى ، جهت خانه‌سازى براى محرومان\r\nمخاطب : طباطبايى ، سيد مهدى ( سرپرست بنياد مستضعفان )\r\n[ بسمه تعالى . محضر مبارك رهبر انقلاب و اميد مستضعفان جهان حضرت امام خمينى - مد ظله العالى\r\nبا عرض سلام ، خدمت آن رهبر معظم عرضه مىدارد ، عمده هدف بنياد مستضعفان كه در فرمان مورخهء 14 اسفند 57 به عنوان شوراى انقلاب تعيين فرموده‌اند صرف نمودن اموال منقول و غير منقول از قبيل اراضى و مستغلات بنياد در جهت ايجاد مسكن و كار و زمين براى مستمندان از هر طبقه است ، در اجراى اين امر گرچه اين بنياد بالنسبه موفق بوده اما در اين طريق با مشكلات عديده‌اى روبه بوده است كه اهمّ آن را مىتوان مسئلهء زمينهاى شهرى متعلق به بنياد جهت تحقق حل مشكل مسكن ذكر نمود ، لذا با عنايت به بحران فعلى مسكن كه سخت اقشار ضعيف را آزار مىدهد و حضرت عالى در پيام افتتاح مجلس دوم به عنوان يكى از وظايف عمدهء مجلس و دولت مطرح فرموديد از محضر مبارك استدعا دارد اجازه فرمايند كه بنياد با استفاده از اراضى شهرى خود كه به موجب حكم حكومتى حضرت عالى جزء داراييهاى سلسلهء منحوس پهلوى و عمال و اذناب آنها در اختيار بنياد قرار گرفته و هم اكنون سازمان زمين شهرى خود را مالك آنها مىداند و نيز جهت هزينه ساخت آنها از ديگر امكانات بالقوه از قبيل جواهرات ، فرشها و باغات كوچك استفاده كرده و با به فروش رساندن آنها به اين مهم جامهء عمل بپوشاند .\r\nاميد است با عنايات خداوند تبارك و تعالى و فرامين آن رهبر بزرگوار در اين خصوص به وزارتخانه‌ها و سازمانهاى ذى ربط اين بنياد در بر آوردن نيّات عاليهء آن حضرت براى تأمين مسكن مستضعفين موفق گردد . 27 / 4 / 1363 - سيد مهدى طباطبايى سرپرست بنياد مستضعفان 
  ] .\r\nبسمه تعالى\r\nآنچه مربوط به خاندان پهلوى و عمال آنهاست ، مجازيد .\r\nروح اللَّه الموسوي الخمينى\r\n\r\n","description":"","footnote":"","page_name":" 526 ","page_number":546},
  {"content":"\r\n\r\n\r\nاجازه نامه [ به نخست وزير ( كمك به ساختمان تعليمات اسلامى خواهران ) 
  ]\r\nزمان : 10 مرداد 1363 / 3 ذى القعدة 1404\r\nمكان : تهران ، جماران\r\nموضوع : استفاده از دارايى بنياد مستضعفان براى ساختمان تعليمات اسلامى خواهران\r\nمخاطب : موسوى ، مير حسين ( نخست وزير )\r\n[ بسمه تعالى . محضر مبارك حضرت امام امت - مد ظله العالى - رهبر و بنيانگذار جمهورى اسلامى ايران\r\nبعد از سلام و درود ، آيا مقام معظم رهبرى اجازه مىفرمايند كه از داراييهاى بنياد مستضعفان مبلغ پنجاه ميليون تومان براى كمك به ساختمان تعليمات اسلامى خواهران كه در شهر قم ساخته مىشود پرداخت شود ؟ در صورت موافقت اقدام خواهد شد .\r\nمير حسين موسوى - 6 / 5 / 63 
  ] .\r\nبسمه تعالى\r\nاز مصادره‌شده‌هاى خاندان پهلوى و عمال آنها مجازيد .\r\n10 مرداد 63\r\nروح اللَّه الموسوي الخمينى\r\n\r\n","description":"","footnote":"","page_name":" 527 ","page_number":547},
  {"content":"\r\n\r\n\r\nحكم [ عفو جمعى از زندانيان به رئيس ديوان عالى كشور 
  ]\r\nزمان : 14 مرداد 1363 / 7 ذى القعدة 1404\r\nمكان : تهران ، جماران\r\nموضوع : عفو و تخفيف محكوميت زندانيان\r\nمخاطب : موسوى اردبيلى ، سيد عبد الكريم ( رئيس ديوان عالى كشور )\r\n[ بسمه تعالى . محضر مبارك حضرت آيت اللَّه العظمى امام خمينى - مد ظله العالى - رهبر كبير انقلاب و بنيانگذار جمهورى اسلامى ايران\r\nاحتراماً ، به پيوست آمار 422 نفر از محكومين دادگاههاى انقلاب اسلامى هفت شهر در اجراى مفاد بخشنامهء 15595 / 1 - 29 / 3 / 62 شوراي عالى قضايى كه استحقاق عفو و تخفيف مجازات دارند تقديم مىگردد .\r\nعبد الكريم موسوى اردبيلى ، رئيس ديوان عالى كشور 
  ] .\r\nبسمه تعالى\r\nموافقت مىشود . « 1 » - 14 / 5 / 63\r\nروح اللَّه الموسوي الخمينى\r\n\r\n\r\n\r\n","description":"","footnote":"\r\n( 1 ) - به استناد وظايف و اختيارات رهبرى ، مندرج در اصل 110 قانون اساسى جمهورى اسلامى ايران .\r\n","page_name":" 528 ","page_number":548}
  ]