[
  {"content":"\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبسم الله الرحمن الرحيم\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\n\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\nآداب الصلاة\r\nآداب نماز\r\nامام خمينى سلام الله عليه\r\nمؤسسهء تنظيم و نشر آثار امام خمينى ( س )\r\n","description":"","footnote":"","page_name":" تعريف الكتاب 5 ","page_number":5},
  {"content":"\r\n* آداب الصلاة ( آداب نماز )\r\n* تأليف : حضرت امام خمينى ( س )\r\n* ناشر : مؤسسه تنظيم و نشر آثار امام خمينى ( س )\r\n* چاپ اول : بهار 1370\r\n* چاپ دوم : بهار 1372\r\n* چاپ سوم : پائيز 1373\r\n* چاپ چهارم : زمستان 1373\r\n* چاپ : مؤسسهء چاپ و نشر عروج\r\n* تيراژ : 20000 جلد\r\n* بها : 550 تومان\r\n","description":"","footnote":"","page_name":" تعريف الكتاب 6 ","page_number":6},
  {"content":"\r\nبسمه تعالى\r\nكتاب آداب الصلاة كه تاريخ ختم نگارش آن در تاريخ شنبه دوم ربيع الثاني 1361 ه‍ . ق . ( 30 فروردين 1321 ه‍ . ش ) است ، بيان تفصيلى آداب قلبى و اسرار معنوى نماز است . سه سال پيش از تأليف اين كتاب ، در يكى از تصانيف گرانقدر حضرت امام ( س ) به نام سرّ الصّلوة همين معانى به طور موجز و به زبان خواص اهل عرفان به نگارش در آمده بود ، ( 1 )  لكن آن حضرت به اين منظور كه عدهء بيشترى از مطالب آن كتاب فايده برند به تأليف كتاب حاضر به زبانى ساده تر پرداختند :\r\nپيش از اين رساله اى فراهم آوردم كه به قدر ميسور از اسرار صلوة در آن گنجانيدم . و چون آن را با حال عامه تناسبى نيست ، در نظر گرفتم كه سطرى از آداب قلبيهء اين معراج روحانى را در سلك تحرير در آوردم ، شايد برادران ايمانى را از آن تذكرى و قلب قاسى خود را تأثرى حاصل آيد .\r\n","description":"","footnote":" ( 1 ) - متن كامل و منقح كتاب سرّ الصلاة با تصوير نسخهء خطى آن و توضيحات و فهارس مختلف سال گذشته از سوى اين مؤسسه منتشر گرديد . ","page_name":" مقدمه 7 ","page_number":7},
  {"content":"\r\nقبلاً مطاوى كتاب آداب الصلاة با توضيحات و تصريفات ، با عنوان پرواز در ملكوت به چاپ رسيد ، و پس از آن خود كتاب منتشر گرديد ، اما چاپهاى قبلى به عللى ، كه شايد يكى از آنها نداشتن نسخهء خطى بوده است ، به نحو مطلوب صورت نگرفت ؛ از اين رو « مؤسسه تنظيم و نشر آثار امام خمينى » با رعايت كمال دقت و امانتدارى ، پس از بررسى نسخه بدلها و تطبيق با نسخهء اصل كه در اختيار مؤسسه است ، به چاپ و نشر اين اثر همت گماشت .\r\nكتاب داراى دو مقدمه است كه حضرت امام در سال 1363 ه‍ . ش نگاشته‌اند و در آنها اين اثر را به فرزند گراميشان ، حضرت حجت الاسلام و المسلمين حاج سيد احمد خمينى و خانم فاطمهء طباطبائى ( همسر جناب حاج سيد احمد خمينى ) اهدا فرموده‌اند . متن دستخط اين دو مقدمه نيز در اين كتاب چاپ شده است .\r\nاين چاپ همراه با پاورقيها و توضيحاتى است كه در آنها منابع و مآخذ احاديث و اقوال ذكر گرديده و جملات عربى داخل متن ترجمه شده است ؛ همهء اين حواشى - بجز معدودى از آنها كه حضرت امام خود مرقوم فرموده‌اند با علامت ستاره ( * ) مشخص شده - و همچنين فهارس مختلف اين كتاب توسط اين مؤسسه تهيه و تنظيم گرديده است . ( 1 ) \r\nيكهزار جلد از تيراژ نخستين چاپ همراه با تصوير كامل متن نسخهء\r\n","description":"","footnote":" ( 1 ) - اعدادى كه در كنار صفحات متن چاپى ( سمت چپ ) قرار دارد شمارهء صفحات نسخهء خطى است كه با شماره صفحات چاپى معادل است . به خوانندگان محترم توجه مىدهيم كه حضرت امام در شماره صفحات نسخهء خطى دو شمارهء 172 و 278 را سهواً دو بار مرقوم فرموده‌اند ، و همچنين پس از شماره 263 شمارهء 267 نهاده‌اند . ممكن بود در ترتيب شماره گذارى بر روى صفحات چاپى ترتيب صحيح اين اعداد رعايت شود ، اما علاوه بر آنكه اين كار پيدا كردن صفحات دستخط را اندكى دشوار مىساخت ، ممكن بود خواننده هنگام قرائت كتاب اين توضيح را از ياد ببرد و در پيدا كردن صفحه اى از دستخط دچار سرگردانى شود ؛ ناگزير در شماره گذارى بر روى صفحات چاپى به همان ترتيب كه حضرت امام شماره نهاده‌اند صفحات را شماره گذارى كرديم ؛ يعنى دو شمارهء 172 و 278 دو بار آمده و پس از شمارهء 263 شماره 267 نهاده شده است . ","page_name":" مقدمه 8 ","page_number":8},
  {"content":"\r\nخطى به منظور استفادهء كتابخانه ها و علاقمندان آثار خطى امام منتشر گرديده ، و در بقيه نمونه اى از دستخط چاپ شده است .\r\nاز مسئولان و كاركنان « شركت انتشارات علمىو فرهنگى » كه در كار چاپ اين اثر ياور ما بوده‌اند صميمانه تشكر ميكنيم .\r\nبر آن حضرت درود مىفرستيم و از خداوند بزرگ مىخواهيم ما را توفيق بيشتر در راه خدمت به اسلام عطا فرمايد .\r\nمؤسسه تنظيم و نشر آثار امام خمينى\r\n","description":"","footnote":"","page_name":" مقدمه 9 ","page_number":9},
  {"content":"\r\n","description":"","footnote":"","page_name":" مقدمه 10 ","page_number":10},
  {"content":"\r\nبسم الله الرحمن الرحيم\r\nكتاب آداب الصلاة را ، كه خود از آن بهره اى نبردم جز تأسّف بر قصور و تقصير بر ايام گذشته كه توانائى بر خودسازى داشتم و حسرت و ندامت در روزگار پيرى كه دستم تهى و بارم سنگين و راهى بس دراز و پايم لنگ و آواى رحيل در گوش است ، هديه كردم به فرزند عزيزم « احمد » كه از قدرت جوانى كامياب است ؛ شايد او ان شاء الله تعالى از محتويات آن ، كه از كتاب كريم و سنّت شريف و افادات بزرگان فراهم شده است ، بهره‌مند شود و به معراج حقيقى از رهنمائى اهل معرفت راه يابد و دل از اين ظلمتكده بركند و به مقصد اصلى انسانيت ، كه انبياء عظام و اولياء كرام - عليهم صلوات الله و سلامه - و اهل الله بر آن راه يافتند و ديگران را دعوت فرمودند ، توفيق يابد .\r\nپسرم ، خود را كه به فطرت الله تخمير شده اى درياب و از گرداب ضلالت امواج سهمگين خودبينى و خودخواهى نجات ده و به سفينهء نوح كه پرتو ولايت الله است ركوب كن كه مَنْ رَكبَها نَجى وَمَنْ تَخَلَّفَ عَنْها هَلَك . ( 1 ) \r\n","description":"","footnote":" ( 1 ) - « هر كس كه بر آن ( كشتى ولايت ) سوار شد نجات يافت ، و هر كه از آن روى گردانيد هلاك شد . » ","page_name":" مقدمه 11 ","page_number":11},
  {"content":"\r\nفرزندم ، كوشش كن كه در صراط مستقيم ، كه صراط الله است ، ولو لنگان لنگان حركت كنى و حركات و سكنات قلبى و قالبى را رنگ معنويت و الوهيت دهى و خدمت به خلق را براى آنكه خلق خدا هستند بنمائى . انبياء عظام و اولياء خاص خدا در عين حال كه مشابه ديگران اشتغال به كارها داشته‌اند ، هيچگاه در دنيا وارد نبوده‌اند , چون اشتغالشان بالحق و للحق بوده ؛ در عين حال از رسول ختمى صلّى الله عليه و آله و سلّم روايت شده كه فرمود است : لَيغانُ عَلى قَلبى وَاِنّى لَاَسْتَغفِرُ َالله في كلِّ يومٍ سَبْعينَ مرَّة ( 1 )  - شايد رؤيت حق در كثرت را كدورت حساب مىفرمود .\r\nپسرم ، خود را مهيا كن كه پس از من بر تو جفاها رود و نگرانيها كه از من دارند به حساب تو گذارند . اگر حساب خود را با خداى خود صاف كنى و پناه به ذكر الله برى ، هراسى از خلق به خود را مده كه حساب خلق زود گذر است و آنچه ازلى است حساب در پيشگاه حق است .\r\nفرزندم ، پس از من ممكن است پيشنهاد خدمتى بر تو شود ، در صورتى كه قصدت خدمت به جمهورى اسلامى و اسلام عزيز است رد مكن ؛ و اگر خداى نخواسته براى هواهاى نفسانى و ارضاى شهوات است , از آن اجتناب كن كه مقامات دنيوى ارزش آن ندارد كه خود را در راه آنها تباه كنى .\r\nبار الها ، احمد و تبارش و متعلّقاتش ، كه از بندگان تو و تبار رسول اكرمند ، اينان را در دنيا و آخرت سعادتمند فرما و دست شيطان رجيم را از آسيب به آنها كوتاه فرما .\r\nخداوندا ، ما ضعيف و ناتوانيم و عقب افتاده از قافلهء سالكان ، تو خود از ما دستگيرى فرما . رَبَّنا عامِلْنا بفَضْلِك وَلا تُعامِلْنا بِعَدْلِك . و السلام على عباد الله الصّالحين .\r\n23 ربيع الاول 1405 - 25 آذر 1363\r\nروح الله الموسوى الخمينى\r\n","description":"","footnote":" ( 1 ) - « گاه بر دلم غبارى مىنشيند و من هر روز هفتاد بار از خدا آمرزش مىخواهم . » مستدرك الوسائل ، « كتاب الصلاة » ، « ابواب الذّكر » ، باب 22 ، حديث 1 . ","page_name":" مقدمه 12 ","page_number":12},
  {"content":"\r\nبسمه تعالى\r\nافسوس كه عمر در بطالت گذشت * با بار گنه بدون طاعت بگذشت\r\nفردا كه به صحنهء مجازات روم * گويند كه هنگام ندامت بگذشت\r\nكتاب آداب الصلاة را ، كه به دختر عزيزم فاطى ، ( 1 )  كه خدايش از مصلّين قرار دهد ، اعطا مىنمايم ، از تاريخ اتمام آن بيش از چهل سال مىگذرد . و قبل از آن - به چند سال - كتاب سرّ الصلاة را اتمام نمودم . و از آن سالها تاكنون بيش از چهل سال مىگذرد و من نه اسرار صلوة را دريافتم ، و نه به آداب آن پرداختم ، كه يافتن غير از بافتن است و ساختن جدا از پرداختن . و اين كتابها حجتى است از مولى بر اين عبد بى مايه . و به خداى تعالى پناه مىبرم از آنكه مشمول آيهء شريفهء كمر شكن لِمَ تَقوُلوُنَ ما لا تَفْعَلوُنَ . كبُرَ مَقْتَا عِنْدَ الله تَقوُلوُا ما لا تَفْعَلوُنَ ( 2 )  باشم ، و پناهى جز رحمت واسعه اش ندارم .\r\n","description":"","footnote":" ( 1 ) - فاطمهء طباطبائي ، همسر حضرت حجت الاسلام و المسلمين حاج سيد احمد خمينى .  ( 2 ) - « چرا چيزى را مىگوييد و در عمل خلاف آن مىكنيد ؟ ( بترسيد كه ) خدا را سخت به غضب مىآورد اينكه سخنى بگوييد و خلاف آن عمل كنيد . » ( صف / 1 و 2 ) . ","page_name":" مقدمه 13 ","page_number":13},
  {"content":"\r\nو تو اى دخترم ، اميد است كه توفيق به كار بستن آداب اين معراج بزرگ الهى را داشته باشى و به راهنمائى اين براق الهى از بيت مظلم نفس هجرت كنى الى الله . و به خداى بزرگ پناه مىدهم تو را از آنكه مطالعهء اين اوراق بر تعلّقات نفسانيه ات نيفزايد و تو را چون نويسنده ملعبهء شيطان نكند .\r\nدخترم ، هر چند در تو به حمد الله لطافت روحى يافتم كه اميد آن است كه هدايت الله شامل حالت شود و با عنايت او جلّ و علا از چاه عميق طبيعت خلاص شوى و به صراط مستقيم انسانيت راه يا بى ، لكن از كيد شيطان و نفس خطرناكتر از آن غافل مباش و به خداى بزرگ پناهنده شو انَّه رَحيمٌ بِعِباده .\r\nدخترم ، اگر از مطالعهء اين اوراق خداى نخواسته نتيجه حاصل نشود مگر خودنمائى و مجلس آرائى و سر توى سرها آوردن بهتر است از مطالعهء آن صرف نظر بلكه احتراز كنى كه مبادا چون من گرفتار تأسّف شوى . و اگر ان شاء الله خود را مهّيا كنى كه از مطالبى كه از كتاب و سنّت و اخبار اهل بيت عصمت و افادات اهل معرفت اخذ شده است به جان استفاده كنى و استعداد و لطافت قريحه اى را كه خداوند عطا فرموده به كار اندازى ، بسم الله ، اين گوى و اين ميدان . اميد است در اين معراج انسانى و معجون رحمانى دل از غير خالى كنى و با آب حياة قلب را شستشو دهى و چهار تكبير زده خود را از خودى برهانى تا به دوست برسى : وَمَن يخْرِج مِنْ بَيتِهِ مُهاجِراً اِلى الله وَرَسُولِهِ ثُمَّ يدرِكهُ المَوتُ فَقَدْ وَقَعَ اَجْرُهُ عَلَى الله . ( 1 ) \r\nو السلام\r\n2 صفر المظفّر 1405\r\nروح الله الموسوى الخمينى\r\n","description":"","footnote":" ( 1 ) - « وهرگاه كسى از منزلش براى هجرت به سوى خدا و رسول او بيرون آيد و در سفر مرگ وى در رسد ، پس اجر و ثواب او بر خداست . » ( نساء / 100 ) . ","page_name":" مقدمه 14 ","page_number":14},
  {"content":"\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\nبسم اللَّه الرحمن الرحيم\r\nالحمد للَّه ربّ العالمين و صلَّى اللَّه على محمّد و آله الطَّاهرين و لعنة اللَّه على اعدائهم اجمعين س من الآن إلى قيام يوم الدّين .\r\nخداوندا ، قدم سير ما از وصول به بارگاه قدس تو كوتاه است و دست طلب ما از دامن انس تو قاصر ، حجابهاى شهوت و غفلت بصيرت ما را از جمال جميل تو محجوب كرده ، و پرده هاى غليظ حبّ دنيا و شيطنت قلوب ما را از توجّه به عزّ جلال تو مهجور نموده ، راه آخرت باريك و طريق انسانيّت حديد ، و ما بى چاره ها چون عنكبوتان در فكر قديد ، متحيّرانى هستيم كه چون كرم ابريشم از سلسله هاى شهوات و آمال بر خود تنيده و يكسره از عالم غيب و محفل انس چشم بريده ، جز آن كه از بارقهء الهيّه چشم دل ما را روشنى بخشى و از جذوهء غيبيّه ما را از خود بى خود فرمايى .\r\nالهي هب لي كمال الانقطاع إليك ، و انر ابصار قلوبنا بضياء نظرها إليك\r\n","description":"","footnote":"","page_name":" 1 ","page_number":19},
  {"content":"\r\nحتّى تخرق ابصار القلوب حجب النّور ، فتصل إلى معدن العظمة ، و تصير ارواحنا معلَّقة بعزّ قدسك . [ 1 
  ] و بعد ، ايّامي چند پيش از اين ، رساله اى [ 2 
  ] فراهم آوردم كه به قدر ميسور از اسرار صلوة در آن گنجانيدم ، و چون آن را با حال عامّه تناسبى نيست در نظر گرفتم كه شطرى از آداب قلبّيهء اين معراج روحانى را در سلك تحرير در آورم ، شايد برادران ايمانى را از آن تذكَّرى و قلب قاسى خود را تأثّرى حاصل آيد . و به خداى تبارك و تعالى پناه مىبرم از تصرّف شيطان و حصول خذلان انّه وليّ قدير . و مرتب نمودم آن را بر يك مقدّمه و چند مقاله و يك خاتمه .\r\n\r\nامّا مقدّمه\r\nبدان كه از براى نماز غير از اين صورت معنايى است و غير از اين ظاهر باطنى است ، و چنانچه ظاهر را در آدابى است كه مراعات ننمودن آنها يا موجب بطلان نماز صورى يا نقصان آن گردد ، همينطور از براى باطن آدابى است قلبيّهء باطنيه كه با مراعات ننمودن آنها نماز معنوى را بطلان يا نقصان دست دهد ، چنانچه با مراعات آنها نماز داراى روح ملكوتى شود . و ممكن است پس از مراقبت و اهتمام به آداب باطنيّهء قلبيّه ، شخص مصلَّى را نصيبى از سرّ الهى نماز اهل معرفت و اصحاب قلوب حاصل شود كه آن قرّة العين اهل\r\n\r\n","description":"","footnote":"\r\n[ 1 
  ] « بار الها ، كمال بريدگى ( از متعلَّقات دنيوى ) براى توجه به خودت ارزانيم فرما ، و چشم دلهايمان را به نور نظر كردن به خودت روشن گردان تا ديدگان دل پرده هاى نور را دريده به كان عظمت و جلال برسد و جانهايمان به عزّت قدس تو آويخته گردد ( تعلق يابد ) . » « مناجات شعبانيّه » ، بحار الانوار ، ج 91 ، ص 99 .\r\n[ 2 
  ] - اشاره است به كتاب سرّ الصّلوة ( معراج السّالكين و صلوة العارفين ) . جناب مؤلَّف قدّس سرّه الشريف در آغاز آن بعد از حمد و صلوة و دعا چنين آورده‌اند : « و بعد ، اين سرگشتهء وادى حيرت و جهالت و بسته به تعلَّقات انيّت و انانيّت و سرگرم بادهء خودى و خود پرستى و بى خبر از مقامات معنويّه و ملك هستى ارادت خالص كردم كه برخى از مقامات روحيهء اولياء عظام را در اين سلوك روحانى و معراج ايمانى به رشتهء تحرير در آورم . . . » . پايان تأليف اين كتاب شريف در بيست و يكم ربيع الثّانى 1358 هجرى قمرى ، برابر با 19 خرداد 1318 هجرى شمسى ، بوده است .\r\n","page_name":" 2 ","page_number":20},
  {"content":"\r\nسلوك ( 1 )  و حقيقت معراج قرب محبوب است . ( 2 )  و آنچه گفته شد كه براى نماز باطن و صورت غيبيّهء ملكوتيّه است ، علاوه بر آن كه موافق ضربى از برهان و مطابق مشاهدات اصحاب سلوك و رياضت است ، آيات و اخبار كثيره عموما و خصوصا نيز دلالت بر آن دارد ، و ما به ذكر بعضى از آن اين اوراق را متبرّك مىكنيم .\r\nاز آن جمله قول خداى تعالى است : يَوْمَ تَجِدُ كُلُّ نَفْسٍ مَا عَمِلَتْ مِنْ خَيْرٍ مُحْضَرا و ما عَمِلَتْ مِنْ سُوءٍ تَوَدُّ لَوْ انَّ بَيْنَها وَبَيْنَه أَمَدا بَعيدا 3 : 30 . ( 3 )  آيهء شريفه دلالت كند كه هر كسى اعمال خوب و بد خود را حاضر مىبيند و صورت باطنّيهء غيبيّهء آنها را مشاهده كند . چنانچه در آيهء شريفهء ديگر فرمايد : وَوَجَدُوا ما عَمِلوُا حاضِرا 18 : 49 . ( 4 )  و در آيهء ديگر فرمايد : فَمَنْ يَعْمَلْ مِثْقالَ ذَرَّةٍ خَيْرا يَرَه 99 : 7 . . . الخ ( 5 )  دلالت كند بر آن كه نفس اعمال را معاينه كند .\r\nو اما احاديث شريفه در اين مقام بيشتر از آن است كه در اين صفحات بگنجد و ما به ذكر بعض آن اكتفا مىكنيم .\r\nاز آن جمله در وسائل سند به حضرت صادق سلام اللَّه عليه رساند ، قال : من صلَّى الصّلوات المفروضات في اوّل وقتها و أقام حدودها ، رفعها الملك الى السّماء بيضاء نقيّة ، تقول : حفظك اللَّه كما حفظتنى استودعتني ملكا كريما .\r\nو من صلاها بعد وقتها من غير علَّة و لم يقم حدودها ، رفعها الملك سوداء مظلمة ، و هي تهتف به : ضيّعتني ضيّعك اللَّه كما ضيّعتني و لا رعاك اللَّه كما لم ترعني . [ 1 
  ]\r\n\r\n","description":"","footnote":" ( 1 ) اشاره است به بعضى روايات ، از آن جمله اينكه رسول اللَّه صلَّى اللَّه عليه و آله فرمود : جعل قرّة عيني في الصّلوة . فروع كافي ، ج 5 ، ص 321 ، « كتاب النّكاح » ، « باب حبّ النّساء » ، حديث 7 . .  ( 2 ) - اشاره است به روايتى از رسول اللَّه ( ص ) كه فرمود : الصّلوة معراج المؤمن . اعتقادات ، مرحوم علَّامه مجلسى ، ص 29 . .  ( 3 ) - « روزى كه هر كس عمل نيك خويش را حاضر بيند و دوست مىدارد بين او و آنچه بد كرده فاصلهء دورى مىبود . » ( آل عمران - 30 ) .  ( 4 ) - « و آنچه را كرده‌اند حاضر بينند . » ( كهف - 49 ) .  ( 5 ) - « پس هر كس به وزن ذرّه اى كار نيك كرده باشد آن را مىبيند . » ( زلزال - 7 ) . \r\n[ 1 
  ] - « كسى كه نمازهاى واجب را در اوّل وقت ادا كند و حدود آنها را حفظ نمايد ، فرشته آن را سپيد و پاكيزه به\r\n","page_name":" 3 ","page_number":21},
  {"content":"\r\nدلالت كند بر آن كه نماز را ملائكة اللَّه بالا برند به سوى آسمان يا با صورت پاكيزهء سفيد . و آن در وقتى است كه در اوّل وقت بجا آورد و ملاحظهء آداب آن نمايد ، و در اين صورت دعاى خير به نمازگزار كند . و يا با صورت تاريك سياه . و آن در وقتى است كه آن را بى عذر تأخير اندازد و اقامهء حدود آن نكند ، و در اين صورت او را نفرين كند . و اين حديث علاوه بر آن كه دلالت بر صور غيبيّهء ملكوتيّه كند دلالت بر حيات آنها نيز كند ، چنانچه برهان نيز قائم است بر آن و آيات و اخبار دلالت بر آن كند . چنانچه حق تعالى فرمايد : و إنَّ الدّارَ الآخِرَةَ لَهِيَ الْحَيَوان 29 : 64 . ( 1 )  و به مضمون اين حديث شريف احاديث ديگرى است كه ذكر آنها موجب تطويل است .\r\nو از حضرت صادق سلام اللَّه عليه روايت است كه » چون بندهء مؤمن داخل قبر شود ، نماز در جانب راست او و زكات در جانب چپ او است ، و خوبى او بر او سايه افكند و صبر در گوشه اى قرار گيرد ، و چون دو ملكى كه موكَّل سؤالند داخل شوند ، صبر به نماز و زكات و نيكويى گويد : با شما باد يارى رفيقتان و اگر شما عاجز شديد من با او هستم . « ( 2 )  و اين حديث شريف را در كافى شريف به دو طريق نقل فرموده و شيخ صدوق رحمه اللَّه در ثواب الاعمال حديث فرموده . و دلالت آن بر صور غيبيّهء برزخيّه و حيات و شعور آنها واضح است . و احاديث تمثّل قرآن به صورت ملكوتيّه و تمثّل نماز بسيار است .\r\n\r\n","description":"","footnote":" ( 1 ) - » بدرستى كه سراى آخرت ( سراى ) زندگى ( واقعى ) است . « ( عنكبوت - 64 ) .  ( 2 ) - اصول كافى ، ج 3 ، ص 143 ، » كتاب الايمان و الكفر « ، » باب الصّبر « ، حديث 8 . ثواب الاعمال ، ص 203 ، » ثواب الصّلوة و الزّكاة و البّر و الصّبر « ، حديث 1 . . \r\nآسمان برد . نماز ( به نماز گزار ) گويد : خدا تو را نگاه دارد همان گونه كه مرا نگاه داشتى ، مرا به ملكى بزرگوار سپردى . و كسى كه نمازها را بى سبب به تأخير اندازد و حدود آنها را حفظ نكند ، فرشته نماز او را سياه و تاريك به آسمان برد در حالى كه نماز با صداى بلند به نماز گزار گويد : مرا ضايع كردى ، خداى تو را ضايع كند آنچنانكه مرا ضايع كردى ، و خدا تو را رعايت نكند ، آنچنانكه تو مرا رعايت نكردى . » - وسائل الشيعة ، ج 3 ، ص 90 ، « كتاب الصّلوة » ، « أبواب المواقيت » ، باب 3 ، حديث 17 . ( با اختلافى اندك ) .\r\n","page_name":" 4 ","page_number":22},
  {"content":"\r\nو اما آنچه گفته شد كه از براى نماز و ساير عبادات جز اين آداب صوريّه آداب قلبيه ايست كه بدون آن آداب نماز ناقص است يا اصلا مقبول درگاه نيست ، در خلال اين اوراق ، كه شمارهء آداب قلبيّه مىشود ، مذكور خواهد شد ان شاء اللَّه .\r\nو آنچه در اين مقام بايد دانست آن است كه اكتفا نمودن به صورت نماز و قشر آن و محروم ماندن از بركات و كمالات باطنيّهء آن ، كه موجب سعادات ابديّه بلكه باعث جوار ربّ العزّة و مرقاة عروج به مقام وصول به وصال محبوب مطلق - كه غايت آمال اولياء و منتهاى آرزوى اصحاب معرفت و ارباب قلوب بلكه قرّة العين سيّد رسل صلَّى اللَّه عليه و آله است - ( 1 )  از اعلى مراتب خسران و زيان كارى است كه پس از خروج از اين نشأه و ورود در محاسبهء الهيّه موجب حسرتهايى است كه عقل ما از ادراك آن عاجز است . ما تا در حجاب عالم ملك و خدر طبيعت هستيم از آن عالم نمىتوانيم ادراكى نماييم و دستى از دور بر آتش داريم . كدام حسرت و ندامت و زيان و خسارت بالاتر از آن است كه چيزى كه وسيلهء كمال و سعادت انسان و دواى درد نقايص قلبيّه است و در حقيقت صورت كماليّهء انسانيّه است ، ما پس از چهل پنجاه سال تعب در راه آن از آن به هيچ وجه استفادهء روحيّه نكرده سهل است ، مايهء كدورت قلبيّه و حجابهاى ظلمانيّه شود ، و آنچه قرّة العين رسول اكرم صلَّى اللَّه عليه و آله و سلم است موجب ضعف بصيرت ما گردد يا حسرتى على ما فرّطت في جنب اللَّه ( 2 )  .\r\nپس اى عزيز ، دامن همّت به كمر زن و دست طلب بگشاى و با هر تعب و زحمتى است حالات خود را اصلاح كن و شرايط روحيّهء نماز اهل معرفت را تحصيل كن ، و از اين معجون الهى كه با كشف تامّ محمدى صلَّى اللَّه عليه و آله براى درمان تمام دردها و نقصهاى نفوس فراهم آمده استفاده كن ، و خود را\r\n","description":"","footnote":" ( 1 ) پاورقى شماره 3 . .  ( 2 ) - « دريغا كه در نزديك شدن به خدا ( يا در طاعت او ) كوتاهى نمودم . » ( زمر - 56 ) . ","page_name":" 5 ","page_number":23},
  {"content":"\r\nتا مجال است از اين منزلگاه ظلمت و حسرت و ندامت و چاه عميق بعد از ساحت مقدّس ربوبيّت جلّ و علا كوچ ده و مستخلص كن و به معراج وصال و قرب كمال خود را برسان ، كه اگر اين وسيله از دست رفت وسايل ديگر منقطع است : ان قبلت قبل ما سواها ، و إن ردّت ردّ ما سواها . [ 1 
  ] و ما آداب باطنيّهء اين سلوك روحانى را به مقدار ميسور و مقتضى بيان مىكنيم ، شايد يكى از اهل ايمان را نصيبى از آن اتّفاق افتد ، و اين خود شايد موجب رحمت الهى و توجّه غيبى شود نسبت به اين باز مانده از طريق سعادت و انسانيّت و مغلول در زندان طبيعت و انانيّت . انّه ولىّ الفضل و العناية .\r\n\r\n","description":"","footnote":"\r\n[ 1 
  ] « اگر ( نماز ) پذيرفته شد ساير اعمال پذيرفته مىشود ، و اگر ردّ شد كارهاى ديگر ( نيز ) ردّ مىشود . » فلاح السّائل ، ص 127 ، به نقل از من لا يحضره الفقيه . در منبع اخير روايت چنين است : أوّل ما يحاسب به العبد عن الصّلوة ، فاذا قبلت قبل منه سائر عمله ، و اذا ردّت عليه ردّ عليه سائر عمله . ج 1 ، « فضل الصّلوة » ، باب 2 ، حديث 5 .\r\n","page_name":" 6 ","page_number":24},
  {"content":"\r\n\r\nمقالهء اولى در آدابى كه در تمام حالات نماز بلكه در تمام عبادات و مناسك ضرور است\r\nو در آن چند فصل است .\r\n\r\nفصل اوّل يكى از آداب قلبيّه در عبادات و وظايف باطنيّهء سالك طريق آخرت ، توجّه به عزّ ربوبيّت و ذلّ عبوديّت است ،\r\nو آن يكى از منازل مهمّهء سالك است ، كه قوّت سلوك هر كس به مقدار قوّت اين نظر است ، بلكه كمال و نقص انسانيّت تابع كمال و نقص اين امر است . و هر چه نظر انيّت و انانيّت و خودبينى و خودخواهى در انسان غالب باشد ، از كمال انسانيّت دور و از مقام قرب ربوبيّت مهجور است . و حجاب خودبينى و خودپرستى از جميع حجب ضخيمتر و ظلمانىتر است ، و خرق اين حجاب از تمام حجب مشكلتر و\r\n","description":"","footnote":"","page_name":" 7 ","page_number":25},
  {"content":"\r\nخرق همهء حجب را مقدّمه است ، بلكه مفتاح مفاتيح غيب و شهادت و باب الابواب عروج به كمال روحانيّت خرق اين حجاب است . تا انسان را نظر به خويشتن و كمال و جمال متوهّم خود است ، از جمال مطلق و كمال صرف محجوب و مهجور است ، و اوّل شرط سلوك إلى اللَّه خروج از اين منزل است ، بلكه ميزان در رياضت حق و باطل همين است . پس هر سالك كه با قدم انانيّت و خودبينى و در حجاب انّيّت و خود خواهى طىّ منزل سلوك كند ، رياضتش باطل و سلوكش إلى اللَّه نيست ، بلكه إلى النفس است : « مادر بتها بت نفس شما است » . [ 1 
  ] قال تعالى : وَمَنْ يَخْرُجْ مِنْ بَيْتِه مُهاجِرا الىَ الله وَرَسُولِه ثُمَّ يُدْرِكْه الْمَوْتُ فَقَدْ وَقَعَ أَجْرُه عَلى الله 4 : 100 . [ 2 
  ] هجرت صورى و صورت هجرت عبارت است از هجرت به تن از منزل صوري به سوى كعبه يا مشاهد أولياء ( ع ) ، و هجرت معنوي خروج از بيت نفس و منزل دنيا است إلى اللَّه و رسوله ، و هجرت به سوى رسول و ولىّ نيز هجرت إلى اللَّه است . و ما دام كه نفس را تعلَّقى به خويش و توجّهى به انّيّت است مسافر نشده ، و تا بقاياى انانيّت در نظر سالك است و جدران شهر خودى و اذان اعلام خود خواهى مختفى نشده ، در حكم حاضر است نه مسافر و مهاجر .\r\nو در مصباح الشّريعة است : قالّ الصّادق عليه السّلام : العبوديّة جوهرة كنهها الرّبوبيّة ، فما فقد من العبوديّة وجد في الرّبوبيّة ، و ما خفى من الرّبوبيّة أصيب في العبوديّة . [ 3 
  ] كسى كه با قدم عبوديّت سير كند و داغ ذلَّت بندگى را در ناصيهء خود\r\n\r\n","description":"","footnote":"\r\n[ 1 
  ]\r\n\r\n« مادر بتها بت نفس شماست زانكه آن بت مار و اين بت اژدهاست . »\r\n\r\n- مولوى\r\n[ 2 
  ] - « كسى كه از خانه اش بيرون شود در حالى كه هجرت كننده به سوى خدا و رسول اوست ، آن گاه مرگ او را در يابد ، پاداش او بر خدا واقع ( و لازم ) شده . » ( نساء - 100 ) .\r\n[ 3 
  ] - « بندگى گوهرى است كه باطن آن ربوبيت است ، پس ، هر چه از بندگى به دست نيامده باشد ، در ربوبيت يافته مىشود . و هر چه از ربوبيت پوشيده و پنهان باشد ، در بندگى حاصل مىگردد . » مصباح الشّريعة ، « في حقيقة العبودية » ، باب 100 .\r\n","page_name":" 8 ","page_number":26},
  {"content":"\r\nگذارد ، وصول به عزّ ربوبيّت پيدا كند . طريق وصول به حقايق ربوبيّت سير در مدارج عبوديّت است ، و آنچه در عبوديّت از انّيّت و انانيّت مفقود شود در ظلّ حمايت ربوبيّت آن را مىيابد ، تا به مقامى رسد كه حق تعالى سمع و بصر و دست و پاى او شود ، چنانچه در حديث صحيح مشهور بين فريقين وارد است . [ 1 
  ] چون از تصرّفات خود گذشت و مملكت وجود خود را يكسره تسليم حق كرد و خانه را به صاحب خانه واگذار نمود و فانى در عزّ ربوبيّت شد ، صاحب خانه خود متصرّف در امور گردد ، پس تصرّفات او تصرّف الهى گردد ، چشم او الهى شود و با چشم حق بنگرد ، و گوش او گوش الهى شود و به گوش حقّ بشنود . و هر چه ربوبيّت نفس كامل باشد و عزّ آن منظور خواطر شود ، از عزّ ربوبيّت به همان اندازه كسر شود و ناقص گردد ، چه كه اين دو مقابل يكديگرند : الدّنيا و الآخرة ضرّتان . ( 1 )  پس ، سالك إلى اللَّه را ضرور است كه به مقام ذلّ خود پى برد و نصب العين او ذلَّت عبوديّت و عزّت ربوبيّت باشد . و هر چه اين نظر قوّت گيرد عبادت روحانىتر شود و روح عبادت قويتر شود ، تا اگر به دستگيرى حقّ و اولياى كمّل عليهم السلام توانست به حقيقت عبوديّت و كنه آن و اصل شود ، از سرّ عبادت لمحه اى در مىيابد . و در جميع عبادات - خصوصا نماز كه سمت جامعيّت دارد و منزلهء آن در عبادات منزلهء انسان كامل است و منزلهء اسم اعظم بلكه خود اسم اعظم است - اين دو مقام ، يعنى مقام عزّ ربوبيّت كه حقيقت است و مقام ذلّ عبوديّت كه رقيقهء آن است ، مرموز است . و در اعمال مستحبّه « قنوت » و در اعمال واجبه « سجده » را اختصاصى است كه پس از اين\r\n\r\n","description":"","footnote":" ( 1 ) - « دنيا و آخرت هووى يكديگرند . » عوالي اللَّئالي ، ج 1 ، ص 277 ، و ج 4 ، ص 115 ، نهج البلاغة ، فيض الاسلام ، « حكمت » 100 . . \r\n[ 1 
  ] اشاره است به روايت « قرب نوافل » : و انّه ليتقرّب إلىّ بالنافلة حتّى احبّه ، فاذا احببته كنت سمعه الَّذى يسمع به و بصره الَّذى يبصر به و لسانه الَّذى ينطق به و يده الَّتى يبطش بها ، ان دعانى اجبته و ان سألنى اعطيته . . . اصول كافى ، ج 4 ، ص 53 ، « كتاب الايمان و الكفر » ، « باب من اذى المسلمين و احتقرهم » ، روايت 7 و 8 .\r\n","page_name":" 9 ","page_number":27},
  {"content":"\r\nان شاء اللَّه به آن اشاره خواهم كرد .\r\nو بايد دانست كه عبوديّت مطلقه از اعلى مراتب كمال و ارفع مقامات انسانيّت است كه جز اكمل خلق اللَّه محمّد صلَّى اللَّه عليه و آله بالاصالة و ديگر اولياى كمّل بالتّبعيّة كسى ديگر را از آن نصيبى نيست ، و ديگران را پاى عبوديّت لنگ است و عبادت و عبوديّت آنها معلَّل است . و جز با قدم عبوديّت نتوان به معراج حقيقى مطلق رسيد ، و لهذا در آيهء شريفه فرمايد : سُبحانَ الَّذى اسْرى بِعَبْدِه 17 : 1 . ( 1 )  قدم عبوديّت و جذبهء ربوبيّت سير داد آن ذات مقدّس را به معراج قرب و وصول . و در « تشهدّ » نماز كه رجوع از فناى مطلق است ، كه در سجده حاصل شده ، باز توجّه به عبوديّت قبل از توجّه به رسالت است . و ممكن است اشاره به آن باشد كه مقام رسالت نيز در نتيجهء جوهرهء عبوديّت است . و اين مطلب را دنبالهء طويلى است كه از وظيفهء اين اوراق خارج است .\r\n\r\nفصل دوم در مراتب مقامات اهل سلوك\r\nبدان كه اهل سلوك را در اين مقام و ساير مقامات مراتب و مدارجى است بىشمار ، و ما به ذكر بعض از آن مراتب به طور كلَّى مىپردازيم . و امّا احاطه به جميع جوانب و احصاء همهء مراتب آن از عهدهء اين ناچيز بيرون است : الطَّرق إلى اللَّه بعدد انفاس الخلائق . [ 1 
  ] يكى از آن مراتب مرتبهء « علم » است . و آن ، چنان است كه به سلوك\r\n\r\n","description":"","footnote":" ( 1 ) « منزّه است خداوندى كه بنده اش را سير داد . » ( اسراء - 1 ) . \r\n[ 1 
  ] - « به عدد نفسهاى آفريدگان به سوى خدا راههاست . » حديث منسوب به پيامبر ( ص ) است .\r\nجامع الاسرار و منبع الانوار ، سيد حيدر آملى ، ص 8 ، 95 ، 121 . و نيز شرح لاهيجى بر گلشن راز ، ص 153 . و نقد النصوص ، ص 185 . و منهاج الطالبين ، ص 221 . و الأصول العشرة ، ص 31 .\r\n","page_name":" 10 ","page_number":28},
  {"content":"\r\nعلمى و برهان فلسفى ثابت نمايد ذلَّت عبوديّت و عزّت ربوبيّت را . و اين يكى از لباب معارف است كه در علوم عاليه و حكمت متعاليه به وضوح پيوسته كه جميع دار تحقّق و تمام دايرهء وجود صرف ربط و تعلَّق و محض فقر و فاقه است . و عزّت و ملك و سلطنت مختصّ به ذات مقدّس كبريا است واحدى را از حظوظ عزّت و كبريا نصيبى نيست ، و ذل عبوديّت و فقر در ناصيهء هر يك ثبت و در حاقّ حقيقت آنها ثابت است . و حقيقت عرفان و شهود و نتيجهء رياضت و سلوك ، رفع حجاب از وجه حقيقت و رؤيت ذلّ عبوديّت و اصل فقر و تدلَّى است در خود و در همهء موجودات . و دعاى منسوب به سيّد كائنات صلَّى اللَّه عليه و آله : اللَّهمّ ارنى الأشياء كما هي . [ 1 
  ]\r\nشايد اشاره به همين مقام باشد ، يعنى ، خواهش مشاهدهء ذلّ عبوديّت كه مستلزم شهود عزّ ربوبيّت است نموده .\r\nپس ، اگر سالك راه حقيقت و مسافر طريق عبوديّت با قدم سلوك علمى و مركب سير فكرى اين منزل را طى كرد ، در حجاب علم واقع شود و به مقام اوّل انسانيّت نائل شود ، و لكن اين حجاب از حجب غليظه است كه گفته‌اند :\r\nالعلم هو الحجاب الاكبر . ( 1 )  و بايد سالك در اين حجاب باقى نماند و آن را خرق كند . و شايد به اين مقام اگر قناعت كند و قلب را در اين قيد محبوس نمايد ، در استدراج واقع شود . و استدراج در اين مقام آن است كه به تفريعات كثيرهء علميّه پرداخته و به جولان فكر براى اين مقصد براهين كثيره اقامه كند و از منازل ديگر محروم ماند ، و قلبش به اين مقام علاقه مند شود و از نتيجهء مطلوبه كه وصول إلى فناء اللَّه است غافل شود ، و صرف عمر خود را در حجاب برهان و شعب آن نمايد ، و هر چه كثرت فروع بيشتر شود ، حجاب بزرگتر و احتجاب از حقيقت افزون گردد . پس ، سالك نبايد گول شيطان را در اين مقام خورده از\r\n\r\n","description":"","footnote":" ( 1 ) - « دانش بزرگترين حجاب است . » . \r\n[ 1 
  ] - « خدايا ، اشيا ( و امور ) را آنچنانكه هستند نشانم بده . » در عوالى اللَّئالى ، ج 4 ، ص 132 ، روايت كرده است : اللَّهمّ ارنا الحقائق كما هي .\r\nو در تعليق بر آن ، از تفسير كبير فخر رازى ، ج 6 ، ص 26 ، و مرصاد العباد ، ص 309 ، ارنا الأشياء كما هي\r\nنقل گرديده است .\r\n","page_name":" 11 ","page_number":29},
  {"content":"\r\nحق و حقيقت به واسطهء كثرت علم و غزارت آن و قوّت برهان محجوب شود و از سير در طلب بازماند ، و دامن همّت به كمر زند و از جدّيّت در طلب مطلوب حقيقى غفلت نورزد و خود را به مقام ديگر كه مقام دوم است برساند .\r\nو آن ، چنان است كه آنچه را عقل با قوّت برهان و سلوك علمى ادراك كرده با قلم عقل به صفحهء قلب بنگارد و حقيقت ذلّ عبوديّت و عزّ ربوبيّت را به قلب برساند و از قيود و حجب علميّه فارغ گردد . و ما اشاره به اين مقام در آتيهء نزديكى مىنماييم ان شاء اللَّه . پس نتيجهء مقام دوم حصول ايمان به حقايق است .\r\nمقام سوّم ، مقام « اطمينان و طمأنينهء نفس » است كه در حقيقت مرتبهء كاملهء ايمان است . قال تعالى مخاطبا لخليله : اوَ لَم تُؤمِنْ ؟ قالَ بَلى وَلكِنْ لِيَطْمَئِنَّ قَلْبي 2 : 260 . ( 1 )  و شايد اشاره به اين مرتبه نيز پس از اين بيايد .\r\nمقام چهارم ، مقام « مشاهده » است كه آن نورى است الهى و تجلَّىاى است رحمانى كه تبع تجلَّيات اسمائيّه و صفاتّيه در سرّ سالك ظهور كند و سر تا پاى قلب او را به نور شهودى متنوّر نمايد . و در اين مقام درجاتى است كثيره كه ذكر آنها از حوصلهء اين اوراق خارج است . و در اين مقام نمونه اى از قرب نوافل ( كنت سمعه و بصره و يده ) ( 2 ) \r\nبروز كند و سالك خود را مستغرق بحر لا يتناهى بيند ، و پس از آن بحرى است بسيار عميق كه از اسرار « قدر » در آن شمّه اى كشف شود .\r\nو هر يك از اين مقامات را استدراجى است خاصّ به خود كه سالك را در آن هلاكت عظيم است ، و سالك بايد در تمام مقامات خود را تخليص از انانيّت و انّيّت كند و خود بين و خودخواه نباشد كه سرچشمهء اكثر مفاسد است خصوصا براى سالك . و پس از اين اشارتى به اين مطلب مىنماييم ، ان شاء اللَّه .\r\n","description":"","footnote":" ( 1 ) - « خداى تعالى خطاب به خليل خود ( إبراهيم ) فرمود : آيا ايمان نياورده اى ؟ گفت : چرا ، اما ( اين تقاضايم ) براى اين است كه قلبم اطمينان و آرامش يابد . » ( بقره - 260 ) .  ( 2 ) - پاورقى شماره 17 . . ","page_name":" 12 ","page_number":30},
  {"content":"\r\n\r\nفصل سوم در بيان خشوع است\r\nيكى از امورى كه از براى سالك در جميع عبادات خصوصا نماز كه سر آمد همهء عبادات است و مقام جامعيّت دارد لازم است ، خشوع است . و حقيقت آن عبارت است از خضوع تامّ ممزوج با حبّ يا خوف . و آن حاصل شود از ادراك عظمت و سطوت و هيبت جمال و جلال . و تفصيل اين اجمال آن است كه قلوب اهل سلوك به حسب جبلَّت و فطرت مختلف است :\r\nپاره اى از قلوب عشقى و از مظاهر جمالند و به حسب فطرت متوجّه به جمال محبوب هستند ، و چون در سلوك ادراك ظلّ جميل يا مشاهدهء اصل جمال كنند ، عظمت مختفيه در سرّ جمال آنها را محو كند و از خود بى خود نمايد . چون در هر جمالى جلالى مختفى و در هر جلالى جمالى مستور است ، چنانچه اشاره به اين ممكن است فرموده باشد حضرت مولى العارفين و امير المؤمنين و السالكين صلوات اللَّه عليه و على آله اجمعين آنجا كه فرمايد : سبحان من اتّسعت رحمته لاوليائه في شدّة نقمته و اشتدّت نقمته لاعدائه فى سعة رحمته . [ 1 
  ]\r\nپس ، هيبت و عظمت و سطوت جمال آنها را فرو گيرد و حالت خشوع در مقابل جمال محبوب براى آنها دست دهد . و اين حالت در اوائل امر موجب تزلزل قلب و اضطراب شود ، و پس از تمكين حالت انس رخ دهد و وحشت و اضطراب حاصل از عظمت و سطوت مبدّل به أنس و سكينه شود و حالت طمأنينه دست دهد ، چنانچه حالت قلب خليل الرحمن عليه السلام چنين بوده .\r\nو پاره اى از قلوب خوفى و از مظاهر جلالند . آنها هميشه ادراك عظمت\r\n\r\n","description":"","footnote":"\r\n[ 1 
  ] « منزه است كسى كه عذاب و نقمتش شديد است و در همان حال رحمت او دوستانش را فرا گرفته ، و با آنكه دايرهء رحمتش فراگير است ، عذاب و نقمتش براى دشمنان شدّت گرفته است . » نهج البلاغة ، فيض الاسلام ، ص 215 ، خطبهء 89 .\r\n","page_name":" 13 ","page_number":31},
  {"content":"\r\nو كبريا و جلال كنند و خشوع آنها خوفى باشد ، و تجليّات اسماء قهريّه و جلاليّه بر قلوب آنها شود ، چنانچه حضرت يحيى على نبيّنا و آله و عليه السلام چنين بوده . پس ، خشوع گاهى ممزوج با حبّ است و گاهى ممزوج با خوف و وحشت است ، گرچه در هر حبّى وحشتى و در هر خوفى حبّى است .\r\nو مراتب خشوع به حسب مراتب ادراك عظمت و جلال و حسن و جمال است . و چون امثال ماها با اين حال از نور مشاهدات محروميم ، ناچار بايد در صدد تحصيل خشوع از طريق علم يا ايمان بر آييم . قال تعالى : قَدْ افْلَحَ الْمُؤْمِنوُنَ الَّذين هُمْ في صَلاتِهِمْ خاشِعُون . 23 : 1 - 2 ( 1 )  خشوع در نماز را از حدود و علائم ايمان قرار داده ، پس ، هر كس در نماز خاشع نباشد ، به حسب فرمودهء ذات مقدّس حق از زمرهء اهل ايمان خارج است . و نمازهاى ماها كه مشفوع با خشوع نيست از نقصان ايمان يا فقدان آن است . و چون اعتقاد و علم غير از ايمان است ، از اين جهت اين علمى كه به حق و اسماء و صفات او و ساير معارف الهيّه در ما پيدا مىشود غير از ايمان است . شيطان به شهادت ذات مقدّس حق علم به مبدأ و معاد دارد ، مع ذلك كافر است - خَلَقْتَنى مِنْ نارٍ وَخَلَقْتَه مِنْ طِين 7 : 12 ( 2 )  گويد ، پس حق تعالى و خالقيّت او را مقرّ است ، انْظِرْنى الى يَوْمِ يُبْعَثوُن 7 : 14 ( 3 )  گويد ، پس معاد را معتقد است ، علم به كتب و رسل و ملائكه دارد ، با اين وصف خداوند او را كافر خطاب كرده و از زمرهء مؤمنين خارج فرموده .\r\nپس ، اهل علم و ايمان از هم ممتازند : هر اهل علمى اهل ايمان نيست .\r\nپس ، بايد پس از سلوك علمى خود را در سلك مؤمنين داخل كند و عظمت و جلال و بهاء و جمال حق جلت عظمته را به قلب برساند تا قلب خاشع شود ، و الا مجرد علم خشوع نمىآورد ، چنانچه مىبينيد در خودتان كه با اعتقاد به مبدأ و معاد و اعتقاد به عظمت و جلال حقّ قلب شما خاشع نيست .\r\nو اما قول خداى تعالى : الَمْ يَانِ لِلَّذينَ آمَنوُا انْ تَخْشَعَ قُلوُبُهُمْ لِذِكْرِ الله وَما\r\n","description":"","footnote":" ( 1 ) - « همانا رستگار شدند مؤمنانى كه در نمازشان خاشعاند . » ( مؤمنون - 1 و 2 ) .  ( 2 ) - « مرا از آتش و او را از گل آفريده اى . » ( اعراف - 12 ) .  ( 3 ) - « مرا تا روزى كه بر انگيخته شوند مهلت ده . » ( اعراف - 14 ) . ","page_name":" 14 ","page_number":32},
  {"content":"\r\nنَزَلَ مِنَ الْحَق 57 : 16 ( 1 )  شايد ايمان صورى ، كه همان اعتقاد بما جاء به النّبيّ صلَّى اللَّه عليه است ، مقصود باشد ، و الا ايمان حقيقى ملازم با يك مرتبه از خشوع است ، يا آن كه خشوع در آيهء شريفه خشوع به مراتب كامله باشد ، چنانچه عالم را گاهى اطلاق كنند بر كسى كه از حدّ علم به حدّ ايمان رسيده باشد ، و محتمل است در آيهء شريفهء انَّما يَخْشَى الله مِنْ عِبادِه الْعُلَماء 35 : 28 ( 2 )  اشاره به آنها باشد . و در لسان كتاب و سنّت علم و ايمان و اسلام به مراتب مختلفه اطلاق شده و بيان آنها از وظيفهء اين اوراق خارج است .\r\nبالجمله ، سالك طريق آخرت - خصوصا با قدم معراج صلوتى - لازم است قلب خود را با نور علم و ايمان خاشع كند و اين رقيقهء الهيّه و بارقهء رحمانيّه را در قلب هر اندازه ممكن است متمكَّن نمايد بلكه بتواند در تمام نماز حفظ اين حالت را بنمايد . و حالت تمكَّن و استقرار در اوّل امر گرچه براى امثال ماها قدرى صعب و مشكل است ولى با قدرى ممارست و ارتياض قلب امرى است بسى ممكن .\r\nعزيزم ، تحصيل كمال و زاد آخرت طلب و جدّيّت مىخواهد و هر چه مطلوب بزرگتر باشد جدّيّت در راه آن سزاوارتر است ، البتّه معراج قرب الهى و مقام تقرّب جوار ربّ العزة با اين حال سستى و فتور و سهل انگارى دست ندهد ، مردانه بايد قيام كرد تا به مطلوب رسيد . شما كه ايمان به آخرت داريد و آن نشئه را نسبت به اين نشئه طرف قياس نمىدانيد ، چه در جانب سعادت و كمال يا در جانب شقاوت و و بال ، چه كه آن نشئه عالم ابدى دائمى است كه موت و فنا ناپذير است ، سعيدش در راحت و عزّت و نعمت هميشه ايست آن هم راحتى كه در اين عالم شبيه ندارد ، عزّت و سلطنتى الهى كه در اين نشئه نظير ندارد ، نعمتهايى كه در متخيّلهء كسى خطور ننموده است ، و همينطور در جانب شقاوت آن كه عذاب و نقمت و وبالش در اين عالم نظير و مثل ندارد ، و\r\n","description":"","footnote":" ( 1 ) - « آيا مؤمنان را آن زمان فرا نرسيده است كه دلهايشان براى ياد خدا و آنچه از حق نازل گشته خاشع گردد . » ( حديد - 16 ) .  ( 2 ) - « همانا از ميان بندگان خدا ، دانشمندان از خداوند بيم و خشيت دارند . » ( فاطر - 28 ) . ","page_name":" 15 ","page_number":33},
  {"content":"\r\nراه وصول به سعادت اطاعت ربّ العزّة است ، و در بين اطاعات و عبادات هيچ يك به مرتبهء اين نماز كه معجونى است جامع الهى كه متكفّل سعادت بشر است و قبولى آن موجب قبولى جميع اعمال است نمىباشد ، پس بايد در طلب آن جدّيّت تامّ نماييد و از كوشش مضايقه نكنيد و در راه آن تحمّل مشاقّ نماييد ، با آنكه مشقّت هم ندارد بلكه اگر چندى مواظبت كنيد و انس قلبى حاصل شود ، در همين عالم از مناجات با حق لذّتها مىبريد كه با هيچ يك از لذّات اين عالم طرف نسبت نيست ، چنانچه از مطالعهء احوال اهل مناجات با حق اين مطلب روشن شود .\r\nبالجمله ، خلاصهء مذاكرهء ما در اين فصل آن است كه پس از آن كه عظمت و جمال و جلال حق را انسان به برهان يا بيان انبياء عليهم السلام فهميد ، قلب را متذكَّر آن بايد نمود ، و كم كم با تذكَّر و توجّه قلبى و مداومت به ذكر عظمت و جلال حقّ خشوع را در قلب وارد بايد نمود تا نتيجهء مطلوبه حاصل آيد . و در هر حال سالك نبايد قناعت كند به آن مقامى كه دارد ، كه هر مقام براى امثال ماها حاصل شود در بازار اهل معرفت به پشيزى نيرزد و در سوق اصحاب قلوب با خردلى مقابله نكند . سالك بايد در جميع حالات متذكَّر نقص و معايب خود باشد شايد راهى به سعادت از اين طريق باز شود .\r\nو الحمد للَّه .\r\n\r\nفصل چهارم و از آداب مهمّهء قلبيّهء عبادات ، خصوصا عبادات ذكريّه ، طمأنينه است .\r\nو آن غير از طمأنينه ايست كه فقهاء رضوان اللَّه عليهم در خصوص نماز اعتبار كرده‌اند . و آن عبارت است از آن كه شخص سالك عبادت را از روى سكونت قلب و اطمينان خاطر بجا آورد ، زيرا كه اگر عبادت را با حال اضطراب قلب و تزلزل بجا آورد ، قلب از آن عبادت منفعل نشود و آثارى از\r\n","description":"","footnote":"","page_name":" 16 ","page_number":34},
  {"content":"\r\nعبادت در ملكوت قلب حاصل نشود و حقيقت عبادت صورت باطنيّهء قلب نگردد .\r\nو يكى از نكات تكرار عبادات و تكثار اذكار و اوراد آن است كه قلب را از آنها تأثيرى حاصل آيد و انفعالى رخ دهد تا كم كم حقيقت ذكر و عبادت تشكيل باطن ذات سالك را دهد و قلبش با روح عبادت متّحد گردد . و تا قلب را اطمينان و سكونت و طمأنينه و وقار نبود ، اذكار و نسك را در آن تأثيرى نيست و از حدّ ظاهر و ملك بدن به ملكوت و باطن نفس سرايت ننمايد و حظوظ قلبى از حقيقت عبادت ادا نشود ، و اين خود از مطالب واضحه است كه محتاج به بيان نيست و با اندك تأمّل معلوم شود . و اگر عبادتى چنين باشد كه قلب را از آن به هيچ وجه خبرى نبود و از آن آثارى در باطن پيدا نشود ، در عوالم ديگر محفوظ نماند و از نشئهء ملك به نشئهء ملكوت بالا نرود ، و ممكن است در وقت شدائد مرض موت و سكرات هولناك موت و أهوال و مصيبات پس از موت خداى نخواسته صورت آن بكلَّى از صفحهء قلب محو و نابود شود و انسان با دست خالى در پيشگاه مقدّس حق برود . مثلا اگر كسى ذكر شريف لا إله الا اللَّه ، محمّد رسول اللَّه ( ص ) را با سكونت قلب و اطمينان دل بگويد و قلب را به اين ذكر شريف تعليم دهد ، كم كم زبان قلب گويا شود و زبان ظاهر تابع زبان قلب شود و اوّل قلب ذاكر گردد و پس از آن لسان . و اشاره به اين معنى فرموده جناب صادق عليه السلام به حسب روايت مصباح الشريعة ، قال : فاجعل قلبك قبلة للسانك ، لا تحرّكه الا باشارة القلب و موافقة العقل و رضى الايمان . ( 1 ) \r\nدر اوّل امر كه زبان قلب گويا نشده ، سالك راه آخرت بايد آن را تعليم دهد و با طمأنينه و سكونت ذكر را به آن القا كند ، همين كه زبان قلب باز شد ، قلب قبلهء لسان و ساير اعضاء شود ، با ذكر آن همهء مملكت وجود انسانى ذاكر\r\n","description":"","footnote":" ( 1 ) - « قلب خود را قبلهء زبانت قرار بده ، جز با اشارهء قلب و موافقت عقل و رضاى ايمان زبان مجنبان » . . مصباح الشريعة ، باب 5 ( فى الذّكر ) . مستدرك الوسائل « كتاب الصّلوة » ، « أبواب الذكر » ، « باب النّوادر » ، حديث 2 . . ","page_name":" 17 ","page_number":35},
  {"content":"\r\nگردد . و امّا اگر اين ذكر شريف را بى سكونت قلب و طمأنينهء آن و با عجله و اضطراب و اختلال حواسّ گفت ، از آن در قلب اثرى حاصل نشود و از حدّ زبان و گوش حيوانى ظاهرى به باطن و سمع انسانى نرسد و حقيقت آن در باطن قلب محقّق نشود و صورت كماليّهء قلب نگردد كه ممكن الزّوال نباشد .\r\nپس ، اگر أهوال و شدائدى دست دهد ، خصوصا مثل أهوال و سكرات موت و شدائد نزع روح انسانى ، بكلَّى آن ذكر را فراموش كند و از صفحهء دل آن ذكر شريف محو شود ، بلكه اسم حق تعالى و رسول ختمى ( ص ) و دين شريف اسلام و كتاب مقدّس الهى و ائمّهء هدى ( ع ) و ساير معارف را كه به قلب نرسانده فراموش كند و در وقت سؤال قبر جوابى نتواند دهد ، تلقين را نيز به حال او فايده اى نباشد ، زيرا كه در خود از حقيقت ربوبيّت و رسالت و ديگر معارف اثرى نمىبيند ، و آنچه به لقلقهء لسان گفته بود و در قلب صورت نگرفته بود از خاطرش محو شود و او را نصيبى از شهادت به ربوبيّت و رسالت و ديگر معارف نخواهد بود .\r\nو در حديث است كه يك طايفه از امّت رسول اكرم صلَّى اللَّه عليه و آله و سلم را كه وارد جهنّم مىكنند ، از هيبت مالك جهنّم اسم پيغمبر را فراموش مىكنند ، با آنكه در همان حديث است كه آنها اهل ايمان هستند و قلوب آنها و صورتهاى آنها از نور ايمان درخشان و متلألى است . ( 1 )  جناب محدّث عظيم الشّأن مجلسى رحمه اللَّه در مرآت العقول در شرح حديث شريف كنت سمعه و بصره فرمايد : « كسى كه چشم و گوش و ديگر اعضاى خود را در راه اطاعت حق تعالى صرف نكند ، داراى چشم و گوش روحانى نشود و اين چشم و گوش ملكى جسمانى در آن عالم نرود و در عالم قبر و قيامت بى گوش و چشم باشد ، و ميزان سؤال و جواب قبر آن اعضاء روحانى است . » انتهى حاصل ترجمته . ( 2 )  .\r\n","description":"","footnote":" ( 1 ) - علم اليقين . ج 2 ، ص 1039 . .  ( 2 ) - مرآة العقول ، ج 10 ، ص 392 . . ","page_name":" 18 ","page_number":36},
  {"content":"\r\nبالجمله ، احاديث شريفه دربارهء اين نحو از طمأنينه و آثار آن بسيار است . و قرآن شريف أمر به ترتيل قرآن فرموده و در احاديث شريفه است كه « كسى كه نسيان كند سوره اى از قرآن را ، متمثّل شود آن سوره در بهشت براى او در صورتى كه به آن خوبى صورتى نيست . پس وقتى آن را مىبيند ، مىگويد به آن كه تو چه هستى چقدر نيكوئى كاش تو از من بودى . جواب مىدهد : آيا تو مرا نمىشناسى ؟ من فلان سوره هستم ، اگر مرا فراموش نكرده بودى تو را به اين درجهء رفيعه مىرساندم . » ( 1 )  و در حديث است كه « كسى كه قرآن را در جوانى بخواند ، قرآن با گوشت و خونش مختلط شود . » ( 2 )  و نكتهء آن آن است كه در جوانى اشتغال قلب و كدورت آن كمتر است ، از اين جهت قلب از آن بيشتر و زودتر متأثر شود و اثر آن نيز بيشتر باقى ماند .\r\nو در اين باب احاديث بسيارى است كه ما در باب « قرائت » يادى از آنها مىكنيم ان شاء اللَّه . و در حديث شريف است كه « هيچ چيز پيش خداى تعالى محبوبتر نيست از عملى كه مداومت بر آن شود گرچه آن عمل كم باشد . » ( 3 )  و شايد نكتهء بزرگ آن آن باشد كه عمل صورت باطنيّه قلب شود ، چنانچه ذكر شد .\r\n\r\nفصل پنجم در بيان محافظت عبادت از تصرف شيطان است\r\nيكى از مهمّات آداب قلبيّهء نماز و ساير عبادات كه از امّهات آداب قلبيّه است و قيام به آن از عظائم امور و مشكلات دقايق است ، محافظت آن است\r\n","description":"","footnote":" ( 1 ) - اصول كافى ، ج 4 ، ص 410 ، « كتاب فضل القرآن » ، « باب من حفظ القرآن ثم نسيه » ، حديث 2 . .  ( 2 ) - اصول كافى ، ج 4 ، ص 405 ، « كتاب فضل القرآن » ، « باب فضل حامل القرآن » ، حديث 4 . .  ( 3 ) - اصول كافى ، ج 3 ، ص 137 ، « كتاب الايمان و الكفر » ، « باب الاقتصاد في العبادة » ، حديث 2 . . ","page_name":" 19 ","page_number":37},
  {"content":"\r\nاز تصرّفات شيطانى ، و شايد آيهء شريفه كه فرمايد در وصف مؤمنين : الَّذينَ هُمْ عَلى صَلَواتِهِمْ يُحافِظُون 23 : 9 ( 1 )  اشاره به جميع مراتب حفظ باشد كه يكى از آن مراتب ، بلكه اهمّ مراتب آن ، حفظ از تصرّف شيطان است .\r\nو تفصيل اين اجمال آن است كه پيش اصحاب معرفت و ارباب قلوب واضح است كه چنانچه ابدان را غذائى است جسمانى كه بدان تغذّى كنند و بايد آن غذا مناسب حال و موافق نشئهء آنها باشد تا بدان تربيت جسمانى و نموّ نباتى دست دهد ، همينطور قلوب و ارواح را غذائى است كه هر يك به فرا خور حال و مناسب نشئهء آنها بايد باشد كه بدن تربيت شوند و تغذّى نمايند و نموّ معنوى و ترقّى باطنى حاصل آيد . و غذاى مناسب با نشئهء ارواح معارف الهيّه از مبدا مبادى وجود تا منتهى النهايهء نظام هستى است ، چنانچه در تعريف فلسفه اعاظم ارباب صناعت فرمودند : هي صيرورة الانسان عالما عقليّا مضاهيا للعالم العينىّ في صورته و كماله . ( 2 )  و اين اشاره است به همين تغذّى معنوى ، چنانچه تغذّى قلوب از فضايل نفسانيّه و مناسك الهيّه است .\r\nو بايد دانست كه هر يك از اين غذاها اگر از تصرّف شيطان خالص باشد و با دست ولايت مآبى رسول ختمى و ولىّ اللَّه اعظم صلوات اللَّه عليهما و آلهما فراهم آمده باشد ، روح و قلب از آن تغذّى كنند و به كمال لايق انسانيّت و معراج قرب إلى اللَّه نائل شوند . و خلوص از تصرّف شيطان ، كه مقدّمهء اخلاص است ، به حقيقت حاصل نشود مگر آن كه سالك در سلوكش خدا خواه شود و خودخواهى و خود پرستى را ، كه منشأ تمام مفاسد و امّ الأمراض باطن است ، زير پا نهد ، و اين به تمام معنى در غير انسان كامل و به تبع او در خلَّص أولياء عليهم السلام در ديگر اشخاص ميسور نيست . ولى سالك نبايد مأيوس از الطاف باطنهء حق باشد كه يأس از روح اللَّه سر آمد همه سرديها و\r\n","description":"","footnote":" ( 1 ) - « آنان كه بر نمازهايشان محافظت دارند . » ( معارج - 34 ، مؤمنون - 9 ) .  ( 2 ) - « فلسفه گشتن انسان است به قالب جهانى عقلى ( چنان كه در صورت و كمال ) همانند جهان خارج گردد » . . ملا صدرا و اتباع او اين عبارت را در تعريف فلسفه آورده‌اند و قيد « فى صورة و كماله » را برخى بر آن افزوده‌اند . . ","page_name":" 20 ","page_number":38},
  {"content":"\r\nسستيها است و از اعظم كبائر است ، و آنچه از براى صنف رعايا نيز ممكن است قرّة العين اهل معرفت است .\r\nپس ، بر سالك طريق آخرت لازم و حتم است كه با هر جدّيّتى هست معارف و مناسك خود را از تصرّف شيطان و نفس امّاره تخليص كند و با كمال دقّت و تفتيش در حركات و سكنات و طلب و مطلوب خود غور كند و غايت سير و تحصيل و مبادى حركات باطنيّه و تغذّيات روحيّه را به دست آورد و از حيله هاى نفس و شيطان غفلت نكند و از دامهاى نفس امّاره و ابليس غافل نشود ، و در جميع حركات و افعال سوء ظنّ كامل به خود داشته باشد و هيچ گاه آن را سر خود و رها نكند ، چه بسا باشد كه با اندك مسامحه اى انسان را مغلوب كند و به زمين زند و سوق به هلاكت و فنا دهد ، زيرا كه اگر غذاهاى روحانى از تصرّف شيطان خالص نباشد و دست او در فراهم آمدن آنها دخيل باشد ، علاوه بر آنكه ارواح و قلوب با آنها تربيت نشوند و به كمال لايق خود نرسند ، نقصان فاحش براى آنها دست دهد و شايد صاحب خود را در سلك شياطين يا بهائم و سباع منسلك نمايد و آنچه كه مايهء سعادت و رأس المال كمال انسانيّت و وصول به مدارج عاليه است نتيجهء منعكسه دهد و انسان را به هاويهء مظلمهء شقاوت سوق دهد ، چنانچه در بعض اهل عرفان اصطلاحى ديديم اشخاصى را كه اين اصطلاحات و غور در آن آنها را به ضلالت منتهى نموده و قلوب آنها را منكوس و باطن آنها را ظلمانى نموده و ممارست در معارف موجب قوّت انانيّت و انّيّت آنها شده و دعاوى ناشايسته و شطحيّات ناهنجار از آنها صادر گرديده . و نيز در ارباب رياضات و سلوك اشخاصى هستند كه رياضت و اشتغال آنها به تصفيهء نفس قلوب آنها را منكدرتر و باطن آنها را ظلمانىتر نموده . و اينها از آن است كه بر سلوك معنوى الهى و مهاجرت الهى اللَّه محافظت ننمودند و سلوك علمى و ارتياضى آنها با تصرّف شيطان و نفس به سوى شيطان و نفس بوده . و همينطور در طلاب علوم نقليّهء شرعيّه اشخاصى را ديديم كه علم در آنها تأثير سوء بخشيده و بر مفاسد اخلاقى آنها افزوده ، و علم كه موجب فلاح و رستگارى آنها بايد باشد باعث هلاكت آنها شده و آنها\r\n","description":"","footnote":"","page_name":" 21 ","page_number":39},
  {"content":"\r\nرا به جهل و ممارات و استطاله و ختل كشانده . و همينطور در بين اهل عبادت و مناسك و مواظبين به آداب و سنن كسانى هستند كه عبادت و نسك ، كه سرمايهء اصلاح احوال و نفوس است ، قلوب آنها را كدر و ظلمانى نموده و آنها را به عجب و خودبينى و كبر و تدلَّل و تغمّز و سوء خلق و سوء ظنّ به بندگان خدا وادار نموده . و اينها نيز از عدم مواظبت بر اين معاجين الهيّه است .\r\nالبته معجونى كه با دست ديو پليد و تصرّف نفس سركش فراهم آمد ، جز خلق شيطانى از آن زاييده نشود ، و چون قلب در هر حال از آنها تغذّى مىنمايد و آنها صورت باطنيّهء نفس شوند ، پس بعد از چندى مداومت انسان يكى از وليده هاى شيطان شود كه با دست تربيت و در تحت تصرّف او نشو و نما نموده ، و چون چشم ملكى بسته شود و چشم ملكوتى باز گردد خود را يكى از شياطين مىبيند و در آن حال جز خسران نتيجه اى نبرد و حسرتها و افسوسها به حالش سودى نبخشد .\r\nپس ، سالك طريق آخرت در هر رشته از رشته هاى دينى و طريقه اى از طريقه هاى الهى هست اوّلا بايد با كمال مواظبت و دقّت ، چون طبيبى با محبت و پرستارى پر شفقت ، از حال خود مواظبت نمايد و عيوب سير و سلوك خود را تفتيش و مداقّه كند . و ثانيا در خلال آن از پناه بردن به ذات مقدّس حقّ جلّ و علا در خلوات و تضرّع و زارى به درگاه اقدس ذو الجلال غفلت نورزد .\r\nخداوندا ، تو خود حال ضعيف و بيچارگى ما را آگاهى ، مىدانى كه ما بى دستگيرى ذات مقدّس تو از دست دشمنى به اين قوّت و قدرت كه طمع به انبياء عظام و كمّل اولياء و الا مقام بسته راه گريزى نداريم و اگر بارقهء لطف و رحمت تو نباشد ، ما را اين دشمن قوى پنجه به خاك هلاكت افكند و به تيه ظلمت و شقاوت گرفتار كند . تو را به خاصان درگاهت و محرمان بارگاهت قسم مىدهم كه از ما متحيّران وادى ضلالت و افتادگان بيابان غوايت دستگيرى فرما و قلوب ما را از غلّ و غشّ و شرك و شكّ پاك فرما ، انّك ولىّ الهداية .\r\n","description":"","footnote":"","page_name":" 22 ","page_number":40},
  {"content":"\r\n\r\nفصل ششم در بيان نشاط و بهجت است\r\nو ديگر از آداب قلبيّهء نماز ، و ساير عبادات ، كه موجب نتايج نيكويى است ، بلكه باعث فتح بعضى از ابواب و كشف بعضى از اسرار عبادات است ، آن است كه سالك جدّيّت كند كه عبادت را از روى نشاط و بهجت قلب و فرح و انبساط خاطر بجا آورد و از كسالت و ادبار نفس در وقت عبادت احتراز شديد كند . پس ، وقتى را كه براى عبادت انتخاب مىكند وقتى باشد كه نفس را به عبادت اقبال است و داراى نشاط و تازگى است و خستگى و فتور ندارد ، زيرا كه اگر نفس را در اوقات كسالت و خستگى وادار به عبادت كند ممكن است آثار بدى به آن مترتّب شود كه از جملهء آنها آن است كه انسان از عبادت منضجر شود و تكلَّف و تعسّف آن زياد گردد و كم كم باعث تنفّر طباع نفوس شود . و اين علاوه بر آن كه ممكن است انسان را بكلَّى از ذكر حق منصرف كند و روح را از مقام عبوديّت كه منشأ همهء سعادات است برنجاند ، از چنين عبادتى نورانيّت قلبيّه حاصل نگردد و باطن نفس از آن منفعل نگردد و صورت عبوديّت صورت باطن قلب نشود . و پيش از اين ذكر شد كه مطلوب در عبادات آن است كه باطن نفس صورت عبوديّت شود .\r\nو اكنون چنين گوييم كه يكى از اسرار و نتايج عبادات و رياضات آن است كه ارادهء نفس در ملك بدن نافذ گردد و مملكت يكسره در تحت كبرياء نفس منقهر و مضمحلّ گردد و قواى منبثّه و جنود منتشرهء در ملك بدن از عصيان و سركشى و انانيّت و خود سرى باز مانند و تسليم ملكوت باطن قلب شوند ، بلكه كم كم تمام قوا فانى شوند در ملكوت ، و امر ملكوت در ملك جارى و نافذ شود و ارادهء نفس قوّت گيرد و زمام مملكت را از دست شيطان و نفس امّاره بگيرد و جنود نفس از ايمان به تسليم و از تسليم به رضا و از رضا به فنا سوق شوند . و در اين حال شمّه اى از اسرار عبادات را نفس دريابد و از تجلَّيات\r\n","description":"","footnote":"","page_name":" 23 ","page_number":41},
  {"content":"\r\nفعليّه شمّه اى حاصل گردد . و آنچه ذكر شد تحقّق پيدا نكند مگر آن كه عبادات از روى نشاط و بهجت بجا آورده شود و از تكلَّف و تعسّف و كسالت بكلَّى احتراز شود تا حال محبّت و عشق به ذكر حق و مقام عبوديّت رخ دهد و انس و تمكَّن حاصل آيد . و انس به حقّ و ذكر او از اعظم مهمّاتى است كه اهل معرفت را به آن عنايت شديد است و اصحاب سير و سلوك براى آن تنافس كنند . و چنانچه اطبّا را عقيده آن است كه اگر غذا را از روى سرور و بهجت ميل كنند زودتر هضم شود ، همينطور طبّ روحانى اقتضا مىكند كه اگر انسان غذاهاى روحانى را از روى بهجت و اشتياق تناول كند و از كسالت و تكلَّف احتراز كند ، آثار آن در قلب زودتر واقع شود و باطن قلب با آن زودتر تصفيه شود .\r\nو اشاره به اين ادب در كتاب كريم الهى و صحيفهء قويم ربوبى شده است آن جا كه در تكذيب كفّار و منافقين فرمايد : لا يَأْتُونَ الصَّلوةَ الا وَهُمْ كُسالى وَلا يُنْفِقُونَ الا وَهُمْ كارِهُون 9 : 54 ( 1 )  و آيهء شريفهء لا تَقْرَبُوا الصَّلوةَ وَانْتُمْ سُكارى 4 : 43 ( 2 )  در حديثى به كسالت تفسير شده . و در روايات اشاره به اين ادب نموده‌اند و ما به ذكر بعضى از آن اين اوراق را مفتخر مىنماييم :\r\nمحمّد بن يعقوب باسناده عن أبي عبد اللَّه عليه السلام قال : لا تكرهوا الى انفسكم العبادة . ( 3 )  .\r\nو عن أبي عبد اللَّه ( ع ) قال : قال رسول اللَّه صلَّى اللَّه عليه و آله : يا علىّ ، انّ هذا الدّين متين ، فاوغل فيه برفق و لا تبغّض إلى نفسك عبادة ربّك . ( 4 ) \r\n","description":"","footnote":" ( 1 ) - « نماز نمىگزارند جز در حال ملال و كسالت ، و انفاق نمىكنند مگر به كراهت و ناخوشايندى » . . ( توبه - 54 ) .  ( 2 ) - « در حال مستى به نماز نزديك مشويد . » ( نساء - 43 ) .  ( 3 ) - « خود را به اكراه به عبادت وادار مسازيد . » اصول كافى ، ج 3 ، ص 129 ، « كتاب الايمان و الكفر » ، « باب استواء العمل و المداومة عليه » ، حديث 3 . .  ( 4 ) - « اى على ، اين دين متين و استوار است ، با رفق و مدارا در آن گام نه و پرستش پروردگارت را مبغوض خود مكن . » اصول كافى ، ج 3 ، ص 138 ، « كتاب الايمان و الكفر » ، « باب الاقتصاد في العبادة » ، حديث 6 . . ","page_name":" 24 ","page_number":42},
  {"content":"\r\nو در حديث است از حضرت عسكرى سلام اللَّه عليه : اذا نشطت القلوب فاودعوها ، و اذا نفرت فودّعوها . ( 1 ) \r\nو اين دستور جامعى است كه فرموده‌اند كه در هنگام نشاط و بهجت قلوب وديعه به آنها بسپاريد ، و در وقت نفار و گريز آنها را راحت بگذاريد ، پس در كسب معارف و علوم نيز اين ادب را بايد منظور داشت و قلوب را با كراهت و تنفر وادار به كسب نكرد .\r\nو از اين احاديث و احاديث ديگر استفادهء ادب ديگر شود كه آن نيز از مهمّات باب رياضت است . و آن عبارت از « مراعات » است . و آن ، چنان است كه سالك در هر مرتبه كه هست ، چه در رياضات و مجاهدات علميّه يا نفسانيّه يا عمليّه ، مراعات حال خود را بكند و با رفق و مدارا با نفس رفتار نمايد و زايد بر طاقت و حالت خود تحميل آن نكند ، خصوصا براى جوانها و تازه كارها اين مطلب از مهمّات است كه ممكن است اگر جوانها با رفق و مدارا با نفس رفتار نكنند و حظوظ طبيعت را به اندازهء احتياج آن از طرق محلَّله ادا نكنند ، گرفتار خطر عظيمى شوند كه جبران آن را نتوانند كرد ، و آن خطر آن است كه گاه نفس به واسطهء سخت گيرى فوق العاده و عنان گيرى بىاندازه عنان گسيخته شود و زمام اختيار را از دست بگيرد و اقتضاءات طبيعت كه متراكم شد و آتش تيز شهوت كه در تحت فشار بى اندازهء رياضت واقع شود ، ناچار محترق شود و مملكت را بسوزاند . و اگر خداى نخواسته سالكى عنان گسيخته شود يا زاهدى بى اختيار شود ، چنان در پرتگاه افتد كه روى نجات را هرگز نبيند و به طريق سعادت و رستگارى هيچ گاه عود نكند .\r\nپس ، سالك چون طبيب حاذقى بايد نبض خود را در ايّام سلوك بگيرد و از روى اقتضاءات احوال و ايّام سلوك با نفس رفتار كند ، و در ايّام اشتعال شهوت كه غرور جوانى است طبيعت را بكلَّى منع از حظوظش ننمايد و با\r\n","description":"","footnote":" ( 1 ) - هنگامى كه قلوب نشاط و بهجت دارند به آنها امانت بسپاريد ، و وقتى كه گريزاناند آنها را واگذاريد » . . بحار الانوار ، ج 75 ، ص 377 ، « كتاب الرّوضه » ، باب 29 ، حديث 3 . . ","page_name":" 25 ","page_number":43},
  {"content":"\r\nطرق مشروعه آتش شهوت را فرو نشاند كه فرو نشاندن شهوت به طريق امر الهى اعانت كامل در سلوك راه حق كند . پس ، نكاح و زواج كند كه از سنن بزرگ الهى است كه علاوه بر آن كه مبدأ بقاء نوع انسانى است در سلوك راه آخرت نيز مدخليّت بسزا دارد . و از اين جهت رسول خدا صلَّى اللَّه عليه و آله فرمودند : « كسى كه تزويج كند ، نصف دينش را احراز نموده . » ( 1 )  و در حديث ديگر است كه « كسى كه دوست دارد ملاقات كند خدا را پاك و پاكيزه ، ملاقات كند او را با زوجه . » ( 2 )  و از رسول اكرم نيز منقول است كه « اكثر اهل آتش عزبها هستند . » ( 3 )  و در حديث است كه حضرت امير مؤمنان سلام اللَّه عليه فرمودند : « جماعتى از اصحاب بر خود حرام كردند زنها را و افطار در روز و خواب در شب را . امّ سلمه خبر داد به حضرت رسول اكرم . آن سرور تشريف آوردند نزد آنها فرمودند : آيا شما اعراض مىكنيد از زنها ؟ همانا من نزد زنها مىروم و روز تناول مىكنم و شب خواب مىروم ، و كسى كه از سنّت من اعراض كند از من نيست و خداى تعالى فرو فرستاد : لا تُحَرِّمُوا طَيِّباتِ ما احَلَّ الله لَكُمْ وَلا تَعْتَدُوا انَّ الله لا يُحِبُّ الْمُعْتَدينَ ، وَكُلُوا مِمّا رَزَقَكُمُ الله حَلالا طَيِّبا وَاتَّقُوا الله الَّذى انْتُمْ بِه مُؤمِنُون . 5 : 87 - 88 ( 4 )  بالجمله ، بر سالك راه آخرت « مراعات » احوال ادبار و اقبال نفس لازم است ، و چنانچه از حظوظ نبايد مطلقا جلوگيرى كند كه منشأ مفاسد عظيم است ، نبايد در سلوك از جهت عبادات و رياضات عمليّه به نفس سخت گيرى كند و آن را در تحت فشار قرار دهد ، خصوصا در ايّام جوانى و ابتدا سلوك كه\r\n","description":"","footnote":" ( 1 ) - بحار الانوار ، ج 100 ، ص 220 ، « كتاب العقود و الايقاعات » ، « أبواب النّكاح » ، باب 1 ، حديث 14 . به نقل از امالى شيخ طوسى ، ج 2 ، ص 132 . .  ( 2 ) - منبع سابق ، حديث 18 و 35 . به نقل از روضة الواعظين ، ص 373 . و نوادر راوندى ، ص 12 . .  ( 3 ) - وسائل الشيعة ، ص 15 ، « كتاب النكاح » ، باب 2 ، حديث 6 . .  ( 4 ) - « آنچه را كه خدا بر شما حلال فرموده حرام مكنيد و ستم مكنيد كه خدا ستمكاران را دوست نمىدارد . و بخوريد از آنچه خدا روزى شما كرده حلال و پاكيزه و از خدا بپرهيزيد ، خدايى كه شما به او ايمان آورده‌ايد . » ( مائده - 87 ) منبع پيشين ، حديث 8 . . ","page_name":" 26 ","page_number":44},
  {"content":"\r\nآن نيز منشأ انضجار و تنفّر نفس شود و گاه شود كه انسان را از ذكر حقّ منصرف كند .\r\nو در احاديث شريفه اشاره به اين معنى بسيار است ، چنانچه در كافى شريف است كه حضرت صادق فرمودند : « من در ايّام جوانى جدّيّت و اجتهاد در عبادت نمودم ، پدرم به من فرمود : اى فرزند كمتر از اين عمل كن ، زيرا كه خداى عزّ و جلّ وقتى كه دوست داشته باشد بنده اى را ، راضى شود از او به كم . » ( 1 )  و قريب به اين مضمون در حديث ديگر است . ( 2 )  و نيز در روايت كافى است كه حضرت أبي جعفر از حضرت رسول اكرم صلَّى اللَّه عليه و آله و سلم حديث كند كه فرمود : « همانا اين دين محكم است ، داخل آن شويد با رفق و مدارا ، و عبادت خدا را مبغوض بندگان خدا نكنيد تا مثل سوار مفرطى باشيد كه نه سفر را قطع مىكند و نه پشت به مركوب خود باقى مىگذارد . » ( 3 )  و در حديث ديگر است كه « عبادت پروردگار را مبغوض نفس خود مكن . » ( 4 )  بالجمله ، ميزان در باب « مراعات » آن است كه انسان ملتفت احوال نفس باشد و با آن به مناسبت قوّت و ضعف آن سلوك كند ، چنانچه اگر نفس در عبادات و رياضات قوى است و تاب مقاومت دارد ، در عبادت كوشش و جدّيّت كند . و اشخاصى كه ايّام غرور جوانى را طىّ كرده‌اند و آتش شهوات آنها تا اندازه اى فرو نشسته است ، مناسب است قدرى رياضات نفسانيّه را بيشتر كنند و با جدّيّت و كوشش مردانه وارد سلوك و رياضت شوند ، و هر چه نفس را به رياضات عادت دادند فتح باب ديگر براى او كنند تا آن كه كم كم نفس بر قواى طبيعت چيره شود و قواى طبيعيّه مسخّر در تحت كبرياى نفس گردند . و آنچه در احاديث شريفه وارد است كه جدّيّت و كوشش در عبادت\r\n","description":"","footnote":" ( 1 ) - اصول كافى ، ج 3 ، ص 138 ، « كتاب الايمان و الكفر » ، « باب الاقتصاد في العبادة » ، حديث 5 . .  ( 2 ) - منبع پيشين ، حديث 4 . .  ( 3 ) - منبع پيشين حديث 1 . .  ( 4 ) - منبع پيشين ، حديث 2 . . ","page_name":" 27 ","page_number":45},
  {"content":"\r\nكنيد و مدح شده است از اشخاصى كه اجتهاد و كوشش در عبادت و رياضت مىكنند و در عبادات و رياضات ائمهء هدى سلام اللَّه عليهم وارد است ، با اين احاديث شريفه كه اقتصاد در عبادت را مدح فرموده‌اند ، مبنى بر اختلاف اهل سلوك و درجات و احوال نفوس است ، و ميزان كلَّى نشاط و قوّت نفس و نفار و ضعف آن است .\r\n\r\nفصل هفتم در بيان تفهيم است\r\nيكى از آداب قلبيّهء عبادات ، خصوصا عبادات ذكريّه ، « تفهيم » است .\r\nو آن چنان است كه انسان قلب خود را در ابتدا امر چون طفلى پندارد كه زبان باز نكرده و آن را مىخواهد تعليم دهد ، پس ، هر يك از اذكار و اوراد و حقايق و اسرار عبادات را با كمال دقّت و سعى به آن تعليم دهد و در هر مرتبه اى از كمال هست ، آن حقيقتى را كه ادراك نموده به قلب بفهماند . پس ، اگر اهل فهم معانى قرآن و اذكار نيست و از اسرار عبادات بى بهره است ، همان معناى اجمالى را كه قرآن كلام خدا است و اذكار ياد آورى حق است و عبادات اطاعت و فرمانبردارى پروردگار است تعليم قلب كند و به قلب همين معانى اجماليّه را بفهماند . و اگر اهل فهم معانى صوريهء قرآن و اذكار است ، همان معانى صوريّه را ، از قبيل وعد و وعيد و امر و نهى ، و از علم مبدأ و معاد به آن مقدار كه ادراك نموده به قلب تعليم دهد . و اگر كشف حقيقتى از حقايق معارف يا سرّى از اسرار عبادات براى او شده ، همان را با كمال سعى و كوشش به قلب تعليم كند و آن را تفهيم نمايد . و نتيجهء اين تفهيم آن است كه پس از مدّتى مواظبت زبان قلب گشوده شود و قلب ذاكر و متذكَّر گردد . در اول امر ، قلب متعلَّم بود و زبان معلَّم و به ذكر زبان قلب ذاكر مىشد و قلب تابع زبان بود ، و پس از گشوده شدن زبان قلب عكس گردد : قلب ذاكر گردد و زبان\r\n","description":"","footnote":"","page_name":" 28 ","page_number":46},
  {"content":"\r\nبه ذكر آن ذكر گويد و به تبع آن حركت كند . بلكه گاه شود كه در خواب نيز انسان به تبع ذكر قلبى ذكر لسانى گويد ، زيرا كه ذكر قلبى مختص به حال بيدارى نيست و اگر قلب متذكَّر شود زبان كه تابع آن شده ذكر گويد و از ملكوت قلب به ظاهر سرايت نمايد : قُلْ كُلُّ يَعْمَلُ عَلى شاكِلَتِه 17 : 84 . ( 1 )  بالجمله ، در اوّل امر بايد انسان اين ادب يعنى « تفهيم » را ملحوظ دارد تا زبان قلب كه مطلوب حقيقى است گشوده گردد . و علامت آن كه زبان قلب گشوده شده آن است كه تعب ذكر و زحمت آن مرتفع شود و نشاط و فرح رخ دهد و خستگى و رنج زايل گردد ، چنانچه اگر كسى طفلى را كه زبان باز ننموده بخواهد تعليم دهد ، تا طفل زبان باز ننموده معلم خسته و ملول شود ، همين كه طفل زبان گشود و آن كلمه را كه تعليم او مىكرد ادا كرد ، خستگى معلَّم رفع شود و معلَّم به تبع طفل كلمه را ادا كند بى رنج و تعب . قلب نيز در ابتدا امر طفلى است زبان نگشوده كه آن را بايد تعليم داد و اذكار و اوراد را بايد به زبان آن گذاشت ، و پس از باز شدن زبان آن انسان تابع آن گردد و رنج و تعب تعليم و خستگى ذكر مرتفع گردد . و اين ادب براى كسانى كه مبتدى هستند خيلى لازم است .\r\nو بايد دانست كه يكى از نكات تكرار اذكار و ادعيه و دوام ذكر و عبادت همين است كه زبان قلب گشوده و قلب ذاكر و داعى و عابد گردد و تا اين ادب ملحوظ نشود زبان قلب گشوده نشود .\r\nو در احاديث شريفه اشاره به اين معنى شده است ، چنانچه در كافى شريف از حضرت صادق سلام اللَّه عليه حديث كند كه حضرت امير المؤمنين سلام اللَّه عليه در ضمن بعضى از آداب قرائت فرمودند : و لكن اقرعوا به قلوبكم القاسية ، و لا يكن همّ احدكم آخر السّورة . ( 2 ) \r\nو در حديث كافى است كه حضرت صادق به أبو اسامه فرمود : يا ابا\r\n","description":"","footnote":" ( 1 ) - « بگو هر كس بر سرشت خود عمل مىكند . » ( اسراء - 84 ) .  ( 2 ) - « . . . بلكه با قرآن بر دلهاى سخت خود بكوبيد و بر آن مباشيد كه سوره را به آخر برسانيد . » اصول كافى ، ج 4 ، ص 418 ، « كتاب فضل القرآن » ، « باب ترتيل القرآن بالصّوت الحسن » ، حديث 1 . . ","page_name":" 29 ","page_number":47},
  {"content":"\r\nاسامة ، ادعوا ( ارعوا ) قلوبكم ذكر اللَّه و احذروا النّكت . ( 1 ) \r\nحتى كمّل اولياء عليهم السلام نيز اين ادب را ملحوظ مىداشتند ، چنانچه در حديث است كه حضرت صادق سلام اللَّه عليه را حالتى در نماز دست داد كه افتاد غش كرد ، چون حالت افاقه دست داد ، از سببش سؤال شد . فرمود : ما زلت اردّد هذه الآية على قلبى حتّى سمعتها من المتكلَّم بها فلم يثبت جسمى لمعاينة قدرته . ( 2 )  .\r\nو از جناب أبو ذر رضى اللَّه عنه نقل شده كه قام رسول اللَّه صلَّى اللَّه عليه و آله ليلة يردّد قوله تعالى : انْ تُعَذِّبْهُمْ فَانَّهُمْ عِبادُكَ وَانْ تَغْفِرْ لَهُمْ فَانَّكَ انْتَ الْعَزِيْزُ الْحَكيم 5 : 118 . ( 3 )  بالجمله ، حقيقت ذكر و تذكَّر ذكر قلبى است و ذكر لسانى بدون آن بى مغز و از درجهء اعتبار بكلَّى ساقط است . چنانچه در احاديث شريفه به اين معنى بسيار اشاره شده . رسول اكرم صلَّى اللَّه عليه و آله به أبي ذر فرمود : يا أبا ذر ، ركعتان مقتصدتان في تفكَّر خير من قيام ليله و القلب لاه [ نسخه : ساه 
  ] ( 4 ) \r\nو هم از رسول اكرم صلَّى اللَّه عليه و آله منقول است كه « خداى تعالى نظر به صورتهاى شما نمىكند ، بلكه نظر به قلبهاى شما مىكند . » ( 5 ) \r\n","description":"","footnote":" ( 1 ) - « اى ابا أسامه ، خدا را فرا ياد قلبهايتان آوريد و از انديشه هاى غير مرضىّ او ( نكت ) بپرهيزيد . » كافى ( روضه ) ، ج 8 ، ص 167 . بحار الانوار ، ج 67 ، ص 59 ، « كتاب الايمان و الكفر » ، باب 44 ، حديث 38 . از منبع پيشين . .  ( 2 ) - « آن قدر اين آيه را با خود تكرار كردم تا آن را از گويندهء آن شنيدم و اندامم تاب ديدن قدرت او را نياورد » . . المحّجة البيضاء ، ج 1 ، ص 352 ، « كتاب اسرار الصّلوة » ، « باب فضيلة الخشوع و معناه » . .  ( 3 ) - « شبى پيامبر صلَّى اللَّه عليه و آله كه برخاسته مكرّر اين آيه را تلاوت مىفرمود : اگر عذابشان كنى بندگان تو هستند ، و اگر آنها را ببخشى همانا تو عزيز و حكيم هستى . » ( مائده - 118 ) روح المعانى في تفسير القرآن . . . علامه آلوسى ، ج 7 ، ص 70 . به نقل از سنن نسائى و بيهقى . .  ( 4 ) - « اى ابو ذر ، دو ركعت ميانه توأم با انديشه و تفكر بهتر است از زنده داشتن يك شب در حالى كه قلب بازيگر و غافل است . » بحار الانوار ، ج 74 ، ص 82 ، « كتاب الرّوضه » ، « باب مواعظ النبىّ » ، حديث 2 . به نقل از مكارم الاخلاق ، ص 465 . .  ( 5 ) - منبع پيشين ، و بحار الانوار ، ج 67 ، ص 248 . به نقل از جامع الاخبار ، ص 117 . ( با اندكى زيادت ) . ","page_name":" 30 ","page_number":48},
  {"content":"\r\nو در احاديث حضور قلب مىآيد كه نماز به قدر حضور قلب مقبول است و هر چه قلب غفلت داشته باشد به همان اندازه نماز را قبول نمىكنند . و تا اين ادب كه ذكر شد ملحوظ نشود ، ذكر قلبى حاصل نگردد و قلب از سهو و غفلت بيرون نيايد .\r\nو در حديث است كه حضرت صادق عليه السلام فرمود : فاجعل قلبك قبلة للسانك لا تحرّكه الا باشارة القلب . ( 1 ) \r\nو قبله شدن قلب و تبعيّت لسان و ساير اعضاء از آن صورت نگيرد ، مگر با ملحوظ داشتن اين ادب . و اگر اتّفاق افتد حصول اين امور بدون اين ادب ، از نوادر است و انسان نبايد به آن مغرور شود .\r\n\r\nفصل هشتم در بيان حضور قلب است\r\nيكى از مهمّات آداب قلبيّه كه شايد كثيرى از آداب مقدّمهء آن باشد و عبادت را بدون آن روح و روانى نيست و خود مفتاح قفل كمالات و باب الأبواب سعادات است و در احاديث شريفه از كمتر چيزى اين قدر ذكر شده و به كمتر ادبى اين قدر اهمّيّت داده شده ، حضور قلب است . و ما گر چه در رسالهء سرّ الصّلوة ( 2 )  و هم در كتاب اربعين [ 1 
  ] از آن مستوفى ياد نموديم و\r\n\r\n","description":"","footnote":" ( 1 ) - پاورقى 31 . .  ( 2 ) - پاورقى 2 . . \r\n[ 1 
  ] كتاب اربعين ( شرح اربعين حديث ) از آثار جناب مؤلف قدّس سرّه الشريف مىباشد كه نوشتن آن در محرّم 1358 هجرى قمرى به انجام رسيده است . در مقدمهء اين كتاب شريف بعد از حمد و صلوة و دعا آمده است : « و بعد ، اين بندهء بى بضاعت ضعيف مدّتى بود با خود حديث مىكردم كه چهل حديث از احاديث اهل بيت عصمت و طهارت عليهم السلام كه در كتب معتبرهء اصحاب و علماء رضوان اللَّه عليهم ثبت است جمع آورى كرده و هر يك را به مناسبت شرحى كند كه با حال عامّه مناسبتى داشته باشد ، و از اين جهت آن را به زبان فارسى نگاشته كه فارسى زبانان نيز از آن بهره برگيرند ، شايد ان شاء اللَّه مشمول\r\n","page_name":" 31 ","page_number":49},
  {"content":"\r\nدرجات و مراتب آن را بيان نموديم ، لكن در اين جا نيز براى تتميم فائده و تحرّز از حواله ذكرى از آن مىنماييم .\r\nچنانچه سابق بر اين ذكر شد ، عبادات و مناسك و اذكار و اوراد در وقتى نتيجهء كامله دارد كه صورت باطنهء قلب شود و باطن ذات انسان به آن مخمّر گردد و دل انسان صورت عبوديّت به خود گيرد و از خودسرى و سركشى بيرون آيد . و نيز مذكور شد كه از اسرار و فوائد عبادات يكى آن است كه ارادهء نفس قوى شود و نفس بر طبيعت چيره شود و قواى طبيعت مسخّر تحت قدرت و سلطنت نفس گردد و ارادهء نفس ملكوتى در ملك بدن نافذ گردد ، بطورى كه قوا چون ملائكة اللَّه نسبت به حق تعالى شوند كه » عصيان آن نكنند لمحه اى ، و عمل كنند به آنچه فرمان براى آنها صادر مىشود . « ( 1 )  و اكنون گوئيم كه يكى از اسرار عبادات و فوائد مهمّه ، كه همه مقدّمهء آن است ، آن است كه جميع مملكت باطن و ظاهر مسخّر در تحت ارادهء اللَّه و متحرّك بتحريك اللَّه شود و قواى ملكوتيّه و ملكيّهء نفس از جنود اللَّه شوند و همگى نسبت به حق تعالى سمت ملائكة اللَّه را پيدا كنند . و اين خود يكى از مراتب نازلهء فناى قوا و ارادات است در ارادهء حق . و كم كم نتايج بزرگ بر اين مترتّب شود و انسان طبيعى الهى گردد و نفس ارتياض بعبادت اللَّه پيدا كند و جنود ابليس يكسره شكست خورده منقرض شوند و قلب و قواى آن تسليم حق شوند و اسلام به بعض مراتب باطنه در آن بروز كند . و نتيجهء اين تسليم اراده به حق در دار آخرت آن شود كه حق تعالى ارادهء او را در عوالم غيب نافذ فرمايد و او را مثل اعلاى خود قرار دهد ، و چنانچه خود ذات مقدّس هر چه را بخواهد ايجاد كند به مجرّد اراده موجود شود ، ارادهء اين بنده را هم آن طور قرار دهد ،\r\n\r\n","description":"","footnote":" ( 1 ) - معناى آيهء شريفه است كه دربارهء ملائكه مىفرمايد لا يَعْصُونَ الله ما اَمَرَهُمْ وَيَفْعَلُونَ ما يُؤْمَروُن 66 : 6 ( تحريم - 6 ) . \r\nحديث شريف ختمى مرتبت ( ص ) شوم كه فرموده است : من حفظ على امّتى اربعين حديثا ينتفعون بها بعثه اللَّه يوم القيامة فقيها عالما .\r\nتا به حمد اللَّه و حسن توفيقه موفق به شروع آن شدم و از خداى تعالى توفيق اتمام مىطلبم - انّه ولىّ التّوفيق . »\r\n","page_name":" 32 ","page_number":50},
  {"content":"\r\nچنانچه بعضى از اهل معرفت روايت نمودند از رسول اكرم صلَّى اللَّه عليه و آله راجع به اهل بهشت كه ملكى مىآيد پيش آنها ، پس از آن كه اذن ورود مىطلبد وارد مىشود و نامه اى از جناب ربوبيّت به آنها مىدهد بعد از آن كه از خداى تعالى به آنها سلام ابلاغ نمايد . و در آن نامه است براى هر انسانى كه مخاطب به آن است :\r\nمن الحىّ القيّوم الَّذى لا يموت إلى الحىّ القيّوم الَّذى لا يموت . امّا بعد ، فانّى اقول للشّيء كن فيكون ، و قد جعلتك تقول للشّيء كن فيكون . فقال صلى اللَّه عليه و آله : فلا يقول احد من اهل الجنّة للشّيء كن الا و يكون . [ 1 
  ]\r\nو اين سلطنت الهيّه ايست كه به بنده دهند از براى ترك ارادهء خود و ترك سلطنت هواهاى نفسانيّه و اطاعت ابليس و جنود او . و هيچيك از اين نتايج كه ذكر شد حاصل نمىشود مگر با حضور قلب كامل . و اگر قلب در وقت عبادت غافل و ساهى باشد ، عبادت او حقيقت پيدا نكند و شبه لهو و بازى است . و البته چنين عبادتى را در نفس به هيچ وجه تأثيرى نيست و عبادت از صورت و ظاهر به باطن و ملكوت بالا نرود - چنانچه به اين معنى در اخبار اشاره شده - و قواى نفس با چنين عبادتى تسليم نفس نشوند و سلطنت نفس بر آنها بروز نكند و همينطور قواى ظاهره و باطنه تسليم ارادهء اللَّه نگردد و مملكت در تحت كبرياى حق منقهر نشود ، چنانچه پر واضح است . و از اين جهت است كه مىبينيد در ما پس از چهل - پنجاه سال عبادت اثرى حاصل نشده ، بلكه روز به روز بر ظلمت قلب و تعصّى قوا افزوده مىشود و آن به آن اشتياق ما به طبيعت و اطاعت ما از هواهاى نفسانيّه و وساوس شيطانيّه افزون گردد . اينها نيست جز آن كه عبادات ما بى مغز و شرايط باطنه و آداب قلبيّهء آن به عمل نمىآيد ، و الا به نصّ آيهء مباركهء كتاب الهى : « نماز نهى از فحشاء و منكر\r\n\r\n","description":"","footnote":"\r\n[ 1 
  ] » از حىّ قيّومى كه نمىميرد به [ سوى 
  ] حىّ قيّومى كه نمىميرد . اما بعد ، من چون به ( هر ) چيز گويم « باش » ، پس ( موجود ) مىشود ، تو را ( نيز ) چنان قرار دادم كه به ( هر ) چيز بگويى « باش » موجود شود .\r\nآن گاه رسول اللَّه صلَّى اللَّه عليه و آله فرمود : احدى از اهل بهشت به چيزى نمىگويد « باش » مگر آنكه ( موجود ) شود . « علم اليقين ، ج 2 ، ص 1061 . ( با اندكى اختلاف )\r\n","page_name":" 33 ","page_number":51},
  {"content":"\r\nمىنمايد . » ( 1 )  و البته اين نهى صورى ظاهرى نيست ، لا بدّ بايد در دل چراغى روشن شود و در باطن نورى فروزان شود كه انسان را هدايت به عالم غيب كند و زاجر الهى پيدا شود كه انسان را از عصيان و نافرمانى باز دارد .\r\nو ما خود را در زمرهء نمازگزارها محسوب مىداريم و سالهاى سال است اشتغال به اين عبادت بزرگ داريم و در خود چنين نورى نديديم و در باطن چنين زاجر و مانعى براى ما پيدا نشده ، پس واى به حال ما آن روزى كه صور اعمال ما و صحيفهء افعال ما را در آن عالم به دست ما دهند و گويند خود حساب خود را بكش ، ( 2 )  ببين آيا چنين اعمالى قابل قبول درگاه است و آيا چنين نمازى با اين صورت مشوّه ظلمانى مقرّب بساط حضرت كبريائى است ؟ و آيا با اين امانت بزرگ الهى و وصيّت انبياء و اوصياء بايد اينطور سلوك كرد و اينطور دست خيانت شيطان رجيم را ، كه عدوّ اللَّه است ، به آن راه داد ؟ و آيا نمازى كه معراج مؤمن است و قربان متّقين است ( 3 )  چرا بايد شما را از ساحت مقدّس تبعيد و از درگاه قرب الهى دور كند ؟ آن روز آيا جز حسرت و ندامت و بيچارگى و بدبختى و خجلت و شرمسارى چيزى نصيب ما مىشود ؟ حسرت و ندامتى كه در اين عالم شبيه ندارد ، خجلت و شرمسارى كه نظيرش را تصوّر نمىتوانيم كرد . حسرتهاى اين عالم هر چه باشد مشوب به هزار طور اميدها است ، و شرمسارىهاى اينجا سريع الزّوال است ، بخلاف آنجا كه روز بروز حسرت و ندامت است ، چنانچه حق فرمايد : وَانْذِرْهُمْ يَوْمَ الْحَسْرَةِ اذْ قُضِىَ الامْر 19 : 39 . ( 4 )  امر گذشته را نتوان جبران نمود و عمر تلف شده را نتوان برگرداند - يا حَسْرَتا عَلى ما فَرَّطْتُ فِى جَنْبِ اللَّه 39 : 56 . ( 5 ) \r\n","description":"","footnote":" ( 1 ) - « اِنَّ الصَّلوةَ تَنْهى عَنِ الْفَحْشاءِ وَالْمُنْكَر 29 : 45 . ( عنكبوت - 45 ) .  ( 2 ) - اشاره است به آيهء 14 سورهء « اسراء » : اِقْرَءْ كِتابَكَ كَفى بِنَفْسِكَ اليَوْمَ عَلَيْكَ حَسيباً 17 : 14 . .  ( 3 ) - الصّلوة معراج المؤمن اعتقادات ، مرحوم مجلسى ، ص 29 . الصّلوة قربان كلّ تقىّ ( نماز وسيلهء تقرّب هر پرهيزكار است به خدا ) فروع كافى ، ج 3 ، ص 265 ، « كتاب الصّلوة » ، « باب فضل الصّلوة » ، حديث 6 . .  ( 4 ) - « بيمشان ده از روز حسرت - روزى كه كار به آخر رسد . » ( مريم - 39 ) .  ( 5 ) - پاورقى 12 . . ","page_name":" 34 ","page_number":52},
  {"content":"\r\nاى عزيز ، امروز روز مهلت و عمل است ، انبياء آمدند و كتابها آوردند و دعوتها نمودند با اين همه تشريفات و اين همه تحمّل رنج و تعب كه ما را از خواب غفلت بيدار و از سكر طبيعت هشيار كنند و ما را به عالم نور و نشئهء بهجت و سرور رسانند و به حيات ابدى و نعمتهاى سرمدى و لذّتهاى جاويدانى رسانند و از هلاك و شقاوت و نار و ظلمت و حسرت و ندامت رهايى دهند ، تمام اينها براى خود ما بدون اين كه براى آنها نتيجه اى حاصل شود و آن ذوات مقدّسه احتياجى به ايمان و اعمال ما داشته باشند ، با اين وصف در ما به هيچ وجه اثرى نكرد و شيطان مسامع قلب ما را چنان گرفته و سلطنت بر باطن و ظاهر ما همچو پيدا كرده كه هيچ يك از مواعظ آنها را در ما اثرى حاصل نشود ، بلكه هيچ يك از آيات و اخبار به گوش قلب ما نرسد و از ظاهر گوش حيوانى تجاوز نكند .\r\nبالجمله ، اى قارى محترم كه اين اوراق را مطالعه مىكنى ، مثل نويسنده خالى از همهء انوار و تهى دست از همهء اعمال صالحه و گرفتار هواهاى نفسانيّه مباش ، تو به حال خود رحمى كن و از عمر خود نتيجه اى حاصل كن ، دقت در حال انبياء و اولياء كمّل كن و اشتهاهاى كاذب و وعده هاى شيطان را پشت پا زن ، مغرور گول شيطان مباش و فريب نفس امّاره مخور كه تدليس اينها بسيار دقيق است و هر امر باطلى را به صورت حق به انسان تعميه مىكنند و انسان را فريب مىدهند . گاهى به اميد توبه در آخر عمر انسان را به شقاوت مىكشانند ، با آن كه توبه در آخر عمر و تراكم ظلمات معاصى و بسيارى مظالم عباد و حقوق اللَّه امرى است بسيار صعب و مشكل . امروز كه ارادهء انسان قوّت دارد و قواى جوانى برقرار است و درخت معصيت برومند نيست و سلطنت شيطان در نفس مستحكم نشده و نفس جديد العهد به ملكوت و قريب الافق به فطرت اللَّه است و شرايط حصول و قبول توبه سهل است ، نمىگذارند انسان قيام به توبه كند و اين درخت سست را ريشه كن و سلطنت غير مستقلّ را منقرض نمايد ، وعدهء ايّام پيرى را مىدهند كه به عكس اين ، اراده ضعيف و قوا ناتوان و درخت معاصى گوناگون كهن و برومند و سلطنت ابليس\r\n","description":"","footnote":"","page_name":" 35 ","page_number":53},
  {"content":"\r\nدر ظاهر و باطن مستقل و مستقرّ شده و الفت به طبيعت شديد و بعد از ملكوت زياد و نور فطرت خاموش و منطفى گرديده و شرايط توبه سخت و ناگوار شده است ، اين نيست جز غرور .\r\nو گاهى به وعدهء شفاعت شافعين عليهم السلام انسان را از ساحت قدس آنها دور و از شفاعت آنها مهجور مىنمايند ، زيرا كه انغمار در گناهان كم كم قلب را سياه و منكوس كند و انسان را به سوء عاقبت منجرّ نمايد . و طمع شيطان از انسان دزديدن ايمان است ، دخول در گناهان را مقدّمهء آن قرار مىدهد تا به نتيجهء مطلوبه برسد . انسان اگر طمع شفاعت دارد ، بايد در اين عالم با سعى و كوشش رابطهء بين خود و شفعاى خود را حفظ كند و قدرى تفكَّر در حال شافعان محشر نمايد كه حال آنها در عبادت و رياضت به كجا رسيده بود . فرضا كه شما با ايمان از دنيا برويد ، ولى اگر بار گناهان و مظالم سنگين باشد ممكن است در عذابهاى گوناگون برزخ و قبر از شما شفاعت نشود ، چنانچه از حضرت صادق منقول است كه « برزخ شما با خودتان است . » ( 1 )  و عذابهاى برزخ طرف قياس با عذابهاى اين جا نيست ، و طول مدّت برزخ را جز خدا كسى نداند ، شايد ميليون ميليونها سال طول كشد . و ممكن است در قيامت نيز پس از مدّتهاى طولانى و عذابهاى گوناگون طاقت فرسا شفاعت نصيب ما شود ، چنانچه در احاديث نيز اين معنى وارد است . ( 2 )  پس ، غرور شيطان انسان را از عمل صالح باز دارد و انسان را يا بى ايمان يا با بارهاى سنگين از دنيا ببرد و به شقاوت و بدبختى گرفتار كند . و گاهى با وعدهء رحمت واسعهء ارحم الرّاحمين دست انسان را از دامن رحمت كوتاه كند ، غافل از آن كه اين همه بعث رسل و ارسال كتب و فرو فرستادن فرشتگان و وحى و الهام به پيغمبران و راهنمايى طريق حق ، از رحمت ارحم الرّاحمين است . عالم را رحمت واسعهء حق فرو گرفته و ما در لب چشمهء\r\n","description":"","footnote":" ( 1 ) - اين معنى از روايت عمرو بن يزيد در فروع كافى ، ج 3 ص 242 ، و علم اليقين ، ج 2 ، ص 1051 ، استفاده مىشود . .  ( 2 ) - از جمله در بحار الانوار ، ج 8 ، ص 362 ، « كتاب العدل و المعاد » ، باب 12 ، حديث 35 و 36 . . ","page_name":" 36 ","page_number":54},
  {"content":"\r\nحيوان از تشنگى به هلاكت مىرسيم .\r\nبزرگتر رحمتهاى الهى قرآن است ، تو اگر به رحمت ارحم الرّاحمين طمع دارى و آرزوى رحمت واسعه دارى ، از اين رحمت واسعه استفاده كن .\r\nطريق وصول به سعادت را باز نموده و چاه را از راه روشن فرموده . تو خود به پاى خود در چاه مىافتى و از راه معوج مىشوى ، رحمت را چه نقصانى است ؟ اگر ممكن بود طريق خير و سعادت را به مردم به طور ديگر نشان بدهند ، مىدادند ، به موجب وسعت رحمت ، و اگر ممكن بود اكراها مردم را به سعادت برسانند مىرساندند ، لكن هيهات راه آخرت راهى است كه جز با قدم اختيار نمىتوان آن را پيمود ، سعادت با زور حاصل نشود ، فضيلت و عمل صالح بدون اختيار فضيلت نيست و عمل صالح نمىباشد ، و شايد معنى آيهء شريفهء لا اكْراه فِى الدّين 2 : 256 نيز همين باشد .\r\nبلى ، آنچه در آن ، اعمال اكراه و اجبار مىتوان نمود صورت دين الهى است نه حقيقت آن . انبياء عليهم السلام مأمور بودند كه صورت را با هرطور ممكن است تحميل مردم كنند تا صورت عالم صورت عدل الهى شود و مردم را ارشاد به باطن نمايند تا مردم به قدم خود آن را بپيمايند و به سعادت برسند .\r\nبالجمله ، اين نيز از غرور شيطان است كه دست انسان را با طمع رحمت از رحمت كوتاه كند .\r\n\r\nفصل نهم در بيان احاديث راجع به حضور قلب\r\nدر ذكر شمّه اى از احاديث اهل بيت عصمت و طهارت سلام اللَّه عليهم راجع به ترغيب حضور قلب .\r\nو ما در اين جا به ترجمهء متن بعضى از روايات اكتفا مىكنيم :\r\nاز حضرت رسول ختمى صلَّى اللَّه عليه و آله روايت است كه « عبادت\r\n","description":"","footnote":"","page_name":" 37 ","page_number":55},
  {"content":"\r\nكن خداى تعالى را چنانچه گويا او را مىبينى ، و اگر تو او را نمىبينى او تو را مىبيند . » ( 1 )  از اين حديث شريف استفادهء دو مرتبه از مراتب حضور قلب مىشود :\r\nيكى ، آنكه سالك مشاهد جمال جميل و مستغرق تجلَّيات حضرت محبوب باشد به طورى كه جميع مسامع قلب از ديگر موجودات بسته شده و چشم بصيرت به جمال پاك ذى الجلال گشوده گرديده و جز او چيزى مشاهده نكند . بالجمله ، مشغول حاضر باشد و از حضور و محضر نيز غافل باشد .\r\nو مرتبهء ديگر ، كه نازلتر از اين مقام است ، آن است كه خود را حاضر محضر ببيند و ادب حضور و محضر را ملحوظ دارد . جناب رسول اكرم فرمايد : « اگر مىتوانى از اهل مقام اوّل باشى عبادت خدا را آن طور بجا آور ، و الا از اين معنا غافل مباش كه تو در محضر ربوبيّتى . » و البته محضر حق را ادبى است كه غفلت از آن از مقام عبوديت دور است . و اشاره به اين فرموده است . در حديثى كه جناب أبو حمزهء ثمالى رضى اللَّه عنه نقل مىكند ، مىگويد : « ديدم حضرت على بن الحسين سلام اللَّه عليهما را كه نماز مىخواند . عباى آن حضرت از دوشش افتاد . آن را راست و تسويه نفرمود تا آن كه از نماز فارغ شد . سؤال كردم از سببش ، فرمود : واى بر تو ، آيا مىدانى در خدمت كى بودم ؟ » ( 2 )  و نيز از حضرت رسول صلَّى اللَّه عليه و آله منقول است كه « دو نفر از امّت من به نماز مىايستند در صورتى كه ركوع و سجودشان يكى است و حال آن كه ميان نماز آنها مثل ما بين زمين و آسمان است . » ( 3 )  و فرمودند : « آيا نمىترسد كسى كه صورت خود را در نماز بر مىگرداند صورت او چون روى حمار شود . » ( 4 ) \r\n","description":"","footnote":" ( 1 ) - بحار الانوار ، ج 74 ، ص 74 ، « كتاب الروضة » ، باب 4 ، حديث 3 . مكارم الاخلاق ، ص 459 . .  ( 2 ) - وسائل الشيعة ، ج 4 ، ص 688 ، « كتاب الصلاة » ، « ابواب افعال الصلاة » ، باب 3 ، حديث 6 . .  ( 3 ) - بحار الانوار ، ج 81 ، ص 249 ، « كتاب الصّلوة » ، باب 16 ، حديث 41 . .  ( 4 ) - مستدرك الوسائل ، « كتاب الصلاة » ، « ابواب افعال الصّلوة » ، باب 2 ، حديث 20 . . ","page_name":" 38 ","page_number":56},
  {"content":"\r\nو فرمودند : « كسى كه دو ركعت نماز بجا آورد و در آن به چيزى از دنيا متوجّه نشود ، خداى تعالى گناهان او را مىآمرزد . » ( 1 )  و فرمودند : « بعضى از نمازها قبول مىشود نصفش يا ثلثش يا ربعش يا خمسش - تا عشرش . و بعضى از نمازها چون جامهء كهنه پيچيده مىشود و به روى صاحبش زده مىشود . و از نماز تو مال تو نيست مگر آن كه به قلبت اقبال به آن كنى . » ( 2 )  و حضرت باقر عليه السلام فرمودند : « رسول خدا فرمود : وقتى بندهء مؤمن به نماز بايستد خداى تعالى نظر به سوى او كند - يا فرمودند خداى تعالى اقبال به او كند - حتى منصرف شود . و رحمت از بالاى سرش سايه بر او افكند و ملائكه فرو گيرند اطراف و جوانب او را تا افق آسمان و خداى تعالى ملكى را موكَّل او كند كه بايستد بالاى سر او و بگويد : اى نمازگزار ، اگر بدانى كى نظر مىكند به سوى تو و با كى مناجات مىكنى ، توجّه به جايى نمىكنى و از موضعت جدا نمىشوى هرگز . » ( 3 )  و از حضرت صادق عليه السلام منقول است كه « جمع نمىشود اشتياق و خوف در دلى مگر آن كه بهشت بر او واجب شود . پس وقتى نماز مىخوانى ، اقبال كن به قلب خود به خداى عزّ و جلّ ، زيرا كه نيست بندهء مؤمنى كه اقبال كند به قلبش به خداى تعالى در نماز و دعا مگر آن كه قلوب مؤمنين را خداى تعالى به او اقبال دهد و با دوستى آنها او را تأييد كند او را به بهشت برد . » ( 4 )  و از حضرت باقر و صادق عليهما السلام مروى است كه فرمودند :\r\n« نيست از براى تو از نمازت مگر آنچه را كه اقبال قلبت داشته باشى در آن ، پس ، اگر به غلط بجا آورد تمام آن را يا غفلت از آداب آن كند ، پيچيده شود\r\n","description":"","footnote":" ( 1 ) - منبع پيشين ، حديث 13 . .  ( 2 ) - بحار الانوار ، ج 81 ، ص 260 ، « كتاب الصّلوة » ، باب 16 ، حديث 59 . .  ( 3 ) - مستدرك الوسائل ، « كتاب الصّلوة » ، « ابواب افعال الصّلوة » ، باب 2 ، حديث 22 . .  ( 4 ) - وسائل الشيعة ، ج 4 ، ص 687 ، « كتاب الصّلوة » ، « ابواب افعال الصّلوة » ، باب 3 ، حديث 3 . . ","page_name":" 39 ","page_number":57},
  {"content":"\r\nآن و به روى صاحبش زده شود . » ( 1 )  و از حضرت باقر العلوم عليه السلام روايت شده كه « همانا بالا مىرود از نماز بنده از براى او نصف يا ثلث يا ربع يا خمسش ، پس ، بالا نمىرود براى او مگر آنچه را اقبال به قلب نموده است بر آن . و ما مأمور شديم به نافله تا تتميم شود نقص فرايض به آن . » ( 2 )  و از جناب صادق مروى است كه فرمود : « وقتى احرام بستى در نماز ، اقبال كن بر آن ، زيرا كه وقتى اقبال نمودى خداوند به تو اقبال فرمايد و اگر اعراض نمايى خداوند از تو اعراض كند . پس گاهى بالا نمىرود از نماز مگر ثلث يا ربع يا سدس آن به آن قدر كه نمازگزار اقبال به نماز نموده و خداوند عطا نمىفرمايد به غافل چيزى . » ( 3 )  و از رسول خدا صلَّى اللَّه عليه و آله روايت است كه به ابى ذر فرمودند :\r\n« دو ركعت متوسّط با فكر بهتر است از ايستادن يك شب در صورتى كه قلب غافل باشد . » ( 4 )  احاديث در اين باب بسيار است و براى اصحاب اعتبار و قلوب بيدار اين قدر كفايت كند .\r\n\r\nفصل دهم در دعوت به تحصيل حضور قلب\r\nاكنون كه فضيلت و خواصّ حضور قلب را عقلا و نقلا دانستى و ضررهاى ترك آن را فهميدى ، علم تنها كفايت نكند بلكه حجّت را تمام تر نمايد ، دامن همّت به كمر زن و آنچه را دانستى در صدد تحصيل آن باش و\r\n","description":"","footnote":" ( 1 ) - منبع پيشين ، حديث 1 . .  ( 2 ) - علل الشّرائع ، ج 2 ، ص 327 ، باب 24 ، حديث 2 . .  ( 3 ) - مستدرك الوسائل ، « كتاب الصّلوة » ، « ابواب افعال الصّلوة » ، باب 3 ، حديث 7 . .  ( 4 ) - پاورقى 57 . . ","page_name":" 40 ","page_number":58},
  {"content":"\r\nعلم خود را عملى كن تا استفاده از آن برى و برخوردار از آن شوى . قدرى تفكَّر كن كه به حسب روايات اهل بيت عصمت عليهم السلام ، كه معادن وحى و تمام فرمايشاتشان و علومشان از وحى الهى و كشف محمّدى صلى اللَّه عليه و آله و سلَّم است ، قبولى نماز شرط قبولى ساير اعمال است ، و اگر نماز قبول نشود ، به اعمال ديگر اصلا نظر نكنند . ( 1 )  و قبولى نماز به اقبال قلب است كه اگر اقبال قلب در نماز نباشد ، از درجهء اعتبار ساقط و لايق محضر حضرت حق نيست و مورد قبول نمىشود ، چنانچه در احاديث سابقه معلوم شد . پس ، كليد گنجينهء اعمال و باب الأبواب همهء سعادات حضور قلب است كه با آن فتح باب سعادت بر انسان مىشود و بدون آن جميع عبادات از درجهء اعتبار ساقط مىشود .\r\nالحال قدرى با نظر اعتبار انديشه كن و اهمّيّت مقام و بزرگى موقف را با ديدهء بصيرت بنگر و با جدّيّت تمام قيام به امر كن . كليد در سعادت و درهاى بهشت و كليد در شقاوت و درهاى جهنّم در اين دنيا در جيب خود تو است مىتوانى درهاى بهشت و سعادت را به روى خود مفتوح كنى و مىتوانى بخلاف آن باشى . زمام امر در دست تو است ، خداى تبارك و تعالى حجّت را تمام و راههاى سعادت و شقاوت را نموده و توفيقات ظاهرى و باطنى را عطا فرموده ، آنچه از جانب او و اولياى او است تمام است ، اكنون نوبت اقدام ما است ، آنها راهنمايند و ما راهرو . آنها عمل خود را انجام دادند به وجه احسن و عذرى باقى نگذاشتند و لمحه اى كوتاهى نكردند ، تو نيز از خواب غفلت برخيز و راه سعادت خود را طى كن و از عمر و توانايى خود استفاده نما كه اگر وقت بگذرد و اين نقد عمر و جوانى و گنج قوّت و توانائى از دستت برود جبران ندارد . اگر جوانى ، مگذار به پيرى رسى كه در پيرى مصيبتهايى دارى كه پيرها مىدانند و تو غافلى . اصلاح در حال پيرى و ضعف از امور بسيار مشكل است . و اگر پيرى ، مگذار بقيهء عمر از دستت برود كه باز هر چه باشد تا در اين\r\n","description":"","footnote":" ( 1 ) - پاورقى 13 . . ","page_name":" 41 ","page_number":59},
  {"content":"\r\nعالم هستى راهى به سعادت دارى و درى از سعادت به رويت باز است ، خدا نكند كه اين در بسته شود و اين راه منسدّ گردد كه آن وقت اختيار از دستت برود و جز حسرت و ندامت و افسوس از گذشتن امر نصيبى ندارى .\r\nپس اى عزيز ، اگر ايمان به آنچه ذكر شد كه گفتهء انبياء عليهم السلام است آوردى و خود را براى تحصيل سعادت و سفر آخرت مهيّا نمودى و لازم دانستى حضور قلب را كه كليد گنج سعادت است تحصيل كنى ، راه تحصيل آن آن است كه اوّلا رفع موانع حضور قلب را نمايى و خارهاى طريق را از سر راه سلوك ريشه كن كنى و پس از آن اقدام به خود آن كنى . امّا مانع حضور قلب در عبادات ، تشتّت خاطر و كثرت و ارادت قلبيّه است . و اين گاهى از امور خارجه و طرق حواسّ ظاهره حاصل مىشود ، مثل آنكه گوش انسان در حال عبادت چيزى بشنود و خاطر به آن متعلق شده مبدأ تخيّلات و تفكَّرات باطنيّه گردد و واهمه و متصرّفه در آن تصرّف نموده از شاخه اى به شاخه اى پرواز كند ، يا چشم انسان چيزى ببيند و منشأ تشتّت خاطر و تصرّف متصرّفه گردد ، يا ساير حواسّ انسان چيزى ادراك كند و از آن انتقالات خياليّه حاصل شود .\r\nو طريق علاج اين امور را گرچه فرمودند رفع اين اسباب است ، مثل آن كه در بيت تاريكى يا محلّ خلوتى بايستد و چشم خود را در وقت نماز ببندد و در مواضعى كه جلب نظر مىكند نماز نخواند ، چنانچه مرحوم شهيد سعيد رضوان اللَّه عليه از بعض متعبّدين نقل فرمايد كه در خانهء كوچك تاريكى كه وسعت آن به قدر آن باشد كه ممكن باشد در آن نماز خواندن عبادت مىكردند . ( 1 )  ولى معلوم است اين ، رفع مانع نكند و قلع مادّه ننمايد . زيرا كه عمده تصرّف خيال است كه با منشأ جزئى كار خود را انجام مىدهد ، بلكه گاه شود كه در خانهء تاريك و كوچك و تنها تصرّف واهمه و خيال بيشتر شود و به\r\n","description":"","footnote":" ( 1 ) - التّنبيهات العلَّية على وظائف الصّلوة القلبيّة ، ص 110 مطبوع در مجموعهء افادات شهيد ثانى ، چاپ سنگى 1313 ، خط محمد حسن جرفادقانى . . ","page_name":" 42 ","page_number":60},
  {"content":"\r\nمبادى ديگر براى دعا به و بازى خود دست آويز شود . پس ، قلع مادّهء كلَّى به اصلاح خيال و وهم است و ما پس از اين اشاره به آن مىكنيم . بلى ، گاهى اين طور از علاج هم در بعضى از نفوس بى تأثير و خالى از اعانت نيست ، ولى ما دنبال علاج قطعى و قلع سبب حقيقى مىگرديم و آن بدين حاصل نشود .\r\nو گاهى تشتّت خاطر و مانع از حضور قلب ، از امور باطنه است . و آن به طريق كلَّى دو منشأ بزرگ دارد كه عمدهء امور به آن دو منشأ برگردد :\r\nيكى هرزه گردى و فرّار بودن خود طاير خيال است ، زيرا كه خيال قوّه اى است بسيار فرّار كه دائما از شاخه اى به شاخه اى آويزد و از كنگره اى به كنگره اى پرواز كند ، و اين مربوط به حبّ دنيا و توجّه به امور دنيّه و مال و منال دنيوى نيست ، بلكه فرّار بودن خيال خود مصيبتى است كه تارك دنيا نيز به آن مبتلا است . و تحصيل سكونت خاطر و طمأنينهء نفس و وقوف خيال از امور مهمّه ايست كه به اصلاح آن علاج قطعى حاصل شود ، و پس از اين به آن اشاره مىكنيم .\r\nمنشأ ديگر ، حبّ دنيا و تعلَّق خاطر به حيثيّات دنيوى است كه رأس خطيئات و امّ الأمراض باطنه است كه خار طريق اهل سلوك و سرچشمهء مصيبات است ، و تا دل متعلَّق به آن و منغمر در حبّ آن است ، راه اصلاح قلوب منسدّ و در جملهء سعادات به روى انسان بسته است . و ما در ضمن دو فصل اشاره به رفع اين دو منشأ بزرگ و دو مانع قوى مىنماييم ان شاء اللَّه .\r\n\r\nفصل يازدهم در بيان دواى هرزه گردى خيال\r\nدر بيان دواء نافع براى علاج هرزه گردى و فرّار بودن خيال كه از آن تحصيل حضور قلب نيز شود .\r\nبدان كه هر يك از قواى ظاهره و باطنهء نفس قابل تربيت و تعليم است با\r\n","description":"","footnote":"","page_name":" 43 ","page_number":61},
  {"content":"\r\nارتياض مخصوص . مثلا ، چشم انسان قادر نيست كه به يك نقطهء معيّنه يا در نور شديد ، مثل نور عين شمس ، مدّتى طولانى نگاه كند بدون بهم خوردن پلكهاى آن ، ولى اگر انسان چشم را تربيت كند ، چنانچه بعضى از اصحاب رياضات باطله براى مقاصدى عمل مىكنند ، ممكن است چند ساعت متمادى در قرص آفتاب نظر را بدوزد بدون آن كه چشم بهم خورد يا خستگى پيدا كند و همين طور به نقطهء معيّنى نظر را بدوزد چندين ساعت بدون حركت ، و همينطور ساير قوا حتّى حبس نفس كه - على المحكى - در اصحاب رياضات باطله كسانى هستند كه حبس نفس خود كنند مدّتهاى زائد بر متعارف نوع .\r\nو از قوايى كه قابل تربيت است قوّهء خيال و قوّهء واهمه است كه قبل از تربيت اين قوى چون طايرى سخت فرّار و بى اندازه متحرّك از شاخه اى به شاخه اى و از چيزى به چيزى هستند ، به طورى كه انسان اگر يك دقيقه حساب آنها را نگه دارد مىبيند كه چندين انتقال متسلسل با تناسبات بسيار ضعيف ناهنجار پيدا نموده ، حتّى بسيارى گمان مىكنند كه حفظ طاير خيال و رام نمودن آن از حيّز امكان خارج و ملحق به محالات عاديّه است ، ولى اين طور نيست و با رياضت و تربيت و صرف وقت آن را مىتوان رام نمود و طاير خيال را مىتوان به دست آورد ، به طورى كه در تحت اختيار و اراده حركت كند كه هر وقت بخواهد آن را در مقصدى يا مطلبى حبس كند كه چند ساعت در همان مقصد حبس شود .\r\nو طريق عمدهء رام نمودن آن عمل نمودن به خلاف است . و آن چنان است كه انسان در وقت نماز خود را مهيّا كند كه حفظ خيال در نماز كند و آن را حبس در عمل نمايد و به مجرّد اين كه بخواهد از چنگ انسان فرار كند آن را استرجاع نمايد ، و در هر يك از حركات و سكنات و اذكار و اعمال نماز ملتفت حال آن باشد و از حال آن تفتيش نمايد و نگذارد سر خود باشد . و اين در اوّل امر كارى صعب به نظر مىآيد ، ولى پس از مدّتى عمل و دقّت و علاج حتما رام مىشود و ارتياض پيدا مىكند . شما متوقع نباشيد كه در اوّل امر بتوانيد در\r\n","description":"","footnote":"","page_name":" 44 ","page_number":62},
  {"content":"\r\nتمام نماز حفظ طاير خيال كنيد ، البته اين امرى است نشدنى و محال و شايد آنها كه مدّعى استحاله شدند اين توقّع را داشتند ، ولى اين امر بايد با كمال تدريج و تأنّى و صبر و توانى انجام بگيرد . ممكن است در ابتداى امر در عشر نماز يا كمتر آن حبس خيال شده حضور قلب حاصل شود ، و كم كم انسان اگر در فكر باشد و خود را محتاج به آن ببيند ، نتيجهء بيشتر حاصل كند و اندك اندك غلبه بر شيطان و هم و طاير خيال پيدا كند كه در بيشتر نماز زمام اختيار آنها را در دست گيرد . و هيچ گاه نبايد انسان مأيوس شود ، كه يأس سرچشمهء همهء سستيها و ناتوانىها است و برق اميد انسان را به كمال سعادت خويش مىرساند .\r\nولى عمده در اين باب حسّ احتياج است كه آن در ما كمتر است ، قلب ما باور نكرده كه سرمايهء سعادت عالم آخرت و وسيلهء زندگانى روزگارهاى غير متناهى نماز است . ما نماز را سر بار زندگانى خود مىشماريم و تحميل و تكليف مىدانيم . حبّ به شىء از ادراك نتايج آن پيدا مىشود ، ما كه حبّ به دنيا داريم براى آنست كه نتيجهء آن را دريافتيم و قلب به آن ايمان دارد و لهذا در كسب آن محتاج به دعوت خواهى و وعظ و اتّعاظ نمىباشيم . آنهايى كه گمان كردند نبىّ ختمى و رسول هاشمى صلَّى اللَّه عليه و آله دعوتش داراى دو جنبه است : دنيائى و آخرتى ، و اين را مايهء سرافرازى صاحب شريعت و كمال نبوّت فرض كرده‌اند ، از ديانت بى خبر و از دعوت و مقصد نبوّت عارى و برى هستند . دعوت به دنيا از مقصد انبياء عظام بكلَّى خارج ، و حسّ شهوت و غضب و شيطان باطن و ظاهر براى دعوت به دنيا كفايت مىكنند ، محتاج به بعث رسل نيست - ادارهء شهوت و غضب قرآن و نبىّ لازم ندارد . بلكه انبياء مردم را از دنيا باز دارند و تقييد اطلاق شهوت و غضب كنند و تحديد موارد منافع نمايند ، غافل گمان كند دعوت به دنيا كنند . آنها مىفرمايند مال را از هر راه تحصيل نكن و شهوت را با هر طريق فرو ننشان - نكاح بايد باشد ، تجارت و صناعت و زراعت بايد باشد - با آن كه در كانون شهوت و غضب اطلاق است . پس ، آنها جلوگير اطلاق هستند نه داعى به دنيا . روح دعوت به\r\n","description":"","footnote":"","page_name":" 45 ","page_number":63},
  {"content":"\r\nتجارت تقييد و بازدارى از به دست آوردن باطل است ، و روح دعوت به نكاح تحديد طبيعت و جلوگيرى از فجور و اطلاق قوّهء شهوت است . بلى ، آنها مخالف مطلق نيستند چه كه آن مخالف نظام اتمّ است .\r\nبالجمله ، ما چون حسّ احتياج به دنيا نموديم و آن را سرمايهء حيات و سرچشمهء لذات دريافتيم ، در توجّه به آن حاضر و در تحصيل آن مىكوشيم .\r\nاگر ايمان به حيات آخرت پيدا كنيم و حسّ احتياج به زندگانى آنجا نماييم و عبادات و خصوصا نماز را سرمايهء تعيّش آن عالم و سرچشمهء سعادت آن نشئه بدانيم ، البته در تحصيل آن كوشش مىنماييم ، و در اين سعى و كوشش زحمت و رنج و تكلَّف در خود نمىيابيم ، بلكه با كمال اشتياق و شوق دنبال تحصيل آن مىرويم و شرايط حصول و قبول آن را با جان و دل تحصيل مىكنيم .\r\nاكنون اين سردى و سستى كه در ما است از سردى فروغ ايمان و سستى بنياد آن است ، و الا اگر اين همه اخبار انبياء و اولياء عليهم السلام و برهان حكما و بزرگان عليهم الرضوان در ما ايجاد احتمال كرده بود ، بايد بهتر از اين قيام به امر و كوشش در تحصيل كنيم . ولى جاى هزار گونه افسوس است كه شيطان سلطنت بر باطن ما پيدا كرده و مجامع قلب و مسامع باطن ما را تصرّف نموده نمىگذارد فرمودهء حق و فرستاده هاى او و گفته هاى علما و مواعظ كتابهاى الهى به گوش ما برسد . اكنون گوش ما گوش حيوانى دنيوى است و موعظه هاى حقّ از حدّ ظاهر و از گوش حيوانى ما به باطن نمىرسد - و ذلِكَ لِمَنْ كانَ لَه قَلْبٌ اوْ الْقَى السَّمْعَ وَهُوَ شَهيد 50 : 37 . ( 1 )  از وظايف بزرگ سالك إلى اللَّه و مجاهد في سبيل اللَّه آن است كه در خلال مجاهده و سلوك از اعتماد به نفس بكلَّى دست كشد و جبلَّتا متوجّه به مسبّب الاسباب و فطرتا متعلَّق به مبدأ المبادى گردد ، و از آن وجود مقدس عصمت و حفظ طلب كند و به دست گيرى آن ذات اقدس اعتماد كند و در\r\n","description":"","footnote":" ( 1 ) - « براى كسى كه دلى ( آگاه ) داشته باشد يا با توجه كامل گوش ( به كلام حق ) بسپارد . » ( ق - 37 ) . ","page_name":" 46 ","page_number":64},
  {"content":"\r\nخلوات تضرّع به حضرتش ببرد و اصلاح حالش را با كمال جدّيّت در طلب بخواهد كه جز ذات مقدّس او پناهى نيست . و الحمد للَّه .\r\n\r\nفصل دوازدهم در بيان آنكه حبّ دنيا باعث تشتّت خيال است\r\nدر اشاره به آن كه حبّ دنيا منشأ تشتت خيال و مانع از حضور قلب است و در بيان علاج آن به قدر ميسور .\r\nبايد دانست كه به حسب فطرت و جبلَّت قلب به هر چه علاقه و محبت پيدا كرد ، قبلهء توجّه آن همان محبوب است . و اگر اشتغال به امرى مانع از تفكَّر در حال محبوب و جمال مطلوب شود به مجرّد آنكه آن اشتغال كم شود و آن مانع از ميان برخيزد ، فورا قلب به سوى محبوب خود پرواز نموده متعلَّق به دامن آن شود . اهل معارف و صاحبان جذبهء الهيّه اگر داراى قوّت قلب باشند و متمكَّن در جذبه و حبّ باشند ، در هر مرآتى جمال محبوب و در هر موجودى كمال مطلوب را مشاهده نموده و ما رايت شيئا الا [ و 
  ] رايت اللَّه فيه و معه ( 1 ) \r\nگويند . و اگر سرور آنها فرمايد : ليغان على قلبى و انّى لاستغفر اللَّه في كلّ يوم سبعين مرّة ( 2 ) \r\nبراى آنست كه جمال محبوب را در مرآت ، خصوصا مرائى كدره چون مرآت بوجهلى ، ديدن خود كدورت براى كمّل است . و اگر قلب آنها قوى نباشد و اشتغال به كثرات مانع از حضور شود ، به مجرّد آن كه آن اشتغال كم شود طائر قلوب آنها به آشيانهء قدس خود پرواز كند و دست آويز جمال جميل گردد .\r\n","description":"","footnote":" ( 1 ) - « چيزى را نديدم مگر آنكه خدا را در آن و با آن ديدم . » ( منقول از امير المؤمنين عليه الصلاة و السلام ) . . علم اليقين ، ج 1 ، ص 49 . .  ( 2 ) - « گاهى بر دلم غبارى مىنشيند و من هر روز هفتاد بار از خدا آمرزش مىطلبم . » مستدرك الوسائل ، « كتاب الصّلوة » ، « أبواب الذّكر » ، باب 22 ، حديث 1 . . ","page_name":" 47 ","page_number":65},
  {"content":"\r\nو طالبان غير حق ، كه در نظر اهل معرفت همه طالب دنيا هستند ، نيز هر چه مطلوب آنها است به همان متوجّه و متعلَّقند . آنها نيز اگر در حبّ مطلوب خود مفرطند و حبّ دنيا مجامع قلوب آنها را گرفته ، هيچگاه از توجّه به آن مسلوب نشوند و در هر حال و هر چيز با جمال محبوب خود بسر برند . و اگر حبّ آنها كمتر باشد ، در وقت فراغت قلب آنها به محبوب خود رجوع كند . آنان كه حبّ مال و رياست و شرف در دل آنها است ، در خواب نيز مطلوب خود را مىبينند و در بيدارى به فكر محبوب خود بسر مىبرند ، و مادامى كه در اشتغال به دنيا بسر مىبرند با محبوب خود هم آغوشند ، و چون وقت نماز شود ، دل حالت فراغتى مىيابد و فورا متعلَّق به محبوب خود مىشود ، گويى تكبيرة الاحرام كليد در دكَّان يا رافع حجاب بين او و محبوب او است ، يك وقت به خود مىآيد كه سلام نماز را گفته در صورتى كه هيچ توجّه به آن نداشته و همه اش را با فكر دنيا هم آغوش بوده . اينست كه چهل - پنجاه سال نماز ما را در دل اثرى جز ظلمت و كدورت نيست ، و آنچه بايد معراج قرب حضرت حق و مايهء انس به آن مقام مقدّس باشد ، ما را از ساحت قرب مهجور و از عروج به مقام انس فرسنگها دور كرده . اگر نماز ما بويى از عبوديّت داشت ، ثمره اش خاكسارى و تواضع و فروتنى بود ، نه عجب و خود فروشى و كبر و افتخار كه هر يك براى هلاكت و شقاوت انسان سببى مستقلّ و موجبى منفرد است .\r\nبالجمله ، دل ما چون با حبّ دنيا آميخته شده و مقصد و مقصودى جز تعمير آن ندارد ، ناچار اين حبّ مانع از فراغت قلب و حضور آن در محضر قدس شود . و علاج اين مرض مهلك و فساد خانمان سوز با علم و عمل نافع است .\r\nامّا علم نافع براى اين مرض ، تفكَّر در ثمرات و نتايج آن و مقايسه كردن بين آنها و مضارّ و مهالك حاصله از آن است . نويسنده در شرح اربعين شرحى در اين باب نگاشته و به قدر ميسور در بيان آن به تفصيل پرداخته‌ام . در اين مقام نيز به شرح بعض احاديث اهل بيت عصمت اكتفا مىكنم :\r\n","description":"","footnote":"","page_name":" 48 ","page_number":66},
  {"content":"\r\nفي الكافى عن أبي عبد اللَّه عليه السلام ، قال : رأس كلّ خطيئة حبّ الدّنيا . ( 1 ) \r\nو روايات كثيرهء ديگر نيز به اين مضمون با اختلاف تعبير وارد است . ( 2 )  و بس است براى انسان بيدار همين حديث شريف ، و كفايت مىكند براى اين خطيئهء بزرگ مهلك همين كه سرچشمهء تمام خطاها و ريشه و پايهء جميع مفاسد است . با قدرى تأمّل معلوم شود كه تقريبا تمام مفاسد اخلاقى و اعمالى از ثمرات اين شجرهء خبيثه است . هيچ دين و مذهب باطلى تأسيس در عالم نشده و هيچ فسادى در دنيا رخ نداده مگر به واسطهء اين موبقهء عظيمه - قتل و غارت و ظلم و تعدّى نتايج اين خطيئهء است ، فجور و فحشاء و دزدى و ساير فجايع زاييدهء اين جرثومهء فساد است . انسان داراى اين حبّ از جميع فضائل معنويّه بر كنار است : شجاعت ، عفت ، سخاوت ، عدالت كه مبدأ تمام فضائل نفسانيّه است ، با حبّ دنيا جمع نمىشود . معارف الهيّه ، توحيد در اسماء و صفات و افعال و ذات ، و حق جويى و حق بينى با حبّ دنيا متضادّند ، طمأنينهء نفس و سكونت خاطر و استراحت قلب ، كه روح سعادت دو دنيا است ، با حبّ دنيا مجتمع نشود . غناى قلب و بزرگوارى و عزّت نفس و حرّيّت و آزاد مردى از لوازم بى اعتنايى به دنيا است ، چنانچه فقر و ذلَّت و طمع و حرص و رقّيّت و چاپلوسى از لوازم حبّ دنيا است . عطوفت ، رحمت ، مواصلت ، مودّت ، محبّت ، با حبّ دنيا متخالفند . بغض و كينه و جور و قطع رحم و نفاق و ديگر اخلاق فاسده از وليده هاى اين امّ الأمراض است .\r\nو في مصباح الشّريعة قال الصّادق عليه السلام : الدنيا بمنزلة صورة :\r\nرأسها الكبر ، و عينها الحرص ، و اذنها الطَّمع ، و لسانها الرّياء ، و يدها الشّهوة ، و\r\n","description":"","footnote":" ( 1 ) - « منشأ هر خطايى دوستى دنياست . » اصول كافى ، « كتاب الايمان و الكفر » ، « باب حبّ الدّنيا و الحرص عليها » ، حديث 1 . .  ( 2 ) - از جمله به روايات 1 تا 17 باب مذكور در منبع پيشين مراجع شود . . ","page_name":" 49 ","page_number":67},
  {"content":"\r\nرجلها العجب ، و قلبها الغفلة ، و كونها الفناء ، و حاصلها الزّوال . فمن احبّها ، اورثته الكبر ، و من استحسنها ، اورثته الحرص ، و من طلبها ، اوردته إلى الطَّمع ، و من مدحها ، البسته الرّياء ، و من ارادها ، مكَّنته من العجب ، و من اطمانّ [ خ ل ركن 
  ] اليها ، اولته الغفلة ، و من اعجبه متاعها ، افنته ، و من جمعها و بخل بها ، ردّته إلى مستقرّها و هي النّار . [ 1 
  ]\r\nو ديلمى در ارشاد القلوب از حضرت امير المؤمنين عليه السلام روايت كند كه رسول اكرم صلَّى اللَّه عليه و آله فرمود : « در شب معراج خداى تعالى فرمود : اى احمد ، اگر بنده اى نماز اهل آسمان و زمين را بخواند و روزهء اهل آسمان و زمين را بگيرد و چون ملائكه طعام نخورد و جامهء عابدان را بپوشد پس از آن در قلب او ببينم ذرّه اى از حبّ دنيا يا سمعهء آن يا رياست آن يا اشتهار آن يا زينت آن ، با من مجاورت نمىكند در منزلم و از قلب او محبّت خود را بيرون مىكنم و قلب او را تاريك مىكنم تا مرا فراموش كند و نمىچشانم به او شيرينى محبّت خود را . » ( 1 )  پر واضح است كه محبّت دنيا با محبّت خداى تعالى جمع نشود . و احاديث در اين باب بيشتر از آن است كه در اين اوراق بگنجد .\r\nو چون معلوم شود كه حبّ دنيا مبدأ و منشأ تمام مفاسد است ، بر انسان عاقل علاقمند به سعادت خود لازم است اين درخت را از دل ريشه كن كند . و طريق علاج عملى آن است كه معامله به ضدّ كند : پس اگر به مال و منال علاقه دارد ، با بسط يد و صدقات واجبه و مستحبّه ريشهء آن را از دل بكند . و يكى از\r\n\r\n","description":"","footnote":" ( 1 ) - ارشاد القلوب ، ج 1 ، ص 206 . . \r\n[ 1 
  ] - « دنيا بسان اندامى است كه سر آن كبر ، چشم آن آز ، گوش آن ولع ، زبان آن ريا و خودنمايى ، دست آن شهوت ، پاى آن عجب ، قلب آن غفلت و بى خبرى ، بودش نيستى و ثمره اش زوال است . پس هر كس آن را دوست گيرد ، كبر و خود بينى به او دهد ، و به هر كه نيكويش پندارد حرص و ولع ارزانى كند ، و كسى را كه طالب او گردد ، به آز و طمع در اندازد ، و بر كسى كه او را بستايد جامهء ريا پوشاند ، و كسى را كه ارادهء آن كند گرفتار عجب و خود بينى كند ، و كسى را كه به او اعتماد كند غافل سازد ، و كسى را كه متاعهاى او پسند وى افتد نابود سازد ، و كسى را كه متاعهاى دنيوى جمع كند و بخل بورزد به جايگاه و قرارگاهش ، آتش ، روانه كند . » مصباح الشريعة ، باب 32 ( فى صفة الدّنيا ) .\r\n","page_name":" 50 ","page_number":68},
  {"content":"\r\nنكات صدقات همين كم شدن علاقه به دنيا است ، و لهذا مستحبّ است كه انسان چيزى را كه دوست مىدارد و مورد علاقه اش هست صدقه دهد ، چنانچه در كتاب كريم الهى مىفرمايد : لَنْ تَنالُوا البِرَّ حَتّى تُنْفِقُوا مِمّا تُحِبُّون 3 : 92 . ( 1 )  و اگر علاقه به فخر و تقدّم و رياست و استطالت دارد ، اعمال ضدّ آن را بكند و دماغ نفس امّاره را به خاك بمالد تا اصلاح شود .\r\nو بايد انسان بداند كه دنيا طورى است كه هر چه آن را بيشتر تعقيب كند و در صدد تحصيل آن بيشتر باشد ، علاقه اش به آن بيشتر شود و تأسّفش از فقدان آن روز افزون گردد ، گوئى انسان طالب چيزى است كه به دست او نيست .\r\nگمان مىكند طالب فلان حدّ از دنيا است ، تا آن را ندارد از آن تعقيب مىكند و در راه آن تحمّل مشاقّ مىكند و خود را به مهالك مىاندازد ، همين كه آن حدّ از دنيا را به دست آورد ، براى او يك امر عادى مىشود و عشق و علاقه اش مربوط مىشود به چيز ديگرى كه بالاتر از آن است و خود را براى آن به زحمت و مشقّت مىاندازد و هيچ گاه عشقش فرو ننشيند ، بلكه هر دم روز افزون شود و زحمت و تعبش بيشتر گردد . و اين فطرت و جبلَّت را هرگز وقوفى نيست . و اهل معرفت با اين فطرت اثبات بسيارى از معارف كنند كه بيان آن از حوصلهء اين اوراق خارج است و اشاره به بعض اين مطالب در احاديث شريفه شده ، چنانچه در كافى شريف از حضرت باقر العلوم ( ع ) روايت نموده كه « مثل حريص به دنيا مثل كرم ابريشم است كه هر چه به دور خود آن را بيشتر مىپيچد از خلاص شدن دور تر شود تا آن كه از اندوه بميرد . » ( 2 )  و از حضرت صادق عليه السلام مروى است كه « مثل دنيا مثل آب دريا است كه هر چه انسان تشنه از آن بخورد تشنه تر گردد تا او را بكشد . » ( 3 ) \r\n","description":"","footnote":" ( 1 ) - « به نيكويى ( و احسان خدا ) نمىرسيد تا آنكه از آنچه دوست مىداريد انفاق كنيد . » ( آل عمران - 92 ) .  ( 2 ) - اصول كافى ، ج 3 ، ص 202 ، « كتاب الايمان و الكفر » ، « باب ذمّ الدّنيا و الزّهد فيها » ، حديث 20 . و « باب حبّ الدنيا و الحرص عليها » ، حديث 7 . .  ( 3 ) - منبع پيشين ، حديث 24 . . ","page_name":" 51 ","page_number":69},
  {"content":"\r\n\r\nتتميم در اعراض دادن نفس است از دنيا\r\nپس ، اى طالب حق و سالك إلى اللَّه ، چون طائر خيال را رام نمودى و شيطان واهمه را به زنجير كشيدى و خلع نعلين حبّ زن و فرزند و ديگر شئون دنيوى را نمودى و با جذوهء نار عشق فطرة الَّلهى مأنوس شدى و انّى آنَسْتُ نارا 20 : 10 ( 1 )  گفتى و خود را خالى از موانع سير ديدى و اسباب سفر را آماده كردى ، از جاى برخيز و از اين بيت مظلمهء طبيعت و عبورگاه تنگ و تاريك دنيا هجرت كن و زنجيرها و سلسله هاى زمان را بگسلان و از اين زندان خود را نجات ده و طائر قدس را به محفل انس پرواز ده .\r\n\r\n« تو را از كنگرهء عرش مىزنند صفير ندانمت كه در اين دامگه چه افتادست » ( 2 ) \r\n\r\nپس ، « عزم » خود را قوى كن و ارادهء خويش را محكم نما كه اوّل شرط سلوك عزم است و بدون آن راهى را نتوان پيمود و به كمالى نتوان رسيد . و شيخ بزرگوار ، شاه آبادى ، [ 1 
  ] روحى فداه آن را مغز انسانيّت تعبير مىكردند .\r\n\r\n","description":"","footnote":" ( 1 ) - قسمتى از سخن موسى ( ع ) با خانواده اش . اِذْ رَا ناراً فَقالَ لِاهْلِه امْكُثُوا اِنّى آنَسْتُ ناراً . . . 20 : 10 ( طه - 10 ، نمل - 7 ) .  ( 2 ) - شعر از حافظ است . . \r\n[ 1 
  ] - مرحوم آية اللَّه ميرزا محمد على اصفهانى شاه آبادى ، فقيه ، اصولى ، عارف و فيلسوف برجسته ، فرزند مرحوم آية اللَّه ميرزا محمد جواد حسين آبادى اصفهانى ، به سال 1292 ه ق در اصفهان متولد گشت .\r\nپس از طى مراحل علمى مقدماتى در اصفهان و تهران به حوزه هاى مقدّسهء نجف و سامّراء مشرف شده از محضر اساتيد بزرگى ، چون مرحوم صاحب جواهر ، آخوند خراسانى و شريعت اصفهانى ، بهره جست و به زودى به درجهء اجتهاد نايل گرديد . وى در فقه ، فلسفه و عرفان به مقام والايى دست يافت و به تدريس اين علوم پرداخت و حوزهء درس او از قويترين حوزه هاى درسى سامرّاء گرديد . پس از مراجعت از عراق ، نخست در تهران اقامت نمود ، سپس به قم مشرف شده و مدت هفت سال در شهر مقدس قم رحل اقامت افكند . در طول اقامت ايشان در قم ، حضرت امام خمينى رضوان اللَّه و سلامه عليه از درس اخلاق و\r\n","page_name":" 52 ","page_number":70},
  {"content":"\r\nبلكه توان گفت كه يكى از نكات بزرگ تقوى و پرهيز از مشتهيات نفسانيّه و ترك هواهاى نفسانيّه و رياضات شرعيّه و عبادات و مناسك الهيّه ، تقويت عزم و انقهار قواى ملكيّه در تحت ملكوت نفس است ، چنانچه پيش از اين ذكر شد . و ما اكنون اين مقاله را با تحميد و تسبيح ذات مقدّس كبريا جلّ و علا و نعت و ثناى سيّد مصطفى و نبىّ مجتبى و آل اطهارش عليهم سلام اللَّه ختم مىكنيم و از روحانيّت آن ذوات مقدّسه استمداد مىكنيم براى اين سفر روحانى و معراج ايمانى .\r\n\r\n","description":"","footnote":"\r\nعرفان وى بهرهء فراوان جستند . امام امت در مواضع متعدد در اين كتاب و كتب و رسالات ديگر با احترام و تجليل فراوان از آن استاد عاليقدر ياد نموده و افاضاتش را نقل فرموده‌اند . مرحوم شاه آبادى علاوه بر تدريس علوم و فنون مختلف و تربيت شاگردان برجسته ، تأليفات متعددى در زمينه هاى مختلف از خود به جاى گذاشته است . آن بزرگمرد علم و عمل در سال 1369 ه . ق در سن هفتاد و هفت سالگى در تهران به ملأ اعلى پيوست و در جوار حضرت عبد العظيم الحسنى ، در مقبرهء مرحوم شيخ أبو الفتوح رازى ، مدفون گرديد . حشره اللَّه مع النّبى محمّد و آله الطاهرين .\r\n","page_name":" 53 ","page_number":71},
  {"content":"\r\n\r\n","description":"","footnote":"","page_name":" 54 ","page_number":72},
  {"content":"\r\n\r\nمقالهء ثانيه در مقدّمات نماز است و ذكر بعض آداب قلبيهء آن\r\nو در آن چند مقصد است\r\n\r\nمقصد اوّل در طهارت است\r\nو در آن چند فصل است\r\n\r\nفصل اوّل در بيان اجمالى طهور است\r\nچنانچه در سابق اشاره به آن شد ، از براى نماز غير از اين صورت حقيقتى است و غير از اين ظاهر باطنى است ، و همانطور كه صورت آن را آداب و شرايط صوريّه ايست ، باطن آن را نيز آداب و شرايطى است كه\r\n","description":"","footnote":"","page_name":" 55 ","page_number":73},
  {"content":"\r\nشخص سالك بايد آنها را مراعات كند . پس ، از براى طهارت صورت و آداب صورتى است كه بيان آنها از وظيفهء اين اوراق خارج است ، و فقهاء مذهب جعفرى اعلى اللَّه كلمتهم و رفع اللَّه درجتهم بيان آن را فرموده‌اند . و امّا آداب باطنيه و طهور باطنى را ما به طور اجمال بيان مىنماييم :\r\nبايد دانست كه چون حقيقت نماز عروج به مقام قرب و وصول به مقام حضور حقّ جلّ و علا است ، براى وصول به اين مقصد بزرگ و غايت قصوى طهاراتى لازم است كه ماوراى اين طهارات است . و خارهاى اين طريق و موانع اين عروج قذاراتى است كه با اتّصاف سالك به يكى از آنها نتواند صعود به اين مرقاة و عروج به اين معراج نمود . و آنچه از قبيل اين قذارات باشد موانع صلوة و رجز شيطان است ، و آنچه معين سالك است در سير و از آداب حضور است شرايط اين حقيقت است . و بر سالك إلى اللَّه لازم است كه در اوّل امر رفع موانع و قذارات كند تا اتّصاف به طهارت و حصول طهور كه از عالم نور است براى او ميسور شود ، و تا تطهير جميع قذارات ظاهريّه و باطنيّه و علنيّه و سرّيّه نشود ، سالك را حظَّى از محضر و حضور نخواهد بود .\r\nپس ، اوّلين مراتب قذارات ، قذارات آلات و قواى ظاهريّهء نفس است به لوث معاصى و قذارات نافرمانى حضرت ولىّ النّعم ، و اين دام صورى ظاهرى ابليس است . و انسان تا در اين دام مبتلا است ، از فيض محضر و حصول قرب الهى محروم است . و كسى گمان نكند كه بدون تطهير ظاهر مملكت انسانيّت مىتوان به مقام حقيقت انسانيّت نايل شود يا مىتواند تطهير باطن قلب نمايد ، [ كه 
  ] اين غرورى است شيطانى و از حيله هاى بزرگ ابليس است ، زيرا كه كدورات و ظلمتهاى قلبى با معاصى ، كه غلبهء طبيعت بر روحانيّت است ، افزوده مىشود ، و تا سالك فتح مملكت ظاهر نكند ، از فتوحات باطنيّه ، كه مقصد بزرگ است ، بكلَّى محروم است و راهى به سعادت براى او گشوده نگردد . پس يكى از موانع بزرگ اين سلوك قذارات معاصى است كه با آب پاك و پاكيزهء توبهء نصوح بايد آن را تطهير كرد .\r\nو بايد دانست كه تمام قواى ظاهريّه و باطنيّه را كه حقّ تعالى به ما عنايت\r\n","description":"","footnote":"","page_name":" 56 ","page_number":74},
  {"content":"\r\nفرموده و از عالم غيب نازل نموده اماناتى است الهى كه طاهر از جميع قذارات و پاك و پاكيزه بوده بلكه متنوّر به نور فطرة الَّلهى ، و از ظلمت و كدورت تصرّف ابليس دور بوده ، و چون در ظلمتكدهء عالم طبيعت نازل و دست تصرّف شيطان واهمه و خيانت ابليس به آنها دراز شده ، از طهارت اصليّه و فطرت اوّليّه بيرون آمده و به انواع قذارات و ارجاس شيطانيّه آلوده گرديده است . پس اگر سالك إلى اللَّه با تمسّك به ذيل عنايت ولىّ اللَّه دست تصرّف شيطان را دور نمود و مملكت ظاهر را طاهر كرد و امانات الهيّه را چنانچه تحويل گرفته بود ردّ نمود ، خيانت به امانت ننموده ، و اگر كرده بود ، مورد غفران و ستّاريّت شود و از جهت ظاهر آسوده خاطر شود و به تخليهء باطن از ارجاس اخلاق فاسده قيام كند . و اين مرتبهء دوم از قذارات است كه فسادش بيشتر و علاجش صعبتر است و اهمّيّتش در نزد اصحاب ارتياض بيشتر مىباشد ، زيرا كه تا خلق باطنى نفس فاسد و قذارات معنوى به آن احاطه نموده ، لايق مقام قدس و خلوت انس نشود ، بلكه مبدأ فساد مملكت ظاهر نفس اخلاق فاسده و ملكات خبيثهء آن است . و تا سالك تبديل ملكات سيّئه را به ملكات حسنه ننمايد ، از شرور اعمال مأمون نيست ، و اگر به توبه موفّق شود ، استقامت آن كه از مهمّات است ميسّر نمىشود . پس ، تطهير ظاهر نيز متوّقف به تطهير باطن است ، علاوه بر آن كه خود قذارات باطنيّه موجب حرمان از سعادت و منشأ جهنّم اخلاق ، كه به گفتهء اهل معرفت بالاتر و سوزنده تر است از جهنّم اعمال ، مىباشد . و اشاره به اين معنى در اخبار اهل بيت عصمت بسيار است .\r\nپس ، سالك إلى اللَّه را اين طهارت نيز لازم است . و پس از آن كه لوث اخلاق فاسده را با آب طاهر پاكيزهء علم نافع و ارتياض شرعى صالح از لوح نفس شست و شو نمود ، بايد اشتغال پيدا كند به تطهير قلب ، كه امّ القرى و به صلاح آن همهء ممالك صالح ، و به فساد آن همه فاسد مىشوند . و قذارات عالم قلب مبدأ تمام قذارات است . و آن عبارت از تعلَّق به غير حق و توجه به خود و عالم است . و منشأ آن حبّ دنيا ، كه بالاترين خطاها است ، و حبّ\r\n","description":"","footnote":"","page_name":" 57 ","page_number":75},
  {"content":"\r\nنفس ، كه مادر همهء امراض است ، مىباشد . و تا ريشهء اين محبّت در قلب سالك است ، از محبّت اللَّه اثرى در آن حاصل نشود و راهى به سر منزل مقصد و مقصود پيدا نمىكند . و تا سالك را بقايائى از اين محبّت در قلب است ، سير او إلى اللَّه نيست بلكه إلى النّفس و إلى الدّنيا و إلى الشيطان است . پس ، تطهير از حبّ نفس و دنيا اوّل مرتبهء تطهير سلوك إلى اللَّه است حقيقتا ، چون قبل از اين تطهير سلوك إلى اللَّه نيست و به مسامحه گفته شود سالك و سلوك .\r\nو پس از اين منزل ، منازلى است كه از هفت شهر عشق عطَّار پس از آن نمونه اى حاصل ، و آن قائل سالك در خم يك كوچه خود را ديده ، و ما در پشت سورها و حجابهاى ضخيم واقعيم و آن شهرها و شهريارها را جزء بافته ها گمان مىكنيم . من با شيخ عطَّار يا ميثم تمّار كار ندارم ولى اصل مقامات را انكار نمىكنم و صاحب آنها را از جان و دل طلبكارم و در اين محبّت اميد فرج دارم ، تو خود هر چه خواهى باش و با هر كه خواهى پيوند .\r\n\r\n« مدعى خواست كه آيد به تماشاگه دوست دست غيب آمد و بر سينهء نا محرم زد » ( 1 ) \r\n\r\nولى در اخوّت ايمانى و خلَّت روحانى با احبّاء عرفانى خيانت روا ندارم و از نصيحت ، كه از حقوق مؤمنين است به يكديگر ، خوددارى ننمايم .\r\nبالاترين قذارات معنويّه ، كه تطهير آن را با هفت دريا نتوان نمود و انبياء عظام عليهم السلام را عاجز نمود ، قذارات جهل مركَّب است كه منشأ داء عضال انكار مقامات اهل اللَّه و ارباب معرفت است و مبدأ سوء ظنّ به اصحاب قلوب است . و تا انسان به لوث اين قذارات آلوده است ، قدمى به سوى معارف نخواهد برداشت ، بلكه بسا باشد كه اين كدورت نور فطرت را ، كه چراغ راه هدايت است ، خاموش كند و آتش عشق را كه براق عروج به مقامات است فرو نشاند و منطفى كند و انسان را در ارض طبيعت مخلَّد نمايد .\r\n","description":"","footnote":" ( 1 ) - شعر از حافظ است . در نسخ مطبوع : « تماشاگه راز » . . ","page_name":" 58 ","page_number":76},
  {"content":"\r\nپس ، بر انسان لازم است كه با تفكَّر در حال انبياء و اولياى كمّل صلوات اللَّه عليهم و تذكَّر مقامات آنها ، اين قذارت را از باطن قلب شستشو دهد ، و در هر حدّى كه هست به آن حدّ قانع نشود ، كه اين وقوف در حدود و قناعت از معارف از تلبيسات بزرگ ابليس و نفس امّاره است ، نعوذ باللَّه منهما . و چون اين رساله بر وفق ذوق عامّه نوشته مىشود از تطهيرات ثلاثهء اولياء خوددارى نمودم . و الحمد للَّه .\r\n\r\nفصل دوم در اشاره به مراتب طهور است\r\nبدان كه انسان تا در عالم طبيعت و منزلگاه مادّهء هيولانى است ، در تحت تصرّفات جنود الهيّه و جنود ابليسيّه است . و جنود الهيّه جنود رحمت و سلامت و سعادت و نور و طهارت و كمال است ، و جنود ابليس در مقابل آنها است . و چون جهات ربوبيّه غلبه بر جهات ابليسيّه دارد ، در به دو فطرت انسان را نورانيّت و سلامت و سعادتى است فطرى الهى ، چنانچه در احاديث شريفه صراحتا و در كتاب شريف الهى اشارتا بيان آن شده . ( 1 )  و تا انسان در اين عالم است با قدم اختيار مىتواند خود را در تحت تصرّف يكى از آن دو قرار دهد .\r\nپس ، اگر از اوّل فطرت تا آخر ابليس را در آن تصرّفى نبود ، انسان الهى لاهوتى است كه سر تا پايش نور و طهارت و سعادت است ، قلبش نور حقّ است و جز به حقّ توجّه نكند و قواى باطنه و ظاهره اش نورانى و طاهر است و جز حق در آنها تصرّف نكند ، ابليس را از آن حظَّى نباشد و جنود او را در او تصرّفى نبود . و همچون موجود شريفى طاهر مطلق و نور خالص است و ما تقدّم\r\n","description":"","footnote":" ( 1 ) - از جمله آيهء شريفهء فَاَقِمْ وَجْهَكَ لِلدّينِ حَنيفاً فِطْرَةَ الله الَّتى فَطَرَ النّاسَ عَلَيْها . . . 30 : 30 ( روم - 30 ) . و رجوع شود به روايات بحار الانوار ، ج 3 ، ص 276 ، و ج 64 ، ص 130 . و التوحيد ، ص 328 ، باب 53 . . ","page_name":" 59 ","page_number":77},
  {"content":"\r\nو ما تأخّر ذنوب او مغفور است ( 1 )  ، و صاحب فتح مطلق است و داراى مقام عصمت كبرى است بالاصاله و ديگر معصومين به تبعيّت آن ذات مقدّس داراى آن مقامند . و آن حضرت داراى مقام خاتميّت است ، كه كمال على الاطلاق است ، و چون اوصياء او از طينت او منفصل و با فطرت او متّصلند ، صاحب عصمت مطلقه به تبعيّت او هستند و آنها را تبعيّت كامله است . و امّا بعضى معصومين از انبياء و اولياء عليهم السلام صاحب عصمت مطلقه نيستند و از تصرّف شيطان خالى نمىباشند ، چنانچه توجّه آدم عليه السلام به شجره از تصرّفات ابليس بزرگ است كه ابليس الابالسه است ، با آنكه آن شجره شجرهء بهشتى الهى بوده ، با اين وصف داراى كثرت اسمائى است كه منافى با مقام آدميّت كامله است . و اين يكى از معانى يا يكى از مراتب شجرهء منهيّه است .\r\nو اگر نور فطرت به قذارات صوريّه و معنويّه آلوده شد ، به مقدار آلودگى از بساط قرب و حضرت انس مهجور گردد تا آنجا رسد كه نور فطرت بكلَّى منطفى گردد و مملكت يكسره مملكت شيطانى شود و ظاهر و باطن و سرّ و علن او در تصرّف شيطان آيد . پس ، شيطان قلب و سمع و بصر و دست و پاى او شود و جميع اعضاى او شيطانى شود . و اگر كسى - و العياذ باللَّه - بدين مقام رسيد ، شقىّ مطلق شود و روى سعادت هرگز نبيند . و بين اين دو مرتبه مقامات و مراتبى است كه جز حق تعالى كس نتواند احصاء آنها را كند . و هر كس به افق نبوّت نزديك باشد ، از اصحاب يمين است ، و هر كس به افق شيطنت نزديك است ، از اصحاب يسار است .\r\nو بايد دانست كه پس از آلودگى فطرت ، تطهير آن ممكن است . و تا انسان در اين نشأه است ، خروج از تصرّف شيطان براى او مقدور و ميسور است و وارد شدن در حزب ملائكة اللَّه ، كه جنود رحمانى الهى هستند ، ميسّر است . و حقيقت جهاد نفس ، كه به فرمودهء حضرت رسول صلَّى اللَّه عليه و آله\r\n","description":"","footnote":" ( 1 ) - اشاره است به آيهء شريفهء لِيَغْفِرَ لَكَ الله ما تَقَدَّمَ مِن ذَنْبِكَ و ما تَأَخَّر 48 : 2 . ( فتح - 2 ) . ","page_name":" 60 ","page_number":78},
  {"content":"\r\nاز جهاد اعداء دين افضل است و آن جهاد اكبر است ، ( 1 )  همان خارج شدن از تصرّف جنود ابليس و وارد شدن در تحت تصرّف جنود اللَّه است .\r\nپس ، اوّل مرتبهء طهارت متسنّن شدن به سنن الهيّه و مؤتمر شدن به اوامر حقّ است .\r\nو مرتبهء دوم ، متحلى شدن به فضائل اخلاق و فواضل ملكات است .\r\nو مرتبهء سوم ، طهور قلبى است ، كه آن عبارت است از تسليم نمودن قلب را به حق . و پس از اين تسليم ، قلب نورانى شود ، بلكه خود از عالم نور و درجات نور الهى گردد ، و نورانيّت قلب به ديگر اعضاء و جوارح و قواى باطنه سرايت كند و تمام مملكت نور و نور على نور شود تا كار به جايى رسد كه قلب الهى لاهوتى شود و حضرت لاهوت در تمام مراتب باطن و ظاهر تجلَّى كند ، و در اين حال ، عبوديّت بكلَّى فانى و مختفى شود و ربوبيّت ظاهر و هويدا شود ، و در اين حال ، قلب سالك را طمأنينه و انسى دست دهد و همهء عالم محبوب او شود و جذبات الهيّه برايش دست دهد و خطايا و لغزشها در نظرش مغفور شود و در ظلّ تجليّات حبّى مستور گردد و بداياى ولايت براى او حاصل شود و لياقت ورود در محضر انس پيدا كند . و پس از اين منازلى است كه ذكر آن مناسب با اين اوراق نيست .\r\n\r\nفصل سوم در آداب قلبيّهء سالك است هنگام توجّه به آب براى طهارت\r\nو در اين باب حديث شريف مصباح الشّريعه را ذكر و ترجمه مىكنيم تا قلوب صافيهء اهل ايمان را از آن نورانيّتى حاصل شود .\r\nفى مصباح الشّريعة قال الصّادق عليه السلام : اذا اردت الطَّهارة\r\n","description":"","footnote":" ( 1 ) - بحار الانوار ، ج 67 ، ص 65 ، و ج 19 ، ص 182 . . ","page_name":" 61 ","page_number":79},
  {"content":"\r\nو الوضوء ، فتقدّم إلى الماء تقدّمك إلى رحمة اللَّه . فانّ اللَّه تعالى قد جعل الماء مفتاح قربته و مناجاته و دليلا إلى بساط خدمته . و كما انّ رحمة اللَّه تطهّر ذنوب العباد ، كذلك النّجاسات الظَّاهرة يطهّرها الماء لا غير . قال اللَّه تعالى : هُو الَّذى أَرْسَلَ الرِّياحَ بُشْرا بَيْنَ يَدَيْ رَحْمَتِه وَأَنْزَلْنا مِنَ السَّماءِ ماءً طَهوُرا . 25 : 48 و قال اللَّه تعالى : وَجَعَلْنا مِنَ الْماءِ كُلَّ شَيءٍ حَيّ ، أَ فَلا يُؤْمِنونَ . 21 : 30 فكما احيا به كلّ شيء من نعيم الدّنيا ، كذلك برحمته و فضله جعل حياة القلوب الطَّاعات . و تفكَّر في صفات الماء و رقّته و طهره و بركته و لطيف امتزاجه بكلّ شيء . و استعمله في تطهير الاعضاء الَّتى امرك اللَّه بتطهيرها [ خ ل : و تعبّدك بادائها 
  ] . و آت بآدابها في فرائضه و سننه ، فانّ تحت كلّ واحدة منها فوائد كثيرة ، فاذا استعملتها بالحرمة ، انفجرت لك عيون فوائده عن قريب . ثمّ عاشر خلق اللَّه كامتزاج الماء بالاشياء : يؤدّى كلّ شيء حقّه و لا يتغيّر عن معناه ، معتبرا لقول رسول اللَّه صلَّى اللَّه عليه و آله : مثل المؤمن المخلص [ خ ل : الخاصّ 
  ] كمثل الماء . و لتكن صفوتك مع اللَّه تعالى في جميع طاعتك كصفوة الماء حين انزله من السّماء و سمّاه « طهورا » . و طهّر قلبك بالتّقوى و اليقين عند طهارة جوارحك بالماء . ( 1 ) \r\nدر اين حديث شريف لطايف و دقايقى است و اشارات و حقايقى است كه قلوب اهل معرفت را زنده كند و ارواح صافيهء اصحاب قلوب را حيات بخشد . فرمايد :\r\nچون ارادهء طهارت و وضو كردى ، متوجّه آب بشو آن سان كه متوجّه رحمت حق شوى ، زيرا كه حق تعالى قرار داده آب را كليد تقرّب به خود و مناجات خويش و راهنماى بساط خدمت خود . و چنانچه رحمت خدا پاك مىكند گناهان بندگان را همانطور نجاسات ظاهره را آب پاك مىكند نه غير آن . خداى تعالى فرمايد : « اوست آن كس كه فرستاد بادها را براى بشارت در جلو رحمتش و نازل نموديم از آسمان آب پاكيزه را . » ( 2 )  و فرمود خداى\r\n","description":"","footnote":" ( 1 ) - مصباح الشّريعة ، « الباب العاشر ، فى الطَّهارة » . .  ( 2 ) - ( فرقان - 48 ) . . ","page_name":" 62 ","page_number":80},
  {"content":"\r\nتعالى : « و قرار داديم از آب هر چيز زنده را . » ( 1 )  و اين كه در اين حديث آب را به رحمت حق تشبيه ، بلكه تأويل ، نموده يكى از نكاتش آن است كه آب يكى از مظاهر بزرگ رحمت حق است كه در عالم طبيعت آن را نازل فرموده و مايهء حيات موجودات آن را قرار داده ، بلكه رحمت واسعهء الهيّه را كه از سماء رفيع الدّرجات حضرت اسماء و صفات نازل و اراضى تعيّنات اعيان به آن زنده گرديده ، اهل معرفت به « آب » تعبير نمودند . و چون در آب ملكى ظاهرى جلوهء رحمت واسعهء الهيّه از ديگر موجودات دنيائى بيشتر است ، حق تعالى آن را براى تطهير از قذارات صوريّه قرار داد و مفتاح باب قرب و مناجات خود مقرّر فرمود و راهنماى بساط خدمت خويش ، كه باب الابواب رحمتهاى باطنيّه است ، قرار داد . بلكه آب رحمت حق در هر نشئه اى از نشئات وجود و در هر مشهدى از مشاهد غيب و شهود نزول و ظهور كند ، تطهير ذنوب عباد اللَّه نمايد موافق با آن نشئه و مناسب آن عالم ، پس با آب رحمت نازل از اسماء احديّت ذنوب غيبت تعيّنات اعيان تطهير شود ، و با آب رحمت واسعه از سماء واحديّت ذنوب عدميّت مهيّات خارجيّه تطهير شود ، و در هر مرتبه از مراتب وجود مطابق آن مرتبه . و در مراتب نشئات انسانيّه نيز آب رحمت را ظهوراتى است مختلفه ، چنانچه از آب نازل از حضرت ذات به تعيّنات جمعيّهء برزخيّه ذنوب سرّ وجودى تطهير شود ( وجودك ذنب لا يقاس به ذنب ) . ( 2 )  و با آب نازل از حضرات اسماء و صفات و حضرت تجلَّى فعلى رؤيت صفت و فعل تطهير شود . و با آب نازل از سماء حضرت حكم عدل قذارات خلقيّه باطنيّه تطهير شود . و با آب نازل از سماء غفاريّت ذنوب عباد تطهير شود . و با آب نازل از سماء ملكوت قذارات صوريّه تطهير شود . پس معلوم شد كه حق تعالى آب را مفتاح قرب و دليل بساط رحمت خويش قرار داده . پس از آن ، در حديث شريف دستور ديگرى دهد و\r\n","description":"","footnote":" ( 1 ) - ( انبياء - 30 ) . .  ( 2 ) - « وجود تو گناهى است كه هيچ گناهى با آن قابل قياس نيست . » . ","page_name":" 63 ","page_number":81},
  {"content":"\r\nراه ديگرى براى اهل سلوك و مراقبه مفتوح فرمايد . مىفرمايد :\r\nو تفكَّر نما در صفاى آب و رقت و طهارت و بركت آن و لطافت ممزوج شدن آن با هر چيزى . و استعمال كن آن را در تطهير آن اعضائى كه خداوند امر فرموده تو را به پاكيزه نمودن آنها . و ادا كن آداب آنها را در فريضه ها و سنّتهاى الهى ، زيرا كه در تحت هر يك از آنها فايده هايى است بسيار كه چون استعمال نمائى آنها را به احترام ، منفجر شود از براى تو - در نزديكى - چشمه هاى فايده هاى آن .\r\nاشاره فرموده در اين حديث شريف به مراتب طهارت به طريق كلَّى . و چهار مرتبهء كلَّى آن را بيان فرموده ، كه يكى از مراتب آن اين است كه تا اين جاى حديث شريف مذكور است و آن تطهير اعضاء است . و اشاره فرموده به اينكه اهل مراقبه و سلوك إلى اللَّه نبايد واقف به صور و ظواهر اشياء شوند ، بلكه بايد ظاهر را مرآت باطن قرار دهند و از صور حقايق را كشف كنند و به تطهير صورى قناعت نكنند كه آن دام ابليس است . پس ، از صفاى آب پى به تصفيهء اعضاء برند ، و آنها را با ادا نمودن فرائض و سنن الهيّه تصفيه كنند و صفا دهند ، و از رقّت آنها اعضاء را ترقيق كنند و از غلظت تعصّى بيرون آورند و طهور و بركت را در جميع اعضاء سرايت دهند ، و از لطف امتزاج آب با اشياء كيفيّت امتزاج قواى ملكوتيّهء الهيّه را با عالم طبيعت ادراك كنند و نگذارند قذارات طبيعت در آنها اثر كند . و چون اعضاء را به سنن و فرائض الهيّه و آداب آنها متلبّس نمودند ، فوائد باطنيّه كم كم ظاهر شود و چشمه هاى اسرار الهيّه منفجر شود و لمحه اى از اسرار عبادت و طهارت براى او منكشف گردد . و چون از مرتبهء اوّل طهارت و دستور آن فراغت حاصل شد ، به دستور ثانوى شروع فرمود ، و مىفرمايد :\r\nپس از آن معاشرت كن با خلق خدا مثل ممزوج بودن آب با اشياء كه ادا مىكند حقّ هر چيزى را و از معناى خود تغيير نمىكند ، و تأمّل كن قول رسول خدا صلَّى اللَّه عليه و آله را كه مىفرمايد مثل مؤمن خالص [ خ ل : خاصّ 
  ] مثل آب است .\r\n","description":"","footnote":"","page_name":" 64 ","page_number":82},
  {"content":"\r\nدستور اوّل مربوط بود به معاملهء انسان سالك با قواى داخليّه و اعضاى خود ، و دستور دوم ، كه در اين فقره از حديث شريف است ، مربوط است به معاملهء انسان با خلق خدا . و اين دستور جامعى است كه كيفيّت معاشرت سالك را با مخلوق بيان فرموده ، و ضمنا از آن ، حقيقت خلوت نيز استفاده شود . و آن ، چنان است كه سالك إلى اللَّه در عين حال كه با هر دسته از مردم معاشرت به معروف كند و حقوق خلقيّه را ردّ نمايد و با هر يك از مردم به طور مناسب حال او مراوده و معامله كند ، از حقوق الهيّه نگذرد و معناى خود را كه عبارت از عبوديّت و توجّه به حقّ است از دست ندهد ، و در عين حال كه در كثرت واقع است در خلوت باشد ، و قلب او كه منزلگاه محبوب است خالى از اغيار و فارغ از هر نقش و نگار باشد . پس ، دستور سوّمى را ذكر فرموده كه آن كيفيّت معاملهء سالك است با خداى تعالى ، مىفرمايد :\r\nبايد صفاى تو با خداى تعالى در همهء طاعاتت مثل صفاى آب باشد در وقتى [ كه 
  ] نازل نمود آن را از آسمان و ناميد آن را « طهور » .\r\nيعنى بايد سالك إلى اللَّه خالص از تصرّف طبيعت باشد و كدورت و ظلمت آن را در قلب او راهى نباشد ، و جميع عبادات او خالى از جميع شركهاى ظاهرى و باطنى باشد . و همانطور كه آب در وقت نزول از آسمان طاهر و پاكيزه است و دست تصرف قذارات به آن دراز نشده ، قلب سالك ، كه از سماء غيب ملكوت طاهر و پاكيزه نازل شده ، نگذارد در تحت تصرّف شيطان و طبيعت واقع شده به قذارات آلوده گردد . و پس از اين دستور ، آخرين دستور جامع را براى اهل رياضت و سلوك بيان فرمود ، مىفرمايد :\r\nپاكيزه كن دل خويشتن را به پرهيزگارى و يقين در وقت پاكيزه نمودن اعضاء خود را به آب .\r\nو در اين ، اشاره به دو مقام شامخ اهل معرفت است : يكى تقوا ، كه كمال آن ترك غير حقّ است ، و ديگرى يقين ، كه كمال آن مشاهدهء حضور محبوب است .\r\n","description":"","footnote":"","page_name":" 65 ","page_number":83},
  {"content":"\r\n\r\nفصل چهارم در طهور است\r\nو آن يا آب است ، و آن در اين باب اصل است ، و يا « ارض » است .\r\nبدان كه انسان سالك را به طريق كلَّى دو طريق است براى وصول به مقصد اعلى و مقام قرب ربوبيّت : يكى از آن دو ، كه مقام اوّليّت و اصالت دارد ، سير إلى اللَّه است به توجّه به مقام رحمت مطلقه و خصوصا رحمت رحيميّه كه رحمتى است كه هر موجودى را به كمال لايق خود مىرساند . و از شعب و مظاهر رحمت رحيميّه بعث انبياء و رسل صلوات اللَّه عليهم است كه هاديان سبل و دستگير بازماندگانند ، بلكه در نظر اهل معرفت و اصحاب قلوب ، دار تحقّق صورت رحمت الهيّه است ، و خلايق دائما مستغرق بحار رحمت حقّند و از آن استفاده نمىكنند . اين كتاب بزرگ الهى ، كه از عالم غيب الهى و قرب ربوبى نازل شده و براى استفادهء ما مهجوران و خلاص ما زندانيان سجن طبيعت و مغلولان زنجيرهاى پيچ در پيچ هواى نفس و آمال به صورت لفظ و كلام در آمده ، از بزرگترين مظاهر رحمت مطلقهء الهيّه است كه ما كور و كرها از آن به هيچ وجه استفاده نكرديم و نمىكنيم . آن رسول ختمى و ولىّ مطلق گرامى كه از محضر قدس ربوبى و محفل قرب و انس الهى به اين سر منزل غربت و وحشت قدم رنجه فرموده و گرفتار معاشرت و مراودت با ابو جهلها و بدتر از آنها گرديده و نالهء ليغان على قلبىاش ( 1 )  دل اهل معرفت و ولايت را محترق كرده و مىكند ، رحمت واسعه و كرامت مطلقهء الهيّه است كه آمدن در اين كلبه اش براى رحمت موجودات سكنهء عالم اسفل ادنى است و بيرون بردن آنها است از اين دار وحشت و غربت - چون كبوتر مطوّقه كه براى نجات رفقا خود را به دام بلا اندازد . ( 2 ) \r\n","description":"","footnote":" ( 1 ) - پاورقى 87 . .  ( 2 ) - كليله و دمنه ، باب الحمامة المطوقه . . ","page_name":" 66 ","page_number":84},
  {"content":"\r\nسالك إلى اللَّه بايد تطهير با آب رحمت را صورت استفاده از رحمت نازلهء الهيّه بداند و تا استفاده از رحمت براى او ميسور است ، قيام به امر نمايد ، و چون دستش از آن به واسطهء قصور ذاتى يا تقصير كوتاه شد و فاقد آب رحمت شد ، چاره ندارد جز توجّه به ذلّ و مسكنت و فقر و فاقهء خود . و چون ذلَّت عبوديّت خود را نصب العين نمود و متوجّه به اضطرار و فقر و امكان ذاتى خود شد و از تعزّز و غرور و خودخواهى بيرون آمد ، بابى از رحمت به روى او گشاده گردد و ارض طبيعت مبدّل به ارض بيضاء رحمت گردد و تراب احد الطَّهورين ( 1 )  گردد و مورد ترّحم و تلطَّف حق گردد . و هر چه اين نظر ، يعنى نظر به ذلَّت خود ، در انسان قوّت گيرد ، مورد رحمت بيشتر گردد . و اگر بخواهد به قدم اعتماد به خود و عمل خود اين راه را طىّ كند ، هلاك شود ، چه كه ممكن است از او دستگيرى نشود ، چون طفلى كه تا خود به جسارت راه رود و به قدم خود مغرور شود و به قوّت خود اعتماد كند ، مورد عنايت پدر نشود و او را به خود واگذار كند . و چون اضطرار و عجز خود را به پيشگاه پدر مهربان عرضه دارد و از اعتماد به خود و قوّت خود يكسره خارج شود ، مورد عنايت پدر گردد و او را دستگيرى كند ، بلكه او را در آغوش كشد و با قدم خود او را راه برد . پس بهتر آن است كه سالك إلى اللَّه پاى سلوك خود را بشكند و از اعتماد به خود و ارتياض و عمل خود يكسره برائت جويد و از خود و قدرت و قوّت خود فانى شود و فنا و اضطرار خود را هميشه در نظر گيرد تا مورد عنايت شود و راه صد ساله را با جذبهء ربوبيّت يك شبه طىّ نمايد ، و لسان باطن و حالش در محضر قدس ربوبيّت با عجز و نياز عرض كند : امَّنْ يُجيبُ الْمُضْطَرَّ اذا دَعاه وَيَكْشِفُ السُّوُء 27 : 62 . ( 2 ) \r\n","description":"","footnote":" ( 1 ) - اشاره است به روايتى كه مرحوم آخوند خراسانى قدّس سرّه در كفاية الأصول ، ج 1 ، ص 130 ، به اين صورت آورده است : قوله عليه السّلام : التّراب احد الطهورين يكفيك عشر سنين . ( خاك يكى از دو پاك كننده است و ده سال تورا بس است . ) .  ( 2 ) - « كيست آن كه درمانده وقتى او را بخواند جواب دهد و رفع گرفتار او نمايد . » ( نمل - 62 ) . ","page_name":" 67 ","page_number":85},
  {"content":"\r\n\r\nفصل پنجم در شمه اى از آداب وضو است به حسب باطن و قلب\r\nمن ذلك ما ورد عن الرّضا عليه السّلام : انّما امر بالوضوء ليكون العبد طاهرا اذا قام بين يدى الجبّار و عند مناجاته ايّاه ، مطيعا له فيما امره نقيّا من الادناس و النّجاسة ، مع ما فيه من ذهاب الكسل و طرد النّعاس و تزكية الفؤاد للقيام بين يدى الجبّار . و انّما وجب على الوجه و اليدين و الرّأس و الرّجلين ، لانّ العبد اذا قام بين يدى الجبّار ، فانّما ينكشف من جوارحه و يظهر ما وجب فيه الوضوء ، و ذلك انّه بوجهه يسجد و يخضع ، و بيده يسئل و يرغب و يرهب و يتبتّل ، و برأسه يستقبله في ركوعه و سجوده ، و برجليه يقوم و يقعد . . . ( 1 ) \r\nالخبر مىفرمايد : همانا امر شده است به وضوء تا آن كه بنده پاك باشد هنگامى كه مىايستد مقابل خداى جبّار و وقت مناجات نمودن او حق را و براى آن كه مطيع باشد در آنچه او را امر فرموده و پاكيزه باشد از كثافات و نجاست ، با آن كه در آن است فوائد ديگر از قبيل بر طرف شدن كسالت و رفع شدن چرت و پاكيزه شدن دل براى ايستادن در مقابل خداى جبّار .\r\nتا اينجا نكتهء اصل وضو را بيان فرمود ، و اهل معرفت و اصحاب سلوك را متنبّه نمود به اين كه در محضر مقدّس حقّ جلّ و علا ايستادن و مناجات با قاضى الحاجات نمودن را آدابى است كه بايد منظور شود ، حتّى با قذارات صوريّه و كثافات ظاهريّه و كسالت چشم ظاهر نيز نبايد در آن محضر رفت چه جاى آن كه دل معدن كثافات باشد و قلب مبتلاى به قاذورات معنويّه كه اصل همهء قذارات است باشد . با آن كه در روايت است كه « خداى تعالى نظر نمىكند به صورتهاى شما بلكه نظر مىفرمايد به قلبهاى شما . » ( 2 )  و با آن\r\n","description":"","footnote":" ( 1 ) - عيون اخبار الرّضا ، ج 2 ، ص 104 ، باب 34 ، حديث 1 . .  ( 2 ) - پاورقى 58 . . ","page_name":" 68 ","page_number":86},
  {"content":"\r\nكه با آنچه انسان به حق تعالى توجه مىكند و آنچه كه از عوالم خلقيّه لايق نظر به كبرياى عظمت و جلال است قلب است و ديگر جوارح و اعضاء را از آن حظَّ و نصيبى نيست ، معذلك طهارت صوريّه و نظافت ظاهريّه را نيز اهمال ننموده‌اند : صورت طهارت را براى صورت انسان مقرر فرمودند ، و باطن آن را براى باطن او . و از آن كه تزكيه قلب را در اين حديث شريف از فوائد وضوء قرار داده ، معلوم شود كه براى وضوء باطنى است كه به آن تزكيهء باطن شود ، و نيز رابطهء ما بين ظاهر و باطن و شهادت و غيب معلوم شود ، و نيز استفاده شود كه طهور ظاهرى و وضوء صورى از عبادات است و اطاعت ربّ است ، و از اين جهت طهور ظاهر موجب طهور باطن گردد ، و از طهارت صورى تزكيهء فؤاد حاصل شود . بالجمله ، سالك إلى اللَّه بايد در وقت وضوء متوجّه شود به اينكه مىخواهد متوجّه محضر مقدّس حضرت كبريا شود ، و با اين احوال قلوب كه او را است ، لياقت محضر ندارد ، بلكه شايد مطرود از درگاه عزّ ربوبيت شود ، پس ، دامن همّت به كمر زند كه طهارت ظاهرى را به باطن سرايت دهد و قلب خود را ، كه مورد نظر حق ، بلكه منزلگاه حضرت قدس است ، از غير حقّ تطهير كند و تفرعن خود و خوديّت را ، كه اصل اصول قذارات است ، از سر بيفكند تا لايق مقام مقدّس شود . و پس از آن ، حضرت رضا سلام اللَّه عليه وجه اختصاص اعضاى مخصوصه را در وضو بيان مىفرمايند و مىگويند :\r\nو همانا واجب شد بر رو و دو دست و سر و دو پا ، زيرا كه بنده وقتى كه ايستاد در حضور حضرت جبّار ، همانا منكشف مىشود از جوارح او و ظاهر گردد آنچه كه وضوء در آن واجب شود ، زيرا كه با رويش سجده كند و خضوع نمايد ، و با دستش سؤال و رغبت و رهبت نمايد و منقطع به حق شود ، و با سرش استقبال كند حق را در ركوع و سجودش ، و با پاهايش بايستد و بنشيند .\r\nحاصل فرمودهء آن جناب آن است كه چون اين اعضا را دخالت است در عبوديّت حق و از اين اعضا ظاهر شود آن ، از اين جهت تطهير آنها لازم شده است . پس از آن ، چيزهايى كه از آنها ظاهر شود بيان فرمودند و راه اعتبار و\r\n","description":"","footnote":"","page_name":" 69 ","page_number":87},
  {"content":"\r\nاستفاده را براى اهلش باز نمودند و اهل معارف را به اسرار آن آشنا فرمودند به اين كه آنچه محل ظهور عبوديّت است در محضر مبارك حقّ بايد طاهر و پاكيزه باشد و اعضاء و جوارح ظاهريّه ، كه حظَّ ناقصى از آن معانى دارند ، بى طهارت لايق مقام نيستند ، با آنكه خضوع از صفات وجه بالحقيقه نيست و سؤال و رغبت و رهبت و تبتّل و استقبال هيچ يك از شئون اعضاى حسّيّه نيستند ، ولى چون اين اعضاء مظاهر آنها است تطهير آنها لازم آمد . پس ، تطهير قلب كه محل حقيقى عبوديّت و مركز واقعى اين معانى است تطهيرش لازمتر است ، و بدون تطهير آن اگر با هفت دريا اعضاء صوريّه را شست و شو نمايند ، تطهير نشود و لياقت مقام پيدا نكند ، بلكه شيطان را در آن تصرّف باشد و از درگاه عزّت مطرود گردد .\r\nوصل : و من ذلك ما عن العلل باسناده قال : جاء نفر من اليهود إلى رسول اللَّه صلَّى اللَّه عليه و آله . فسألوه عن مسائل ، و كان فيما سئلوه : اخبرنا ، يا محمّد ( ص ) ، لاىّ علَّة توضّأ هذه الجوارح الاربع و هي انظف المواضع في الجسد ؟ فقال النّبىّ صلَّى اللَّه عليه و آله : لمّا ان وسوس الشّيطان إلى آدم ( ع ) و دنا من الشّجرة ، فنظر إليها ، فذهب ماء وجهه ، ثمّ قام و مشى إليها ، و هي اوّل قدم مشت الى الخطيئة ، ثمّ تناول بيده منها ما عليها و اكل ، فتطاير الحلىّ و الحلل عن جسده .\r\nفوضع آدم يده على امّ رأسه و بكى . فلمّا تاب اللَّه عليه ، فرض اللَّه عليه و على ذرّيّته تطهير هذه الجوارح الاربع : فامر اللَّه عزّ و جلّ به غسل الوجه ، لما نظر إلى الشّجرة ، و امره به غسل اليدين إلى المرفقين ، لما تناول بهما ، و امر بمسح الرّأس لما وضع يده على امّ رأسه ، و امره بمسح القدمين ، لما مشى بهما إلى الخطيئة . ( 1 ) \r\nحاصل ترجمه آن كه : يهودان سؤال كردند از حضرت رسول صلَّى اللَّه عليه و آله كه به چه علَّت وضوء مختصّ به اين چهار موضع شد ، با آن كه اينها\r\n","description":"","footnote":" ( 1 ) - علل الشرائع ، ج 1 ، ص 280 ، باب 191 ، حديث 1 . . ","page_name":" 70 ","page_number":88},
  {"content":"\r\nاز همهء اعضاء بدن نظيف ترند . فرمود : چون شيطان وسوسه كرد آدم را و او نزديك آن درخت رفت و نظر به سوى آن كرد ، آبرويش ريخت ، پس برخاست و به سوى آن درخت روان شد - و آن اوّل قدمى بود كه براى گناه برداشته شد . پس از آن با دست خويش آنچه در آن درخت بود چيد و خورد ، پس زينت و زيور از جسمش پرواز نمود . و آدم دست خود را بالاى سرش گذاشت و گريه نمود . پس چون خداوند توبهء او را قبول فرمود ، واجب نمود بر او و بر ذريّه اش پاكيزه نمودن اين چهار عضو را ، پس امر فرمود خداى عزّ و جل به شستن روى ، براى آن كه نظر نمود به شجره ، و امر فرمود به شستن دستها تا مرفق ، چون با آنها تناول نمود ، و امر فرمود به مسح سر ، چون دست خود را به سر گذاشت ، و امر نمود به مسح قدمها ، چون كه با آنها به سوى گناه رفته بود .\r\nو در باب علَّت وجوب صوم نيز در حديث شريف است كه يهودان سؤال نمودند كه به چه علَّت واجب نمود خداوند بر امّت تو سى روز روزه در روزها .\r\nفرمود : همانا آدم عليه السلام چون از آن درخت خورد باقى ماند در شكمش سى روز ، پس ، واجب فرمود خداوند بر آدم و بر ذريّه اش سى روز گرسنگى و تشنگى را ، و تفضّل فرمود بر آنها به اين كه در شبها اجازهء خوردن داد به آنها . ( 1 )  از اين احاديث شريفه اهل اشارات و اصحاب قلوب را استفاده هايى باشد كه خطيئهء آدم عليه السلام با آن كه از قبيل خطيئات ديگران نبوده ، بلكه شايد خطيئهء طبيعيّه بوده يا خطيئهء توجّه به كثرت كه شجرهء طبيعت است بوده يا توجّه به كثرت اسمائى پس از جاذبهء فناى ذاتى بوده ، لكن از مثل آدم عليه السلام ، كه صفىّ اللَّه و مخصوص به قرب و فناى ذاتى است ، متوقّع نبوده . لهذا به مقتضاى غيرت حبّى ذات مقدّس حق اعلان عصيان و غوايت او را در همهء عوالم و در لسان همهء انبياء عليهم السلام فرمود . و قال تعالى :\r\nوَ عَصى آدَمُ رَبَّه فَغَوى 20 : 121 . ( 2 )  با اين وصف ، اين همه تطهير و تنزيه لازم است\r\n","description":"","footnote":" ( 1 ) - علل الشرائع ، ج 2 ، ص 378 ، باب 109 ، حديث 1 . .  ( 2 ) - « پس آدم پروردگارش را نافرمانى كرد و گمراه شد . » ( طه - 121 ) . ","page_name":" 71 ","page_number":89},
  {"content":"\r\nبراى خود و ذريّه اش كه در صلب او مستكنّ بودند و در خطيئه شركت داشتند ، بلكه پس از خروج از صلب نيز شركت نمودند .\r\nپس خطيئهء آدم و آدم زادگان را چنانچه مراتب و مظاهرى است - چنانچه اوّل مرتبهء آن توجه به كثرات اسمائيه و آخر مظهر آن اكل از شجرهء منهيّه است كه صورت ملكوتى آن درختى است كه در آن انواع اثمار و فواكه است ، و صورت ملكى آن طبيعت و شئون آن است و حبّ دنيا و نفس كه اكنون در اين ذريّه است از شئون همان ميل به شجره و اكل آن است - همينطور از براى تطهير و تنزيه و طهارت و صلوة و صيام آنها ، كه براى خروج از خطيئهء پدر كه اصل است مراتب بسيارى است مطابق مراتب خطيئه . و از اين بيان معلوم شد كه جميع انواع معاصى قالبى ابن آدم از شئون اكل شجره است و تطهير آن به طورى است ، و جميع انواع معاصى قلبيهء آنها نيز از شئون آن شجره است ، و تطهير آن به طورى است . و جميع انواع معاصى روحيّه از آن ، و تطهير آن به طورى است .\r\nو تطهير اعضاى ظاهريّه « ظلّ » طهارات قلبيّه و روحيّه است براى كمّل ، و دستور و « وسيلهء » آنها است براى اهل سلوك . و انسان تا در حجاب تعيّن اعضا و طهارات آنها است و در آن حدّ واقف است ، از اهل سلوك نيست و در خطيئه باقى مانده ، و چون اشتغال به مراتب طهارات ظاهريّه و باطنيّه پيدا كرد و طهارات صوريّهء قشريّه را وسيلهء طهارات معنويّهء لبّيّه قرار داد و در جميع عبادات و مناسك حظوظ قلبيهء آنها را نيز ملحوظ داشت و از آنها برخوردار شد بلكه جهات باطنيّه را بيشتر اهمّيّت داد و مقصد اعلاى مهّم دانست ، داخل در باب سلوك راه انسانيّت شده ، چنانچه در حديث شريف كتاب مصباح الشريعه به آن اشاره شده آنجا كه فرمايد : و طهّر قلبك بالتّقوى و اليقين عند طهارة جوارحك بالماء . ( 1 ) \r\n","description":"","footnote":" ( 1 ) - « در وقت پاكيزه نمودن اعضاى خود با آب ، دل خويشتن را به پرهيزكارى و يقين پاكيزه گردان . » مصباح الشريعة ، « الباب العاشر ، فى الطهارة » . . ","page_name":" 72 ","page_number":90},
  {"content":"\r\nپس ، انسان سالك را اوّل سلوك علمى لازم است كه به بركت اهل ذكر سلام اللَّه عليهم مراتب عبادات را تشخيص داده و عبادات صوريّه را نازلهء عبادات قلبيّه و روحيّه بداند ، و پس از آن شروع به سلوك عملى ، كه حقيقت سلوك است . و غايت اين سلوك تخليهء نفس از غير حق است و تخليهء آن به تجلَّيات اسمائى و ذاتى است . و چون سالك را اين مقام دست دهد ، سلوكش به انتهاء رسد و غايت سير كمالى برايش حاصل شود ، پس به اسرار نسك و عبادات و به لطايف سلوك نائل شود ، و آن تجلَّيات جلاليّه است كه اسرار طهارات است و تجلَّيات جماليّه است كه غايت عبادات ديگر است . و تفصيل آن از عهدهء اين اوراق خارج است .\r\n\r\nفصل ششم در غسل است و آداب قلبيّهء آن\r\nاهل معرفت گويند كه جنابت خروج از وطن عبوديّت و دخول در غربت است ، و اظهار ربوبيّت و دعواى منيّت است و دخول در حدود مولا و اتصّاف به وصف سيادت است . و غسل براى تطهير از اين قذارت و اعتراف به تقصير است . و بعضى از مشايخ يكصد و پنجاه حال در ضمن ده فصل ذكر نموده كه بايد بندهء سالك تطهير از آنها نمايد در خلال غسل ، كه غالب آنها يا تمام آنها به عزّت و جبروت و كبرياى نفس و خودخواهى و خودبينى برگردد . ( 1 )  نويسنده گويد كه جنابت فناى در طبيعت و غفلت از روحانيّت است و غاية القصواى كمال سلطنت حيوانيّت و بهيميّت و دخول در اسفل السّافلين است . و غسل تطهير از اين خطيئه و رجوع از حكم طبيعت است ، و دخول در سلطان رحمانيّت و تصرّف الهيّت است به شست و شو نمودن جميع مملكت\r\n","description":"","footnote":" ( 1 ) - مقصود شيخ محيى الدين عربى است . الفتوحات المكيّة ، ج 1 ، ص 363 . . ","page_name":" 73 ","page_number":91},
  {"content":"\r\nنفس را كه فانى در طبيعت شده بود و به غرور شيطان مبتلا شده بود .\r\nپس ، آداب قلبيّهء آن آن است كه سالك إلى اللَّه در وقت غسل وقوف به تطهير ظاهر و غسل بدن ، كه قشر ادنى و حظَّ دنيا است ، نكند و توجّه به جنابت باطن قلب و سرّ روح كند و غسل از آن را لازمتر شناسد ، پس ، از غلبهء نفس بهيميّه و شأن حيوانى بر نفس انسانيّه و شئون رحمانى بپرهيزد و از رجز شيطان و غرور او توبه كند ، و باطن روح را ، كه نفخهء الهيّه است و با نفس رحمانى در او منفوخ شده ، از حظوظ شيطانى ، كه توجّه به غير كه اصل شجرهء منهيّه است [ مىباشد 
  ] تطهير كند تا لايق جنّت پدرش ، آدم عليه السلام گردد ، و بداند كه اكل از اين شجرهء طبيعت و اقبال به دنيا و توجّه به كثرت اصل اصول جنابت است . و تا طهارت از اين جنابت به انغماس يا تطهير تامّ به آب رحمت حقّ كه از ساق عرش رحمانى جارى است و خالص از تصرّف شيطانى است نكند ، لايق صلوة ، كه حقيقت معراج قرب است ، نشود ، فانّه لا صلوة الا بطهور . ( 1 ) \r\nو اشاره به آنچه ذكر شد فرموده در حديث شريف كه در وسايل از شيخ صدوق رضوان اللَّه عليه نقل نمايد . قال : و باسناده قال : جاء نفر من اليهود إلى رسول اللَّه صلَّى اللَّه عليه و آله و سلم . فسئله اعلمهم عن مسائل ، و كان فيما سئله ان قال : لاىّ شيء امر اللَّه تعالى بالاغتسال من الجنابة ، و لم يأمر بالغسل من الغائط و البول . فقال رسول اللَّه ( ص ) : انّ آدم ( ع ) لمّا اكل من الشّجرة ، دبّ ذلك في عروقه و شعره و بشره . فاذا جامع الرّجل اهله ، خرج الماء من كلّ عرق و شعرة في جسده ، فاوجب اللَّه عزّ و جلّ على ذرّيّته الاغتسال من الجنابة إلى يوم القيامة . . . [ 1 
  ] الخبر .\r\n\r\n","description":"","footnote":" ( 1 ) - « نماز نيست جز با طهارت . » وسائل الشيعة ، ج 1 ، ص 261 ، « كتاب الطَّهاره » ، « أبواب الوضوء » ، باب 4 ، حديث 1 . . \r\n[ 1 
  ] - « گروهى از يهود نزد رسول اللَّه صلَّى اللَّه عليه و آله آمدند ، اعلم آنان پرسشهايى از آن حضرت كرد . از جمله پرسيد : براى چه خداوند تعالى به غسل از جنابت امر فرمود ولى بعد از غائط و بول به غسل امر نفرمود ؟ رسول اللَّه صلَّى اللَّه عليه و آله فرمود : چون آدم ( ع ) از درخت ( ممنوع ) خورد ، آن در رگها و پوست و موى او نفوذ كرد ، و چون مرد با همسرش در آميزد ، آب ( منى ) از همهء رگ و موى بدنش خارج\r\n","page_name":" 74 ","page_number":92},
  {"content":"\r\nو في رواية اخرى عن الرّضا عليه السّلام : و انّما امروا بالغسل من الجنابة ، و لم يؤمروا بالغسل من الخلاء ، و هو انجس من الجنابة و اقذر ، من اجل انّ الجنابة من نفس الانسان ، و هو شيء يخرج من جميع جسده ، و الخلاء ليس هو من نفس الانسان : انّما هو غذاء يدخل من باب و يخرج من باب . [ 1 
  ]\r\nگرچه ظاهر اين احاديث نزد اصحاب ظاهر آن است كه چون نطفه از تمام بدن خارج مىشود ، غسل جميع بدن لازم شد ، و اين مطابق با رأى جمعى از اطبّاء و حكماى طبيعى است ، ولى معلَّل نمودن آن را به اكل شجره چنانچه در حديث اول است ، و نسبت دادن جنابت را به نفس چنانچه در حديث دوّم است براى اهل معرفت و اشارت راهى به معارف باز كند ، چه كه قضيّهء شجره و اكل آدم عليه السلام از آن از اسرار علوم قرآن و اهل بيت عصمت و طهارت عليهم السلام است كه بسيارى از معارف در آن مرموز است ، و لهذا در احاديث شريفه علَّت تشريع بسيارى از عبادات را همان قضيّهء آدم و اكل شجره قرار داده‌اند . من جمله باب وضوء و نماز و غسل و صوم شهر رمضان و سى روز بودن آن و بسيارى از مناسك حجّ . و نويسنده را سالها در نظر است كه در اين باب رساله اى تنظيم كنم و اشتغالات ديگر مانع شده ، از خداى تعالى توفيق و سعادت مىخواهم .\r\nبالجمله ، تو آدم زاده كه بذر لقائى و براى معرفت مخلوق و خداى تعالى تو را براى خود برگزيده و با دو دست جمال و جلال خود تخمير فرموده و\r\n\r\n","description":"","footnote":"\r\nشود ، از اين رو خداوند عزّ و جلّ تا روز قيامت غسل جنابت را بر فرزند آدم واجب فرمود . » وسائل الشيعه ، ج 1 ، ص 466 ، « كتاب الطَّهارة » ، « أبواب الجنابة » ، باب 2 ، حديث 2 . به نقل از من لا يحضره الفقيه ، ج 1 ، ص 22 . و المجالس ، ص 115 . و العلل ، ص 104 .\r\n[ 1 
  ] - « از امام رضا عليه السلام روايت شده كه فرمود : اينكه به غسل جنابت دستور داده شده اما پس از قضاى حاجت ، با اينكه نجستر و پليدتر است ، دستور غسل داده نشده است ، از اين است كه جنابت از نفس آدمى است و از همهء بدن چيزى خارج مىشود ، اما خلا ( بول و غائط ) از نفس آدمى نيست ، بلكه غذايى است كه از يك در وارد مىشود و از در ديگر خارج مىگردد . » منبع پيشين ، حديث 4 . به نقل از العلل ، ج 1 ، ص 281 . و عيون اخبار الرضا ، ص 291 .\r\n","page_name":" 75 ","page_number":93},
  {"content":"\r\nمسجود ملائكه و محسود ابليس قرار داده ، اگر بخواهى از جنابت پدر كه اصل تو است خارج شوى و لايق لقاى حضرت محبوب شوى و استعداد وصول به مقام انس و حضرت قدس پيدا كنى ، بايد با آب رحمت حقّ باطن دل را غسل دهى و از اقبال به دنيا ، كه از مظاهر شجرهء منهيّه است ، توبه كنى و قلب خود را ، كه محفل جناب جميل و جمال جليل است ، از حبّ دنيا و شئون خبيثهء آن ، كه رجز شيطان است ، شست و شو دهى كه جنّت لقاى حقّ جاى پاكان است - و لا يدخل الجنّة الا الطَّيّب . ( 1 ) \r\n« شست و شويى كن و آنگه به خرابات خرام » . ( 2 ) \r\n\r\nفصل هفتم در پاره اى از آداب باطنيّهء ازالهء نجاست و تطهير از اخباث است\r\nبدان كه ازالهء حديث - چنانچه گذشت - خروج از انّيّت و انانيّت و فناى از نفسيّت است ، بلكه خروج از بيت النّفس است بالكلَّية ، و تا عبد را بقايايى از خويش باقى است ، محدث به حدث اكبر است و عابد و معبود در او شيطان و نفس است . و منازل سير اهل طريقت و سلوك اگر براى وصول به مقامات است و حصول معارج و مدارج است ، از تصرّف نفس و شيطان خارج نيست و سير و سلوك معلَّل است ، پس سلوك در منازل نفس است و سير در جوف بيت است . و چنين سالكى مسافر و سالك نيست ، و مهاجر إلى اللَّه و رسوله نيست ، و از حدث اكبر ، كه عين عبد است ، پاك نشده ، و چون از اين حدث بكلَّى تطهير شود ، عابد و معبود حقّ شود و كنت سمعه و بصره ( 3 ) \r\nكه نتيجهء\r\n","description":"","footnote":" ( 1 ) - . . . و الجنّة لا يدخلها الَّا طيّب . ( جز پاكيزه وارد بهشت نشود . ) اصول كافى ، ج 3 ، ص 371 ، « كتاب الايمان و الكفر » ، « باب الذّنوب » ، حديث 7 . .  ( 2 ) - « شست و شويى كن و آنگه به خرابات خرام - تا نگردد ز تو اين دير خراب آلوده » . - حافظ .  ( 3 ) - پاورقى 17 . ","page_name":" 76 ","page_number":94},
  {"content":"\r\nقرب نافله است حاصل شود . و از اين جهت در طهارت از حدث غسل جميع بدن لازم است ، زيرا كه تا عين عبد به وجهى از وجوه باقى است ، حدث مرتفع نشده : فانّ تحت كلّ شعرة جنابة . ( 1 ) \r\nپس تطهير از حدث تطهير از حدوث است و فناى در بحر قدم است . و كمال آن ، خروج از كثرت اسمائى است كه باطن شجره است ، و با اين خروج ، از خطيئهء ساريهء آدم ، كه اصل ذريّه است ، خارج شود .\r\nپس ، حدث از قذارات معنويّه است و تطهير از آن نيز از امور غيبيّهء باطنيّه است و نور است ، لكن وضوء نور محدود است و غسل نور مطلق است و اىّ وضوء انقى من الغسل . ( 2 ) \r\nو امّا ازالهء خبث و نجاسات ظاهريّه را اين مكانت نيست ، زيرا كه آن تنظيف صورى و تطهير ظاهرى است . و آداب قلبيّهء آن آن است كه بندهء سالك كه ارادهء حضور به محضر حق دارد بداند كه با رجز شيطان و رجس آن خبيث در محضر حقّ نتوان راه يافت و تا خروج از امّهات مذامّ اخلاقى كه مبدأ فساد مدينهء فاضلهء انسانيّه است و منشأ خطيئات ظاهريّه و باطنيّه است دست ندهد ، راهى به مقصد پيدا نكند و طريقى به مقصود نيابد .\r\nشيطان كه مجاور عالم قدس و در سلك كرّوبين به شمار مىرفت ، آخر الأمر به واسطهء ملكات خبيثه از مقام مقرّبين درگاه تبعيدش و به نداى : فَاخْرُجْ مِنْها فَانَّكَ رَجيم 15 : 34 ( 3 )  مرجومش نمودند . پس ، ما بازماندگان از كاروان عالم غيب و فرو رفتگان در چاه عميق طبيعت و مردودان به اسفل السافلين چطور مىتوانيم با دارا بودن ملكات خبيثهء شيطانيّه لايق محضر قدس گرديم و مجاور روحانيّين و رفيق مقرّبين شويم . شيطان خودبينى كرد و ناريّت خود را ديد و انَا\r\n","description":"","footnote":" ( 1 ) - « در زير هر مويى جنابتى است . » بحار الانوار ، ج 78 ، ص 51 ، « كتاب الطهارة » ، « باب وجوب غسل الجنابة » ، حديث 23 . .  ( 2 ) - « كدام وضو پاكيزه تر از غسل است . » جامع احاديث الشيعة ، « كتاب الطهارة » ، « أبواب الغسل و احكامه » ، باب 12 . .  ( 3 ) - « بيرون شو ( از بهشت ) كه تو رانده شده هستى . » ( ص - 77 و حجر - 34 ) . ","page_name":" 77 ","page_number":95},
  {"content":"\r\nخَيْرٌ مِنْه 7 : 12 ( 1 )  گفت ، اين اعجاب به نفس موجب خود پرستى و تكبّر شد و از آدم عليه السلام تحقير و توهين كرد و خَلَقْتَه مِنْ طين 7 : 12 گفت و قياس غلط باطل نمود ، خوبى آدم و كمال روحانيّت او را نديد ، و ظاهر آدم و مقام طينيّت و ترابيّت او را ديد ، و از خود مقام ناريّت را ديد و از شرك خودخواهى و خود بينى خويش غفلت نمود . حبّ نفس پردهء رؤيت نقص و حجاب شهود عيوبش شد ، و اين خودبينى و خودخواهى اسباب خودپرستى و تكبّر و خودنمايى و ريا و خود رأيى و عصيان شد و از معراج قدس به تيه ظلمتخانهء طبيعت تبعيد شد .\r\nپس ، بر سالك إلى اللَّه لازم است كه در وقت تطهير از ارجاس صوريّه ، از امّهات رذائل و ارجاس باطنيّهء شيطانيّه خود را تطهير كند ، و با آب رحمت حقّ و ارتياض شرعى مدينهء فاضله را شست و شو دهد و تصفيهء قلب ، كه محلّ تجلَّى حقّ است ، نمايد و خلع نعلين حبّ جاه و شرف نمايد تا لايق دخول در وادى مقدّس « ايمن » گردد و قابل تجلَّى ربّ شود . و تا تطهير از ارجاس خبيثه حاصل نيايد ، تطهير از احداث ممكن نشود ، زيرا كه تطهير ظاهر مقدّمهء تطهير باطن است ، تا تقواى تامّ ملكى دنيائى بر وفق دستور شريعت مطهّره حاصل نشود ، تقواى قلبى رخ ندهد ، و تا تقواى قلبى از امورى كه شمرده شد حاصل نشود ، تقواى روحى سرّى حقيقى پيدا نشود . و تمام مراتب تقوى مقدّمهء اين مرتبه است كه آن ، ترك غير حقّ است .\r\nتا سالك را بقايائى از انانيّت است تجلَّى حق بر سرّ او نگردد . بلى ، گاهى شود كه به مقتضاى سبق رحمت و غلبهء جنبهء يلى اللَّهى دستگيرى غيبى از سالك شود و با جذوهء الهيّه بقايايى اگر از انيّت مانده بسوزد . و شايد در كيفيّت تجلَّى حق براى جبل و مندكّ نمودن آن و صعق حضرت موسى اشارتى به آنچه ذكر شد باشد ، و بين سالك مجذوب و مجذوب سالك نيز اين فرق هست . و اهل حقيقت از آنچه ذكر شد پى مىبرند به يك نكتهء دانستنى و مطلب مهمّ ، كه جهل به آن سر منشأ بسيارى از ضلالتها و غوايتها و بازماندن از\r\n","description":"","footnote":" ( 1 ) - قالَ اَنَا خيرٌ مِنه خَلَقْتَنى مِنْ نارٍ وَخَلَقْتَه منْ طين 7 : 12 . ( ص - 76 ) . ","page_name":" 78 ","page_number":96},
  {"content":"\r\nراه حق است و بر هيچ طالب حق جهل آن روا نباشد و غفلت از آن جايز نيست ، و آن اينست كه شخص سالك و طالب حق بايد خود را از افراط و تفريط بعضى از جهلهء اهل تصوّف و بعضى غفلهء أهل ظاهر مبّرا كند تا سير إلى اللَّه براى او ممكن شود ، چه كه بعضى از آن طايفه را عقيده بر آنست كه علم و عمل ظاهرى قالبى حشو است و براى جهّال و عوام است ، و امّا كسانى كه اهل سرّ و حقيقتند و اصحاب قلوبند و ارباب سابقهء حسنى هستند احتياج به اين اعمال ندارند . و اعمال قالبيّه براى حصول حقايق قلبيّه و وصول به مقصد است ، و چون سالك به مقصد خود رسيد ، پرداختن به مقدّمات تبعيد است و اشتغال به كثرات حجاب است . و طايفهء دوم در مقابل اين دسته قيام نمودند و در جانب تفريط افتادند و انكار كلَّيّهء مقامات معنويّه و اسرار الهيّه را نمودند و جز محض ظاهر و صورت و قشر ديگر امور را بكلَّى منكر شدند و به تخيّلات و اوهام نسبت دادند . و بين اين دو طايفه لا زال كشمكش و مجادله و مخاصمه بوده و هر يك ديگرى را بر خلاف شريعت مىدانستند . و حق آن است كه هر دو طايفه قدرى از حدّ تجاوز نمودند و افراط و تفريط كردند . ما در رسالهء سرّ الصّلوة در اين موضوع اشاره نموديم ، و در اين مقام نيز حدّ اعتدال را كه صراط مستقيم است مىنمايانيم .\r\nبايد دانست كه مناسك صوريّه و عبادات قالبيّه نه فقط براى حصول ملكات كاملهء روحانيّه و حقايق قلبيّه است ، بلكه آن يكى از ثمرات آنست .\r\nلكن نزد اهل معرفت و اصحاب قلوب كليّهء عبادات سرايت دادن معارف الهيّه است از باطن به ظاهر و از سرّ به علن ، و چنانچه نعمت رحمت رحمانيّه ، بلكه رحيميّه ، منبسط بر تمام نشئات قلبيّه و قالبيّهء انسانيّه است ، و هر يك از مراتب را حظَّى است از نعم جامعهء الهيّه ، هر يك را حظَّ و نصيبى است از اثناى حق و شكر نعمت رحمانى و رحيمى واجب مطلق . و تا از نشئهء صوريّهء دنياويّه نفس را حظَّى است و از حيات ملكى نصيبى است ، بساط كثرت بكلَّى برچيده نشود و حظوظ طبيعت مرتفع نگردد . و سالك إلى اللَّه چنانچه قلب را نبايد به غير حق مشغول كند ، صدر و خيال و ملك طبيعت را نبايد در غير حق\r\n","description":"","footnote":"","page_name":" 79 ","page_number":97},
  {"content":"\r\nصرف كند تا توحيد و تقديس را در تمام نشئات قدم راسخ باشد . و اگر جذبهء روحى را در ملك طبيعت نتيجه اى جز تعبّد و تواضع براى حق حاصل شود ، از انانيّت نفس بقايائى مانده و سير سالك در جوف بيت نفس است نه سير إلى اللَّه .\r\nو غايت سير اهل اللَّه آن است كه طبيعت و ملك بدن را منصبغ به صبغة اللَّه كنند . و يكى از مراتب و بواطن حديث شريف كه فرمايد از لسان حق تعالى شأنه : انا اللَّه ، و انا الرّحمن . خلقت الرّحم و شققت لها اسما من اسمى ، فمن وصلها وصلته ، و من قطعها قطعته . ( 1 ) \r\nشايد همين قطع طبيعت ، كه امّ الأرواح است ، از مواطن اصلى باشد ، و وصلش ارتياض آن و ارجاع آن به موطن عبوديّت باشد . و في الحديث عن أبي عبد اللَّه ( ع ) قال : استوصوا بعمّتكم النخلة خيرا ، فانّها خلقت من طينة آدم . ( 2 ) \r\nو اين حديث شريف اشاره به همان « رحميّت » است كه مذكور شد .\r\nبالجمله ، اخراج مملكت ظاهر را از موطن عبوديّت و سر خود نمودن آن را ، از غايت جهل از مقامات اهل معرفت است ، و از تسويلات شيطان رجيم است كه هر طايفه را به طريقى از حق تعالى باز دارد ، چنانچه انكار مقامات و سدّ طريق معارف كه قرّة العين اولياء خدا عليهم السلام ، و تحديد نمودن شرايع الهيّه را به ظاهر ، كه حظَّ دنيا و ملك نفس و مقام حيوانيّت آن است ، و غفلت از اسرار و آداب باطنيّه عبادات كه موجب تطهير سرّ و تعمير قلب و ترقّى باطن است ، از غايت جهالت و غفلت است . و هر يك از اين دو طايفه از طريق سعادت و صراط مستقيم انسانيّت دور و از مقامات اهل معارف مهجورند . و عارف باللَّه و عالم به مقامات بايد همهء حقوق باطنيّه و ظاهريّه را\r\n","description":"","footnote":" ( 1 ) - « منم اللَّه ، و منم رحمن ، رحم ( خويشاوندى ) را آفريدم و براى او نامى از نام خودم جدا ساختم ، پس هر كس صلهء رحم كند به او مىپيوندم ، و هر كه قطع رحم كند پيوند خود را از او خواهم بريد » . . بحار الانوار ، ج 71 ، ص 95 . به نقل از معانى الاخبار ، ص 302 . .  ( 2 ) - « دربارهء عمه تان ، درخت خرما ، به نيكى عمل كنيد كه آن از طينت آدم آفريده شده است » . . بحار الانوار ، ج 66 ، ص 129 . به نقل از محاسن ، ص 528 . . ","page_name":" 80 ","page_number":98},
  {"content":"\r\nمراعات كند و هر صاحب حقّى را به حقّ و حظَّ خود برساند ، و از غلوّ و تقصير و افراط و تفريط خود را تطهير كند ، و ازالهء قذارت انكار صورت شريعت ، كه فى الحقيقة تحديد است ، و ازالهء خباثت انكار باطن شريعت ، كه تقييد است ، و هر دو از وساوس شيطانيّه و اخباث آن لعين است ، بنمايد تا طريق سير إلى اللَّه و وصول به مقامات معنويّه براى او آسان شود .\r\nپس ، يكى از مراتب ازالهء خبث ، ازالهء اخباث اوهام فاسده است كه مانع از قرب إلى اللَّه و معراج مؤمنين است . و يكى از معانى و مقامات جامعيّت نبوّت ختميّه ، بلكه دلائل بر خاتميّت ، آن است كه در جميع مقامات نفسيّه تمام حقوق و حظوظ آن را از جميع شئون شريعت استيفا فرموده ، و چنانچه در معرفت شئون ربوبيّت جلَّت عظمته حق را در علوّ اعلا و دنوّ ادنى به مقام جامعيّت معرفى فرموده و هُو الاوَّلُ وَالآخِرُ وَالظَّاهِرُ وَالْباطِنُ 57 : 3 ( 1 )  و اللَّه نورُ السَمواتِ وَالارْض . . . 24 : 35 ( 2 )  الخ . و لو دلَّيتم بحبل إلى الارضين السّفلى لهبطتم على اللَّه . ( 3 )  و ايْنَما تُوَلُّوا فَثَّمَ وَجْه الله 2 : 115 ( 4 )  الى غير ذلك فرموده ، كه عارف به معارف الهيّه و مجذوب جذبات رحمانيّه را از آنها طرب ملكوتى حاصل و وجد لاهوتى پيدا شود ، همينطور توحيد عملى قلبى را تا آخرين مراتب افق طبيعت و ملك بدن سرايت داده و هيچ موجودى را از حظَّ معرفت اللَّه محروم نكرده .\r\nبالجمله ، اهل تصوّف از حكمت عيسويّه ، من حيث لا يشعرون ، دم ميزنند و اهل ظاهر از حكمت موسويّه ، و محمّديّون از هر دو اينها به طريق تقييد برى هستند . و تفصيل اين اجمال از عهدهء اين مقام خارج و در خور اين اوراق نيست .\r\n","description":"","footnote":" ( 1 ) - « اوست آغاز و انجام و پيدا و نهان . » ( حديد - 3 ) .  ( 2 ) - « خدا نور آسمانها و زمين است . » ( نور - 35 ) .  ( 3 ) - « اگر با ريسمانى به سوى زمينهاى زيرين فرستاده شويد ، بر خدا فرود مىآييد . » علم اليقين ، ج 1 ، ص 54 . .  ( 4 ) - « به هر سو رو كنيد همانجا روى خداست . » ( بقره - 115 ) . ","page_name":" 81 ","page_number":99},
  {"content":"\r\nوصل : عن مصباح الشّريعة قال الصّادق عليه السلام : سمّى المستراح مستراحا لاستراحة النّفوس من اثقال النّجاسات و استفراغ الكثافات و القذر فيها . و المؤمن يعتبر عندها انّ الخالص من حطام الدّنيا كذلك يصير عاقبته ، فيستريح بالعدول عنها و تركها ، و يفرّغ نفسه و قلبه عن شغلها ، و يستنكف عن جمعها و اخذها استنكافه عن النّجاسة و الغائط و القذر . و يتفكَّر في نفسه المكرّمة فى حال كيف تصير ذليلة في حال ، و يعلم انّ التّمسّك بالقناعة و التّقوى يورث له راحة الدّارين ، و انّ الرّاحة في هوان الدّنيا و الفراغ من التّمتّع بها و في ازالة النّجاسة من الحرام و الشّبهة ، فيغلق عن نفسه باب الكبر بعد معرفته ايّاها ، و يفرّ من الذّنوب ، و يفتح باب التّواضع و الندم و الحياء ، و يجتهد في اداء اوامره و اجتناب نواهيه طلبا لحسن المآب و طيب الزّلفى ، و يسجن نفسه في سجن الخوف و الصّبر و الكفّ عن الشّهوات إلى ان يتّصل بامان اللَّه في دار القرار ، و يذوق طعم رضاه . فانّ المعوّل ذلك ، و ما عداه لا شيء . [ 1 
  ]\r\nانتهى كلامه الشّريف .\r\nدر اين كلام شريف دستور جامعى است براى اهل معرفت و سلوك كه بايد انسان بيدار سالك إلى دار الآخرة در هر حالى از حالات حظوظ روحانيّه\r\n\r\n","description":"","footnote":"\r\n[ 1 
  ] - « مستراح را مستراح ناميده‌اند چون نفسها در آنجا از سنگينى نجاسات آسوده مىگردند و پليديها ( از بدن ) خارج مىشود ، و شخص مؤمن عبرت مىآموزد كه خالصترين متاع دنيا ( غذا ) در پايان بدان صورت تبديل مىگردد ، آن گاه به آسانى از مال دنيا روى گردان شود و به سويش نرود و جان و دل را از مشغولى بدان آزاد كند و همچنانكه از نجاست و پليدى خويش اجتناب مىورزد از گرفتن و جمع مال خوددارى جويد . و دربارهء نفس خود مىانديشد كه چگونه در يك حال عزيز و گرامى است و در حالى ديگر ذليل و خوار . و خواهد دانست كه التزام به قناعت و تقوا آسايش دو سراى وى را به دنبال دارد . و داند كه راحتى در سبك گرفتن دنيا و فارغ بودن از تمتعات آن و پاك شدن از نجاست حرام و شبهه است .\r\nپس ، بعد از آنكه نفس خود را شناخت ، در تكبر را بر روى آن مىبندد و از گناهان مىگريزد ، و در تواضع و پشيمانى و شرم را ( به روى آن ) مىگشايد و در طلب حسن عاقبت و لذت قرب به حق در انجام دستورات خدا و اجتناب از نواهى او مىكوشد . و نفس خود را در حصار خوف ، صبر و خوددارى از شهوات زندانى مىكند تا اينكه در دار القرار به امن خدا بپيوندد و طعم رضاى او را بچشد ، كه همين شايستهء اعتماد است و بس و جز آن هيچ نيست . » مصباح الشريعة ، « الباب التّاسع ، فى المبرز » .\r\n","page_name":" 82 ","page_number":100},
  {"content":"\r\nرا استيفاء نمايد و در هيچ حالى از ذكر مرجع و مآل خود غافل نباشد . و لهذا حكماء فرمودند : النّبىّ خادم القضاء كما انّ الطَّبيب خادم البدن . ( 1 )  انبياء عظام و اولياء كرام عليهم السلام را چون جز بر قضاى الهى و جنبهء يلى اللَّهى نظرى نيست و ملكوت قضاى الهى بر قلوب آنها حكومت مىكند ، جريان جميع امور را به دست ملائكة اللَّه ، كه جنود الهيّه مىباشند ، مىدانند و مىبينند ، و طبيب طبيعى چون از اين مرحله دور و از اين وادى مهجور است ، جريان امور طبيعيّه را به قواى طبيعيّه نسبت مىدهد .\r\nبالجمله ، انسان سالك در جميع احوال و از همهء امور حظوظ سلوكى خود را بايد استفاده كند . پس ، چون حطام دنيا و لذائذ عالم ملك را رو به زوال و تغيّر ديد و عواقب امر آنها را فساد و افول ديد ، به راحتى قلب از آنها اعراض كند و از اشتغال و جمع آنها قلب خود را فارغ كند و مستنكف شود از آنها چنانچه از قذارات استنكاف كند . باطن عالم طبيعت قذارت است ، و تعبير كثافت و قذارت در نوم - كه بابى از مكاشفه است - دنيا و مال است ، و در مكاشفهء علويّه عليه السلام دنيا جيفه و مردار است . ( 2 )  پس مؤمن همانطور كه از اثقال و فضولات طبيعت خود را فارغ كند و مدينهء طبيعيّه را از اذيّت آن راحت كند ، قلب را از تعلَّق و اشتغال به آن مستريح كند و ثقل حبّ دنيا و جاه را از دل بردارد و مدينهء فاضلهء روحانيّه را از آن فارغ و راحت كند . و تفكر كند در اين كه اشتغال به دنيا نفس شريف را چگونه پس از چند ساعت ذليل و خوار كند و او را محتاج به بدترين و فضحيترين حالات كند ، بفهمد كه اشتغال قلبى به عالم پس از چندى كه پردهء ملك برداشته شد و حجاب طبيعت مرتفع گرديد ، انسان را ذليل و خوار كند و به حساب و عقاب گرفتار كند . و بداند كه تمسّك به تقوى و قناعت موجب راحتى دو دنيا است ، و راحتى در آن است كه دنيا را خوار و ناچيز شمارد و از آن لذّت و تمتّع نبرد ، و چنانچه خود را از\r\n","description":"","footnote":" ( 1 ) - « پيامبر خادم قضاست همان گونه كه طبيب خادم بدن است . » .  ( 2 ) - نهج البلاغة ، فيض الاسلام ، خطبهء 108 ( اقبلوا على جيفة قد افتضحوا باكلها ) و خطبهء 151 ( و يتكالبون على جيفة مريحة ) . . ","page_name":" 83 ","page_number":101},
  {"content":"\r\nنجاسات صوريّه پاكيزه كرد ، از نجاسات حرام و شبهه نيز پاكيزه نمايد ، و چون خود را شناخت و ذلّ احتياج خود را دريافت ، باب كبر و بزرگى را بر خود فرو بندد و از سركشى و گناه فرار نمايد ، و بر خود در فروتنى و ندامت و خجلت را مفتوح كند و جدّ و جهد در فرمانبردارى حق و دورى از نافرمانى كند تا با نيكوئى و خوبى به حق رجوع كند و با پاكيزگى و صفاى نفس متقرّب به مقام قدس شود ، و خود به نفس خود خويش را در زندان خوف و صبر و نگاهدارى از خواهشهاى نفسانى مسجون كند تا از زندان عذاب الهى در امان باشد و به دار قرار حق در پناه ذات مقدّسش ملحق گردد ، و در اين حال طعم رضاى حق را بچشد . و اين غايت آمال اهل سلوك است و غير آن را ارزشى نيست .\r\n","description":"","footnote":"","page_name":" 84 ","page_number":102},
  {"content":"\r\n\r\nمقصد دوم در شمّه اى از آداب لباس است\r\nو در آن دو مقام است\r\n\r\nمقام اوّل در آداب مطلق لباس است\r\nبدان كه نفس ناطقهء انسانيّه حقيقتى است كه در عين وحدت و كمال بساطت داراى نشئاتى است كه عمدهء آن به طريق كلَّى سه نشئه است : اوّل ، نشئهء ملكيّهء دنياويّهء ظاهره ، كه مظهر آن حواسّ ظاهره ، و قشر ادناى آن بدن ملكيّه است .\r\nدوم ، نشئهء برزخيّهء متوّسطه ، كه مظهر آن ، حواسّ باطنه و بدن برزخى و قالب مثالى است .\r\nسوّم ، نشئهء غيبيّهء باطنيّه است كه مظهر آن ، قلب و شئون قلبيّه است .\r\n","description":"","footnote":"","page_name":" 85 ","page_number":103},
  {"content":"\r\nو نسبت هر يك از اين مراتب به ديگرى نسبت ظاهريّت و باطنيّت و جلوه و متجلَّى است ، و از اين جهت است كه آثار و خواصّ و انفعالات هر مرتبه اى به مرتبهء ديگر سرايت مىكند ، چنانچه اگر مثلا حاسّهء بصرى چيزى را ادراك كند ، از آن اثرى در حسّ بصر برزخى واقع شود به مناسبت آن نشئه ، و از آن اثرى در بصر قلبى باطنى واقع شود به مناسبت آن نشئه . و همينطور آثار قلبيّه در دو نشئهء ديگر نيز ظاهر گردد . و اين مطلب علاوه بر آنكه مطابق برهان قوىّ متين است مطابق با وجدان نيز هست . و از اين جهت است كه جميع آداب صوريّهء شرعيّه را در باطن اثر بلكه آثارى است ، و هر يك از اخلاق جميله را ، كه از حظوظ مقام برزخيّت نفس است ، نيز در ظاهر و باطن آثارى است ، و هر يك از معارف الهيّه و عقايد حقّه را در دو نشئهء برزخيّه و ظاهره آثارى است .\r\nمثلا ، ايمان به اين كه متصرّف در مملكت وجود و عوالم غيب و شهود حق تعالى است و ديگر موجودات را تصرّفى نيست مگر تصرّف اذنى ظلَّي ، موجب بسيارى از كمالات نفسانيّه و اخلاق فاضلهء انسانيّه گردد ، مثل توكَّل و اعتماد به حق و قطع طمع از مخلوق كه امّ الكمالات است ، و موجب بسيارى از اعمال صالحه و افعال حسنه و ترك بسيارى از قبايح شود . و همينطور ساير معارف كه تعداد هر يك و تأثيرات آن از حوصلهء اين اوراق و قلم شكستهء نويسنده خارج است ، و محتاج به تحرير كتابى ضخيم است كه از قلم تواناى اهل معرفتى يا از نفس گرم اهل حالى فراهم شود : « دست ما كوتاه و خرما بر نخيل » . ( 1 )  و همينطور مثلا خلق رضا ، كه يكى از اخلاق كماليّهء انسانيّه است ، در تصفيه و تجليّهء نفس تأثيرات بسيارى دارد كه قلب را مورد تجلَّيات خاصّهء الهيّه قرار مىدهد و ايمان را به كمال ايمان ، و كمال ايمان را به طمأنينه ، و طمأنينه را به كمال آن ، و كمال آن را به مشاهده ، و آن را به كمال مشاهده ، و كمال آن را به معاشقه ، و معاشقه را به كمال آن ، و كمال آن را به مراوده ، و مراوده را به\r\n","description":"","footnote":" ( 1 ) - « پاى ما لنگست و منزل بس دراز - دست ما كوتاه و خرما بر نخيل » . - حافظ . ","page_name":" 86 ","page_number":104},
  {"content":"\r\nكمال آن ، و كمال آن را به مواصله ، و مواصله را به كمال آن ، و آنچه در وهم من و تو نايد ترقّى دهد ، و در ملك بدن و آثار و افعال صوريّه كه شاخ و برگ است تأثيرات غريبى دارد : سمع و بصر و ديگر قوى و اعضا را الهى كند و سرّ كنت سمعه و بصره ( 1 )  را تا اندازه اى ظاهر گرداند . و چنانچه آن مراتب را در ظاهر تأثير بلكه تأثيرات است ، هيأت ظاهر و جميع حركات و سكنات عاديّه و غير عاديّه و تمام تروك و افعال را در آنها نيز تأثيراتى است بس عجيب ، كه گاه شود كه با يك نظر از روى حقارت به يكى از بندگان خدا سالك را از اوج اعلى به اسفل سافلين پرتاب كند و جبران آن را به سالهاى دراز نتواند بنمايد .\r\nو چون قلبهاى بيچارهء ما ضعيف و ناتوان است و چون بيد مجنون از نسيم ملايمى به لرزه در آيد و حال سكونت خود را از دست بدهد ، پس لازم است كه حتّى در امور عاديّه ، كه يكى از آنها اتّخاذ لباس است ، ملاحظهء حالات قلبيّه نموده نگاهدارى قلب را بكنيم . و چون نفس و شيطان را دامهايى بس محكم و تسويلاتى بس دقيق است كه احاطه به آن از طاقت ما خارج است ، ناچار تا اندازهء قدرت و نطاق وسع خود در مقابل آنها قيام و از حق تعالى در همهء حالات طلب توفيق و تأييد نماييم .\r\nپس ، گوييم كه پس از آن كه واضح شد كه باطن را در ظاهر و ظاهر را در باطن تأثير است ، انسان طالب حق و ترقّى روحانى بايد در انتخاب مادّه و هيأت لباس آنچه را كه در روح تأثير بد دارد و قلب را از استقامت خارج و از حق غافل مىكند و وجههء روح را دنيايى مىنمايد احتراز كند . و گمان نشود كه تسويل شيطان و تدليس نفس امّاره فقط در لباس فاخر زيبا و تجمّل و تزيّن است ، بلكه گاه شود كه انسان را به واسطهء لباس مندرس و بى ارزش از درجهء اعتبار ساقط نمايد ، و از اين جهت انسان بايد از لباس شهرت ، بلكه مطلق مشى بر خلاف معمول و متعارف ، احتراز نمايد . چنانچه از لباسهاى فاخر كه مادّه و جنس آن سنگين قيمت و هيأت و برش آن جالب توجّه و انگشت نما\r\n","description":"","footnote":" ( 1 ) - پاورقى 17 . . ","page_name":" 87 ","page_number":105},
  {"content":"\r\nاست بايد احتراز كند ، زيرا قلب ما بسيار ضعيف و سخت بى ثبات است ، به مجرّد في الجمله امتياز و تعيّنى مىلغزد و از اعتدال منحرف مىشود . چه بسا باشد انسان بى چارهء ضعيفى كه از تمام مراحل شرف و انسانيّت و عزّت نفس و كمال آدميّت عارى و برى است به واسطهء دو سه زرع پارچهء ابريشمى و يا پشمى كه در برش و دوخت آن تقليد از اجانب كرده يا آن كه با چندين ننگ و شرف فروشى آن را تحصيل نموده بر بندگان خدا به نظر حقارت و كبر و ناز نگاه و هيچ موجودى را به چيزى نشمرد ، و اين نيست جز از كمال ضعف نفس و كوچكى ظرفيّت كه فضلات كرم و لباس گوسفند را مايهء اعتبار و شرف خود پندارد .\r\nاى بيچاره انسان ، چقدر مخلوق ضعيف بى مايه اى هستى ، تو بايد فخر عالم امكان و خلاصهء كون و مكان باشى ، تو آدم زاده اى ، بايد معلَّم اسماء و صفات باشى ، تو خليفه زاده اى ، بايد از آيات با هرات باشى - « تو راز كنگرهء عرش مىزنند صفير » . ( 1 )  بدبخت ناخلف ، يك مشت فضلات و ملبوسات حيوانات بيچاره را غصب نمودى و با آن افتخار فروشى مىكنى ، اين افتخار از كرم ابريشم و گوسفند و شتر و سنجاب و روباه است ، چرا با لباس ديگران فخريّه مىكنى و با افتخار ديگران ناز و تكبّر مىنمائى .\r\nبالجمله ، همانطور كه مادّه و جنس لباس و پر قيمت و پر زينت بودن آن را در نفوس تأثير است ، از اين جهت حضرت امير فرموده - چنانچه قطب راوندى عليه الرّحمة روايت كرده - : « كسى كه لباس عالى بپوشد لا بد است از تكبّر و لا بدّ است براى متكبّر آتش . » ( 2 )  در هيأت و طرز برش و دوخت آن آثارى است ، كه گاه شود كه انسان به واسطهء آن كه لباس خود را شبيه به اجانب نموده ، عصبيّت جاهلانه پيدا كند نسبت به آنها و از دوستان خدا و رسول منضجر و متنفّر گردد و دشمنان آنها محبوب او گردد . و از اين جهت\r\n","description":"","footnote":" ( 1 ) -\r\n« ترا ز كنگرهء عرش مىزنند صفير - ندانمت كه در اين دامگه چه افتادست »\r\n. - حافظ .  ( 2 ) - مستدرك الوسائل ، « كتاب الصّلوة » ، « ابواب احكام الملابس » ، باب 16 ، حديث 5 . به نقل از لبّ اللَّباب قطب راوندى . . ","page_name":" 88 ","page_number":106},
  {"content":"\r\nاست كه به حسب روايت ، كه از حضرت صادق وارد است ، خداى تبارك و تعالى به يكى از انبياء وحى فرموده كه « به مؤمنين بگو نپوشيد لباس اعداى مرا ، و نخوريد همچون دشمنان من ، و مشى نكنيد همچون دشمنان من ، تا دشمن من شويد چنانچه آنها دشمن منند . » ( 1 )  و همانطور كه لباسهاى خيلى فاخر را در نفوس تأثير است ، لباسهاى خيلى پست را چه در مادّه و جنس و چه در هيئت و شكل در نفوس تأثير است ، و چه بسا باشد كه فساد اين به مراتب بالاتر از آن لباسهاى فاخر باشد ، زيرا كه نفس را مكايدى است بسيار دقيق ، همين كه خود را از نوع ممتاز ديد به اينكه خود لباس خشن و كرباس پوشيده و ديگران لباسهاى نرم و لطيف پوشيدند ، از معايب خود به واسطهء حبّ به خود غفلت مىكند ، و اين امر عرضى غير مربوط به خود را مايهء افتخار شمارد ، و بسا باشد كه به خود اعجاب كند و تكبّر بر بندگان خدا كند و سايرين را از ساحت قدس حق دور داند و خود را از مقرّبين و خلَّص عباد اللَّه داند ، و چه بسا مبتلا به ريا و ديگر مفاسد بزرگ شود . بيچاره از همهء مراتب معرفت و تقوى و كمالات نفسانيّه به لباس خشن و ژنده پوشى قناعت نموده ، و از هزاران عيب خود كه بزرگترين آنها همين است كه از سوء تأثير اين لباس پيدا شده غافل است ، و خود را كه از اولياى شيطان است اهل اللَّه محسوب دارد و بندگان خدا را ناچيز و بىارزش داند . و همينطور بسا باشد كه هيئت و طرز لباس انسان را مبتلا به مفاسد كند ، چنانچه طورى لباس را ترتيب دهد كه به زهد و قدس مشهور شود .\r\nبالجمله ، لباس شهرت ، چه در جانب افراط يا در جانب تفريط ، از امورى است كه قلوب ضعيفه را متزلزل و از مكارم اخلاق منخلع مىنمايد و موجب عجب و ريا و كبر و افتخار شود كه هر يك از آنها از امّهات رذائل نفسانيّه بلكه موجب ركون به دنيا و دلبستگى به آن گردد كه آن رأس كلّ خطيئات و سر چشمهء جميع قبايح است . و در احاديث نيز اشاره به بسيارى از\r\n","description":"","footnote":" ( 1 ) - الجواهر السّنيّة ، « باب أبي عبد اللَّه جعفر بن محمد الصادق » ، حديث 60 . . ","page_name":" 89 ","page_number":107},
  {"content":"\r\nامور مذكوره گرديده ، چنانچه در كافى شريف از حضرت صادق نقل كند كه فرمود : « خداى تعالى خشمناك مىباشد به شهرت لباس . » ( 1 )  و هم از آن حضرت نقل نموده كه فرمود : « شهرت ، خوب و بدش ، در آتش است . » ( 2 )  و هم از آن حضرت منقول است كه « خداوند از دو شهرت خشمناك مىشود : يكى شهرت لباس ، و يكى شهرت نماز . » ( 3 )  و از رسول خدا صلَّى اللَّه عليه و آله حديث شده كه فرمود : « كسى كه در دنيا لباس شهرت بپوشد ، خداوند در آخرت لباس ذلَّت به او مىپوشاند . » ( 4 ) \r\n\r\nمقام دوم در پاره اى از آداب لباس مصلَّى است\r\nو در آن دو باب است\r\n\r\nباب اوّل در سرّ طهارت لباس است\r\nبدان كه نماز مقام عروج به مقام قرب و حضور در محضر انس است ، و سالك را مراعات آداب حضور در محضر مقدّس ملك الملوك لازم است . و چون از ادنى مراتب و مراحل ظهور نفس ، كه قشر قشر و بدن صورى ملكى آن است ، تا اعلى مقامات و حقايق آن ، كه لبّ لباب و مقام سرّ قلب است ، در محضر مقدّس حق چنانچه حاضر است ، سالك نيز بايد استحضار كند و\r\n","description":"","footnote":" ( 1 ) - وسائل الشّيعة ، ج 3 ، ص 354 ، « كتاب الصّلوة » ، « ابواب احكام الملابس » ، باب 12 ، حديث 1 . .  ( 2 ) - منبع پيشين ، حديث 3 . .  ( 3 ) - مستدرك الوسائل ، « كتاب الصّلوة » ، « ابواب احكام الملابس » ، باب 8 ، حديث 2 . .  ( 4 ) - منبع پيشين ، حديث 1 . . ","page_name":" 90 ","page_number":108},
  {"content":"\r\nجميع جنود باطنه و ظاهرهء ممالك سرّ و علن را به محضر حق جلّ و علا بايد ارائه دهد ، و اماناتى را كه ذات مقدّسش با كمال طهارت و صفا و بدون تصرّف احدى از موجودات به يد قدرت جمال و جلال به او مرحمت فرموده بايد تقديم محضر مقدّس كند و ردّ امانات را چنانچه به او لطف شده بنمايد .\r\nپس ، در ادب حضور بسى خطرات است كه سالك نبايد از آن لحظه اى غفلت كند . و طهارت لباس را ، كه ساتر قشر بلكه قشر قشر است ، بايد وسيلهء طهارت لباسهاى باطنى قرار دهد ، و بداند كه چنانچه اين لباس صورى ساتر و لباس بدن ملكى است ، خود بدن ساتر بدن برزخى [ است 
  ] ، و بدن برزخى الآن موجود است ولى در ستر و حجاب بدن دنيائى است و اين بدن ساتر او است ، و بدن برزخى ساتر و لباس و حجاب نفس است ، و آن ساتر قلب است ، و قلب ساتر روح است ، و روح ساتر سرّ است ، و آن ساتر لطيفهء خفيّه است ، الى غير ذلك از مراتب . هر مرتبهء نازله ساتر مرتبهء عاليه است . و جميع اين مراتب گرچه در خلَّص اهل اللَّه موجود و ديگران از آنها محرومند ، ولى بعضى از آن مراتب را چون همه دارند لهذا اشاره به همان مىشود .\r\nپس ، بايد دانست كه چنانچه صورت نماز به طهارت لباس و بدن محقق نشود و قذارت كه رجز شيطان و مبعّد محضر رحمان است ، از موانع ورود در محضر است و مصلَّى را با لباس و بدن آلوده به رجز شيطان از محضر قدس تبعيد و به مقام انس بار ندهند ، قذارات معاصى و نافرمانى حق كه از تصرّفات شيطان و از رجز و قاذورات آن پليد است از موانع ورود در محضر است . پس متلبّس به معاصى ، تنجيس ساتر بدن برزخى نموده و با اين قذارت نتواند به محضر حق وارد شود ، و تطهير اين لباس از شرايط تحقّق و صحت نماز باطنى است . و انسان تا در حجاب دنيا است ، از آن بدن غيبى و طهارت و قذارت لباس آن و شرطيّت طهارت و مانعيّت قذارت در آن اطَّلاعى ندارد ، روزى كه از اين حجاب بيرون آمد و سلطنت باطن و يوم الجمع بساط تفرقهء ظاهر را در هم پيچيد و شمس حقيقت از وراء حجب مظلمهء دنيائى طالع گرديد و چشم باطن ملكوتى باز و چشم حيوانى ملكى بسته شد ، با عين بصيرت دريابد كه تا\r\n","description":"","footnote":"","page_name":" 91 ","page_number":109},
  {"content":"\r\nآخر امر نماز او طهارت نداشته و مبتلاى به هزاران موانع بوده كه هر يك از آنها براى تبعيد از محضر مقدّس حق ، سببى مستقلّ بودند . و هزاران افسوس كه در آن روز راهى براى جبران و حيله اى براى انسان نيست و فقط چيزى كه مىماند حسرتها و ندامتها است - ندامتهايى كه آخر ندارد ، حسرتهايى كه پايانش نيست : وَانْذِرْهُمْ يَوْمَ الْحَسْرَةِ اذْ قُضِىَ الامْر 19 : 39 . ( 1 )  و چون لباس بدن باطنى را طهارت حاصل شد ، طهارت خود بدن ملكوتى از رجز شيطان نيز لازم است . و آن تطهير از ارجاس اخلاق ذميمه است ، كه هر يك تلويث باطن كند و انسان را از محضر دور و از بساط قرب حق مهجور نمايد ، و آنها نيز از رجس شيطان بعيد از رحمت است . و اصول و مبادى همهء ذمائم خود بينى و خود خواهى و خود فروشى و خود نمايى و خود رأيى است كه هر يك از آنها مبدأ بسيارى از ذمائم اخلاقيّه و رأس كثيرى از خطيئات است .\r\nو چون كه سالك از اين طهارت فارغ شد و لباس تقوى را به آب توبهء نصوح و رياضت شرعى تطهير كرد ، لازم است كه اشتغال پيدا كند به تطهير قلب كه ساتر حقيقى است و تصرّف شيطان در آن بيشتر است و قذارت آن سارى به ساير لباسها و ساترها است ، و تا تطهير آن نشود طهارات ديگر ميسور نگردد . و از براى تطهير آن مراتبى است كه به بعضى از آن به مناسبت اين اوراق اشاره مىشود .\r\nيكى ، تطهير از حبّ دنيا است ، كه رأس كلّ خطيئات و منشأ تمام مفاسد است ، و تا انسان را اين محبّت در قلب است ، ورود در محضر حق برايش ميسّر نشود و محبّت الهيّه ، كه امّ الطَّهارات است ، با اين قذارت صورت نگيرد . و شايد در كتاب خدا و وصيّتهاى انبياء و اولياء عليهم السلام ، و خصوصا حضرت امير المؤمنين سلام اللَّه عليه به كمتر چيزى مثل ترك دنيا و زهد در آن و پرهيز از آن ، كه از حقايق تقوى است ، اهميّت داده باشند . و اين\r\n","description":"","footnote":" ( 1 ) - پاورقى 67 . . ","page_name":" 92 ","page_number":110},
  {"content":"\r\nمرتبه از تطهير حاصل نشود جز به علم نافع و رياضات قويّهء قلبيّه و صرف همّت در تفكَّر در مبدأ و معاد و مشغول نمودن قلب به اعتبار در افول و خراب دنيا و كرامت و سعادت عوالم غيبيّه : رحم اللَّه امرأ علم من أين و في أين و إلى أين . ( 1 )  و ديگر تطهير از اعتماد به خلق است كه آن شرك خفىّ ، بلكه نزد اهل معرفت شرك جلىّ است . و آن تطهير حاصل شود به توحيد فعلى حق جلّ و علا كه سرچشمهء جميع طهارات قلبيّه است . و بايد دانست كه مجرد علم برهانى و قدم تفكَّرى در باب توحيد فعلى نتيجهء مطلوبه ندارد ، بلكه گاه شود كه كثرت اشتغال به علوم برهانيّه سبب ظلمت و كدورت قلب شود و انسان را از مقصد اعلى باز دارد ، و در اين مقام گفته‌اند : العلم هو الحجاب الاكبر . ( 2 )  به عقيدهء نويسنده جميع علوم عملى است حتى علم توحيد . شايد از كلمهء « توحيد » كه « تفعيل » است عملى بودن آن نيز استفاده شود ، چه كه به حسب مناسبت اشتقاق ، توحيد از كثرت رو به وحدت رفتن و جهات كثرت را در عين جمع مستهلك و مضمحلّ نمودن است ، و اين معنى با برهان حاصل نيايد ، بلكه به رياضات قلبيّه و توجّه غريزى به مالك القلوب بايد قلب را از آنچه برهان افاده نموده آگاه نمود تا حقيقت توحيد حاصل شود . بلى ، برهان به ما مىگويد : لا مؤثّر في الوجود الا اللَّه . ( 3 )  و اين يكى از معانى لا إله الا اللَّه است ، و به بركت اين برهان دست تصرّف موجودات را از ساحت كبرياى وجود كوتاه مىكنيم و ملكوت و ملك عوالم را به صاحبش ردّ مىكنيم و حقيقت لَه ما فيِ السَّمواتِ وَالأَرْضِ 2 : 116 ( 4 )  وَبيَدِه مَلَكُوتُ كُلِّ شَيءٍ 36 : 83 ( 5 )  وَهُوَ الَّذي في السَّماءِ إِله وَفي\r\n","description":"","footnote":" ( 1 ) - « خدا رحمت كند كسى را كه دانست از كجا آمده ، در كجاست ، و به كجا مىرود . » مفاتيح الغيب ، ملا صدرا ، تصحيح خواجوى ، ص 50 . .  ( 2 ) - پاورقى 22 . .  ( 3 ) - « جز خدا مؤثرى در هستى نيست . » منسوب به حكماى الهى ، چنان كه ميرزا أبو الحسن شعرانى در مقدمهء اسرار الحكم ، ص 32 ، به نقل از حكما آورده است . .  ( 4 ) - « آنچه در آسمانها و زمين است از آن اوست . » ( نحل - 52 ) .  ( 5 ) - « ملكوت هر چيزى به دست اوست . » ( يس - 83 ) . ","page_name":" 93 ","page_number":111},
  {"content":"\r\nالأَرْضِ إِله 43 : 84 ( 1 )  را اظهار مىكنيم ، ولى تا اين مطلب برهانى به قلب نرسيده و صورت باطنى قلب نشده ، ما از حدّ علم به حدّ ايمان نرسيديم و از نور ايمان كه مملكت باطن و ظاهر را نورانى كند بهره و نصيبى نداريم . و از اين جهت است كه با داشتن برهان بر اين مطلب شامخ الهى ، باز در تكثير واقعيم و از توحيد ، كه قرّة العين اهل اللَّه است ، بى خبريم ، كوس لا مؤثّر في الوجود الا اللَّه مىزنيم و چشم طمع و دست طلب پيش هر كس و ناكس داريم :\r\n\r\n« پاى استدلاليان چوبين بود پاى چوبين سخت بى تمكين بود » ( 2 ) \r\n\r\nو اين تطهير از مقامات بزرگ سالكين است . و پس از اين مقام مقامات ديگرى است كه از حدّ ما خارج است ، و شايد در خلال اين اوراق به مناسبت ان شاء اللَّه ذكرى از آن پيش آيد .\r\n\r\nباب دوم در اعتبارات قلبيّهء ستر عورت است\r\nچون سالك إلى اللَّه خود را حاضر در محضر مقدّس حق جلّ و علا ديد ، بلكه باطن و ظاهر و سرّ و علن خود را عين حضور يافت ، چنانچه از كافى و توحيد روايت شده كه حضرت صادق عليه السلام فرمود : انّ روح المؤمن لاشدّ اتّصالا بروح اللَّه من اتّصال شعاع الشّمس بها . ( 3 ) \r\nبلكه به برهان قوى\r\n","description":"","footnote":" ( 1 ) - « اوست كسى كه در آسمان خداست و در زمين خداست . » ( زخرف - 84 ) .  ( 2 ) - شعر از مولوى است . .  ( 3 ) - « همانا پيوند روح مؤمن به روح خدا استوارتر از پيوستگى پرتو آفتاب به آن است . » اصول كافى ، ج 3 ، ص 242 ، « كتاب الايمان و الكفر » ، « باب اخوة المؤمنين بعضهم لبعض » ، حديث 4 . . ","page_name":" 94 ","page_number":112},
  {"content":"\r\nمتين در علوم عاليه پيوسته است كه جميع دائرهء وجود از اعلى مراتب غيب تا ادنى منازل شهود عين تعلَّق و ربط و محض تدلَّى و فقر است به قيّوم مطلق جلَّت عظمته ، و شايد اشاره به اين معنى باشد آيهء مباركهء يا ايُّهَا النّاسُ انْتُمُ الْفُقَراءُ الىَ الله و الله هُوَ الْغَنِى الْحَميد . 35 : 15 ( 1 )  چه اگر موجودى از موجودات در حالى از حالات و آنى از آنات و حيثيّتى از حيثيّات تعلَّق به عزّ قدس ربوبى نداشته باشد از بقعهء امكان ذاتى و فقر خارج و در حريم وجوب ذاتى و غنا داخل گردد . و عارف باللَّه و سالك إلى اللَّه بايد اين مطلب حقّ برهانى و اين لطيفهء الهيّهء عرفانيّه را به واسطهء رياضات قلبيّه از حدّ عقل و برهان در لوح قلب نگاشته به سر حدّ عرفان رساند تا آن كه حقيقت ايمان و نور آن در دلش جلوه كند . و اصحاب قلوب و اهل اللَّه از حدّ ايمان به منزل كشف و شهود قدم گذارند . و آن با شدّت مجاهده و خلوت مع اللَّه و عشق باللَّه حاصل شود ، چنانچه در مصباح الشريعة گويد كه حضرت صادق عليه السلام فرمود :\r\nالعارف شخصه مع الخلق و قلبه مع اللَّه . لو سهى قلبه عن اللَّه طرفة عين ، لمات شوقا إليه . و العارف امين ودائع اللَّه ، و كنز اسراره ، و معدن نوره ، و دليل رحمته على خلقه ، و مطيّة علومه ، و ميزان فضله و عدله . قد غنى عن الخلق و المراد و الدّنيا ، و لا مونس له سوى اللَّه ، و لا نطق و لا اشارة و لا نفس الا باللَّه للَّه من اللَّه مع اللَّه . [ 1 
  ]\r\nبالجمله ، سالك چون خود را به جميع شئون عين حضور ديد ، ستر جميع عورات ظاهريّه و باطنيّه كند براى حفظ محضر و ادب حضور . و چون\r\n\r\n","description":"","footnote":" ( 1 ) - « اى مردم شماييد نيازمندان به خدا و خداست بى نياز ستوده . » ( فاطر - 15 ) . \r\n[ 1 
  ] - « عارف جسمش در ميان خلق است و دلش با خداست . اگر يك چشم بهم زدن دلش از خدا غافل شود از شدت شوق به خدا هلاك گردد . و عارف امين امانتهاى الهى ، گنجينهء اسرار خدا ، معدن نور او ، راهنماى رحمت او بر خلقش ، حامل علوم او و ميزان فضل و عدل اوست . عارف از خلق ، مرادهاى دنيوى ، و از دنيا بى نيازى جسته و جز خدا همدمى ندارد ، و سخنى نمىگويد ، اشاره اى نمىكند و دنيوى ، و از دنيا بى نيازى جسته و جز خدا همدمى ندارد ، و سخنى نمىگويد ، اشاره اى نمىكند و نفسى نمىكشد جز به خدا ، براى خدا ، از خدا و با خدا . » مصباح الشريعة ، « الباب الخامس و التّسعون ، فى المعرفة » .\r\n","page_name":" 95 ","page_number":113},
  {"content":"\r\nدريافت كه كشف عورات باطنه در محضر حق قباحت و فضاحتش بيشتر از كشف عورات ظاهره است به مقتضاى حديث انّ اللَّه لا ينظر إلى صوركم ، و لكن ينظر إلى قلوبكم . ( 1 ) \r\nو عورات باطنه ذمايم اخلاق و خبائث عادات و احوال رديهء خلقيّه است كه انسان را از لياقت محضر و ادب حضور ساقط مىكند . و اين اوّل مرتبه از هتك ستور و كشف عورات است .\r\nو بايد دانست كه اگر با پردهء ستّاريّت و غفّاريت حق جلّ و علا انسان خود را مستور نكند و در تحت اسم « ستّار » و « غفّار » با طلب غفّاريّت و ستّاريت واقع نشود ، چه بسا شود كه پردهء ملك كه بر چيده شد و حجاب دنيا كه بر افكنده شد هتك ستور او در محضر ملائكهء مقرّبين و انبياء مرسلين عليهم السلام گردد ، و خدا مىداند كه آن عورات باطنيّه كه مكشوف شود قباحت و فضاحت و گند و رسوائيش چقدر است .\r\nاى عزيز ، اوضاع عالم آخرت را با اين عالم قياس مكن كه اين عالم را گنجايش ظهور يكى از نعمتها و نقمتهاى آن عالم نيست . اين عالم با همهء پهناورى آسمانها و عوالمش گنجايش ظهور پرده اى از پرده هاى ملكوت سفلى ، كه عالم قبر هم از همان است ، ندارد ، چه رسد به ملكوت اعلى كه عالم قيامت نمونهء آن است . و در حديث مفصّلى كه شيخ شهيد ثانى رضوان اللَّه عليه در منية المريد از حضرت صدّيقهء كبرى سلام اللَّه عليها نقل مىفرمايد وارد است كه فرمود : « رسول خدا صلَّى اللَّه عليه و آله فرمود : همانا علماى شيعيان ما محشور مىشوند ، و بر آنها خلعت مىپوشند از خلعتهاى كرامت به قدر كثرت علومشان و جدّيّت كردن آنها در ارشاد بندگان خدا ، حتّى آن كه به بعضى آنها هزار هزار خلعت از نور داده شود - تا آن كه مىفرمايد - يك رشته از آن خلعتها افضل است از آنچه شمس بر آن طلوع مىكند هزار هزار مرتبه . » ( 2 )  اين راجع به نعيمش . و امّا راجع به عذابش ، جناب فيض\r\n","description":"","footnote":" ( 1 ) - پاورقى 58 . .  ( 2 ) - منية المريد ، ص 24 . . ","page_name":" 96 ","page_number":114},
  {"content":"\r\nرحمه اللَّه در علم اليقين از مرحوم صدوق حديث كند كه به اسناد خود از حضرت صادق سلام اللَّه عليه روايت كند در ضمن حديثى كه جبرئيل به رسول خدا صلَّى اللَّه عليه و آله عرض كرد كه « اگر يك حلقه از آن سلسله اى كه طولش هفتاد ذراع است بر دنيا نهاده شود ، همانا دنيا ذوب شود از حرارت آن .\r\nو اگر قطره اى از زقّوم و ضريع آن بچكد در آبهاى اهل دنيا ، مىميرند اهل آن از گند آن . » ( 1 )  نعوذ باللَّه من غضب الرّحمن .\r\nپس ، سالك إلى اللَّه را لازم است كه اوصاف خبيثه و اخلاق سيّئهء خود را تبديل به اوصاف كامله و فانى در بحر متلاطم بى پايان اوصاف كماليّهء حق ، و ارض مظلمهء طبيعيّهء شيطانيّه را تبديل به ارض بيضاء مشرقه نمايد ، و اشْرَقَتِ الارْضُ بِنُورِ رَبِهّا 39 : 69 ( 2 )  را در خود در يابد ، و مقام اسماء جمال و جلال ذات مقدّس را در مملكت وجود خود متحقّق نمايد ، و در اين مقام در ستر جمال و جلال واقع شود و تخلَّق به اخلاق اللَّه پيدا كند و مقابح تعيّنات نفسيّه و ظلمات و هميّه به كلى مستور گردد . و اگر بدين مقام متحقّق شد ، مورد عنايات خاصّه حق جلّ جلاله واقع گردد و با لطف خفىّ خاص خود از او دستگيرى فرمايد و در تحت پردهء كبرياى خود او را به طورى مستور گرداند كه جز خودش او را كسى نشناسد و او نيز جز حق كسى را نشناسد : انّ اوليائى تحت قبابى لا يعرفهم غيرى . ( 3 ) \r\nو در كتاب مقدّس الهى براى اهلش اشارات بسيار در اين خصوص دارد ، چنانچه فرمايد : الله وَلِىُّ الَّذينَ آمَنوا يُخْرِجُهُمْ مِنَ الظُّلُماتِ الَى النّوُر 2 : 257 . ( 4 )  اهل معرفت و اصحاب سابقهء حسنى مىدانند كه جميع تعيّنات خلقيّه و كثرات عينيّه ظلمات و نور مطلق حاصل نشود مگر به اسقاط اضافات و\r\n","description":"","footnote":" ( 1 ) - علم اليقين ، ج 2 ، ص 1033 . .  ( 2 ) - « و زمين به نور پروردگارش روشن شود . » ( زمر - 69 ) .  ( 3 ) - « دوستان من در زير قبّه هاى مناند ، جز من كسى آنها را نمىشناسد . » احياء علوم الدين ، ج 4 ، ص 256 . حديث قدسى است و در ضبط آن « قبابى » و « قبايى » هر دو وارد شده است . .  ( 4 ) - « خدا ولىّ كسانى است كه ايمان آورده‌اند ( واو ) ايشان را از تاريكيها به سوى نور بيرون مىبرد » . . ( بقره - 257 ) . ","page_name":" 97 ","page_number":115},
  {"content":"\r\nشكستن تعيّنها كه بتهاى طريق سالك است . و چون ظلمات كثرات فعليّه و و صفيّه مضمحل و منطمس در عين جمع شد ، ستر جميع عورات گرديده و حضور مطلق و وصول تامّ تحقّق يافته ، و مصلَّى در اين مقام چنانچه مستور به حق است ، مصلَّى به صلوة حق است . و شايد صلوة معراج ختم رسل صلَّى اللَّه عليه و آله بدين طريق بوده در بعض مقامات و مدارج . و اللَّه العالم .\r\nوصل : عن مصباح الشّريعة ، قال الصّادق عليه السلام : ازين اللَّباس للمؤمنين لباس التّقوى ، و انعمه الايمان . قال اللَّه عزّ و جلّ : « و لباس التّقوى ذلك خير . » و امّا اللَّباس الظَّاهر ، فنعمة من اللَّه ، يستر عورات بنى آدم . و هي كرامة اكرم اللَّه بها عباده ذرّيّة آدم ( ع ) لم يكرم غيرهم . و هي للمؤمنين آلة لاداء ما افترض اللَّه عليهم . و خير لباسك ما لا يشغلك عن اللَّه عزّ و جلّ ، بل يقرّبك من شكره و ذكره و طاعته ، و لا يحملك فيها إلى العجب و الرّئاء و التّزيّن و المفاخرة و الخيلاء ، فانّها من آفات الدّين ، و مورثة القسوة في القلب ، فاذا لبست ثوبك ، فاذكر ستر اللَّه تعالى عليك ذنوبك برحمته . و البس باطنك بالصّدق ، كما البست ظاهرك بثوبك .\r\nو ليكن باطنك في ستر الرّهبة و ظاهرك في ستر الطَّاعة ، و اعتبر بفضل اللَّه عزّ و جلّ حيث خلق اسباب اللَّباس لتستر العورات الظَّاهرة ، و فتح أبواب التّوبة و الانابة لتستر بها عورات الباطن من الذنوب و اخلاق السّوء . و لا تفضح احدا حيث ستر اللَّه عليك اعظم منه . و اشتغل بعيب نفسك ، و اصفح عمّا لا يعينك حاله و امره .\r\nو احذر ان تفنى عمرك لعمل غيرك ، و يتّجر برأس مالك غيرك و تهلك نفسك . فانّ نسيان الذّنوب من اعظم عقوبة اللَّه تعالى في العاجل ، و اوفر اسباب العقوبة في الآجل . و ما دام العبد مشتغلا بطاعة اللَّه تعالى و معرفة عيوب نفسه و ترك ما يشين فى دين اللَّه ، فهو بمعزل عن الآفات خائض في بحر رحمة اللَّه عزّ و جلّ ، يفوز بجواهر الفوائد من الحكمة و البيان . و ما دام ناسيا لذنوبه جاهلا لعيوبه راجعا إلى حوله و قوّته ، لا يفلح اذا ابدا . ( 1 ) \r\nاگر چه از مراجعه به بيانات سابقه تا اندازه اى\r\n","description":"","footnote":" ( 1 ) - مصباح الشريعة ، « الباب السّابع ، فى اللَّباس » . . ","page_name":" 98 ","page_number":116},
  {"content":"\r\nمقاصد حديث شريف روشن گردد ، ولى به عنوان شبه ترجمه اشارت به بعضى اشارات آن نمودن موجب صفاى قلوب است . مىفرمايد :\r\nمزيّنترين لباسها براى مؤمنين لباس تقوى است ، و نرمترين لباس براى آنها لباس ايمان است ، چنانچه خداى تعالى فرمايد : « لباس تقوى بهترين لباس است . » ( 1 )  و اما لباس ظاهر ، از نعمتهاى خداست كه ستر عورت بنى آدم كند . و اين كرامت خاص ذرّيهء آدم عليه السلام [ است 
  ] و به ديگر موجودات عطا نفرموده ، ولى مؤمنين نيز اين نعمت را صرف اداء واجبات الهيه نمايند . و نيكوترين لباس تو آن است كه تو را از ياد خدا غافل نكند و مشغول به غير ننمايد ، بلكه به شكر و ذكر و طاعتش نزديك كند . پس بايد در ماده و هيئت لباس از آنچه موجب غفلت و بعد از ساحت قدس حق است احتراز كنى ، و بدانى كه در لباسها بلكه در كليّهء امور عاديّه امورى است كه انسان را از حق غافل و به دنيا مشغول كند و در قلب ضعيف تو تأثيرات بدى نمايد و به عجب و ريا و تزيّن و فخريّه و كبر مبتلا كند كه همه آفات دين است و باعث قساوت قلب است .\r\nو چون لباس ظاهر را پوشيدى ، به ياد بياور كه حق تعالى با پردهء رحمت خود گناهان تو را ستر فرموده . و چنانچه ظاهرت را به لباس ظاهر ملبّس نمودى ، از لباسهاى باطنى غفلت مكن و باطن خود را به لباس راستى ملبّس نما . و بايد باطن خويش را در ستر خوف و رهبت و ظاهر خود را در ستر طاعت قرار دهى ، و از فضل حقّ تعالى عبرت گيرى كه لباس ظاهر را لطف فرموده كه عيوب ظاهرهء خود را به آن مستور كنى ، و ابواب توبه و انابه را به روى تو مفتوح فرموده تا عورتهاى باطنيّه را كه گناهان و خلقهاى بد است به آن بپوشانى . و رسوا مكن احدى را ، چنانچه حق تو را رسوا نفرموده در چيزهايى كه اعظم است . و اشتغال به عيب خود پيدا كن تا در اصلاح به تو باز شود ، و صرف نظر كن از چيزهايى كه اعانت نكند تو را . و بر حذر باش از اينكه عمر\r\n","description":"","footnote":" ( 1 ) - ( اعراف - 26 ) . ","page_name":" 99 ","page_number":117},
  {"content":"\r\nخود را فانى كنى براى عمل ديگران ، و نتيجهء اعمال تو به دفتر ديگران نوشته شود ، و با رأس المال تو ديگران تجارت نمايند ، و خود را به هلاكت اندازى ، زيرا كه فراموشى گناه خويش از بزرگترين عقوباتى است كه حق تعالى در دنيا انسان را مبتلا كند ، چه كه به اصلاح نفس قيام نكند ، و از وافرتر اسباب عذاب است در آخرت . و مادامى كه بنده اشتغال به طاعت حق جلّ و علا دارد و مشغول به شناختن عيبهاى خويش است و تارك چيزهايى است كه عيب است در دين خدا ، از آفات بر كنار است و در درياى رحمت حقّ غوطه ور است ، و فائز شود به گوهرهاى حكمت و بيان . و مادامى كه فراموش كند گناهان خود را و عيوب خود را نداند و به حول و قوّهء خود اعتماد كند ، رستگارى براى او هرگز حاصل نشود .\r\n","description":"","footnote":"","page_name":" 100 ","page_number":118},
  {"content":"\r\n\r\nمقصد سوم در آداب قلبيهء مكان مصلَّى است\r\nو در آن دو فصل است\r\n\r\nفصل اوّل در معرفت مكان است\r\nبدان كه سالك إلى اللَّه را به حسب نشآت وجوديّه مكانهايى است كه از براى هر يك از آنها آداب مخصوصه ايست كه تا سالك بدانها محقق نشود به صلوة اهل معرفت نائل نگردد .\r\nاوّل ، نشئهء طبيعيّه و مرتبهء ظاهرهء دنياويّه است كه مكان آن ارض طبيعت است . قال رسول اللَّه صلَّى اللَّه عليه و آله و سلم : جعلت لي الارض مسجدا و طهورا . ( 1 ) \r\nسالك را در اين مرتبه ادب آنست كه به قلب خود بفهماند\r\n","description":"","footnote":" ( 1 ) - « زمين براى من سجده گاه و پاك كننده قرار داده شده است . » وسائل الشيعة . ج 3 ، ص 593 ، « كتاب الصّلوة » ، « أبواب ما يسجد عليه » ، باب 1 ، حديث 8 . . ","page_name":" 101 ","page_number":119},
  {"content":"\r\nكه نزول او از نشئهء غيبيّهء و هبوط نفس از محلّ اعلاى ارفع به ارض سفلاى طبيعت و ردّ او به أسفل سافلين از احسن تقويم براى سلوك اختيارى إلى اللَّه و عروج به معراج قرب و وصول به فناء اللَّه و جناب ربوبيّت است ، كه غايت خلقت و نهايت مقصد اهل اللَّه است ، مىباشد - رحم اللَّه امرأ علم من اين و في اين و إلى اين . ( 1 )  سالك بايد بداند از دار كرامت اللَّه آمده و در دار عبادت اللَّه واقع است و به دار جزاء اللَّه خواهد رفت . عارف گويد : من اللَّه و في اللَّه و إلى اللَّه . پس ، سالك بايد به خود بفهماند و به ذائقهء روح بچشاند كه دار طبيعت مسجد عبادت حق است و او براى همين مقصد در اين نشئه آمده ، چنانچه حق تعالى جلَّت عظمته فرمايد : وَما خَلَقْتُ الْجِنَّ وَالانْسَ الا لِيَعْبُدون . 51 : 56 ( 2 )  و چون دار طبيعت را مسجد عبادت يافت و خود را معتكف در آن دانست ، بايد به آداب آن قيام و از غير تذكَّر حق صائم شود ، و از مسجد عبوديّت خارج نشود مگر به قدر حاجت ، و چون قضاى حاجت شد ، عود كند و با غير حق انس نگيرد و دلبستگى به غير پيدا نكند كه اينها خلاف آداب عكوف بباب اللَّه است . و عارف باللَّه را در اين مقام حالاتى است كه به نوشتن درست نيايد . و چون نويسندهء خارج از فطرت انسانيّت و مستغرق در بحر مسجور ظلمانى طبيعت و عارى از حق و حقيقت از همهء مقامات سالكان و عارفان عارى است ، بهتر آن است كه بيش از اين خود را در محضر حق جلَّت قدرته و خاصّان او مفتضح نكند و از اين مقام بگذرد ، و شكواى نفس امّاره را به درگاه مقدّس ذى الجلال برد ، شايد به لطف عميم و رحمت شامله دستگيرى از او شود و بقيهء عمر جبران ما سبق گردد . رَبَّنا ظَلَمْنا انْفُسَنا وَانْ لَمْ تَغْفِرْ لَنا وَتَرْحَمْنا لَنَكوُنَنَّ مِنَ الْخاسِرين 7 : 23 . ( 3 ) \r\n","description":"","footnote":" ( 1 ) - پاورقى 143 . .  ( 2 ) - « جنّ و انس را نيافريدم مگر براى آنكه مرا بپرستند . » ( الذّاريات - 56 ) .  ( 3 ) - « پروردگارا ، ما بر خود ستم روا داشتيم پس اگر ما را نبخشايى و بر ما رحم نكنى از زيانكاران خواهيم بود . » ( أعراف - 23 ) . ","page_name":" 102 ","page_number":120},
  {"content":"\r\nمقام دوم ، مرتبهء قواى ظاهره و باطنه كه جنود ملكيّه و ملكوتيّهء نفس است كه محل آنها ارض طبيعت انسان است كه اين بنيه و كالبد باشد . و سالك را در اين مقام ادب آن است كه به باطن قلب بفهماند كه ارض طبيعت خود مسجد ربوبيّت است و سجده گاه جنود رحمانيّه است ، پس ، مسجد را به قاذورات تصرّف ابليس پليد ننمايد و جنود الهيّه را در تحت تصرّف ابليس قرار ندهد تا ارض طبيعت به شروق نور ربّ روشن گردد و از ظلمت و كدورت بعد از ساحت ربوبيّت بيرون آيد . پس ، قواى ملكيّه و ملكوتيّهء خود را معتكف در مسجد بدن داند ، و با بدن به نظر مسجديّت معامله كند ، و با قوا به نظر عكوف بفناء اللَّه رفتار نمايد . و در اين مقام تكليف سالك بيشتر است ، زيرا كه تنظيف مسجد و طهارت آن نيز به عهدهء خودش است ، چنانچه آداب معتكفان در اين مسجد را نيز خود متكفّل است .\r\nو مقام سوّم ، نشئهء غيبيّهء قلبيهء سالك است كه محلّ آن ، بدن برزخى غيبى نفس است كه به انشاء و خلاقيّت خود نفس پيدا شود . و سالك را در اين مقام ادب آن است كه به خود بچشاند كه اين مقام با مقامات ديگر بسيار متفاوت است و حفظ اين مقام از مهمّات سلوك است ، زيرا كه قلب امام معتكفان درگاه است و با فساد او همهء آنها فاسد شوند - اذا فسد العالم فسد العالم . ( 1 )  قلب عالم عالم صغير است ، و عالم قلب عالم كبير است . و در اين مقام تكليف سالك بيشتر گردد از آن دو مقام ، زيرا كه بناى مسجد نيز به خودش تكليف شده ، و ممكن است خداى نخواسته مسجدش مسجد ضرار و كفر و تفريق بين مسلمين باشد ، و در چنين مسجد عبادت حق جايز نباشد و تخريب آن لازم باشد . و چون سالك مسجد ملكوتى الهى را با دست تصرّف رحمانى و يد ولايت مأبى تأسيس كرد و خود آن مسجد را از جميع قذارات و\r\n","description":"","footnote":" ( 1 ) - « چون دانشمند فاسد گردد ، جهان تباه مىشود . » در غرر الحكم ، ج 7 ، ص 269 ، بدين عبارت آمده است : « زلَّة العالم تفسد العالم » . . ","page_name":" 103 ","page_number":121},
  {"content":"\r\nتصرّفات شيطانى تطهير نمود و در آن معتكف گرديد ، بايد مجاهده كند كه خود را از عكوف به مسجد خارج كند و عكوف به فناء صاحب مسجد پيدا كند . و چون از علاقه به خود پاك شد و از قيد خودى بيرون رفت ، خود منزلگاه حق شود ، بلكه مسجد ربوبيّت گردد و حق به تجلَّيات فعليّه ، ثمّ اسمائيّه ، ثمّ ذاتيّه در آن مسجد از خود ثنا كند ، و اين ثنا نماز ربّ است ، يقول : سبّوح قدّوس ربّ الملائكة و الرّوح . ( 1 ) \r\nو سالك إلى اللَّه را در همهء مقامات سلوك مهمّ ديگر است كه غفلت از آن به هيچ وجه روا نباشد بلكه غايت سلوك و لبّ لباب آن همين مهمّ است ، و آن آن است كه در جميع حالات و مقامات از ذكر حق غافل نشود ، و از جميع مناسك و عبادات معرفة اللَّه را طلب كند و در همهء مظاهر خداجو باشد و نعمت و كرامت او را از صحبت و خلوت باز ندارد كه اين يك نوع استدراج است .\r\nبالجمله ، روح و باطن عبادات و مناسك را معرفت اللَّه داند و در آنها جستجوى محبوب كند تا بلكه علقهء محبّيّت و محبوبيّت در قلبش مستحكم گردد و مورد عنايات خفيّه و مراودات سرّيّه گردد .\r\nوصل : فى مصباح الشريعة ، قال الصّادق عليه السلام : اذا بلغت باب المسجد ، فاعلم انّك قد قصدت باب ملك عظيم ، لا يطأ بساطه الا المطهّرون ، و لا يؤذن لمجالسته الا الصّديقون . فهب القدوم إلى بساط خدمة الملك هيبة ، فانّك على خطر عظيم ان غفلت . فاعلم ، انّه قادر على ما يشاء من العدل و الفضل معك و بك : فانّ عطف عليك برحمته و فضله ، قبل منك يسير الطَّاعة و اجزل لك عليها ثوابا كثيرا ، و ان طالبك باستحقاق الصّدق و الاخلاص عدلا بك ، حجبك وردّ طاعتك و ان كثرت ، و هو فعّال لما يريد . و اعترف بعجزك و تقصيرك و انكسارك و فقرك بين يديه . فانّك قد توجّهت للعبادة و المؤانسة به ، و اعرض اسرارك عليه ، و لتعلم انّه لا يخفى عليه اسرار الخلق اجمعين و علانيتهم . و كن\r\n","description":"","footnote":" ( 1 ) - . . . انّ ربّك يصلَّى . . . يقول : سبّوح قدّوس انا ربّ الملائكة و الرّوح . اصول كافى ، ج 2 ، ص 329 ، « كتاب الحجّة » ، « أبواب التاريخ » ، « باب مولد النبى صلَّى اللَّه عليه و آله و وفاته » ، حديث 13 . . ","page_name":" 104 ","page_number":122},
  {"content":"\r\nكافقر عباده بين يديه . و اخل قلبك عن كلّ شاغل يحجبك عن ربّك ، فانّه لا يقبل الا الاطهر و الاخلص . و انظر من اىّ ديوان يخرج اسمك . فان ذقت حلاوة مناجاته و لذيذ مخاطباته و شربت بكأس رحمته و كراماته من حسن اقباله عليك و اجابته ، فقد صلحت لخدمته ، فادخل ، فلك الاذن و الامان ، و الا فقف وقوف من انقطع عنه الحيل و قصر عنه الامل و قضى عليه الاجل . فان علم اللَّه عزّ و جلّ من قلبك صدق الالتجاء إليه ، نظر إليك به عين الرّأفة و الرّحمة و اللَّطف ، و وفّقك لما يحبّ و يرضى ، فانّه كريم يحبّ الكرامة لعباده المضطرّين إليه المحترقين على بابه لطلب مرضاته . قال تعالى : امَّنْ يُجيبُ المُضْطرَّ اذا دَعاه وَيَكْشِفُ السُّوء . » 27 : 62 ( 1 ) \r\nو چون اين كلام شريف دستورى جامع است براى اصحاب معرفت و ارباب سلوك إلى اللَّه ، بتمامه نقل نمودم تا از تدبّر در آن حالى حاصل آيد .\r\nمحصل فرموده آن است كه چون به در مسجد رسيدى ، به خود آى كه در چه بارگاهى رسيدى و قصد چه درگاهى نمودى . بدان كه در درگاه سلطان عظيم الشّأنى رسيدى كه به بساط قرب او كسى پاى نگذارد مگر آن كه از ارجاس عالم طبيعت و اخباث شيطانيّه پاك و پاكيزه باشد ، و اذن مجالست با او را ندهند مگر به كسانى [ كه 
  ] از روى صدق و صفا و خلوص از جميع انواع شرك ظاهر و باطن با او قدم زده باشند . پس ، عظمت موقف و هيبت و عزّت جلال الهى را در نظر آور ، سپس قدم به بارگاه قدس و بساط انسش گذار كه در مخاطرهء بزرگى واقعى « با خبر باش كه سر مىشكند ديوارش » . ( 2 )  در بارگاهى وارد شدى كه قادر مطلق است و هر چه بخواهد در مملكتش اجرا مىكند : يا به عدالت با تو رفتار مىكند و مناقشه در حساب فرمايد و مطالبه صدق و اخلاص نمايد ، محجوب درگاه شوى و طاعاتت هر چه بسيار باشد ردّ شود ، و اگر عطف توجّهى فرمايد به فضل و رحمتش ، طاعت ناچيز بى قيمت تو را قبول فرمايد و ثواب بزرگ مرحمت كند .\r\n","description":"","footnote":" ( 1 ) - مصباح الشريعة ، « الباب الثّانى عشر ، فى دخول المسجد » . .  ( 2 ) - « اى كه در كوچهء معشوقهء ما مىگذرى - با خبر ( برحذر ) باش كه سر مىشكند ديوارش » . - حافظ . ","page_name":" 105 ","page_number":123},
  {"content":"\r\nپس ، اكنون كه عظمت موقف را دانستى ، اعتراف كن به عجز و تقصير و فقر خويش . و اكنون كه متوجّه عبادت او شدى و خيال مؤانست با او دارى ، قلب خود را از اشتغال به غير كه تو را از جمال جميل محجوب مىكند فارغ كن ، كه اين اشتغال به غير قذارت و شرك است و حق تعالى قبول نفرمايد مگر قلب پاكيزهء خالص را . و اگر در خود يافتى حلاوت مناجات حق را و شيرينى ذكر خدا را چشيدى و از جام رحمت و كراماتش نوشيدى و حسن اقبال و اجابتش را در خود ديدى ، بدان كه سزاوار خدمت مقدّسش شدى ، پس داخل شو كه مأذونى و در امانى . و اگر در خود اين حالات را نديدى ، به درگاه رحمتش وقوف كن همچون مضطرّى كه تمام چاره ها از او منقطع است و از آرزوها دور و به اجل نزديك است . و چون عرض ذلت و مسكنت خود را كردى و به باب او التجاء پيدا نمودى و از تو صدق و صفا ديد ، به چشم رحمت و رأفت به تو نظر كند و از تو دستگيرى فرمايد و تو را موفّق به تحصيل رضاى خويش فرمايد ، زيرا كه آن ذات مقدّس كريم است و كرامت را به بندگان بيچاره اش دوست دارد ، چنانچه فرمايد : امَّنْ يُجيبُ الْمُضْطَرَّ اذا دَعاه وَيَكْشِفُ السُّوء . 27 : 62 ( 1 ) \r\n\r\nفصل دوم در بعض آداب اباحهء مكان است\r\nسالك إلى اللَّه چون مراتب مكان را به حسب مقامات و نشآت وجوديّهء خود فهميد ، در آداب قلبيّهء اباحهء آنها بايد بكوشد تا نماز او از تصرّفات غاصبانهء ابليس پليد خارج شود . پس ، در مرتبهء اولى به آداب صوريّهء عبوديّت و بندگى قيام كند و وفا به عهود سابقهء عالم ذرّ و يوم الميثاق بنمايد و دست\r\n","description":"","footnote":" ( 1 ) - پاورقى 107 . . ","page_name":" 106 ","page_number":124},
  {"content":"\r\nتصرّف ابليس را از ملك طبيعت خود دور كند تا با صاحب بيت مراوده و محابّه پيدا نمايد و تصرّفاتش در عالم طبيعت غاصبانه نباشد . بعضى از اهل ذوق گويد كه معنى آيهء شريفهء يا ايُّهَا الَّذينَ آمَنوُا اوْفوُا بِالعُقوُدِ احِلَّتْ لَكُمْ بَهيمَةُ الانْعام . 5 : 1 ( 1 )  به حسب باطن ، آن است كه حلَّيّت بهيمهء انعام موقوف به وفاء به عهد ولايت است . و در احاديث شريفه وارد است كه جميع ارض از امام است و غير شيعيان غاصب آن هستند . ( 2 )  و اهل معرفت ولىّ امر را مالك جميع ممالك وجود و مدارج غيب و شهود دانند و تصرّف كسى را در آن بى اذن امام روا ندارند .\r\nنويسنده گويد : ابليس لعين عدوّ اللَّه است و تصرّفات او و هر تصرّف ابليسى در عالم طبيعت جائرانه و غاصبانه است ، پس ، سالك إلى اللَّه اگر خود را از تحت تصرّفات آن پليد بيرون كرد ، تصرّفش رحمانى گردد و مكان و ملبس و مطعم و منكح او مباح و پاكيزه شود . و به هر اندازه كه در تحت تصرّف ابليس واقع شود ، از حلَّيّت بيفتد و شرك شيطان در آن دست يابد : پس اگر اعضاء ظاهرهء انسان در تصرّف ابليس واقع شد ، اعضاء ابليسيّه شود و غاصب مملكت حق شود ، چنانچه عكوف قواى ملكوتيّه در مسجد بدن وقتى مباح و عادلانه است كه آن قوا از جنود رحمانى باشد ، و الا جنود ابليس را حقّ تصرّف در مملكت بدن انسانى ، كه ملك حق تعالى است ، نمىباشد . و چون دست تصرّف شيطان را از مملكت قلب ، كه منزلگاه خاص حق است ، كوتاه نمود و قلب خود را خالص براى تجلَّيات حق نمود و غير حق را كه ابليس راه است در آن راه نداد ، مساجد ظاهره و باطنه و امكنهء ملكيّه و ملكوتيّه مباح براى او گردد و صلوة او صلوة اهل معرفت گردد . و بدين وزان طهارت مسجد نيز معلوم گردد .\r\n","description":"","footnote":" ( 1 ) - « اى كسانى كه ايمان آورده‌ايد به پيمانهايى كه مىبنديد وفا كنيد ، چار پايان براى شما حلال شده . . . » . ( مائده - 1 ) .  ( 2 ) - اصول كافى ، ج 2 ، ص 266 ، « كتاب الحجّة » ، روايات « باب انّ الارض كلَّها للامام » . . ","page_name":" 107 ","page_number":125},
  {"content":"\r\n\r\nمقصد چهارم در آداب قلبيهء وقت است\r\nو در آن دو فصل است\r\n\r\nفصل اوّل\r\nبدان كه اهل معرفت و اصحاب مراقبه را به قدر قوت معرفت آنها به مقام مقدّس ربوبيّت و اشتياق آنها به مناجات حضرت بارى عزّ اسمه ، از اوقات صلوات ، كه ميقات مناجات و ميعاد ملاقات با حق است ، مراقبت و مواظبت بوده و هست .\r\nآنان كه مجذوب جمال جميل و عاشق و دلباخته حسن ازلند و از جام محبّت سرمست و از پيمانهء الست بيخودند ، از هر دو جهان رسته و چشم از اقاليم وجود بسته و به عزّ قدس جمال اللَّه پيوسته‌اند ، براى آنها دوام حضور است و لحظه اى از ذكر و فكر و مشاهدت و مراقبت مهجور نيستند .\r\n","description":"","footnote":"","page_name":" 108 ","page_number":126},
  {"content":"\r\nو آنان كه اصحاب معارف و ارباب فضائل و فواضلند و شريف النّفس و كريم الطَّينةاند ، چيزى را به مناجات حق اختيار نكنند و از خلوت و مناجات حق خود او را طالبند و عزّ و شرف و فضيلت و معرفت را همه در تذكَّر و مناجات با حق دانند . اينان اگر توجّه به عالم كنند و نظر به كونين اندازند ، نظر آنها عارفانه باشد ، و در عالم حق جو و حق طلبند و تمام موجودات را جلوهء حق و جمال جميل دانند - « عاشقم بر همه عالم كه همه عالم از اوست . » ( 1 )  اينان اوقات صلوات را به جان و دل مواظبت كنند و از وقت مناجات با حق انتظار كشند ، و خود را براى ميقاتگاه حق حاضر و مهيّا كنند . دل آنها حاضر است و از محضر حاضر را طلبند و احترام محضر را براى حاضر كنند ، و عبوديّت را مراودت و معاشرت با كامل مطلق دانند و اشتياق آنها براى عبادت از اين باب است .\r\nو آنان كه مؤمن به غيب و عالم آخرت و شيفتهء كرامات حضرت حق جلّ جلاله‌اند و نعمتهاى ابدى بهشتى و لذّتها و بهجتهاى دائمى سرمدى را با حظوظ داثرهء دنياويّه و لذائذ ناقصهء موقّتهء مشوبه مبادله نكنند ، نيز در وقت عبادات كه بذر نعم اخرويّه است قلوب خود را حاضر نمايند و از روى دلچسبى و اشتياق قيام به امر كنند ، و از اوقات صلوات ، كه وقت حصول نتايج و كسب ذخاير است ، انتظار كشند ، و چيزى را به نعم جاويدان اختيار نكنند . اينان نيز چون قلب آنها از عالم غيب با خبر است و ايمان قلبى به نعم هميشگى و لذّات دائمهء عالم آخرت آوردند ، اوقات خود را غنيمت شمارند و تضييع اوقات خود نكنند . اولئكَ اصْحابُ الجَنَّةِ 2 : 82 و اربابُ النِعْمِةِ هُمْ فيها خالِدوُن . 2 : 82 اين طوايف كه ذكر شد ، و بعض ديگر كه ذكر نشد ، خود عبادات نيز براى آنها لذّاتى است به حسب مراتب آنها و معارف آنان ، و كلفت تكليف براى آنها به هيچ وجه نيست . ولى ما بيچاره هاى گرفتار آمال و امانى و بستهء\r\n","description":"","footnote":" ( 1 ) -\r\n« به جهان خرّم از آنم كه جهان خرّم از اوست - عاشقم بر همه عالم كه همه عالم از اوست . »\r\n- سعدى . ","page_name":" 109 ","page_number":127},
  {"content":"\r\nزنجيرهاى هوى و هوس و فرو رفتگان در بحر مسجور ظلمانى عالم طبيعت كه نه بويى از محبّت و عشق به شامّهء روحمان رسيده و نه لذّتى از عرفان و فضيلت را ذائقهء قلبمان چشيده ، نه اصحاب عرفان و عيانيم و نه ارباب ايمان و اطمينان . عبادات الهيّه را تكليف و كلفت دانيم و مناجات با قاضى الحاجات را سربار و تكلَّف شماريم . جز دنيا ، كه معلف حيوانات است ، ركون به چيزى نداريم و جز به دار طبيعت ، كه معتكف ظالمان است ، تعلَّقى نداريم .\r\nچشم بصيرت قلبمان از جمال جميل كور و ذائقهء روح از ذوق عرفان مهجور است .\r\nبلى ، سر حلقهء اهل معرفت و خلاصهء اصحاب محبّت و حقيقت ابيت عند ربّى يطعمنى و يسقينى ( 1 )  فرمايد . خدايا ، اين چه بيتوته است كه در دار الخلوت انس محمّد ( ص ) را با تو بوده . و اين چه طعام و شراب است كه با دست خود اين موجود شريف را چشاندى و از همهء عوالم وارهاندى . آن سرور را رسد كه فرمايد : لى مع اللَّه وقت لا يسعه ملك مقرّب و لا نبىّ مرسل . ( 2 ) \r\nآيا اين وقت از اوقات عالم دنيا و آخرت است ؟ يا وقت خلوتگاه « قاب قوسين » و طرح الكونين است ؟ چهل روز موسى كليم صوم موسوى گرفت و به ميقات حق نايل شد و خدا فرمود : تَمَّ ميقاتُ رَبِّه اربَعينَ لَيْلَةً 7 : 142 . ( 3 )  با اين وصف به ميقات محمّدى نرسد و با وقت احمدى تناسب پيدا نكند . به موسى عليه السلام در ميعادگاه فَاخْلَعْ نَعْلَيْك 20 : 12 ( 4 )  خطاب رسيد ، و آن را به « محبت اهل » تفسير كردند ، و به رسول ختمى امر به حبّ على شد . در قلب از اين سرّ جذوه اى است كه دم از او نزنم ، تو خود حديث مفصّل بخوان از اين مجمل .\r\n","description":"","footnote":" ( 1 ) - « نزد پروردگارم شب را به صبح مىرسانم ، او غذايم مىدهد و سيرابم مىكند . » وسائل الشيعة ، ج 7 ، ص 388 ، با اندكى اختلاف . و صحيح بخارى ، ج 4 ، « كتاب التمنى » ، ص 251 . مولوى در مثنوى گويد :\r\n« چون » ابيت عند ربى « فاش شد - » يطعم و يسقى « پى اين آش شد » .\r\n.  ( 2 ) - « مرا با خدا وقتى است كه هيچ ملك مقرّب و هيچ پيامبر مرسلى را در آن راه نيست . » عوالى اللَّئالى ، ج 4 ، ص 7 ، حديث 7 . بحار الأنوار ، ج 18 ، ص 360 . « كتاب تاريخ النبىّ » ، « باب اثبات المعراج » . .  ( 3 ) - « پس زمان وعدهء پروردگار او ( موسى ) چهل شب تمام گشت . » ( اعراف - 142 ) .  ( 4 ) - انّى اَنَا رَبُّك فاخْلعْ نعْليْك . . . 20 : 12 ( طه - 12 ) . ","page_name":" 110 ","page_number":128},
  {"content":"\r\n\r\nفصل دوم در مواظبت از وقت\r\nاى عزيز ، تو نيز به قدر ميسور و مقدار مقدور اين وقت مناجات را غنيمت شمار و به آداب قلبيّهء آن قيام كن ، و به قلب خود بفهمان كه مايهء حيات ابدى و اخروى و سرچشمهء فضائل نفسانيّه و رأس المال كرامات غير متناهيه به مراودت و مؤانست با حق است و مناجات با او ، خصوصا نماز كه معجون روحانى ساخته شدهء با دست جمال و جلال حق است و از جميع عبادات جامعتر و كاملتر است . پس ، از اوقات آن حتّى الامكان محافظت كن . و اوقات فضيلت آن را انتخاب كن كه در آن نورانيّتى است كه در ديگر اوقات نيست . و اشتغالات قلبيّهء خود را در آن اوقات كم كن بلكه قطع كن . و اين حاصل شود به اينكه اوقات خود را موظَّف و معيّن كنى و براى نماز ، كه متكفّل حيات ابدى تو است ، وقتى خاصّ تعيين كنى كه در آن وقت كارهاى ديگرى نداشته باشى و قلب را تعلَّقاتى نباشد ، و نماز را با امور ديگر مزاحم قرار مده تا بتوانى قلب را راحت و حاضر كنى .\r\nاكنون احاديث وارده در احوال معصومين عليهم السلام را به قدر اقتضا ذكر مىكنم تا آن كه به تدبّر در حالات آن بزرگواران بلكه تنبّهى حاصل آيد ، و شايد عظمت موقف و اهمّيّت و خطر مقام را قلب ادراك كند و از خواب غفلت برخيزد .\r\nاز بعضى از زنهاى رسول خدا صلَّى اللَّه عليه و آله نقل شده كه رسول خدا صلَّى اللَّه عليه و آله با ما صحبت مىكرد و ما با او صحبت مىكرديم ، چون وقت نماز حاضر مىشد ، گويى او ما را نمىشناخت و ما او را نمىشناختيم ، براى اشتغالى كه به خدا پيدا مىكرد از هر چيز . ( 1 )  و از\r\n","description":"","footnote":" ( 1 ) - مستدرك الوسائل ، « كتاب الصّلوة » ، « ابواب افعال الصّلوة » ، باب 2 ، حديث 17 . . ","page_name":" 111 ","page_number":129},
  {"content":"\r\nحضرت امير صلوات اللَّه عليه روايت شده كه چون وقت نماز مىشد ، به خود مىپيچيد و متزلزل مىشد . عرض كردند به آن حضرت اين چه حالى است تو را يا امير المؤمنين . مىفرمود : « آمد وقت امانتى كه خداى تعالى عرضه داشت آن را بر آسمانها و زمينها و ابا كردند از حمل آن و ترسيدند از آن . » ( 1 )  و سيّد بن طاوس [ قدّس سرّه 
  ] در فلاح السّائل نقل فرموده كه حضرت امام حسين عليه السلام وقتى وضو مىگرفت رنگش تغيير مىكرد و مفاصلش مىلرزيد .\r\nسبب از آن حضرت پرسيدند ، فرمود : « سزاوار است براى كسى كه وقوف كرد بين دو دست صاحب عرش اين كه رنگش زرد شود و مفاصلش بلرزد . » ( 2 )  و از حضرت امام حسن عليه السلام همين طور منقول است . ( 3 )  و از حضرت امام سجاد عليه السلام روايت شده كه وقتى وقت وضو مىشد ، رنگش زرد مىشد . گفته شد اين چه حال است كه عارض شما مىشود وقت وضو مىفرمود : « نمىدانيد بين دو دست كى ايستاده‌ام ؟ » ( 4 )  ما نيز اگر قدرى تفكَّر كنيم ، و به قلب محجوب مهجور خود بفهمانيم كه اوقات صلوات اوقات حضور در بارگاه قدس حضرت ذى الجلال است ، اوقاتى است كه حق تعالى كه مالك الملوك و عظيم مطلق است بندهء ضعيف ناچيز را به مناجات خود دعوت فرموده و به دار الكرامهء خود اذن دخول داده تا فوز به سعادتهاى ابدى و سرور و بهجتهاى دائمى پيدا كند ، از دخول وقت صلوة به مقدار معرفت خود بهجت و سرور داشتيم . و اگر قلب استشعار عظمت و خطر مقام كند به مقدار فهم عظمت ، خوف و خشيت حاصل مىشود . و چون قلوب اولياء مختلف و حالات آنها متفاوت است به حسب\r\n","description":"","footnote":" ( 1 ) - منبع پيشين ، حديث 5 و 14 . .  ( 2 ) - سيد بن طاووس ( ره ) در فلاح السّائل به نقل از كتاب اللؤلؤيّات در احوالات امام حسن بن على ، عليهما السلام ، آورده است . .  ( 3 ) - بحار الانوار ، ج 77 ، ص 346 ، « كتاب الطَّهارة » ، « أبواب الوضوء » ، باب 34 ، حديث 34 . از فلاح السائل . .  ( 4 ) - مستدرك الوسائل ، « كتاب الصّلوة » ، « ابواب افعال الصّلوة » ، باب 2 ، حديث 35 . . ","page_name":" 112 ","page_number":130},
  {"content":"\r\nتجلَّيات لطفيّه و قهريّه و استشعار عظمت و رحمت ، گاهى اشتياق ملاقات و استشعار رحمت و جمال آنها را به سرور و بهجت وادار كند و ارحنا يا بلال ( 1 )  گويند . و گاهى تجلَّيات به عظمت و قهر و سلطنت آنها را از خود بىخود كند و رعشه و رعده براى آنها دست دهد .\r\nبالجمله ، اى ضعيف ، آداب قلبيّهء اوقات آنست كه خود را مهيّا كنى براى ورود به حضور مالك دنيا و آخرت و مخاطبه و مكالمه با حضرت حق جلّ و علا ، پس ، با نظرى توجّه به ضعف و بيچارگى و ذلَّت و بى نوائى خود كن و عظمت و بزرگى و جلال و كبرياى ذات مقدّس جلَّت عظمته كه انبياء مرسلين و ملائكهء مقرّبين در بارگاه عظمتش از خود بىخود شوند و اعتراف به عجز و مسكنت و ذلَّت كنند ، و چون اين نظر را كردى و به دل فهماندى ، دل استشعار خوف كند و خود و عبادات خود را ناچيز شمارد . و با نظرى توجّه به سعهء رحمت و كمال عطوفت و احاطهء رحمانيّت آن ذات مقدّس كن كه بندهء ضعيفى را به بارگاه قدس خود با همهء آلودگى و بيچارگى كه دارد بار داده ، و او را با همهء تشريفات فرو فرستادن فرشتگان و نازل نمودن كتابهاى آسمانى و فرستادن انبياء مرسلين عليهم السلام دعوت به مجلس انس خود فرموده بدون آن كه سابقهء استعدادى از براى ممكن بيچاره باشد ، يا در اين دعوت و حضور براى حضرتش - نعوذ باللَّه - يا ملائكة اللَّه و انبياء عليهم السلام سودى تصوّر بشود .\r\nالبتّه قلب را با اين توجّه انسى حاصل شود و استشعار رجاء و اميدوارى مىكند . پس ، با قدم خوف و رجاء و رغبت و رهبت خود را مهيّاى حضور كن ، و عدّه و عدّهء حضور را مهيّا كن ، كه عمدهء آن آنست كه با قلب خجل و دل و جل و استشعار انكسار و ذلَّت و ضعف و بيچارگى وارد محضر شوى ، و خود را به هيچ وجه لايق محضر ندانى و لايق عبادت و عبوديّت نشمارى ، و اذن دخول در عبادت و عبوديّت را فقط از شمول رحمت و عميم لطف حضرت\r\n","description":"","footnote":" ( 1 ) - المحجة البيضاء في تهذيب الاحياء ، ج 1 ، ص 377 . و مولوى در مثنوى گويد :\r\n« جان كمال است و نداى او كمال - مصطفى گويان « ارحنا يا بلال . »\r\n. . ","page_name":" 113 ","page_number":131},
  {"content":"\r\nاحديّت جلَّت قدرته بدانى ، كه اگر ذلَّت خود را نصب عين خود كردى و به جان و دل تواضع براى ذات مقدّس حق نمودى و خود و عبوديّت خود را ناچيز و بى ارزش دانستى ، حق تعالى با تو تلطَّف فرمايد و تو را مرتفع كند و به كرامات خود مخلَّع فرمايد .\r\n","description":"","footnote":"","page_name":" 114 ","page_number":132},
  {"content":"\r\n\r\nمقصد پنجم در بعض آداب استقبال است\r\nو در آن دو فصل است\r\n\r\nفصل اوّل در سرّ جملى استقبال است\r\nبدان كه ظاهر استقبال متقوّم از دو امر است :\r\nيكى ، مقدّمى . و آن صرف وجه ظاهر است از جميع جهات متشتّته .\r\nو ديگر ، نفسى . و آن استقبال به وجه است به كعبه كه امّ القرى و مركز بسط ارض است .\r\nو اين صورت را باطنى و باطن را سرّى بلكه اسرارى است . و صاحبان اسرار غيبيّه باطن روح را از جهات متشتّتهء كثرات غيب و شهادت منصرف كنند ، و وجههء سرّ روح را احدىّ التّعلَّق كنند و جميع كثرات را فانى در سرّ\r\n","description":"","footnote":"","page_name":" 115 ","page_number":133},
  {"content":"\r\nاحديّت جمع نمايند . و اين سرّ روحى در قلب كه تنزّل كرد ، حق به ظهور اسم اعظم ، كه مقام جمع اسمائى است ، در قلب ظهور كند و كثرات اسمائى در اسم اعظم فانى و مضمحلّ گردد ، و وجههء قلب در اين مقام به حضرت اسم اعظم شود ، و از باطن قلب كه به ظاهر ملك ظهور نمود ، نقشهء افناء غير انصراف از غرب و شرق عالم ملك است ، و نقشهء توجّه به حضرت جمع توجّه به مركز بسط ارض - كه يد اللَّه است در ارض - مىباشد .\r\nو اما براى سالك إلى اللَّه ، كه از ظاهر به باطن سير مىكند و از علن به سرّ ترقّى مىنمايد ، بايد اين توجّه صورى را به مركز بركات ارضيّه ، و ترك جهات متشتّتهء متفرّقه را وسيلهء حالات قلبيّه قرار دهد و به صورت بى معنى قناعت نكند ، و دل را ، كه مركز توجّه حضرت حقّ است ، از جهات متشتّتهء متفرقه ، كه بتهاى حقيقى است ، منصرف كرده متوجّه قبلهء حقيقت ، كه اصل اصول بركات سموات و ارض است ، نمايد ، و راه و رسم غير و غيريّت را از بين بردارد تا به سرّ وَجَّهْتُ وَجْهِىَ لِلَّذى فَطَرَ السَّمواتِ وَالارْض 30 : 30 ( 1 )  تا اندازه اى برسد ، و از تجليّات و بوارق عالم غيب اسمائى در قلبش نمونه اى حاصل آيد و جهات متشتّته و كثرات متفرّقه با بارقهء الهيّه سوخته شود ، و حق تعالى از او دستگيرى فرمايد ، و از باطن قلب بتهاى اصغر و اعظم به دست ولايت مآبى ريخته شود . و اين داستان پايان ندارد ، بگذارم و بگذرم .\r\n\r\nفصل دوم در بعضى از آداب قلبيهء استقبال است\r\nبدان اى سالك إلى اللَّه كه چون وجه ظاهرت را از جهات متشتّتهء عالم طبيعت منصرف كردى و به نقطهء واحده متوجّه نمودى ، ادّعاى دو فطرت از\r\n","description":"","footnote":" ( 1 ) - « رو به سوى كسى كردم كه آسمانها و زمين را آفريد . » ( انعام - 79 ) . ","page_name":" 116 ","page_number":134},
  {"content":"\r\nفطرتهاى الهيّه را ، كه به يد غيب در خميرهء ذات تو پنهان است و حق تعالى با دست جلال و جمال طينت تو را بدان مخمّر فرموده ، نمودى ، و اين دو حالت فطرى را به صورت ظاهر دنيائى ظاهر و مشهود كردى ، و براى محتجب نبودن از نور آن دو فطرت الهّيه اقامهء بيّنه نمودى به صرف ظاهر از غير و توجّه به قبله كه محلّ ظهور يد اللَّه و قدرت اللَّه مىباشد . و آن دو فطرت الهيّه يكى تنفّر از نقص و ناقص است ، و دوم عشق به كمال و كامل است . و اين دو ، كه يكى اصلى ذاتى و ديگرى تبعى ظلَّى است ، از فطرتهايى است كه تمام عائلهء بشرى بدون استثناى احدى بدان مخمّرند ، و در جميع سلسلهء بشر ، با اختلاف عقايد و اخلاق و طبايع و امزجه و امكنه و عادات در بدوى و حضرى و وحشى و متمدّن و عالم و جاهل و الهى و طبيعى ، اين دو فطرت مخمّر است ، گرچه خود آنها از آن محجوب باشند و در تشخيص كمال و نقص و كامل و ناقص مختلف باشند . آن وحشى خونخوار آدم كش كمال را به آن داند كه غلبه پيدا كند به جان و عرض مردم ، و خونخوارى و آدم كشى را كمال تشخيص داده و بدان صرف عمر كند . و آن دنيا طلب جاه و مال خواه كمال را به مال و جاه داند و عشق به آن دارد . بالجمله ، صاحب هر مقصدى مقصد خويش را كمال و صاحب آن مقصد را كامل داند ، و عشق به آن دارد و از غير آن متنفر است . انبياء عليهم السلام و علماء باللَّه و اصحاب معرفت آمدند تا مردم را از احتجاب بيرون آورند و نور فطرت آنها را از ظلمات جهل خلاصى دهند و به آنها كامل و كمال را بفهمانند . و پس از تشخيص كمال و كامل ، توجّه به آن و ترك غير محتاج به دعوت نيست ، بلكه نور فطرت خود بزرگترين راهنماهاى الهى است كه در تمام سلسلهء بشر موجود است .\r\nدر اين معجون الهى يعنى نماز ، كه معراج قرب الهى است ، استقبال به قبله و توجّه به نقطهء مركزيّه و دست كشيدن و رو برگرداندن از جهات متفرّقه ، دعوى بيدار شدن فطرت است و خارج شدن نور فطرت از احتجابات است ، و اين براى كمّل و اصحاب معرفت حقيقت دارد . و براى ما ، اصحاب حجاب ، ادبش آنست كه به دل بفهمانيم كه در جميع دار تحقّق كمال و كاملى\r\n","description":"","footnote":"","page_name":" 117 ","page_number":135},
  {"content":"\r\nنيست جز ذات مقدّس كامل على الاطلاق كه آن ذات مقدّس كمالى است بى نقص ، و جمالى است بى عيب ، و فعليّتى است بى شوب ، قوّه و خيريّتى است بى اختلاط به شرّيّت ، و نورى است بى شوب ظلمت . و در تمام دار تحقّقّ هر چه كمال و جمال و خير و عزّت و عظمت و نوريّت و فعليّت و سعادت يافت شود ، از نور جمال آن ذات مقدّس است ، و احدى را در كمال ذاتى با آن ذات مقدّس شركت نيست ، و موجودى را جمال و كمال و نور و بهاء نيست جز به جمال و كمال و نور و بهاى آن ذات مقدّس . بالجمله ، جلوهء نور جمال مقدّس او عالم را نورانى فرموده و حيات و علم و قدرت بخشوده ، و الا همهء دار تحقق در ظلمت عدم و كمون نيستى و بطون بطلان بودند ، بلكه كسى كه به نور معرفت دلش روشن باشد ، جز نور جمال جميل همه چيز را باطل و ناچيز و معدوم داند ازلا و ابدا . در حديث است كه رسول خدا صلَّى اللَّه عليه و آله چون اين شعر لبيد را استماع فرمود كه\r\n\r\nألا كلّ شيء ما خلا اللَّه باطل و كلّ نعيم لا محالة زائل ( 1 ) \r\n\r\nفرمود : « اين شعر راستترين شعرها است كه عرب گفته . » ( 2 )  و چون به قلب خود فهماندى بطلان همهء دار تحقّق و كمال ذات مقدس را ، در توجّه قلب به قبلهء حقيقى و عشق به جمال جميل على الاطلاق و تنفّر از جميع دار تحقّق جز جلوهء ذات مقدّس محتاج به اعمال رويّه نيست ، بلكه خود فطرة اللَّه انسان را دعوت جبلَّى فطرى به آن مىنمايد و وَجّهْتُ وَجْهِىَ لِلَّذى فَطَرَ السَّمواتِ وَالارْض 30 : 30 ( 3 )  لسان ذات و قلب و حال انسان شود ، و انّى لا احِبُّ الآفِلين 6 : 76 ( 4 )  لسان فطرى انسان گردد .\r\nپس اى فقير ، بدان كه عالم به وجههء سوائيّت زائل و داثر و فانى و باطل\r\n","description":"","footnote":" ( 1 ) - « هشدار كه هر چيز جز خدا باطل است - و هر نعمتى ناگزير از بين رونده است » . .  ( 2 ) - علم اليقين ، ج 1 ، ص 106 . .  ( 3 ) - پاورقى 183 . .  ( 4 ) - « من غروب كنندگان را دوست نمىدارم . » ( انعام - 76 ) . ","page_name":" 118 ","page_number":136},
  {"content":"\r\nاست ، هيچ يك از موجودات را از خود چيزى نيست و در ذات خود جمال و بهائى و نور و سنائى نمىباشد ، و جمال و بهاء منحصر به ذات حق است . و آن ذات مقدّس چنانچه متفرّد در الوهيّت و وجوب وجود است ، متفرّد به جمال و بهاء و كمال ، بلكه متفرّد به وجود است ، و در ناصيهء ديگران ذلّ عدم ذاتى و بطلان ثبت است . پس ، دل را كه مركز نور فطرت اللَّه است ، از جهات متشتّتهء اباطيل و اعدام و نواقص منصرف كن و به مركز جمال و كمال متوجّه نما ، و در ضمير صافى خود لسان فطرت اين باشد كه عارف شيراز مىفرمايد :\r\n\r\n« در ضمير ما نمىگنجد به غير از دوست كس هر دو عالم را به دشمن ده كه ما را دوست بس »\r\n\r\nوصل : عن الصادق عليه السّلام : اذا استقبلت القبلة ، فآيس من الدّنيا و ما فيها و الخلق و ما هم فيه ، و استفرغ قلبك عن كلّ شاغل يشغلك عن اللَّه تعالى ، و عاين بسرّك عظمة اللَّه تعالى ، و اذكر وقوفك بين يديه يوم « تبلو كلّ نفس ما اسلفت و ردّوا إلى اللَّه موليهم الحقّ . » وقف على قدم الخوف و الرّجاء . ( 1 ) \r\nو اين دستور شريف دستورى است براى امثال ما محجوبين كه نمىتوانيم حالات قلبيّهء خود را دائما حفظ كنيم و جمع بين وحدت و كثرت و توجّه به حقّ و خلق نماييم . پس ، در اين صورت هنگام توجه به حق و استقبال قبله ، از دنيا و آنچه در او است بايد مأيوس گرديم ، و از خلق و شئون آنها طمع خود را ببريم ، و مشاغل قلبيّه و شواغل روحيّه را از جان و دل بيرون كنيم ، تا آن كه لايق حضور حضرت گرديم و جلوه اى از جلوه هاى عظمت در سرّ روح ما تجلَّى كند . و چون نور عظمت را به مقدار استعداد خود دريافتيم ، متذكَّر شويم رجوع خود را به حق و وقوف خويش را در محضر مقدّسش در روزى كه « ظاهر شود اعمال هر كس در نزدش و به مولاى خود كه حق است همه رجوع\r\n","description":"","footnote":" ( 1 ) - مصباح الشّريعة ، « الباب الثّالث عشر ، فى افتتاح الصّلوة » . مستدرك الوسائل ، « كتاب الصّلوة » ، « ابواب افعال الصّلوة » ، باب 2 ، حديث 9 . . ","page_name":" 119 ","page_number":137},
  {"content":"\r\nكنند » ( 1 )  و خط بطلان بر همهء هواهاى نفسانيّه و معبودهاى باطله كشند .\r\nپس ، در محضر چنين عظيم الشأنى كه تمام دار تحقّق جلوه اى از جلوات فعل او است چون تو و من مسكينى بايد به قدم خوف و رجاء تردّد كنيم و بايستيم . چون ضعف و فتور و بيچارگى و فقر و ذلت خود و عظمت و حشمت و جلال و كبرياى ذات مقدس را ديديم ، از خطر مقام در خوف و خشيت باشيم ، و چون رحمت و عطوفت و الطاف غير متناهيه و كرامات بى پايان را دريافتيم ، اميدوار گرديم .\r\n","description":"","footnote":" ( 1 ) - ( يونس - 30 ) . ","page_name":" 120 ","page_number":138},
  {"content":"\r\n\r\nمقالهء ثالثه در مقارنات نماز است\r\nو در آن چند باب است\r\n\r\nباب اول در بعض آداب اذان و اقامه است\r\nو در آن پنج فصل است\r\n\r\nفصل اوّل در سرّ جملى و آداب اجماليّه آنها است\r\nبدان كه سالك إلى اللَّه در اذان بايد قلب ، كه سلطان قواى ملكوتيّه و ملكيّه است ، و ديگر جنود منتشره در جهات متشتّتهء ملك و ملكوت را اعلان\r\n","description":"","footnote":"","page_name":" 121 ","page_number":139},
  {"content":"\r\nحضور در محضر دهد . و چون وقت حضور و ملاقات نزديك گرديده ، آنها را مهيّا نمايد تا اگر از مشتاقان و عاشقان است به جلوهء ناگهانى دامن از دست ندهد ، و اگر از محجوبان است ، بى تهيّهء اسباب و آداب وارد محضر مقدس نگردد . پس ، سرّ اجمالى اذان اعلان قواى ملكوتيّه و ملكيّه و جيوش الهيّه براى حضور است . و ادب اجمالى آن ، تنبّه به بزرگى مقام و خطر آن و عظمت محضر و حاضر ، و تذلَّل و فقر و فاقه و نقص و عجز ممكن از قيام به امر و قابليّت حضور در محضر است اگر لطف و رحمت حقّ جلّ و علا دستگيرى نكند و جبر نقص نفرمايد .\r\nو « اقامه » به پا داشتن قواى ملكوتيّه و ملكيّه است در محضر ، و حاضر نمودن آنها است در حضور . و ادب آن ، خوف و خشيت و حيا و خجلت و رجاء واثق به رحمت غير متناهيه است . و سالك بايد در جميع فصول اذان و اقامه به قلب عظمت محضر و حضور و حاضر را بفهماند ، و ذلّ و عجز و قصور خود را نصب العين قرار دهد تا خوف و خشيت حاصل آيد ، و از طرفى رحمت واسعه و الطاف كريمانه را به قلب وانمود كند تا رجاء و شوق حاصل آيد .\r\nپس ، قلوب عشقيّه شوق و جذبه بر آنها غالب آيد و با قدم حبّ و عشق قدم در محضر انس گذارند ، و قلوب آنها بدان جذبهء غيبيّه تا آخر نماز به عشق محضر و حاضر با ذكر و فكر حقّ معاشقه و معانقه كند .\r\nو في الحديث عن على بن أبي طالب عليه السلام ، قال : افضل النّاس من عشق العبادة و عانقها و احبّها بقلبه و باشرها بجسده و تفرّغ لها ، فهو لا يبالى على ما اصبح من الدّنيا على يسر امّ على عسر . [ 1 
  ]\r\nو قلوب خوفيّه سلطان عظمت بر آنها تجلى كند و جذبهء قهّاريّت بر آنها\r\n\r\n","description":"","footnote":"\r\n[ 1 
  ] - « برترين مردم كسى است كه به عبادت خدا عشق بورزد و براى آن آغوش باز كند و از جان آن را دوست بدارد و با بدن خود بدان بپردازد و به چيز ديگر اشتغال نيابد . چنين كسى را انديشهء آن نخواهد بود كه دنيايش با آسايش و راحتى بگذرد يا با سختى و مشقت . » وسائل الشّيعة ، ج 1 ، ص 61 ، « كتاب الطَّهارة » ، « ابواب مقدّمة العبادات » ، باب 19 ، حديث 2 . از رسول اكرم صلَّى اللَّه عليه و آله .\r\n","page_name":" 122 ","page_number":140},
  {"content":"\r\nغلبه نمايد و آنها را از خود بى خود نمايد و خوف و خشيت قلوب آنها را ذوب نمايد ، و قصور ذاتى خود و استشعار به ذلت و عجز خويش آنها را از هر چيز باز دارد .\r\nو في الحديث عن موسى بن جعفر عليهما السلام ، قال : قال امير المؤمنين عليه السلام : انّ للَّه عبادا كسرت قلوبهم خشيته ، فاسكتتهم عن المنطق . . . الحديث ( 1 ) \r\nو براى اولياى كمّل حق تعالى گاه به تجلَّى لطفى تجلَّى فرمايد ، و عشق و جذبهء حبّيّه رهنمون آنها گردد ، چنانچه در حديث است كه رسول خدا صلَّى اللَّه عليه و آله و سلم انتظار وقت نماز را مىكشيدند و عشق و شوقشان اشتداد پيدا مىكرد و به بلال مؤذّن مىفرمودند : ارحنا يا بلال . ( 2 ) \r\nو گاه به تجلَّى عظمت و سلطنت تجلَّى فرمايد ، و خوف و خشيت در آنها حاصل آيد ، چنانچه از رسول خدا صلَّى اللَّه عليه و آله و از ائمهء هدى عليهم السلام حالات خوفيّه منقول است . و گاه به تجلَّى جمعى احدى تجلَّى فرمايد به حسب طاقت قلوب و بزرگى وعاء آن . و ما محجوبان مشتغل به دنيا و محبوسان به سجن طبيعت و زنجيرهاى شهوات و آرزوها و محرومان از سعادات عقليّهء الهيّه ، كه سكر طبيعت ما را تا صبح ازل به خود نياورد و از خواب گران بر نينگيزاند ، از حساب اين تقسيمات خارج و از نطاق اين بيان مستثنى هستيم .\r\nپس ، براى ما آداب حضور طور ديگرى است و قيام به وظايف قلبيه به شكل ديگر . ولى مقدم بر همه چيز آن است كه يأس از روح اللَّه و قنوط از رحمت اللَّه را ، كه از جنود بزرگ ابليس و از القائات شياطين انسى و جنّى است ، از قلب بيرون كنيم ، و گمان نكنيم كه اين مقاماتى است به قامت اشخاص خاصى بريده شده و دست آمال ما از آن كوتاه و پاى سير بشر از آن راجل است ، پس\r\n","description":"","footnote":" ( 1 ) - « خدا را بندگانى است كه خوف او دلهايشان را شكسته و از گفتار بازشان داشته . » بحار الانوار ، ج 75 ، ص 309 ، « كتاب الرّوضة » ، باب 25 ، حديث 1 . از تحف العقول . .  ( 2 ) - پاورقى 182 . . ","page_name":" 123 ","page_number":141},
  {"content":"\r\nيكسره دست از پا خطا نكنيم و با سردى و سستى مخلَّد در ارض طبيعت بمانيم . نه ، چنين نيست كه توّهم شده است . بلى ، من نيز گويم كه مقام خاص كمّل اهل اللَّه براى احدى ميسور نيست ، ولى از براى مقامات معنويّه و معارف الهيّه مدارجى بى پايان و مراتبى فراوان است كه بسيارى از آن مقامات و معارف و حالات و مدارج را براى نوع ميّسر است اگر سردى و سستى خود آنها بگذارد و عناد و تعصب اهل جهل و عناد دست از قلوب بندگان خدا بردارد و شيطان راه سلوك آنها نگردد .\r\nپس ، ادب حضور براى ما آن است كه در اول امر چون از مرتبهء حسّ و ظاهر تجاوز ننموديم و جز عظمت و جلالت دنيايى چيزى در نظر نداريم و از عظمتهاى غيبيّهء الهيّه بى خبر هستيم ، محضر حق را بايد چون محضر سلطانى عظيم الشّأن كه قلب عظمت او را ادراك كرده بدانيم ، و به قلب خود بفهمانيم كه همهء عظمتها و جلال و كبرياها جلوه اى از عظمت عالم ملكوت است كه تنزّل كرده در اين عالم ، و عالم ملكوت در جنب عوالم غيبيّه قدر محسوسى ندارد . پس به قلب بفهمانيم كه عالم محضر مقدّس حق است و حق تعالى حاضر در جميع امكنه و احياز است ، و خصوصا نماز كه اذن خاصّ حضور است و ميعاد مخصوص ملاقات و مراودهء با حضرت احديّت است . پس ، چون قلب را مستشعر به عظمت و حضور كرديم و لو اينكه در اول امر با تكلَّف باشد ، ولى كم كم قلب انس مىگيرد و اين مجاز حقيقت پيدا مىكند . پس ، چون به آداب صوريّهء معامله با مالك الملوك و سلطان السّلاطين قيام نموديم و ادبهاى حضور ظاهرى را به جا آورديم ، در دل نيز تأثير حاصل شود و قلب استشعار عظمت نمايد و كم كم به نتايج مطلوبه انسان برسد . و همينطور راجع به اثارهء حبّ و عشق كه آن نيز با تحصيل و رياضت حاصل شود .\r\nپس ، در اول امر رحمتهاى صوريّه و الطاف حسّيّه حق تعالى را به قلب وانمود بايد كرد و مقام رحمانيّت و رحيميّت و منعميّت را به قلب رساند تا كم كم قلب انس گيرد و از ظاهر به باطن اثر حاصل آيد و مملكت باطن از آثار جمال نورانى گردد و نتايج مطلوبه حاصل شود . و انسان اگر قيام به امر كند و\r\n","description":"","footnote":"","page_name":" 124 ","page_number":142},
  {"content":"\r\nجهاد در راه خدا نمايد ، حق تعالى از او دستگيرى فرمايد و او را از ظلمات عالم طبيعت به يد غيبى نجات دهد ، و ارض مظلمهء قلب او را به نور جمال خود روشن فرمايد و او را مبدل به سموات روحيه فرمايد . و مَنْ يَقْتَرِفْ حَسَنَةً نَزِدْ لَه فيها حُسْنا انّ الله غَفُورٌ شَكُور . 42 : 23 ( 1 ) \r\n\r\nفصل دوم در بعضى از آداب و اسرار تكبيرات اذان و اقامه است\r\nبدان كه چون اذان اعلام حضور قواى ظاهره و باطنهء نفس است در محضر ربوبيّت براى ثناى ذات مقدّس به حسب جميع اسماء و صفات و شئون و آيات زيرا كه نماز ، چنانچه اشاره به آن شد ، ثناى جامع است و مورد اين ثناء ذات مقدس است به حسب جلوه به اسم اعظم كه مقام احديّت جمع اسماء است در حضرت واحديت ، و مقام تجلَّى به جمع و تفريق و ظهور و بطون است در حضرات اعيان و اسماء عينيّه ، پس ، سالك در اول امر متوجه به كبرياى ذات مقدس شود به حسب اين شأن جامع ، پس ، اعلان عظمت و كبرياى آن را كند اوّلا به قواى ملكوتيّه و ملكيّهء مملكت خود ، و ثانيا به ملائكة اللَّه موكَّله به ملكوت قواى منتشره در مملكت نفس ، و ثالثا به موجودات عوالم غيب و شهادت ، و رابعا به ملائكة اللَّه موكَّله به ملكوت سموات و ارضين .\r\nپس ، به حسب چهار تكبير ، كبرياى اسم اعظم را به جميع سكنهء عوالم غيب و شهادت مملكت داخلى و خارجى اعلان كند ، و اين خود ، اعلان عجز خود از قيام به ثناى ذات مقدس است و اعلام قصور خود از اقامهء نماز است ، و اين خود از امور شاملهء سلوك و آداب محيطهء ثنا و عبادت است كه در تمام احوال\r\n","description":"","footnote":" ( 1 ) - « هر كس كار نيكى انجام دهد ما به نيكى كار او مىافزاييم ، همانا خدا بسيار آمرزنده و شكر گزارنده است . » ( شورى - 23 ) . ","page_name":" 125 ","page_number":143},
  {"content":"\r\nنماز نصب العين سالك بايد باشد . و از اين جهت در اذان و اقامه مكرر ذكر شود و در نماز دائما تكرار شود ، در انتقال از هر حالى به حال ديگر اعادهء آن شود كه در قلب سالك قصور ذاتى خود و عظمت و كبرياى ذات مقدس تمكين پيدا كند .\r\nو از اين جا ادب آن نيز معلوم شود كه بايد سالك در هر تكبيرى قلب و قواى خود را متذكر كند به عجز خود و كبرياى حق . و به وجه ديگر ممكن است كه اين تكبيرات اوّليّهء اذان هر يك اشاره به مقامى باشد : پس اول ، اشاره باشد به تكبير از توصيف ذاتا . و دوم ، به تكبير از توصيف وصفا . و سوم ، به تكبير از توصيف اسما . و چهارم ، تكبير از توصيف فعلا . پس گويى كه سالك گويد :\r\nاللَّه اكبر از توصيف ذات يا تجلَّيات ذاتيّه و از توصيف صفات و اسماء و افعال يا تجلَّيات به حسب آنها .\r\nو في حديث طويل عن امير المؤمنين عليه السلام انّه قال : و الوجه الآخر « اللَّه اكبر » فيه نفى كيفيّته ، كانّه يقول ( اى المؤذّن ) : اللَّه اجلّ من ان يدرك الواصفون قدر صفته الَّذى هو موصوف به ، و انّما يصفه الواصفون صفته على قدرهم لا قدر عظمته و جلاله . تعالى اللَّه عن ان يدرك الواصفون صفته علوّا كبيرا . . . الحديث [ 1 
  ]\r\nو از آداب مهمّهء تكبيرات آن است كه سالك مجاهده نمايد و با رياضات قلبيّه قلب را محلّ كبرياى حق جلّ جلاله قرار دهد ، و كبر شأن و عظمت و سلطان و جلال را به ذات مقدّس حقّ جلّ و علا منحصر كند و سلب كبريا از ديگر موجودات نمايد ، و اگر در دل از كبرياى احدى اثرى باشد كه آن را پرتو كبرياى حق نبيند و نداند ، قلبش مريض و معلل است و مورد تصرف شيطان\r\n\r\n","description":"","footnote":"\r\n[ 1 
  ] - « وجه ديگر » اللَّه اكبر « اين است كه كيفيّت و چگونگى را از او نفى مىكند ، گويى اذان گوينده مىگويد : خدا والاتر از آن است كه وصف كنندگان صفت او را ( آنچنانكه هست ) ادراك كنند .\r\nوصف كنندگان به قدر ادراك خود او را وصف مىكنند نه به قدر عظمت و جلال او . خدا بسيار برتر از آن است كه وصف گويان صفت او را دريابند . . . » . بحار الانوار ، ج 81 ص 131 ، « كتاب الصّلوة » ، « باب الاذان و الاقامة » ، حديث 24 .\r\n","page_name":" 126 ","page_number":144},
  {"content":"\r\nاست ، و چه بسا باشد كه تصرّفات شيطانيّه سبب شود كه غير حق را در قلب سلطان كبريا از حق بيشتر شود و قلب او را اكبر از حق شناسد ، و در اين صورت انسان در زمرهء منافقان محسوب گردد . و علامت اين مرض مهلك آن است كه انسان رضاى مخلوق را مقدم بر رضاى حق دارد و براى خوشنودى مخلوق خالق را به سخط آورد .\r\nو في الحديث ، قال الصّادق عليه السلام : اذا كبّرت ، فاستصغر ما بين العلا و الثّرى دون كبريائه ، فانّ اللَّه اذا اطَّلع على قلب العبد و هو يكبّر و في قلبه عارض عن حقيقة تكبيره ، قال : يا كاذب ، أ تخدعني ؟ و عزّتى و جلالى لا حرمنّك حلاوة ذكرى و لا حجبنّك عن قربى و المسارّة بمناجاتى . ( 1 ) \r\nمىفرمايد : چون تكبير گفتى ، كوچك شمار در محضر كبرياى آن ذات مقدس از عرش تا فرش را ، زيرا كه خداوند تبارك و تعالى اگر بنده اى را ببيند كه تكبير گويد ولى در قلبش علتى است از حقيقت تكبير ، يعنى آنچه به زبان آورده قلب موافقت نكند ، فرمايد : اى دروغگو ، با من خدعه ميكنى ؟ به عزت و جلالم قسم است كه از شيرينى ذكر خود تو را محروم مىكنم و از قرب خود تو را محجوب نمايم و از سرور به مناجات خويش تو را محتجب كنم .\r\nاى عزيز ، اين كه قلوب بيچارهء ما از حلاوت ذكر حق تعالى محروم است و لذّت مناجات آن ذات مقدس در ذائقهء روح ما وارد نشده و از وصول به قرب درگاه محتجب و از تجليات جمال و جلال محروميم ، براى آن است كه قلوب ما معلَّل و مريض است و توجّه به دنيا و اخلاد به ارض و احتجاب به حجب مظلمهء طبيعت ما را از معرفت كبرياى حق و انوار جمال و جلال محجوب نموده . تا نظر ما به موجودات نظر ابليسى استقلالى است ، از شراب وصل نخواهيم چشيد و به لذت مناجات نايل نخواهيم شد . تا در عالم وجود عزّت و كبريا و عظمت و جلال براى كسى مىبينيم و در حجاب بتهاى\r\n","description":"","footnote":" ( 1 ) - مصباح الشّريعة ، « الباب الثالث عشر ، فى اختام الصّلوة » . المحجّة البيضاء ، چاپ مكتبهء صدوق ، ج 1 ، ص 385 . مستدرك الوسائل ، « كتاب الصّلوة » ، « ابواب افعال الصّلوة » ، باب 2 ، حديث 9 . . ","page_name":" 127 ","page_number":145},
  {"content":"\r\nتعيّنات خلقيّه هستيم ، سلطان كبرياى حقّ جلّ جلاله در قلب ما تجلَّى نكند .\r\nپس ، از آداب تكبير آن است كه سالك واقف در صورت آن نشود و به لفظ تنها و لقلقهء لسان اكتفا نكند ، بلكه در اوّل امر ، به قوّت برهان و نور علوم الهيّه قلب را از كبرياى حقّ و قصر عظمت و جلال به ذات مقدّس جلَّت عظمته و به فقر و ذلَّت و مسكنت كافّهء سكنهء امكانى و قاطبهء موجودات جسمانى و روحانى با خبر كند ، و پس از آن ، به قوّت رياضت و كثرت مراودت و انس تامّ قلب را زنده به اين لطيفهء الهيّه نمايد و سعادت و حيات عقلى روحانى بخشد . و چون فقر و ذلَّت ممكن و عظمت و كبرياى حقّ جلَّت قدرته نصب العين سالك شد و تفكَّر و تذكَّر به حدّ نصاب رسيد و قلب را انس و سكونت حاصل شد ، در همهء موجودات آثار كبريا و جلال حق را به عين بصيرت مشاهده كند و علل و امراض قلبيّه علاج شود ، پس ، لذت مناجات و حلاوت ذكر اللَّه را در يابد و قلب مقرّ سلطان كبرياى حق جلّ جلاله شود ، و در ظاهر و باطن مملكت آثار كبريا ظاهر گردد و قلب و لسان و سرّ و علن با هم موافق شوند ، پس ، تمام قواى باطن و ظاهر و ملك و ملكوت تكبير گويند و يكى از حجب غليظه مرتفع شود ، و يك مرحله به حقيقت نماز كه معراج قرب است نزديك شود .\r\nو اشاره به بعض از آنچه ذكر شد نموده در حديثى كه از علل منقول است از حضرت صادق سلام اللَّه عليه در حديث طويلى كه در آن حديث وصف معراج را فرموده :\r\nقال : انزل اللَّه العزيز الجبّار عليه محملا من نور ، فيه اربعون نوعا من انواع النّور كانت محدقة حول العرش ، عرشه تبارك و تعالى تغشى ابصار النّاظرين . امّا واحد منها فاصفر ، فمن اجل ذلك اصفرّت الصّفرة . و واحد منها احمر ، فمن اجل ذلك احمرّت الحمرة . الى ان قال : فجلس فيه ثمّ عرج به إلى السّماء الدّنيا . فنفرت الملائكة إلى اطراف السّماء ، ثمّ خرّت سجّدا ، فقالت :\r\nسبّوح قدّوس ربّنا و ربّ الملائكة و الرّوح ، ما اشبه هذا النّور بنور ربّنا فقال جبرئيل : اللَّه اكبر ، اللَّه اكبر . فسكت الملائكة ، و فتحت السّماء ، و اجتمعت\r\n","description":"","footnote":"","page_name":" 128 ","page_number":146},
  {"content":"\r\nالملائكة ، ثمّ جاءت و سلَّمت على النّبىّ صلَّى اللَّه عليه و آله افواجا . . . الحديث . [ 1 
  ]\r\nو در اين حديث شريف اسرارى بزرگ است كه دست آمال ما از آن كوتاه است . و آنچه ذكر كردنى است اكنون از مقصد ما خارج است ، مثل سرّ تنزل محمل از نور ، و سرّ كثرت انوار ، و سرّ كثرت نوعيّه ، و سرّ عدد اربعين ، و سرّ تنزيل خدا آن را ، و سرّ احاطهء آنها حول عرش ، و حقيقت عرش در اين مقام ، و سرّ اصفرار صفره و احمرار حمره به واسطهء آنها ، و سرّ نفور فرشتگان ، و سجده كردن آنها و تسبيح و تقديس آنها ، و تشبيه كردن آنها آن را به نور پروردگار ، الى غير ذلك كه بيان در اطراف هر يك طولانى است . و آنچه تناسب با اين مقام دارد و شهادت بر مطلب ما مىدهد ، آن است كه ملائكة اللَّه به واسطهء تكبير جبرئيل ساكت و مطمئن شدند ، و اجتماع بر گرد شمع جمع ولىّ مطلق كردند ، و به واسطهء تكبير فتح آسمان اول گرديد و يكى از حجب ، كه بين راه عروج إلى اللَّه بود ، خرق گرديد . و بايد دانست كه اين حجب كه در اذان خرق و رفع شود غير از حجبى است كه در تكبيرات افتتاحيه است ، و شايد پس از اين اشاره به اين معنى بيايد ان شاء اللَّه .\r\nو شايد اين كه در اقامه دو تكبير وارد است ، براى آن است كه سالك قواى خود را در محضر اقامه نموده و از كثرت تا اندازه اى رو به وحدت رفته تكبير ذات و اسماء و يا اسماء و صفات كند ، و شايد در تكبير ذات و اسماء تكبير صفات و افعال منطوى باشد .\r\n\r\n","description":"","footnote":"\r\n[ 1 
  ] - خداوند عزيز جبّار بر پيامبر محملى از نور فرستاد كه چهل نوع از انواع نور در آن بود كه بر اطراف عرش خداوند تبارك و تعالى حلقه زده بودند چنان كه چشم هر بيننده را خيره مىساخت . يكى از آنها نور زرد بود ، پس به اين جهت زردى زرد شد . و يكى از آنها سرخ بوده ، براى آن سرخى سرخ شد . - تا اينكه فرمود : پس پيامبر در آن نشست ، سپس به آسمان دنيا عروج كرد ، پس ملائكه به اطراف آسمان گريختند و سپس به سجده افتاده و گفتند : منزّه و مقدّس است پروردگار ما و پروردگار ملائكه و روح ، اين نور چقدر شبيه به نور پروردگار ماست پس جبرئيل گفت : اللَّه اكبر ، اللَّه اكبر . پس ملائكه ساكت شدند و آسمان باز شد و ملائكه مجتمع گشته و سپس آمدند و گروه گروه بر پيامبر صلَّى اللَّه عليه و آله سلام كردند . . » . علل الشّرائع ، ج 2 ، ص 312 ، « باب علل الوضوء و الاذان و الصّلوة » ، حديث 1 .\r\n","page_name":" 129 ","page_number":147},
  {"content":"\r\n\r\nفصل سوم در بعض آداب شهادت به الوهيت است و بيان ارتباط آن با اذان و نماز\r\nبدان كه از براى الوهيّت مقاماتى است كه به حسب جمع به دو مقام تعبير شود : يكى ، مقام الوهيّت ذاتيّه ، و ديگر ، مقام الوهيّت فعليّه است . و اگر مقصود از شهادت بر قصر الوهيّت در حق الوهيّت ذاتيّه باشد ، حقيقت آن با تكبير قريب به هم مىشود اگر مشتق از « إله في الشّيء » اى ، تحيّر فيه باشد ، يا مشتق از « لاه » به معناى « ارتفع » باشد ، يا مشتق از « لاه ، يلوه » به معناى « احتجب » باشد . و در اين صورت ، ربط آن به اذان و صلوة معلوم شود پس از مراجعه به باب تكبير ، و ادب آن نيز معلوم گردد . و اعادهء آن گر چه خالى از بعض فوائد نيست ولى منافى با اختصار است . و اگر از « إله » به معنى « عبد » باشد و مراد « مألوه » به معناى « معبود » باشد ، پس سالك بايد شهادت صورى به قصر معبوديّت را به حق تعالى جلَّت عظمته منطبق كند به شهادت قلبى باطنى ، و بداند كه اگر در قلب معبود ديگرى باشد ، در اين شهادت منافق است .\r\nپس ، با هر رياضتى است شهادت به الوهيّت را به قلب برساند ، و از كعبهء دل بتهاى بزرگ و كوچك را كه به دست تصرّف شيطان و نفس امّاره تراشيده شده در هم شكند و فرو ريزد تا لايق حضور حضرت قدس گردد . و تا بتهاى حب دنيا و شئون دنيويّه در كعبهء دل است ، سالك را راه به مقصد نيست . پس ، شهادت به الوهيت براى اعلان به قواى ملكيّه و ملكوتيّه است كه معبودهاى باطله و مقصودهاى معوجه را زير پا نهند تا بتوانند به معراج قرب عروج كنند .\r\nو اگر مقصود از قصر الوهيّت الوهيّت فعليّه باشد ، كه عبارت اخراى تصرّف و تدبير و تأثير است ، پس چنين شود معنى شهادت كه شهادت مىدهم كه متصرّفى در دار تحقق و مؤثّرى در غيب و شهادت نيست جز ذات مقدس\r\n","description":"","footnote":"","page_name":" 130 ","page_number":148},
  {"content":"\r\nحق جلّ و علا . و اگر در قلب سالك اعتماد به موجودى از موجودات و اطمينان به احدى از آحاد باشد ، قلبش معلَّل و شهادتش زور و مختلق است .\r\nپس ، سالك بايد حقيقت لا مؤثّر في الوجود الا اللَّه را اوّل با برهان حكمى مستحكم كند ، و از معارف الهيّه ، كه غايت بعثت انبياء است ، فرار نكند ، و از تذكَّر حق و شئون ذاتيّه و صفاتيّه اعراض نكند كه سرچشمهء تمام سعادتها تذكَّر حق است : وَمَنْ اعْرَضَ عَنْ ذِكْرى فَانَّ لَه مَعيْشَةً ضَنْكا 20 : 124 . ( 1 )  و پس از آن كه به حقيقت اين لطيفهء الهيّه كه سر چشمهء معارف الهيّه و باب الابواب حقايق غيبيّه است با قدم تفكَّر و برهان رسيد ، به قدم تذكر و رياضت قلب را با آن مأنوس كند تا قلب ايمان آورد به آن . و اين اول مرتبهء صدق مقالهء او است ، و علامت آن ، انقطاع به حق و چشم طمع و اميد از جميع موجودات پوشيدن است ، و نتيجه آن توحيد فعلى است كه از مقامات بزرگ اهل معرفت است . و چون سالك إلى اللَّه قصر جميع تأثيرات را در حق كرد و چشم طمع را از جميع موجودات جز ذات مقدّسش بست ، لايق محضر مقدّس شود ، بلكه قلبش فطرتا و ذاتا متوجّه به آن محضر شود . و شايد تكرار شهادت براى تمكين باشد و مقصود از شهادت يكى از دو شهادت باشد . و شايد تكرار نباشد و يكى اشاره به الوهيّت ذاتيّه ، و ديگر اشاره به الوهيّت فعليّه باشد ، در اين صورت ممكن است اعادهء آن در آخر براى تمكين باشد ، و از اين جهت به لفظ شهادت آنجا ذكر نشده .\r\n\r\nتنبيه عرفانى\r\nبدان كه از براى شهادت مراتبى است كه ما به بعض مراتب آن اكتفا مىكنيم به حسب مناسبت اين اوراق .\r\nاول ، شهادت قوليّه است . و آن معلوم است . و اين شهادت قوليّه اگر مشفوع با شهادت قلبيه نشود ، و لو به بعض مراتب نازلهء آن ، شهادت نخواهد\r\n","description":"","footnote":" ( 1 ) - « هر كس از ياد من روى گردان شود ، زندگانى سختى خواهد داشت . » ( طه - 124 ) . ","page_name":" 131 ","page_number":149},
  {"content":"\r\nبود ، بلكه خدعه و نفاق خواهد بود ، چنانچه در باب تكبير از حضرت صادق حديث شد . ( 1 )  دوم ، شهادت فعليّه است . و آن چنان است كه انسان به حسب عملهاى جوارحى شهادت دهد ، مثلا ، در طرز اعمال و جريان افعال خود حقيقت لا مؤثّر في الوجود الا اللَّه را داخل كند ، و چنانچه لازمهء شهادت قوليّه اش آن است كه كسى را مؤثّر نداند ، نقشهء اعمالش نيز چنان باشد ، پس ، دست احتياج خود را جز در محضر مقدس حق جلّ و علا دراز نكند و چشم اميد خود را به موجودى از موجودات باز ننمايد ، و پيش بندگان ضعيف اظهار غنا و استغنا كند و از ضعف و ذلت و عجز كناره گيرد . و اين مطلب در احاديث شريفه بسيار است ، چنانچه در روايت كافى شريف است كه « عزّ مؤمن استغناء اوست از مردم . » ( 2 )  و اظهار نعمت و غنى نمودن خود يكى از مستحبّات شرعيّه است و طلب حوائج از مردم از مكروهات است . بالجمله ، انسان بايد لطيفهء الهيّهء لا مؤثّر في الوجود الا اللَّه را در مملكت ظاهر خود اجرا كند .\r\nسوم ، شهادت قلبيّه است . و آن سرچشمهء شهادات افعاليّه و اقواليّه است ، و تا آن نباشد ، اينها صورت نگيرد و حقيقت پيدا نكند . و آن ، چنان است كه توحيد فعلى حق در قلب تجلَّى كند و قلب به سرّ باطنى خود در يابد حقيقت اين لطيفه را و از ديگر موجودات منقطع و منفصل شود . و عمدهء اخبارى كه از اهل بيت عصمت راجع به ترك طمع از دست مردم و يأس از بندگان و ثقه و اعتماد به خداى تبارك و تعالى وارد شده ، راجع به اين مقام است .\r\nعن الكافى باسناده عن على بن الحسين عليهما السلام ، قال : رايت الخير كلَّه قد اجتمع في قطع الطَّمع عمّا في ايدى النّاس ، و من لم يرج النّاس في شيء و ردّ امره إلى اللَّه تعالى في جميع اموره ، استجاب اللَّه تعالى له في كلّ\r\n","description":"","footnote":" ( 1 ) - پاورقى 194 . .  ( 2 ) - اصول كافى ، ج 3 ، ص 218 ، « كتاب الايمان و الكفر » ، « باب الاستغناء عن النّاس » ، حديث 1 . . ","page_name":" 132 ","page_number":150},
  {"content":"\r\nشىء . [ 1 
  ]\r\nو از اين قبيل احاديث بسيار است .\r\nچهارم ، شهادت ذاتيه است ، و مقصود شهادت وجوديّه است . و آن در كمّل اولياء تحقق يابد . و در نظر اولياء در جميع موجودات به يك معنى اين شهادت هست . و شايد آيهء شريفهء شَهِدَ اللَّه انّه لا الا هُوَ و الْمَلائِكةُ و اولوا الْعِلْم . 3 : 18 [ 2 
  ] اشاره به شهادت ذاتيّه باشد ، زيرا كه حق تعالى در مقام احديّت جمع شهادت ذاتيّه به وحدانيّت خود دهد ، زيرا كه صرف وجود احديّت ذاتيّه دارد و در طلوع يوم القيمة ظهور به وحدانيّت تامّه كند . و اين احديّت اول در مرآت جمع ، و پس از آن در مرآت تفصيل ظهور كند ، و لهذا فرموده :\r\nوَ المَلائِكَةُ و اولوُا الْعِلْم 3 : 18 . و در اينجا مقاماتى از معارف است كه از عهدهء اين اوراق خارج است .\r\n\r\nوصل :\r\nعن محمد بن مسعود العياشى في تفسيره عن عبد الصمد بن بشير ، قال : ذكر عند أبي عبد اللَّه بدء الاذان إلى ان قال : انّ رسول اللَّه صلَّى اللَّه عليه و آله كان نائما في ظلّ الكعبة ، فاتاه جبرئيل ، و معه طاس فيه ماء من الجنّة ، فايقظه و امره ان يغتسل به . ثمّ وضع في محمل له الف الف لون من نور ، ثمّ صعد به حتّى انتهى الى ابواب السّماء . فلمّا راته الملائكة ، نفرت عن أبواب السّماء و قالت : الهين :\r\nإله في الارض و إله في السّماء . فامر اللَّه جبرئيل ، فقال : اللَّه اكبر ، اللَّه اكبر .\r\nفتراجعت الملائكة نحو أبواب السّماء ، ففتحت الباب ، فدخل حتّى انتهى إلى السّماء الثّانية ، فنفرت الملائكة عن أبواب السّماء ، فقال : اشهد ان لا إله الا اللَّه ، اشهد ان لا إله الا اللَّه . فتراجعت الملائكة ، و علمت انّه مخلوق ، ثمّ فتح الباب ، فدخل . . . الحديث [ 3 
  ]\r\n\r\n","description":"","footnote":"\r\n[ 1 
  ] - « ديدم هر چه نيكى است جمع آمده در بريدن طمع از آنچه در دست مردم است . و كسى كه در هيچ چيز اميد به مردم نبندد و همهء امور خود را به خداوند تعالى واگذارد ، خداى تعالى در همه چيز حاجت او را بر آورد . » منبع پيشين ، حديث 3 .\r\n[ 2 
  ] - « خدا گواهى داد كه خدايى نيست جز او ، و ملائكه و صاحبان دانش ( نيز چنين شهادت دادند ) . » ( آل عمران - 18 )\r\n[ 3 
  ] - « در محضر امام صادق ( ع ) از آغاز اذان سخن مىراندند ، تا اينكه آن حضرت عليه السلام فرمود :\r\n","page_name":" 133 ","page_number":151},
  {"content":"\r\nو در حديث علل نيز قريب به اين مضمون وارد است . ( 1 )  و از اين حديثها معلوم شود كه شهادت به الوهيّت موجب فتح ابواب سماء و خرق حجاب است ، و باعث اجتماع ملائكة اللَّه مىباشد . و اين حجاب كه به واسطهء شهادت به الوهيّت و قصر آن در ذات مقدّس خرق مىشود ، از حجب غليظهء ظلمانيّه است كه تا سالك در آن حجاب است ، راهى به حضور محضر ندارد ، و تا فتح اين باب بر او نشده ، طريقى بر سلوك نخواهد داشت .\r\nو آن ، حجاب كثرت افعالى است ، و وقوع در احتجاب تكثيرى است كه نتيجهء آن رؤيت فاعليّت و مؤثّريّت موجودات است ، كه ثمرهء آن رؤيت استقلال آنها است در فاعليّت ، و تفويض محال و شرك اعظم است ، چنانچه نتيجهء شهادت به الوهيّت و حصر آن در حق تعالى ، توحيد افعالى و افناء كثرات در فعل حق و نفى تأثير و فاعليّت از غير و طرد استقلال از غير حق تعالى است ، و از اين جهت ملكوتييّن از حجاب كثرت إله في السّماء و إله في الارض بيرون آمدند به واسطهء اين شهادت ، و از نفور و تفرقه به انس و اجتماع برگشتند و فتح ابواب آسمان گرديد . پس ، سالك نيز بايد با اين شهادت خرق حجاب ظلمانى خويش نمايد و ابواب آسمان را به روى خود مفتوح كند ، و از حجاب بزرگ استقلال قدمى بردارد تا راه عروج به معراج قرب نزديك شود . و اين حقيقت با لقلقهء لسان و ذكر قولى حاصل نشود ، و از\r\n\r\n","description":"","footnote":" ( 1 ) - علل الشّرائع ، ج 2 ، ص 312 . . \r\nرسول اللَّه صلَّى اللَّه عليه و آله در سايهء كعبه خوابيده بود ، جبرئيل با طاسى محتوى آبى از بهشت نزد او آمد ، بيدارش كرد و دستورش داد با آن آب غسل كند . آن گاه رسول اللَّه در محملى كه هزار هزار رنگ از نور داشت قرار گرفت ، سپس به آسمان برده شد تا به ابواب آسمان رسيد . چون ملائكه او را ديدند ، از اطراف بابهاى آسمان گريختند و گفتند : دو خداى هست ، يكى در زمين و يكى در آسمان . پس جبرئيل به امر خداوند گفت : اللَّه اكبر ، اللَّه اكبر . پس ملائكه به طرف درهاى آسمان بازگشتند . آن گاه در آسمان باز شد و رسول اللَّه داخل گشت تا اينكه به آسمان دوم رسيد . پس ملائكه از اطراف درهاى آن گريختند . پس جبرئيل گفت : اشهد ان لا إله الا اللَّه ، اشهد ان لا إله الا اللَّه . پس ملائكه بازگشتند و دانستند كه رسول اللَّه مخلوق است . پس در باز شد و پيامبر داخل گشت . . . » . تفسير عياشى ، ج 1 ، ص 157 .\r\nتفسير سورهء « بقره » ، روايت 530 .\r\n","page_name":" 134 ","page_number":152},
  {"content":"\r\nاين جهت ، عبادات ما از حدّ صورت و دنيا تجاوز نكند و فتح باب و رفع حجاب به روى ما نكند .\r\n\r\nفصل چهارم در بعض آداب شهادت به رسالت است و در آن اشاره به شهادت به ولايت است\r\nبدان كه طى اين سفر روحانى و معراج ايمانى را با اين پاى شكسته و عنان گسسته و چشم كور و قلب بى نور نتوان نمود : وَمَنْ لَمْ يَجْعَلِ الله لَه نوُرا فَما لَه مِنْ نوُر 24 : 40 . ( 1 )  پس ، در سلوك اين طريق روحانى و عروج اين معراج عرفانى تمسّك به مقام روحانيّت هاديان طرق معرفت و انوار راه هدايت ، كه و اصلان إلى اللَّه و عاكفان على اللَّه‌اند ، حتم و لازم است ، و اگر كسى با قدم انانيّت خود بى تمسّك به ولايت آنان بخواهد اين راه را طى كند ، سلوك او إلى الشّيطان و الهاوية است . و به بيان علمى ، چنانچه در ربط حادث به قديم و متغيّر به ثابت ، محتاج به واسطه و رابطه اى است كه وجههء ثبات و تغيّر و قدم و حدوث داشته باشد كه اگر آن واسطه نباشد فيض قديم ثابت عبور به متغيّر حادث در سنّت الهيّه نكند و رابطهء كونيّهء وجوديّه حاصل نشود - و در رابط بين اين دو ، انظار علمى ارباب علوم برهانى مختلف است ، چنانچه ذوق عرفانى را اقتضاى ديگرى است كه تفصيل آن از عهدهء اين اوراق خارج است ، و در ذوق عرفانى رابط فيض مقدّس و وجود منبسط است كه مقام برزخيّت كبرى و وسطيّت عظمى را دارد و آن بعينه مقام روحانيت و ولايت رسول ختمى كه متّحد با مقام ولايت مطلقهء علويّه است مىباشد و تفصيل آن\r\n","description":"","footnote":" ( 1 ) - « كسى كه خدا براى او نورى قرار ندهد وى را نورى نخواهد بود . » ( نور - 40 ) . ","page_name":" 135 ","page_number":153},
  {"content":"\r\nدر رسالهء مصباح الهدايه [ 1 
  ] نويسنده داده شده - همينطور ، در رابطهء روحانيّهء عروجيّه ، كه عكس رابطهء كونيّه نزوليّه است و بعبارة اخرى قبض وجود و رجوع إلى ما بدء است ، محتاج به واسطه است كه بدون آن واسطه صورت نگيرد ، و ارتباط قلوب ناقصهء مقيده و ارواح نازلهء محدوده به تامّ فوق التّمام و مطلق من جميع الجهات بى واسطه هاى روحانى و رابطه هاى غيبى تحقق پيدا نكند .\r\nو اگر كسى گمان كند كه حق تعالى با هر موجودى قيّوم و به هر يك از اكوان محيط است بى واسطهء وسايط ، چنانچه اشاره به آن شده در آيهء شريفهء ما مِنْ دابَّةٍ الا هُوَ آخِذٌ بِناصِيَتِها 11 : 56 ، ( 1 )  اختلاط بين مقامات و اشتباه بين اعتبارات نموده و مقام كثرت مراتب وجود را با فناى تعيّنات به هم خلط نموده . و اين بحث را بدين رساله چندان ارتباطى نيست و اين قدر نيز از طغيان قلم واقع شد .\r\nبالجمله ، تمسّك به اولياء نعم كه خود راه عروج به معارج را يافته و سير الى اللَّه را به اتمام رسانده‌اند از لوازم سير إلى اللَّه است ، چنانچه در احاديث شريفه به آن بسيار اشاره شده و در وسائل بابى منعقد فرموده در بطلان عبادت بدون ولايت ائمه و اعتقاد امامت آنان . و از كافى شريف حديث نموده به سند خود از محمد بن مسلم كه گفت : « شنيدم حضرت باقر العلوم عليه السلام مىفرمود : بدان اى محمد ، همانا امامان جور و اتباع آنها از دين خداوند معزولند و گمراهند و گمراه كنند ، پس ، اعمالى كه مىكنند مثل خاكسترى\r\n\r\n","description":"","footnote":" ( 1 ) - « هيچ جنبنده اى نيست جز آنكه ناصيه اش ( زمام اختيارش ) به دست خداست . » ( هود - 56 ) . . \r\n[ 1 
  ] - مصباح الهداية كتابى است به زبان عربى از حضرت امام خمينى ، قدس سره الشريف ، در بيان حقايق و معارفى راجع به خلافت و ولايت . در مقدمهء اين كتاب شريف چنين مرقوم فرموده‌اند : انّى احببت ان اكشف لك في هذه الرّسالة ، بعون اللَّه ولىّ الهداية في البداية و النّهاية ، طليعة من حقيقة الخلافة المحمّدية و رشحة من حقيقة الولاية العلويّة عليهما التّحيّات الازليّة الابديّة ، و كيفيّة سريانهما في عوالم الغيب و الشّهادة . . . و بالحرىّ ان نسمّيها » مصباح الهداية إلى الخلافة و الولاية « . و أرجوا من اللَّه التّوفيق فانّه خير معين و رفيق و استمدّ من اوليائه الطَّاهرة في الدّنيا و الآخرة . . . نوشتن اين كتاب در شوّال 1349 هجرى قمرى به انجام رسيده است .\r\n","page_name":" 136 ","page_number":154},
  {"content":"\r\nاست كه در روز طوفانى باد سخت به او وزد و او را متفرق كند . » ( 1 )  و در روايت ديگر است كه حضرت باقر عليه السلام فرمود : « اگر كسى شبها را به عبادت قيام كند و روزها را روزه بگيرد و تمام مالش را تصدّق دهد و در تمام عمر حج به جا آورد و نشناسد ولايت ولىّ اللَّه را تا موالات او كند جميع اعمالش به دلالت او باشد ، براى او پيش خداوند ثوابى نيست و نيست او از اهل ايمان . » ( 2 )  و شيخ صدوق به سند خود از أبو حمزهء ثمالى حديث كند كه گفت :\r\n« حضرت على بن الحسين عليهما السلام به ما فرمود : كدام يك از بقعه ها افضل است ؟ گفتيم : خداوند و رسول او و پسر رسول او بهتر مىدانند .\r\nفرمود : افضل بقعه ها براى ما ، بين ركن و مقام است . اگر كسى عمر كند چندان كه نوح عمر كرد در قومش هزار سال ، الا پنجاه سال روزه بگيرد روز را و شبها به عبادت بايستد در آن مكان ، پس از آن ملاقات كند خدا را بى ولايت ما ، نفع نرساند او را چيزى از آن . » ( 3 )  و اخبار در اين باب بيش از اين است كه در اين مختصر بگنجد .\r\nو اما آداب شهادت به رسالت آن است كه شهادت به رسالت از حق را به قلب برساند و عظمت مقام رسالت ، خصوصا رسالت ختميّه را كه تمام دائرهء وجود از عوالم غيب و شهود تكوينا و تشريعا وجودا و هدايتا ريزه خوار خوان نعمت آن سرور هستند ، و آن بزرگوار واسطهء فيض حق و رابطهء بين حق و خلق است . و اگر مقام روحانيّت و ولايت مطلقهء او نبود ، احدى از موجودات لايق استفاده از مقام غيب احدى نبود و فيض حق عبور به موجودى از موجودات نمىكرد و نور هدايت در هيچ يك از عوالم ظاهر و باطن نمىتابيد .\r\n","description":"","footnote":" ( 1 ) - وسائل الشيعة ، ج 1 ، ص 90 ، « ابواب مقدّمة العبادات » ، باب 29 ، حديث 1 . اصول كافى ، ج 1 ، ص 259 ، « كتاب الحجّة » ، « باب معرفة الامام و الرّدّ إليه » ، حديث 8 . .  ( 2 ) - اصول كافى ، ج 3 ، ص 30 ، « كتاب الايمان و الكفر » ، « باب دعائم الاسلام » ، حديث 5 . .  ( 3 ) - عقاب الاعمال ، « باب من جهل حقّ اهل البيت عليهم السلام » ، حديث 2 . وسائل ، ج 1 ، ص 93 ، « ابواب مقدّمة العبادات » ، باب 29 ، حديث 12 . . ","page_name":" 137 ","page_number":155},
  {"content":"\r\nو آن سرور نورى است كه در آيهء نور وارد است كه الله نورُ السَّمواتِ وَالارْض 24 : 35 ( 1 )  و چون عظمت مشرّع دين و رسول ربّ العالمين در قلب انسان وارد شد ، اهمّيّت و عظمت احكام و سنن او در قلب وارد شود ، و چون قلب عظمت آن را ادراك كرد ، ساير قواى ملكيّه و ملكوتيه خاضع آن شود و شريعت مقدّسه در جميع مملكت انسانى نافذ گردد . و علامت صدق شهادت آن است كه در جميع قواى غيبيّه و ظاهره آثار آن ظاهر گردد و تخلف از آن نكنند ، چنانچه اشاره به آن در سابق شده است .\r\nو از آنچه تا كنون ذكر شد ارتباط شهادت به رسالت به اذان و اقامه و نماز معلوم گرديد ، چه كه سالك در اين طريق روحانى محتاج به تمسّك به آن وجود مقدس است تا به وسيلهء مصاحبت و دستگيرى او اين عروج روحانى را بنمايد .\r\nو وجه ديگر آنكه در اين شهادت اعلان به قواى ملكيّه و ملكوتيّه است كه نماز ، كه حقيقت معراج مؤمنين و سرچشمهء معارف اصحاب عرفان و ارباب ايقان است ، نتيجهء كشف تامّ محمّدى صلَّى اللَّه عليه و آله است كه خود به سلوك روحانى و جذبات الهيّه و جذوات رحمانيّه به وصول به مقام « قاب قوسين او ادنى » 53 : 9 ( 2 )  كشف حقيقت آن را به تبع تجلَّيات ذاتيّه و اسمائيّه و صفاتيّه و الهامات انسيّه در حضرت غيب احدى فرموده . و في الحقيقة ، اين سوغات و ره آوردى است كه از اين سفر معنوى روحانى براى امّت خود ، كه خير امم است ، آورده و آنها را قرين منّت و مستغرق نعمت فرموده . و چون اين عقيدت در قلب مستقرّ شد و به تكرار متمكَّن گرديد ، البتّه سالك عظمت مقام و بزرگى محل را ادراك مىكند و با قدم خوف و رجاء طىّ اين مرحله را مىنمايد . و اميد است ان شاء اللَّه اگر به مقدار مقدور قيام به امر كند ، آن\r\n","description":"","footnote":" ( 1 ) - ( نور - 35 ) .  ( 2 ) - ( نجم - 9 ) . ","page_name":" 138 ","page_number":156},
  {"content":"\r\nسرور دستگيرى از او بنمايد و او را به مقام قرب احدى كه مقصد اصلى و مقصود فطرى است برساند . و در علوم الهيّه به ثبوت پيوسته كه معاد همهء موجودات به توسّط انسان كامل تحقق پيدا كند : كَما بَدَاكُمْ تَعوُدُون 7 : 29 ( 1 )  بِكُمْ فَتَحَ الله و بِكُمْ يَخْتِمُ وَايابُ الْخَلقِ الَيْكُمْ . ( 2 ) \r\n\r\nنكتهء عرفانية\r\nدر حديث شريف علل ، كه صلوة معراج را تفصيل مىدهد و توصيف مىكند ، وارد است كه پس از آن كه رسول خدا با محمل نورى كه از جانب ربّ العزّة نازل شده بود به مصاحبت جبرئيل عروج كردند و به آسمان سوم رسيدند ، ملائكه فرار كردند و سجده نمودند و تسبيح گفتند و جبرئيل گفت :\r\nاشهد انّ محمّدا رسول اللَّه ، اشهد انّ محمّدا رسول اللَّه . ملائكه مجتمع شدند و سلام بر رسول خدا كردند ، و از حال حضرت امير المؤمنين سؤال كردند . و درهاى آسمان گشوده شد و حضرت عروج به آسمان چهارم فرمودند ، و در آنجا ملائكة اللَّه چيزى نگفتند . پس ، ابواب آسمان گشوده شد و ملائكه مجتمع شدند و جبرئيل بقيهء اقامه را گفت . . . الحديث . ( 3 )  و از تفسير عياشى نيز قريب به اين مضمون وارد شده . و از اين حديث معلوم شود كه ملائكهء هيچ يك از آسمانها طاقت مشاهدهء جمال احمدى ندارند . و به رؤيت آن نور مقدّس به سجده بيفتند و متفرّق شوند و توهّم نور حق مطلق كنند ، و با فصول اذان و اقامه به انس رجوع كنند ، و ابواب سماوات مفتوح گردد و رفع حجب شود .\r\nپس ، سالك بايد به واسطهء اين شهادات از احتجابات بيرون آيد ، و در شهادت به رسالت از احتجاب تعيّن خلقى به كلى خارج شود ، چه كه مقام\r\n","description":"","footnote":" ( 1 ) - « به همان گونه كه در آغاز آفريدتان باز مىگرديد . » ( اعراف - 29 ) .  ( 2 ) - « خدا با شما آغاز كرد و با شما پايان مىبخشد ، و بازگشت آفريدگان به سوى شماست . » عيون اخبار الرضا ، ج 2 ، ص 272 ، « زيارت جامعهء كبيره » . .  ( 3 ) - پاورقى 195 . . ","page_name":" 139 ","page_number":157},
  {"content":"\r\nرسالت را كه براى اشرف الخليقه ثابت نمود ، مقام فناى مطلق و لا استقلالى تامّ است ، زيرا كه رسالت مطلقهء ختميّه خلافت كبراى الهيّهء برزخيه است ، و اين خلافت خلافت در ظهور و تجلَّى و تكوين و تشريع است ، و خليفه را از خود به هيچ وجه استقلالى و تعيّنى نبايد باشد ، و الا خلافت به اصالت برگردد ، و اين براى احدى از موجودات امكان ندارد .\r\nپس ، سالك إلى اللَّه بايد مقام خلافت كبراى احمديّه را به باطن قلب و روح برساند ، و به واسطهء آن ، كشف حجاب و خرق ستور نمايد و از حجب تعيّن خلقى بكلَّى خارج شود ، پس ، ابواب جميع سماوات براى او مفتوح شود و به مقصد خود بى حجاب نائل گردد .\r\n\r\nفرع فقهىّ و اصل عرفانىّ\r\nدر بعضى از روايات غير معتبره وارد شده است كه پس از شهادت به رسالت در اذان بگويند : اشهد انّ عليّا ولىّ اللَّه . مرّتين . و در بعضى روايات است كه اشهد انّ عليّا امير المؤمنين حقّا . مرّتين . و در بعض ديگر است :\r\nمحمّد و آل محمّد خير البريّة . و شيخ صدوق رحمه اللَّه اين روايات را از موضوعات مفوّضه قرار دادند و تكذيب آنها را كردند . ( 1 )  و مشهور بين علماء رضوان اللَّه عليهم عدم اعتماد به اين روايات است . و بعضى از محدّثين آن را جزء مستحبّى قرار دادند و به واسطهء تسامح در ادلَّهء سنن . و اين قول بعيد از صواب نيست ، گر چه به قصد قربت مطلقه گفتن اولى و احوط است ، زيرا پس از شهادت به رسالت ، مستحب است شهادت به ولايت و امارت مؤمنين .\r\nچنانچه در حديث « احتجاج » وارد است كه قاسم بن معاويه گفت كه به حضرت صادق عرض كردم كه اهل سنت حديثى در معراج نقل كنند كه چون رسول خدا را به معراج بردند ، ديد بر عرش لا إله الا اللَّه ، محمّد رسول اللَّه ،\r\n","description":"","footnote":" ( 1 ) - من لا يحضره الفقيه ، ج 1 ، ص 188 ، « كتاب الصّلوة » ، « باب الاذان و الاقامة و ثواب المؤذّنين » ، ذيل روايت 35 . . ","page_name":" 140 ","page_number":158},
  {"content":"\r\nابو بكر الصديق . فرمود : « سبحان اللَّه ، تغيير دادند هر چيز را حتى اين را ؟ » گفت : آرى ، فرمود : « خداى عزّ و جلّ چون خلق فرمود عرش را ، نوشت بر او لا إله الا اللَّه ، محمّد رسول اللَّه ، علىّ امير المؤمنين . پس ذكر فرمود كتابت اين كلمات را بر آب و كرسى و لوح و جبههء اسرافيل و دو جناح جبرائيل و اكتاف آسمانها و زمينها و سر كوهها و بر شمس و قمر . » پس فرمود : « وقتى يكى از شما گفت : لا إله الا اللَّه ، محمّد رسول اللَّه ، بگويد : علىّ امير المؤمنين . » ( 1 )  بالجمله ، اين ذكر شريف مطلقا پس از شهادت به رسالت مستحب است ، و در فصول اذان ، بالخصوص ، بعيد نيست كه مستحب باشد ، گر چه به واسطهء تكذيب علماء اعلام اين روايات را احتياط اقتضا كند كه به قصد قربت مطلقه گويند نه خصوصيّت در اذان .\r\nو اما نكتهء عرفانيّه براى « نوشتن اين كلمات بر جميع موجودات از عرش اعلا تا منتهاى ارضين » آن است كه حقيقت خلافت و ولايت ظهور الوهيّت است ، و آن اصل وجود و كمال آن است . و هر موجودى كه حظَّى از وجود دارد ، از حقيقت الوهيّت و ظهور آن كه حقيقت خلافت و ولايت است حظَّى دارد ، و لطيفهء الهيّه در سرتاسر كائنات از عوالم غيب تا منتهاى عالم شهادت بر ناصيهء همه ثبت است . و آن لطيفهء الهيّه حقيقت « وجود منبسط » و « نفس الرحمن » و « حقّ مخلوق به » است كه بعينه باطن خلافت ختميّه و ولايت مطلقهء علويّه است . و از اين جهت است كه شيخ عارف شاه آبادى دام ظلَّه مىفرمود كه شهادت به ولايت در شهادت به رسالت منطوى است ، زيرا كه ولايت باطن رسالت است . و نويسنده گويد كه در شهادت به الوهيّت شهادتين منطوى است جمعا ، و در شهادت به رسالت آن دو شهادت نيز منطوى است ، چنانچه در شهادت به ولايت آن دو شهادت ديگر منطوى است . و الحمد للَّه اوّلا و آخرا .\r\n","description":"","footnote":" ( 1 ) - الاحتجاج ، ج 1 ، ص 230 . . ","page_name":" 141 ","page_number":159},
  {"content":"\r\n\r\nفصل پنجم در بعضى از آداب « حيعلات » است\r\nو چون سالك إلى اللَّه با تكبيرات اعلان عظمت حق تعالى را از توصيف نمود و با شهادت به الوهيت قصر توصيف و تحميد بلكه هر تأثير را در حق نمود و خود را از لياقت قيام به امر انداخت و با شهادت به رسالت و ولايت اختيار رفيق و مصاحب كرد و تمسّك به مقام قدس خلافت و ولايت پيدا نمود - كما قيل : الرّفيق ثمّ الطَّريق ( 1 ) \r\n- پس از آن ، بايد به صراحت لهجه قواى ملكيّه و ملكوتيّه را مهيّا نمايد براى نماز و اعلان حضور را به آنها بدهد بقوله : حىّ على الصّلوة . و تكرار آن براى تنبيه كامل و ايقاظ تام است ، يا يكى به قواى مملكت داخل است ، و ديگر به قواى مملكت خارج است ، چه كه آنها نيز در اين سفر با انسان سالكند ، چنانچه اشاره به آن گرديد و بيايد .\r\nو در اين مقام ادب سالك آن است كه قلب و قواى خود را تفهيم كند و به باطن قلب بفهماند قرب حضور را تا خود را مهيا كند براى آن ، و آداب صوريّه و معنويّه را كاملا مراقبت نمايد . پس از آن ، سرّ صلوة و نتيجهء آن را اجمالا اعلان كند بقوله : حىّ على الفلاح و حىّ على خير العمل تا فطرت را بيدار نمايد ، زيرا كه فلاح و رستگارى سعادت مطلقه است ، و فطرت همهء بشر عاشق سعادت مطلقه است ، زيرا كه فطرت كمال طلب و راحت طلب است و حقيقت سعادت كمال مطلق و راحت مطلق است . و آن در نماز كه خير الاعمال است قلبا و قالبا و ظهورا و بطونا حاصل آيد ، زيرا كه صلوة به حسب صورت و ظاهر ، ذكر كبير و جامع است و ثناى به اسم اعظم است كه مستجمع\r\n","description":"","footnote":" ( 1 ) - وسائل الشيعة ، ج 8 ، ص 299 ، « كتاب الحجّ » ، « أبواب آداب السّفر » ، باب 30 ، حديث 11 . به نقل از محاسن برقى ، ص 357 . در بعض روايات ديگر نيز اين مضمون وارد شده است ، مانند : سل عن الرّفيق قبل الطَّريق . نهج البلاغة ، فيض الاسلام ، ص 936 . و الرّفيق ثمّ السّفر . الاشعثيّات ، ص 164 . . « باب سوء الجوار » . . ","page_name":" 142 ","page_number":160},
  {"content":"\r\nجميع شئون الهيّه است ، و از اين جهت اذان و اقامه مفتتح است به « اللَّه » و مختتم است به آن ، و اللَّه اكبر در جميع حالات و انتقالات نماز تكرار شود و توحيدات ثلاثه ، كه قرة العين اولياء است ، در نماز حاصل شود ، و صورت فناء مطلق و رجوع تام در آن آميخته است . و به حسب باطن و حقيقت ، معراج قرب حق است و حقيقت وصول به جمال جميل مطلق است و فناى در آن ذات مقدس است ، كه فطرت بر آن عاشق است ، و طمأنينهء تامّه و راحت مطلقه و سعادت عقليّه تامّه به آن حاصل آيد - الا بِذِكْرِ الله تَطْمَئِنُّ الْقُلوُب 13 : 28 . ( 1 )  پس ، كمال مطلق ، كه وصول بفناء اللَّه و اتصال به بحر غير متناهى وجوبى است و شهود جمال ازل و استغراق در درياى نور مطلق است ، در نماز حاصل شود ، و راحتى مطلق و استراحت تامّ و طمأنينهء كامله نيز در آن پيدا شود ، و دو ركن سعادت حاصل آيد . پس ، نماز فلاح مطلق است ، و آن خير الاعمال است . و سالك بايد اين لطيفهء الهيّه را با تكرار و تذكَّر تامّ به قلب بفهماند و فطرت را بيدار كند ، و پس از ورود به قلب ، فطرت از جهت كمال و سعادت طلبى به آن اهميت دهد و از آن محافظت و مراقبت نمايد . و در تكرار آنها نيز همان نكته است كه گفته شد .\r\nو چون سالك بدين مقام رسيد ، اعلان حضور دهد ف قد قامت الصّلوة .\r\nپس ، بايد خود را در حضور مالك الملوك عوالم وجود و سلطان السّلاطين و عظيم مطلق ببيند ، و به قلب خود خطرهاى حضور را كه همه اش به قصور و تقصير امكانى رجوع كند ، بفهماند ، و با كمال شرمندگى و خجلت از عدم قيام به امر و قدم خوف و رجا وارد شود ، و وفود به كريم كند و خود را داراى زاد و راحله نبيند و قلب خود را از سلامت تهى بيند و عمل خويش را از حسنات نداند و به پشيزى نشمرد . و اگر اين حال در قلبش مستحكم شد ، اميد است كه مورد عنايت گردد : امَّنْ يُجيبُ الْمُضْطَرَّ اذا دَعاه وَيَكْشِفُ السُّوء 27 : 62 . ( 2 ) \r\n","description":"","footnote":" ( 1 ) - « هان كه با ياد خدا دلها آرام گيرد . » ( رعد - 28 ) .  ( 2 ) - پاورقى 107 . . ","page_name":" 143 ","page_number":161},
  {"content":"\r\n\r\nوصل و تتميم\r\nمحمد بن يعقوب ، باسناده عن أبي عبد اللَّه عليه السلام ، قال : اذا اذّنت و اقمت ، صلَّى خلفك صفّان من الملائكة ، و اذا اقمت ، صلَّى خلفك صفّ من الملائكة . ( 1 ) \r\nو احاديث به اين مضمون زياد است . و در بعض اخبار است كه حد صف بين مشرق و مغرب است . ( 2 )  و در ثواب الاعمال است كه حضرت صادق فرمود : « كسى كه نماز كند با اذان و اقامه ، دو صف از ملائكه پشت سرش نماز كند ، و كسى كه نماز كند با اقامه بدون اذان ، پشت سرش يك صف از ملائكه نماز كند . » راوى سؤال مىكند كه مقدار هر صفى چقدر است . فرمود : « اقلش ما بين مشرق و مغرب است ، و اكثرش ما بين آسمان و زمين است . » ( 3 )  و در بعضى روايات است كه اگر اقامه به غير اذان گفت ، از طرف راست او يك ملك و از طرف چپش يك ملك بايستد ( 4 )  - الى غير ذلك من الاخبار . و اختلاف اخبار شايد به واسطهء اختلاف معارف و خلوص نماز گزاران باشد ، چنانچه از بعضى روايات باب استفاده شود ، مثل روايتى كه وارد شده راجع به نماز با اذان و اقامه در بيابان يا ارض قفراء . ( 5 )  بالجمله ، چون سالك خود را پيشواى ملائكة اللَّه ديد و قلب خود را پيشواى قواى ملكيّه و ملكوتيّه ديد و به اذان و اقامه مجتمع كرد قواى ملكيّه و ملكوتيّه خود را بر او اجتماع نمودند ملائكة اللَّه ، قلب را كه افضل قواى ظاهر و باطن است و شفيع قواى ديگر است امام بايد قرار دهد . و چون قلب ضامن\r\n","description":"","footnote":" ( 1 ) - « هر گاه اذان و اقامه گفتى ، دو صف از ملائكه پشت سرت نماز مىگزارند ، و چون ( فقط ) اقامه بگويى ، يك صف از ملائكه پشت سرت نماز مىگزارند . » فروع كافى ، ج 3 ، ص 303 ، « كتاب الصّلوة » ، « باب بدء الاذان و الاقامة » ، حديث 8 . .  ( 2 ) - ثواب الاعمال ، ص 54 ، « ثواب من صلَّى باذان و اقامة » ، حديث 2 . .  ( 3 ) - منبع پيشين . .  ( 4 ) - وسائل الشيعة ، ج 4 ، ص 620 ، « كتاب الصّلوة » ، « أبواب الاذان و الاقامة » ، باب 4 ، حديث 4 . .  ( 5 ) - منبع پيشين ، حديث 9 . ( يا أبا ذر ، انّ ربّك ليباهى ملائكته بثلاثة نفر رجل في ارض قفراء . . . . ","page_name":" 144 ","page_number":162},
  {"content":"\r\nقرائت مأمومين است و وزر ديگران به عهدهء او است ، بايد محافظهء تامّه و مراقبهء جميله از آن كند كه حفظ حضرت و حضور نمايد و به ادب مقام مقدّس قيام كند ، و اين اجتماع مقدس را غنيمت شمارد ، و توجه ملائكة اللَّه و تأييد آنها را بزرگ داند و از نعم ولى نعمت حقيقى شناسد و عجز و قصور خود را از شكر اين نعم بزرگ تقديم مقام مقدس نمايد . انّه ولىّ النّعم .\r\n","description":"","footnote":"","page_name":" 145 ","page_number":163},
  {"content":"\r\n\r\nباب دوم در قيام است\r\nو در آن دو فصل است\r\n\r\nفصل اول در سرّ جملى قيام است\r\nبدان كه اهل معرفت قيام را اشاره به توحيد افعال دانند ، چنانچه ركوع را به توحيد صفات ، و سجود را به توحيد ذات اشاره دانند . و بيان اين دو در محل خود بيايد . و اما بيان آن كه قيام اشاره به توحيد فعلى است آن است كه در خود قيام وضعا ، و قرائت لفظا ، اشارت به آن مقام است :\r\nاما اين كه قيام وضعا اشارت به آن است اين است كه در آن اشارت به قيام عبد به حق و مقام قيّوميّت حق است كه آن تجلَّى به فيض مقدس و تجلَّى\r\n","description":"","footnote":"","page_name":" 146 ","page_number":164},
  {"content":"\r\nفعلى است ، و در اين تجلَّى مقام فاعليّت حق ظاهر شود و همهء موجودات مستهلك در تجلَّى فعلى و مضمحلّ در تحت كبرياى ظهورى شود . و ادب عرفانى سالك در اين مقام آن است كه اين لطيفهء الهيه را به ياد قلب آورد و ترك تعيّنات نفسيّه را هر چه بتواند بكند و حقيقت فيض مقدّس را به قلب تذكَّر دهد و نسبت قيّوميّت حق و تقوّم خلق به حق را به باطن قلب برساند . و چون اين حقيقت در قلب سالك متمكَّن شد ، قرائت او به لسان حق واقع شود و ذاكر و مذكور خود حق گردد ، و بعضى از اسرار قدر بر قلب عارف كشف گردد و أنت كما اثنيت على نفسك ( 1 ) \r\nو اعوذ بك منك ( 2 ) \r\nبه بعض مراتب براى او مكشوف شود و بعضى از اسرار صلوة را قلب عارف دريابد ، چنانچه در نظر نمودن به محل سجود ، كه تراب است و نشئهء اصليّه است ، و در خاضع نمودن رقبه و سر به زير انداختن كه لازمهء آن است ، اشاره به ذلّ و فقر امكانى و فناى تحت عزّ و سلطان كبريا است - يا ايُّهَا النّاسُ انْتُمُ الْفُقراءُ الىَ الله وَالله هُوَ الْغَنِىُّ الْحَميد 35 : 15 . ( 3 )  و اما آن كه در قرائت لفظا اشارت به مقام توحيد فعلى است ، در تفسير سوره مباركهء حمد تفصيل آن بيايد ان شاء اللَّه .\r\n\r\nفصل دوم در آداب قيام است\r\nو آن ، چنان است كه سالك خود را حاضر در محضر حقّ ببيند و عالم را\r\n","description":"","footnote":" ( 1 ) - « تو همچنان هستى كه خود را ستوده اى . » از دعاى رسول اللَّه ( ص ) در سجده . فروع كافى ، ج 3 ، ص 324 . مصباح الشريعة ، باب 5 . عوالى اللَّئالى ، ج 1 ، ص 389 ، حديث 21 . .  ( 2 ) - « از تو به تو پناه مىبرم . » از دعاى پيغمبر اكرم ( ص ) در سجده . فروع كافى ، ج 3 ، ص 324 . . مصباح المجتهد و سلاح المتعبد ، ص 308 . .  ( 3 ) - پاورقى 151 . . ","page_name":" 147 ","page_number":165},
  {"content":"\r\nمحضر ربوبيّت بداند و خود را از حضار مجلس و مقيم بين يدى اللَّه محسوب كند ، و عظمت حاضر و محضر را به قلب برساند و اهمّيّت مناجات با حق تعالى و خطر آن را به قلب بفهماند ، و با تفكَّر و تدبّر ، قبل از ورود در صلوة ، قلب را حاضر كند و به او بزرگى مطلب را بفهماند و آن را ملتزم كند به خضوع و خشوع و طمأنينه و خشيت و خوف و رجا و ذلّ و مسكنت تا آخر نماز . و با قلب مشارطه كند كه از اين امور مراقبت و محافظت كند ، و تفكَّر و تدبّر در احوال بزرگان دين و هاديان سبل كند كه براى آنها چه حالاتى دست مىداده و آنها چه معامله اى با مالك الملوك مىكردند ، و از احوال ائمّهء هدى سر مشق اتخاذ كند و تأسى به آن بزرگواران كند و از تاريخ بزرگان دين و ائمّهء معصومين اكتفا به سال و روز وفات و تولَّد و مقدار عمر شريف و امثال اين امور ، كه چندان فائده بزرگى ندارد ، نكند ، بلكه عمدهء سير او در سير و سلوك ايمانى و عرفانى آنها باشد ، كه معاملات آنها در عبوديّت چه بوده و در سير إلى اللَّه چه مشيى داشتند و مقامات عرفانى آنها ، كه از كلمات معجز آيات آنها به دست مىآيد ، چه اندازه بوده .\r\nافسوس كه ما اهل غفلت و سكر طبيعت و مغروران بى مايه در تمام امور دست نشاندهء شيطان پليد هستيم و هيچ گاه از خواب گران و نسيان بى پايان بيرون نمىآييم ، و استفادت ما از مقامات و معارف ائمّهء هدى عليهم السلام به قدرى كم و ناچيز است كه به حساب درست نيايد ، و از تاريخ حيات آنها به قشر و صورت اكتفا كرديم و از آنچه غايت بعثت انبياء عليهم السلام است بكلَّى صرف نظر كرده و در حقيقت مشمول مثل معروف استسمن ذا ورم ( 1 )  هستيم . و ما اكنون در اين مقام بعضى از رواياتى كه در اين باب وارد است ذكر مىكنيم شايد بعض از اخوان مؤمنين را تذكَّرى حاصل آيد . و الحمد للَّه و له الشّكر .\r\n","description":"","footnote":" ( 1 ) - « متورّم را فربه پنداشت . » ضرب المثلى است در مورد فريب ظاهر را خوردن و امر غير واقعى را واقعى پنداشتن . . ","page_name":" 148 ","page_number":166},
  {"content":"\r\nعن محمد بن يعقوب باسناده عن أبي عبد اللَّه عليه السلام ، قال : كان علىّ بن الحسين عليهما السلام اذا قام إلى الصّلوة ، تغيّر لونه . فاذا سجد لم يرفع رأسه حتّى يرفض عرقا . [ 1 
  ]\r\nو باسناده عنه عليه السلام ، قال : كان أبي يقول كان علىّ بن الحسين اذا قام الى الصّلوة ، كانّه ساق شجر لا يتحرّك منه شيء الا ما حرّكت الرّيح منه . [ 2 
  ]\r\nو عن محمد بن على بن الحسين في العلل باسناده عن أبان بن تغلب قال : قلت لابى عبد اللَّه عليه السلام : انّى رايت علىّ بن الحسين اذا قام إلى الصّلوة ، غشى لونه لون آخر ، فقال لي : و اللَّه انّ علىّ بن الحسين كان يعرف الَّذى يقوم بين يديه . [ 3 
  ]\r\nو عن السّيّد علىّ بن طاوس في فلاح السائل في حديث ، فقال ابو عبد اللَّه عليه السلام : لا تتمّ الصّلوة الا لذى طهر سابغ و تمام بالغ غير نازغ و لا زائغ ، عرف فوقف ، و اخبت فثبت ، فهو واقف بين اليأس و الطَّمع و الصّبر و الجزع كأنّ الوعد له صنع و الوعيد به وقع ، يذلّ عرضه و يمثّل غرضه ، و بذل في اللَّه المهجة ، و تنكَّب إليه المحجّة غير مرتغم بارتغام ، يقطع علائق الاهتمام به عين من له قصد ، و إليه وفد و منه استرفد . فاذا اتى بذلك ، كانت هي الصّلوة الَّتى بها امر و عنها اخبر . و انّها هي الصّلوة الَّتى تنهى عن الفحشاء و المنكر . . . الحديث . [ 4 
  ]\r\n\r\n","description":"","footnote":"\r\n[ 1 
  ] - « على بن الحسين عليهما السلام وقتى به نماز مىايستاد رنگش دگرگون مىشد ، و چون به سجده مىرفت سر برنمىداشت تا آنكه عرق از وى مىريخت . » فروع كافى ، ج 3 ، ص 300 ، « كتاب الصّلوة » ، « باب الخشوع في الصّلوة و كراهيّة العبث » ، حديث 5 .\r\n[ 2 
  ] - « پدرم ( امام باقر عليه السلام مىگفت : على بن الحسين وقتى به نماز مىايستاد گويى شاخهء درخت بود كه جز آنچه باد از او به حركت در آورد چيزى از او تكان نخورد . » منبع پيشين ، حديث 4 .\r\n[ 3 
  ] - « ابان بن تغلب گفت به امام صادق عليه السلام عرض كردم : على بن الحسين را ديدم كه هنگامى كه به نماز ايستاد ، چهره اش را رنگى ديگر پوشاند . امام صادق به من فرمود : به خدا قسم علىّ بن الحسين كسى را كه براى او نماز مىكرد مىشناخت . » علل الشّرائع ، ص 88 . به نقل وسائل الشيعة ، ج 4 ، ص 685 ، « كتاب الصّلوة » ، « ابواب افعال الصّلوة » ، باب 2 ، حديث 4 .\r\n[ 4 
  ] - نماز به كمال نرسد مگر براى كسى كه طهارتى همه جانبه و تماميتى رسا داشته باشد و حق آن را كامل ادا كند ، و از وسوسه و انحراف به دور باشد ، خداى را بشناسد و براى او خشوع نمايد و ثبات ورزد در حالى\r\n","page_name":" 149 ","page_number":167},
  {"content":"\r\nو عن محمد بن يعقوب باسناده إلى مولانا زين العابدين عليه السلام انّه قال : و امّا حقوق الصّلوة ، فان تعلم انّها وفادة إلى اللَّه ، و انّك فيها قائم بين يدى اللَّه . فاذا علمت ذلك ، كنت خليقا ان تقوم فيها مقام العبد الذّليل الرّاغب الرّاهب الخائف الرّاجى المسكين المتضرّع المعظم مقام من يقوم بين يديه بالسّكون و الوقار و خشوع الاطراف و لين الجناح و حسن المناجات له في نفسه و الطَّلب إليه فى فكاك رقبته الَّتى احاطت به خطيئته و استهلكتها ذنوبه ، و لا قوّة الا باللَّه . [ 1 
  ]\r\nو عن النّبى صلَّى اللَّه عليه و آله : اعبد ربّك كانّك تراه ، فان لم تكن تراه ، فانّه يراك . [ 2 
  ]\r\nو عن فقه الرضا عليه السلام : فاذا اردت ان تقوم إلى الصّلوة ، فلا تقم إليها متكاسلا و لا متناعسا و لا مستعجلا و لا متلاهيا ، و لكن تأتيها على السّكون و الوقار و التّؤدة . و عليك بالخشوع و الخضوع متواضعا للَّه عزّ و جلّ متخاشعا ، عليك\r\n\r\n","description":"","footnote":"\r\nكه ميان نوميدى و اميد و شكيبايى و بيتابى ايستاده باشد ، گويى وعده ها براى او ساخته آمده و وعيدها بر او واجب گرديده است ، دارايى خود بذل كرده و مقصود خويش برابر نظر آورده و جان در راه خدا نهاده و طريق او را برگزيده است در بينى بر خاك نهادن ( در سجده ) كمترين كراهتى به دل راه ندهد ، و پيوند علايق را از هر كه جز او بريده و تنها به او متوجه گرديده و به حضور او آمده و عطاى او را خواسته است .\r\nپس اگر چنين نمازى به جاى آورد ، همان نمازى خواهد بود كه به آن امر شده و از آن خبر داده شده ، و اين همان نمازى است كه از فحشا و منكر باز مىدارد . . . » فلاح السائل ، ص 23 ، « الفصل الثانى ، فى صفة الصّلوة » .\r\n[ 1 
  ] - « اما حقوق نماز ( كه بايد رعايت شود ) عبارت از اين است كه بدانى نماز ورود به محضر خداست ، و بدانى كه در نماز در پيشگاه خدا ايستاده اى . چون اين را دانستى ، شايسته خواهى بود كه به نماز بايستى آنچنان كه به نماز مىايستد بندهء ذليل ، طالب و راغب ، بيمناك ( از عذاب خدا ) ، اميدوار ( به رحمت خدا ) ، درمانده و زاريگرى كه با آرامش و وقار ، خشوع در اعضا و جوارح ، فروتنى ، و با مناجات نيكوى قلب و با طلب رهايى نفس خود كه خطايايش او را فرا گرفته و گناهانش او را هلاك ساخته ، مقام آن را كه در پيشگاهش ايستاده بزرگ مىدارد . و هيچ نيرويى جز از خدا نيست . » مستدرك الوسائل ، « كتاب الصّلوة » ، « ابواب افعال الصّلوة » ، باب 2 ، حديث 3 .\r\n[ 2 
  ] - « از پيامبر صلَّى اللَّه عليه و آله روايت شده كه فرمود : پروردگار خود را عبادت كن چنان كه گويى او را مىبينى ، كه اگر تو او را نمىبينى او تو را مىبيند . » بحار الانوار ، ج 74 ، ص 74 ، « كتاب الرّوضة » ، « مواعظ النّبى » ، باب 4 ، حديث 3 . مكارم الاخلاق ، ص 459 .\r\n","page_name":" 150 ","page_number":168},
  {"content":"\r\nالخشية و سيماء الخوف راجيا خائفا بالطَّمأنينة على الوجل و الحذر ، فقف بين يديه كالعبد الآبق المذنب بين يدى مولاه . فصف قدميك ، و انصب نفسك ، و لا تلتفت يمينا و شمالا ، و تحسب كانّك تراه ، فان لم تكن تراه ، فانّه يراك . . . الحديث . [ 1 
  ]\r\nو في عدّة الداعى : روى انّ إبراهيم عليه السلام كان يسمع تأوّهه على حدّ ميل ، حتّى مدحه اللَّه بقوله : « انّ إبراهيم لحليم اوّاه منيب . » و كان في صلوته يسمع له أزيز كأزيز المرجل . و كذلك يسمع من صدر سيّدنا رسول اللَّه صلَّى اللَّه عليه و آله مثل ذلك . و كانت فاطمة عليها السّلام تنهج في الصّلوة من خيفة اللَّه . [ 2 
  ]\r\nالى غير ذلك من الاخبار .\r\nو در اين موضوعات اخبار شريفه بيش از اين است كه در اين مختصر بگنجد . و تفكر در همين چند حديث نيز براى اهل تذكر و تفكر كفايت مىكند - هم راجع به آداب صوريه و هم راجع به آداب قلبيه و معنويه و كيفيت قيام بين يدى اللَّه .\r\nقدرى تفكر كن در حالات علىّ بن الحسين ، و مناجات آن بزرگوار با\r\n\r\n","description":"","footnote":"\r\n[ 1 
  ] « از فقه الرّضا نقل شده است : چون خواستى به نماز بايستى با حال كسالت ، خواب آلودگى ، شتاب و لهو و بازى مايست ، بلكه با آرامش و وقار نماز را به جاى آور . و بر تو باد كه ( در نماز ) خاشع و خاضع باشى و براى خدا تواضع كنى و خشوع و خوف را بر خود هموار سازى در آن حال كه بين بيم و اميد ايستاده باشى و پيوسته نگران و محترز باشى . پس ، بسان بنده اى گريخته و گنهكار كه ( بازگشته ) در محضر مولايش ايستاده ، در پيشگاه خدا بايست ، پاهاى خود را كنار هم نه و قامتت را راست نگهدار و به راست و چپ روى مگردان ، و چنين بدان كه گويى خدا را مىبينى ، كه اگر تو او را نمىبينى او تو را مىبيند . . . » مستدرك الوسائل ، « كتاب الصّلوة » ، « ابواب افعال الصّلوة » ، باب 1 ، حديث 7 . به نقل از فقه الرّضا ، ص 101 ، « باب الصّلوات المفروضة » .\r\n[ 2 
  ] - « روايت شده كه صداى آه و زارى إبراهيم عليه السلام از فاصلهء يك ميلى ( چهار هزار ذراع ) شنيده مىشد تا آن حد كه خداوند او را به اين كلام ستود كه فرمود : « همانا إبراهيم ، بردبار ، بسيار آه كشنده و انابه كننده به سوى خدا بود . [ هود - 75 
  ] ، در نماز صدايى مانند صداى ديگ جوشان از سينهء او شنيده مىشد . چنين صدايى از سينهء سرور ما ، رسول اللَّه صلَّى اللَّه عليه و آله ، نيز شنيده مىشد . و فاطمه عليها السلام در نماز از خوف خدا از حال عادى خارج مىگرديد و نفس وى به شماره مىافتاد . » مستدرك الوسائل ، « كتاب الصّلوة » ، « ابواب افعال الصّلوة » ، باب 2 ، حديث 15 .\r\n","page_name":" 151 ","page_number":169},
  {"content":"\r\nحضرت حق ، و دعاهاى لطيف آن سرور كه كيفيت آداب عبوديت را به بندگان خدا تعليم مىكند . من نمىگويم مناجات آن بزرگواران براى تعليم عباد است ، زيرا كه اين كلام بى مغز باطلى است كه صادر شده از جهل به مقام ربوبيّت و معارف اهل البيت ، خوف و خشيت آنها از همه كس بيشتر بوده و عظمت و جلال حق در قلب آنها از هر كس بيشتر تجلَّى نموده ، لكن مىگويم بايد بندگان خدا از آنها كيفيت عبوديّت و سلوك إلى اللَّه را تعلَّم كنند ، وقتى ادعيه و مناجاتهاى آنها را مىخوانند لقلقهء لسان نباشد ، بلكه تفكَّر كنند در چگونگى معاملهء آنها با حق و اظهار تذلَّل و عجز و نياز نمودن آنها با ذات مقدس .\r\nو لعمر الحبيب كه جناب علىّ بن الحسين از بزرگترين نعمتهايى است كه ذات مقدّس حق بر بندگان خود به وجودش منّت گزارده و آن سرور را از عالم قرب و قدس نازل فرموده براى فهماندن طرق عبوديّت به بندگان خود و لَتُسْئَلُنَّ يَوْمَئِذٍ عَنِ النَّعيم . 102 : 8 ( 1 )  و اگر از ما سؤال شود كه قدر اين نعمت را چرا ندانستيد و استفادت از اين بزرگوار چرا نكرديد ، جوابى نداريم جز آن كه سر خجلت به پيش افكنيم و به نار پشيمانى و تأسّف بسوزيم ، و در آن وقت پشيمانى نتيجه ندارد .\r\n\r\nدر موعظه اى حسنه\r\nاى عزيز ، اكنون كه فرصت است و سرمايهء عمر عزيز در دست است و طريق سلوك إلى اللَّه مفتوح است و درهاى رحمت حق باز است و سلامتى و قوت اعضاء و قوا برقرار است و دار الزّرع عالم ملك بر پا است ، همتى كن و قدر اين نعم الهيّه را بفهم و از آنها استفاده نما و كمالات روحانيّه و سعادات ازليّهء ابديّه را تحصيل كن ، و از اين همه معارف كه قرآن شريف آسمانى و اهل بيت عصمت عليهم السلام در بسيط ارض طبيعت مظلمه بسط دادند و عالم را\r\n","description":"","footnote":" ( 1 ) - « آن روز شما را از نعمتها مىپرسند . » ( تكاثر - 8 ) . ","page_name":" 152 ","page_number":170},
  {"content":"\r\nبه انوار ساطعهء الهيه روشن فرمودند تو نيز بهره اى بردار ، و ارض طبيعت مظلمهء خود را به نور الهى روشن كن و چشم و گوش و لسان و ديگر قواى ظاهره و باطنه را به نور حق تعالى منوّر كن و تبديل اين ارض ظلمانى را به ارض نورانى بلكه آسمان عقلانى كن : يَوْمَ تُبَدَّلُ الارْضُ غَيْرَ الارْض 14 : 48 ( 1 )  و اشْرَقَتِ الارْضُ بِنوُرِ رَبِّها 39 : 69 . ( 2 )  در آن روز اگر ارض تو غير ارض نشده باشد و به نور رب نورانى نگرديده باشد ، ظلمتها و سختيها و وحشتها و فشارها و ذلَّتها و عذابها دارى .\r\nاكنون قواى ظاهره و باطنهء ما مظلمه به ظلمتهاى شيطانى است ، و از آن ترسم كه اگر با اين حال باقى بمانيم ، كم كم ارض هيولانى داراى نور فطرت متبدّل شود به ارض سجّينى مظلمهء خالى از نور فطرت و محجوب از همهء احكام فطرت اللَّهى . و اين شقاوتى است كه سعادت در دنبالش نيست و ظلمتى است كه نورانيّت در عقب ندارد و وحشتى است كه روى اطمينان نبيند و عذابى است كه راحت در پى آن نيايد . فَ مَنْ لَمْ يَجْعَلِ الله لَه نورا فَما لَه مِنْ نُور 24 : 40 . ( 3 )  پناه مىبرم به خداى تعالى از غرورهاى شيطانى و نفس امّارهء بالسّوء .\r\nعمده مقصد و مقصود انبياء عظام و تشريع شرايع و تأسيس احكام و نزول كتابهاى آسمانى ، خصوصا قرآن شريف جامع كه صاحب و مكاشف آن نور مطهّر رسول ختمى صلَّى اللَّه عليه و آله است ، نشر توحيد و معارف الهيه و قطع ريشهء كفر و شرك و دوبينى و دو پرستى بوده ، و سرّ توحيد و تجريد در جميع عبادات قلبيّه و قالبيّه سارى و جارى است . بلكه شيخ عارف كامل ، شاه آبادى ، روحى فداه مىفرمودند : عبادات اجراء توحيد است در ملك بدن از باطن قلب .\r\n","description":"","footnote":" ( 1 ) - « روزى كه زمين به زمينى ديگر تبديل شود . » ( إبراهيم - 48 ) .  ( 2 ) - پاورقى 156 . .  ( 3 ) - پاورقى 203 . . ","page_name":" 153 ","page_number":171},
  {"content":"\r\nبالجمله ، نتيجهء مطلوبه از عبادات تحصيل معارف و تمكين توحيد و ديگر معارف است در قلب . و اين مقصد حاصل نشود مگر آنكه حظوظ قلبيّهء عبادات را سالك استيفاء كند ، و از صورت و قالب به حقيقت و لبّ عبور نمايد ، و واقف نشود در دنيا و قشر كه وقوف در اين امور خار راه سلوك انسانيّت است . و كسانى كه دعوت به صورت محض مىكنند و مردم را از آداب باطنيّه باز مىدارند و گويند شريعت را جز اين صورت و قشر معنى و حقيقتى نيست ، شياطين طريق إلى اللَّه و خارهاى راه انسانيّتند ، و از شرّ آنها بايد به خداى تعالى پناه برد كه نور فطرت اللَّه را كه نور معرفت و توحيد و ولايت و ديگر معارف است در انسان منطفى مىكنند و حجابهاى تقليد و جهالت و عادت و اوهام را به روى آن مىكشند ، و بندگان خداى تعالى را از عكوف به درگاه او و وصول به جمال جميل او باز مىدارند و سدّ طريق معارف مىنمايند ، و قلوب صافى بى آلايش بندگان خدا را كه حق تعالى با دست جمال و جلال خود تخم معرفت در خميرهء آنها پنهان فرموده و انبياء عظام و كتب آسمانى را فرستاده براى تربيت و تنميهء آن ، به دنيا و زخارف آن و جهات مادّى و جسمانى و عوارض آن متوجه مىكنند و از روحانيّات و سعادات عقليه منصرف مىكنند ، و حصر عوالم غيب و جنّتهاى موعوده را مىنمايند به همان مأكولات حيوانيّه و مشروبات و منكوحات و ديگر از مشتهيات حيوانى .\r\nاينها گمان كنند كه حق تعالى اين همه بسط بساط رحمت فرموده و با اين همه تشريفات كتابها نازل فرموده و ملائكة اللَّه معظم فرو فرستاده و انبياء عظام مأمور فرموده براى اداره كردن بطن و فرج ، غايت معارفشان اين است كه بطن و فرج را در دنيا حفظ كن تا به شهوات آن در آخرت برسى . آن قدرى كه اهميت به جماع پانصد ساله مىدهند به توحيد و نبوّات نمىدهند ، و تمام معارف را مقدّمهء تعمير بطن و فرج مىدانند . و اگر حكيمى الهى يا عارفى ربّانى به روى بندگان خدا بخواهد درى از رحمت باز كند و ورقى از حكمت الهى بخواند ، از هيچ نسبت و بدگويى و فحش و تكفيرى به او خوددارى نمىكنند . اينها به طورى منغمر در دنيا شدند و به شهوات بطن و فرج اهميت\r\n","description":"","footnote":"","page_name":" 154 ","page_number":172},
  {"content":"\r\nمىدهند - من حيث لا يشعرون 16 : 26 - كه ميل ندارند سعادت ديگرى در دار تحقّق موجود باشد جز شهوات حيوانى ، با آن كه اگر سعادت عقليّه هم در عالم باشد به بطن و فرج آنها ضررى نمىرساند .\r\nامثال ماها كه از حدّ حيوانيّت تجاوز نكرديم ، جز بهشت جسمانى و ادارهء بطن و فرج چيز ديگر نداريم ، و به آن هم با تفضل خداى تعالى اميد است برسيم ، لكن گمان نكنيم كه سعادت منحصر به آن است و بهشت حق تعالى محصور به همين بهشت حيوانى است ، بلكه براى حق تعالى عوالمى است كه هيچ چشمى نديده و هيچ گوشى نشنيده و خطور در قلب هيچ كس نكرده . و اهل محبّت الهيه و معرفت اللَّه را اعتنائى به هيچ يك از بهشتها نيست و توجّهى به عالم غيب و شهادت نمىباشد ، و براى آنها جنّت لقاء است .\r\nو اگر آيات قرآنيّه و احاديث واردهء از اهل بيت عصمت را بخواهم در اين باب ذكر كنم ، مخالف با وضع اين اوراق است ، و اين مقدار نيز از طغيان قلم ذكر شد . و مقصود عمدهء ما توجّه دادن قلوب بندگان خدا است به آنچه براى آن خلق شدند كه آن معرفت اللَّه است كه از همهء سعادات بالاتر است و هيچ چيز جز مقدّمهء آن نيست . و مقصود ما از كسانى كه خار راه سلوكند علماء بزرگ اسلام و فقهاء كرام مذهب جعفرى عليهم رضوان اللَّه نيست ، بلكه بعضى از اهل جهل و منتحلين به علم از راه قصور و جهل ، نه تقصير و عناد ، راهزن بندگان خدا شدند . و به خداى تعالى پناه مىبرم از شرّ طغيان قلم و نيّت فاسده و مقصود باطل و الحمد للَّه اوّلا و آخرا و ظاهرا و باطنا .\r\n","description":"","footnote":"","page_name":" 155 ","page_number":173},
  {"content":"\r\n\r\nباب سوم در سرّ نيّت و آداب آن است\r\nو در آن پنج فصل است\r\n\r\nفصل اول در حقيقت نيّت است در عبادات\r\nبدان كه نيت عبارت است از تصميم عزم به اتيان شىء و اجماع نفس بر آوردن آن پس از تصور آن و تصديق به فائدهء آن و حكم به لزوم اتيان آن . و آن حالتى است نفسانى وجدانى كه پس از اين امور پيدا شود ، كه از آن تعبير به همت و تصميم عزم و اراده و قصد مىكنيم . و اين در جميع افعال اختيارى موجود است و هيچ فعل اختيارى ممكن التّخلَّف از آن نيست . و اين امر در تمام عمل حقيقتا موجود است بدون شائبهء مجاز . و لازم نيست در اثناء آن يا\r\n","description":"","footnote":"","page_name":" 156 ","page_number":174},
  {"content":"\r\nدر اوّل آن تفصيلا در ذهن حاصل باشد ، يا اين قصد و تصميم را تفصيلا تصور نمايد فاعل ، بلكه گاه شود كه انسان به همان تصميم عزم اتيان مىكند عمل را در صورتى كه از صورت تفصيليّهء عمل و تصميم بكلَّى ذاهل و غافل است ، ولى آن حقيقت موجود است و عمل به تحريك آن در خارج موجود شود ، چنانچه در افعال اختياريّه وجدانا اين امر واضح است .\r\nبالجمله ، اين تصميم عزم ، كه عبارت از نيّت است در لسان فقها رضوان اللَّه عليهم در هر عملى موجود است بدون تخلَّف ، كه اگر كسى بخواهد عمل اختيارى را بدون آن ايجاد كند امكان ندارد . با اين وصف وسوسهء شيطان پليد و دعابهء واهمه عقل را محكوم خود مىكند و امر ضرورى را بر انسان بيچاره تعميه مىكند ، و به جاى آن كه انسان عمر گران بهاى خود را صرف در تجويد و تخليص عمل كند و آن را از مفاسد باطنيّه تخليص كند و به جاى آن كه آن را صرف در معارف توحيد و حق شناسى و حق طلبى كند ، ابليس پليد او را وسوسه كند و نصف عمر را صرف در امرى ضرورى و شيئى واجب الحصول كند . شيطان را دامها و مكايد بسيار است : يكى را به ترك اصل عمل وادار كند ، و ديگرى را كه مأيوس شود از آن كه ترك عمل كند ، به ريا و عجب و ديگر مفسدات وادار كند ، و اگر به اين امر موفق نشد ، عملش را از راه مقدّس ما بى باطل كند - عبادات همهء مردم را در نظر انسان خوار كند و مردم را نسبت به عدم مبالات دهد ، آن وقت وادار كند كه در نيّت مثلا ، كه امرى است ملازم با عمل ، يا تكبير يا قرائت ، كه از امورى است عادى و بى مايه ، جميع عمر را صرف كند . و بالأخره راضى نشود از انسان مگر آن كه عملش را به يكى از اين طرق باطل كند .\r\nوسواس را شئون بسيار و طرق بى شمار است كه اكنون نتوان در جميع آن بحث كرد و تمام شئون آن را استقصا نمود ، ولى در بين همه ، وسوسهء در نيّت شايد از همه مضحكتر و عجيبتر باشد ، زيرا كه اگر كسى بخواهد با تمام قوا قيام كند در همهء عمر به اتيان يك امر اختيارى بدون نيّت ، ممكن نيست از عهده بر آيد ، معذلك ، يك نفر بيچارهء مريض النّفس ضعيف العقل را\r\n","description":"","footnote":"","page_name":" 157 ","page_number":175},
  {"content":"\r\nمىبينى كه در هر نماز مدتهاى مديد خود را معطل مىكند كه نمازش با نيّت و عزم موجود شود . و اين شخص به آن ماند كه مدتها تفكر كند كه براى بازار رفتن يا نهار خوردن نيّت و عزم تهيه كند . بيچاره اى كه بايد نماز معراج قرب و مفتاح سعادت او باشد و با تأدّب به آداب قلبيّه و اطَّلاع بر اسرار اين لطيفهء الهيّه تكميل ذات و تأمين نشئهء حيات خود كند ، از همهء اين امور غفلت كرده ، بلكه اين امور را لازم نداند سهل است ، همه را باطل شمارد و سرمايهء عزيز خود را صرف در خدمت شيطان و اطاعت وسواس خنّاس كند و عقل خدا داد را كه نور هدايت است محكوم حكم ابليس كند .\r\nعبد اللَّه بن سنان گفت : « ذكر كردم پيش حضرت صادق مردى را كه مبتلا بود به وضوء و نماز ( يعنى وسواسى بود ) و گفتم : او مرد عاقلى است .\r\nفرمود : چه عقلى دارد ، با آنكه اطاعت شيطان مىكند . گفتم : چگونه اطاعت شيطان مىكند ؟ فرمود : سؤال كن از او اين كه مىآيد او را از چه چيز است ، مىگويد از عمل شيطان است . » ( 1 )  بالجمله ، قطع اين ريشه را انسان بايد با هر رياضت و زحمتى است بكند ، كه از همهء سعادات و خيرات انسان را باز مىدارد . ممكن است چهل سال انسان جميع عباداتش حتى به حسب صورت نيز صحيح به جا نيايد و اجزاى صورى فقهى هم نداشته باشد ، فضلا از آداب باطنيّه و شرعيّه .\r\nمضحكتر آنكه بعضى از اين اشخاص وسواسى عمل جميع مردم را باطل مىدانند و تمام مردم را بى مبالات به دين محسوب مىكنند . با آنكه خود اگر مقلَّد است ، مرجع تقليدش نيز چون متعارف مردم مىباشد ، و اگر اهل فضل است ، به اخبار رجوع كند ببيند رسول خدا صلَّى اللَّه عليه و آله و ائمّهء هدى عليهم السلام نيز در اين امور متعارف بودند . فقط در تمام مردم اين طايفهء وسواسيّه هستند كه به خلاف رسول خدا و ائمّهء معصومين عليهم السلام و فقهاء مذهب و علماء ملت عمل مىكنند ، و اعمال همه را ناچيز مىشمارند و\r\n","description":"","footnote":" ( 1 ) - اصول كافى ، ج 1 ، ص 13 ، « كتاب العقل و الجهل » ، حديث 10 . . ","page_name":" 158 ","page_number":176},
  {"content":"\r\nعمل خود را موافق با احتياط و خود را مبالى به دين مىدانند . مثلا ، در باب وضو اخبارى كه وضوى رسول خدا را بيان كرده‌اند متواتر است . على الظاهر ، حضرت رسول صلَّى اللَّه عليه و آله يك مشت [ آب 
  ] به صورت مىزدند و يك مشت به دست راست و يك مشت به دست چپ . ( 1 )  و اجماع فقهاء اماميّه قائم است على التّحقيق كه اين وضوء صحيح است . و ظاهر كتاب خدا نيز همين است . در شستن دوم ، بلكه غرفهء دوم ، بعضى اشكال كردند ، ولى غرفهء دوم ، بلكه شستن دوم نيز ، ضرر ندارد ، گرچه در استحبابش كلامى است . و ليكن شستن سوم بدعت و مبطل وضوء است بلا اشكال روايتا و فتوى . اكنون عملى وسواسى بيچاره را ببين كه به بيست غرفه كه هر يك از آن غرفه ها فرا مىگيرد تمام دست را و غسلهء تامّه محسوب مىشود اكتفا نمىكند ، در اين صورت وضوئش بى اشكال باطل است . اين بدبخت ضعيف العقل اين عمل را كه از اطاعت شيطان و وسوسهء او بجا آورده صحيح مىداند و موافق احتياط ، آن وقت عمل سايرين را باطل مىشمارد .\r\nاكنون وجه صدق حديث شريف كه او را بى عقل شمرده است معلوم مىشود . كسى كه عمل مخالف با عمل رسول خدا را صحيح بداند و عمل موافق با آن حضرت را باطل بداند ، يا از دين خدا خارج است يا بى عقل . و چون اين بيچاره از دين خارج نيست ، پس بى عقل است و مطيع شيطان و مخالف رحمن .\r\nو براى علاج اين مصيبت و داء عضال چاره اى نيست جز آن كه قدرى تفكَّر كند در اين امور كه ذكر شد و مقايسه كند عمل خود را با عمل نوع متديّنين و علماء و فقهاء رضوان اللَّه عليهم ، و اگر خود را مخالف با آنها ديد ارغام انف شيطان كند و بى اعتنائى به آن پليد نمايد . و چند مرتبه كه شيطان وسوسه كرد كه عملت باطل است ، جواب دهد كه اگر عمل همهء فقهاء امّت باطل شد ، عمل من نيز باطل باشد . اميد است چندى كه مخالفت شيطان نمود و در ضمن\r\n","description":"","footnote":" ( 1 ) - از جمله فروع كافى ، ج 3 ، ص 24 ، « كتاب الطهارة » ، « باب صفة الوضوء » . . ","page_name":" 159 ","page_number":177},
  {"content":"\r\nبه حق تعالى با عجز و نياز از شرّ او پناه برد ، اين مرض رفع شود و شيطان چشم طمعش از او بريده گردد ، چنانچه براى دفع كثرت شك ، كه آن نيز از القائات شيطان است ، در روايات شريفه همين دستور را دادند :\r\nدر كافى شريف سند به حضرت باقر العلوم عليه السلام رساند كه گفت : « وقتى كه زياد شد شكَّت در نماز ، ممضى دار نماز را ، يعنى اعتنا به آن مكن ، اميد است كه رها كند تو را ، همانا اين نيست مگر از شيطان . » ( 1 )  و در روايت ديگر است كه حضرت باقر يا حضرت صادق عليهما السلام مىفرمايند : « عادت ندهيد شيطان را به خودتان به شكستن نماز ، پس به طمع بيندازيد او را ، زيرا كه شيطان پليد است معتاد است به آنچه عادت داده شد » .\r\nزراره گويد كه فرمود : « همانا مىخواهد آن خبيث كه اطاعت شود ، پس وقتى كه عصيان شد ، عود نمىكند به كسى از شماها . » ( 2 )  و اين از معالجات مهمّه است در جميع امورى كه از القائات شيطان است و از دعابه هاى واهمهء شيطانيّه است . و در احاديث شريفه ادعيه نيز دستور داده‌اند ، هر كس خواهد به وسائل و مستدرك آن در اواخر كتاب خلل رجوع كند .\r\n\r\nفصل دوم يكى از مهمّات آداب نيّت ، كه از مهمّات جميع عبادات است و از دستورات كلَّيهء شامله است ، « اخلاص » است .\r\nو حقيقت آن ، تصفيه نمودن عمل است از شائبهء غير خدا ، و صافى نمودن سرّ است از رؤيت غير حق تعالى در جميع اعمال صوريّه و لبّيّه و ظاهريّه و باطنيّه . و كمال آن ، ترك غير\r\n","description":"","footnote":" ( 1 ) - فروع كافى ، ج 3 ، ص 359 ، « كتاب الصّلوة » ، « باب من شكّ في صلاته . . . » ، حديث 8 . .  ( 2 ) - منبع پيشين ، حديث 2 . . ","page_name":" 160 ","page_number":178},
  {"content":"\r\nاست مطلقا و پا نهادن بر انّيّت و انانيّت و غير و غيريّت است يكسره . قال تعالى : الا لله الدّينُ الْخالِص 39 : 3 . ( 1 )  ( خداى تعالى اختيار فرموده براى خويش دين خالص را . ) و اگر يكى از حظوظ نفسانيّه و شيطانيّه در دين باشد ، خالص نخواهد بود ، و آنچه خالص نيست ، حق تعالى اختيار نفرموده ، و آنچه شائبهء غيريّت و نفسانيّت دارد از حدود دين حق خارج است .\r\nو قال تعالى : وَما امِروُا الا لِيَعْبُدوُا الله مُخلِصينَ لَه الدّين . 98 : 5 ( 2 )  و قال تعالى : مَنْ كانَ يُريدُ حَرْثَ الدُّنْيا نُؤْتِه مِنْها وَمَا لَه فِى الآخِرَةِ مِنْ نَصيبٍ . 42 : 20 ( 3 )  و قال رسول اللَّه صلَّى اللَّه عليه و آله - على ما نقل : انّما لكلّ امرء ما نوى :\r\nفمن كان هجرته إلى اللَّه و رسوله ، فهجرته إلى اللَّه و رسوله ، و من كان هجرته إلى دنيا يصيبها أو امرأة ينكحها ، فهجرته إلى ما هاجر إليه . [ 1 
  ]\r\nو قال تعالى : وَمَنْ يَخْرُجْ مِنْ بَيْتِه مُهاجِرا الىَ الله وَرَسُولِه ثُمَّ يُدْرِكْه المَوْتُ فَقَدْ وَقَعَ اجْرُه عَلىَ الله . 4 : 100 ( 4 )  و اين آيهء شريفه ممكن است متكفّل جميع مراتب اخلاص باشد : يكى هجرت صورى كه به بدن واقع شود . و اين هجرت اگر خالص براى خدا و رسول نباشد ، بلكه براى حظوظ نفسانى باشد ، هجرت الى اللَّه و رسوله نيست . و اين مرتبهء اخلاص صورى فقهى است .\r\nو ديگر ، هجرت معنوى و مسافرت باطنى است كه مبدأ آن ، بيت مظلمهء\r\n\r\n","description":"","footnote":" ( 1 ) - « آگاه باشيد كه دين خالص فقط از آن خداست . » ( زمر - 3 ) .  ( 2 ) - « آنان مأمور نشده‌اند جز براى آنكه خدا را عبادت كنند در حالى كه دين را براى او خالص كرده باشند » . . ( بيّنه - 5 ) .  ( 3 ) - « كسى كه كشتزار دنيا را طلبد ، از دنيا به او مىدهيم و او را در آخرت بهره اى نخواهد بود » . . ( شورى - 20 ) .  ( 4 ) - پاورقى 15 . . \r\n[ 1 
  ] « بنابر آنچه نقل شده رسول اللَّه صلَّى اللَّه عليه و آله فرمود : براى هر كس همان چيزى است كه نيّت كرده است ، پس هر كس مقصدش خدا و رسول او باشد ، هجرتش به سوى خدا و رسول اوست ، و كسى كه هجرت او براى رسيدن به دنيا يا ازدواج با زنى باشد ، هجرتش به سوى همان چيز است . » مستدرك الوسائل ، « ابواب مقدمهء العبادات » ، باب 5 ، حديث 5 .\r\n","page_name":" 161 ","page_number":179},
  {"content":"\r\nنفس است ، و غايت آن ، خداى تعالى و رسول او است كه آن هم به حق برگردد ، زيرا كه رسول بما هو رسول استقلال ندارد ، بلكه آيت و مرآت و نماينده است ، پس هجرت به او هجرت به حق است ( حبّ خاصان خدا حبّ خدا است . ) ( 1 )  پس ، محصّل معناى آيهء شريفه ، به حسب اين احتمال ، آن است كه كسى كه به مهاجرت معنوى و سفر قلبى عرفانى از بيت نفس و منزل انانيّت خارج شد و مهاجرت إلى اللَّه كرد بدون ديدن خود و نفسانيّت و حيثيّت خود ، جزاى او با حق تعالى است . و اگر سالك در سلوك إلى اللَّه يكى از حظوظ نفسانيّه را طالب باشد ، و لو وصول به مقامات بلكه گرچه وصول به قرب حق كه براى رسيدن خود به قرب حق باشد ، اين سلوك إلى اللَّه نيست ، بلكه سالك خارج از بيت نشده ، بلكه مسافر در جوف بيت است از گوشه اى به گوشه اى و از زاويه اى به زاويه اى .\r\nپس ، سفر اگر در مراتب نفس شد و براى رسيدن به كمالات نفسانيّه ، سفر إلى اللَّه نيست بلكه من النّفس إلى النّفس است ، ولى سالك را براى سفر الى اللَّه اين سفر ناچار پيش آمد كند . و جز كمّل از اولياء عليهم السلام نتواند كسى سفر ربّانى بى سفر نفسانى كند ، فقط اين شأن براى كمّل است ، و شايد آيهء شريفهء سَلامٌ هِىَ حَتّى مَطْلَعِ الْفَجْر 97 : 5 ( 2 )  اشاره به اين سلامت از تصرّفات شيطانى و نفسانى باشد در جميع مراتب سير در ليالى مظلمهء طبيعت ، كه براى كمّل ليلة القدر است تا طلوع فجر يوم القيمة ، كه براى كمّل رؤيت جمال احديّت است و امّا غير آنها ، در جميع مراتب سير به سلامت نيستند ، بلكه در اوائل امر هيچ سالكى از تصرّفات شيطانيّه خارج نيست .\r\nپس ، معلوم شد كه اين مرتبهء از اخلاص - كه سلامت از اول مرتبه سير الى اللَّه تا آخر مراتب آن كه حصول موت حقيقى است بلكه تا پس از حيات\r\n","description":"","footnote":" ( 1 ) - مأخذ يافت نشد . .  ( 2 ) - « اين شب سلامت و تهنيت است تا صبحدم . » ( قدر - 5 ) . ","page_name":" 162 ","page_number":180},
  {"content":"\r\nثانوى حقّانى كه صحو بعد المحو است - براى اهل السّلوك و متعارف از اصحاب معرفت و رياضت دست ندهد . و علامت اين نحو از خلوص آن است كه غوايت شيطان را در آنها راهى نيست و طمع شيطان از آنها يكسره بريده است ، چنانچه در آيهء شريفه فرمايد از قول آن پليد : فَبِعزَّتِكَ لاغْوِيَنَّهُمْ اجْمَعينَ الا عِبادَكَ مِنْهُمُ الْمُخلَصين . 38 : 82 - 83 ( 1 )  و در اينجا اخلاص به عين عبد نسبت داده شده نه به فعل عبد ، و اين مقامى است بالاتر از اخلاص در عمل . و شايد حديث معروف نبوى كه مىفرمايد : من اخلص للَّه اربعين صباحا جرت ينابيع الحكمة من قلبه على لسانه . ( 2 ) \r\nمراد جميع مراتب اخلاص باشد ، يعنى ، اخلاص عملى و صفتى و ذاتى . و شايد هم ظهور در اخلاص ذاتى داشته باشد كه مراتب اخلاص ديگر از لوازم او است .\r\nو شرح اين حديث شريف و بيان مقصود از « ينابيع الحكمة » و كيفيّت جريان آن از قلب به لسان ، و مدخليّت خلوص در اين جريان ، و خصوصيّت « اربعين صباح » ، از نطاق بيان در اين رساله خارج است و محتاج به رساله اى جداگانه است . و رسالهء معروف به تحفة الملوك في السّير و السلوك منسوب به عارف باللَّه مرحوم بحر العلوم است كه عمده نظرش شرح اين حديث شريف است . و آن رساله لطيفه اى است ، گر چه خالى از بعض مناقشات نيست ، و لهذا بعضى آن را از آن بزرگوار نمىدانند ، بعيد هم نيست .\r\n","description":"","footnote":" ( 1 ) - « پس به عزّت تو قسم همهء آنها مگر بندگان مخلص تو را گمراه خواهم كرد . » ( ص 82 و 83 ) .  ( 2 ) - « كسى كه چهل صبح را براى خدا خالص گرداند ، چشمه هاى حكمت از قلب او بر زبانش جارى شود . » بحار الانوار ، ج 67 ، ص 242 ، « كتاب الايمان و الكفر » ، « باب الاخلاص » ، حديث 10 . به نقل از عيون اخبار الرّضا ، ج 2 ، ص 69 . ( با اندكى اختلاف ) . همچنين اين مضمون در منبع اخير ، ص 249 ، حديث 25 ، نقل شده است . . ","page_name":" 163 ","page_number":181},
  {"content":"\r\n\r\nفصل سوم در بيان بعضى مراتب اخلاص است\r\nبه طريق اجمال به طورى كه مناسب با وضع اين اوراق است يكى از مراتب آن ، تصفيهء عمل است - چه عمل قلبى يا قالبى - از شائبهء رضاى مخلوق و جلب قلوب آنها ، چه براى محمدت يا براى منفعت يا براى غير آن . و در مقابل اين ، اتيان عمل است ريائا . و اين رياء فقهى ، و از همهء مراتب ريا پستتر و صاحب آن از همه مرائىها بى ارزشتر و خسيستر است .\r\nمرتبه دوم ، تصفيهء عمل است از حصول مقصودهاى دنيوى و مآرب زائلهء فانيه ، گرچه داعى آن باشد كه خداى تعالى به واسطهء اين عمل عنايت كند ، مثل ، خواندن نماز شب براى توسعهء روزى ، و اتيان صلوة اوّل ماه مثلا براى سلامت از آفات آن ماه ، و دادن صدقات براى سلامتى ، و ديگر مقصدهاى دنيوى . و اين مرتبه از اخلاص را بعضى از فقهاء عليهم الرحمة شرط صحت عبادات شمرده‌اند در صورتى كه اتيان عمل براى رسيدن به آن مقصود باشد . و اين ، خلاف تحقيق است به حسب قواعد فقهيّه ، گر چه پيش اهل معرفت اين نماز را به هيچ وجه ارزشى نيست و مثل ساير كسبهاى مشروعه است ، بلكه شايد از آن نيز كمتر باشد .\r\nمرتبهء سوّم ، تصفيهء آن است از رسيدن به جنّات جسمانيّه و حور و قصور و امثال آن از لذات جسمانيّه . و مقابل آن ، عبادت اجيران است ، چنانچه در روايات شريفه است . و اين نيز در نظر اهل اللَّه چون ساير كسبها است ، الا آن كه عمل اين كاسب اجرتش بيشتر و بالاتر است در صورتى كه قيام به امر كند و از مفسدات صوريّه عمل را تخليص كند .\r\nمرتبهء چهارم ، آن است كه عمل را تصفيه كند از خوف عقاب و عذابها [ ى 
  ] جسمانى موعود . و مقابل آن ، عبادت عبيد است ، چنانچه در\r\n","description":"","footnote":"","page_name":" 164 ","page_number":182},
  {"content":"\r\nروايات است . ( 1 )  و اين عبادت نيز در نظر اصحاب قلوب قيمتى ندارد و از نطاق عبوديّت اللَّه خارج است . و در نظر اهل معرفت فرق نكند كه انسان عملى را بكند از خوف حدود و تعزيرات در دنيا ، يا خوف عقاب و عذاب آخرتى ، يا براى رسيدن به زنهاى دنيائى ، يا براى رسيدن به زنهاى بهشتى ، در اين كه هيچ يك براى خدا نيست ، و داعى بر داعى امرى است كه مطابق قواعد فقهيّه عمل را از بطلان صورى خارج كند ، ولى در بازار اهل معرفت اين متاع را ارزشى نباشد .\r\nمرتبهء پنجم ، تصفيهء عمل است از رسيدن به سعادات عقليّه و لذّات روحانيّهء دائمهء ازليّهء ابديّه و منسلك شدن در سلك كروبيّين و منخرط شدن در جرگهء عقول قادسه و ملائكهء مقرّبين . و در مقابل آن ، عمل نمودن براى اين مقصد است . و اين درجه گرچه درجهء بزرگ و مقصد عالى مهمى است ، و حكماء و محقّقين به اين مرتبه از سعادت خيلى اهمّيّت دادند و براى او ارزش قائل شدند ، ولى در مسلك اهل اللَّه اين مرتبه نيز از نقصان سلوك و سالك آن نيز كاسب و از اجيران به شمار مىرود ، گرچه در متجر و مكسب با سايرين فرقها دارد .\r\nو در ازاء اين مرتبه كه مرتبهء ششم است تصفيهء آن است از خوف عدم وصول به اين لذّات و حرمان از اين سعادات . و در مقابل ، عمل براى اين مرتبه از خوف است . و اين نيز گرچه مرتبهء عاليه اى است و از حدّ اشتهاى امثال نويسنده خارج است ، ولى در نظر اهل اللَّه اين نيز عبادت عبيد است و عبادت معلَّل است .\r\nمرتبهء هفتم ، تصفيهء آن است از وصول به لذّات جمال الهى و رسيدن به بهجتهاى انوار سبحات غير متناهى كه عبارت از جنّت لقاء ، است . و اين مرتبه ، يعنى جنّت لقاء از مهمّات مقاصد اهل معرفت و اصحاب قلوب است\r\n","description":"","footnote":" ( 1 ) - از جمله وسائل الشّيعة ، ج 1 ، ص 45 ، « ابواب مقدّمة العبادات » ، روايات باب 9 . و نيز اصول كافى ، ج 3 ، ص 131 ، « كتاب الايمان و الكفر » ، « باب العبادة » ، روايت 5 . . ","page_name":" 165 ","page_number":183},
  {"content":"\r\nو دست آمال نوع از آن كوتاه است ، و اوحدى از اهل معرفت به سعادت اين شرف مشرّفند ، و اهل حبّ و جذبه از كمّل اهل اللَّه و اصفياء اللَّه هستند ، و لكن اين كمال مرتبهء كمّل اهل اللَّه نيست ، بلكه از مقامات معمولى سرشار آنها است . و اين كه در ادعيه ، مثل مناجات شعبانيّه ، حضرت امير المؤمنين و اولاد طاهرينش اين مرتبه را خواسته يا اشاره به داشتن آن نموده ، نه آن كه مقامات آنها منحصر به همين مرتبه است ، چنانچه مرتبهء هشتم كه در ازاء اين مرتبه است و آن عبارت است از تصفيهء عمل از خوف فراق نيز از كمال مقامات كمّل نيست ، و اين كه جناب امير المؤمنين كيف اصبر على فراقك ( 1 ) \r\nگويد از مقامات معمولى سرشار او و مثل او است .\r\nبالجمله ، تصفيهء عمل از اين دو مرتبه نيز در نزد اهل اللَّه لازم است ، و عمل با آن معلَّل و از حظوظ نفسانيّه خارج نيست ، و اين كمال خلوص است .\r\nو پس از اين ، مراتب ديگرى است كه از حدود خلوص خارج و در تحت ميزان توحيد و تجريد و ولايت است كه بيان آن اينجا مناسب نيست .\r\n\r\nفصل چهارم\r\nاكنون كه مراتب اخلاص و مقامات عبادات را تا اندازه اى دانستى ، خود را مهيا كن براى تحصيل آن ، كه علم بدون عمل را ارزشى نيست و بر عالم حجت تمامتر و مناقشه بيشتر است . افسوس كه ما از معارف الهيّه و از مقامات معنويّه اهل اللَّه و مدارج عاليهء اصحاب قلوب بكلَّى محروميم . يك طايفه از ما به كلَّى مقامات را منكر و اهل آن را به خطا و باطل و عاطل دانند ، و كسى كه ذكرى از آنها كند يا دعوتى به مقامات آنها نمايد ، او را بافنده و دعوت او را شطح محسوب دارند . اين دسته از مردم را اميد نيست كه بتوان متنبّه به\r\n","description":"","footnote":" ( 1 ) - مصباح المتهجّد ، ص 778 ، « دعاى كميل » . . ","page_name":" 166 ","page_number":184},
  {"content":"\r\nنقص و عيب خويش كرد و از خواب گران بيدار نمود - انّكَ لا تَهْدى مَنْ احْبَبْتَ . 28 : 56 ( 1 )  و ما انْتَ بمُسْمِعٍ مَنْ في الْقُبُور . 35 : 22 ( 2 )  آرى ، آنهايى كه چون نويسندهء بيچارهء از همه جا بى خبر دلشان زنده به حيات معرفت و محبّت الهيّه نيست مردگانىاند كه غلاف بدن قبور پوسيدهء آنها است ، و اين غبار تن و تنگناى بدن مظلم آنها را از همهء عوالم نور و نور على نور محجوب نموده : وَمَنْ لَمْ يَجْعَلِ الله لَه نوُرا فَمالَه مِنْ نور 24 : 40 . ( 3 )  اين طايفه هر چه حديث و قرآن از محبّت و عشق الهى و حبّ لقاء و انقطاع به حق بر آنها فرو خوانند ، به تأويل و توجيه آن پردازند و مطابق آراء خود تفسير كنند - آن همه آيات لقاء و حبّ اللَّه را به لقاء درختهاى بهشتى و زنهاى خوشگل توجيه نمايند . نمىدانم اين گروه با فقرات مناجات شعبانيه چه مىكنند كه عرض مىكنند : الهى ، هب لي كمال الانقطاع إليك ، و انر ابصار قلوبنا بضياء نظرها اليك حتّى تخرق ابصار القلوب حجب النّور فتصل إلى معدن العظمة و تصير ارواحنا معلَّقة بعزّ قدسك . الهى ، و اجعلنى ممّن ناديته فاجابك ، و لا حظته فصعق لجلالك . ( 4 ) \r\nآيا اين « حجب نور » چيست ؟ آيا « نظر به حق » ، مقصود گلابيهاى بهشت است ؟ آيا « معدن عظمت » قصرهاى بهشتى است ؟ آيا « تعلَّق ارواح به عزّ قدس » ، يعنى تعلَّق به دامن حور العين براى قضاى شهوت ؟ آيا اين « صعق و محو از جلال » ، يعنى محو در جمال زنهاى بهشتى است ؟ آيا اين جذبه ها و غشوه ها كه براى رسول خدا صلَّى اللَّه عليه و آله در نماز معراج دست مىداده و آن انوار عظمت و بالاتر از آن را كه مشاهده مىكرده در آن محفلى كه اعظم ملائكة اللَّه كه جبرئيل امين عليه السلام است محرم سرّ نبود و جرأت پيش رفت انمله اى نداشت ، جذبه براى يكى از زنهاى خيلى خوب بوده ؟ يا\r\n","description":"","footnote":" ( 1 ) - « همانا تو هر كه را دوست دارى هدايت نتوانى كرد . » ( قصص - 56 ) .  ( 2 ) - « . . . و توبه كسانى كه در گورهايند نمىتوانى بشنوانى . » ( فاطر - 22 ) .  ( 3 ) - پاورقى 203 . .  ( 4 ) - پاورقى 1 . . ","page_name":" 167 ","page_number":185},
  {"content":"\r\nانوارى مثل نور شمس و قمر و بالاتر از آن مىديد ؟ آيا آن قلب سليمى كه معصوم عليه السلام در ذيل آيهء شريفهء الا مَنْ اتَى الله بِقَلْبٍ سَليم 26 : 89 ( 1 )  فرمود :\r\n« سليم آن است كه ملاقات كند حق تعالى را در صورتى كه در آن غير حق نباشد . » ( 2 )  مقصود از آن كه غير حق نباشد ، يعنى غير كرامت حق نباشد ؟ كه برگشت به آن كند كه غير از گلابى و زردآلو نباشد ؟ خاك بر فرق من كه عنان قلم از دستم رها شد و به شطحيّات مشغول شد . ولى لعمر الحبيب كه مقصودى از اين كلام نيست جز آن كه براى برادران ايمانى ، خصوصا اهل علم ، تنبّهى حاصل آيد و لا اقلّ منكر مقامات اهل اللَّه نباشند ، كه اين انكار سر منشأ تمام بدبختيها و شقاوتها است . مقصود ما آن نيست كه اهل اللَّه كيانند ، بلكه مقصود آن است كه مقامات انكار نشود ، امّا صاحب اين مقامات كيست ، خدا مىداند . و اين امرى است كه كسى را بر آن اطلاعى نيست - « آن را كه خبر شد خبرى باز نيامد » . ( 3 )  و يك طائفه ديگر آنانند كه مقامات اهل معرفت را منكر نيستند و عناد با اهل اللَّه ندارند ، ولى اشتغال به دنيا و تحصيل آن و اخلاد به لذّات فانيه آنها را از كسب علمى و عملى و ذوقى و حالى بازداشته . اينها مريضانى را مانند كه تصديق مرض خويش را دارند ، ولى شكم آنها را نمىگذارد كه بپرهيز و خوردن دواى تلخ اقدام كنند ، چنانچه طائفهء اول مريضانى را مانند كه اصل وجود چنين مريضى و مرضى را در دار تحقّق تصديق نكنند ، با آن كه خود مبتلا هستند ، اصل وجود مرض را انكار كنند .\r\nو يك طايفه آنانند كه به كسب علمى پرداختند و اشتغال به تحصيل معارف علما پيدا كردند ، ولى از حقايق معارف و مقامات اهل اللَّه به اصطلاحات و الفاظ و به زرق و برق عبارات اكتفا نموده خود و عدّه اى بيچاره را در رشتهء الفاظ و اصطلاحات به زنجير كشيده و از جميع مقامات قناعت به\r\n","description":"","footnote":" ( 1 ) - « . . . جز آن كس كه با قلب سليم نزد خدا آيد . » ( شعراء - 89 ) . .  ( 2 ) - اصول كافى . ج 3 ، ص 26 ، « كتاب الايمان و الكفر » ، « باب الاخلاص » ، حديث 5 . .  ( 3 ) -\r\n« اين مدعيان در طلبش بىخبرانند - آن را كه خبر شد خبرى باز نيامد » .\r\n- سعدى . ","page_name":" 168 ","page_number":186},
  {"content":"\r\nگفتار نموده‌اند . در اينان يكدسته پيدا شود كه خود خود خود را مىشناسند ، ولى براى ترأَّس بر يك دسته بيچاره اين اصطلاحات بى مغز را مايهء كسب معيشت قرار داده‌اند و با الفاظ فريبنده و اقوال جالب توجّه صيد قلوب صافيهء بندگان خدا را مىكنند . اينها شياطينى هستند انسى كه ضررشان از ابليس لعين كمتر نيست بر عباد اللَّه . بيچارگان ندانند كه قلوب بندگان خدا منزلگاه حق است و كسى را حق تصرّف در آن نيست . اينها غاصب منزلگاه حقّند و مخرّب كعبهء حقيقى هستند ، بتهايى تراشند و در دل بندگان خدا كه كعبه بلكه بيت المعمور است جاى گزين كنند ، اينها مريضانى هستند كه به صورت طبيب خود را در آورده و آنها را به مرضهاى گوناگون مهلك گرفتار كنند .\r\nو علامت اين طايفه آنست كه به ارشاد اغنياء و بزرگان بيشتر علاقه دارند تا ارشاد فقراء و درويشان . بيشتر مريدان اينان از صاحبان جاه و مال است ، و خود آنها به زىّ اغنياء و صاحبان جاه و مال هستند . اينها سخنانى بسيار فريبنده دارند ، كه خود را در عين حال كه به قذارات دنياويّه هزار گونه آلودگى دارند ، در نظر مريدان تطهير كنند و از اهل اللَّه قلم دهند . آن بيچارگان ابله نيز چشم خود را از همهء معايب محسوسهء آنها پوشيده و به اصطلاحات و الفاظى بى مغز دل خوش داشته‌اند .\r\nاكنون كه كلام بدينجا رسيد ، سزاوار باشد كه يكى دو حديث كه در اين موضوع وارد شده ذكر كنم ، گر چه از رشتهء سخن خارج است ، ولى تبرّك به كلام اهل البيت نيكو است .\r\nعن كتاب الخصال للشّيخ الصّدوق رحمه اللَّه باسناده إلى أبي عبد اللَّه عليه السلام ، قال : انّ من العلماء من يحبّ ان يجمع علمه و لا يحبّ ان يؤخذ عنه : فذاك في الدّرك الاوّل من النّار . و من العلماء من اذا وعظ انف ، و اذا وعظ عنف ، فذاك في الدّرك الثانى من النّار . و من العلماء من يرى ان يضع العلم عند ذوى الثّروة و الشّرف ، و لا يرى له في المساكين وضعا ، فذاك في الدّرك الثالث من النّار . و من العلماء من يذهب في علمه مذهب الجبابرة و السّلاطين : فان ردّ عليه و قصّر في شيء من امره ، غضب ، فذاك في الدّرك الرّابع من النّار . و من العلماء\r\n","description":"","footnote":"","page_name":" 169 ","page_number":187},
  {"content":"\r\nمن يطلب احاديث اليهود و النّصارى ليغزر به علمه و يكثر به حديثه ، فذاك في الدّرك الخامس من النّار . و من العلماء من يضع نفسه للفتيا و يقول : سلونى .\r\nو لعلَّه لا يصيب حرفا واحدا ، و اللَّه لا يحبّ المتكلَّفين ، فذاك في الدّرك السّادس من النّار . و من العلماء من يتّخذ العلم مروّة و عقلا ، فذاك في الدّرك السابع من النّار . [ 1 
  ]\r\nو عن الكلينى رحمه اللَّه في جامعه الكافى باسناده إلى الباقر عليه السّلام : من طلب العلم ليباهى به العلماء او يمارى به السّفهاء او يصرف ( به - خ ) وجوه النّاس إليه ، فليتبوّء مقعده من النّار - انّ الرئاسة لا تصلح الا لاهلها . [ 2 
  ]\r\nو عن الصّادق عليه السّلام : اذا رأيتم العالم محبّا للدّنيا فاتّهموه على دينكم . فانّ كلّ محبّ بشيء يحوط ما احبّ . و قال : اوحى اللَّه تعالى إلى داود عليه السلام : لا تجعل بينى و بينك عالما مفتونا بالدّنيا ، فيصدّك عن طريق محبّتى . فانّ أولئك قطَّاع طريق عبادى المريدين . انّ ادنى ما انا صانع بهم ان انزع حلاوة\r\n\r\n","description":"","footnote":"\r\n[ 1 
  ] - « امام صادق عليه السلام فرمود : گروهى از علما دوست دارند دانش فراهم آورند و دوست ندارند آن را به ديگران ياد دهند ، اين دسته در اولين طبقهء زيرين جهنم مىباشند . گروهى ديگر كسانى هستند كه چون پند دهند نخوت و مباهات كنند ، و چون ديگران به آنان پند دهند شدت و خشم نشان دهند ، اينان در دومين طبقهء آتشاند . طايفه اى ديگر كسانىاند كه علم را در اختيار اشراف و ثروتمندان قرار دهند و در ميان بينوايان جايى براى علم نمىبينند ، اينها در طبقهء سوم آتش هستند . جمعى ديگر از دانشمندان روش گردنكشان و پادشاهان را در پيش گرفته‌اند : اگر جواب ردّى به آنها داده شود و يا در خدمت به آنها قصور و تقصيرى روى دهد ، خشمگين مىگردند ، اين دسته در طبقهء چهارم دوزخاند . عده اى ديگر كسانىاند كه در پى گفتار يهود و نصارى مىروند تا علم و حديث خود را با آن انبوه سازند ، اينان در طبقهء پنجم جهنماند . گروهى ديگر عالمانى هستند كه به مسند فتوى تكيه مىزنند و مىگويند : ( هر چه مىخواهيد ) از من بپرسيد . و چه بسا كلمه اى هم نمىفهمند - و خدا كسانى را كه ناشايسته امرى را به خود ببندد دوست ندارد - و اين گروه در طبقهء ششم آتش جاى دارند . طايفه اى ديگر كسانى هستند كه علم را وسيلهء نخوت و فضل فروشى قرار مىدهند ، جاى اينان در طبقهء هفتم دوزخ است . » الخصال ، ج 2 ، ص 352 ، باب 7 ، حديث 33 .\r\n[ 2 
  ] - « امام باقر عليه السلام فرمود : كسى كه دانش بجويد تا با آن بر دانشمندان فخر بفروشد يا با نادانان مجادله كند يا توجه مردم را به خود جلب كند ، منزلگاه او آتش است . رياست جز براى اهل آن شايسته نيست . » اصول كافى . ج 1 ، ص 59 ، « كتاب فضل العلم » ، « باب المستأكل بعلمه . . . » ، حديث 6 .\r\n","page_name":" 170 ","page_number":188},
  {"content":"\r\nمناجاتى من قلوبهم . [ 1 
  ]\r\nو آنان كه در اين طايفه شيّاد و كلاه بردار نيستند و خود سالك طريق آخرت و در صدد تحصيل معارف و مقامات هستند ، گاهى اتفاق افتد كه از شيطان قاطع طريق گول خورده مغرور شوند و معارف و مقامات را حقيقة عبارت از اصطلاحات علميّه كه خود تراشيده يا از تراشيدن ديگران استفاده كرده‌اند مىدانند . اينان نيز تا آخر عمر نقد جوانى و روزگار زندگانى را صرف در تكثير اصطلاح و ضبط كتب و صحف كنند ، مثل يك طايفه از علماء تفسير قرآن كه استفادت از قرآن را منحصر به ضبط و جمع اختلاف قرائات و معانى لغات و تصاريف كلمات و محسّنات لفظيّه و معنويّه و وجوه اعجاز قرآن و معانى عرفيّه و اختلاف افهام ناس در آنها دانند ، و از دعوات قرآن و جهات روحيّه و معارف الهيّهء آن بكلَّى غافلند . اينان نيز به مريضى مانند كه رجوع به طبيب نموده نسخهء او را گرفته ، و معالجهء خود را به ضبط نسخه و حفظ آن و كيفيت تركيبات آن دانند . اينان را مرض خواهد كشت و علم به نسخه و مراجعه به طبيب براى آنها بكلَّى بى نتيجه است .\r\nعزيزا ، جميع علوم عملى است حتى علم التّوحيد را نيز اعمالى است قلبيّه و قالبيّه . توحيد تفعيل است ، و آن ، كثرت را به وحدت برگرداندن است ، و اين از اعمال روحيّه و قلبيّه است . تا در كثرات افعاليّه واقعى و سبب حقيقى را نشناختى و ديدهء حق بين پيدا نكردى و خدا را در طبيعت نديدى و جهات كثرات طبيعيّه و غير طبيعيّه را فانى در حق و افعال او نكردى و سلطان وحدت فاعليّت حق در قلبت علم نيفراشته ، از خلوص و اخلاص و صفا و\r\n\r\n","description":"","footnote":"\r\n[ 1 
  ] - « از امام صادق عليه السلام روايت شده است : هر گاه ديديد عالمى دوستدار دنياست ، در دينتان متهمش داريد ( در امور دين به آنها اعتماد مكنيد ) . همانا دوست دارندهء هر چيزى پيرامون محبوب خود مىگردد . و فرمود عليه السلام : خداوند تعالى به داود عليه السلام وحى فرمود : بين من و خودت عالم شيفته و فريفتهء دنيا را واسطه قرار مده كه تو را از دوستى من باز مىدارد . اينان راهزنان بندگان حق طلب من هستند . همانا كمترين كارى كه با آنها مىكنم اين است كه شيرينى مناجات خود را از قلبهايشان مىگيريم . » منبع پيشين ، حديث 4 .\r\n","page_name":" 171 ","page_number":189},
  {"content":"\r\nتصفيه بكلَّى دور و از توحيد مهجورى . تمام رياهاى افعاليّه و اكثر رياهاى قلبيّه از نقصان توحيد افعالى است . آن كه مردم ضعيف بى چارهء بيكاره را مؤثر در دار تحقّق مىداند و متصرّف در مملكت حق مىشمارد ، از كجا مىتواند خود را از جلب قلوب آنها بى نياز داند و عمل خود را از شرك شيطان تصفيه و تخليص كند ؟ تو سر چشمه را بايد صافى كنى تا آب صافى از آن بيرون آيد ، و الا با سرچشمهء گل آلود توقّع صفاى آب نداشته باش . تو اگر قلوب بندگان خدا را در تحت تصرّف حق بدانى و معنى « يا مقلَّب القلوب » را به ذائقهء قلب بچشانى و به سامعهء قلب برسانى ، خود با اين همه ضعف و بيچارگى در صدد صيد قلوب بر نيايى . و اگر حقيقت بيده ملكوت كلّ شيء و له الملك و بيده الملك را به قلب بفهمانى ، از جلب قلوب بى نياز شوى ، و به قلوب ضعيفهء اين مخلوق ضعيف خود را محتاج ندانى ، و غناى قلبى براى تو رخ دهد . تو در خود حسّ احتياج كردى و مردم را كار گشا دانستى ، پس محتاج به جلب قلوب شدى ، و خود را به قدس فروشى متصرّف در قلوب انگاشتى ، پس محتاج به ريا شدى ، اگر كار گشا را حق مىديدى و خود را نيز متصرّف در كون نمىديدى ، بدين شركها احتياج پيدا نمىكردى .\r\nاى مشرك مدّعى توحيد و اى ابليس در صورت آدمزاده ، تو اين ارث را از شيطان لعين بردى كه خود را متصرّف مىبيند و فرياد لاغوينّهم ( 1 )  مىزند .\r\nآن بدبخت و شقىّ در حجابهاى شرك و خودبينى است ، و آنان كه عالم و خود را مستقل دانند نه مستظلّ و متصرّف دانند نه مملوك ، از شيطنت ابليس ارث برده‌اند . از خواب گران برآى ، و به قلب خود برسان آيات شريفهء كتاب الهى و صحيفهء نورانى ربوبى را ، اين آيات با عظمت براى بيدار كردن من و تو فرو فرستاده شده ، و ما جميع حظوظ خود را منحصر به تجويد و صورت آن كرديم و از معارف آن غفلت ورزيديم تا شيطان بر ما حكومت كرد و حكمفرما شد و در تحت سلطهء شيطان واقع شديم .\r\n","description":"","footnote":" ( 1 ) - پاورقى 249 . . ","page_name":" 172 ","page_number":190},
  {"content":"\r\nعجالتا مطلب را اينجا ختم كنم و اين سخن را بگذارم براى جاى ديگر .\r\nان شاء اللَّه در آداب قرائت به شمه اى از اين مطلب خواهم پرداخت و راه استفادهء قرآن شريف را بر خود و بر بندگان خدا باز خواهم كرد باذن اللَّه و حسن توفيقه . و السلام .\r\n\r\nفصل پنجم اكنون كه رشتهء سخن بدينجا رسيد ناچارم از ذكر بعض درجات ديگر اخلاص به طورى كه مناسب اين مقام است .\r\nيكى از درجات اخلاص ، تصفيهء عمل است از رؤيت استحقاق ثواب و اجر . و در مقابل آن ، شوب آن است به طلب اجر و رؤيت استحقاق مزد و ثواب . و اين از يك مرتبهء اعجاب به عمل خالى نيست ، كه سالك بايد خود را از آن تخليص كند . و اين رؤيت استحقاق از نقصان معرفت به حال خود و حق خالق تعالى شأنه است ، و اين نيز از شجرهء خبيثهء شيطانيّه است كه به رؤيت خود و عمل خود و انّيّت و انانيّت برگردد . بيچاره انسان تا در حجاب رؤيت اعمال خويش است و آن را از خود مىداند و خود را متصرف در امر مىداند ، از اين مرض نجات پيدا نكند و به اين تصفيه و تخليص نائل نگردد . پس ، سالك بايد جهد كند و با رياضات قلبيّه و سلوك عقلى و عرفانى به قلب بفهماند كه جميع اعمال از موهبات و نعمتهاى الهيّه است كه حق تعالى به دست بنده اجرا فرموده . و چون توحيد فعلى در دل سالك جاى گزين شد ، عمل را از خود نداند ، پس طلب ثواب نكند بلكه ثواب را تفضل و نعم را ابتدايى داند .\r\nو در كلمات ائمّهء اطهار عليهم السلام ، خصوصا صحيفهء سجّاديّه همان صحيفهء نورانيّهء الهيّه كه از سماء عرفان عارف باللَّه و عقل نورانى سيّد ساجدين نازل شده براى خلاص بندگان خدا از سجن طبيعت و فهماندن ادب عبوديّت و قيام در خدمت ربوبيّت ، اين لطيفهء الهيّه بسيار مذكور است ، چنانچه در\r\n","description":"","footnote":"","page_name":" 173 ","page_number":191},
  {"content":"\r\nدعاى سى و دوم عرض كند : فلك الحمد على ابتدائك بالنّعم الجسام و الهامك الشّكر على الاحسان . ( 1 ) \r\nو در جاى ديگر گويد : نعمك ابتدا و احسانك التّفضّل . ( 2 ) \r\nو در مصباح الشريعة فرمايد : و ادنى حدّ الاخلاص بذل العبد طاقته ، ثمّ لا يجعل لعمله عند اللَّه قدرا فيوجب به على ربّه مكافاة لعمله . ( 3 ) \r\nدرجهء ديگر اخلاص ، تصفيهء عمل است از استكثار و خوشنودى به آن و اعتماد و دلبستگى بدان . و اين نيز از مهمّات سلوك سالك است كه او را از قافلهء سالكان إلى اللَّه باز دارد و به سجن مظلم طبيعت محبوس كند . و اين نيز از شجرهء خبيثهء شيطانيّه رويد ، و از خود خواهى است كه از ارث شيطانى مىباشد كه خَلَقْتَنى مِنْ نارٍ وَخَلَقْتَه مِنْ طين 7 : 12 ( 4 )  گفت و اين از جهل انسانى است به مقام خود و مقام معبود جلَّت عظمته .\r\nاگر بيچاره ممكن ، مقام نقص و عجز و ضعف و بيچارگى خود را بداند و مقام عظمت و بزرگوارى و كمال حق را بشناسد ، هرگز عمل خود را بزرگ نبيند و خود را قائم به امر محسوب ندارد . بيچاره ، عملى را كه در بازار دنيا براى يك سال او بيش از چند تومان ارزش قائل نيستند اگر از صحّت و اجزاء آن مأمون باشند ، از دو ركعت آن توقّعهاى غير متناهى دارد . اين خوشنودى و استكثار عمل است كه مبدأ بسيارى از مفاسد اخلاقى و اعمالى است كه ذكرش به طول انجامد .\r\nدر احاديث شريفه بدينمطلب اشاره فرموده‌اند ، چنانچه در كافى شريف\r\n","description":"","footnote":" ( 1 ) - « . . . پس ستايش فقط تو راست از آنكه به بخشش نعمتهاى بزرگ ابتدا كردى و سپاسگزارى بر احسانت را ( به من ) الهام فرمودى . » صحيفهء سجاديّه ، دعاى سى و دوم . .  ( 2 ) - اذ جميع احساننك تفضّل ، و اذ كلّ نعمك ابتدا صحيفهء سجاديه ، دعاى دوازدهم . .  ( 3 ) - « كمترين ميزان اخلاص اين است كه بنده تمام توان خود را ( براى خشنودى خداوند ) به كار گيرد و كار خود را نزد خداوند در خود پاداشى نداند كه آن را بر پروردگار خود فرض شمرد . » مصباح الشّريعة ، « الباب السّادس و السّبعون ، فى الاخلاص » . .  ( 4 ) - « مرا از آتش و او را از گل آفريده اى . » ( اعراف - 12 ، ص - 76 ) . . ","page_name":" 174 ","page_number":192},
  {"content":"\r\nسند به حضرت موسى بن جعفر سلام اللَّه عليهما رساند انّه قال لبعض ولده : يا بنىّ ، عليك بالجدّ ، و لا تخرجنّ نفسك من حدّ التّقصير في عبادة اللَّه عزّ و جلّ و طاعته ، فانّ اللَّه لا يعبد حقّ عبادته . ( 1 ) \r\nو قال عليه السلام في حديث آخر : كلّ عمل تريد به اللَّه عزّ و جلّ فكن فيه مقصّرا عند نفسك ، فانّ النّاس كلَّهم في اعمالهم فيها بينهم و بين اللَّه مقصّرون الا من عصمه اللَّه عزّ و جلّ . ( 2 ) \r\nو عنه عليه السلام : لا تستكثروا كثير الخير . ( 3 ) \r\nو در صحيفهء كامله در وصف ملائكة اللَّه فرمايد : الَّذين يقولون اذا نظروا إلى جهنّم تزفر إلى اهل معصيتك : سبحانك ، ما عبدناك حقّ عبادتك . ( 4 ) \r\nاى ضعيف ، جايى كه رسول خدا صلَّى اللَّه عليه و آله كه اعرف خلق اللَّه است و عمل او از همه كس نورانىتر و با عظمتتر است اعتراف به عجز و تقصير كند و ما عرفناك حقّ معرفتك و ما عبدناك حقّ عبادتك ( 5 ) \r\nگويد و ائمّهء معصومين عليهم السلام آن طور در محضر مقدس اظهار قصور و تقصير\r\n","description":"","footnote":" ( 1 ) - « امام موسى بن جعفر عليهما السلام به فرزندانش فرمود : پسركم ، بر توست كه ( در عبادت خدا ) بكوشى ، و هرگز خود را از تقصير در عبادت و طاعت خداى عزّ و جلّ مبرّا مدان ، كه همانا خدا آنچنانكه حقّ اوست عبادت نمىشود . » اصول كافى ، ج 3 ، ص 116 ، « كتاب الايمان و الكفر » ، « باب الاعتراف بالتقصير » ، حديث 1 . .  ( 2 ) - « همان جناب عليه السلام فرمود : در هر كارى كه با آن خداوند عزّ و جلّ را اراده مىكنى ، در انجام آن ( آنچنانكه بايد ) خود را مقصر بدان كه همانا همهء مردم جز آن كس كه خداوند عزّ و جلّ مصونش بدارد در كارهايشان بين خود و خدا مقصرند . » منبع پيشين ، حديث 4 . .  ( 3 ) - « خير بسيار را زياد مشماريد . » ( عبادت و طاعت خدا هر چه هم زياد باشد اندك است . ) اصول كافى ، ج 3 ، ص 394 ، « كتاب الايمان و الكفر » ، « باب استصغار الذّنب » ، حديث 2 ، و ج 4 ، ص 196 ، « باب محاسبة العمل » ، حديث 17 . .  ( 4 ) - « چون كسانى به جهنم نظر كنند كه چگونه به سوى اهل معصيت تو مىخروشد ، گويند : تو منزهى ، ما تو را آنچنانكه حق عبادت توست عبادت نكرديم . » صحيفهء سجاديّه ، دعاى سوم . .  ( 5 ) - « آنچنانكه حق شناخت توست تو را نشناختيم ، و آن گونه كه حق پرستيدن توست تو را نپرستيديم » . . مرآة العقول ، ج 8 ، ص 146 ، « كتاب الايمان و الكفر » ، « باب الشكر » . . ","page_name":" 175 ","page_number":193},
  {"content":"\r\nكنند ، از پشه لاغرى چه خيزد ؟ ( 1 )  آرى ، آنها مقام معرفتشان به عجز ممكن و عزت و عظمت واجب تعالى شأنه اقتضا مىكرد آن اظهارات و اعترافات را .\r\nما بيچارگان از جهل و حجابهاى گوناگون به گردن فرازى برخاستيم و خود فروشى و عمل فروشى كنيم . سبحان اللَّه چه كلام صادقى است فرمايش امير المؤمنين عليه السلام كه مىفرمايد : عجب المرء بنفسه احد حسّاد عقله . ( 2 ) \r\nاين از بى عقلى نيست كه شيطان امر ضرورى را بر ما تعميه كند و ما در ميزان عقل به سنجش آن برنخيزيم ؟ ما خود بالضرورة مىدانيم كه اعمال ما و همهء بشر عادى بلكه همه ملائكة اللَّه و روحانيّين در ميزان مقايسه با اعمال رسول خدا صلَّى اللَّه عليه و آله و ائمّهء هدى سلام اللَّه عليهم قدر محسوسى ندارد و به هيچ وجه در حساب نيايد ، آنگاه ، اعتراف به تقصير و اظهار عجز از قيام به امر از آن بزرگواران متواتر بلكه فوق حد تواتر است . اين دو قضيّهء ضروريّه به ما نتيجه مىدهد كه بايد به هيچ يك از اعمال خود خوشنود نباشيم ، بلكه اگر به قدر عمر دنيا به عبادت و اطاعت قيام كنيم ، خجل و شرمسار باشيم و منفعل و سر افكنده باشيم ، مع الوصف ، چنان شيطان در قلب ما متمكَّن شده و حكومت بر عقول و حواس ما مىكند كه از اين مقدّمات ضروريّه نتيجه نگرفته بلكه احوال قلوب ما به عكس است .\r\nآن سرورى كه يك ضربت يوم الخندقش به تصديق رسول اللَّه ( ص ) افضل از جميع عبادات جن و انس است ( 3 )  با آن همه عبادات و رياضات كه علىّ بن الحسين ، كه اعبد خلق اللَّه است ، اظهار عجز مىكند كه مثل او باشد ، ( 4 )  اظهار عجز و تذلَّلش و اعتراف به قصور و تقصيرش از ما بيشتر و\r\n","description":"","footnote":" ( 1 ) -\r\n« جايى كه عقاب پر بريزد - از پشهء لاغرى چه خيزد » .\r\nامثال و حكم دهخدا ، ج 2 ، ص 579 . بدون ذكر نام شاعر . .  ( 2 ) - « خود بينى رشك برنده به عقل است . » نهج البلاغة ، فيض الاسلام ، ص 1172 ، « حكمت » 203 . .  ( 3 ) - لضربة علىّ يوم الخندق خير من عبادة الثّقلين . بحار الانوار ، ج 39 ، ص 2 ، « تاريخ امير المؤمنين » . .  ( 4 ) - « . . . من يقوى على عبادة علىّ بن أبي طالب ؟ » بحار الانوار ، ج 46 ، ص 75 ، « تاريخ على بن الحسين » ، باب 5 ، حديث 65 . . ","page_name":" 176 ","page_number":194},
  {"content":"\r\nبالاتر است . رسول خدا كه علىّ مرتضى و جميع ما سوى اللَّه بندهء درگاه اويند و ذرّه خور خوان نعمت معارفش هستند و متعلَّم به تعليم او هستند ، آن طور قيام به امر مىكند . پس از خلعت نبوّت ختميّه ، كه تمام سير دايرهء كمال و لبنهء اخراى معرفت و توحيد است ، ده سال در كوه حرا بر پا مىايستد و قيام به اطاعت مىكند تا آن كه قدمهاى مباركش ورم مىكند و خداى تعالى بر او آيه فرو مىفرستد : طه ، ما انزَلْنا عَلَيكَ الْقُرْآنَ لِتَشْقى 20 : 1 - 2 . ( 1 )  اى طاهر هادى ، ما قرآن بر تو فرو نفرستاديم كه به مشقت بيفتى ، تو پاكيزه و هادى هستى ، اگر مردم اطاعت تو نكنند ، از نقص و شقاوت آنها است نه نقصان سلوك يا هدايت تو ، معذلك ، عجز و قصور خود را اعلان مىفرمايد .\r\nسيد بن طاوس قدس سرّه از جناب علىّ بن الحسين حديثى نقل كنند كه ما اين رساله را متبرّك به آن مىكنيم ، گر چه قدرى طولانى است ، ولى چون شرح بعضى حالات آن سرور است ، شامّهء ارواح از آن متعطَّر شود و ذائقهء قلوب از آن متلذّ گردد .\r\nعنه قدّس سرّه في فتح الابواب باسناده عن الزّهرى ، قال : دخلت مع علىّ بن الحسين عليهما السلام على عبد الملك بن مروان . قال : فاستعظم عبد الملك ما رأى من اثر السّجود بين عينى علىّ بن الحسين عليهما السلام . فقال :\r\nيا ابا محمّد ، لقد بيّن عليك الاجتهاد ، و لقد سبق لك من اللَّه الحسنى ، و أنت بضعة من رسول اللَّه صلَّى اللَّه عليه و آله ، قريب النّسب ، و كيد السّبب ، و انّك لذو فضل عظيم على اهل بيتك و ذوى عصرك ، و لقد أوتيت من الفضل و العلم و الدّين و الورع ما لم يؤت احد مثلك و لا قبلك الا من مضى من سلفك . و اقبل يثنى عليه و يطريه . قال : فقال علىّ بن الحسين عليهما السّلام : كلَّما ذكرته و وصفته ، من فضل اللَّه سبحانه و تأئيده و توفيقه ، فاين شكره على ما انعم يا امير المؤمنين ؟ كان رسول اللَّه صلَّى اللَّه عليه و آله يقف في الصّلوة حتّى ترمّ قدماه ، و يظمأ في الصّيام حتّى يعصب فوه . فقيل له : يا رسول اللَّه ، أ لم يغفر اللَّه لك ما تقدّم من ذنبك و ما\r\n","description":"","footnote":" ( 1 ) - ( طه - 1 و 2 ) . ","page_name":" 177 ","page_number":195},
  {"content":"\r\nتأخّر ؟ فيقول ( ص ) : أ فلا اكون عبدا شكورا . الحمد للَّه على ما اولى و ابلى و له الحمد في الآخرة و الاولى . و اللَّه ، لو تقطَّعت اعضائى و سالت مقلتاى على صدرى ان اقوم للَّه جلّ جلاله بشكر عشر العشر من نعمة واحدة من جميع نعمه التي لا يحصيها العادّون و لا يبلغ حدّ نعمة منها على جميع حمد الحامدين ، لا و اللَّه ، أو يرانى اللَّه لا يشغلنى شيء عن شكره و ذكره في ليل و لا نهار و لا سرّ و لا علانية .\r\nو لو لا انّ لاهلى علىّ حقّا و لسائر النّاس من خاصّهم و عامّهم علىّ حقوقا لا يسعنى الا القيام بها حسب الوسع و الطَّاقة حتّى أؤدّيها إليهم ، لرميت بطرفي إلى السّماء و بقلبي إلى اللَّه ، ثمّ لم ارددهما حتّى يقضى اللَّه على نفسي ، و هو خير الحاكمين .\r\nو بكى عليه السّلام و بكى عبد الملك . . . الخبر [ 1 
  ] .\r\n\r\n","description":"","footnote":"\r\n[ 1 
  ] - « زهرى گويد : همراه على بن الحسين عليهما السلام بر عبد الملك بن مروان وارد شديم . چون چشم عبد الملك بر پيشانى آن جناب افتاد و اثر سجده را بر پيشانى آن حضرت ديد اعجاب نموده گفت : اى ابا محمد ، آثار كوشش ( در عبادت ) بر تو آشكار است حالى كه از پيش خداوند خير و نيكويى برايت مقرر و مقدر كرده است ، تو پارهء تن پيامبر خدا ( صلَّى اللَّه عليه و آله ) هستى ، نسبتت ( به او ) نزديك و پيوندت محكم است و تو در ميان افراد خانواده و مردم زمانه ات فضيلت و برترى عظيمى دارى و فضل و دانش و دين و تقوايى كه تو راست براى احدى جز گذشتگان از خاندانت در گذشته و اكنون نبوده است . و همچنان آن حضرت را بسيار ستود . آن گاه على بن الحسين عليهما السلام فرمود : آنچه در بارهء فضل و تأييد و توفيق خداى سبحان ( نسبت به ما ) گفتى ، شكر اين نعمتها چگونه توان كرد اى امير مؤمنان ؟ رسول اللَّه صلَّى اللَّه عليه و آله به نماز مىايستاد تا پاهايش متورم مىشد و در ايام روزه دهانش از تشنگى خشك مىشد . به آن حضرت گفتند : اى رسول خدا مگر خدا گناهان گذشته و آيندهء تو را نيامرزيده است ؟ [ اشاره به آيهء 2 سورهء مباركهء فتح 
  ] فرمود : آيا نبايد بنده اى سپاسگزار باشم ؟ حمد خداى را بر آنچه انعام فرمود و ما را بدان آزمود و سپاس او راست در دنيا و آخرت . به خدا قسم اگر اعضاى بدنم پاره پاره شود و چشمانم از حدقه بر سينه‌ام فرو غلطند تا مگر شكر ده يك از يك دهم نعمتى از نعمتهاى خدا را كه شمارندگان شمارش از نتوانند كرد و حمد همهء حامدن حق يكى از آنها را ادا نتواند كرد به جاى آورم ، به خدا سوگند ، نمىتوانم ، جز آنكه خدا مرا چنان بيند كه در شب و روز و خلوت و آشكار چيزى مرا از شكر و ذكر او باز نمىدارد . و اگر نبود كه خانواده‌ام بر من حق دارند و ديگران را نيز بر من حقوقى است كه ناگزير بايد در حدّ توان خويش آن حقوق را ادا كنم ، همانا چشم به آسمان مىدوختم و دل خود را به سوى خدا متوجه مىساختم و ديده و دل بر نمىگرفتم تا خدا جانم را بگيرد . و اوست بهترين حكم كنندگان . آنگاه حضرتش به گريه افتاد و عبد الملك ( نيز ) گريست . . . » . بحار الانوار ، ج 46 ، ص 57 ، « فتح الابواب » .\r\n","page_name":" 178 ","page_number":196},
  {"content":"\r\nو ما از ترجمهء حديث شريف خوددارى كرديم ، چنانچه از بعض مراتب اخلاص كه مناسب مقام و وضع رساله نيست صرف نظر نموديم كه موجب طول كلام و ملالت خاطر نگردد .\r\n","description":"","footnote":"","page_name":" 179 ","page_number":197},
  {"content":"\r\n\r\nباب چهارم در ذكر شمه اى از آداب قرائت و پاره اى از اسرار آن\r\nو در اين باب است تفسير سورهء مباركهء « حمد » و شمه اى از تفسير سورهء مباركهء « توحيد » و سورهء مباركهء « قدر » و اين از اعزّ ابواب اين رساله است و در آن چند مصباح است .\r\n\r\nمصباح اول در آداب مطلقهء قرائت قرآن شريف است\r\nو در آن چند فصل است\r\n\r\nفصل اوّل\r\nيكى از آداب مهمّهء قرائت كتاب الهى ، كه عارف و عامى در آن شركت\r\n","description":"","footnote":"","page_name":" 180 ","page_number":198},
  {"content":"\r\nدارند و از آن نتايج حسنه حاصل شود و موجب نورانيّت قلب و حيات باطن شود ، « تعظيم » است . و آن موقوف به فهم عظمت و بزرگى و جلالت و كبرياى آن است . و اين معنى گرچه به حسب حقيقت از نطاق بيان خارج و از طاقت بشر بيرون است ، زيرا كه فهم عظمت هر چيز به فهم حقيقت آن است و حقيقت قرآن شريف الهى قبل از تنزّل به منازل خلقيّه و تطوّر به اطوار فعليّه از شئون ذاتيّه و حقايق علميّه در حضرت واحديّت است و آن حقيقت « كلام نفسى » است كه مقارعهء ذاتيّه در حضرات اسمائيّه است . و اين حقيقت براى احدى حاصل نشود به علوم رسميّه و نه به معارف قلبيّه و نه به مكاشفهء غيبيّه مگر به مكاشفهء تامّهء الهيّه براى ذات مبارك نبىّ ختمى صلَّى اللَّه عليه و آله در محفل انس « قاب قوسين » بلكه در خلوتگاه سرّ مقام « او ادنى » . و دست آمال عائلهء بشريّه از آن كوتاه است مگر خلَّص از اولياء اللَّه كه به حسب انوار معنويّه و حقايق الهيّه با روحانيّت آن ذات مقدس مشترك و به واسطهء تبعيّت تامّه فانى در آن حضرت شدند ، كه علوم مكاشفه را بالوراثه از آن حضرت تلقّى كنند و حقيقت قرآن به همان نورانيّت و كمال كه در قلب مبارك آن حضرت تجلَّى كند به قلوب آنها منعكس شود بدون تنزّل به منازل و تطوّر به اطوار ، و آن قرآن بى تحريف و تغيير است و از كتاب وحى الهى كسى كه تحمل اين قرآن را مىتواند كند وجود شريف ولى اللَّه مطلق ، على بن أبي طالب ، عليه السلام [ است 
  ] ، و سايرين نتوانند اخذ اين حقيقت كنند مگر با تنزّل از مقام غيب به موطن شهادت و تطوّر به اطوار ملكيّه و تكسّى به كسوهء الفاظ و حروف دنياويّه .\r\nو اين يكى از معانى « تحريف » است كه در جميع كتاب الهى و قرآن شريف واقع شده و تمام آيات شريفه با تحريف بلكه تحريفات بسيار ، به حسب منازل و مراحلى كه از حضرت اسماء تا اخيرهء عوالم شهادت و ملك طى نموده ، در دسترس بشر گذاشته شده . و عدد مراتب تحريف مطابق با عدد مراتب بطون قرآن است طابق النّعل بالنّعل ، الا آن كه تحريف تنزّل از غيب مطلق به شهادت مطلقه است به حسب مراتب عوالم ، و بطون رجوع از شهادت مطلقه به غيب مطلق است . پس ، مبدأ تحريف و مبدأ بطون متعاكس\r\n","description":"","footnote":"","page_name":" 181 ","page_number":199},
  {"content":"\r\nاست . و سالك إلى اللَّه به هر مرتبه از مراتب بطون كه نائل شد ، از يك مرتبه تحريف تخلَّص پيدا كند ، تا به بطون مطلق ، كه بطن سابع است به حسب مراتب كلَّيّه كه رسيد ، از تحريف مطلقا متخلَّص شود . پس ، ممكن است قرآن شريف براى كسى محرّف به جميع انواع تحريف باشد ، و براى كسى به بعض مراتب ، و براى كسى محرّف نباشد ، و ممكن است براى يك نفر در حالى محرّف و در حالى غير محرّف باشد ، و در حالى محرّف به بعض انواع تحريف باشد .\r\nو چنانچه دانستى ، فهم عظمت قرآن خارج از طوق ادراك است ، لكن اشارهء اجماليّه به عظمت همين كتاب متنزّل ، كه در دسترس همهء بشر است ، موجب فوائد كثيره است .\r\nبدان اى عزيز كه عظمت هر كلام و كتابى يا به عظمت متكلَّم و كاتب آن است ، و يا به عظمت مطالب و مقاصد آن است ، و يا به عظمت نتايج و ثمرات آن است ، و يا به عظمت رسول و واسطهء آن است ، و يا به عظمت مرسل إليه و حامل آن است ، و يا به عظمت حافظ و نگاهبان آن است ، و يا به عظمت شارح و مبيّن آن است ، و يا به عظمت وقت ارسال و كيفيّت آن است . و بعض از اين امور ذاتا و جوهرا در عظمت دخيل است ، و بعضى عرضا و بالواسطه ، و بعضى كاشف از عظمت است . و جميع اين امور كه ذكر شد ، در اين صحيفهء نورانيّه به وجه اعلى و اوفى موجود بلكه از مختصّات آن است ، كه كتاب ديگرى را در آن يا اصلا شركت نيست و يا به جميع مراتب نيست .\r\nاما عظمت متكلَّم آن و منشى و صاحب آن : پس آن ، عظيم مطلق است كه جميع عظمتهاى متصوّره در ملك و ملكوت و تمام قدرتهاى نازل در غيب و شهادت رشحه اى از تجلَّيات عظمت فعل آن ذات مقدّس است . و حق تعالى با تجلى به عظمت براى احدى ممكن نيست تجلى كند ، و از پس هزاران حجب و سراقادت تجلى كند ، چنانچه در حديث است : انّ للَّه سبعين الف حجاب [ من نور و ظلمة . لو كشفت ، لاحرقت سبحات وجهه دونه 
  ] . ( 1 ) \r\nو\r\n","description":"","footnote":" ( 1 ) - « همانا خدا را هفتاد هزار حجاب است از نور و ظلمت ، اگر آن حجابها كنار روند سبحات روى او ما سوى را خواهد سوخت . » در بحار الانوار ، ج 55 ، ص 45 ، اين حديث از طريق عامّه نقل شده است . . ","page_name":" 182 ","page_number":200},
  {"content":"\r\nپيش اهل معرفت اين كتاب شريف از حق تعالى به مبدئيّت جميع شئون ذاتيّه و صفاتيّه و فعليّه و به جميع تجليّات جماليّه و جلاليّه صادر شده ، و ديگر كتب سماويّه را اين مرتبت و منزلت نيست .\r\nو اما عظمت آن به واسطهء محتويات و مقاصد و مطالب آن : پس آن ، عقد فصلى على حدّه بلكه فصول و ابوابى و رساله و كتابى جداگانه لازم دارد تا شمّه اى از آن در رشتهء بيان و تحرير در آيد . و ما به طريق اجمال در فصلى مستقلّ به كلَّيّات آن اشاره مىكنيم ، و در آن فصل ان شاء اللَّه اشاره به عظمت آن از حيث نتايج و ثمرات مىنمائيم .\r\nو اما عظمت رسول وحى و واسطهء ايصال : پس آن ، جبرئيل امين و روح اعظم است كه پس از خروج رسول اكرم صلَّى اللَّه عليه و آله و سلَّم از جلباب بشريّت و توجّه دادن شطر قلب را به حضرت جبروت ، متّصل به آن روح اعظم شود . و آن يكى از اركان اربعهء دار تحقق ، بلكه اعظم اركان و اشرف انواع آن است ، چه كه آن ذات شريف نورانى ملك موكَّل علم و حكمت و صاحب ارزاق معنويّه و اطعمهء روحانيّه است . و از كتاب خدا و احاديث شريفه تعظيم جبرئيل و تقدّم او بر ديگر ملائكه استفاده شود . ( 1 )  و اما عظمت مرسل إليه و متحمّل آن : پس آن ، قلب تقىّ نقىّ احمدى احدى جمعى محمّدى است كه حق تعالى به جميع شئون ذاتيّه و صفاتيّه و اسمائيّه و افعاليّه بر آن تجلَّى نموده ، و داراى ختم نبوّت و ولايت مطلقه است ، و اكرم بريّه و اعظم خليقه و خلاصهء كون و جوهرهء وجود و عصارهء دار تحقّق و لبنهء اخيره و صاحب برزخيّت كبرى و خلافت عظمى است .\r\nو اما حافظ و نگاهبان آن ، ذات مقدس حق جل جلاله است ، چنانچه\r\n","description":"","footnote":" ( 1 ) - ( شعراء - 193 ، نجم - 5 - 9 ، تكوير - 19 - 24 ) و بحار الانوار ، ج 56 ، ص 258 ، « كتاب السماء و العالم » ، « ابواب الملائكة » ، « باب آخر في وصف الملائكة المقربين » ، حديث 23 و 24 . . ","page_name":" 183 ","page_number":201},
  {"content":"\r\nفرمايد در كريمهء مباركه : انّا نَحْنُ نَزَّلْنَا الذِّكْرَ وَانّا لَه لَحافِظوُن 15 : 9 . ( 1 )  و اما شارح و مبيّن آن ، ذوات مطهّرهء معصومين از رسول خدا تا حجت عصر عجّل اللَّه فرجه ، كه مفاتيح وجود و مخازن كبريا و معادن حكمت و وحى و اصول معارف و عوارف و صاحبان مقام جمع و تفصيلند .\r\nو اما وقت وحى ، ليلة القدر است ، كه اعظم ليالى و « خير من الف شهر » و نورانىترين ازمنه و في الحقيقة وقت وصول ولىّ مطلق و رسول ختمى صلَّى اللَّه عليه و آله است .\r\nو اما كيفيّت وحى و تشريفات آن از نطاق بيان در اين مختصر خارج است و محتاج به فصلى است جداگانه كه به واسطهء طول آن از آن صرف نظر مىكنيم .\r\n\r\nفصل دوم در بيان مقاصد و مطالب و مشتملات كتاب شريف الهى به طريق اجمال و اشاره\r\nبدان كه اين كتاب شريف ، چنانچه خود بدان تصريح فرموده ، كتاب هدايت و راهنماى سلوك انسانيّت و مربّى نفوس و شفاى امراض قلبيّه و نور بخش سير إلى اللَّه است .\r\nبالجمله ، خداى تبارك و تعالى به واسطهء سعهء رحمت بر بندگان ، اين كتاب شريف را از مقام قرب و قدس خود نازل فرموده و به حسب تناسب عوالم تنزّل داده تا به اين عالم ظلمانى و سجن طبيعت رسيده و به كسوهء الفاظ و صورت حروف در آمده براى استخلاص مسجونين در اين زندان تاريك دنيا و رهايى مغلولين در زنجيرهاى آمال و امانى ، و رساندن آنها را از حضيض نقص و ضعف و حيوانيّت به اوج كمال و قوّت و انسانيّت ، و از مجاورت\r\n","description":"","footnote":" ( 1 ) - « همانا ما ذكر ( قرآن ) را فرو فرستاديم و هر آينه ما آن را محفوظ نگاه مىداريم . » ( حجر - 9 ) . ","page_name":" 184 ","page_number":202},
  {"content":"\r\nشيطان به مرافقت ملكوتيّين بلكه به وصول به مقام قرب و حصول مرتبهء لقاء اللَّه كه اعظم مقاصد و مطالب اهل اللَّه است . و از اين جهت ، اين كتاب كتاب دعوت به حق و سعادت است و بيان كيفيّت وصول بدين مقام است ، و مندرجات آن اجمالا آن چيزى است كه در اين سير و سلوك الهى مدخليّت دارد و يا اعانت مىكند سالك و مسافر إلى اللَّه را . و به طور كلى يكى از مقاصد مهمّهء آن ، دعوت به معرفت اللَّه و بيان معارف الهيّه است از شئون ذاتيّه و اسمائيّه و صفاتيّه و افعاليّه ، و از همه بيشتر در اين مقصود ، توحيد ذات و اسماء و افعال است كه بعضى از آن به صراحت و بعضى به اشارت مستقصى مذكور است .\r\nو بايد دانست كه در اين كتاب جامع الهى به طورى اين معارف ، از معرفة الذّات تا معرفة الافعال ، مذكور است كه هر طبقه به قدر استعداد خود از آن ادراك مىكنند ، چنانچه آيات شريفهء توحيد ، و خصوصا توحيد افعال ، را علماء ظاهر و محدّثين و فقها رضوان اللَّه عليهم طورى بيان و تفسير مىكنند كه بكلَّى مخالف و مباين است با آنچه اهل معرفت و علماء باطن تفسير مىكنند ، و نويسنده هر دو را در محل خود درست مىداند ، زيرا كه قرآن شفاى دردهاى درونى است و هر مريض را به طورى علاج مىكند . چنانچه كريمهء هُوَ الاوّلُ وَالآخِرُ وَالظَّاهِرُ وَالباطِن . 57 : 3 ( 1 )  و كريمهء الله نورُ السَّمواتِ وَالارْض 24 : 35 ( 2 )  و كريمهء هُوَ الَّذى فِى السَّماءِ إله وَفيِ الارْضِ إله 43 : 84 . ( 3 )  و كريمهء هُوَ مَعَكُمْ 57 : 4 . ( 4 )  و كريمهء اينما تُوَلَّوُا فَثَمَّ وَجْه الله 2 : 115 ( 5 )  إلى غير ذلك در توحيد ذات ، و آيات كريمهء آخر سورهء « حشر » و غير آنها در توحيد صفات ، و كريمهء وَما رَمَيْتَ اذْ رَمَيْتَ وَلكِنَّ الله\r\n","description":"","footnote":" ( 1 ) - پاورقى 127 . .  ( 2 ) - « خداوند نور آسمانها و زمين است . » ( نور - 35 ) .  ( 3 ) - « اوست كسى كه در آسمان خداست و در زمين خداست . » ( زخرف - 84 ) .  ( 4 ) - « او با شماست . . . » ( حديد - 4 ) .  ( 5 ) - « به هر سو رو كنيد ، آنجا روى خداست . » ( بقره - 115 ) . ","page_name":" 185 ","page_number":203},
  {"content":"\r\nرَمى 8 : 17 . ( 1 )  و كريمهء الْحَمْدُ لله رَبِّ الْعالَمين 1 : 2 . و كريمهء يُسَبحُ لله ما في السَّمواتِ و ما فِى الارْض 64 : 1 . ( 2 )  در توحيد افعال ، كه بعضى به وجه دقيق و بعضى به وجه ادقّ عرفانى دلالت دارد ، براى هر يك از طبقات علماء ظاهر و باطن طورى شفاى امراض است . و در عين حال كه بعضى آيات شريفه ، مثل آيات اوّل « حديد » و سورهء مباركهء « توحيد » ، به حسب حديث شريف كافى ( 3 )  براى متعمّقان از آخر الزّمان وارد شده ، اهل ظاهر را نيز از آن بهرهء كافى است . و اين از معجزات اين كتاب شريف و از جامعيت آن است .\r\nو ديگر از مقاصد و مطالب آن ، دعوت به تهذيب نفوس و تطهير بواطن از ارجاس طبيعت و تحصيل سعادت ، و بالجمله ، كيفيّت سير و سلوك إلى اللَّه [ است 
  ] . و اين مطلب شريف به دو شعبهء مهمّه منقسم است : يكى تقوا به جميع مراتب آن ، كه مندرج در آن است تقوى از غير حق و اعراض مطلق از ما سوى اللَّه . و ديگر ، ايمان به تمام مراتب و شئون ، كه در آن مندرج است اقبال به حق و رجوع و انابه به آن ذات مقدّس . و اين از مقاصد مهمّهء اين كتاب شريف است كه اكثر مطالب آن بلا واسطه يا مع الواسطه به اين مقصد رجوع كند .\r\nو ديگر از مطالب اين صحيفهء الهيّه ، قصص انبياء و اولياء و حكماء است ، و كيفيّت تربيت حق آنها را ، و تربيت آنها خلق را ، كه در اين قصص فوائد بى شمار و تعليمات بسيار است . و در آن قصص به قدرى معارف الهيّه و تعليمات و تربيتهاى ربوبيّه مذكور و مرموز است كه عقل را متحيّر كند .\r\nسبحان اللَّه و له الحمد و المنة . در همين قصّه خلق آدم عليه السلام و امر به سجود ملائكه و تعليمات اسماء و قضاياى ابليس و آدم ( ع ) كه در كتاب خدا مكرر ذكر شده ، به قدرى تعليم و تربيت و معارف و معالم است براى كسى كه\r\n","description":"","footnote":" ( 1 ) - « هنگامى كه تير انداختى تو نينداختى بلكه خدا انداخت . » ( انفال - 17 ) .  ( 2 ) - « آنچه در آسمانها و آنچه در زمين است او را تسبيح مىكنند . » ( جمعه - 1 ، تغابن - 1 ) .  ( 3 ) - اصول كافى ، ج 1 ، ص 123 ، « كتاب التوحيد » ، « باب النسبة » ، حديث 3 . . ","page_name":" 186 ","page_number":204},
  {"content":"\r\nله قلب او القى السّمع و هو شهيد ( 1 )  كه انسان را حيران كند . و اينكه قصص قرآنيّه ، مثل قصهء آدم و موسى و إبراهيم و ديگر انبياء عليهم السلام ، مكرر ذكر شده ، براى همين نكته است كه اين كتاب ، كتاب قصه و تاريخ نيست ، بلكه كتاب سير و سلوك إلى اللَّه و كتاب توحيد و معارف و مواعظ و حكم است . و در اين امور ، مطلوب تكرار است تا در نفوس قاسيه تأثيرى كند و قلوب از آن موعظت گيرد . و به عبارت ديگر ، كسى كه بخواهد تربيت و تعليم و انذار و تبشير كند ، بايد مقصد خود را با عبارات مختلفه و بيانات متشتّته - گاهى در ضمن قصه و حكايت و گاهى در ضمن تاريخ و نقل و گاهى به صراحت لهجه و گاهى به كنايت و امثال و رموز - تزريق كند تا نفوس مختلفه و قلوب متشتّته هر يك بتوانند از آن استفادت كنند .\r\nو چون اين كتاب شريف براى سعادت جميع طبقات و قاطبهء سلسلهء بشر است ، و اين نوع انسانى در حالات قلوب و عادات و اخلاق و ازمنه و امكنه مختلف هستند ، همه را نتوان به يك طور دعوت كرد ، اى بسا نفوسى كه براى اخذ تعاليم به صراحت لهجه و القاء اصل مطلب به طور ساده حاضر نباشند و از آن متأثر نگردند ، اينها را بايد به طور ساختمان دماغ آنها دعوت كرد و مقصد را به آنها فهمانيد . و بسا نفوسى كه با قصص و حكايات و تواريخ سر و كار ندارند و علاقمند به لبّ مطالب و لباب مقاصدند ، اينها را نتوان با دستهء اول در يك ترازو گذاشت . اى بسا قلوب كه با تخويف و انذار متناسبند ، و قلوبى كه با وعده و تبشير سر و كار دارند . از اين جهت است كه اين كتاب شريف به اقسام مختلفه و فنون متعدده و طرق متشتّته مردم را دعوت فرموده ، و چنين كتابى را تكرار حتم و لازم است . دعوت و موعظه بى تكرار و تفنّن ، از حدّ بلاغت خارج ، و آنچه متوقّع از آن است ، كه تأثير در نفوس باشد ، بى تكرار از آن حاصل نشود .\r\nمع الوصف ، در اين كتاب شريف قضايا به طورى شيرين اتفاق افتاده\r\n","description":"","footnote":" ( 1 ) - پاورقى 85 . . ","page_name":" 187 ","page_number":205},
  {"content":"\r\nكه تكرار آن انسان را كسل نكند ، بلكه در هر دفعه كه اصل مطلب را تكرار كند ، خصوصيّات و لواحقى در آن مذكور است كه در ديگران نيست ، بلكه در هر دفعه يك نكتهء مهمّهء عرفانى يا اخلاقى را مورد نظر قرار داده و قضيّه را در اطراف آن چرخ مىدهد . و بيان اين مطلب استقصاى كامل از قصص قرآنيّه لازم دارد كه در اين مختصرات نگنجد . و در آرزوى اين ضعيف بى مايه ثبت است كه با توفيق الهى كتابى در خصوص قصص قرآنيّه و حل رموز و كيفيّت تعليم و تربيت آنها فراهم آورم به قدر ميسور . گرچه قيام به اين امر از مثل نويسنده آرزويى است بسى خام و خيالى است بس باطل .\r\nبالجمله ، ذكر قصص انبياء عليهم السلام ، و كيفيّت سير و سلوك آنها ، و چگونگى تربيت آنها از بندگان خدا ، و حكم و مواعظ و مجادلات حسنهء آنها از بزرگترين ابواب معارف و حكم و بالاترين درهاى سعادت و تعاليم است كه حق تعالى جلّ مجده به روى بندگان خود مفتوح فرموده . و چنانچه ارباب معرفت و اصحاب سلوك و رياضت را از آنها حظَّى وافر و بهرهء كافى است ، كسان ديگر را نيز نصيبى وافى و قسمتى بى پايان است ، چنانچه از كريمهء شريفهء فَلَمّا جَنَّ عَلَيْه اللَّيْلُ رَءَا كَوْكَبا . . . 6 : 76 ( 1 )  الخ ، مثلا ، اهل معرفت كيفيّت سلوك و سير معنوى حضرت إبراهيم عليه السلام را ادراك مىكنند ، و راه سلوك إلى اللَّه و سير إلى جنابه را تعلَّم مىنمايند ، و حقيقت سير انفسى و سلوك معنوى را از منتهاى ظلمت طبيعت ، كه به جنّ عليه اللَّيل در آن مسلك تعبير شده ، تا القاء مطلق إنّيّت و انانيّت و ترك خودى و خود پرستى و وصول به مقام قدس و دخول در محفل انس ، كه در اين مسلك اشارت به آن است وَجَّهْتُ وَجْهِىَ لِلَّذى فَطَرَ السَّموات 30 : 30 ( 2 )  . . . الخ ، از آن دريابند . و ديگران از آن ، سير آفاقى و كيفيّت تربيت و تعليم جناب خليل الرّحمن امّت خود را ، ادراك كنند .\r\nو بدين منوال ، ساير قصص و حكايات ، مثل قصّهء آدم و إبراهيم و موسى و\r\n","description":"","footnote":" ( 1 ) - « چون شب بر او تاريك گرديد ستاره اى ديد . . . » ( انعام - 76 ) .  ( 2 ) - پاورقى 183 . . ","page_name":" 188 ","page_number":206},
  {"content":"\r\nيوسف و عيسى و ملاقات موسى و خضر ، كه استفادات اهل معارف و رياضات و مجاهدات و ديگران هر يك با ديگرى فرق دارد . و در اين قسمت داخل است ، يا مقصدى مستقلّ است ، حكم و مواعظ ذات مقدّس حق ، كه هر جا مناسب شده خود به لسان قدرت بندگان را دعوت فرموده ، يا به معارف الهيّه و توحيد و تنزيه ، چون سورهء مباركهء « توحيد » و اواخر سورهء « حشر » و اوائل « حديد » ، و ديگر موارد كتاب شريف الهى . و اصحاب قلوب و سوابق حسنى را از اين قسمت حظوظى است بى شمار . مثلا ، اصحاب معارف از كريمهء مقدّسهء و مَنْ يَخْرُجْ مِنْ بَيْتِه مُهاجِرا الى الله وَرَسولِه ثُمَّ يُدْرِكْه المَوْتُ فَقَدْ وَقَعَ اجْرُه عَلَى الله 4 : 100 ( 1 )  قرب نافله و فريضه را استفادت كنند ، در عين حال كه ديگران خروج به بدن و هجرت ، مثلا به مكه يا مدينه ، را مىفهمند . و يا دعوت فرموده به تهذيب نفوس و رياضات باطنيّه چون كريمهء شريفهء قَدْ افْلَحَ مَنْ زَكَّيها وَقَدْ خابَ مَنْ دَسّيها 91 : 9 - 10 . ( 2 )  إلى غير ذلك . و يا دعوت به عمل صالح است ، چنانچه معلوم است . و يا تحذير از مقابلات هر يك از اينها است . و در اين قسمت نيز داخل است حكم لقمانى و ديگر بزرگان و مؤمنين كه در موارد مختلفهء اين صحيفهء الهيّه مذكور است ، چون قضاياى اصحاب كهف .\r\nو ديگر از مطالب اين صحيفهء نورانيّه ، بيان احوال كفّار و جاحدين و مخالفان با حقّ و حقيقت و معاندين با انبياء و اولياء عليهم السلام ، و بيان كيفيّت عواقب امور آنها و چگونگى بوار و هلاك آنها ، چون قضاياى فرعون و قارون و نمرود و شدّاد و اصحاب فيل ، و ديگر از كفره و فجره ، كه در هر يك از آنها موعظتها و حكم بلكه معارفى است براى اهلش . و در اين قسمت داخل است قضاياى ابليس ملعون . و در اين قسمت نيز داخل است - يا قسمتى مستقل است - قضاياى غزوات رسول خدا صلَّى اللَّه عليه و آله ، كه در آنها نيز مطالب شريفه مذكور است ، كه يكى از آنها كيفيّت مجاهدات اصحاب\r\n","description":"","footnote":" ( 1 ) - پاورقى 15 . .  ( 2 ) - « هر آينه رستگار شد كسى كه نفس را تزكيه كرد و زيان ديد كسى كه آن را تباه ساخت . » ( شمس - 9 ) . ","page_name":" 189 ","page_number":207},
  {"content":"\r\nرسول خدا صلَّى اللَّه عليه و آله است براى بيدار كردن مسلمين از خواب غفلت و بر انگيختن آنها است براى مجاهدت في سبيل اللَّه و تنفيذ كلمهء حق و اماتهء باطل .\r\nو يكى ديگر از مطالب قرآن شريف ، بيان قوانين ظاهر شريعت و آداب و سنن الهيّه است ، كه در اين كتاب نورانى كليّات و مهمات آن ذكر شده . و عمده در اين قسم دعوت به اصول مطالب و ضوابط آن است ، مثل باب صلاة ، و زكات ، و خمس ، و حجّ ، و صوم ، و جهاد ، و نكاح ، و ارث ، و قصاص ، و حدود ، و تجارت ، و امثال آن . و چون اين قسم ، كه علم ظاهر شريعت است ، عامّ المنفعه و براى جميع طبقات از حيث تعمير دنيا و آخرت مجعول است و تمام طبقات مردم از آن به مقدار خود استفادت كنند ، از اين جهت در كتاب خدا دعوت به آن بسيار است و در احاديث و اخبار نيز خصوصيّات و تفاصيل آنها به حدّ وافر است و تصانيف علماء شريعت در اين قسمت بيشتر و بالاتر از ساير قسمتها است .\r\nو يكى ديگر از مطالب قرآن شريف ، احوال معاد و براهين بر اثبات آن ، و كيفيّت عذاب و عقاب و جزا و ثواب آن ، و تفاصيل جنّت و نار و تعذيب و تنعيم . و در اين قسمت حالات اهل سعادت و درجات آنها از اهل معرفت و مقرّبين و از اهل رياضت و سالكين و از اهل عبادت و ناسكين ، و همين طور حالات و درجات اهل شقاوت از كفّار و محجوبين و منافقين و جاحدين و اهل معصيت و فاسقين مذكور است . ولى آنچه به حال عموم بيشتر فايده داشته بيشتر مذكور و با صراحت لهجه است ، و آنچه براى يك طبقهء خاصّه مفيد است ، به طريق رمز و اشاره مذكور است ، مثل و رِضْوانٌ مِنَ الله اكْبَر 9 : 72 ( 1 )  و آيات لقاء اللَّه براى آن دسته . و مثل كَلا انَّهُمْ عَنْ رَبِّهِمْ يَوْمَئِذٍ لَمَحْجُوبُونَ 83 : 15 . ( 2 )  براى دستهء ديگر . و در اين قسمت ، يعنى در قسم تفصيل معاد و رجوع إلى اللَّه ،\r\n","description":"","footnote":" ( 1 ) - « رضايت خدا بزرگتر است . » ( توبه - 72 ) .  ( 2 ) - « بتحقيق ، آنان در آن روز از پروردگارشان محجوباند . » ( مطفّفين - 15 ) . ","page_name":" 190 ","page_number":208},
  {"content":"\r\nمعارفى بى شمار و اسرارى بس دشوار مذكور است كه اطلاع بر كيفيّت آنها جز به سلوك برهانى يا نور عرفانى نتوان پيدا كرد .\r\nو يكى ديگر از مطالب اين صحيفهء الهيّه كيفيّت احتجاجات و براهينى است كه ذات مقدس حق تعالى يا خود اقامه فرموده بر اثبات مطالب حقه و معارف الهيّه ، مثل احتجاج بر اثبات حق و توحيد و تنزيه و علم و قدرت و ديگر اوصاف كماليّه ، كه در اين قسمت گاهى براهين دقيقه اى پيدا شود كه اهل معرفت از آن استفادهء كامل نمايند ، مثل شَهِدَ الله انّه لا إله الا هُو 3 : 18 . ( 1 )  و گاهى براهينى است كه حكماء و دانشمندان طورى از آن استفاده كنند ، و اهل ظاهر و عامّه مردم از آن طورى بهره بردارند ، مثل كريمهء لَوْ كانَ فيهِما آلِهَةٌ الا الله لَفَسَدَتا 21 : 22 . ( 2 )  و مثل كريمهء اذا لَذَهَبَ كُلُّ إله بِما خَلَقَ 23 : 91 . ( 3 )  و مثل آيات اول سورهء « حديد » و سورهء مباركهء « توحيد » ، و غير آن . و مثل احتجاج بر اثبات معاد و رجوع ارواح و انشاء نشئهء اخرى ، و احتجاج بر اثبات ملائكة اللَّه و انبياء عظام ، كه در موارد مختلفهء اين كتاب شريف موجود است . اين حال احتجاجات خود ذات مقدس . و يا آن كه حق تعالى نقل براهين انبياء و دانشمندان را فرموده بر اثبات معارف ، مثل احتجاجات جناب خليل الرّحمن سلام اللَّه عليه و غير آن .\r\nاينها مهمّات مطالب اين كتاب است ، و الا ديگر مطالب متفرقّه نيز موجود است كه احصاء آن وقتى كافى لازم دارد .\r\n\r\nفصل سوم\r\nاكنون كه مقاصد و مطالب اين صحيفهء الهيه را دانستى ، يك مطلب مهمّى را بايد در نظر بگيرى كه با توجه به آن راه استفاده از كتاب شريف بر تو\r\n","description":"","footnote":" ( 1 ) - « خدا شهادت داد كه خدايى جز او نيست . » ( آل عمران - 18 ) .  ( 2 ) - « اگر جز خدا خدايانى بود زمين و آسمان تباه مىشدند . » ( انبياء - 22 ) .  ( 3 ) - « . . . در اين هنگام هر خدايى به آنچه ( خود ) آفريده مىپرداخت . » ( مؤمنون - 91 ) . ","page_name":" 191 ","page_number":209},
  {"content":"\r\nباز شود و ابواب معارف و حكم بر قلبت مفتوح گردد . و آن ، آن است كه به كتاب شريف الهى نظر تعليم داشته باشى و آن را كتاب تعليم و افاده بدانى ، و خود را موظف به تعلَّم و استفاده بدانى . و مقصود ما از تعليم و تعلَّم و افاده و استفاده آن نيست كه جهات ادبيّت و نحو و صرف را از آن تعليم بگيرى ، يا حيث فصاحت و بلاغت و نكات بيانيّه و بديعيّه از آن فراگيرى ، يا در قصص و حكايات آن به نظر تاريخى و اطَّلاع بر امم سالفه بنگرى ، هيچ يك از اينها داخل در مقاصد قرآن نيست و از منظور اصلى كتاب الهى به مراحلى دور است .\r\nو اين كه استفادهء ما از اين كتاب بزرگ بسيار كم است ، براى همين است كه يا به آن نظر تعليم و تعلم نداريم - چنانچه غالبا اين طوريم - فقط قرائت قرآن مىكنيم براى ثواب و اجر ، و لهذا جز به جهت تجويد آن اعتنائى نداريم . مىخواهيم قرآن را صحيح بخوانيم كه ثواب به ما عنايت شود ، و در همين حد واقف مىشويم و به همين امر قناعت مىكنيم ، و لهذا چهل سال قرآن شريف را مىخوانيم و به هيچ وجه از آن استفاده اى حاصل نشود جز اجر و ثواب قرائت . و يا اگر نظر تعليم و تعلَّم داشته باشيم ، با نكات بديعيّه و بيانيّه و وجوه اعجاز آن ، و قدرى بالاتر ، جهات تاريخى و سبب نزول آيات ، و اوقات نزول ، و مكَّى و مدنى بودن آيات و سور ، و اختلاف قرائات و اختلافات مفسرين از عامّه و خاصه ، و ديگر امور عرضيّهء خارج از مقصد كه خود آنها موجب احتجاب از قرآن و غفلت از ذكر الهى است ، سر و كار داريم . بلكه مفسرين بزرگ ما نيز عمدهء همّ خود را صرف در يكى از اين جهات يا بيشتر كرده و باب تعليمات را به روى مردم مفتوح نكرده‌اند .\r\nبه عقيدهء نويسنده تا كنون تفسير براى كتاب خدا نوشته نشده . به طور كلَّى معنى « تفسير » كتاب آن است كه شرح مقاصد آن كتاب را بنمايد ، و نظر مهم به آن ، بيان منظور صاحب كتاب باشد . اين كتاب شريف ، كه به شهادت خداى تعالى كتاب هدايت و تعليم است و نور طريق سلوك انسانيّت است ، بايد مفسّر در هر قصه از قصص آن ، بلكه هر آيه از آيات آن ، جهت\r\n","description":"","footnote":"","page_name":" 192 ","page_number":210},
  {"content":"\r\nاهتداء به عالم غيب و حيث راه نمايى به طرق سعادت و سلوك طريق معرفت و انسانيّت را به متعلَّم بفهماند . مفسّر وقتى « مقصد » از نزول را بما فهماند مفسر است ، نه « سبب » نزول به آن طور كه در تفاسير وارد است . در همين قصهء آدم و حوا و قضاياى آنها با ابليس از اوّل خلقت آنها تا ورود آنها در ارض ، كه حق تعالى مكرّر در كتاب خود ذكر فرموده ، چقدر معارف و مواعظ مذكور و مرموز است و ما را به چقدر از معايب نفس و اخلاق ابليسى و كمالات آن و معارف آدمى آشنا مىكند و ما از آن غافل هستيم .\r\nبالجمله ، كتاب خدا كتاب معرفت و اخلاق و دعوت به سعادت و كمال است ، كتاب تفسير نيز بايد كتاب عرفانى اخلاقى و مبيّن جهات عرفانى و اخلاقى و ديگر جهات دعوت به سعادت آن باشد . مفسّرى كه از اين جهت غفلت كرده يا صرف نظر نموده يا اهمّيّت به آن نداده ، از مقصود قرآن و منظور اصلى انزال كتب و ارسال رسل غفلت ورزيده . و اين يك خطائى است كه قرنها است اين ملت را از استفاده از قرآن شريف محروم نموده و راه هدايت را به روى مردم مسدود كرده . ما بايد مقصود از تنزيل اين كتاب را قطع نظر از جهات عقلى برهانى ، كه خود به ما مقصد را مىفهماند ، از خود كتاب خدا اخذ كنيم . مصنّف كتاب مقصد خود را بهتر مىداند . اكنون به فرموده هاى اين مصنّف راجع به شئون قرآن نظر كنيم ، مىبينيم خود مىفرمايد : ذلِكَ الْكِتابُ لا رَيْبَ فيه هُدىً لِلمُتَّقين 2 : 2 . ( 1 )  اين كتاب را كتاب هدايت خوانده .\r\nمىبينيم در يك سورهء كوچك چندين مرتبه مىفرمايد : وَلَقَدْ يَسَّرْنا القُرآنَ لِلذّكْرِ فَهَلْ مِنْ مُدَّكِر 54 : 17 . ( 2 )  مىبينيم مىفرمايد : و انْزَلْنا الَيْكَ الذِّكْرَ لِتُبَيِّنَ لِلنّاسِ ما نُزِّلَ الَيْهِمْ وَلَعَلَّهُمْ يَتَفَكَّروُن 16 : 44 . ( 3 )  مىفرمايد : كِتابٌ انْزَلناه اليْك مُبارَكٌ لِيَدَّبَّروُا آياتِه\r\n","description":"","footnote":" ( 1 ) - « هيچ شكَّى در اين كتاب نيست و آن هدايت براى پرهيزكاران است . » ( بقره - 2 ) .  ( 2 ) - « ما قرآن را براى متذكر شدن آسان ساختيم ، آيا متذكر شونده اى هست ؟ » ( قمر - 17 ) .  ( 3 ) - « ما قرآن را ( يكباره ) به سوى تو نازل كرديم تا آنچه را كه ( تدريجا ) بر مردم فرستاده شده است براى آنها بيان كنى شايد آنان بينديشند . » ( نحل - 44 ) . ","page_name":" 193 ","page_number":211},
  {"content":"\r\nو لِيَتَذَكَّرَ اولوا الالْباب 38 : 29 . ( 1 )  إلى غير ذلك از آيات شريفه كه ذكرش به طول انجامد .\r\nبالجمله ، مقصود ما از اين بيان نه انتقاد در اطراف تفاسير است ، چه كه هر يك از مفسّرين زحمتهاى فراوان كشيده و رنجهاى بى پايان برده تا كتابى شريف فراهم آورده فَلِلَّه درّهم و على اللَّه اجرهم ، بلكه مقصود ما آن است كه راه استفاده از اين كتاب شريف را ، كه تنها كتاب سلوك إلى اللَّه و يكتا كتاب تهذيب نفوس و آداب و سنن الهيّه است و بزرگتر وسيلهء رابطه بين خالق و خلق و عروة الوثقى و حبل المتين تمسّك به عزّ ربوبيّت است ، بايد به روى مردم مفتوح نمود . علماء و مفسّرين تفاسير فارسى و عربى بنويسند و مقصود آنها بيان تعاليم و دستورات عرفانى و اخلاقى و بيان كيفيّت ربط مخلوق به خالق و بيان هجرت از دار الغرور به دار السّرور و الخلود باشد ، به طورى كه در اين كتاب شريف به وديعت گذاشته شده . صاحب اين كتاب سكَّاكى و شيخ نيست كه مقصدش جهات بلاغت و فصاحت باشد ، سيبويه و خليل نيست تا منظورش جهات نحو و صرف باشد ، مسعودى و ابن خلَّكان نيست تا در اطراف تاريخ عالم بحث كند ، اين كتاب چون عصاى موسى و يد بيضاى آن سرور ، يا دم عيسى كه احياء اموات مىكرد نيست كه فقط براى اعجاز و دلالت بر صدق نبىّ اكرم آمده باشد ، بلكه اين صحيفهء الهيّه كتاب احياء قلوب به حياة ابدى علم و معارف الهيّه است ، اين كتاب خدا است و به شئون الهيّه جلّ و علا دعوت مىكند . مفسّر بايد شئون الهيّه را به مردم تعليم كند ، و مردم بايد براى تعلَّم شئون الهيّه به آن رجوع كنند تا استفادت از آن حاصل شود - وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤمِنينَ وَلا يَزيدُ الظَّالِمينَ الا خَسارا 17 : 82 . ( 2 )  چه خسارتى بالاتر از اين كه سى - چهل سال كتاب الهى را قرائت كنيم و به\r\n","description":"","footnote":" ( 1 ) - « كتاب مباركى كه به سوى تو نازل كرديم تا در آيات آن تدبّر كنند و صاحبان خرد متذكر شوند » . . ( ص - 29 ) .  ( 2 ) - « ما از قرآن آنچه را كه براى مؤمنان شفا و رحمت است نازل مىكنيم و آن ستمكاران را جز زيان نمىافزايد . » ( اسراء - 82 ) . ","page_name":" 194 ","page_number":212},
  {"content":"\r\nتفاسير رجوع كنيم و از مقاصد آن باز مانيم . رَبَّنا ظَلَمْنا انْفُسَنا وَانْ لَمْ تَغْفِرْ لنا وَتَرْحَمْنا لَنَكونَنَّ مِنَ الْخاسِرين 7 : 23 . ( 1 ) \r\n\r\nفصل چهارم\r\nاكنون كه عظمت كتاب خدا از جميع جهات مقتضيهء عظمت معلوم شد و راه استفادت مطالب آن مفتوح گرديد . بر متعلَّم و مستفيد از كتاب خدا لازم است كه يكى ديگر از آداب مهمّه را به كار بندد تا استفاده حاصل شود ، و آن رفع موانع استفاده است كه ما از آنها تعبير كنيم به حجب بين مستفيد و قرآن . و اين حجابها بسيار است كه ما به بعض از آن اشاره نمائيم :\r\nيكى از حجابهاى بزرگ حجاب خود بينى است كه شخص متعلَّم خود را به واسطهء اين حجاب مستغنى بيند و نيازمند به استفاده نداند . و اين از شاهكارهاى مهمّ شيطان است كه هميشه كمالات موهومه را بر انسان جلوه دهد و انسان را به آنچه كه دارد راضى و قانع كند و ماوراء آنچه پيش او است هر چيز را از چشم او ساقط كند . مثلا ، اهل تجويد را به همان علم جزئى قانع كند و آن را در نظر آنها جلوه هاى فراوان دهد و ديگر علوم را از نظر آنها بيفكند . و حملهء قرآن را پيش آنها به خود آنها تطبيق كند و آنها را از فهم كتاب نورانى الهى و استفاده از آن محروم نمايد . و اصحاب ادبيّت را به همان صورت بى مغز راضى كند و تمام شئون قرآن را در همان كه پيش آنها است نمايش دهد . و اهل تفاسير به طور معمول را سرگرم كند به وجوه قرائات و آراء مختلفهء ارباب لغت و وقت نزول و شأن نزول و مدنى و مكَّى بودن و تعداد آيات و حروف و امثال اين امور . و اهل علوم را نيز قانع كند فقط به دانستن فنون دلالات و وجوه احتجاجات و امثال آن . حتى فيلسوف و حكيم و عارف\r\n","description":"","footnote":" ( 1 ) - « پروردگارا ما بر خود ستم كرديم و اگر ما را نيامرزى و بر ما رحم ننمايى محققا از زيانكاران خواهيم بود . » ( اعراف - 23 ) . ","page_name":" 195 ","page_number":213},
  {"content":"\r\nاصطلاحى را محبوس كند در حجاب غليظ اصطلاحات و مفاهيم و امثال آن . شخص مستفيد بايد تمام اين حجب را خرق كند و از ماوراء اين حجب به قرآن نظر كند و در هيچ يك اين حجابها توقّف نكند كه از قافلهء سالكان إلى اللَّه باز ماند و از دعوتهاى شيرين الهى محروم مىشود . از خود قرآن شريف دستور عدم وقوف و قانع نشدن به يك حدّ معيّن استفاده شود . در قصص قرآنيّه اشارت به اين معنى بسيار است . حضرت موسى كليم با مقام بزرگ نبوّت قناعت به آن مقام نكرد و به مقام شامخ علم خود وقوف نفرمود ، به مجرّد آن كه شخص كاملى را مثل خضر ملاقات كرد با آن تواضع و خضوع گفت : هَلْ اتَّبِعُكَ عَلى انْ تُعَلِّمَنِ مِمّا عُلِّمْتَ رُشْدا 18 : 66 . ( 1 )  و ملازم خدمت او شد تا علومى كه بايد استفاده كند فرا گرفت . حضرت إبراهيم عليه السلام به مقام بزرگ ايمان و علم خاصّ به انبياء عليهم السلام قناعت نكرد ، عرض كرد : رَبِّ ارِنى كَيْفَ تُحيى الْمَوْتى 2 : 260 . ( 2 )  از ايمان قلبى خواست ترقّى كند به مقام اطمينان شهودى .\r\nبالاتر آن كه خداى تبارك و تعالى به جناب ختمى مرتبت - اعرف خلق اللَّه على الاطلاق - دستور مىدهد به كريمهء شريفهء وَقُلْ رَبِّ زِدْنى عِلمْا 20 : 114 . ( 3 )  اين دستورات كتاب الهى ، اين نقل قصه هاى انبياء ، براى آن است كه ما از آنها تنبّه حاصل كنيم و از خواب غفلت بر انگيخته شويم .\r\nيكى ديگر از حجب ، حجاب آراء فاسده و مسالك و مذاهب باطله است ، كه اين گاهى از سوء استعداد خود شخص است و اغلب از تبعيّت و تقليد پيدا شود . و اين از حجبى است كه مخصوصا از معارف قرآن ما را محجوب نموده . مثلا ، اگر اعتقاد فاسدى به مجرّد استماع از پدر و مادر يا بعض از جهله از اهل منبر در دل ما راسخ شده باشد ، اين عقيده حاجب شود ما بين ما و آيات شريفهء الهيّه ، و اگر هزاران آيه و روايت وارد شود كه مخالف\r\n","description":"","footnote":" ( 1 ) - « آيا پيروى ( همراهى ) تو نمايم تا آنچه را آموخته اى از بصيرت و رشاد به من بياموزى ؟ » ( كهف - 66 ) .  ( 2 ) - پروردگارا نشانم بده چگونه مردگان را زنده مىكنى . « ( بقره - 260 ) .  ( 3 ) - « و بگو : پروردگارا بر دانش من بيفزا . » ( طه - 114 ) . ","page_name":" 196 ","page_number":214},
  {"content":"\r\nآن باشد ، يا از ظاهرش مصروف كنيم و يا به آن به نظر فهم نظر نكنيم . راجع به عقايد و معارف مثل بسيار است ولى من از تعداد آن خوددارى مىكنم ، زيرا كه مىدانم اين حجاب با گفتهء مثل منى خرق نشود ، ولى از باب نمونه به يكى از آنها اشاره مىكنم كه في الجملة سهل المأخذتر است . اين همه آياتى كه راجع به لقاء اللَّه و معرفة اللَّه وارد شده و اين همه روايات كه در اين موضوع است و اين همه اشارات و كنايات و صراحات كه در ادعيه و مناجاتهاى ائمّه عليهم السلام موجود است ، به مجرد اين عقيده ، كه از اشخاص عامى در اين ميدان ناشى و منتشر شده ، كه راه معرفة اللَّه به كلى مسدود است ، و باب معرفة اللَّه و مشاهدهء جمال را به باب تفكَّر در ذات ، به آن وجه ممنوع بلكه ممتنع قياس نموده‌اند ، تأويل و توجيه كنند ، و يا اصلا در اين ميدان وارد نشوند و خود را با معارف كه قرّة العين انبياء و اولياء است آشنا نكنند . خيلى مايهء تأسّف است براى اهل اللَّه كه يك باب از معرفت را كه مىتوان گفت غايت بعثت انبياء و منتهاى مطلوب اولياء است ، به طورى به روى مردم مسدود كرده‌اند كه دم زدن از آن كفر محض و زندقهء صرف است . اينها معارف انبياء و اولياء را با معارف عوام و زنها در خصوص ذات و اسماء و صفات حق مساوى مىدانند ، بلكه گاهى از آنها بالاتر نيز بروز كند : مىگويند : فلان ، يك عقايد عاميانهء خوبى دارد ، اى كاش ما به همان عقيدهء عاميانه بوديم . اين مطلب درست است زيرا كه اين بيچاره كه به اين كلام متفوّه مىشود خود عقايد عاميانه را از دست داده و ديگر معارف را ، كه معارف خواصّ و اهل اللَّه است ، باطل مىشمرد . اين آرزو درست مثل آرزوى كفّار است كه در كريمهء الهيّه نقل از آنها شده : وَيَقولُ الْكافِرُ يا لَيْتَنى كُنْتُ تُرابا 78 : 40 . ( 1 )  ما اگر بخواهيم آيات و اخبار لقاء اللَّه را به تفصيل ذكر كنيم تا رسوايى اين عقيدهء فاسده كه از جهل و غرور شيطانى پيدا شده واضح شود ، كتابى جداگانه لازم دارد ، فضلا اگر بخواهيم معارفى را كه به واسطهء اين حجاب\r\n","description":"","footnote":" ( 1 ) - « و كافر گويد كاش من خاك بودم . » ( نبأ - 40 ) . . ","page_name":" 197 ","page_number":215},
  {"content":"\r\nغليظ شيطانى در پس پردهء نسيان مانده ، تا معلوم شود كه يكى از مراتب مهجوريّت از قرآن و مهجور گذاشتن قرآن ، كه از همه شايد تأسّفش بيشتر است ، اين است . چنانچه در كريمهء شريفهء فرمايد : وَقالَ الرَّسُولُ يا رَبِّ انَّ قَوْمى اتَّخَذُوا هذَا القُرآنَ مَهْجُورا 25 : 30 . ( 1 )  مهجور گذاردن قرآن مراتب بسيار و منازل بى شمار دارد كه به عمدهء آن شايد ما متّصف باشيم . آيا اگر ما اين صحيفهء الهيّه را مثلا جلدى پاكيزه و قيمتى نموديم و در وقت قرائت يا استخاره بوسيديم و به ديده نهاديم ، آن را مهجور نگذاشتيم ؟ آيا اگر غالب عمر خود را صرف در تجويد و جهات لغويّه و بيانيّه و بديعيّهء آن كرديم ، اين كتاب شريف را از مهجوريّت بيرون آورديم ؟ آيا اگر قرائات مختلفه و امثال آن را فرا گرفتيم ، از ننگ هجران از قرآن خلاصى پيدا كرديم ؟ آيا اگر وجوه اعجاز قرآن و فنون محسّنات آن را تعلَّم كرديم ، از شكايت رسول خدا صلَّى اللَّه عليه و آله و سلم مستخلص شديم ؟ هيهات كه هيچ يك از اين امور مورد نظر قرآن و منزّل عظيم الشأن آن نيست . قرآن كتاب الهى است و در آن شئون الهيّت است ، قرآن حبل متّصل بين خالق و مخلوق است و به وسيلهء تعليمات آن بايد رابطهء معنويّه و ارتباط غيبى بين بندگان خدا و مربّى آنها پيدا شود ، از قرآن بايد علوم الهيّه و معارف لدنّيّه حاصل شود . رسول خدا صلَّى اللَّه عليه و آله به حسب روايت كافى شريف فرموده : انّما العلم ثلاثة : آية محكمة ، و فريضة عادلة ، و سنّة قائمة . ( 2 ) \r\nقرآن شريف حامل اين علوم است ، اگر ما از قرآن اين علوم را فرا گرفتيم ، آن را مهجور نگذاشتيم . اگر دعوتهاى قرآن را پذيرفتيم و از قصّه هاى انبياء عليهم السلام كه مشحون از مواعظ و معارف و حكم است تعليمات گرفتيم ، اگر ما از مواعظ خداى تعالى و مواعظ انبياء و حكماء كه در\r\n","description":"","footnote":" ( 1 ) - « و پيامبر گفت پروردگار من قوم من اين قرآن را متروك ساختند . » ( فرقان - 30 ) .  ( 2 ) - « همانا دانش سه گونه است : آيتى محكم ، فريضه اى عادله ، سنتى استوار . » اصول كافى ، ج 1 ، ص 37 ، « كتاب فضل العلم » ، « باب صفة العلم و فضله » ، حديث 1 . . ","page_name":" 198 ","page_number":216},
  {"content":"\r\nقرآن مذكور است موعظت گرفتيم ، قرآن را مهجور نگذاشتيم ، و الا غور در صورت ظاهر قرآن نيز اخلاد إلى الارض است ، و از وساوس شيطان است كه بايد به خداوند از آن پناه برد .\r\nيكى ديگر از حجب كه مانع از استفادهء از اين صحيفهء نورانيّه است اعتقاد به آن است كه جز آن كه مفسّرين نوشته يا فهميده‌اند كسى را حقّ استفاده از قرآن شريف نيست . و تفكَّر و تدبّر در آيات شريفه را به تفسير به رأى ، كه ممنوع است ، اشتباه نموده‌اند ، و به واسطهء اين رأى فاسد و عقيدهء باطله قرآن شريف را از جميع فنون استفاده عارى نموده و آن را بكلَّى مهجور نموده‌اند ، در صورتى كه استفادات اخلاقى و ايمانى و عرفانى به هيچ وجه مربوط به تفسير نيست تا تفسير به رأى باشد . مثلا ، اگر كسى از كيفيّت مذاكرات حضرت موسى با خضر و كيفيّت معاشرت آنها و شدّ رحال حضرت موسى ، با آن عظمت مقام نبوّت ، براى به دست آوردن علمى كه پيش او نبوده ، و كيفيّت عرض حاجت خود به حضرت خضر - به طورى كه در كريمهء شريفهء هَلْ اتَّبِعُكَ عَلى انْ تُعَلِّمَنِ مِمّا عُلِّمْتَ رُشْدا 18 : 66 . ( 1 )  مذكور است - و كيفيّت جواب خضر ، و عذر خواهىهاى حضرت موسى ، بزرگى مقام علم ، و آداب سلوك متعلَّم با معلَّم را كه شايد بيست ادب در آن هست ، استفاده كند ، اين چه ربط به تفسير دارد تا تفسير به رأى باشد . و بسيارى از استفادات قرآن از اين قبيل است . و در معارف ، مثلا ، اگر كسى از قول خداى تعالى : الْحَمْدُ لله رَبِّ الْعالَمين 1 : 2 كه حصر جميع محامد و اختصاص تمام اثنيه است به حق تعالى ، استفادهء توحيد افعالى كند و بگويد از آيهء شريفه استفاده شود كه هر كمال و جمال و هر عزّت و جلالى كه در عالم است و چشم احول و قلب محجوب به موجودات نسبت مىدهد از حق تعالى است و هيچ موجودى را از خود چيزى نيست ، و لهذا محمدت و ثنا خاصّ به حق است و كسى را در آن شركت نيست ، اين چه مربوط به تفسير است تا اسمش تفسير به رأى باشد يا نباشد .\r\n","description":"","footnote":" ( 1 ) - پاورقى 306 . . ","page_name":" 199 ","page_number":217},
  {"content":"\r\nإلى غير ذلك از امورى كه از لوازم كلام استفاده شود كه مربوط به تفسير به هيچ وجه نيست . علاوه بر آن كه در تفسير به رأى نيز كلامى است ، كه شايد آن غير مربوط به آيات معارف و علوم عقليّه كه موافق موازين برهانيّه است و آيات اخلاقيّه كه عقل را در آن مدخليّت است باشد ، زيرا كه اين تفاسير مطابق با برهان متين عقلى يا اعتبارات واضحهء عقليّه است ، كه اگر ظاهرى بر خلاف آنها باشد لازم است آن را از آن ظاهر مصروف نمود . مثلا ، در كريمهء شريفهء وَجاءَ رَبُّكَ 89 : 22 ( 1 )  و الرَّحمنُ عَلَى الْعَرْشِ اسْتَوى 20 : 5 ( 2 )  كه فهم عرفى مخالف با برهان است ، ردّ اين ظاهر و تفسير مطابق با برهان تفسير به رأى نيست و به هيچ وجه ممنوع نخواهد بود .\r\nپس ، محتمل است ، بلكه مظنون است ، كه تفسير به رأى راجع به آيات احكام باشد كه دست آراء و عقول از آن كوتاه است ، و به صرف تعبّد و انقياد از خزّان وحى و مهابط ملائكة اللَّه بايد اخذ كرد ، چنانچه اكثر روايات شريفه در اين باب در مقابل فقهاء عامّه كه دين خدا را با عقول خود و مقايسات مىخواستند بفهمند وارد شده است . و اين كه در بعضى روايات شريفه است كه ليس شيء أبعد من عقول الرّجال من تفسير القرآن . ( 3 ) \r\nو همچنين روايت شريفه كه مىفرمايد : دين اللَّه لا يصاب بالعقول ، ( 4 ) \r\nشهادت دهد بر اينكه مقصود از « دين اللَّه » احكام تعبّديّهء دين است ، و الا باب اثبات صانع و توحيد و تقديس و اثبات معاد و نبوّت ، بلكه مطلق معارف ، حقّ طلق عقول و از مختصّات آن است . و اگر در كلام بعضى محدثين عالى مقام وارد شده است كه در اثبات توحيد اعتماد بر دليل نقلى است ، از غرائب امور بلكه از مصيباتى\r\n","description":"","footnote":" ( 1 ) - « و آمد پروردگارت . . . » ( فجر - 22 ) .  ( 2 ) - « ( خداى ) رحمن بر عرش استيلا يافت . » ( طه - 5 ) .  ( 3 ) - « عقل دورترين چيز از تفسير قرآن است . » بحار الانوار ، ج 89 ، ص 95 ، « كتاب القرآن » ، باب 8 ، حديث 48 . از تفسير عياشى ، ج 1 ، ص 12 . .  ( 4 ) - « دين خدا را با عقلها نتوان يافت . » بحار الانوار ، ج 2 ، ص 303 ، « كتاب العلم » ، حديث 41 . از اكمال الدّين . . ","page_name":" 200 ","page_number":218},
  {"content":"\r\nاست كه بايد به خداى تعالى از آن پناه برد ، و اين كلام محتاج به تهجين و توهين نيست . و إلى اللَّه المشتكى .\r\nيكى ديگر از حجب كه مانع از فهم قرآن شريف و استفاده از معارف و مواعظ اين كتاب آسمانى است ، حجاب معاصى و كدورات حاصله از طغيان و سركشى نسبت به ساحت قدس پروردگار عالميان است كه قلب را حاجب شود از ادراك حقايق . و بايد دانست كه از براى هر يك از اعمال صالحه يا سيّئه چنانچه در عالم ملكوت صورتى است مناسب با آن ، در ملكوت نفس نيز صورتى است كه به واسطهء آن در باطن ملكوت نفس يا نورانيّت حاصل شود و قلب مطهّر و منوّر گردد ، و در اين صورت نفس چون آئينهء صقيل صافى گردد كه لايق تجلَّيات غيبيّه و ظهور حقايق و معارف در آن شود ، و يا ملكوت نفس ظلمانى و پليد شود ، و در اين صورت قلب چون آئينهء زنگار زده و چركين گردد كه حصول معارف الهيّه و حقايق غيبيّه در آن عكس نيفكند . و چون قلب در اين صورت كم كم در تحت سلطهء شيطان واقع شود و متصرّف مملكت روح ابليس گردد ، سمع و بصر و ساير قوا نيز به تصرف آن پليد در آيد ، و سمع از معارف و مواعظ الهى بكلَّى بسته شود ، و چشم آيات باهرهء الهيّه را نبيند و از حق و آثار و آيات او كور گردد ، و دل تفقّه در دين نكند و از تفكر در آيات و بيّنات و تذكَّر حق و اسماء و صفات محروم گردد ، چنانچه حق تعالى فرموده :\r\nلَهُمْ قُلوبٌ لا يَفْقَهونَ بِها وَلَهُمْ اعْيُنٌ لا يُبْصِرونَ بِها وَلَهُمْ آذانٌ لا يَسْمَعوُن بِها اولئِكَ كَالانْعامِ بَلْ هُمْ اضَلّ 7 : 179 . ( 1 )  نظر آنها به عالم چون نظر انعام و حيوانات گردد كه از اعتبار و تدبّر خالى است ، و قلوب آنها چون قلوب حيوانات شود كه از تفكَّر و تذكَّر بى بهره است ، بلكه از نظر در آيات و شنيدن مواعظ و معارف حالت غفلت و استكبار آنان روز افزون شود ، پس ، از حيوان پستتر و گمراه ترند .\r\nيكى ديگر از حجب غليظه ، كه پردهء ضخيم است بين ما و معارف و\r\n","description":"","footnote":" ( 1 ) - « آنان را دلهايى است كه با آن نمىفهمند ، و چشمهايى كه بدان نمىبينند ، و گوشهايى كه با آن نمىشنوند ، اينان چون چارپاياناند بلكه گمراهتر . » ( اعراف - 179 ) . ","page_name":" 201 ","page_number":219},
  {"content":"\r\nمواعظ قرآن ، حجاب حبّ دنيا است كه به واسطهء آن قلب تمام همّ خود را صرف آن كند و وجههء قلب يكسره دنياوى شود ، و قلب به واسطهء اين محبت از ذكر خدا غافل شود و از ذكر و مذكور اعراض كند . و هر چه علاقمندى به دنيا و اوضاع آن زيادت شود ، پرده و حجاب قلب ضخيمتر گردد . و گاه شود كه اين علاقه به طورى بر قلب غلبه كند و سلطان حبّ جاه و شرف به قلب تسلَّط پيدا كند كه نور فطرت اللَّه بكلَّى خاموش شود و درهاى سعادت به روى انسان بسته شود . و شايد قفلهاى قلب كه در آيهء شريفه است كه مىفرمايد : أَ فَلا يَتَدَبَّرون الْقُرآنَ أَمْ عَلَى قُلُوبٍ أَقْفالُها 47 : 24 ، ( 1 )  همين قفل و بندهاى علايق دنيوى باشد . و كسى كه بخواهد از معارف قرآن استفاده كند و از مواعظ الهيّه بهره بردارد ، بايد قلب را از اين ارجاس تطهير كند و لوث معاصى قلبيّه را ، كه اشتغال به غير است ، از دل براندازد ، زيرا كه غير مطهّر محرم اين اسرار نيست . قال تعالى :\r\nانَّه لَقرآنٌ كَريمٌ في كِتابٍ مَكْنونٍ لا يَمَسُّه الا الْمُطَهَّروُن 56 : 77 - 79 . ( 2 )  چنانچه از ظاهر اين كتاب و مسّ آن در عالم ظاهره غير مطهّر ظاهرى ممنوع است تشريعا و تكليفا ، از معارف و مواعظ آن و باطن و سرّ آن ممنوع است كسى كه قلبش متلوّث به ارجاس تعلَّقات دنيويّه است . و قال تعالى : ذلِكَ الكِتابُ لا رَيْبَ فيه هُدىً لِلْمُتَّقين . . . 2 : 2 ( 3 )  الخ . غير متّقى و غير مؤمن به حسب تقوى و ايمان عامّه ، از انوار صوريّهء مواعظ و عقايد حقّهء آن محروم است ، و غير متقى و مؤمن به حسب مراتب ديگر تقوا ، كه تقواى خاصّ و خاصّ الخاصّ و اخصّ الخواصّ است ، از ديگر مراتب آن محروم است . و تفصيل در اطراف آن و ذكر آيات ديگر كه دلالت بر مقصود دارد موجب تطويل است ولى ما اين فصل را ختم كنيم به ذكر يك آيهء شريفهء الهيّه كه براى اهل يقظه كفايت كند به شرط تدبّر در آن . قال تبارك و تعالى : قَدْ جاءَكُمْ مِنَ الله نُورٌ و كِتابٌ مُبينٌ يَهْدِى بِه الله مَنِ اتَّبَعَ رِضْوانَه سُبُلَ السَّلامِ\r\n","description":"","footnote":" ( 1 ) - « آيا در قرآن تدبر نمىكنند ، يا دلهايشان قفل است . » ( محمّد - 24 ) .  ( 2 ) - « همانا قرآن كريمى است در كتابى محفوظ و مستور كه جز پاكان آن را مسّ نمىكنند » . . ( واقعه - 77 - 79 ) .  ( 3 ) - پاورقى 300 . . ","page_name":" 202 ","page_number":220},
  {"content":"\r\nوَ يُخْرِجُهُمْ مِنَ الظُّلُماتِ الىَ النّوُرِ وَيَهْديهِمْ الى صِراطٍ مُسْتَقيم 5 : 15 - 16 . ( 1 )  خصوصيات آيهء شريفه بسيار است ، و بيان در اطراف نكات آن رسالهء على حده لازم دارد كه اكنون مجال آن نيست .\r\n\r\nفصل پنجم يكى از آداب قرائت قرآن حضور قلب است ،\r\nكه آن را در آداب مطلقهء عبادات در همين رساله مذكور داشتيم و اعادهء آن لزومى ندارد .\r\nو ديگر از آداب مهمّهء آن ، تفكَّر است . و مقصود از تفكَّر آن است كه از آيات شريفه جستجوى مقصد و مقصود كند . و چون مقصد قرآن ، چنانچه خود آن صحيفهء نورانيّه فرمايد ، هدايت به سبل سلامت است و اخراج از همهء مراتب ظلمات است به عالم نور و هدايت به طريق مستقيم است ، بايد انسان به تفكَّر در آيات شريفه مراتب سلامت را از مرتبهء دانيهء آن ، كه راجع به قواى ملكيّه است ، تا منتهى النّهايهء آن ، كه حقيقت قلب سليم است - به تفسيرى كه از اهل بيت وارد شده كه ملاقات كند حق را در صورتى كه غير حق در آن نباشد - ( 2 )  به دست آورد . و سلامت قواى ملكيّه و ملكوتيّه گم شدهء قارى قرآن باشد ، كه در اين كتاب آسمانى اين گم شده موجود است و بايد با تفكَّر استخراج آن كند . و چون قواى انسانيّه سالم از تصرّف شيطانى شد و طريق سلامت را به دست آورد و به كار بست ، در هر مرتبه سلامت كه حاصل شد از ظلمتى نجات يابد و قهرا نور ساطع الهى در آن تجلَّى كند ، تا آن كه اگر از جميع انواع ظلمات كه اول آن ظلمات عالم طبيعت است به جميع شئون آن و آخر آن ظلمت توجه به كثرت است به تمام شئون آن خالص شد ، نور مطلق\r\n","description":"","footnote":" ( 1 ) - « از جانب خداوند نورى و كتاب مبينى براى شما آمده است كه خداوند بدان وسيله هر كس را كه رضاى او را بخواهد به راههاى سلامت هدايت مىكند و از تاريكيها به روشنايى مىبرد و آنان را به راه راست راهنمايى مىكند . » ( مائده - 15 ) .  ( 2 ) - پاورقى 258 . . ","page_name":" 203 ","page_number":221},
  {"content":"\r\nدر قلبش تجلَّى كند و به طريق مستقيم انسانيّت ، كه در اين مقام طريق ربّ است ، انسان را هدايت كند : انَّ رَبِّى عَلى صِراطٍ مُسْتَقيم 11 : 56 . ( 1 )  و در قرآن شريف دعوت به تفكَّر و تعريف و تحسين از آن بسيار شده .\r\nقال تعالى : وَانْزَلْنا الَيْكَ الذِّكْرَ لِتُبَيِّنَ لِلنّاسِ ما نُزّلَ الَيهِمْ وَلَعَلَّهُمْ يَتَفَكَّرون 16 : 44 . ( 2 )  در اين كريمه مدح بزرگى است از تفكَّر ، زيرا كه غايت انزال كتاب بزرگ آسمانى و صحيفهء عظيمهء نورانى را احتمال تفكَّر قرار داده ، و اين از شدّت اعتناء به آن است كه بس احتمال آن موجب يك همچو كرامتى عظيم شده . و در آيهء ديگر فرمايد : فَاقْصُصِ الْقَصَصَ لَعَلَّهُمْ يَتَفَكَّروُن 7 : 176 . ( 3 )  و از اين قبيل يا قريب به آن ، آيات بسيار است و روايات دربارهء تفكر نيز بسيار است . از حضرت ختمى مرتبت صلَّى اللَّه عليه و آله منقول است كه چون اين آيهء شريفه نازل شد كه مىفرمايد : انَّ في خَلْقِ السَّمواتِ وَالارْضِ وَاخْتِلافِ اللَّيْلِ وَالنَّهارِ لآياتٍ . . . 3 : 190 الخ ( 4 )  فرمود : وَيْلٌ لِمَنْ قَرَأَها وَلَمْ يَتَفَكَّرْ فيها . ( 5 ) \r\nعمده در اين باب آن است كه انسان بفهمد تفكَّر ممدوح كدام است ، و الا در اين كه تفكَّر در قرآن و حديث ممدوح است شك نيست . بهترين تعبيرها از براى آن ، آن است كه خواجه عبد اللَّه انصارى قدس سره مىكند ، قال : اعلم ، انّ التّفكَّر تلمّس البصيرة لاستدراك البغية . ( 6 )  يعنى تفكَّر جستجو نمودن « بصيرت » است - كه چشم قلب است - براى رسيدن به مقصود و نتيجه ، كه غايت كمال آن است . و معلوم است مقصد و مقصود سعادت مطلقه است كه به كمال علمى و عملى حاصل آيد .\r\n","description":"","footnote":" ( 1 ) - « بدرستى كه پروردگار من بر راه راست است . » ( هود - 56 ) .  ( 2 ) - پاورقى 302 . .  ( 3 ) - « پس داستانها را حكايت كن باشد كه بينديشند . » ( اعراف - 176 ) .  ( 4 ) - « همانا در آفرينش آسمانها و زمين و درآمد و شد شب و روز نشانه هايى است . . . » ( آل عمران - 190 ) .  ( 5 ) - « واى بر كسى كه آن را بخواند و در آن نينديشد . » نور الثّقلين ، ج 1 ، ص 350 . ( با اندكى اختلاف لفظى ) . .  ( 6 ) - منازل السّائرين ، « قسم البدايات » ، « باب التفكر » . . ","page_name":" 204 ","page_number":222},
  {"content":"\r\nپس ، انسان در آيات شريفهء كتاب الهى و در قصص و حكايات آن بايد مقصود و نتيجهء انسانيّه ، كه سعادت است ، به دست آورد . و چون سعادت رسيدن به سلامت مطلقه و عالم نور و طريق مستقيم است ، انسان بايد از قرآن شريف سبل سلامت و معدن نور مطلق و طريق مستقيم را طلب كند ، چنانچه در آيهء شريفهء سابقه اشاره به آن شد . و چون شخص قارى مقصد را يافت ، در تحصيل آن بينا شود و راه استفاده از قرآن شريف بر او گشوده و ابواب رحمت حق بر او مفتوح گردد ، و عمر كوتاه عزيز خود و سرمايهء تحصيل سعادت خويش را صرف در امورى كه مقصود به رسالت نيست نكند و از فضول بحث و كلام در چنين امر مهمّى خوددارى كند .\r\nو چون مدّتى چشم دل را به اين مقصود افكند و از ديگر امور صرف نظر كرد ، چشم دل بينا گردد و حديد شود ، و تفكَّر در قرآن براى نفس عادى شود و طرق استفاده باز گردد ، و ابوابى بر او مفتوح شود كه تاكنون نبوده و مطالب و معارفى از قرآن استفاده كند كه تاكنون به هيچ وجه نمىكرده ، آن وقت شفا بودن قرآن را براى امراض قلبيّه مىفهمد ، و مفاد آيهء شريفهء وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلمُؤْمِنينَ وَلا يَزيدُ الظَّالِمينَ الا خَسارا 17 : 82 . ( 1 )  و معنى قول امير المؤمنين صلوات اللَّه عليه را كه مىفرمايد : و تعلَّموا القرآن ، فانّه ربيع القلوب . و استشفوا بنوره ، فانّه شفاء الصّدور ( 2 ) \r\nادراك مىكند . و از قرآن شريف فقط شفاء امراض جسمانيّه را طلب نمىكند ، بلكه عمدهء مقصد را شفاء امراض روحانيّه كه مقصد قرآن است قرار مىدهد . قرآن براى شفاء امراض جسميّه نازل نشده ، گر چه شفاء امراض جسميّه به او حاصل شود ، چنانچه انبياء عليهم السلام نيز براى شفاء جسمانى نيامده بودند گر چه شفاء مىدادند ، آنها اطَّباء نفوس و شفا دهندگان قلوب و ارواحند .\r\n","description":"","footnote":" ( 1 ) - پاورقى 304 . .  ( 2 ) - « قرآن را فرا گيريد كه بهار دلهاست و از نور آن شفا بجوييد كه شفاى سينه هاست . » نهج البلاغة ، فيض الاسلام ، ص 330 ، خطبه 109 ( با زيادتى در عبارت ) . . ","page_name":" 205 ","page_number":223},
  {"content":"\r\n\r\nفصل ششم يكى از آداب مهمّهء قرائت قرآن كه انسان را به نتايج بسيار و استفادات بىشمار نائل كند ، « تطبيق » است .\r\nو آن چنان است كه در هر آيه از آيات شريفه كه تفكر مىكند ، مفاد آن را با حال خود منطبق كند ، و نقصان خود را به واسطهء آن مرتفع كند و امراض خود را بدان شفا دهد . مثلا ، در قصهء شريفهء حضرت آدم عليه السلام ببيند سبب مطرود شدن شيطان از بارگاه قدس با آن همه سجده ها و عبادتهاى طولانى چه بوده ، خود را از آن تطهير كند ، زيرا مقام قرب الهى جاى پاكان است ، با اوصاف و اخلاق شيطانى قدم در آن بارگاه قدس نتوان گذاشت . از آيات شريفه استفاده شود كه مبدأ سجده ننمودن ابليس خود بينى و عجب بوده كه كوس انَا خَيْرٌ مِنْه خَلَقْتَنى مِنْ نارٍ وَخَلَقْتَه مِنْ طينٍ 7 : 12 ( 1 )  زد ، و اين خودبينى اسباب خودخواهى و خود فروشى - كه استكبار است - شد ، و آن ، اسباب خود رأيى - كه استقلال و سر پيچى از فرمان است - شد ، پس مطرود درگاه شد . ما از اول عمر شيطان را ملعون و مطرود خوانديم و خود به اوصاف خبيثهء او متّصف هستيم . و در فكر آن بر نيامديم كه آن چه سبب مطروديّت درگاه قدس است در هر كسى باشد مطرود است ، شيطان خصوصيتى ندارد ، آنچه او را از درگاه قرب دور كرد ما را نگذارد كه به آن درگاه راه يابيم . مىترسم لعنهايى كه به ابليس مىكنيم خود نيز در آن شريك باشيم .\r\nو نيز تفكَّر كنيم در همين قصّهء شريفه و سبب مزيت آدم و برترى او را از ملائكة اللَّه ببينيم چه بوده ، خود نيز به مقدار طاقت به آن متّصف شويم .\r\nمىبينيم « تعليم اسماء » سبب آن بوده ، چنانچه فرمايد : وَعَلَّمَ آدَمَ الاسْماءَ كُلَّها 2 : 31 . ( 2 )  و مرتبهء عاليهء تعليم اسماء تحقّق به مقام اسماء اللَّه است ، چنانچه\r\n","description":"","footnote":" ( 1 ) - « من بهتر از اويم ، مرا از آتش و او را از گل آفريدى . » ( اعراف - 12 ) .  ( 2 ) - « و همهء اسماء را به آدم آموخت . » ( بقره - 31 ) . . ","page_name":" 206 ","page_number":224},
  {"content":"\r\nمرتبهء عاليه از احصاء اسماء كه در روايت شريفه است : انّ للَّه تسع و تسعين اسما ، من احصاها ، دخل الجنّة ، ( 1 ) \r\nتحقّق به حقيقت آنها است كه انسان را به جنّت اسمائى نائل كند .\r\nانسان با ارتياضات قلبيّه مىتواند مظهر اسماء اللَّه و آيت كبراى الهى شود ، و وجود او وجود ربّانى ، و متصرّف در مملكت او دست جمال و جلال الهى باشد . و در حديث قريب به اين معنى است كه « همانا روح مؤمن اتّصالش به خداى تعالى شديدتر است از اتّصال شعاع شمس به آن يا به نور آن . » ( 2 )  و در حديث صحيح وارد است كه « بنده چون با نافله به من نزديك شد ، او را دوست دارم ، و چون دوست داشتم او را ، من گوش او شوم كه با آن مىشنود و چشم او شوم كه با آن مىبيند و زبان او شوم كه با آن نطق مىكند و دست او شوم كه با آن اخذ مىكند . » ( 3 )  و در حديث است كه علىّ عين اللَّه و يد اللَّه . ( 4 ) \r\nإلى غير ذلك . و در حديث است كه نحن اسمائه الحسنى . ( 5 ) \r\nو در اين خصوص شواهد عقليه و نقليه فراوان است .\r\nبالجمله ، كسى كه بخواهد از قرآن شريف حظَّ وافر و بهرهء كافى بردارد ، بايد هر يك از آيات شريفه را با حالات خود تطبيق كند تا استفادهء كامله كند . مثلا ، در آيهء شريفه در سورهء « انفال » فرمايد : انَّما المُؤْمِنُونَ الَّذينَ اذا ذُكِرَ\r\n","description":"","footnote":" ( 1 ) - « همانا خدا را نود و نه اسم است ، هر كس آنها را ياد كند وارد بهشت مىشود . » بحار الانوار ، ج 4 ، ص 186 و 187 . .  ( 2 ) - پاورقى 150 . .  ( 3 ) - اصول كافى ، ج 4 ، ص 53 ، « كتاب الايمان و الكفر » ، « باب من اذى المسلمين و احتقرهم » ، حديث 7 . .  ( 4 ) - « در يكى از خطب امير المؤمنين آمده است : و انا عين اللَّه و لسانه الصادق و يده . . . معانى الاخبار ، ص 17 ، حديث 14 . التوحيد ، ص 65 ، باب 22 ، حديث 2 . .  ( 5 ) - « ماييم اسماء حسناى خدا . » اصول كافى ، ج 1 ، ص 196 ، « كتاب التوحيد » ، « باب النوادر » ، حديث 4 . . ","page_name":" 207 ","page_number":225},
  {"content":"\r\nالله وَجِلَتْ قُلوبُهُمْ وَاذا تُلِيَتْ عَلَيْهِمْ آياتُه زادَتْهُمْ ايمانا وَعَلى رَبِّهِمْ يَتَوَكَّلُون . . . 8 : 2 ( 1 )  الخ . شخص سالك بايد اين اوصاف ثلاثه را ببيند با او منطبق است ؟ آيا وقتى ذكر خدا مىشود ، قلب او فرو مىريزد و ترسناك مىشود ؟ و وقتى آيات شريفهء الهيّه بر او خوانده مىشود ، نور ايمان در قلبش افزايش پيدا مىكند ؟ و اعتماد و توكلش به حق تعالى است ؟ يا در هر يك از مراتب راجل ، و از هر يك از اين خواصّ محروم است . اگر بخواهد بفهمد كه از حق ترسناك است و قلبش از ترس خداوند فرو مىريزد ، به اعمال خود نظر كند . انسان ترسناك در محضر كبريائى جسارت به مقام مقدّسش نكند و در حضور حضرت حق هتك حرمات الهيّه ننمايد - اگر با آيات الهيّه ايمان قوى شود ، نور ايمان به مملكت ظاهرش نيز سرايت كند . ممكن نيست قلب نورانى باشد ، و زبان و كلام و چشم و نظر و گوش و استماع نورانى نباشد . بشر نورانى آن است كه تمام قواى ملكيه و ملكوتيّه اش نور بخش باشد ، و علاوه بر آن كه خود او را هدايت به سعادت و طريق مستقيم كند ، به ديگران نيز نور افشانى كند و آنها را به راه انسانيت هدايت كند ، چنانچه اگر كسى به خداى تعالى توكل و اعتماد داشته باشد ، قطع طمع از دست ديگران كند و بار احتياج و فقر خود را به درگاه غنىّ مطلق افكند ، و ديگران را كه چون خود او فقيران و بينوايانند مشكل گشا نداند .\r\nپس ، وظيفهء سالك إلى اللَّه آن است كه خود را به قرآن شريف عرضه دارد ، و چنانچه ميزان در تشخيص صحّت و عدم صحّت و اعتبار و لا اعتبار حديث آن است كه آن را به كتاب خدا عرضه دارند و آن چه مخالف آن باشد باطل و زخرف شمارند ، ميزان در استقامت و اعوجاج و شقاوت و سعادت آن است كه در ميزان كتاب اللَّه درست و مستقيم در آيد . و چنانچه خلق رسول اللَّه قرآن است ، خلق خود را با قرآن بايد متوافق كند تا با خلق ولى كامل نيز مطابق\r\n","description":"","footnote":" ( 1 ) - « مؤمنان كسانىاند كه چون نام خدا در ميان آيد دلهايشان بيمناك گردد و چون آيات خدا بر آنان تلاوت شود بر ايمانشان بيفزايد و بر پروردگارشان توكَّل دارند . » ( انفال - 2 ) . ","page_name":" 208 ","page_number":226},
  {"content":"\r\nگردد . و خلقى كه مخالف كتاب اللَّه است زخرف و باطل است . و همچنين جميع معارف و احوال قلوب و اعمال باطن و ظاهر خود را بايد با كتاب خدا تطبيق كند و عرضه دارد تا به حقيقت قرآن متحقق گردد و قرآن صورت باطنى او گردد .\r\n\r\nو أنت الكتاب المبين الَّذى با حرفه تظهر المضمر ( 1 ) \r\n\r\nو در اين مقام آداب ديگرى است كه بعضى از آنها را ما در اول اين رساله در آداب مطلق عبادات مذكور داشتيم ، و بعضى از آنها در همين آداب مندرج است ، و ذكر بعضى ديگر منجر به تطويل شود ، از اين جهت از آنها صرف نظر شد . و اللَّه العالم .\r\n\r\nخاتمه : در ذكر ترجمهء پاره اى از روايات شريفه است\r\nبراى تتميم فائده و تبرك به كلام عترت طاهره .\r\nدر كافى شريف سند به سعد مىرساند از حضرت باقر العلوم عليه السلام كه فرمود : « اى سعد ، تعلَّم كنيد قرآن را زيرا كه قرآن مىآيد روز قيامت در بهترين صورتها . » پس فرمود قريب به اين معنى كه : در هر يك از صفوف خلايق از مؤمنين و شهداء و انبياء و در صف ملائكة اللَّه عبور كند ، و آنها همه گويند اين از ما نورانىتر است تا آن كه رسول ختمى معرفى آن كند .\r\n- الى آخر الحديث . ( 2 )  و از حضرت صادق روايت كند كه « خداى تعالى وقتى كه جمع فرمايد اوّلين و آخرين را ، ناگاه آنها شخصى را مىبينند كه پيش مىآيد كه هرگز صورتى از او بهتر ديده نشده . » ( 3 )  و احاديث به اين مضمون بسيار است و دليل واضح بر گفتهء اهل معرفت است كه از براى موجودات اين\r\n","description":"","footnote":" ( 1 ) - « و تو كتاب روشنى هستى كه با حروف آن ، پنهان آشكار مىگردد . » از ابيات منسوب به امير المؤمنين عليه السلام كه با اين بيت آغاز مىشود : اتحسب انّك جرم صغير - و فيك انطوى العالم الاكبر .\r\n.  ( 2 ) - اصول كافى ، ج 4 ، ص 394 ، « كتاب فضل القرآن » ، باب 1 ، حديث 1 . .  ( 3 ) - منبع پيشين . . ","page_name":" 209 ","page_number":227},
  {"content":"\r\nعالم در آخرت صورتهاى اخروى است .\r\nو از احاديث اين باب صورت اخروى اعمال نيز مستفاد شود . كافى شريف سند به حضرت باقر العلوم عليه السلام رساند كه فرمود : « رسول خدا فرمود : من و كتاب خدا و اهل بيتم اول كسى هستيم كه وارد شويم بر عزيز جبّار ، پس از ما امّت من وارد شوند . پس از آن سؤال كنم كه چه كرديد با كتاب خدا و اهل بيت من . » ( 1 )  و در حديث ديگر است كه مىفرمايد جبّار عزّ و جلّ به قرآن : « به عزت و جلال و بلندى مقامم قسم كه البتّه اكرام كنم كسى را كه اكرام كرده است تو را ، و اهانت كنم كسى را كه اهانت كرده تو را . » ( 2 )  و بايد دانست كه اگر احياء احكام و معارف قرآن را به عمل به آن و تحقّق به حقيقت آن نكنيم ، در آن روز جواب رسول خدا را نتوانيم داد . كدام اهانت بالاتر از آن است كه پشت پا به مقاصد و دعوتهاى آن زده شود ؟ اكرام قرآن و اهل آن ، كه اهل بيت عصمت است ، فقط به بوسيدن جلد آن و ضريح مطهّر اينها نيست ، اين يك مرتبهء ضعيفه از احترام و اكرام است ، كه اگر به دستورات آن و فرمايشات اينان عمل كرديم مقبول است ، و الا شبيه به استهزاء و بازيچه است . و در احاديث شريفه تحذير سخت شده است از قارى قرآن كه عامل به آن نباشد ، چنانچه از عقاب الأعمال شيخ صدوق رضوان اللَّه عليه منقول است به سند خودش از رسول خدا صلَّى اللَّه عليه و آله و سلَّم كه فرمود در حديثى كه « كسى كه تعلَّم قرآن كند و عمل به آن نكند و حبّ دنيا و زينت آن را بر آن ترجيح دهد و اختيار كند ، مستحقّ سخط خدا شود ، و مىباشد در درجه با يهود و نصارى كه كتاب خدا را به پشت سر خود انداختند . و كسى كه قرائت قرآن كند و اراده كند به آن سمعه ( 3 )  و وصول به دنيا را ، ملاقات كند خدا را\r\n","description":"","footnote":" ( 1 ) - اصول كافى ، ج 4 ، ص 400 ، « كتاب فضل القرآن » ، باب 1 ، حديث 4 . .  ( 2 ) - منبع پيشين ، حديث 14 . .  ( 3 ) سمعه از اقسام ريا است و آن عبارت است از اينكه عبادت خود را به گوش مردم برساند براى جلب قلوب آنها . . ","page_name":" 210 ","page_number":228},
  {"content":"\r\nدر صورتى كه روى او استخوانى است كه گوشت بر آن نمىباشد ، و قرآن به پشت گردن او زند تا داخل آتش شود و بيفتد در آتش با كسانى كه افتادند . و كسى كه قرائت قرآن كند و عمل به آن نكند ، محشور كند خدا او را روز قيامت كور . مىگويد : پروردگارا ، چرا مرا كور محشور كردى با اينكه بينا بودم ؟ فرمايد : چنانچه آيات ما آمد تو را و نسيان آنها را كردى ، همين طور امروز نسيان شدى . ( 1 )  پس امر شود كه او را در آتش اندازند . و كسى كه قرآن را بخواند براى رضاى خدا و براى ياد گرفتن معالم دين ، مىباشد از براى او ، از ثواب ، مثل جميع آنچه عطا شده است به ملائكه و انبياء مرسلين ( ع ) » .\r\n« و كسى كه تعلَّم كند قرآن را و اراده كند به آن رياء و سمعه را تا مجادله كند با آن باسفهاء و مباهات كند به آن بر علماء و طلب كند به آن دنيا را ، از هم جدا كند خدا استخوانهاى او را در روز قيامت . و نمىباشد در آتش عذاب كسى از او شديدتر ، و هيچ نوعى از انواع عذاب نيست مگر آن كه به آن معذّب شود از شدّت غضب و سخط خدا بر او » .\r\n« و كسى كه تعلَّم قرآن كند و تواضع كند در علم و تعليم كند بندگان خدا را و خواهش كند از ثواب آن چه نزد خدا است ، نمىباشد در بهشت كسى كه ثوابش بزرگتر باشد از او ، و هيچ منزل و درجهء رفيعهء نفيسه اى نيست در بهشت مگر آنكه در آن نصيب او وافرتر و منزل او شريفتر است . » ( 2 )  و در خصوص تفكَّر در معانى قرآن و اتّعاظ به آن و تأثر از آن نيز روايات كثيره وارد است ، چنانچه در كافى شريف سند به حضرت صادق رساند كه فرمود : « همانا در اين قرآن است محل نور هدايت و چراغهاى شبهاى تار ، پس جولان دهد جولان دهنده بصر خود را و باز كند از براى روشنايى نظر خويش را ، زيرا كه تفكَّر زندگانى قلب بينا است ، چنانچه طالب نور به نور راه مىرود در ظلمات . » - ( 3 )  انتهى . مقصود حضرت آن است كه انسان چنانچه با\r\n","description":"","footnote":" ( 1 ) - ( طه - 126 ) .  ( 2 ) - عقاب الاعمال ، ص 332 ، 337 ، 366 . .  ( 3 ) - اصول كافى ، ج 4 ، ص 400 ، « كتاب فضل القرآن » ، باب 1 ، حديث 5 . . ","page_name":" 211 ","page_number":229},
  {"content":"\r\nنور ظاهرى در ظلمات بايد مشى كند تا از خطر پرتگاهها مصون باشد ، با قرآن ، كه نور هدايت و مصباح المنير راه عرفان و ايمان است ، بايد در راه ظلمانى سير إلى الاخرة و إلى اللَّه مشى كند تا در پرتگاههاى مهلك نيفتد .\r\nو در معانى الاخبار در حديثى از حضرت امير مؤمنان عليه السلام منقول است كه فرمود : « فقيه حقيقى آن است كه ترك نكند قرآن را از روى بى ميلى و به غير آن متوجّه شود . آگاه باش كه خيرى نيست در علمى كه در آن تفهّم نباشد ، و خيرى نيست در قرائتى كه در آن تدبّر نباشد ، و خيرى نيست در عبادتى كه در آن تفقّه نباشد . » ( 1 )  و در خصال و معانى الاخبار از رسول خدا صلَّى اللَّه عليه و آله و سلَّم حديث كند كه فرمود : « حملهء قرآن عرفاء اهل بهشت مىباشند . » ( 2 )  و معلوم است مقصود از اين حمل ، حمل معارف و علوم قرآن است كه نتيجهء آن در آخرت آن است كه در عداد اهل معرفت و اصحاب قلوب است ، چنانچه اگر حمل صورت آن كند بدون اتّعاظ از مواعظ آن و تحمّل معارف و حكم آن و عمل به احكام و سنن آن ، مثل آن چنان است كه خداى تعالى فرمايد : مَثَلُ الَّذينَ حُمِّلوُا التَّوْريةَ ثُمَّ لَمْ يَحْمِلوُها كَمَثَلِ الْحِمارِ يَحْمِلُ اسْفارا . 62 : 5 ( 3 )  و احاديث شريفه در شئون قرآن شريف و آداب آن بيش از آن است كه در اين مختصر بگنجد . و السّلام على محمّد و آله .\r\n","description":"","footnote":" ( 1 ) - معانى الاخبار ، ص 226 ، « باب معنى الفقيه حقّا » ، حديث 1 . .  ( 2 ) - معانى الاخبار ، ص 323 ، « باب معنى عرفاء اهل الجنّة » ، حديث 1 . الخصال ، ج 1 ، ص 28 ، « باب الواحد » ، حديث 100 . .  ( 3 ) - « مثل آنان كه تحمل تورات كرده و بدان عمل نكردند مثل حمارى است كه بار كتابها بر پشت كشد » . . ( جمعه - 5 ) . ","page_name":" 212 ","page_number":230},
  {"content":"\r\n\r\nمصباح دوم در ذكر شمه اى از آداب قرائت است در خصوص نماز\r\nو در آن چند فصل است .\r\n\r\nفصل اول\r\nبدان كه از براى قرائت در اين سفر روحانى و معراج الهى مراتب و مدارجى است كه به مناسبت اين رساله به بعض از آن اكتفا مىكنيم .\r\nاول آن كه قارى جز به تجويد قرائت و تحسين عبارت به چيزى نپردازد ، و همّ او فقط تلفظ به اين كلمات و تصحيح مخارج حروف باشد تا تكليفى ادا و امرى ساقط شود . و معلوم است براى چنين اشخاصى تكاليف كلفت و زحمت دارد ، و قلب آنها از آن منضجر و باطن آنها از آن منحرف است . اينان را حظَّى از عبادت نيست جز آن كه معاقب به عقاب تارك نيستند ، مگر آن كه از\r\n","description":"","footnote":"","page_name":" 213 ","page_number":231},
  {"content":"\r\nخزائن غيب تفضّلى شود و به همان لقلقه مورد احسان و انعام گردند . و اين طايفه گاهى شود كه زبان آنها كه مشتغل به ذكر حق است ، قلب آنها از آن بكلَّى عارى و برى و به كثرات دنيويّه و مشاغل ملكيّه پيوند است ، و در حقيقت اين دسته به صورت داخل نماز و به باطن و حقيقت مشغول به دنيا و مآرب و شهوات دنيويّه هستند . و گاهى شود كه قلب آنها نيز اشتغال به تفكَّر در تصحيح صورت نماز دارد ، در اين صورت ، اينها به حسب قلب و زبان وارد صورت نماز هستند ، و اين صورت از آنها مقبول و مرضىّ است .\r\nطايفهء دوم كسانى هستند كه به اين حدّ قانع نشده و نماز را وسيلهء تذكَّر حق دانند و قرائت را تحميد و ثناى حق شمارند . و از براى اين طايفه مراتب بسيارى است كه ذكر آن به طول انجامد . و شايد اشاره به اين طايفه است حديث شريف قدسى : قسّمت الصلاة بينى و بين عبدى : فنصفها لي ، و نصفها لعبدى . فاذا قال : بسم اللَّه الرّحمن الرّحيم 1 : 1 يقول اللَّه : ذكرنى عبدى . و اذا قال :\r\nالحمد للَّه 1 : 2 يقول اللَّه : حمدنى عبدى و اثنى علىّ . و هو معنى « سمع اللَّه لمن حمده . » و اذا قال : الرّحمن الرّحيم 1 : 3 يقول اللَّه : عظَّمنى عبدى . و اذا قال :\r\nمالك يوم الدّين 1 : 4 يقول اللَّه : مجّدنى عبدى [ و في رواية : فوّض إلىّ عبدى 
  ] و اذا قال : ايّاكَ نَعْبُدُ وَايّاكَ نَسْتَعينُ 1 : 5 يقول اللَّه : هذا بينى و بين عبدى . و اذا قال : اهْدِنَا الصِّراطَ الْمُسْتَقيمَ 1 : 6 يقول اللَّه : هذا لعبدى و لعبدى ما سئل . [ 1 
  ]\r\n\r\n","description":"","footnote":"\r\n[ 1 
  ] - « من نماز را بين خود و بنده‌ام تقسيم كرده‌ام ، نيمى از آن من است و نيمش از آن بنده‌ام . پس چون بنده گفت : بسم اللَّه الرّحمن الرّحيم 1 : 1 ، خدا گويد : بنده‌ام مرا ياد كرد . و چون بنده گفت : الحمدُ للَّه 1 : 2 خدا فرمايد : بنده‌ام مرا سپاس گزارد و ستايش گفت . و اين است معنى سمع اللَّه لمن حمده . - و چون گفت : الرّحمن الرّحيم ، 1 : 3 خداوند گويد : بنده‌ام مرا تعظيم كرد . و چون گفت : مالك يومِ الدّين ، 1 : 4 خدا گويد : بنده‌ام مرا تمجيد كرد . ( و در روايتى ديگر : كار خود را به من واگذار كرد . ) و چون گفت : ايّاك نعبد و ايّاك نستعين 1 : 5 ، خدا مىفرمايد : اين بين من و بندهء من است . و چون گفت : اهدنا الصّراط المستقيم 1 : 6 خداوند مىفرمايد : اين از آن بندهء من است و بنده‌ام آنچه بخواهد از آن اوست . » المحجّة البيضاء ، ج 1 ، ص 388 . بحار الانوار ، ج 92 ، ص 226 . و صحيح مسلم ، ج 2 ، ص 92 . با تفاوت در عبارات .\r\n","page_name":" 214 ","page_number":232},
  {"content":"\r\nو چون نماز ، به حسب اين حديث شريف ، تقسيم شده است بين حق و عبد ، بايد عبد تا آنجا كه حق مولى است قيام به حق او كند ، و به ادب عبوديت ، كه در اين حديث شريف فرموده است ، قيام كند تا حق تعالى شأنه به لطايف ربوبيّت با او عمل فرمايد ، چنانچه فرمايد : و اوْفُوا بِعَهْدى اوفِ بِعَهْدِكُم 2 : 40 . ( 1 ) \r\n\r\nو خداى تعالى آداب عبوديّت را در قرائت به چهار ركن قائم فرموده :\r\n\r\nركن اول « تذكر » است\r\nكه بايد در بسم اللَّه الرحمن الرحيم حاصل شود ، و عبد سالك تمام دار تحقّق را به نظر اسمى كه فناى در مسمّى است نظر كند . و قلب را عادت دهد كه در همهء ذرّات ممكنات حق جو و حق خواه شود ، و فطرت تعلَّم اسمائى را ، كه در خميرهء ذات او ثبت است به مقتضاى جامعيّت نشئه و ظهور از حضرت اسم اللَّه الاعظم - كه اشاره به آن است در قول خداى تعالى :\r\nوَ عَلَّمَ آدَمَ الاسْماءَ كُلَّها 2 : 31 ( 2 )  - به مرتبهء فعليّت و ظهور آورد . و اين مقام ، از خلوت با حق و شدّت تذكَّر و تفكَّر در شئون الهيّه حاصل شود ، تا جايى رسد كه قلب عبد حقّانى شود و در تمام زواياى او اسمى جز از حق نباشد .\r\nو اين يك مرتبه از فناى در الهيّت است كه قلوب منكوسهء قاسيهء جاحدين آن را به اين بيان كه ما كرديم نتواند انكار كرد ، مگر آن كه جحود آن ، جحود ابليسى باشد ، كه آن طور قلوب - و العياذ باللَّه - از اسم و ذكر حق تنفّر طبعى دارند ، و اگر حرفى از معارف الهيّه يا ذكرى از اسماء اللَّه پيش آيد ، منقبض شوند ، و جز از شهوات بطن و فرج به چيزى ديگر چشم دل باز نكنند . و در اين طائفه كسانى هستند كه براى انبياء و اولياء عليهم السلام نيز جز مقامات جسمانى و بهشت جسمانى ، كه قضاى وتر حيوانى در آن شود ، قائل نيستند ، و بزرگى مقامات اخرويّه را چون بزرگى دنيائى به سعهء باغات و انهار جاريه و زيادى حور و غلمان و قصور دانند . و اگر از عشق و محبّت و جذبهء الهيّه كلامى\r\n","description":"","footnote":" ( 1 ) - « وفا كنيد به عهد من تا به عهد شما وفا كنم . » ( بقره - 40 ) .  ( 2 ) - پاورقى 332 . . ","page_name":" 215 ","page_number":233},
  {"content":"\r\nبشنوند ، با الفاظ ركيكه و كلمات قبيحه به صاحبانش حمله كنند ، و گويى به آنها ناسزائى گفته شده كه جبران مىكنند . اين مردم سدّ طريق انسانى و خار راه معرفت اللَّه و شيطان آدم فريبند ، و فوج فوج بندگان خدا را از حق و اسماء و صفات و ذكر و ياد او باز دارند و به مقاصد حيوانيّه و شهوات بطنيّه و فرجيّه متوجه كنند . اينها مأموران شيطانى هستند كه به مقتضاى و لاقْعُدَنَّ لَهُمْ صِراطَكَ الْمُسْتَقيم 7 : 16 . ( 1 )  سر راه مستقيم الهى نشسته و نگذارند كسى با خداوند خود انس حاصل كند و از ظلمتهاى علاقه مندى به شهوات حيوانى ، كه از آن جمله علاقه مندى به حور و قصور است ، رهايى يابد . اينها ممكن است شواهدى از ادعيهء انبياء و اهل بيت عصمت عليهم الصلاة و السلام آورند كه آنها نيز حور و قصور مىخواستند . و اين از قصور اين طائفه است كه فرق بين حبّ كرامة اللَّه ، كه نظر به كرامت و اعطاء محبوب است كه خود علامت محبّت و عنايت است ، با حبّ به حور و قصور و امثال آن استقلالا ، كه در خميرهء شهوت حيوانى است ، نگذاشتند . حبّ كرامة اللَّه حبّ اللَّه است كه بالتّبع به كرامت و عنايت نيز سرايت كند - ( عاشقم بر همه عالم كه همه عالم از اوست . ) ( 2 ) \r\n\r\nو ما حبّ الدّيار شغفن قلبى و لكن حبّ من سكن الدّيارا ( 3 ) \r\n\r\nو الا على بن أبي طالب عليه السلام با حور و قصور چه سر و كارى دارد ؟ آن سرور را با هواهاى نفسانيّه و شهوات حيوانيّه چه تناسب است ؟ كسى كه عبادتش عبادت احرار است ، جزاى او جزاى تجّار نخواهد بود . عنان قلم گسيخته شد و از مطلب دور افتادم .\r\nبالجمله ، كسى كه خود را عادت داد به قرائت آيات و اسماء الهيّه از كتاب تكوين و تدوين الهى ، كم كم قلب او صورت ذكرى و آيه اى به خود\r\n","description":"","footnote":" ( 1 ) - « بر سر راه راست ( آيين ) تو در كمينشان خواهم نشست . » ( اعراف - 16 ) .  ( 2 ) -\r\n« به جهان خرّم از آنم كه جهان خرّم از اوست - عاشقم بر همه عالم كه همه عالم از اوست » .\r\n- سعدى .  ( 3 ) - « دوستى سرزمين ( يار ) دلم را نبرده است - بلكه دل در گرو دوستى آنكه در آن ديار ساكن است نهاده‌ام » . - مجنون عامرى . جامع الشواهد ، ص 220 ، « باب الواو مع الميم » . . ","page_name":" 216 ","page_number":234},
  {"content":"\r\nگيرد ، و باطن ذات محقّق به ذكر اللَّه و اسم اللَّه و آيت اللَّه شود ، چنانچه « ذكر » به رسول اكرم و على بن أبي طالب صلوات اللَّه عليهما و آلهما و « اسماء حسنى » به ائمهء هدى و « آية اللَّه » نيز به آن بزرگواران تفسير و تطبيق شده ، آنها آيات الهيّه و اسماء اللَّه حسنى و ذكر اللَّه اكبرند . و مقام « ذكر » از مقامات عاليهء بزرگى است كه به حوصلهء بيان و به حيطهء تقرير و تحرير بر نيايد ، و كفايت كند براى اهل معرفت و جذبهء الهيّه و اصحاب محبّت و عشق آيهء شريفهء الهيّه كه مىفرمايد : فَاذْكُرُونى اذْكُرْكُم 2 : 152 . ( 1 )  و مىفرمايد خداى تعالى به موسى : يا موسى ، انَا جَليسُ مَنْ ذَكَرَنى . ( 2 ) \r\nو در روايت كافى رسول خدا فرمايد : من اكثر ذكر اللَّه احبّه اللَّه . ( 3 ) \r\nو در وسائل سند به حضرت صادق رساند كه فرمود : قال اللَّه عزّ و جلّ : يا بن آدم اذكرنى في نفسك ، اذكرك في نفسي . يا بن آدم اذكرنى في خلأ ، اذكرك في خلإ . يا بن آدم اذكرنى في ملإ اذكرك في ملإ خير من ملإك . و قال : ما من عبد ذكر اللَّه في ملإ من النّاس الا ذكره اللَّه في ملإ من الملائكة . [ 1 
  ]\r\n\r\nركن دوم « تحميد » است .\r\nو آن در قول مصلَّى : الْحَمْدُ للَّه رَبِّ الْعالمين 1 : 2 حاصل شود .\r\nبدان كه چون مصلَّى به مقام « ذكر » متحقّق شد و همهء ذرّات كائنات و عوالى و ادانى موجودات را اسماء الهيّه ديد و جهت استقلال را از دل بيرون\r\n\r\n","description":"","footnote":" ( 1 ) - « مرا ياد كنيد تا شما را ياد كنم . » ( بقره - 152 ) .  ( 2 ) - « من همنشين كسى هستم كه مرا ياد كند . » اصول كافى ، ج 4 ، ص 255 ، « كتاب الدّعاء » ، « باب ما يجب من ذكر اللَّه . . . » ، حديث 4 . .  ( 3 ) - « كسى كه بسيار ياد خدا كند خدا او را دوست خواهد داشت . » منبع پيشين ، حديث 3 . . \r\n[ 1 
  ] - « امام صادق عليه السلام فرمود : خداوند عزّ و جلّ فرمود : اى فرزند آدم ، پيش خود مرا ياد كن تا تو را پيش خود ياد كنم . اى فرزند آدم ، در خلوت مرا ياد كن تا در خلوت يادت كنم . اى فرزند آدم ، در جمعيت مرا ياد كن تا در جمعى بهتر از جمع تو يادت كنم . همچنين آن حضرت فرمود : هيچ بنده اى در جمعيت ياد خدا نمىكند جز آنكه خداوند در جمع ملائكه او را ياد مىكند . » وسائل الشيعة ، ج 4 ، ص 1185 ، « كتاب الصّلوة » ، « أبواب الذّكر » ، باب 7 ، حديث 4 .\r\n","page_name":" 217 ","page_number":235},
  {"content":"\r\nكرد و به چشم استظلال به موجودات عوالم غيب و شهود نگريست ، مرتبهء « تحميد » براى او دست دهد و دل او اعتراف كند كه جميع محامد از مختصّات ذات احدى ، و ديگر موجودات را در آن شركتى نيست ، زيرا كه از خود كمالى ندارند تا حمد و ثنائى براى آنها واقع شود . و در تفسير اين سورهء مباركه بيان تفصيلى اين لطيفهء الهيّه خواهد آمد . ان شاء اللَّه تعالى .\r\n\r\nركن سوّم « تعظيم » است .\r\nو آن در الرّحمن الرّحيم 1 : 3 حاصل شود . چون عبد سالك إلى اللَّه در ركن « تحميد » محمدت را به حق تعالى منحصر كرد و از كثرات وجوديّه سلب كمال و تحميد نمود ، به افق وحدت نزديك شود و چشم كثرت بينى او كم كم كور شود و صورت رحمانيّت ، كه بسط وجود ، و رحيميّت ، كه بسط كمال وجود است ، بر قلب او تجلَّى كند و حق را به دو اسم محيط جامع كه كثرات در آن مضمحل است توصيف كند ، پس ، به واسطهء جلوهء كمالى قلب را هيبت حاصل از جمال دست دهد ، پس ، عظمت حق در قلب او جاى گزين شود .\r\nو اين حال چون تمكين يافت ، به ركن چهارم منتقل شود كه آن مقام « تقديس » است كه حقيقت تمجيد است ، و به عبارت ديگر ، تفويض امر إلى اللَّه است . و آن ، رؤيت مقام مالكيّت و قاهريّت حق و فرو ريختن غبار كثرت و شكستن بتهاى كعبهء دل و ظهور مالك بيت قلب و تصرّف نمودن آن را بى مزاحم شيطانى است . و در اين حال به مقام خلوت رسد و بين بنده و حق حجابى نباشد و ايّاكَ نَعْبُدُ وَايّاكَ نَسْتَعين 1 : 5 در آن خلوت خاص و مجمع انس واقع شود . و از اين جهت فرمود : هذا بَيْنى وَبَيْنَ عَبْدى . و چون عنايت ازلى شامل حال او شود و او را به خود آرد ، استقامت به اين مقام و تمكين آن حضرت را خواهان شود بقوله : اهْدِنَا الصِّراطَ الْمُسْتَقيم 1 : 6 . و لهذا « اهدنا » تفسير شده به :\r\nالزمنا و ادمنا و ثبّتنا . و اين براى آنان است كه از حجاب بيرون آمده و به مطلوب ازل رسيده‌اند . و اما امثال ما اهل حجاب بايد هدايت را به همان معنى خود از حق تعالى طلب كنيم . و شايد بقيّهء از اين در تفسير سورهء مباركهء « حمد » بيايد .\r\nان شاء اللَّه تعالى .\r\n","description":"","footnote":"","page_name":" 218 ","page_number":236},
  {"content":"\r\n\r\nتكميل\r\nاز حديث شريف قدسى ( 1 )  چنين ظاهر شود كه تمام نماز بين حق و عبد تقسيم شده است و فقط « حمد » را از باب نمونه و مثل ذكر فرموده‌اند . پس بنابر اين ، گوييم مثلا تكبيرات صلوتى ، چه تكبيرات افتتاحيّه و چه غير آنها كه در خلال انقلاب احوالات صلوتى گفته شود ، حظَّ ربوبيّت و قسمت ذات مقدّس است . و اگر عبد سالك إلى اللَّه به اين وظيفهء عبوديّت قيام نمود و حق ربوبيّت را به قدرى كه در سعهء او است اداء نمود ، حق تعالى نيز حق عبد را كه فتح باب مراوده و مكاشفه است به الطاف خاصّهء ازليّه ادا فرمايد . چنانچه در حديث شريف مصباح الشّريعة اشاره به آن فرمايد آنجا كه مىگويد : « چون تكبير گفتى ، كوچك بشمار همهء موجودات را در نزد كبرياء حق . » تا آن كه مىفرمايد : « از قلب خود اعتبار كن در وقت نماز ، اگر حلاوت نماز را دريافتى و سرور و بهجت آن در نفست حاصل شده و قلبت به مناجات حق مسرور و به مخاطبات او ملتذّ است ، بدان كه خداوند تو را تصديق فرموده در تكبيرت ، و الا نداشتن لذّت مناجات و محروم بودن از حلاوت عبادت را دليل بگير بر تكذيب كردن خداوند تو را و مطرود نمودن از درگاهش . » ( 2 )  و بدين مقياس در هر يك از احوال و افعال صلوتى براى حق تعالى حقى است كه عبد بايد به آن قيام كند كه آن آداب عبوديّت است در آن منزل ، و براى عبد حظَّ و نصيبى است كه پس از قيام به ادب عبوديّت حق تعالى عنايت فرمايد به لطف خفىّ و رحمت جلىّ . و اگر خود را در اين ميقاتهاى الهيّه از عنايات خاصّه محروم ديد ، بداند كه به آداب عبوديّت قيام ننموده . و علامت آن براى متوسّطين آن است كه لذت مناجات و حلاوت عبادات را ذائقهء قلب نمىچشد و از بهجت و سرور و انقطاع به حق محروم شود ، و عبادتى كه از\r\n","description":"","footnote":" ( 1 ) - پاورقى 350 . .  ( 2 ) - پاورقى 194 . . ","page_name":" 219 ","page_number":237},
  {"content":"\r\nلذت و حلاوت خالى باشد ، روحى ندارد و قلب را از آن استفاده اى نباشد .\r\nپس اى عزيز ، قلب را به آداب عبوديّت مأنوس كن و به ذائقهء روح حلاوت ذكر خدا را بچشان . و اين لطيفهء الهيّه در ابتدا امر به شدت تذكَّر و انس با ذكر حق حاصل شود ، ولى در ذكر قلب مرده نباشد و غفلت بر آن مستولى نشود . و چون با تذكَّر قلب را مأنوس نمودى ، كم كم عنايات ازليّه شامل حالت گردد و فتح ابواب ملكوت بر قلبت گردد . و علامت آن تجافى از دار غرور و انابه به دار خلود و استعداد براى موت قبل از رسيدن موت است .\r\nبارالها ، از لذت مناجات و حلاوت مخاطبان خود ما را نصيبى عنايت فرما ، و ما را در زمرهء ذاكران و جرگهء منقطعان به عزّ قدس خود قرار ده ، و دل مردهء ما را حياتى جاويدان بخش و از ديگران منقطع و به خود متوجّه فرما . انّك ولىّ الفضل و الانعام .\r\n\r\nفصل دوم در بعض آداب استعاذه است\r\nقال تعالى : فاذا قَرَأْتَ الْقُرْآنَ فَاسْتَعِذْ بِالله مِنَ الشَّيْطانِ الرَّجيم انَّه لَيْسَ لَه سُلْطانٌ عَلَى الَّذينَ آمَنُوا وَعَلى رَبِّهِمْ يَتَوَكَّلُونَ انَّما سُلْطانُه عَلى الَّذيَن يَتَوَلَّوْنَه و الَّذيْنَ هُمْ بِه مُشْرِكُون 16 : 98 - 100 ( 1 )  از آداب مهمّهء قرائت ، خصوصا قرائت در نماز كه سفر روحانى إلى اللَّه و معراج حقيقى و مرقاة وصول اهل اللَّه است ، استعاذه از شيطان رجيم است كه خار طريق معرفت و مانع سير و سلوك إلى اللَّه است ، چنانچه خداى تعالى خبر دهد از قول او در سورهء مباركه « اعراف » آنجا كه\r\n","description":"","footnote":" ( 1 ) - « چون خواستى قرآن بخوانى از شيطان به خدا پناه ببر . همانا او را بر كسانى كه ايمان آورده‌اند و بر پروردگارشان توكل مىكنند چيرگى و سلطه نيست . شيطان بر كسانى فرمانروايى دارد كه او را دوست خود گرفته‌اند و كسانى كه به خدا شرك ورزيده‌اند . » ( نحل - 98 - 100 ) . ","page_name":" 220 ","page_number":238},
  {"content":"\r\nفرمايد : قالَ فَبِما اغْوَيْتَنى لاقْعُدَنَّ لَهُمْ صِراطَكَ الْمُسْتَقيم 7 : 16 . ( 1 )  قسم خورده است .\r\nكه سر راه مستقيم را بر اولاد آدم بگيرد و آنها را از آن باز دارد . پس ، در نماز كه صراط مستقيم انسانيّت و معراج وصول إلى اللَّه است بى استعاذه از اين راهزن صورت نگيرد و بدون پناه بردن به حصن حصين الوهيّت از شرّ او ايمنى حاصل نشود . و اين استعاذه و پناه بردن ، با لقلقهء لسان و صورت بى روح و دنياى بى آخرت تحقّق پيدا نكند ، چنانچه مشهود است كه اين لفظ را كسانى هستند كه چهل پنجاه سال گفته و از شرّ اين راهزن نجات نيافته ، و در اخلاق و اعمال بلكه عقايد قلبيّه از شيطان تبعيّت و تقليد نموده‌اند . اگر درست پناه برده بوديم از شر اين پليد ، ذات مقدس حق تعالى كه فيّاض مطلق و صاحب رحمت واسعه و قدرت كامله و علم محيط و كرم بسيط است ما را پناه داده بود و ايمان و اخلاق و اعمال ما اصلاح شده بود . پس ، بايد دانست كه هر چه از اين سير ملكوتى و سلوك الهى باز مانديم ، به واسطهء اغواى شيطان و واقع شدن در تحت سلطنت شيطانيّه ، از قصور يا تقصير خود ما است كه به آداب معنويّه و شرايط قلبيّهء آن قيام نكرديم ، چنانچه در تمام اذكار و اوراد و عبادات كه به نتايج روحيّه و آثار ظاهريّه و باطنيّهء آنها نائل نمىشويم براى همين دقيقه است . از آيات شريفه قرآنيّه و از احاديث شريفهء معصومين عليهم السلام آداب كثيره استفاده شود كه تعداد همهء آنها محتاج به فحص كامل و اطالهء كلام است . و ما به ذكر بعض آنها اكتفا مىكنيم .\r\nيكى از مهمّات آداب استعاذه ، « خلوص » است ، چنانچه خداى تعالى از شيطان نقل فرمايد كه گفت : فَبِعِزَّتِك لاغْوِيَنَّهُمْ اجْمَعينَ الا عِبادَكَ مِنْهُمُ المُخْلَصين 38 : 82 - 83 . ( 2 )  و اين « اخلاص » ، به حسب آنچه از كريمهء شريفه ظاهر شود ، بالاتر از اخلاص عملى است ، چه عمل جوانحى يا جوارحى ، زيرا كه به صيغهء مفعول است ، و اگر منظور اخلاص اعمالى بود ، به صيغهء فاعل تعبير\r\n","description":"","footnote":" ( 1 ) - « چون مرا گمراه كردى بر سر راه راست تو در كمينشان خواهم نشست . » ( اعراف - 16 ) .  ( 2 ) - پاورقى 249 . . ","page_name":" 221 ","page_number":239},
  {"content":"\r\nمىشد . پس ، مقصود از اين اخلاص ، خالص شدن هويت انسانية به جميع شئون غيبيّه و ظاهريّه است كه اخلاص عملى از رشحات آن است . گر چه در ابتدا سلوك براى عامّه اين حقيقت و لطيفهء الهيّه حاصل نشود مگر به شدّت رياضات عمليّه ، و خصوصا قلبيّه كه اصل آن است ، چنانچه اشاره به آن است در حديث مشهور كه مىفرمايد : من اخلص للَّه اربعين صباحا جرت ينابيع الحكمة من قلبه على لسانه . ( 1 ) \r\nكسى كه چهل صباح - به مقدار تخمير طينت آدم كه چهل صباح بوده و رابطهء اين دو به هم پيش اهل معرفت و اصحاب قلوب معلوم است - خود را براى خدا خالص كند و عملهاى قلبى و قالبيش را خالص براى حق كند ، قلبش الهى شود ، و قلب الهى جز چشمه هاى حكمت نزايد ، پس زبانش نيز ، كه بزرگتر ترجمان قلب است ، ناطق به حكمت شود .\r\nپس ، در اوّل امر اخلاص عمل باعث خلوص قلب شود ، و چون قلب خالص شد ، انوار جلال و جمال ، كه به تخمير الهى در طينت آدمى وديعه بود ، در مرآت قلب ظاهر شود و جلوه كند و از باطن قلب به ظاهر ملك بدن سرايت كند .\r\nبالجمله ، آن خلوص كه موجب خروج از تحت سلطنت شيطانيّه است ، خالص شدن هويّت روح و باطن قلب است براى خداى تعالى . و اشاره به اين مرتبه از خلوص است كلام حضرت امير المؤمنين در مناجات شعبانيّه : الهى ، هب لي كمال الانقطاع إليك . ( 2 ) \r\nو چون قلب به اين مرتبه از اخلاص رسد و از ما سوى به كلى منقطع شود و در مملكت وجود او به جز حق راه نداشته باشد ، شيطان را - كه از غير راه حق بر انسان راه يابد - بر او راه نباشد ، و حق تعالى او را به پناه خود بپذيرد و در حصن حصين الوهيّت واقع شود ، چنانچه فرمايد : كلمة لا إله الا اللَّه حصنى ، فمن دخل حصنى ، امن من عذابى . ( 3 ) \r\nدخول در حصن « لا إله الا اللَّه » را مراتبى است ، چنانچه ايمنى از\r\n","description":"","footnote":" ( 1 ) - پاورقى 250 . .  ( 2 ) - پاورقى 1 . .  ( 3 ) - كلمهء لا إله الَّا اللَّه قلعهء من است و هر كس به قلعهء من در آيد از عذاب من در امان است . « التوحيد ، ص 25 ، بحار الانوار ، ج 3 ، ص 13 ، و ج 90 ، ص 192 . . ","page_name":" 222 ","page_number":240},
  {"content":"\r\nعذاب را نيز مراتبى است . پس ، كسى كه به باطن و ظاهر و قلب و قالب در حصن حق واقع شود و به پناه او برود ، از جميع مراتب عذاب ، كه عذاب احتجاب از جمال حق و فراق از وصال محبوب جلّ و علا بالاترين آنها است ، ايمن شود . حضرت مولى در دعاى كميل عرضه دارد : فهبنى صبرت و على عذابك فكيف اصبر على فراغك .\r\nو دست ما از آن كوتاه است . و كسى را كه اين مقام دست داد ، عبد اللَّه حقيقى است و در تحت قباب ربوبيّت واقع شود و حق تعالى متصرّف در مملكت او شود و از تحت ولايت طاغوت خارج شود . و اين مقام از اعزّ مقامات اولياء و اخصّ مدارج اصفياء است و ديگر مردم را از آن حظَّى نيست ، بلكه شايد قلوب قاسيهء جاحدين و نفوس صلبهء مجادلين ، كه از اين مرحله مراحلى بعيدند ، انكار اين مقامات كنند و سخن در اطراف آن را نيز باطل شمارند ، بلكه - و العياذ باللَّه - اين امور را ، كه قرة العين اولياء است و كتاب و سنت از آن مشحون است ، به بافته هاى صوفيّه و اراجيف حشويّه نسبت دهند . و ما نيز كه ذكرى از اين مقامات ، كه في الحقيقه مقام كمّل است ، پيش مىآوريم نه براى آنست كه خود حظَّى از آن داشته يا چشم طمعى به آن دوخته‌ايم ، بلكه براى آن است كه انكار مقامات را نيز روا نداريم و ذكر اولياء و مقامات آنها را نيز در تصفيهء قلوب و تخليص و تعمير آن دخيل دانيم ، زيرا كه ذكر خير اصحاب ولايت و معرفت موجب محبّت و تواصل و تناسب شود ، و اين تناسب باعث تجاذب شود ، و اين تجاذب باعث تشافع شود كه ظاهرش اخراج از ظلمتهاى جهل به انوار هدايت و علم است ، و باطنش ظهور به شفاعت است در عالم آخرت ، چه كه شفاعت شفعاء بى تناسب و تجاذب باطنى صورت نگيرد و از روى جزاف و باطل نخواهد بود .\r\nبالجمله ، گر چه تخليص به اين مرتبهء كامله براى غير كمّل از اولياء و اصفياء عليهم الصلاة و السلام صورت نگيرد ، بلكه مقام كمال اين مرتبه از\r\n","description":"","footnote":"","page_name":" 223 ","page_number":241},
  {"content":"\r\nمختصّات نبىّ ختمى و قلب خالص نورانى احدى احمدى جمعى محمّدى صلَّى اللَّه عليه و آله و سلَّم است بالاصاله و از براى كمّل و خلَّص اهل بيت او است بالتبعيّه ، ولى مؤمنان و مخلصان نيز نبايد از همهء مراتب آن چشم پوشيده ، قناعت كنند به اخلاص صورى عملى و خلوص ظاهرى فقهى ، زيرا كه وقوف در منازل از شاهكارهاى ابليس است كه به سر راه انسان و انسانيّت نشسته و او را با هر وسيله هست از عروج به كمالات و وصول به مدارج باز مىدارد . پس ، بايد همت را بزرگ كرده و اراده را قوّت داده بلكه اين نور الهى و لطيفهء ربّانيه از صورت به باطن و از ملك به ملكوت سرايت كند . و به هر مرتبه اى از اخلاص كه انسان نائل شود ، به همان اندازه در پناه حق رفته و حقيقت استعاذه متحقق شده و دست تصرف ديو پليد و شيطان از انسان كوتاه گردد .\r\nپس ، اگر صورت ملكيّهء انسانيّه را براى خدا خالص كردى و جيوش ظاهريّهء دنياويّهء نفس را كه عبارت است از قواى متشتّته در ملك بدن به پناه حق بردى و اقاليم سبعهء ارضيّه را كه چشم و گوش و زبان و بطن و فرج و دست و پا است تطهير از قذارات معاصى نمودى و به تصرف ملائكة اللَّه كه جيوش الهيه‌اند دادى ، كم كم اين اقاليم حقّانى شود و به تصرف حق متصرف گردد تا آنجا كه خود نيز ملائكة اللَّه شود ، يا چون ملائكة اللَّه لا يَعْصوُنَ الله ما امَرَهُمْ وَيَفْعَلوُنَ ما يُؤْمَرُون 66 : 6 ( 1 )  گردد ، پس ، مرتبهء اولاى استعاذه صورت گيرد ، و شيطان و جيوشش از مملكت ظاهر كوچ كنند و به باطن رو آورند و به قواى ملكوتيّهء نفسانيّه هجوم كنند . از اين جهت كار سالك مشكلتر و سلوكش دقيقتر گردد ، و بايد قدم سيرش قويتر و مراقبتش كاملتر گردد و از مهالك نفسانيّه كه عجب و ريا و كبر و افتخار و غير آن است بايد به خداى متعال پناه برد ، و كم كم به تصفيهء باطن از كدورات معنويّه و قذارات باطنيّه اشتغال پيدا كند .\r\n","description":"","footnote":" ( 1 ) - « خدا را در آنچه امرشان مىكند نافرمانى نمىكنند و آنچه را فرمان مىدهد انجام مىدهند » . . ( تحريم - 6 ) . ","page_name":" 224 ","page_number":242},
  {"content":"\r\nو در اين مقام ، بلكه جميع مقامات ، توجّه تام به توحيد فعلى حقّ و متذكَّر ساختن قلب را به اين لطيفهء الهيّه و مائدهء آسمانى ، از مهمّات سلوك و اركان عروج است . و حقيقت مالكيّت حق تعالى سماوات و ارض و باطن و ظاهر و ملك و ملكوت را به ذائقهء قلب بايد چشانيد تا قلب با توحيد در الهيّت و نفى شريك در تصرّف ارتياض يافته مخمّر به تخمير الهى گردد و مربّى به تربيت توحيدى شود . و در اين صورت ، قلب مفزع و ملجأى و پناه و معينى جز حق نبيند و نداند ، و بالطَّوع و الحقيقة استعاذه به حق و مقام مقدس الوهيّت پيدا كند . و تا دل از تصرّف ديگران بر ندارد و چشم طمع از موجودات نبندد ، به پناه حق از روى حقيقت نرود ، و دعوى او كاذب و در مسلك اهل معرفت در زمرهء منافقان منسلك است و به خديعت و فريب منسوب است .\r\nو در اين وادى هولناك و بحر عميق خطر خيز ، از دم حكيمى ربّانى يا عارفى نورانى كه رشتهء علمش متّصل به اولياء كمّل است استفادت توحيدات ثلاثه را علما كردن اعانتى به سزا از باطن قلب كند ، ولى شرط اين استفاده آن است كه با نظر آيه و علامت و سير و سلوك إلى اللَّه بدان اشتغال ورزد ، و الا خود خار طريق و حجاب چهرهء جانان شود ، چنانچه رسول خدا صلَّى اللَّه عليه و آله اين علم را در حديث شريف كافى « آية محكمة » لقب داد . ( 1 )  بالجمله ، چون در قلب ريشهء توحيد فعلى حق محكم شد و با آب علم توأم با عمل لطيف كه قرع باب قلب كند آبيارى گرديد ، نتيجهء آن ، تذكَّر مقام الوهيّت شود ، و قلب كم كم صافى براى تجلَّى فعلى حق شود . و چون خانه از خائن و آشيانه از بيگانه خالى شد ، صاحب خانه آن را متصرّف شود ، و دست ولايت حق از ملكوت باطن و قلب تا ملك و ظاهر بدن قواى ملكوتيّه و ملكيّه را در تحت تصرّف و حكومت خود در آورد ، و شياطين يكسره از اين مرحله نيز كوچ كنند و مملكت باطن به استقلال خود ، كه عين استظلال براى حق است ، برگردد . و اين ، مرتبهء دوم از لطيفهء ربّانيّهء استعاذه است . و پس از\r\n","description":"","footnote":" ( 1 ) - پاورقى 311 . . ","page_name":" 225 ","page_number":243},
  {"content":"\r\nاين مقام ، استعاذهء روح ، و استعاذهء سرّ ، و ديگر مراتب استعاذه است ، كه با اين اوراق تناسب ندارد ، و اين قدر نيز از طغيان قلم عبد يا اجراى قلم مولا جلّ و علا صورت ترقيم گرفت . و إليه المفزع .\r\nيكى ديگر از آداب و شرائط استعاذه آن است كه در آيهء شريفه - كه در اول فصل مذكور شد - اشاره به آن فرموده ، و آن « ايمان » است . و آن غير از علم است ، و لو به برهان حكمى حاصل شود ( پاى استدلاليان چوبين بود ) . ( 1 )  و ايمان حظَّ قلب است كه با شدّت تذكَّر و تفكَّر و انس و خلوت با حق حاصل شود . شيطان با آن كه علم به مبدأ و معاد - به نص قرآن - داشته ، در زمرهء كفار محسوب شده . اگر ايمان عبارت از همين علم برهانى بود ، بايد كسانى كه اين علم را دارند از تصرف شيطان دور باشند و نور هدايت قرآن در آنها تابان باشد ، با اينكه اين آثار را مىبينيم حاصل نشود با ايمان برهانى .\r\nپس اگر بخواهيم از تصرف شيطان خارج شويم و در تحت پناه حق تعالى واقع شويم ، بايد با شدّت ارتياض قلبى و دوام توجّه يا كثرت آن و شدّت مراوده و خلوت ، حقايق ايمانيّه را به قلب رسانده تا قلب الهى شود ، و چون قلب الهى شد ، از تصرّف شيطان تهى گردد ، چنانچه خداى تعالى فرمايد : الله وَلِىُّ الَّذينَ آمَنوا يُخْرِجُهُمْ مِنَ الظُلُماتِ الىَ النّوُر 2 : 257 . ( 2 )  پس مؤمنين را ، كه حق تعالى متصرّف و متولَّى ظاهر و باطن و سرّ و علن است ، از تصرّفات شيطان خالص و در سلطنت رحمن داخلند ، و از همهء مراتب ظلمات به نور مطلق آنها را خارج كند : از ظلمت معصيت و طغيان ، و ظلمت كدورات اخلاق رذيله ، و ظلمت جهل و كفر و شرك و خودبينى و خود خواهى و خود پسندى ، به نور طاعت و عبادت و انوار اخلاق فاضله ، و نور علم و كمال ايمان و توحيد و خدا بينى و خدا خواهى و خدا دوستى منتقل شود .\r\n","description":"","footnote":" ( 1 ) -\r\n« پاى استدلاليان چوبين بود - پاى چوبين سخت بى تمكين بود » .\r\n- مولوى .  ( 2 ) - پاورقى 158 . . ","page_name":" 226 ","page_number":244},
  {"content":"\r\nچنانچه يكى از آداب آن « توكَّل » است ، كه آن نيز از شعب ايمان و انوار حقيقى لطيفهء ايمانيّه است . و آن واگذار نمودن امور است به حق ، كه از ايمان قلب به توحيد فعلى حاصل شود . و تفصيل آن از نطاق اين اوراق خارج است .\r\nو چون بندهء سالك غير حق تعالى مفزع و پناهى نديد و تصرّف در امور را منحصر به ذات مقدّسش دانست ، حالت انقطاع و الجاء و توكَّل در قلب پيدا شود و استعاذهء او حقيقت پيدا كند . و چون از روى حقيقت به حصن حصين ربوبيت و الوهيت پناه برد ، ناچار او را پناه دهد با فضل واسع و رحمت كريمانه - انّه ذو فضل عظيم .\r\n\r\nتتميم و نتيجه\r\nاز مطالب فصل سابق معلوم شد كه حقيقت « استعاذه » عبارت است از حالت و كيفيّت نفسانيّه اى كه از علم كامل برهانى به مقام توحيد فعلى حق و ايمان به اين مقام حاصل شود ، يعنى ، پس از آن كه به طريق عقل منوّر با برهان متين حكمى و شواهد نقليّه مستفاده از نصوص قرآنيّه و اشارات و بدايع كتاب الهى و احاديث شريفه فهميد كه سلطنت ايجاديّه و استقلال در تأثير ، بلكه اصل تأثير ، منحصر است به ذات مقدس الهى و ديگر موجودات را شركت در آن نيست - چنانچه در محل خود مقرر است - بايد دل را از آن آگاه كند و با قلم عقل به لوح قلب حقيقت لا إله الا اللَّه و لا مؤثّر في الوجود الا اللَّه را بنويسد . و چون قلب به اين لطيفهء ايمانيّه و حقيقت برهانيّه ايمان آورد ، در آن حالت انقطاع و التجائى حاصل شود ، و چون شيطان را قاطع طريق انسانيّت و دشمن قوى خود يافت ، حالت اضطرارى حاصل شود كه اين حالت قلبى حقيقت استعاذه است . و چون زبان ترجمان قلب است ، آن حالت قلبيّه را با كمال اضطرار و احتياج به زبان آورد و اعوذ باللَّه من الشّيطان الرّجيم را از روى حقيقت گويد . و اگر در قلب از اين حقايق اثرى نباشد و شيطان متصرّف قلب و ساير مملكت وجوديّه او باشد ، استعاذه نيز از روى تصرّف و تدبير شيطان\r\n","description":"","footnote":"","page_name":" 227 ","page_number":245},
  {"content":"\r\nواقع شود ، و در لفظ استعاذهء باللَّه من الشّيطان گويد ، و در حقيقت چون تصرّف شيطانى است ، استعاذهء بشيطان من اللَّه واقع شود ، و خود استعاذه عكس مطلوب را محقّق كند ، و شيطان گويندهء استعاذه را مسخره كند ، و اين سخريّه نتيجه اش پس از كشف غطا و بر چيده شدن پردهء طبيعت معلوم شود . و مثل چنين شخصى كه استعاذه اش فقط لفظيّه است مثل كسى است كه از شرّ دشمن جرّارى بخواهد به قلعهء محكمى پناه ببرد ، ولى خود به طرف دشمن برود و از قلعه رو برگرداند و لفظا بگويد از شر اين دشمن به اين قلعه پناه مىبرم . چنين شخصى علاوه بر آنكه به شرّ دشمن گرفتار شود به سخريّهء او نيز دچار گردد .\r\n\r\nفصل سوم در بيان اركان استعاذه است و آن چهار است\r\nاول ، مستعيذ . دوم ، مستعاذ منه . سوم ، مستعاذ به . چهارم ، مستعاذ لأجله بدان كه براى اين اركان تفصيل بسيار است كه از حوصلهء اين اوراق خارج است ، و ما به ذكر مختصرى از آن اكتفاء مىكنيم .\r\n\r\nركن اول در « مستعيذ » است .\r\nو آن حقيقت انسانيّه است از اول منزل سلوك إلى اللَّه تا منتهى النّهايهء فناى ذاتى - و اذا تمّ الفناء المطلق ، هلك الشّيطان و تمّ الاستعاذة . ( 1 )  و تفصيل اين اجمال آن كه انسان تا در بيت نفس و طبيعت مقيم است و به سفر روحانى و سلوك إلى اللَّه اشتغال پيدا نكرده و در تحت سلطنت شيطانيّه به همهء شئون و مراتب است ، به حقيقت استعاذه متلبّس نشده و لقلقهء لسان او\r\n","description":"","footnote":" ( 1 ) - « چون فناء مطلق حاصل گشت ، شيطان هلاك گرديده و استعاذه تحقق يافته است . » . ","page_name":" 228 ","page_number":246},
  {"content":"\r\nبى فائده بلكه تثبيت و تحكيم سلطنت شيطانيّه است ، مگر با تفضّل و عنايت الهى . و چون به سير و سلوك إلى اللَّه متلبّس گرديد و سفر روحانى را شروع نمود ، تا در سير و سلوك است آنچه مانع از اين سفر و خار طريق است شيطان او است ، چه از قواى روحانيّهء شيطانيّه و يا از جنّ و انس باشد ، زيرا كه جنّ و انس نيز اگر خار طريق و مانع سلوك إلى اللَّه باشند به دستيارى شيطان و تصرّف آن باشد ، چنانچه خداى تعالى اشاره به آن فرموده در سورهء مباركهء « ناس » آنجا كه فرمايد : مِنْ شَرِّ الوَسْواسِ الْخَنّاسِ الَّذى يُوَسْوِسُ في صُدُورِ الناسِ مِنَ الْجِنَّةِ وَالناس 114 : 4 - 6 . و شيطان اگر جن باشد ، از آيهء شريفه استفاده شود كه وسواس خناس كه شيطان است جن است و انس - يكى بالاصاله و ديگر بالتّبعيّه . و اگر شيطان حقيقت ديگرى باشد شبيه به جن ، از آيهء شريفه معلوم شود كه اين دو نوع ، يعنى جن و انس ، نيز تمثّلات شيطانيّه و مظاهر آنند . و در آيهء ديگر اشاره فرمايد به اين معنى آنجا كه فرمايد : شَياطينَ الانْسِ وَالْجِنّ . 6 : 112 ( 1 )  و در اين سورهء مباركه اشاره به اركان استعاذه چنانچه مذكور شد فرموده ، چنانچه ظاهر است .\r\nبالجمله ، انسان قبل از شروع به سلوك و سير إلى اللَّه مستعيذ نيست ، و پس از آنكه سير تمام شد و از آثار عبوديّت به هيچ وجه باقى نماند و به فناى ذاتى مطلق نائل شد ، از استعاذه و مستعاذ منه و مستعيذ اثرى باقى نماند و جز حق و سلطنت الهيّه در قلب عارف چيزى نيست ، و از قلب خود و خود نيز خبرى ندارد و اعوذ بك منك ( 2 ) \r\nنيز در اين مقام نيست . و چون حالت صحو و انس و رجوع رخ داد ، باز استعاذه را حقيقتى باشد ، لكن نه چون استعاذه اى كه سالك را است ، و لهذا به حضرت رسول ختمى صلَّى اللَّه عليه و آله نيز امر به استعاذه شده ، چنانچه خداى تعالى فرمايد : قُلْ اعُوذُ بِرَبِّ الْفَلَقِ 113 : 1 و قُلْ اعُوذُ بِرَبِّ النّاسِ 114 : 1 و قُلْ رَبِّ اعوذُ بِكَ مِنْ هَمَزاتِ الشَّياطينِ وَاعوُذُ بِكَ رَبِّ انْ\r\n","description":"","footnote":" ( 1 ) - ( انعام - 112 ) . .  ( 2 ) - پاورقى 1 - 224 . . ","page_name":" 229 ","page_number":247},
  {"content":"\r\nيَحْضُروُن . 23 : 97 - 98 ( 1 )  پس ، انسان در دو مقام مستعيذ نيست : يكى قبل از سلوك ، و آن حال احتجاب محض است كه در تحت تصرّف و سلطنت شيطان است . و يكى بعد از ختم سلوك ، كه فناى مطلق دست دهد ، كه از مستعيذ و مستعاذ منه و مستعاذ له و استعاذه خبرى نيست . و در دو مقام مستعيذ است : يكى حال سلوك إلى اللَّه ، كه استعاذه كند از خارهاى طريق وصول كه قعود بر صراط مستقيم انسانيّت كردند ، چنانچه خداوند از قول شيطان حكايت فرمايد : فَبِما اغْوَيْتَنى لاقْعُدَنَّ لَهُمْ صِراطَكَ الْمُسْتَقيم 7 : 16 ( 2 )  و يكى در حال صحو و رجوع از فناى مطلق ، كه استعاذه كند از احتجابات تلوينيّه و غير آن .\r\n\r\nركن دوم در « مستعاذ منه » است .\r\nو آن ابليس لعين و شيطان رجيم است كه به واسطهء دامهاى گوناگون انسان را از وصول به مقصد و حصول مقصود باز دارد . و آنچه كه بعض اعاظم از اهل معرفت ذكر فرموده كه حقيقت شيطان عبارت است از جميع عالم به جنبهء سوائيّه ، پيش نويسنده تمام نيست ، زيرا كه جنبهء سوائيّه كه عبارت از يك صورت موهومهء عارى از حقيقت و خالى از تحقّق و واقعيتى است ، از دامهاى ابليس است كه انسان را سرگرم به آن مىكند - و شايد اشاره به اين معنى باشد قول خداى تعالى : الْهيكُمُ التَّكاثُرُ حَتّى زُرْتُمُ الْمَقابِر 102 : 1 - 2 ( 3 )  - و الا خود ابليس حقيقتى است كه داراى تجرّد مثالى و حقيقت ابليسيّه كلَّيّه كه رئيس الابالسه است و هم الكلّ است ، چنانچه حقيقت عقليّهء مجرّدهء كلَّيّه ، كه آدم اوّل است ، عقل الكلّ است ، و واهمه هاى جزئيّهء ملكيّه از مظاهر و شئون آن است ، چنانچه عقول جزئيّه از شئون و مظاهر عقل كلَّى است . و تفصيل و تحقيق اين مقام از حوصله اين رساله خارج است .\r\n","description":"","footnote":" ( 1 ) - « و بگو پروردگارا ، پناه مىبرم به تو از وسوسه هاى شيطانها و پناه مىبرم به تو از اينكه نزد من حاضر شوند . » ( مؤمنون - 97 ، 98 ) .  ( 2 ) - پاورقى 363 . .  ( 3 ) - « شما را جستن بيشى مال غافل ساخت تا هنگام رسيدن به گورستان . » ( تكاثر - 1 - 2 ) . ","page_name":" 230 ","page_number":248},
  {"content":"\r\nبالجمله ، آنچه در اين سلوك الهى و سير إلى اللَّه مانع از سير شود و خار طريق گردد ، آن ، شيطان يا مظاهر آن مىباشد كه اعمال آنها نيز عمل شيطان است . و آنچه از عوالم غيب و شهود و عوارض حاصله براى نفس و حالات مختلفهء آن حجاب روى جانان شود ، چه از عوالم ملكيّهء دنياويّه باشد چون فقر و غنا و صحت و مرض و قدرت و عجز و علم و جهل و آفات و عاهات و غير آن و چه از عوالم غيبيّهء تجرديّه و مثاليّه باشد چون بهشت و جهنّم و علم متعلق به آن حتى علوم عقليّهء برهانيّه كه راجع به توحيد و تقديس حق است تمام آنها از دامهاى ابليس است كه انسان را از حق و انس و خلوت با او باز مىدارد و به آنها سرگرم مىكند . حتى سرگرمى به مقامات معنوى و وقوف به مدارج روحانى ، كه ظاهرش وقوف در صراط انسانيّت و باطنش وقوف در صراط حق است - كه جسر روحانى جهنّم فراق و بعد ، و منتهى شود به جنت لقاء ، و اين جسر مخصوص به يك طائفهء قليله از اهل معرفت و اصحاب قلوب است - از دامهاى بزرگ ابليس الابالسه است كه بايد از آن پناه به ذات مقدس حق جل شأنه برد .\r\nبالجمله ، آنچه تو را از حق باز دارد و از جمال جميل محبوب جلّ جلاله محجوب كند شيطان تو است ، چه در صورت انسان باشد يا جن . و آنچه كه به آن وسيله تو را از اين مقصد و مقصود باز دارند دامهاى شيطانى است ، چه از سنخ مقامات و مدارج باشد يا علوم و كمالات يا حرف و صنايع يا عيش و راحت يا رنج و ذلَّت يا غير اينها . و اينها عبارت از دنياى مذمومه است ، و به عبارت ديگر ، تعلَّق قلب به غير حق دنياى او است و آن مذموم است و دام شيطان است و استعاذه از آن بايد كرد . و آنچه از رسول خدا صلَّى اللَّه عليه و آله منقول است كه مىفرمود : اعوذ بوجه اللَّه الكريم ، و بكلمات اللَّه الَّتى لا يجاوزهنّ برّ و لا فاجر ، من شرّ ما ينزل من السّماء و ما يعرج فيها ، و شرّ ما ينزل من الارض و ما يخرج منها ، و من شرّ فتن اللَّيل و النّهار ، و من شرّ طوارق اللَّيل و النّهار ، الا طارقا يطرق بخير [ 1 
  ]\r\nشايد مقصود همين معنا باشد .\r\n\r\n","description":"","footnote":"\r\n[ 1 
  ] - « پناه مىبرم به وجه خداى كريم و به كلمات خدا كه هيچ نيكوكار و بد كار از آنها نتواند گذشت ، و از شرّ آنچه از آسمان فرود آيد و آنچه به آسمان فراز گيرد و آنچه از دل آسمان بيرون آيد ، و از شرّ فتنه هاى شب و روز ، و از شرّ در كوبندگان شب و روز مگر در كوبنده اى كه ( خبر و امر ) خيرى با اوست . » بحار الانوار ، ج 91 ، ص 215 .\r\n","page_name":" 231 ","page_number":249},
  {"content":"\r\nو استعاذه به وجه اللَّه و كلمات اللَّه استغراق در بحر جمال و جلال است . و آنچه انسان را از آن باز دارد ، از شرور است و مربوط به عالم شيطان و مكايد آن است . و از آن بايد پناه به وجه اللَّه برد ، چه آن از حقايق كاملهء سماويّه باشد يا ناقصهء ارضيّه ، مگر آن كه طارق به خير باشد ، كه آن طارق الهى است كه به خير مطلق ، كه حق تعالى است ، دعوت كند .\r\n\r\nركن سوم در « مستعاذ به » است .\r\nبدان كه چون حقيقت استعاذه در سالك إلى اللَّه متحقّق و در سير و سلوك به سوى حق متحصّل است ، يعنى استعاذه اختصاص دارد به سالك در مراتب سلوك ، پس به حسب مقامات و مراتب سايران و مدارج و منازل سالكان ، حقيقت « استعاذه » و « مستعيذ » و « مستعاذ منه » و « مستعاذ به » فرق مىكند . و اشاره به اين توان باشد سورهء شريفهء « ناس » كه فرمايد : قُلْ اعُوذُ بِرَبِّ الناس مَلِكِ الناس إله الناس 114 : 1 - 3 - از مبادى سلوك تا حدود مقام قلب ، سالك به مقام ربوبيّت پناه برد . و توان ، اين ربوبيّت ربوبيّت فعليه باشد كه مطابق شود با اعوذ بكلمات اللَّه التّامّات . ( 1 ) \r\nو چون سير سالك منتهى شد به مقام قلب ، مقام سلطنت الهيّه در قلب ظهور كند ، و در اين مقام به مقام ملك النّاس از شرّ تصرّفات قلبيّهء ابليس و سلطنت باطنيّه جائرانهء او پناه برد ، چنانچه در مقام اول از شر تصرّفات صدريّهء او پناه برد . و شايد اين كه فرموده : الَّذى يُوَسْوِسُ في صُدوُر النّاس 114 : 5 ، با آن كه وسوسه در قلوب و ارواح نيز از خنّاس است ، براى آن باشد كه در مقام معرّفى به شأن عمومى و صفت ظاهره پيش همه مناسب است تعريف شود . و چون سالك از مقام قلب نيز تجاوز نمود به مقام روح ، كه از نفخهء الهيّه است و اتّصالش به\r\n","description":"","footnote":" ( 1 ) - « پناه مىبرم به كلمات تامّهء خدا . . . » . اقبال الاعمال ، ص 640 ، « دعاى روز اول ماه رجب » . . ","page_name":" 232 ","page_number":250},
  {"content":"\r\nحق تعالى بيشتر است از اتصال شعاع شمس به شمس ، و در اين مقام مبادى حيرت و هيمان و جذبه و عشق و شوق شروع شود ، و در اين مقام به إله النّاس 114 : 3 پناه برد . و چون از اين مقام ترقّى كند و ذات بى مرآت شئون نصب العين شود و به عبارت ديگر به مقام سرّ رسد ، اعوذ بك منك ( 1 ) \r\nمناسب با او است . و در اين مقامات تفصيلى است كه مناسب اين مقاله نيست .\r\nو بدان كه استعاذهء باسم اللَّه به واسطهء جامعيّت مناسب با همهء مقامات است ، و آن در حقيقت استعاذه مطلقه است و ديگر استعاذه ها مقيّده است .\r\n\r\nركن چهارم در « مستعاذ له » است ،\r\nيعنى غايت استعاذهء . بدان كه آنچه مطلوب بالذّات است براى انسان مستعيذ ، از سنخ كمال و سعادت و خير است . و آن به حسب مراتب و مقامات سالكان بسيار متفاوت است . چنانچه سالك تا در بيت نفس و حجاب طبيعت است ، غايت سيرش حصول كمالات نفسانيّه و سعادات طبيعيّهء خسيسه است ، و اين در مبادى سلوك است . و چون از بيت نفس خارج شد و از مقامات روحانيّه و كمالات ذوقى نمود ، مقصدش عالىتر و مقصودش كاملتر مىشود ، و به مقامات نفسانيّه پشت پا زند ، و قبلهء مقصودش حصول كمالات قلبيّه و سعادات باطنيّه شود . و چون از اين مقام نيز عنان سير را برتافت و به سر منزل سرّ روحى رسيد ، مبادى تجلَّيات الهيّه در باطن او بروز كند ، و لسان باطنش در اول امر وجّهت وجهي لوجه اللَّه ، و پس از آن وجّهت وجهي لاسماء اللَّه أو للَّه ، و پس از آن وجّهت وجهي له شود . و شايد وجّهت وجهي لِلَّذى فَطَرَ السَّمواتِ وَالارض 30 : 30 ( 2 )  راجع به مقام اول باشد به مناسبت فاطريّت .\r\nبالجمله ، سالك در هر مقامى غايت حقيقى او حصول كمال و سعادت است بالذّات . و چون با سعادت و كمالات در هر مقامى شيطانى قرين و دامى از دامهاى او مانع از حصول است ، ناچار سالك به حق تعالى پناه برد از آن\r\n","description":"","footnote":" ( 1 ) - پاورقى 1 - 224 . .  ( 2 ) - پاورقى 183 . . ","page_name":" 233 ","page_number":251},
  {"content":"\r\nشيطان و شرور و دامهاى او براى حصول مقصود اصلى و منظور ذاتى ، پس ، در حقيقت غايت استعاذه براى سالك ، حصول آن كمال مترقّب و سعادت مطلوبه است . و غاية الغايات و منتهى الطَّلبات ، حق تعالى جلَّت عظمته است ، و در اين مقام يا پس از آن همه چيز محو شود جز او جل و علا و استعاذهء از شيطان بالتّبع و در حال صحو واقع مىشود . و الحمد للَّه اولا و آخرا .\r\n\r\nفصل چهارم در بعض آداب تسميه است\r\nروى في التّوحيد عن الرّضا عليه السلام حين سئل عن تفسير « البسملة » قال : معنى قول القائل : بسم اللَّه ، اى اسم على نفسي سمة من سمات اللَّه ، و هي العبادة . قال الرّاوى فقلت له : ما السّمة ؟ قال : العلامة . [ 1 
  ]\r\nبدان ، جعلك اللَّه و ايّانا من المتسمّين بسمات اللَّه ، كه دخول در منزل « تسميه » براى سالك ميسور نيست مگر بعد از دخول در منزل استعاذه و استيفاء حظوظ آن منزل . تا انسان در تصرّف شيطان و مقهور در تحت سلطنت او است ، متّسم به سمات شيطانيّه است . و اگر غلبهء تامّه بر باطن و ظاهر او كرد ، خود به تمام مراتب آيت و علامت او گردد ، و در اين مقام اگر تسميه گويد ، با اراده و قوّه و لسان شيطانى گويد ، و از استعاذه و تسميهء او جز تأكيد سلطنت شيطانيّه چيزى حاصل نشود . و چون از خواب غفلت با توفيق الهى برخاست و حالت يقظه براى او پيدا شد و لزوم سير و سلوك إلى اللَّه را در منزل يقظه به نور فطرت الهيّه و انوار تعليمات قرآنيّه و سنن هاديان طريق توحيد\r\n\r\n","description":"","footnote":"\r\n[ 1 
  ] - « در كتاب توحيد از امام رضا عليه السلام روايت شده است كه وقتى تفسير » بسمله « ( بسم اللَّه ) از حضرتش سؤال شد ، فرمود : معناى اينكه گوينده مىگويد بسم اللَّه اين است كه من بر خود » سمه « ( نشانه اى ) از سمات خدا مىنهم ، و آن نشانه ، عبادت است . راوى گفت پرسيدم : سمه يعنى چه ؟ فرمود : نشانه . » التوحيد ، ص 229 ، باب 31 ، حديث 1 . معانى الاخبار ، ص 3 .\r\n","page_name":" 234 ","page_number":252},
  {"content":"\r\nدريافت و موانع سير را قلب ادراك كرد ، كم كم حال استعاذه دست دهد ، و پس از آن به توفيق ربّانى وارد منزل استعاذه شود . و چون از قذارات شيطانيّه مطهّر شد ، به اندازهء تطهير باطن و ظاهر از آن انوار الهيّه ، به حسب تناسب ، در مرآت سالك جلوه گر شود . و در اول امر ، انوار مشوب با ظلمات بلكه ظلمت غالب است - خَلَطوُا عَمَلا صالِحا و آخَرَ سَيِّئا . 9 : 102 ( 1 )  و كم كم هر چه سلوك قوّت گرفت ، نور به ظلمت غلبه كند و سمات ربوبيّت در سالك پيدا شود ، پس ، تسميهء او حقيقت تا اندازه اى پيدا كند . و كم كم علامات شيطانيّه ، كه در ظاهر مخالفت با نظام مدينهء فاضله و در باطن عجب و استكبار و امثال آن است و در باطن باطن خودبينى و خود خواهى و امثال آن است ، از مملكت باطن و ظاهر سالك رخت بندد ، و به جاى آن ، سمات اللَّه ، كه در ظاهر حفظ نظام مدينهء فاضله و در باطن عبوديّت و ذلَّت نفس و در باطن باطن خدا خواهى و خدا بينى است ، به جاى آنها جاى گزين شود . و چون مملكت الهى شد و از شياطين جنّ و انس خالى شد و سمات الهيّه در آن پيدا شد ، خود سالك تحقق به مقام اسميّت پيدا كند .\r\nپس اول ، تسميهء سالك عبارت است از اتّصاف به سمات و علامات الهيه . و پس از آن از اين مرتبه ترقّى كند و خود به مقام اسميّت رسد ، و اين اوائل قرب نافله است . و چون به قرب نافله متحقّق شد ، به تمام اسميّت نائل شود ، پس ، از عبد و عبوديّت چيزى باقى نماند . و اگر كسى به اين مقام رسد ، تمام نمازش با لسان اللَّه واقع شود . و اين در كمى از اولياء تحقّق پيدا كند .\r\nو براى متوسّطين و امثال ما ناقصين ، ادب آن است كه سمعه و داغ عبوديّت را در وقت « تسميه » به قلب بگذاريم ، و قلب را از سمات اللَّه و آيات و علامات الهيّه با خبر كنيم و به لقلقهء لسان اكتفا نكنيم ، باشد كه از عنايات ازليّه شمّه اى شامل حال ما شود و جبران ما سبق كند ، و راهى به تعلَّم اسماء بر قلب ما مفتوح گردد و راهى به مقصود حاصل شود .\r\n","description":"","footnote":" ( 1 ) - « عمل شايسته را با ناشايست آميختند . » ( توبه - 102 ) . . ","page_name":" 235 ","page_number":253},
  {"content":"\r\nو مىتوان بود كه در اين حديث شريف مقصود از « سمه » اى از « سمات اللَّه » سمه و علامت رحمت « رحمانيّه » و رحمت « رحيميّه » باشد . و چون اين دو اسم شريف از اسماء محيطه است ، كه تمام دار تحقّق در ظلّ اين دو اسم شريف به اصل وجود و كمال آن رسيده و مىرسند و رحمت رحمانيّه و رحيميّه شامل جميع دار وجود است حتى رحمت رحيميّه كه جميع هدايت هاديان طريق توحيد از جلوهء آن مىباشد ، شامل همه است ، الا آن كه خارجان از فطرت استقامت ، به سوء اختيار خود خود را از آن محروم نمودند ، نه آن كه اين رحمت شامل حال آنها نيست . حتى در عالم آخرت ، كه روز درو كشته هاى زشت و زيبا است ، آنان كه كشته هاى زشت دارند خود قاصرند كه از رحمت رحيميّه استفاده نمايند .\r\nبالجمله ، شخص سالك كه بخواهد تسميهء او حقيقت پيدا كند ، بايد رحمتهاى حق را به قلب خود برساند و به رحمت رحمانيّه و رحيميّه متحقّق شود . و علامت حصول نمونهء آن در قلب آن است كه با چشم عنايت و تلطَّف به بندگان خدا نظر كند و خير و صلاح همه را طالب باشد . و اين نظر نظر انبياء عظام و اولياء كمّل عليهم السلام است . منتهى آنها دو نظر دارند : يكى نظر به سعادت جامعه و نظام عائله و مدينهء فاضله ، و ديگر ، نظر به سعادت شخص .\r\nو علاقهء كامله به اين دو سعادت دارند . و قوانين الهيّه كه به دست آنها تأسيس و انفاذ و كشف و اجرا مىشود ، اين دو سعادت را كاملا مراعات مىنمايد .\r\nحتى در اجراى قصاص و حدود و تعزيرات و امثال آن ، كه به نظر مىرسد با ملاحظهء نظام مدينهء فاضله تأسيس و تقنين شده است ، هر دو سعادت منظور است ، زيرا كه اين امور در اكثر براى تربيت جانى و رساندن او به سعادت دخالت كامل دارد . حتّى كسانى كه نور ايمان و سعادت ندارند و آنها را با جهاد و امثال آن به قتل مىرسانند - مثل يهود بنى قريظه - براى خود آنها نيز اين قتل صلاح و اصلاح بود ، و مىتوان گفت از رحمت كاملهء نبىّ ختمى قتل آنها است ، زيرا كه با بودن آنها در اين عالم در هر روزى براى خود عذابهاى گوناگون تهيّه مىكردند ، كه تمام حيات اين جا به يك روز عذاب و\r\n","description":"","footnote":"","page_name":" 236 ","page_number":254},
  {"content":"\r\nسختىهاى آن جا مقابله نكند . و اين مطلب براى كسانى كه ميزان عذاب و عقاب آخرت و اسباب و مسبّبات آن جا را مىدانند پر واضح است . پس ، شمشيرى كه به گردن يهود بنى قريظه و امثال آنها زده مىشد به افق رحمت نزديكتر بوده و هست تا به افق غضب و سخط .\r\nو باب امر به معروف و نهى از منكر از وجههء رحمت رحيميّه است .\r\nپس ، بر آمر به معروف و ناهى از منكر لازم است كه به قلب خود از رحمت رحيميّه بچشاند ، و نظرش در امر و نهى خود نمايى و خود فروشى و تحميل امر و نهى خود نباشد ، زيرا كه اگر با اين نظر مشى كند ، منظور از امر به معروف و نهى از منكر ، كه حصول سعادت عباد و اجراى احكام اللَّه در بلاد است ، حاصل نشود . بلكه گاه شود كه از امر به معروف انسان جاهل نتيجهء معكوسه حاصل شود ، و چندين منكر سر بار شود براى يك امر و نهى جاهلانه كه از روى خواهش نفسانى و تصرّف شيطانى واقع شود . و اما اگر حسّ رحمت و شفقت و حق نوعيّت و اخوت انسان را به ارشاد جاهلان و بيدار كردن غافلان وادار كند ، كيفيّت بيان و ارشاد كه از ترشّحات قلب رحيمانه است طورى شود كه قهرا تأثير در موادّ لايقه بسزا كند و قلوب صلبهء سخت را نيز از آن استكبار و استنكار فرو نشاند . افسوس كه ما از قرآن تعلم نمىگيريم و به اين كتاب كريم الهى نظر تدبّر و تعلَّم نداريم و استفادهء ما از اين ذكر حكيم كم و ناچيز است .\r\nاكنون تفكر در آيهء شريفهء اذْهَبا الى فِرعَوْنَ انَّه طَغى فَقُولا لَه قَوْلا لَيِّنا لَعَلَّه يَتَذَكَّرُ اوْ يَخْشى 20 : 43 - 44 ( 1 )  راههايى از معرفت و درهايى از اميد و رجاء به قلب انسان مفتوح كند :\r\nفرعون كه طغيانش به جايى رسيد كه انَا رَبُّكُم الاعْلى 79 : 24 ( 2 )  گفت ، و علوّ و فسادش به پايه اى قرار گرفت كه يُذَبِّحُ ابْنائَهُمْ وَيَسْتَحْيى نِسائَهُمْ 28 : 4 ( 3 )  دربارهء او\r\n","description":"","footnote":" ( 1 ) - « به سوى فرعون برويد كه همانا سركشى كرده ، پس با او سخن نرم بگوييد شايد متذكر شود يا بترسد » . . ( طه - 43 ، 44 ) .  ( 2 ) - « من و الا پروردگار شمايم . » ( نازعات - 24 ) .  ( 3 ) - « پسرانشان را سر مىبريد و زنانشان را نگاه مىداشت . » ( قصص - 4 ) . ","page_name":" 237 ","page_number":255},
  {"content":"\r\nنازل شد ، و به مجرد خوابى كه ديد و كهنه و سحره به او خبر دادند كه موسى بن عمران عليه السلام خواهد طلوع كرد زنها را از مردها جدا كرد و بچه هاى بى گناه را ذبح نمود و آن همه فساد كرد ، خداوند رحمن به رحمت رحيميّهء خود در جميع زمين نظر فرمود و متواضعترين و كاملترين نوع بشر ، يعنى نبىّ عظيم الشّأن و رسول عالى مقام مكرّمى مثل موسى بن عمران على نبيّنا و آله و عليه السلام ، را انتخاب فرمود و با دست تربيت خود تعليم و تربيت كرد او را ، چنانچه فرمايد : وَلمّا بَلَغَ اشُدَّه و اسْتَوى آتَيْناه حُكْما وَعِلْما وَكَذلِكَ نَجْزىِ الْمُحْسِنين 12 : 22 . ( 1 )  و پشت او را قوى فرمود به برادر بزرگوارى مثل هارون عليه السلام ، و اين دو بزرگوار را ، كه گل سر سبد عالم انسانيّت بودند ، خداى تعالى انتخاب فرمود ، چنانچه فرمايد : وَانَا اخْتَرْتُكَ 20 : 13 . ( 2 )  و فرمايد : وَلِتُصْنَعَ عَلى عَيْنى 20 : 39 . ( 3 )  و فرمايد : وَاصْطَنَعْتُكَ لِنَفْسى اذْهَبْ انْتَ و اخُوكَ بِآياتى وَلا تَنِيا في ذِكْرى 20 : 41 - 42 . ( 4 )  و ديگر آيات شريفه كه در اين موضوع وارد شده كه از حوصلهء بيان خارج است و قلب عارف را از آن نصيبى است كه گفتنى نيست ، خصوصا از اين دو كلمهء شريفهء و لتصنع على عينى و اصطنعتك لنفسى . تو نيز اگر چشم دل باز كنى ، يك نغمهء روحانى لطيفى مىشنوى كه جميع مسامع قلبت و شراشر وجودت از سرّ توحيد پر شود .\r\nبالجمله ، با همه تشريفات ، خداى تعالى اين همه تهيّه را ديد و موسى كليم را ورزيد به ورزشهاى روحانى ، چنانچه فرمايد : وَفَتَنّاكَ فُتوُنا 20 : 40 . ( 5 )  و سالها در خدمت شعيب پير ، مرد راه هدايت و ورزيدهء عالم انسانيّت ، او را\r\n","description":"","footnote":" ( 1 ) - « چون به ( سنّ ) توانمندى پاى نهاد و به حد كمال رسيد به او حكم و علم داديم و اينچنين نيكوكاران را پاداش مىدهيم . » ( قصص - 14 ) .  ( 2 ) - « و من تو را برگزيدم . . . » . ( طه - 13 ) .  ( 3 ) - « . . . و تا پيش چشم من ( تحت نظر من ) ساخته شوى . » ( طه - 39 ) .  ( 4 ) - « تو را براى خود ساختم ، تو و برادرت با آيات من برويد و در ياد كردن من سستى مكنيد » . . ( طه - 41 - 42 ) .  ( 5 ) - « و آزمايشت كرديم آزمايشى ( سخت ) . » ( طه - 40 ) . ","page_name":" 238 ","page_number":256},
  {"content":"\r\nفرستاد ، چنانچه فرمايد : فَلَبِثْتَ سِنينَ في اهْلِ مَدْيَنَ ثُمَّ جِئْتَ عَلى قَدَرٍ يا موسى 20 : 40 . ( 1 )  و پس از آن ، براى اختبار و افتتان بالاترى ، او را در بيابان در طريق شام فرستاد ، و راه او را گم كرد ، و باران بر او فرو ريخت ، و تاريكى را بر او چيره فرمود ، و درد زائيدن را بر زنش عارض فرمود ، و چون جميع درهاى طبيعت به روى او بسته شد و قلب شريفش از كثرات منضجر شد و به جبلَّت فطرت صافيه منقطع به حق شد و سفر روحانى الهى در اين بيابان ظلمانى بى پايان به آخر رسيد ، آنَسَ مِنْ جانِبِ الطُّورِ نارا 28 : 29 الى أن قال : فَلَمّا اتيها نُودِىَ مِنْ شاطِئ الوادِى الأَيْمَن فِى البُقْعَةِ الْمُبارَكَةِ مِنَ الشَّجَرَةِ انْ يا مُوسى انّى انَا الله رَبُّ الْعالَمين 28 : 30 . ( 2 )  پس از اين همه امتحانات و تربيتهاى روحانى ، براى چه خداى تعالى او را تهيه كرد ؟ براى دعوت و هدايت و ارشاد و نجات دادن يك نفر بندهء طاغى ياغى كه كوس انَا رَبُّكُمُ الاعْلى 79 : 24 مىكوفت ، و آن همه فساد در ارض مىكرد . ممكن بود خداى تعالى او را به صاعقهء غضب بسوزاند ، ولى رحمت رحيميّه براى او دو پيغمبر بزرگ مىفرستد ، و در عين حال سفارش او را مىفرمايد كه با او با كلام نرم ليّن گفتگو كنيد ، باشد كه به ياد خدا افتد و از كردار خود و عاقبت امر بترسد . اين دستور امر به معروف و نهى از منكر است . اين كيفيت ارشاد مثل فرعون طاغوت است . اكنون تو نيز كه مىخواهى امر به معروف و نهى از منكر كنى و خلق خدا را ارشاد كنى ، از اين آيات شريفهء الهيّه ، كه براى تذكَّر و تعلَّم فرو فرستاده شده ، متذكَّر شو و تعلم گير - با قلب پر از محبّت و دل با عاطفه با بندگان خداوند ملاقات كن و خير آنها را از صميم قلب طالب شو . و چون قلب خود را رحمانى و رحيمى يافتى ، به امر و نهى و ارشاد قيام كن تا دلهاى سخت را برق عاطفهء قلبت نرم كند و آهن قلوب به موعظت آميخته با آتش محبتت ليّن گردد .\r\n","description":"","footnote":" ( 1 ) - « سالها در ميان مردم مدين ماندى آن گاه مطابق آنچه مقدر شده بود بيامدى اى موسى » . ( طه - 40 ) .  ( 2 ) - « از سوى كوه طور آتشى ديد . . . چون به آن نزديك شد از كنار وادى ايمن در بقعهء مباركه از درخت او را ندا آمد : اى موسى همانا من اللَّه پروردگار دو عالم هستم . » ( قصص - 29 ، 30 ) . ","page_name":" 239 ","page_number":257},
  {"content":"\r\nو اين وادى غير از وادى بغض في اللَّه و حبّ في اللَّه است كه انسان بايد با اعداء دين عداوت داشته باشد ، چنانچه در روايات شريفه و قرآن كريم وارد است . و آن در جاى خود صحيح و اين نيز در جاى خود صحيح است . و اكنون مجال بيان آن نيست .\r\n\r\nفصل پنجم در بيان اجمالى از تفسير سورهء مباركهء « حمد » و در آن شمه اى از آداب تحميد و قرائت است .\r\nبدان كه علما را اختلاف است در متعلق « باء » در بسم اللَّه الرّحمن الرّحيم . و هر كس به حسب مشرب خود از علم و عرفان براى آن متعلقى ذكر نموده ، چنانچه علماء ادب از مادهء « ابتدا » يا « استعانت » مثلا اشتقاقى نموده و تقدير گرفته‌اند . و اين كه در بعض روايات نيز وارد است كه « بسم اللَّه » اى ، استعين ، يا بر وفق مذاق عامّه است ، چنانچه در روايات بسيار شايع است ، و اختلاف احاديث بسيارى به همين معنى محمول است ، و لهذا در همين باب نيز در « بسم اللَّه » حضرت رضا عليه السلام فرموده : اى ، اسم نفسي بسمة من سمات اللَّه . ( 1 ) \r\nو يا آن كه مقصود از « استعانت » لطيفتر از آن است كه عامّه ادراك مىكنند كه در آن سرّ توحيد به نحو ادقّ است .\r\nو بعض اهل معرفت آن را متعلَّق به « ظهر » گرفته و گفته : اى ، ظهر الوجود ببسم اللَّه . ( 2 )  و اين به حسب مسلك اهل معرفت و اصحاب سلوك و عرفان است كه همهء موجودات و ذرّات كائنات و عوالم غيب و شهادت را به\r\n","description":"","footnote":" ( 1 ) - پاورقى 382 . .  ( 2 ) - « هستى با بسم اللَّه [ الرحمن الرحيم 
  ] پديدار گشت . « اين وجه را در معناى » بسمله « محيى الدين عربى در كتاب » الفتوحات المكَّيّة ، ج 1 ، ص 102 ، آورده است . . ","page_name":" 240 ","page_number":258},
  {"content":"\r\nتجلَّى اسم جامع الهى ، يعنى « اسم اعظم » ، ظاهر دانند . بنابر اين ، « اسم » - كه به معنى نشانه و علامت است يا به معنى علوّ و ارتفاع است - عبارت از تجلَّى فعلى انبساطى حق - كه آن را « فيض منبسط » و « اضافهء اشراقيّه » گويند - مىباشد ، زيرا كه به حسب اين مسلك تمام دار تحقّق ، از عقول مجرّده گرفته تا اخيرهء مراتب وجود ، تعيّنات اين فيض و تنزّلات اين لطيفه است . و در آيات شريفهء الهيّه و احاديث كريمهء اهل بيت عصمت و طهارت عليهم السلام مؤيّد اين مسلك بسيار است ، چنانچه در حديث شريف كافى فرمايد : « خداوند خلق فرمود « مشيّت » را بنفسها ، پس خلق فرمود اشياء را به مشيّت » . ( 1 )  و از براى اين حديث شريف هر كس به حسب مسلك خود توجيهى نموده ، و ظاهرتر از همه آن است كه مطابق مىشود با اين مسلك . و آن اين است كه مراد از « مشيّت » مشيّت فعليّه است كه عبارت از « فيض منبسط » است . و مراد از « اشياء » مراتب وجود است كه تعيّنات و تنزّلات اين لطيفه است . پس ، معنى حديث چنين شود كه خداى تعالى مشيّت فعليّه را ، كه ظلّ مشيّت ذاتيّهء قديمه است ، بنفسها و بى واسطه خلق فرموده ، و ديگر موجودات عالم غيب و شهادت را به تبع آن خلق فرموده . و سيّد محقّق داماد قدّس سرّه با مقام تحقيق و تدقيقى كه دارد از اين حديث شريف توجيه عجيبى فرموده ، ( 2 )  چنانچه توجيه مرحوم فيض ( 3 )  رحمه اللَّه نيز بعيد از صواب است .\r\nبالجمله ، « اسم » عبارت است از نفس تجلَّى فعلى كه به آن ، همهء دار تحقّق متحقّق است . و اطلاق « اسم » بر امور عينيّه در لسان خدا و رسول و اهل بيت عصمت عليهم السلام بسيار است ، چنانچه « اسماء حسنى » را\r\n","description":"","footnote":" ( 1 ) - اصول كافى ، ج 1 ، ص 149 ، « كتاب التوحيد » ، « باب الارادة انها من صفات الفعل . . . » ، حديث 4 . بحار الانوار ، ج 4 ، ص 145 . .  ( 2 ) - مرآة العقول ، ج 2 ، ص 19 . و الوافى ، ج 1 ، ص 100 . .  ( 3 ) - الوافى ، ج 1 ، ص 100 ، « ابواب معرفة صفاته سبحانه و اسمائه » ، « باب صفات الفعل » ، بيان حديث 4 . . ","page_name":" 241 ","page_number":259},
  {"content":"\r\nفرمودند ما هستيم . ( 1 )  و در ادعيهء شريفه و باسمك الَّذى تجلَّيت على فلان\r\nبسيار است . ( 2 )  و محتمل است كه « بسم اللَّه » در هر سوره متعلق به خود آن سوره باشد ، مثلا ، بسم اللَّه سورهء مباركهء « حمد » متعلق به حمد است . و اين مطابق ذوق عرفانى و مسلك اهل معرفت است ، زيرا كه اشاره به آن است كه حمد حامدان و ثناى ثنا جويان نيز به قيّوميّت اسم « اللَّه » است . بنابر اين ، « تسميه » در مقدمهء جميع اقوال و اعمال - كه يكى از مستحبّات شرعيه است - براى تذكَّر آن است كه هر قول و عملى كه از انسان صادر مىشود به قيّوميّت اسم الهى است ، زيرا كه جميع ذرّات وجود تعيّن « اسم اللَّه » و به اعتبارى خود آنها « اسماء اللَّه » هستند . و بنابر اين احتمال ، معنى « بسم اللَّه » در نظر كثرت ، در هر سوره و هر قول و فعلى مختلف است . و فقهاء گفته‌اند بسم اللَّه براى هر سوره تعيين بايد شود ، و اگر براى يك سوره بسم اللَّه گفته شد ، سورهء ديگر را با آن نتوان ابتدا كرد . و آن مطابق مسلك فقهى نيز خالى از وجه نيست و مطابق اين تحقيق وجيه است . و به نظر اضمحلال كثرات در حضرت اسم اللَّه اعظم ، براى تمام بسم اللَّه ها يك معنا است .\r\nچنانچه اين دو نظر در مراتب وجود و منازل غيب و شهود نيز هست : در نظر كثرت و رؤيت تعيّنات ، موجودات متكثّر و مراتب وجود و تعيّنات عالم اسماء مختلفه رحمانيّه و رحيميّه و قهريّه و لطفيّه است . و در نظر اضمحلال كثرات و انمحاء انوار وجوديّه در نور ازلى فيض مقدّس ، جز از فيض مقدّس و اسم جامع الهى اثر و خبرى نيست . و همين دو نظر در اسماء و صفات الهيّه نيز هست : به نظر اول ، حضرت واحديّت مقام كثرت اسماء و صفات ، و جميع كثرات از آن حضرت است . و به نظر ثانى ، جز از حضرت اسم اللَّه الاعظم اسم و رسمى نيست . و اين دو نظر ، حكيمانه و با قدم فكر است . و اگر نظر\r\n","description":"","footnote":" ( 1 ) - پاورقى 337 . .  ( 2 ) - از جمله در دعاى شريف « سمات » مصباح المتهجّد ، ص 376 . . ","page_name":" 242 ","page_number":260},
  {"content":"\r\nعارفانه شد به فتح ابواب قلب و با قدم سلوك و رياضات قلبيّه ، حق تعالى با تجليّات فعليّه و اسميّه و ذاتيّه گاهى به نعت كثرت و گاهى به نعمت وحدت در قلوب اصحاب آن تجلَّى كند . و اشاره به اين تجلَّيات در قرآن شريف شده است گاهى صراحتا ، مثل قوله تعالى : فَلَمّا تَجَلَّى رَبُّه لِلْجَبَلِ جَعَلَه دَكَّا وَخَرَّ مُوسى صَعِقا 7 : 143 . ( 1 )  و گاهى اشارة ، مثل مشاهدات إبراهيم و رسول خدا صلَّى اللَّه عليه و آله كه در آيات شريفهء سورهء « انعام » و « النّجم » مذكور است ، و در اخبار و ادعيهء معصومين ( ع ) اشاره به آن بسيار است ، خصوصا در دعاء عظيم الشّأن « سمات » كه منكران را جرأت انكار سند و متن آن نيست و مقبول عامّه و خاصّه و عارف و عامى است . و در آن دعاى شريف مضمونهاى عالى مقام و معارف بسيار است كه شميم آن قلب عارف را بى خود كند و نسيم آن نفخهء الهيّه در جان سالك دمد ، چنانچه فرمايد : و بنور وجهك الَّذى تجلَّيت به للجبل فجعلته دكَّا و خرّ موسى صعقا ، و بمجدك الَّذى ظهر على طور سيناء فكلَّمت به عبدك و رسولك موسى بن عمران عليه السّلام ، و بطلعتك في ساعير و ظهورك في جبل فاران . [ 1 
  ]\r\nبالجمله ، سالك إلى اللَّه بايد به قلب خود در وقت « تسميه » بفهماند كه تمام موجودات ظاهره و باطنه و تمام عوالم غيب و شهادت در تحت تربيت اسماء اللَّه بلكه به ظهور اسماء اللَّه ظاهرند ، و جميع حركات و سكنات او و تمام عالم به قيّوميّت اسم اللَّه الاعظم است ، پس ، محامد او از براى حق و عبادت و اطاعت و توحيد و اخلاص او همه به قيّوميّت اسم اللَّه است . و چون اين مقام و لطيفهء الهيّه در قلب او محكم و مستقر شد به واسطهء تذكر شديد كه\r\n\r\n","description":"","footnote":" ( 1 ) - « پس چون پروردگار او بر كوه تجلَّى كرد آن را از هم فرو پاشيد و موسى مدهوش بيفتاد » . . ( اعراف - 143 ) . \r\n[ 1 
  ] - « قسم به نور وجه تو كه بدان به كوه تجلَّى كردى و آن را متلاشى نمودى و موسى مدهوش بيفتاد ، و سوگند به مجد و عظمت تو كه بر طور سينا نمايان گشت و با آن با بنده و رسولت موسى بن عمران عليه السلام سخن گفتى ، و سوگند به طلوع تو در ساعير و ظهورت در كوه فاران . . . » . از دعاى « سمات » . مصباح المتهجّد ، ص 376 .\r\n","page_name":" 243 ","page_number":261},
  {"content":"\r\nغايت عبادات است - چنانچه خداى تعالى در خلوت انس و محفل قدس به كليم خود موسى بن عمران فرمود : انَّنى انَا الله لا إله الا انَا فَاعْبُدْنى وَاقِمِ الصَّلوةَ لِذِكْرى ، 20 : 14 ( 1 )  غايت اقامهء صلوة را ذكر خود قرار داد - پس بعد از تذكَّر شديد ، راه ديگر از معارف به قلب عارف باز شود و جذب به عالم وحدت شود تا آن كه لسان حال و قلبش آن شود كه باللَّه الحمد للَّه ( 2 )  و أنت كما اثنيت على نفسك ( 3 ) \r\nو اعوذ بك منك . ( 4 ) \r\nاين اجمالى از سرّ تعلَّق « باء » بسم اللَّه ، و شمّه اى از معارفى كه از آن استفاده شود . و اما اسرار « باء » و نقطهء تحت الباء ، كه در باطن مقام ولايت علوى است و مقام جمع الجمع قرآنى است ، پس آن مجالى واسعتر مىخواهد .\r\nو اما حقيقة الاسم ، پس از براى آن ، مقام غيبى ، و غيب الغيبى ، و سرّى ، و سرّ السرّى است ، و مقام ظهور ، و ظهور الظَّهورى . و چون اسم علامت حق و فانى در ذات مقدّس است ، پس هر اسمى كه به افق وحدت نزديكتر و از عالم كثرت بعيدتر باشد در اسميّت كاملتر است . و اتمّ الاسماء اسمى است كه از كثرات ، حتى كثرت علمى ، مبرّا باشد ، و آن تجلَّى غيبى احدى احمدى است در حضرت ذات به مقام « فيض اقدس » كه شايد اشاره به آن باشد كريمهء شريفهء او ادنى ، 53 : 9 ( 5 )  و پس از آن ، تجلَّى به حضرت اسم اللَّه الاعظم است در حضرت واحديت ، و پس از آن ، تجلَّى به « فيض مقدس » است ، و پس از آن ، تجلَّيات به نعت كثرت است در حضرات اعيان إلى اخيرة\r\n","description":"","footnote":" ( 1 ) - « همانا منم خداى يكتا خدايى جز من نيست ، پس مرا پرستش كن و نماز را براى ياد من بر پا دار » . . ( طه - 14 ) .  ( 2 ) - « سپاس او به خود اوست . » .  ( 3 ) - پاورقى 224 . .  ( 4 ) - پاورقى 1 - 224 . .  ( 5 ) - فكانَ قَابَ قَوْسَيْنِ اَوْ اَدْنى ( پس نزديك شد چنان كه فاصله اش با او به قدر دو كمان يا نزديكتر بود ) . . ( نجم - 9 ) . ","page_name":" 244 ","page_number":262},
  {"content":"\r\nدار التّحقّق . و نگارنده در رسالهء مصباح الهداية ( 1 )  و رسالهء شرح دعاء سحر [ 1 
  ] تفصيل اين اجمال را داده‌ام .\r\nو « اللَّه » مقام ظهور به « فيض مقدّس » است اگر مراد از « اسم » تعيّنات وجوديّه باشد . و اطلاق « اللَّه » به آن از جهت اتّحاد ظاهر و مظهر و فناى اسم در مسمّى بى اشكال است ، و شايد كريمهء الله نوُرُ السَّمواتِ وَالارْض 24 : 35 ( 2 )  و كريمهء هو الَّذى في السَّماءِ إله وَفي الارْضِ إله 43 : 84 ( 3 )  اشاره به همين مقام و شاهد اين اطلاق باشد . و مقام واحديّت و جمع اسماء ، و به عبارت ديگر مقام « اسم اعظم » است اگر مقصود از اسم مقام تجلَّى به « فيض مقدّس » باشد . و اين شايد ظاهرتر از ساير احتمالات باشد . و مقام ذات يا مقام « فيض اقدس » است اگر مقصود از اسم « اسم اعظم » باشد . و مقام « رحمن » و « رحيم » به حسب اين احتمالات فرق مىكند ، چنانچه واضح است .\r\nو « رحمن » و « رحيم » ممكن است صفت براى اسم باشند ، و ممكن است صفت براى « اللَّه » باشند ، و مناسبتر آن است كه صفت « اسم » باشند ، زيرا كه آنها در تحميد صفت اللَّه هستند ، و بنابر اين ، از احتمال تكرار مصون مىشود . گر چه اگر صفت « اللَّه » باشند نيز توجيه دارد . و در تكرار نيز نكتهء بلاغت هست . و اگر صفت « اسم » گرفتيم ، تأييد كند كه مراد از « اسم » اسماء عينيّه است ، زيرا كه متّصف به صفات « رحمانيّه » و « رحيميّه » نيست مگر اسماء عينيّه . پس ، اگر مراد از « اسم » اسم ذاتى و تجلَّى به مقام جمعى باشد ، « رحمانيّت » و « رحيميّت » از صفات ذاتيّه است كه در تجليّات به مقام\r\n\r\n","description":"","footnote":" ( 1 ) - پاورقى 204 . .  ( 2 ) - پاورقى 283 . .  ( 3 ) - پاورقى 284 . . \r\n[ 1 
  ] - شرح دعاى سحر از رشحات قلم مبارك حضرت امام خمينى رضوان اللَّه عليه است به زبان عربى كه غرض از نوشتن آن به تعبير خود جناب مؤلف در مقدمهء آن شرح پاره اى از وجوه دعاى شريف مشهور به دعاى « مباهله » بوده است . ( دعاى هنگام سحر كه از ائمّهء اطهار عليهم الصلاة و السلام مروى است ) نگارش اين كتاب شريف در سال 1349 هجرى قمرى به انجام رسيده است .\r\n","page_name":" 245 ","page_number":263},
  {"content":"\r\nواحديّت براى حضرت « اسم اللَّه » ثابت است ، و رحمت رحمانيّه و رحيميّه فعليّه از تنزّلات و مظاهر آنها است . و اگر مراد از « اسم » تجلَّى جمعى فعلى باشد كه مقام مشيّت است ، « رحمانيّت » و « رحيميّت » از صفات فعلند . پس ، رحمت رحمانيّه بسط اصل وجود است ، و اين عامّ است براى تمام موجودات ولى از صفات خاصّهء حق است ، زيرا كه در بسط اصل وجود از براى حق تعالى شريكى نيست ، و ديگر موجودات از رحمت ايجادى دستشان كوتاه است و لا مؤثّر في الوجود الا اللَّه و لا إله في دار التّحقّق الا اللَّه .\r\nو اما رحمت « رحيميّه » كه هدايت هاديان طريق نيز از رشحات آن است ، مخصوص سعداء و فطرتهاى علَّيّين است ، ولى از صفات عامّه است كه ديگر موجودات را از آن حظَّ و نصيبى هست ، گر چه در سابق اشاره به آن شد كه رحمت رحيميّه نيز از رحمتهاى عامّه است و عدم شمول اشقياء را از جهت نقصان آنها است نه تحديد رحمت . و لهذا هدايت و دعوت براى جميع عائلهء بشرى است . چنانچه قرآن شريف دلالت بر آن دارد . و نيز به نظرى ، رحمت « رحيميّه » مختص به حق تعالى است و ديگرى را در آن شركت نيست . و در روايات شريفه به حسب اختلاف نظر و اعتبار ، بيان رحمت رحيميّه را مختلف فرموده‌اند : گاهى فرموده‌اند : انّ الرّحمن اسم خاصّ لصفة عامّة ، و الرّحيم اسم عام لصفة خاصّة . ( 1 ) \r\nو فرموده‌اند : الرّحمن بجميع خلقه و الرّحيم بالمؤمنين خاصّة ( 2 ) \r\nو فرموده‌اند : يا رحمن الدّنيا و رحيم الآخرة ( 3 ) \r\nو فرموده‌اند : يا رحمن الدّنيا و الآخرة و رحيمهما .\r\n","description":"","footnote":" ( 1 ) - « رحمن اسم خاصّى است براى صفتى عام ، و رحيم اسم عامّى است براى صفتى خاص . » مجمع البيان ، ج 1 ، ص 21 ، از امام صادق عليه السلام ، ( با اندكى اختلاف ) .  ( 2 ) - الرّحمن لجميع العالم و الرّحيم بالمؤمنين خاصّة . معانى الاخبار ، ص 3 . بحار الانوار ، ج 89 ، ص 229 . .  ( 3 ) - « اى رحمان دنيا و آخرت و رحيم دنيا و آخرت . » اصول كافى ، ج 4 ، ص 340 ، « كتاب الدّعاء » ، « باب الدعاء للكرب . . . » ، حديث 6 . صحيفهء سجّاديّه ، دعاى 54 . . ","page_name":" 246 ","page_number":264},
  {"content":"\r\n\r\nتحقيق عرفانى\r\nعلماء ادب گفته‌اند « رحمن » و « رحيم » مشتق از « رحمت » و براى مبالغه است ، ولى در « رحمن » مبالغه بيشتر از « رحيم » است . و قياس اقتضا مىكرد كه « رحيم » بر « رحمن » مقدم باشد ، ولى چون « رحمن » به منزلهء علم شخصى و اطلاق بر ديگر موجودات نمىشود ، از اين جهت مقدم شده است . و بعضى هر دو را به معنى واحد گرفته و تكرار آن را محض تأكيد دانسته‌اند . و ذوق عرفانى ، كه قرآن نيز به اعلى مراتب آن نازل شده است ، مقتضى آن است كه « رحمن » بر « رحيم » مقدم باشد ، زيرا كه قرآن شريف نزد اصحاب قلوب نازلهء تجلَّيات الهيّه و صورت كتبيّهء اسماء حسناى ربوبيّه است . و چون اسم « رحمن » محيطترين اسماء الهيّه است پس از اسم اعظم ، و به تحقيق پيوسته است نزد اصحاب معرفت كه تجلَّى به اسماء محيطه مقدم است بر تجلَّى به اسماء محاطه ، و هر اسم كه محيطتر است تجلى به آن نيز الاعظم است ، و جهت ، اول تجلَّى در حضرت واحديّت ، تجلَّى باسم اللَّه الاعظم است ، و پس از آن ، تجلَّى به مقام رحمانيّت . و تجلَّى به رحيميّت پس از تجلَّى به رحمانيّت است ، و همينطور ، در تجلَّى ظهورى فعلى نيز تجلَّى به مقام « مشيت » ، كه اسم اعظم است در اين مشهد و ظهور اسم اعظم ذاتى است ، مقدّم بر همهء تجليّات است . و تجلَّى به مقام رحمانيّت كه احاطه بر جميع موجودات عالم غيب و شهادت دارد - و اشاره به آن است : رَحْمَتى وَسِعَتْ كُلَّ شَىْء 7 : 156 ( 1 )  مقدم است بر ساير تجلَّيات ، و اشاره به آن است : سَبَقَتْ رحْمَتُه غَضَبَه ( 2 ) \r\nبه بعض وجوه .\r\nبالجمله ، چون « بسم اللَّه » به حسب باطن و روح صورت تجلَّيات فعليّه است ، و به حسب سرّ و سرّ السّرّ صورت تجلَّيات اسمائيّه بلكه ذاتيّه است ، و\r\n","description":"","footnote":" ( 1 ) - « رحمت من همه موجودات را فرا گرفته است . » ( اعراف - 156 ) .  ( 2 ) - « رحمت او بر خشمش پيشى جسته است . » علم اليقين ، ج 1 ، ص 57 . . ","page_name":" 247 ","page_number":265},
  {"content":"\r\nتجلَّيات مذكوره به مقام « اللَّه » اولا و به مقام « الرّحمن » پس از آن و به مقام « الرّحيم » پس از آن است ، بايد صورت لفظيّه و كتبيّه نيز چنين باشد تا مطابق نظام الهى و ربّانى باشد . و اما « رحمن » و « رحيم » در سورهء مباركهء « حمد » كه متأخّر از « ربّ العالمين » است ، شايد براى آن باشد كه در « بسم اللَّه » نظر به ظهور وجود از مكامن غيب وجود است ، و در سورهء شريفه نظر به رجوع و بطون است ، و در اين احتمال اشكالى است . و شايد براى اشارت به احاطهء رحمت « رحمانيّه » و « رحيميّه » باشد ، و شايد نكتهء ديگرى داشته باشد . در هر صورت ، اين نكته كه ذكر شد در « بسم اللَّه » حقيق به تصديق است ، و شايد از بركات رحمت رحيميّه باشد در قلب اين ناچيز . و له الحمد على ما انعم .\r\n\r\nبحث و تحصيل\r\nعلماء ظاهر گفته‌اند كه « رحمن » و « رحيم » مشتق از « رحمت » هستند و در آنها عطوفت و رقّت مأخوذ است . و از ابن عباس رضى اللَّه عنه روايت شده كه انّهما اسمان رقيقان . احدهما ارقّ من الآخر : الرّحمن الرّقيق ، و الرّحيم العطوف على عباده بالرّزق و النّعم . ( 1 )  و چون عطوفت و رقّت را انفعالى لازم است ، از اين جهت در اطلاق آنها بر ذات مقدّس تأويل و توجيه قائل شده و آن را مجاز دانند .\r\nو بعضىها در مطلق اين نحو از اوصاف از قبيل خذ الغايات و اترك المبادى ( 2 )  قائل شده‌اند - كه اطلاق اينها بر حق به لحاظ آثار و افعال است نه به لحاظ مبادى و اوصاف است . پس ، معنى « رحيم » و « رحمن » در حق ، يعنى كسى كه معاملهء رحمت مىكند با بندگان . بلكه معتزله\r\n","description":"","footnote":" ( 1 ) - « آن دو ( رحمن و رحيم ) دو نام لطيف ( متضمن معناى لطف ) هستند كه يكى از ديگرى لطيفتر است : رحمن يعنى لطف كننده و رحيم يعنى مهربانى كننده با بندگانش به دادن روزى و نعمتها . » الدر المنثور في التفسير بالمأثور ، جلال الدين سيوطى ، ج 1 ، ص 9 . به نقل از بيهقى در اسماء و صفات . .  ( 2 ) - « مقاصد را بگير و مقدّمات را رها كن . » از خذ الغايات و دع المبادى . از امثال سائر است . اسرار الحكم سبزوارى ، ص 52 . . ","page_name":" 248 ","page_number":266},
  {"content":"\r\nجميع اوصاف حق را چنين دانسته‌اند يا نزديك به اين . و بنابر اين ، اطلاق آنها بر حق نيز مجاز است . و در هر صورت ، مجاز بودن بعيد است ، خصوصا در « رحمن » كه بنابر اين امر عجيبى بايد ملتزم شد . و آن اين است كه اين كلمه وضع شده براى معنايى كه استعمال در آن جايز نيست و نمىشود ، و در حقيقت اين مجاز بلا حقيقت است . تأمّل . و اهل تحقيق در جواب اين گونه اشكالات گفته‌اند الفاظ موضوع است از براى معانى عامّه و حقايق مطلقه . پس بنابر اين ، تقيّد به عطوفت و رقّت داخل در موضوع له لفظ « رحمت » نيست و از اذهان عاميّه اين تقيّد تراشيده شده ، و الا در اصل وضع دخالت ندارد . و اين مطلب به حسب ظاهر بعيد از تحقيق است ، زيرا معلوم است كه واضع نيز يكى از همين اشخاص معمولى بوده و معانى مجرّده و حقايق مطلقه را در حين وضع در نظر نگرفته . بلى ، اگر واضع حق تعالى يا انبياء باشند به وحى و الهام الهى ، از براى اين مطلب وجهى است ، ولى آن نيز ثابت نيست .\r\nبالجمله ، ظاهر اين كلام مخدوش است ، ولى مقصود اهل تحقيق نيز معلوم نيست اين ظاهر باشد . بلكه ممكن است در بيان اين مطلب چنين گفت كه واضع لغات گرچه در حين وضع معانى مطلقهء مجرّده را در نظر نگرفته است ، ولى آنچه كه از الفاظ در ازاء آن وضع شده همان معانى مجرّدهء مطلقه است . مثلا ، لفظ « نور » را كه مىخواسته وضع كند ، آنچه در نظر واضع از انوار مىآمده اگر چه همين انوار حسّيّهء عرضيّه بوده - به واسطهء آن كه ماوراء اين انوار را نمىفهميده - ولى آنچه را كه لفظ نور در ازاء او واقع شده همان جهت نوريّت او بوده نه جهت اختلاط نور با ظلمت ، كه اگر از او سؤال مىكردند كه اين انوار عرضيّهء محدوده نور صرف نيستند بلكه نور مختلط به ظلمت و فتور است ، آيا لفظ نور در ازاء همان جهت نوريّت او است يا در ازاء نوريّت و ظلمانيّت آن است ؟ بالضروره جواب آن بود كه در مقابل همان جهت نوريّت است و جهت ظلمت به هيچ وجه دخيل در موضوع له نيست . چنانچه همه مىدانيم كه\r\n","description":"","footnote":"","page_name":" 249 ","page_number":267},
  {"content":"\r\nواضع كه لفظ « نار » را وضع كرده ، در حين وضع جز نارهاى دنيائى در نظر او نبوده و آنچه اسباب انتقال او به اين حقيقت شده همين نارهاى دنيائى بوده و از نار آخرت و نار الله الْمُوقَدَةُ الَّتي تَطَّلِعُ عَلَى الأَفْئِدَة 99 : 6 - 7 ( 1 )  غافل بوده - خصوصا اگر واضع غير معتقد به عالم ديگر بوده - معذلك اين وسيلهء انتقال اسباب تقييد در حقيقت نمىشود ، بلكه نار در ازاء همان جهت ناريّت واقع شده . نه آن كه مىگوييم واضع خود تجريد كرده معانى را ، تا امر مستغرب بعيدى باشد ، بلكه مىگوييم الفاظ در مقابل همان جهات معانى - بى تقييد به قيد - واقع شده ، بنا بر اين ، هيچ جهت استبعادى در كار نيست ، و هر چه معنى از غرائب و اجانب خالى باشد ، به حقيقت نزديكتر است و از شائبهء مجازيّت بعيدتر مىباشد . مثلا ، كلمهء « نور » كه موضوع است از براى آن جهت ظاهريّت بالذّات و مظهريّت للغير ، گرچه اطلاقش به اين انوار عرضيّهء دنياويّه خالى از حقيقت نيست - زيرا كه در اطلاق به آنها جهت محدوديّت و اختلاط به ظلمت منظور نيست و همان ظهور ذاتى و مظهريّت در نظر است - ولى اطلاق آن بر انوار ملكوتيّه ، كه ظهورشان كاملتر و به افق ذاتيّت نزديكتر است و مظهريّتشان بيشتر است - كمّيّتا و كيفيّتا - و اختلاطشان به ظلمت و نقص كمتر است ، به حقيقت نزديكتر است ، و اطلاقش بر انوار جبروتيّه به همين بيان نزديكتر به حقيقت است ، و اطلاقش بر ذات مقدس حق جلّ و علا ، كه نور الانوار و خالص از همهء جهات ظلمت است و صرف نور و نور صرف مىباشد ، حقيقت محض و خالص است . بلكه توان گفت كه اگر « نور » وضع شده باشد براى « ظاهر بذاته و مظهر لغيره » اطلاق آن بر غير حق تعالى در نظر عقول جزئيّه حقيقت است ، و امّا نزد عقول مؤيّده و اصحاب معرفت مجاز است ، و فقط اطلاقش بر حق تعالى حقيقت است . و همين طور ، جميع الفاظى كه براى معانى كماليّه ، يعنى امورى كه از سنخ وجود و كمال است ، موضوع است .\r\n","description":"","footnote":" ( 1 ) - « . . . آتش خدا ، آتش افروخته اى كه بر قلبها زبانه مىكشد . » ( همزه - 6 ، 7 ) . ","page_name":" 250 ","page_number":268},
  {"content":"\r\nبنابر اين ، مىگوئيم كه در « رحمن » و « رحيم » و « عطوف » و « رؤف » و امثال آنها يك جهت كمال و تمام است ، و يك جهت انفعال و نقص ، و اين الفاظ در ازاء همان جهت كماليّه كه اصل آن حقيقت است موضوع است . و اما جهات انفعاليّه كه از لوازم نشئه و اجانب و غرائب حقيقت است كه بعد از تنزّل اين حقايق در بقاع امكانيّه و عوالم نازلهء دنياويّه با آنها متلازم و متشابك شده است - چون ظلمت كه با نور در نشئهء نازله مختلط گرديده - دخالتى در معنى موضوع له ندارد ، پس ، اطلاق آن بر موجودى كه صرف جهت كمال را واجد و از جهات انفعال و نقص مبرّا است ، صرف حقيقت است و حقيقت صرف . و اين مطلب با اين بيان علاوه بر آنكه با ذوق اهل معرفت نزديك است ، با وجدان اهل ظاهر نيز متناسب است .\r\nپس بنابر اين ، معلوم شد كه مطلق اين نحو اوصاف كمال كه از تنزّل در بعض نشئات متلازم و مختلط با امرى ديگر شده‌اند - كه ذات مقدس حق جلَّت عظمته از آن مبرّا است - اطلاقشان به حق تعالى مجاز نيست . و اللَّه الهادى .\r\nقوله : الحمد للَّه يعنى ، جميع انواع ستايشها مختصّ به ذات مقدّس الوهيّت است . بدان اى عزيز كه در تحت اين كلمهء شريفه سرّ توحيد خاصّ بلكه اخصّ خواصّ است . و اختصاص همهء محامد از جميع حامدان به حق تعالى ، به حسب برهان نزد اصحاب حكمت و ائمّهء فلسفهء عاليه ، واضح و آشكار است ، زيرا كه به برهان پيوسته كه تمام دار تحقّق ظلّ منبسط و فيض مبسوط حضرت حق است ، و تمام نعم ظاهره و باطنه ، از هر منعم باشد به حسب ظاهر و در انظار عامه ، از حق تعالى جل و علا است و احدى از موجودات را شركت در آن نيست ، حتى شركت اعدادى نيز نزد اهل فلسفهء عاميّه است نه فلسفهء عاليه ، پس ، چون حمد در مقابل نعمت و انعام و احسان است و منعمى جز حق در دار تحقق نيست ، جميع محامد مختص او است . و نيز جمال و جميلى جز جمال او و او نيست ، پس مدايح نيز به او رجوع كند .\r\n","description":"","footnote":"","page_name":" 251 ","page_number":269},
  {"content":"\r\nو به بيان ديگر ، هر حمد و مدحى كه از هر حامد و مادحى است ، در ازاء آن جهت نعمت و كمال است ، و محل و مورد نعمت و كمال كه آن را تنقيص و تحديد نموده به هيچ وجه مدخليّت در ثنا و ستايش ندارد بلكه منافى و مضادّ است ، پس جميع محامد و مدايح به حظَّ ربوبيّت ، كه كمال و جمال است ، رجوع كند ، نه به حظَّ مخلوق كه نقص و تحديد است .\r\nو به بيان ديگر ، از فطرتهاى الهيّه ، كه جميع خلق بر آن مفطورند ، ثناى كامل و شكر و حمد منعم است ، و نيز از فطرتهاى الهيّه تنفّر از نقص و ناقص و منقص نعمت است ، و چون نعمت مطلقهء خالصه از شوب هر نقصى و جمال و كمال تامّ تمام مبرا از هر نقصى مختصّ به حق است و ديگر موجودات نعم مطلقه و جمال مطلق را تنقيص و تحديد كنند نه تزييد و تأييد ، پس فطرت همهء مردم ثنا جو و ستايش گوى ذات مقدس اويند و از ديگر موجودات متنفّرند ، مگر آن وجودهايى كه به حسب سير در ممالك كمال و شهرهاى عشق ، فانى در ذات ذو الجلال شدند ، كه عشق و محبت به آنها و ثنا و ستايش آنها عين عشق به حق و ستايش او است . « حبّ خاصان خدا حبّ خدا است » . ( 1 )  تا اين جا كه ذكر شد نيز به حسب مقامات متوسّطين است كه در حجاب كثرت باز هستند و از جميع مراتب شرك خفىّ و اخفى مبرّا نشده و به كمال مراتب خلوص و اخلاص نرسيده‌اند .\r\nو اما به حسب عرفان اصحاب قلوب فانيه در بعض حالات خاصه ، جميع نعم و تمام كمال و جمال و جلال صورت تجلَّى ذاتى است ، و جميع محامد و مدايح به ذات مقدّس حق تعالى مربوط است ، بلكه مدح و حمد از خود او به خود او است [ 1 
  ] ، چنانچه اشاره به اين معنى است تعلَّق « بسم اللَّه » به « الحمد للَّه » .\r\n\r\n","description":"","footnote":" ( 1 ) - پاورقى 248 . . \r\n[ 1 
  ] بسمه تعالى . و بايد دانست كه اختصاص جميع محامد يا جنس حمد به احتمالين در الف و لام با سببيّت فلسفى مضادّ است هر چند سببيّت به معناى دقيق آن باشد و جز با لسان قرآن و عرفان اولياء عليهم صلوة اللَّه توجيه نتوان كرد .\r\n","page_name":" 252 ","page_number":270},
  {"content":"\r\nو بدان كه سالك إلى اللَّه و مجاهد في سبيل اللَّه نبايد به حدّ علمى اين معارف قناعت كند و تمام عمر را صرف استدلال كه حجاب بلكه حجاب اعظم است كند ، چون كه طى اين مرحله با پاى چوبين ( 1 )  بلكه با مرغ سليمان ( 2 )  نيز نتوان كرد ، اين وادى وادى مقدّسين است و اين مرحله مرحلهء وارستگان . تا خلع نعلين حبّ جاه و شرف و زن و فرزند نشود و القاء عصاى اعتماد و توجّه به غير از يمين نگردد ، به وادى مقدس كه جايگاه مخلصان و منزلگاه مقدسان است قدم نتوان گذاشت . اگر سالك به حقايق اخلاص در اين وادى قدم زد و پشت پا به كثرات و دنيا - كه خيال اندر خيال است - زد ، اگر بقايائى از انانيّت مانده باشد از عالم غيب از او دستگيرى شود ، و به تجلَّيات الهيّه جبل انّيّت او مندك شود و حال « صعق » و « فنا » براى او دست دهد . و اين مقامات در قلوب قاسيه ، كه جز از دنيا و حظوظ آن خبرى ندارند و جز به غرور شيطانى با چيز ديگر آشنا نيستند ، سخت ناهنجار آيد و به بافتهء اوهام آن را نسبت دهند ، با آن كه فنائى را كه ما اكنون در طبيعت و دنيا داريم - كه بكلَّى از تمام عوالم غيب كه در هر جهت و حيثيّت ظاهرتر از اين عالمند ، بلكه از ذات و صفات ذات مقدّس كه ظهور مختصّ به ذات او است غافل هستيم و براى اثبات آن عوالم و ذات مقدس حق جلّ و علا متشبّث به ذيل برهان و استدلال مىشويم - به مراتب غريب و عجيبتر است تا آن فنائى كه اصحاب عرفان و سلوك ادعا مىكنند .\r\n\r\n« حيرت اندر حيرت آيد زين قصص بى هشىّ خاصگان اندر اخسّ » ( 3 ) \r\n\r\nاگر « اخصّ » با صاد باشد اين قدر حيرت ندارد ، زيرا كه فناى ناقص در\r\n","description":"","footnote":" ( 1 ) - اشاره است به اين بيت از مولوى :\r\n« پاى استدلاليان چوبين بود - پاى چوبين سخت بىتمكين بود » .\r\n.  ( 2 ) - اشاره است به اين بيت از حافظ :\r\n« من به سر منزل عنقا نه به خود بردم راه - قطع اين مرحله با مرغ سليمان كردم » .\r\n.  ( 3 ) - در بعضى از نسخ اينچنين ضبط شده است :\r\n« حيرت اندر حيرت آمد اين قصص - بيهشى خاصگان اندر اخصّ » .\r\n- مولوى . ","page_name":" 253 ","page_number":271},
  {"content":"\r\nكامل امر طبيعى و موافق سنّت الهيّه است ، پس ، اين حيرت در جايى است كه « اخسّ » به سين باشد ، چنانچه الآن براى تمام ماها اين بى هوشى و فنا متحقّق است ، و چنان گوش و چشم ما در طبيعت منغمر و فانى است كه از غلغله هاى عالم غيب بىخبريم .\r\n\r\nنقل و تحقيق\r\nبدان كه علماء ادب و ظاهر گفته‌اند كه « حمد » ثناى به لسان است به جميل اختيارى . و چون آنها غافل از جميع السنه هستند جز اين لسان لحمى ، از اين جهت تسبيح و تحميد حق تعالى ، بلكه مطلق كلام ذات مقدس ، را حمل به يك نوع از مجاز مىكنند ، و نيز كلام و تسبيح و تحميد موجودات را حمل به مجاز كنند . پس ، در حق تعالى تكلَّم را عبارت از ايجاد كلام ، و در موجودات ديگر تسبيح و تحميد را ذاتى تكوينى دانند . اينها در حقيقت نطق را منحصر به نوع خود دانند و ذات مقدّس حقّ جلّ و علا و ديگر موجودات را غير ناطق بلكه - نعوذ باللَّه - اخرس گمان كنند . و اين را تنزيه ذات مقدس گمان نمودند ، با آن كه اين ، تحديد بلكه تعطيل است و حق منزه از اين تنزيه است ، چنانچه غالب تنزيهات عامّه تحديد و تشبيه است . ما پيش از اين ذكر نموديم كيفيّت وضع شدن الفاظ را از براى معانى عامّهء مطلقه . و اكنون گوييم : ما اين قدر در بند آن نيستيم كه در اين حقايق الهيه صدق لغوى يا حقيقت لغويّه لازم آيد ، بلكه صحّت اطلاق و حقيقت عقليّه ميزان در اين مباحث است ، گر چه حقيقت لغويّه نيز به حسب بيان سابق ثابت شد . پس گوييم كه از براى لسان و تكلَّم و كلام و كتابت و كتاب و حمد و مدح مراتبى است به حسب نشئات وجوديّه كه هر يك با نشئه اى از نشئات و مرتبه اى از مراتب وجود مناسب است ، و چون حمد در هر مورد بر جميلى و مدح بر جمال و كمالى است ، پس ، چون حقّ جلّ و علا به حسب علم ذاتى خود در حضرت غيب هويّت جمال جميل خود را مشاهده فرموده به اتمّ مراتب علم و شهود ، مبتهج بوده به ذات جميل خود به اشدّ مراتب ابتهاج ، پس ، تجلَّى فرموده به\r\n","description":"","footnote":"","page_name":" 254 ","page_number":272},
  {"content":"\r\nتجلَّى ازلى به اعلى مراتب تجلَّيات در حضرت ذات براى ذات . و اين تجلَّى و اظهار ما في مكنون غيبى و مقارعهء ذاتيّه ، « كلام ذاتى » است كه به لسان ذات در حضرت غيب واقع است . و مشاهدهء اين تجلَّى كلامى ، سمع ذات است .\r\nو اين ثناى ذات براى ذات حق ، ثناى حق است كه ديگر موجودات از ادراك آن عاجزند ، چنانچه ذات مقدس نبى ختمى ، اقرب و اشرف موجودات ، اعتراف به عجز فرمايد و گويد : لا احصى ثناء عليك ، انت كما اثنيت على نفسك . ( 1 ) \r\nو اين معلوم است كه احصاء ثناء ، فرع معرفت به كمال و جمال است ، و چون معرفت تامّه به جمال مطلق حاصل نشود ، ثناى حقيقى نيز واقع نگردد ، و غايت معرفت اصحاب معرفت عرفان عجز است .\r\nو اهل معرفت گويند حق تعالى با السنهء خمسه حمد و مدح خود كند . و آن السنه ، لسان ذات است من حيث هي ، و لسان احديّت غيب است ، و لسان واحديّت جمعيّه است ، و لسان اسماء تفصيليّه است ، و لسان اعيان است . و اينها غير از لسان ظهور است ، كه اول آن لسان مشيّت است تا آخر مراتب تعيّنات كه لسان كثرات وجوديّه است .\r\nو بدان كه از براى جميع موجودات حظَّ بلكه حظوظى از عالم غيب كه حيوة محض است مىباشد ، و حيات سارى در تمام دار وجود است . و اين مطلب نزد ارباب فلسفهء عاليه با برهان ، و نزد اصحاب قلوب و معرفت به مشاهده و عيان ، ثابت است ، و آيات شريفهء الهيّه و اخبار اولياء وحى عليهم الصلاة و السلام دلالت تامّ تمام بر آن دارد . و محجوبين از اهل فلسفهء عاميّه و اهل ظاهر كه نطق موجودات را نيافته‌اند به تأويل و توجيه پرداخته‌اند . و عجب آن است كه اهل ظاهر كه به اهل فلسفه طعن زنند كه تأويل كتاب خدا كنند به حسب عقل خود ، در اين موارد خود تأويل اين همه آيات صريحه و احاديث صحيحه كنند به مجرد آن كه نطق موجودات را نيافته‌اند ، با آنكه برهانى در\r\n","description":"","footnote":" ( 1 ) - « تو را ستايش نتوانم كرد ، تو آنچنانى كه خود خويشتن را ستوده اى . » مصباح الشريعة ، باب 5 . عوالى اللَّئالى ، ج 1 ، ص 389 . . ","page_name":" 255 ","page_number":273},
  {"content":"\r\nدست ندارند ، پس تأويل قرآن را ، بى برهان و به مجرد استبعاد ، كنند .\r\nبالجمله ، دار وجود اصل حيات و حقيقت علم و شعور است ، و تسبيح موجودات تسبيح نطقى شعورى ارادى است ، نه تكوينى ذاتى كه محجوبان گويند . و تمام آنها به حسب حظَّى كه از وجود دارند به مقام بارى جلَّت عظمته معرفت دارند . و چون اشتغال به طبيعت و انغمار در كثرت هيچ موجودى چون انسان ندارد ، از اين جهت از همهء موجودات محجوبتر است ، مگر آن كه از جلباب بشريّت خارج شده و خرق حجب كثرت و غيريّت كرده باشد كه بى حجاب به مشاهدهء جمال جميل پردازد ، پس ، حمد و مدح او از تمام حمدها و مدحها جامعتر است ، و او حق را به تمام شئون الهيّه و تمام اسماء و صفات ستايش و عبادت كند .\r\n\r\nتتميم\r\nبدان كه كلمهء شريفهء الحمد للَّه به حسب بيانى كه مذكور شد ، از كلمات جامعه اى است كه اگر كسى به لطايف و حقايق آن حق را به آن تحميد كند ، حق حمد را آن قدر كه در خور طاقت بشريّت است بجا آورده . و لهذا در روايات شريفه اشاره به اين معنى شده است ، چنانچه در روايت است كه حضرت باقر العلوم سلام اللَّه عليه از منزلى بيرون آمدند ، مركبشان نبود .\r\nفرمودند : « اگر مركب پيدا شود حمد حق تعالى كنم به طورى كه حق حمد است . » پس چون مركب پيدا شد ، سوار شده و تسويهء لباس خود فرمودند ، گفتند : الحمد للَّه . ( 1 )  و از رسول خدا صلَّى اللَّه عليه و آله روايت است كه فرموده‌اند : « لا إله الا اللَّه نصف ميزان است و الحمد للَّه پر كند ميزان را . » ( 2 )  و اين به واسطهء آن است كه به آن بيان كه نموديم الحمد للَّه جامع توحيد نيز هست .\r\n","description":"","footnote":" ( 1 ) - اصول كافى ، ج 3 ، ص 152 ، « كتاب الايمان و الكفر » ، « باب الشكر » ، حديث 18 . .  ( 2 ) - بحار الانوار ، ج 90 ، ص 210 ، به نقل از امالى طوسى ، ج 1 ، ص 18 . . ","page_name":" 256 ","page_number":274},
  {"content":"\r\nو از رسول خدا صلَّى اللَّه عليه و آله روايت شده كه « قول بنده كه مىگويد الحمد للَّه سنگينتر است در ميزانش از هفت آسمان و هفت زمين . » ( 1 )  و هم از آن حضرت منقول است كه « اگر خداوند عطا كند جميع دنيا را به بنده اى از بندگانش پس از آن بگويد آن بنده : الحمد للَّه ، آن كه او گفته افضل است از آنچه به او عطا شده . » ( 2 )  و هم از آن حضرت روايت شده كه « هيچ چيز محبوبتر پيش خدا نيست از قول قائل الحمد للَّه ، و از اين جهت خداوند به آن بر خود ثنا گفته . » ( 3 )  و احاديث در اين باب بسيار است .\r\nقوله تعالى : رَبِّ الْعالَمين 1 : 2 « ربّ » اگر به معناى « متعالى » و « ثابت » و « سيّد » باشد ، از اسماء ذاتيّه است . و اگر به معناى « مالك » و « صاحب » و « غالب » و « قاهر » باشد ، از اسماء صفتيّه است . و اگر به معناى « مربّى » و « منعم » و « متمّم » باشد ، از اسماء افعاليه است .\r\nو « عالم » اگر « ما سوى اللَّه » كه شامل همهء مراتب وجود و منازل غيب و شهود است باشد ، « ربّ » را بايد از اسماء صفات گرفت . و اگر مقصود « عالم ملك » است كه تدريجى الحصول و الكمال است ، مراد از آن اسم فعل است . و در هر صورت ، در اينجا مقصود اسم ذات نيست . و شايد ، به نكته اى ، مراد از « عالمين » همين عوالم ملكيّه ، كه در تحت تربيت و تمشيت الهيّه به كمال لايق خود مىرسد ، و مراد از « ربّ » مربّى ، كه از اسماء افعال است ، باشد .\r\nو بدان كه ما در اين رساله از ذكر جهات تركيبى و لغوى و ادبى آيات شريفه خوددارى مىكنيم ، زيرا كه آنها را غالبا متعرّض شده‌اند . و بعض امور كه يا اصلا تعرّض نشده يا ذكر ناقص از آن شده در اين جا مذكور مىگردد .\r\n","description":"","footnote":" ( 1 ) - مستدرك الوسائل ، چاپ مؤسسهء آل البيت ، ج 5 ، ص 314 . .  ( 2 ) - مكارم الاخلاق ، ص 307 ، « الباب العاشر » ، « الفصل الثالث ، فى التحميد » . ( با اندكى اختلاف ) . .  ( 3 ) - مأخذ يافت نشد . . ","page_name":" 257 ","page_number":275},
  {"content":"\r\nو بايد دانست كه اسماء « ذات » و « صفات » و « افعال » كه اشاره اى به آن شد ، مطابق اصطلاح ارباب معرفت است . و بعضى از مشايخ اهل معرفت در كتاب انشاء الدوائر اسماء را تقسيم نموده به « اسماء ذات » و « اسماء صفات » و « اسماء افعال » و فرموده است :\r\nو اسماء الذّات هو : اللَّه ، الربّ ، الملك ، القدّوس ، السّلام ، المؤمن ، المهيمن ، العزيز ، الجبّار ، المتكبّر ، العلىّ ، العظيم ، الظَّاهر ، الباطن ، الاوّل ، الآخر ، الكبير ، الجليل ، المجيد ، الحقّ ، المبين ، الواجد ، الماجد ، الصمد ، المتعالى ، الغنىّ ، النور ، الوارث ، ذو الجلال ، الرقيب .\r\nو اسماء الصفات و هي : الحىّ ، الشّكور ، القهّار ، القاهر ، المقتدر ، القوىّ ، القادر ، الرّحمن ، الرحيم ، الكريم ، الغفّار ، الغفور ، الودود ، الرّؤف ، الحليم ، الصّبور ، البرّ ، العليم ، الخبير ، المحصى ، الحكيم ، الشّهيد ، السميع ، البصير .\r\nو اسماء الافعال هو : المبدئ ، الوكيل ، الباعث ، المجيب ، الواسع ، الحسيب ، المقيت ، الحفيظ ، الخالق ، البارء ، المصوّر ، الوهّاب ، الرّزّاق ، الفتّاح ، القابض ، الباسط ، الخافض ، الرّافع ، المعزّ ، المذلّ ، الحكيم ، العدل ، اللَّطيف ، المعيد ، المحيى ، المميت ، الوالى ، التوّاب ، المنتقم ، المقسط ، الجامع ، المغنى ، المانع ، الضّارّ ، النّافع ، الهادى ، البديع ، الرّشيد . - ( 1 )  انتهى .\r\nو در ميزان اين تقسيم گفته‌اند كه گرچه تمام اسماء اسماء ذات است لكن به اعتبار ظهور ذات ، اسماء ذات گويند ، و به اعتبار ظهور صفات و افعال ، اسماء صفاتيّه و افعاليّه به آنها گويند ، يعنى ، هر اعتبار ظاهرتر گرديد ، اسم تابع آن است . و از اين جهت گاهى در بعضى اسماء دو يا سه اعتبار جمع شود ، و از اين جهت از اسماء ذاتيّه و صفاتيّه و افعاليّه يا دو از اين سه شود ، مثل « ربّ » چنانچه ذكر شد . و اين مطلب در مذاق نويسنده درست نيايد و مطابق\r\n","description":"","footnote":" ( 1 ) - انشاء الدوائر ، ص 28 . . ","page_name":" 258 ","page_number":276},
  {"content":"\r\nذوق عرفانى نشود . بلكه آنچه در اين تقسيم به نظر مىرسد آن است كه ميزان در اين اسماء آن است كه سالك به قدم معرفت پس از آن كه فناى فعلى براى او دست داد ، حق تعالى تجلَّياتى كه به قلب او مىكند تجلَّيات به اسماء افعال است ، و پس از فناى صفاتى ، تجلَّيات صفاتيّه ، و پس از فناى ذاتى ، تجلَّيات به اسماء ذات براى او مىشود . و اگر قلب او قدرت حفظ داشت پس از صحو ، آنچه كه از مشاهدات افعاليّه خبر دهد اسماء افعال است ، و آنچه كه از مشاهدات صفاتيّه ، اسماء صفات ، و هكذا اسماء ذات . و اين مقام را تفصيلى است كه در اين اوراق نشايد . و آنچه را در انشاء الدوائر مذكور شده ، مطابق ميزانى كه خود دست داده صحيح نيست ، چنانچه در نظر به اسماء واضح شود .\r\nو مىتوان گفت كه اين تقسيم به « اسماء ثلاثه » در قرآن شريف نيز اشاره به آن شده . و آن آيات شريفهء آخر سورهء « حشر » است . قال تعالى : هُوَ الله الَّذى لا إله الا هُوَ عالِمُ الْغَيْبِ وَالشَّهادَةِ هُوَ الرَّحْمنُ الرَّحيمُ 59 : 22 . ( 1 )  إلى آخر الآيات الشريفة .\r\nو اين آيات شريفه ، شايد اوّلى آنها اشاره به اسماء ذاتيّه ، و دومى اشاره به اسماء صفاتيّه ، و سومى اشاره به اسماء افعاليّه ، باشد . و تقديم ذاتيّه بر صفاتيّه ، و آن بر افعاليّه ، به حسب ترتيب حقايق وجوديّه است و تجلَّيات الهيّه ، نه به حسب ترتيب مشاهدات اصحاب مشاهده و تجليات به قلوب ارباب قلوب . و بايد دانست كه آيات شريفه را رموز ديگرى است كه ذكر آن مناسب مقام نيست . و اين كه آيهء دوم اسماء صفاتيّه ، و سوم افعاليّه است ، واضح است . و اما « عالم الغيب و الشهادة » و « رحمن » و « رحيم » از اسماء ذاتيّه بودن مبنى بر آن است كه « غيب » و « شهادت » عبارت از اسماء باطنه و ظاهره باشد ، و « رحمانيّت » و « رحيميّت » از تجلَّيات « فيض اقدس » باشد نه « فيض مقدس » . و اختصاص دادن اين اسماء را به ذكر ، با اينكه « حىّ » و\r\n","description":"","footnote":" ( 1 ) - « اوست خدايى كه جز او خدايى نيست ، داناى نهان و آشكار ، اوست رحمن رحيم . » ( حشر - 22 ) . . ","page_name":" 259 ","page_number":277},
  {"content":"\r\n« ثابت » و « ربّ » و امثال آن به اسماء ذاتيّه نزديكتر به نظر مىآيد ، شايد براى احاطهء آنها باشد ، زيرا كه اينها از امّهات اسماء هستند . و اللَّه العالم .\r\n\r\nتنبيه\r\nدر لفظ و اشتقاق و معنى « عالمين » اختلاف عظيم واقع است . چنانچه بعضى گفته‌اند « عالمين » جمع است و مشتمل بر جميع اصناف خلق است از مادّى و مجرّد ، و هر صنفى خود عالمى است . و اين جمع از جنس خود مفرد ندارد و اين قول مشهور است .\r\nو بعضى گفته‌اند كه « عالم » ، به فتح لام ، اسم مفعول و « عالم » ، به كسر ، اسم فاعل است ، و « عالمين » به معناى « معلومين » است و اين قول علاوه بر آن كه خود في حدّ نفسه بى شاهد و بعيد است ، اطلاق « ربّ المعلومين » بسيار بارد و بى مورد است .\r\nو اشتقاق آن را بعضى از « علامت » دانسته‌اند . و در اين صورت بر تمام موجودات اطلاق شود ، زيرا كه همه علامت و نشانه و آيهء ذات مقدّسند . و « واو » و « نون » به اعتبار اشتمال بر ذوى العقول و تغليب آن است بر ديگر موجودات .\r\nو بعضى او را مشتق از « علم » دانسته‌اند . و در هر صورت ، اطلاق آن بر جميع موجودات صحيح است ، چنانچه اطلاق بر ذوى العقول نيز وجيه است . ولى « عالم » اطلاق بر « ما سوى اللَّه » شود ، و بر هر صنف و هر فرد نيز گاه اطلاق شود . و اگر آن كس كه « عالم » را بر هر فرد و صنف اطلاق كند از اهل عرف و لغت باشد ، به اعتبار آن كه هر فردى علامت ذات بارى است - و فى كُلِّ شَىْءٍ لَه آيَةٌ . ( 1 )  و اگر عارف الهى باشد ، به اعتبار آن كه هر موجودى ظهور اسم جامع و مشتمل كلّ حقايق است به طريق ظهور احديّت جمع و\r\n","description":"","footnote":" ( 1 ) - و في كلّ شيء له آية ( شاهد ) تدلّ على انّه واحد . ( در هر چيز خدا را آيتى است ، كه دلالت كند بر اينكه او يكتاست . ) كشف الاسرار ، ميبدى ، ج 1 ، ص 436 . برخى اين بيت را از « ابو العتاهيه » دانسته‌اند . . ","page_name":" 260 ","page_number":278},
  {"content":"\r\nسر وجود ، و از اين جهت تمام عالم را و هر جزئى از آن را اسم اعظم به مقام احديّت جمع ممكن است دانست ، و الاسماء كلَّها في الكلّ و كذا الآيات .\r\nو بنابر آنچه ذكر شد ، ايراد فيلسوف عظيم الشّأن صدر الملَّة و الدّين قدّس سرّه بر مثل بيضاوى وارد است ، زيرا كه آنها ذوق اين مشرب نكرده‌اند ، و اما در مسلك اصحاب عرفان صحيح نيست . و چون كلام بيضاوى در اين مقام و كلام فيلسوف مذكور طولانى است ، ذكر آن نشد ، هر كس مايل است ، به تفسير سورهء « فاتحهء » مرحوم فيلسوف مذكور رجوع كند .\r\nو « ربّ » اگر از اسماء صفات باشد به معنى « مالك » و « صاحب » و اشباه آن مراد از « عالمين » جميع ما سوى اللَّه ممكن است باشد ، چه موجودات عالم ملك باشد يا موجودات مجرّدهء غيبيّه . و اگر از اسماء افعال باشد - كه شايد ظاهرتر همين است - مراد از « عالمين » عالم ملك است فقط ، زيرا كه « ربّ » در آن وقت به معنى « مربّى » است ، و اين معنا تدريج لازم دارد و عوالم مجرّده از تدريج زمانى منزّه هستند . گر چه نزد نويسنده به يك معنى روح « تدريج » در عالم « دهر » متحقّق است ، و به همان معنى اثبات حدوث زمانى ، به معنى روح زمان و دهريّت تدريج ، در عوالم مجرّده نيز كرديم ، و در مسلك عرفانى نيز حدوث زمانى را براى جميع عوالم ثابت مىدانيم ، اما نه به آن طور كه در فهم متكلَّمين و اصحاب حديث آيد .\r\n\r\nتنبيه آخر\r\nبدان كه « حمد » چون در مقابل « جميل » است ، و از آيهء شريفه استفاده شود كه حمد و ستايش براى مقام اسم اعظم كه اسم جامع است ، كه داراى مقام ربوبيّت عالميان و رحمت « رحمانيّه » و « رحيميّه » و « مالك يوم دين » است ثابت است ، پس اين اسماء شريفه يعنى ربّ و رحمن و رحيم و مالك را بايد در تحميد مدخليّتى به سزا باشد . و ما پس از اين در ذيل قول خداى تعالى :\r\nمالِكِ يَوْمِ الدّين 1 : 4 به بيانى تفصيلى ذكرى از اين مطلب مىنماييم .\r\nو اكنون راجع به تناسب مقام ربوبيّت عالميان با « تحميد » سخن\r\n","description":"","footnote":"","page_name":" 261 ","page_number":279},
  {"content":"\r\nمىگوييم . و آن از دو جهت متناسب است :\r\nيكى آن كه چون خود حامد از عالميان بلكه خود گاهى عالمى برأسه است ، بلكه در نظر اهل معرفت هر يك از موجودات عالمى برأسه مىباشد ، تحميد حق كند كه او را با دست تربيت مقام ربوبيّت از ضعف و نقص و وحشت و ظلمت نيستى هيولانى ، به قوّت و كمال و طمأنينه و نورانيّت عالم انسانيّت آورد ، و از منازل جسمى و عنصرى و معدنى و نباتى و حيوانى در تحت نظامى مرتّب به حركات ذاتيّه و جوهريّه و عشقهايى فطرى و جبلى عبور داد و به منزلگاه انسانيّت كه اشرف منازل موجودات است رسانيد . و پس از اين نيز تربيت كند تا آن كه آنچه در وهم تو نايد آن شوم .\r\n\r\n« پس عدم گردم عدم چون ارغنون گويدم انا إليه راجعون 2 : 156 ( 1 ) \r\n\r\nو ديگر آن كه چون تربيت نظام عالم ملك از فلكيّات و عنصريّات و جوهريّات و عرضيّات آن ، مقدّمهء وجود انسان كامل است و در حقيقت اين وليده عصارهء عالم تحقّق و غاية القصواى عالميان است و از اين جهت آخر وليده است ، و چون عالم ملك به حركت جوهريّهء ذاتيّه متحرّك است و اين حركت ذاتى استكمالى است به هر جا منتهى شد آن غايت خلقت و نهايت سير است ، و چون به طريق كلَّى نظر در جسم كلّ و طبع كلّ و نبات كلّ و حيوان كلّ و انسان كلّ افكنيم انسان آخرين وليده اى است كه پس از حركات ذاتيّهء جوهريّهء عالم به وجود آمده و منتهى به او شده ، پس دست تربيت حق تعالى در تمام دار تحقق به تربيت انسان پرداخته است و الانسان هو الأوّل و الآخر .\r\nو اين كه ذكر شد ، در افعال جزئيّه و نظر به مراتب وجود است ، و الا به حسب فعل مطلق از براى فعل حق تعالى غايتى جز ذات مقدّسش نيست\r\n","description":"","footnote":" ( 1 ) -\r\n« بار ديگر از ملك قربان شوم - آنچه اندر وهم نايد آن شوم\r\nپس عدم گردم عدم چون ارغنون - گويدم ك انا إليه راجعون »\r\n. - مولوى . ","page_name":" 262 ","page_number":280},
  {"content":"\r\nچنانچه در محالّ خود مبرهن است . و نظر به افعال جزئيّه نيز چون كنيم ، غايت خلقت انسان عالم غيب مطلق است ، چنانچه در قدسيّات وارد است :\r\nيا بن آدم خلقت الأشياء لاجلك ، و خلقتك لاجلى . ( 1 ) \r\nو در قرآن شريف خطاب به موسى بن عمران على نبينا و آله و عليه السلام فرمايد : وَاصْطَنَعْتُكَ لِنَفْسى 20 : 41 ( 2 )  و نيز فرمايد : وَانَا اخْتَرْتُكَ 20 : 13 . ( 3 )  پس ، انسان مخلوق « لاجل اللَّه » و ساخته شده براى ذات مقدّس او است ، و از ميان موجودات او مصطفى و مختار است ، غايت سيرش وصول به باب اللَّه و فناى في ذات اللَّه و عكوف به فناء اللَّه است ، و معاد او إلى اللَّه و من اللَّه و في اللَّه و باللَّه است ، چنانچه در قرآن فرمايد : انَّ الَيْنا ايابَهُم 88 : 25 . ( 4 )  و ديگر موجودات به توسّط انسان رجوع به حق كنند ، بلكه مرجع و معاد آنها به انسان است ، چنانچه در زيارت جامعه ، كه اظهار شمّه اى از مقامات ولايت را فرموده ، مىفرمايد : و اياب الخلق اليكم ، و حسابهم عليكم . و مىفرمايد : بكم فتح اللَّه ، و بكم يختم . ( 5 ) \r\nو اينكه در آيهء شريفه حق مىفرمايد : انَّ الَيْنا ايابَهُمْ ثُمَّ انَّ عَلَيْنا حِسابَهُم 88 : 25 - 26 . ( 6 )  و در زيارت جامعه مىفرمايد : و اياب الخلق إليكم و حسابهم عليكم\r\nسرّى از اسرار توحيد ، و اشاره به آن است كه رجوع به انسان الكامل رجوع إلى اللَّه است ، زيرا كه انسان كامل فانى مطلق و باقى به بقاء اللَّه است و از خود تعيّن و انّيّت و انانيّتى ندارد ، بلكه خود از اسماء حسنى و اسم اعظم است ، چنانچه اشاره به اين معنى در قرآن و احاديث شريفه بسيار است .\r\nو قرآن شريف به قدرى جامع لطايف و حقايق و سراير و دقايق توحيد\r\n","description":"","footnote":" ( 1 ) - « اى فرزند آدم ، من همه چيز را براى تو و تو را براى خود آفريدم » . علم اليقين ، ج 1 ، ص 381 . .  ( 2 ) - پاورقى 390 . .  ( 3 ) - پاورقى 388 . .  ( 4 ) - « همانا بازگشت آنان به سوى ماست . » ( غاشيه - 25 ) .  ( 5 ) - « بازگشت آفريدگان به سوى شما و حسابرسى آنان با شماست . . . خدا به سبب شما ( خلقت را ) آغاز كرد و به شما پايانش مىدهد . » عيون اخبار الرّضا ، ج 2 ، ص 272 . زيارت « جامعهء كبيره » . .  ( 6 ) - « همانا بازگشت آنان به سوى ماست ، آن گاه حسابشان بر عهدهء ماست . » ( غاشيه - 25 ، 26 ) . . ","page_name":" 263 ","page_number":281},
  {"content":"\r\nاست كه عقول اهل معرفت در آن حيران مىماند ، و اين ، اعجاز بزرگ اين صحيفهء نورانيّهء آسمانى است ، نه فقط حسن تركيب و لطف بيان و غايت فصاحت و نهايت بلاغت و كيفيّت دعوت و اخبار از مغيبات و احكام احكام و اتقان تنظيم عائله و امثال آن ، كه هر يك مستقلا اعجازى فوق طاقت و خارق عادت است . بلكه مىتوان گفت اين كه قرآن شريف معروف به فصاحت شد و اين اعجاز در بين ساير معجزات مشهور آفاق شد ، براى اين بود كه در صدر اول اعراب را اين تخصّص بود و فقط اين جهت از اعجاز را ادراك كردند ، و جهات مهمترى كه در آن موجود بود و جهت اعجازش بالاتر و پايهء ادراكش عالىتر بود اعراب آن زمان ادراك نكردند . الآن نيز آنهايى كه هم افق آنها هستند ، جز تركيبات لفظيّه و محسّنات بديعيّه و بيانيّه چيزى از اين لطيفهء الهيّه ادراك نكنند . و اما آنهايى كه به اسرار و دقايق معارف آشنا و از لطائف توحيد و تجريد باخبرند ، وجههء نظرشان در اين كتاب الهى و قبلهء آمالشان در اين وحى سماوى همان معارف آن است و به جهات ديگر چندان توجهى ندارند . و هر كس نظرى به عرفان قرآن و عرفاى اسلام كه كسب معارف از قرآن نمودند كند و مقايسه ما بين آنها با علماء ساير اديان و تصنيفات و معارف آنها كند ، پايهء معارف اسلام و قرآن را ، كه اسّ اساس دين و ديانت و غاية القصواى بعث رسل و انزال كتب است ، مىفهمد ، و تصديق به اين كه اين كتاب وحى الهى و اين معارف معارف الهيّه است براى او مئونه ندارد .\r\n\r\nايقاظ ايمانى\r\nبدان كه ربوبيّت حق تعالى جلّ شأنه از عالميان بر دو گونه است :\r\nيكى « ربوبيّت عامّه » كه تمام موجودات عالم در آن شركت دارند . و آن تربيتهاى تكوينى است كه هر موجودى را از حدّ نقص به كمال لايق خود در تحت تصرّف ربوبيّت مىرساند . و تمام ترقّيات طبيعيّه و جوهريّه و حركات و تطوّرات ذاتيّه و عرضيّه در تحت تصرّفات ربوبيّت واقع شود . و بالجمله ، از منزل مادّة الموادّ و هيولاى اولى تا منزل حيوانيّت و حصول قواى جسمانيّه و\r\n","description":"","footnote":"","page_name":" 264 ","page_number":282},
  {"content":"\r\nروحانيّهء حيوانيّه ، تربيت تكوينى ، و هر يك از آنها شهادت دهند به اين كه اللَّه جلّ جلاله ربّى .\r\nو دوم از مراتب ربوبيّت « ربوبيّت تشريعى » است ، كه مختصّ به نوع انسانى است و ديگر موجودات را از آن نصيبى نيست . و اين تربيت هدايت طرق نجات و ارائهء راههاى سعادت و انسانيّت و تحذير از منافيات آن [ است 
  ] كه به توسّط انبياء عليهم السلام اظهار فرموده . و اگر كسى با قدم اختيار خود را در تحت تربيت و تصرّف ربّ العالمين واقع كرد و مربوب آن تربيت شد به طورى كه تصرّفات اعضا و قواى ظاهريّه و باطنيّهء او تصرفات نفسانيّه نشد بلكه تصرّفات الهيّه و ربوبيّه گرديد ، به مرتبهء كمال انسانيّت كه مختصّ به اين نوع انسانى است مىرسد .\r\nانسان تا منزل حيوانيّت با ساير حيوانات هم قدم بوده ، و از اين منزل دو راه در پيش دارد كه با قدم اختيار بايد طى كند : يكى منزل سعادت ، كه صراط مستقيم ربّ العالمين است - ان ربّى على صراط مستقيم . ( 1 )  و يكى راه شقاوت ، كه طريق معوج شيطان رجيم است . پس ، اگر قوا و اعضاى مملكت خود را در تصرف ربّ العالمين داد و مربّا به تربيت او شد ، كم كم قلب ، كه سلطان اين مملكت است ، تسليم او شود ، و دل كه مربوب ربّ العالمين شد ، ساير جنود به او اقتداء كنند و مملكت يكسره مربوب او گردد . و در اين هنگام لسان غيبى او ، كه ظل قلب است ، مىتواند بگويد : اللَّه جلّ جلاله ربّى در جواب ملائكهء عالم قبر كه گويند : من ربّك ؟ و چون چنين شخصى لا بدّ اطاعت رسول خدا و اقتداء به ائمّهء هدى و عمل به كتاب الهى نموده ، زبانش گويا شود به اين كه محمّد صلَّى اللَّه عليه و آله نبيىّ ، و علىّ و اولاده المعصومين ائمّتى ، و القرآن كتابى . و اگر دل را الهى و ربوبى ننموده و نقش لا إله الا اللَّه ، محمّد رسول اللَّه ، علىّ ولىّ اللَّه در لوح دل منتقش نشده و صورت باطن نفس نشده باشد و به عمل به قرآن شريف و تفكَّر و تذكَّر و تدبّر در آن ،\r\n","description":"","footnote":" ( 1 ) - پاورقى 323 . . ","page_name":" 265 ","page_number":283},
  {"content":"\r\nقرآن به او منسوب و او به قرآن ارتباط روحى معنوى پيدا نكرده باشد ، پس در سكرات و سختىهاى مرض موت و خود موت ، كه داهيهء عظيمه است ، تمام معارف از خاطر او محو شود .\r\nعزيزم ، انسان با يك مرض حصبه و ضعف قواى دماغيّه تمام معلوماتش را فراموش مىكند مگر چيزهايى را كه با شدّت تذكَّر و انس با آنها جزء فطريّات ثانويّهء او شده باشد ، و اگر يك حادثهء بزرگى و هائلهء سهمناكى پيش آيد انسان از بسيارى از امور خود غفلت كند و خط نسيان به روى معلومات او كشيده مىشود ، پس در آن أهوال و شدائد و سكرات موت چه خواهد شد ؟ و اگر سمع قلب باز نشده باشد و دل سميع نباشد ، تلقين عقايد حين موت و بعد از موت به حال او نتيجه اى ندارد . تلقين براى كسانى مفيد است كه دل آنها از عقايد حقّه با خبر است و سمع قلب آنها باز است ، و در اين سكرات و شدائد في الجمله غفلتى حاصل شده باشد ، اين وسيله شود كه ملائكة اللَّه به گوش او برسانند ، ولى اگر انسان كر باشد و گوش عالم برزخ و قبر نداشته باشد ، هرگز تلقين را نمىشنود و به حال او اثر نكند . و در احاديث شريفه به بعض آنچه گفته شد اشاره شده است .\r\nقوله تعالى : الرَّحْمنِ الرَّحيم 1 : 3 بدان كه از براى جميع اسماء و صفات حق تعالى جلّ و علا به طور كلى دو مقام و دو مرتبه است :\r\nيكى ، مقام اسماء و صفات ذاتيّه كه در حضرت واحديّت ثابت است ، چون علم ذاتى كه از شئون و تجلَّيات ذاتيّه است ، و قدرت و ارادهء ذاتيّه و ديگر شئون ذاتيّه .\r\nو ديگر ، مقام اسماء و صفات فعليّه است كه به تجلَّى به « فيض مقدّس » براى حق ثابت است ، چون « علم فعلى » كه اشراقييّن ثابت دانند و مناط « علم تفصيلى » را آن دانند ، و جناب افضل الحكماء ، خواجه نصير الدّين نضر اللَّه وجهه ، اقامهء برهان بر آن كرده‌اند ، و در اين معنى كه ميزان « علم تفصيلى »\r\n","description":"","footnote":"","page_name":" 266 ","page_number":284},
  {"content":"\r\n« علم فعلى » است ، از اشراقييّن تبعيّت فرموده‌اند . ( 1 )  و اين مطلب گرچه خلاف تحقيق است ، بلكه « علم تفصيلى » در مرتبهء ذات ثابت است و كشف و تفصيل علم ذاتى از علم فعلى بالاتر و بيشتر است - چنانچه در محلّ خود به وجه برهان نورى ثابت و محقّق است - ولى اصل مطلب كه نظام وجود علم فعلى تفصيلى حق است ، ثابت و محقّق است در سنّت برهان و مشرب عرفان ، گر چه مسلك اعلا و ذوق احلاى عرفانى را غير از اين طريقه ها طريقه اى است - « مذهب عاشق ز مذهبها جدا است » . ( 2 )  بالجمله ، از براى رحمت « رحمانيّه » و « رحيميّه » دو مرتبه و دو تجلَّى است : يكى در مجلاى ذات در حضرت واحديّت به تجلَّى به فيض اقدس . و ديگر ، در مجلاى اعيان كونيّه به تجلَّى به فيض مقدّس . و در سورهء مباركه اگر « رحمن » و « رحيم » از صفات ذاتيّه باشد - چنانچه ظاهرتر است - در آيهء شريفهء بسم اللَّه الرحمن الرّحيم اين دو صفت را تابع « اسم » توان دانست تا از صفات فعليّه باشد ، بنابر اين ، ابدا تكرارى در كار نيست تا اين كه گفته شود براى تأكيد و مبالغه است . و به اين احتمال - و العلم عند اللَّه - معنى آيات شريفه چنين مىشود : بمشيّته الرّحمانية و الرّحيميّة الحمد لذاته الرّحمانىّ و الرّحيمى . و چنانچه مقام « مشيّت » جلوهء ذات مقدس است ، مقام « رحمانيّت » و « رحيميّت » ، كه از تعيّنات مقام مشيّت است ، جلوهء رحمانيّت و رحيميّت ذاتيّه است . و احتمالات ديگرى نيز هست كه ما ترك كرديم ذكر آن را ، زيرا كه اين احتمال كه ذكر شد ظاهرتر بود .\r\nقوله تعالى : مالِكِ يَوْمِ الدّين 1 : 4 بسيارى از قرّاء « مَلِك » 1 : 4 ، به فتح ميم و كسر لام ، قرائت كرده‌اند . و براى هر يك از اين دو قرائت ترجيحاتى ادبى ذكر كرده‌اند . حتّى بعضى از بزرگان علماء رحمه اللَّه رساله نوشته در ترجيح\r\n","description":"","footnote":" ( 1 ) - مصارع المصارع ، خواجه نصير الدين ، تصحيح معزّى ، ص 141 . .  ( 2 ) -\r\n« مذهب عاشق ز مذهبها جداست - عاشقان را مذهب و ملت خداست » .\r\n- مولوى . ","page_name":" 267 ","page_number":285},
  {"content":"\r\n« ملك » بر « مالك » . ( 1 )  و چيزهايى كه طرفين گفته‌اند طورى نيست كه از آن اطمينانى حاصل شود .\r\nآنچه به نظر نويسنده مىرسد آن است كه « مالك » راجح بلكه متعيّن است ، زيرا كه اين سورهء مباركه و سورهء مباركهء « توحيد » مثل ساير سور قرآنيّه نيست ، بلكه اين دو سوره را چون مردم در نماز فرايض و نوافل مىخوانند ، در هر عصرى از اعصار صدها مليون جمعيّت مسلمين از صدها مليون جمعيتهاى مسلمين شنيده‌اند و آنها از صدها مليون سابقيها ، همينطور به تسامع ، اين دو سورهء شريفه به همين طور كه مىخوانند بى يك حرف پس و پيش و كم و زياد از ائمّهء هدى و پيغمبر خدا صلَّى اللَّه عليه و آله ثابت است . و با اين كه اكثر قرّاء « ملك » خواندند و بسيارى از علماء ترجيح « مَلِك » داده‌اند ، معذلك اين امور در اين امر ثابت ضرورى و متواتر قطعى ضررى نرسانده و كسى از آنها متابعت ننموده . و با اين كه علماء تبعيّت هر يك از قرّاء را جايز مىدانند ، هيچيك - الا شاذى كه اعتناء به قول او نيست - در مقابل اين ضرورت ، « ملك » در نمازهاى خود قرائت ننموده‌اند . و اگر كسى هم « ملك » را قرائت كرده ، من باب احتياط بوده و « مالك » را نيز گفته ، چنانچه شيخ علامهء ما در علوم نقليّه ، حاج شيخ عبد الكريم يزدى قدّس سرّه ، به خواهش يكى از علماء اعلام معاصر « ملك » را نيز مىگفتند . ولى اين احتياط بسيار ضعيفى است ، بلكه به عقيدهء نويسنده مقطوع الخلاف است .\r\nو از اين بيان كه شد ضعف اين مطلب معلوم مىشود كه گفته‌اند در خطَّ كوفى « ملك » و « مالك » به هم اشتباه شده ، زيرا كه اين ادّعا را شايد در سورى كه كثير التّداول در السنه نيست بتوان گفت - آن هم على اشكال - ولى در مثل چنين سوره اى كه ثبوت آن از روى تسامع و قرائت است - چنانچه پر واضح است - ادعائى بس بى مغز و گفته اى بس بى اعتبار است .\r\nو اين كلام كه ذكر شد در « كفوا » نيز جارى است ، زيرا كه قرائت با « واو »\r\n","description":"","footnote":" ( 1 ) - مأخذ يافت نشد . . ","page_name":" 268 ","page_number":286},
  {"content":"\r\nمفتوحه و « فاء » مضمومه - با آن كه فقط قرائت عاصم است - معذلك آن نيز به تسامع بالضّرورة ثابت است ، و قرائات ديگر معارضه با اين ضرورت نكرده .\r\nگرچه بعضى به خيال خود احتياط مىكنند و مطابق قرائت اكثر كه با ضم « فاء » و « همزه » است قرائت مىكنند ، ولى اين احتياط بى جايى است .\r\nو اگر چنانچه در رواياتى كه امر شده مثل قرائت ناس قرائت كنيم ( 1 )  مناقشه شود - چنانچه جاى مناقشه هم هست و مظنون آن است كه مراد از آن روايات اين باشد كه همينطور كه نوع مردم قرائت مىكنند قرائت كنيد نه آن كه مخيّر هستيد ميان قرائات سبع مثلا - آن وقت قرائت « ملك » و « كفوا » به غير آن طور كه مشهور در بين مسلمين و مسطور در صحف است غلط مىشود . و در هر صورت ، احتياط قرائت آنها است به طورى كه بين مردم متداول و در السنه مشهور و در قرآن مسطور است ، زيرا كه آن طور قرائت در هر مسلكى صحيح است . و اللَّه العالم . ( 2 ) \r\n\r\nتحقيق حكمى\r\nبدان كه مالكيّت حق تعالى مثل مالكيّت بندگان نيست مملوكات خود را ، و مثل مالكيّت سلاطين نيست مملكت خود را ، چه كه اينها اضافاتى است اعتباريّه . و اضافهء حقّ به خلق از اين قبيل نيست ، گر چه در نزد علماء فقه اين طور مالكيّت براى حق تعالى طولا ثابت است ، و آن نيز منافات با آن چه در اين نظر ملحوظ و مذكور است ندارد . و از قبيل مالكيّت انسان اعضاء و جوارح خود را نيز نيست ، و از قبيل مالكيّت او قواى ظاهريّه و باطنيّهء خود را نيز نيست ، گرچه اين مالكيّت نزديكتر است به مالكيّت حق تعالى از ساير مالكيّتهاى مذكوره در سابق . و از قبيل مالكيّت نفس افعال ذاتيّهء خود را\r\n","description":"","footnote":" ( 1 ) - از جمله . . . اقرء كما يقرء النّاس . و اقرؤا كما تعلَّمتم . وسائل الشيعة ، ج 4 ، ص 821 ، « كتاب الصّلوة » ، « أبواب القرائة في الصّلوة » ، باب 74 ، حديث 1 - 3 . .  ( 2 ) گرچه جواز قرائت مطابق يكى [ از 
  ] قرائات قرّاء على الظاهر اجماعى است . . ","page_name":" 269 ","page_number":287},
  {"content":"\r\nكه از شئون نفس است ، مثل ايجاد صور ذهنيه كه قبض و بسطش تا اندازه اى در تحت ارادهء نفس است ، نيز نيست . و از قبيل مالكيّت عوالم عقليّه ما دون خود را نيز نيست ، گر چه آنها متصرّف هم در اين عوالم به اعدام و ايجاد باشند ، زيرا كه تمام دار تحقق امكانى ، كه ذلّ فقر در ناصيهء آنها ثبت است ، محدود به حدود و مقدّر به قدر مىباشند و لو به حد ماهيّتى ، و هر چه محدود به حدّ باشد ، با فعل خود به قدر محدوديّتش بينونت عزلى دارد و احاطهء قيّومى حقّانى ندارد ، پس تمام اشياء به حسب مرتبهء ذات خود با منفعلات خود متباين و متقابل مىباشند ، و به همين جهت احاطهء ذاتيّه قيّوميّه ندارند .\r\nو اما مالكيّت حق تعالى كه به اضافهء اشراقيّه و احاطهء قيّوميّه است ، مالكيّت ذاتيّهء حقيقيّهء حقّه است كه به هيچ وجه شائبهء تباين عزلى در ذات و صفاتش با موجودى از موجودات نيست . و مالكيّت آن ذات مقدّس به همه عوالم على السّواء [ است 
  ] ، بدون آن كه با موجودى از موجودات به هيچ وجه تفاوت كند يا به عوالم غيب و مجرّدات محيطتر و نزديكتر باشد از عوالم ديگر ، چه كه آن مستلزم محدوديّت و بينونت عزلى شود و ملازم با افتقار و امكان شود ، تعالى اللَّه عن ذلك علوّا كبيرا . چنانچه اشاره به اين معنى ممكن است باشد قول خداى تعالى : نَحْنُ اقْرَبُ الَيه مِنْكُمْ 56 : 85 ( 1 )  و نَحْنُ اقْرَبُ الَيْه مِنْ حَبْلِ الوَريد 50 : 16 . ( 2 )  و الله نوُرُ السَّمواتِ وَالارْض 24 : 35 . ( 3 )  وَهُوَ الَّذى في السَّماءِ إله وَفي الارْضِ إله 43 : 84 . ( 4 )  و لَه مُلْكُ السَّمواتِ وَالارْض 85 : 9 . ( 5 )  و قول رسول خدا از قرار منقول : لو دلَّيتم بحبل إلى الارضين السّفلى ، لهبطتم على اللَّه . ( 6 ) \r\nو قول حضرت صادق در روايت كافى : فلا يخلو منه مكان ، و لا يشتغل به مكان ، و لا\r\n","description":"","footnote":" ( 1 ) - « ما از شما به او نزديكتريم . » ( واقعه - 85 ) .  ( 2 ) - « ما از رگ گردن به او نزديكتريم . » ( ق - 16 ) .  ( 3 ) - پاورقى 283 . .  ( 4 ) - پاورقى 284 . .  ( 5 ) - « او راست ملك آسمانها و زمين . » ( بقره - 107 ) .  ( 6 ) - پاورقى 129 . . ","page_name":" 270 ","page_number":288},
  {"content":"\r\nيكون إلى مكان اقرب منه إلى مكان . ( 1 ) \r\nو قول حضرت امام على نقى عليه السلام : و اعلم ، انّه اذا كان في السّماء الدّنيا فهو كما هو على العرش . و الأشياء كلَّها له سواء علما و قدرة و ملكا و احاطة . ( 2 ) \r\nو با اين كه مالكيّت ذات مقدّسش به همهء اشياء و همهء عوالم على السواء است ، معذلك در آيهء شريفه مىفرمايد : مالِكِ يَوْمِ الدّين 1 : 4 . اين اختصاص ممكن است براى اين باشد كه « يوم الدّين » يوم الجمع است ، از اين جهت ، مالك « يوم الدّين » كه يوم الجمع است مالك ايّام ديگر كه متفرّقات است مىباشد ، و المتفرّقات في النّشئة الملكيّة مجتمعات في النّشئة الملكوتيّة . ( 3 )  و يا براى آن است كه ظهور مالكيّت و قاهريّت حق تعالى مجده در « يوم الجمع » كه يوم رجوع ممكنات است به باب اللَّه و صعود موجودات بفناء اللَّه است مىباشد .\r\nو تفصيل اين اجمال به طورى كه مناسبت با اين رساله است ، آن است كه تا نور وجود و شمس حقيقت در سير تنزّلى و نزول از مكامن غيب به سوى عالم شهادت است ، رو به احتجاب و غيبت است ، و به عبارت ديگر ، در هر تنزّلى تعيّنى است و در هر تعيّن و تقيّدى حجابى است . و چون انسان مجمع جميع تعيّنات و تقيّدات است ، محتجب به تمام حجب هفتگانهء ظلمانيّه و حجب هفتگانهء نوريّه ، كه آن ارضين سبع و سموات سبع به حسب تأويل است ، مىباشد ، و شايد ردّ به « اسفل السّافلين » نيز عبارت از احتجاب به جميع انواع حجب باشد . و از اين احتجاب شمس وجود و صرف نور در افق تعيّنات ، به « ليل » و « ليلة القدر » تعبير مىتوان نمود . و مادامى كه انسان در اين\r\n","description":"","footnote":" ( 1 ) - « هيچ جايى خالى از او نيست و هيچ جايى او را در خود نگيرد و به جايى نزديكتر از جاى ديگر نيست » . . اصول كافى ، ج 1 ، ص 170 ، « كتاب التوحيد » ، « باب الحركة و الانتقال » ، حديث 3 . .  ( 2 ) - « و بدان كه هنگامى كه او در آسمان دنياست همان گونه است كه بر عرش جاى دارد و همه چيز در برابر قدرت و مالكيت و احاطهء او يكسان است . » منبع پيشين ، حديث 4 . .  ( 3 ) - « پراكنده هاى عالم ملك در عالم ملكوت مجتمعاند . » . ","page_name":" 271 ","page_number":289},
  {"content":"\r\nحجب محتجب است ، از مشاهدهء جمال ازل و معاينهء نور اوّل محجوب است . و چون در سير صعودى جميع موجودات از منازل سافلهء عالم طبيعت به حركات طبيعيّه - كه در جبلَّهء ذات آنها از نور جاذبهء فطرة اللهى به حسب تقدير « فيض اقدس » در حضرت علميّه به وديعت نهاده شده - رجوع به وطن اصلى و ميعاد حقيقى نمودند - چنانچه در آيات شريفه اشاره به اين معنى بسيار است - از حجب نورانيّه و ظلمانيّه دوباره مستخلص شوند و مالكيّت و قاهريّت حق تعالى جلوه كند و حق به وحدت و قهاريّت تجلَّى فرمايد . و در اين جا كه رجوع آخر به اول و اتّصال ظاهر به باطن شد و حكم ظهور ساقط و حكومت باطن جلوه نمود ، خطاب از حضرت مالك على الاطلاق آيد - و مخاطبى جز ذات مقدس نيست - : لِمَنِ الْمُلْكُ الْيَوْم 40 : 16 . و چون مجيبى نيست خود فرمايد : لله الْواحِدِ القَهّار 40 : 16 . ( 1 )  و اين يوم مطلق كه يوم خروج شمس حقيقت از حجاب افق تعيّنات [ است 
  ] « يوم دين » است به يك معنى ، زيرا كه هر موجودى از موجودات در ظلّ اسم مناسب خود فانى در حق شود . و چون نفخهء صور دمد ، از آن اسم ظهور كند و با توابع آن اسم قرين گردد ، فَريقٌ في الْجَنَّةِ وَفَريقٌ فِى السَّعير 42 : 7 . ( 2 )  و انسان كامل در اين عالم ، به حسب سلوك إلى اللَّه و هجرت به سوى او ، از اين حجب خارج شود و احكام قيامت و ساعت و يوم الدّين براى او ظاهر و ثابت شود ، پس ، حق با مالكيّت خود بر قلب او ظهور كند در اين معراج صلوتى ، و لسان او ترجمان قلبش باشد و ظاهر او لسان مشاهدات باطنش گردد . و اين است يكى از اسرار اختصاص مالكيت به « يوم الدين » .\r\n\r\nالهام عرشى\r\nبدان كه در باب « عرش » و « حملهء » آن اختلافاتى است ، و در ظواهر\r\n","description":"","footnote":" ( 1 ) - « امروز ملك از آن كيست ؟ از آن خداى يگانهء قهّار است . » ( غافر - 16 ) .  ( 2 ) - « گروهى در بهشت و گروهى در آتشاند . » ( شورى - 7 ) . ","page_name":" 272 ","page_number":290},
  {"content":"\r\nاخبار شريفه نيز اختلاف است ، گر چه به حسب باطن اختلافى در كار نيست ، چون در نظر عرفانى و طريق برهانى « عرش » بر معانى بسيارى اطلاق شود :\r\nيكى از معانى آن - كه نديدم در لسان قوم - حضرت « واحديّت » است ، كه مستواى « فيض اقدس » است . و حملهء آن چهار اسم است از امّهات اسماء كه « اول » و « آخر » و « ظاهر » و « باطن » است .\r\nو ديگر - كه باز در لسان قوم نديدم - « فيض مقدّس » است كه مستواى اسم اعظم است ، و حامل آن « رحمن » و « رحيم » و « ربّ » و « مالك » است .\r\nو يكى از اطلاقات آن ، جملهء « ما سوى اللَّه » است ، كه حامل آن چهار ملك است : « اسرافيل » و « جبرائيل » و « ميكائيل » و « عزرائيل » .\r\nو يكى ديگر ، « جسم كلّ » است ، كه حامل آن چهار ملك است كه صور « ارباب انواع » است ، و در روايت كافى اشاره به آن وارد شده . ( 1 )  و گاهى اطلاق بر « علم » شده ، كه شايد مراد از علم « علم فعلى » حق باشد كه مقام ولايت كبرى است . و حملهء آن چهار نفر از اولياء كمّل است در امم سالفه : نوح و إبراهيم و موسى و عيسى - على نبيّنا و آله و عليهم السلام . و چهار نفر از كمّل است در اين امّت : رسول ختمى ، و امير المؤمنين ، و الحسن ، و الحسين - عليهم السلام .\r\nو چون اين مقدمه دانسته شد ، بدان كه در سورهء شريفهء « حمد » پس از اسم « اللَّه » كه اشاره به ذات است ، اين چهار اسم شريف كه « ربّ » و « رحمن » و « رحيم » و « مالك » است اختصاص به ذكر داده شده ، ممكن است براى اين باشد كه اين چهار اسم شريف حامل عرش « وحدانيّت » هستند به حسب باطن ، و مظاهر آنها چهار ملك مقرّب حق هستند كه حامل عرش « تحقّق » هستند . پس ، اسم مبارك « ربّ » باطن « ميكائيل » است كه به مظهريّت ربّ موكَّل ارزاق و مربّى دار وجود است . و اسم شريف « رحمن » باطن « اسرافيل » است كه منشى ارواح و نافخ صور و باسط ارواح و صور است ، چنانچه بسط\r\n","description":"","footnote":" ( 1 ) - اصول كافى ، ج 1 ، ص 131 و 132 . . ","page_name":" 273 ","page_number":291},
  {"content":"\r\nوجود هم به اسم « رحمن » است . و اسم شريف « رحيم » باطن « جبرائيل » است كه موكَّل بر تعليم و تكميل موجودات است . و اسم شريف « مالك » باطن « عزرائيل » است كه موكَّل بر قبض ارواح و صور و ارجاع ظاهر به باطن است . پس ، سورهء شريفه تا مالِكِ يَوْمِ الدين 1 : 4 مشتمل بر عرش وحدانيّت و عرش تحقّق است و مشير به حوامل آن مىباشد . پس ، تمام دائرهء وجود و تجلَّيات غيب و شهود ، كه قرآن شريف ترجمان آن است ، تا اين جاى از اين سوره مذكور است . و همين معنى جمعا در بسم اللَّه كه اسم اعظم است موجود است ، و در « باء » كه مقام سببيّت مىباشد و « نقطه » كه سرّ سببيّت است موجود است ، و على عليه السلام سرّ ولايت و سببيّت است ، پس او است نقطهء تحت الباء ، ( 1 )  يعنى ، نقطهء تحت الباء ترجمان سرّ ولايت است تامّل - وجه تأمل اشكالى است كه در حديث است . و اللَّه العالم .\r\n\r\nتنبيه عرفانى\r\nشايد در تقديم « ربّ » و ذكر « رحمن » و « رحيم » پس از آن ، و تأخير « مالك » ، اشاره اى لطيفه باشد به كيفيّت سلوك انسانى از نشئهء ملكيّهء دنياويّه تا فناى كلَّى يا تا مقام حضور نزد مالك الملوك . پس ، سالك تا در مبادى سير است ، در تحت تربيت تدريجى « ربّ العالمين » است ، زيرا خود نيز از عالميان و سلوكش در تحت تصرّف زمان و تدريج است . و چون به قدم سلوك از عالم طبيعت متصرّم منسلخ شد ، مرتبهء اسماء محيطه كه به عالم - كه جنبهء سوائيّت در او غالب است - فقط تعلَّق ندارد در قلب او تجلَّى كند ، و چون اسم شريف « رحمن » را در بين اسماء محيطه مزيد اختصاصى است ، آن مذكور گرديده . و چون « رحمن » ظهور رحمت و مرتبهء بسط مطلق است ، مقدّم شده بر « رحيم » كه به افق بطون نزديكتر است ، پس ، در سلوك عرفانى اول اسماء ظاهره تجلَّى كند ، پس از آن ، اسماء باطنه ، چون سير سالك من الكثرة إلى\r\n","description":"","footnote":" ( 1 ) - الاسفار الاربعة ، ج 7 ، ص 32 . اسرار الحكم ، ص 559 . . ","page_name":" 274 ","page_number":292},
  {"content":"\r\nالوحدة مىباشد ، تا منتهى مىشود به اسماء باطنهء محضه كه اسم « مالك » از آنها است . پس ، در تجلَّى به مالكيّت ، كثرات عالم غيب و شهادت مضمحل شود و فناى كلَّى و حضور مطلق دست دهد . و چون از حجب كثرت به ظهور وحدت و سلطنت الهيّه تخلَّص يافت و به مشاهدهء حضوريّه نائل گرديد ، مخاطبهء حضوريه كند و ايّاك نعبد گويد .\r\nپس تمام دايرهء سير سايرين نيز در سورهء شريفه مذكور است : از آخرين حجب عالم طبيعت تا رفع جميع حجب ظلمانيّه و نورانيّه و دست دادن حضور مطلق . و اين حضور قيامت كبراى سالك و قيام ساعت او است . و شايد در آيهء شريفهء فَصَعِقَ مَنْ في السَّمواتِ وَمَن الارضِ الا مَنْ شاءَ الله 39 : 68 ( 1 )  مقصود از « مستثنى » اين نوع از اهل سلوك باشد كه براى آنها قبل از نفخ صور كلَّى ، صعق و محو حاصل شده . و شايد يكى از محتملات فرمايش رسول خدا كه فرمودند : انا و السّاعة كهاتين ( 2 )  - و جمع فرمودند بين دو سبّابهء شريفهء خود -\r\nهمين معنى باشد .\r\n\r\nتنبيه ادبى\r\nدر تفاسير متداوله كه ديديم ، يا از آنها نقل شده ، « دين » را به معناى جزا و حساب دانسته‌اند . و در كتب لغت نيز به اين معنى ذكر شده ، و به قول شعراء عرب استشهاد شده مثل قول شاعر : و اعلم بانّك ما تدين تدان . ( 3 )  و قول منسوب به شهل بن ربيعة : و لم يبق سوى العدوان ، دنّاهم كما دانوا . ( 4 )  و\r\n","description":"","footnote":" ( 1 ) - « . . . پس هر كس در آسمانها و زمين است مدهوش شود جز آن كه پروردگار تو بخواهد . » ( زمر 68 ) .  ( 2 ) - « من و قيامت همانند اين دو ( دو انگشت سبابه و وسط ) هستيم . » الاشيعثيّات ، ص 212 ، « باب ما يوجب الصبر » . بحار الانوار ، ج 2 ، ص 39 ، « كتاب العلم » ، حديث 72 . از مجالس مفيد . .  ( 3 ) - « و بدان همانطور كه كيفر مىدهى جزا داده مىشوى . » .  ( 4 ) - « و جز دشمنى چيزى نماند ، كيفرشان داديم آنچنانكه آنها جزا دادند » . .\r\n( فلمّا اصبح الشرّ و امسى و هو عريان - و لم يبق سوى العدوان دنّاهم كما دانوا )\r\n- سهل بن شيبان . جامع الشواهد ، « باب الفاء مع اللام » ، ص 185 . . ","page_name":" 275 ","page_number":293},
  {"content":"\r\nگفته‌اند « ديّان » ، كه از اسماء الهيّه است ، نيز به همين معنى است . و شايد مراد از « دين » شريعت حقّه باشد . و چون در روز قيامت آثار دين ظاهر گردد و حقايق دينيّه از پرده بيرون افتد ، از اين جهت آن روز را « روز دين » بايد گفت ، چنانچه امروز « روز دنيا » است ، زيرا كه روز ظهور آثار دنيا است و صورت حقيقيّهء دين ظاهر نيست . و اين شبيه قول خداى تعالى است كه مىفرمايد :\r\nوَ ذَكِّرْهُمْ بِايّامِ الله 14 : 5 ، ( 1 )  و آن ايّامى است كه حق تعالى به قهر و سلطنت با قومى رفتار كند . و روز قيامت هم « يوم اللَّه » است و هم « يوم الدّين » است ، زيرا كه روز ظهور سلطنت الهيّه و روز بروز حقيقت دين خدا است .\r\nقوله تعالى : ايّاكَ نَعْبُدُ وَايّاكَ نَسْتَعين 1 : 5 بدان اى عزيز كه چون بندهء سالك در طريق معرفت تمام محامد و مدايح را مختص به ذات مقدّس حق دانست و قبض و بسط وجود را از او دانست و ازمّهء امور را در اول و آخر و مبدأ و منتهى به يد مالكيّت او دانست و توحيد ذات و افعال در قلبش تجلَّى نمود ، حصر عبادت و استعانت را به حق كند و جميع دار تحقّق را طوعا و كرها خاضع ذات مقدّس بيند و در دار تحقّق قادرى نبيند تا اعانت را به او نسبت دهد . و اين كه بعضى از اهل ظاهر گفته‌اند حصر عبادت حقيقى است و حصر استعانت حقيقى نيست - زيرا كه استعانت به غير حق نيز مىشود و در قرآن شريف نيز فرمايد : تَعاوَنوُا عَلَى البِرِّ وَالتَّقْوى 5 : 2 ( 2 )  و مىفرمايد : اسْتَعينوُا بِالصَّبْرِ و الصَّلوة 2 : 45 ( 3 )  و نيز معلوم است بالضّرورة كه سيرهء نبىّ اكرم و ائمّهء هدى عليهم السلام و اصحاب آنها و مسلمين بر استعانت از غير حق بوده در غالب امور مباحه ، مثل استعانت به دابّه و خادم و زوجه و رفيق و رسول و اجير و غير ذلك - كلامى است با اسلوب اهل ظاهر . و اما كسى كه از توحيد فعلى حق تعالى اطلاع دارد و\r\n","description":"","footnote":" ( 1 ) - « روزهاى خدا را به يادشان آور . » ( إبراهيم - 5 ) .  ( 2 ) - « در نيكوكارى و تقوا به يكديگر يارى رسانيد . » ( مائده - 2 ) .  ( 3 ) - « از صبر و نماز يارى جوييد . » ( بقره - 45 ) . ","page_name":" 276 ","page_number":294},
  {"content":"\r\nنظام وجود را صورت فاعليّت حق تعالى مىبيند و لا مؤثّر في الوجود را يا برهانا يا عيانا يافته ، با چشم بصيرت و قلب نورانى حصر استعانت را نيز حصر حقيقى داند و اعانت ديگر موجودات را صورت اعانت حق داند . و بنا به گفتهء اينها ، اختصاص محامد به حق تعالى نيز وجهى ندارد ، زيرا كه براى ديگر موجودات - بنابر اين مسلك - تصرّفات و اختيارات و جمال و كمالى است كه لايق مدح و حمدند ، بلكه احياء و اماته و رزق و خلق ديگر امور مشترك بين حقّ و خلق است . و اين امور در نظر اهل اللَّه شرك ، و در روايات از اين امور به شرك خفى تعبير شده ، چنانچه ادارهء انگشترى براى ياد ماندن چيزى ، از شرك خفى محسوب شده است . ( 1 )  بالجمله ، ايّاكَ نَعْبُدُ وَايّاكَ نَسْتَعين 1 : 5 از متفرّعات الحمد للَّه است ، كه اشاره به توحيد حقيقى است . و كسى كه حقيقت توحيد در قلب او جلوه ننموده و قلب را از مطلق شرك پاك ننموده ، ايّاك نَعْبد 1 : 5 او حقيقت ندارد ، و حصر عبادت و استعانت را به حق نتواند نمود ، و خدا بين و خدا خواه نخواهد بود . و چون توحيد در قلب جلوه نمود ، به اندازهء جلوهء آن ، از موجودات منصرف و به عزّ قدس حقّ متعلَّق شود تا آنجا كه مشاهده كند كه به اسم اللَّه اياك نعبد و اياك نستعين 1 : 5 واقع شود ، و بعضى از حقايق أنت كما اثنيت على نفسك ( 2 ) \r\nدر قلب تجلى كند .\r\n\r\nتنبيه اشراقى\r\nاز بيانات اين رساله معلوم شده است نكتهء عدول از غيبت به خطاب . و اين گرچه خود يكى از محسّنات كلام و مزيّتهاى بلاغت است كه در كلام فصحاء و بلغاء بسيار و موجب حسن كلام ، و خود التفات از حالى به حالى\r\n","description":"","footnote":" ( 1 ) - قال أبو عبد اللَّه عليه السلام : انّ الشّرك اخفى من دبيب النّمل . و قال : منه تحويل الخاتم ليذكر الحاجة و شبه هذا . معانى الاخبار ، ص 379 ، « باب نوادر المعانى » ، حديث 1 . بحار الانوار ، ج 69 ، ص 96 . .  ( 2 ) - پاورقى 224 . . ","page_name":" 277 ","page_number":295},
  {"content":"\r\nرفع سئامت از مخاطب كند و نشاطى تازه به روح او بخشد ، ولى چون نماز معراج وصول به حضرت قدس و مرقاة حصول مقام انس است ، در اين سورهء شريفه دستور اين ترقّى روحانى و مسافرت عرفانى را مىدهد . و چون بنده در اول سلوك إلى اللَّه در حجب ظلمانيّهء عالم طبع و نورانيّهء عالم غيب محبوس و محجوب است ، و سفر إلى اللَّه خروج از اين حجب است به قدم سلوك معنوى ، و در حقيقت مهاجرت إلى اللَّه رجوع از بيت نفس و بيت خلق است الى اللَّه و ترك كثرات ، و رفض غبار غيريّت و حصول توحيدات و غيبت از خلق و حضور لدى الرّب است ، و چون در آيهء شريفهء مالِكِ يَوْمِ الدّين 1 : 4 كثرات را منطوى در تحت سطوع نور مالكيّت و قاهريّت ديد ، حالت محو از كثرت و حضور در حضرت دست دهد و با مخاطبهء حضوريّه و مشاهدهء جمال و جلال تقديم عبوديّت كند و خدا خواهى و خدا بينى خود را به محضر قدس و محفل انس برساند .\r\nو شايد نكتهء اين كه با ضمير « ايّاك » تأديهء اين مقصد را مىكند ، براى آن باشد كه اين ضمير راجع به ذات است مضمحلا فيه الكثرات ، پس ، سالك را ممكن است در اين مقام حالت توحيد ذاتى دست دهد و از كثرت اسماء و صفات نيز منصرف و وجههء قلب حضرت ذات بى حجب كثرات شود . و اين آن كمال توحيد است كه امام موحّدان و سر حلقهء عارفان و پيشواى عاشقان و سر سلسلهء مجذوبان و محبوبان ، امير المؤمنين صلوات اللَّه عليه و اولاده المعصومين فرمايد : و كمال التّوحيد نفى الصّفات عنه . ( 1 ) \r\nزيرا كه صفت را وجههء غيريّت و كثرت است ، و اين توجّه به كثرت - و لو كثرت اسمائى - از سرائر توحيد و حقايق تجريد بعيد است ، و لهذا شايد سرّ خطيئهء آدم عليه السلام توجّه به كثرت اسمائى است كه روح شجرهء منهيّه است .\r\n","description":"","footnote":" ( 1 ) - « كمال توحيد عبارت است از نفى صفات از او . » اصول كافى ، ج 1 ، ص 191 ، « كتاب التوحيد » ، « باب جوامع التوحيد » ، حديث 6 . . ","page_name":" 278 ","page_number":296},
  {"content":"\r\n\r\nتحقيق عرفانى\r\nبدان كه اهل ظاهر در نكتهء ذكر نعبد و نستعين به صيغهء متكلَّم مع الغير ، با آن كه عابد واحد است ، نكاتى گفته‌اند .\r\nاز آن جمله آن كه عابد را حيله اى شرعيّه به نظر رسيده كه به وسيلهء آن عبادتش مقبول درگاه حق تعالى افتد . و آن ، آن است كه عبادت خود را در ضمن عبادت ساير مخلوق ، كه از جملهء آنها است كمّل از اولياء كه حقّ تعالى عبادت آنها را قبول مىفرمايد ، تقديم بارگاه قدس و دستگاه رحمت كند تا به اين وسيله عبادت او نيز ضمنا قبول شود ، زيرا كه از عادت كريم نيست كه تبعّض صفقه كند .\r\nو از آن جمله آن كه چون تشريع نماز در اول امر به جماعت بوده از اين جهت به لفظ جمع ادا شده .\r\nو ما در سرّ جملى اذان و اقامه نكته اى گفتيم كه از آن ، كشف اين سرّ تا اندازه اى مىشود . و آن آن است كه اذان اعلان قواى ملكيّه و ملكوتيّهء سالك است براى حضور در محضر ، و اقامه به پاداشتن آنها است در حضور . و چون سالك قواى ملكيّه و ملكوتيّهء خود را در محضر حاضر نمود و قلب كه پيشواى آنها است به سمت امامت به پاى خاست ف - قد قامت الصّلاة و المؤمن وحده جماعة ، ( 1 ) \r\nپس نعبد 1 : 5 و نستعين 1 : 5 و اهدنا 1 : 6 ، تمام به واسطهء اين جمعيت حاضره در محضر قدس است . و در روايات و ادعيهء صادره از اهل بيت عصمت و طهارت ، كه سر چشمهء عرفان و شهودند ، اشاره به اين معنى شده است .\r\nو وجه ديگر كه به نظر نويسنده مىرسد ، آن است كه چون سالك در الحمد للَّه جميع محامد و اثنيه را از هر حامد و ثنا جويى در ملك و ملكوت ، مقصور و مخصوص به ذات مقدّس حق نمود ، و نيز در مدارك ائمّهء برهان و\r\n","description":"","footnote":" ( 1 ) - « مؤمن به تنهايى جماعت است . » وسائل الشيعة ، ج 5 ، ص 379 ، « كتاب الصّلوة » ، « أبواب صلوة الجماعة » ، باب 4 ، حديث 2 و 5 . . ","page_name":" 279 ","page_number":297},
  {"content":"\r\nقلوب اصحاب عرفان به ظهور پيوسته كه تمام دائرهء وجود - بملكها و ملكوتها و قضّها و قضيضها - حيوة شعورى ادراكى حيوانى بل انسانى دارند و حامد و مسبّح حق تعالى از روى استشعار و ادراكند و در فطرت تمام موجودات - خصوصا نوع انسانى - خضوع در پيشگاه مقدّس كامل و جميل على الاطلاق ثبت و ناصيّهء آنها در آستانهء قدسش بر خاك است ، چنانچه در قرآن شريف فرمايد : وَانْ مِنْ شَىْءٍ الا يُسَبِّحُ بِحَمْدِه وَلكِنْ لا تَفْقَهوُنَ تَسْبيحَهُمْ 17 : 44 ( 1 )  و ديگر آيات شريفه و اخبار معصومين كه مشحون از اين لطيفهء الهيّه است مؤيّد برهان حكمى متين است ، پس چون سالك إلى اللَّه به قدم استدلال برهانى يا ذوق ايمانى يا مشاهدهء عرفانى اين حقيقت را دريافت ، در هر مقامى كه هست دريابد كه جميع ذرّات وجود و سكنهء غيب و شهود عابد معبود على الاطلاق و پديد آرندهء خود را طلبكارند ، پس ، با صيغهء جمع اظهار كند كه جميع موجودات در همهء حركات و سكنات خود عبادت ذات مقدس حق تعالى كنند و از او استعانت جويند .\r\n\r\nتنبيه و نكتة\r\nبدان كه در وجه تقديم ايّاكَ نَعْبُدُ 1 : 5 بر وَايّاكَ نَسْتَعين 1 : 5 ، با آن كه به حسب قاعده بايد « استعانت » در عبادت مقدّم بر خود « عبادت » باشد ، گفته‌اند كه « عبادت » بر « استعانت » مقدّم شده نه بر « اعانت » ، و گاهى اعانت بى استعانت شود . و نيز چون اين دو به هم مرتبط هستند ، در تقديم و تأخير فرقى نكند ، كما يقال : قضيت حقّى فاحسنت إلىّ . و احسنت إلىّ فقضيت حقّى . ( 2 )  و نيز استعانت براى عبادت مستأنفه است نه عبادت واقعه . و برودت اين وجوه بر ارباب ذوق پوشيده نيست .\r\n","description":"","footnote":" ( 1 ) - « هيچ چيزى نيست مگر آنكه به حمد او تسبيح گويد ، لكن شما تسبيح آنها را نمىفهميد » . . ( اسراء - 44 ) .  ( 2 ) - « چنان كه گفته مىشود : حق مرا دادى پس به من نيكى كردى . و به من نيكى كردى پس حقم را دادى . . ","page_name":" 280 ","page_number":298},
  {"content":"\r\nو شايد نكته آن باشد كه حصر استعانت به حق تعالى به حسب مقام سلوك إلى اللَّه متأخّر است از حصر عبادت ، چنانچه واضح است كه بسيارى از موحّدين در عبادت و حاصرين عبادت را به حق ، در استعانت مشركند و حصر استعانت به حق نكنند ، چنانچه از بعض ارباب تفسير نقل نموديم كه حصر استعانت حقيقى نيست . پس ، حصر در عبادت ، به معنى متعارف ، از اوائل مقامات موحّدين است ، و حصر استعانت ترك غير حق است مطلقا .\r\nو پوشيده نباشد كه مقصود از » استعانت « فقط استعانت در عبادت نيست بلكه استعانت در مطلق امور است ، و اين پس از رفض اسباب و ترك كثرات و اقبال تامّ على اللَّه است . و به عبارت ديگر ، حصر » عبادت « حق خواهى و حق طلبى است و ترك طلب غير است ، و حصر » استعانت « حق بينى و ترك رؤيت غير است . و ترك رؤيت غير ، در مقامات عارفين و منازل سالكين ، مؤخّر از ترك طلب غير است .\r\n\r\nفائدة عرفانية\r\nبدان اى عبد سالك كه حصر « عبادت » و « استعانت » به حق نيز از مقامات موحّدين و مدارج كاملهء سالكين نيست ، زيرا كه در آن دعوى است كه منافى با توحيد و تجريد است ، بلكه رؤيت عبادت و عابد و معبود و مستعين و مستعان به و استعانت منافى با توحيد است . و در توحيد حقيقى كه به قلب سالك جلوه كند ، اين كثرات مستهلك و رؤيت اين امور مضمحل است .\r\nبلى ، كسانى كه از جذبهء غيبيّه به خود آمده و مقام صحو براى آنها حاصل شده ، كثرت حجاب آنها نيست . زيرا كه مردم چند طايفه‌اند :\r\nگروهى محجوبانند ، چون ما بيچارگان فرو رفته در حجب ظلمانى طبيعت .\r\nو گروهى سالكانند ، كه مسافر إلى اللَّه و مهاجر به سوى بارگاه قدسند .\r\nو گروهى واصلانند ، كه از حجب كثرت خارج و اشتغال به حق دارند و از خلق غافل و محجوبند ، و از براى آنها صعق كلى و محو مطلق حاصل\r\n","description":"","footnote":"","page_name":" 281 ","page_number":299},
  {"content":"\r\nشده .\r\nو يك گروه راجعان إلى الخلق هستند ، كه سمت مكمّليّت و هادويّت دارند ، چون انبياء عظام و اوصياء آنها عليهم السلام . و اين طايفه با آن كه در كثرت واقع و به ارشاد خلق مشغولند ، كثرت حجاب آنها نيست و از براى آنها مقام برزخيّت است .\r\nبنابر اين ايّاكَ نَعْبُدُ و ايّاكَ نَسْتَعين 1 : 5 به حسب حالات اين طوايف فرق مىكند : پس ، از ما محجوبان صرف ادّعا و صورت است . پس ، اگر تنبّه بر حجاب خود پيدا كنيم و نقصان خود را دريابيم ، به هر اندازه اى كه از نقصان خود مطَّلع شويم ، عبادت ما نورانيّت پيدا كند و مورد عنايت حق تعالى شود .\r\nو از سالكان به اندازهء قدم سلوك نزديك به حقيقت است . و از واصلان نسبت به رؤيت حق حقيقت است ، و نسبت به رؤيت كثرت صرف صورت و جرى بر عادت است . و از كاملان صرف حقيقت است ، پس نه آنها حجاب حقّى دارند و نه حجاب خلقى .\r\n\r\nايقاظ ايمانى\r\nبدان اى عزيز كه ما تا در اين حجب غليظ عالم طبيعت هستيم و صرف وقت در تعمير دنيا و لذائذ آن مىكنيم و از حق تعالى و ذكر و فكر او غافل مىباشيم ، تمام عبادات و اذكار و قرائات ما بى حقيقت است - نه در الحمد للَّه محامد را مىتوانيم به حق منحصر كنيم ، و نه در ايّاكَ نَعْبُدُ وَايّاكَ نَسْتَعين 1 : 5 راهى از حقيقت مىپوييم ، بلكه با اين دعاوى بى مغز در محضر حق تعالى و ملائكهء مقربين و انبياء مرسلين و اولياء معصومين رسوا و سر شكسته هستيم . كسى كه زبان حال و قالش مشحون به مدح اهل دنيا است ، چه طور الحمد للَّه گويد ؟ و كسى كه وجههء قلبش طبيعى و بويى از الهيّت در آن نيست و اعتماد و اتكالش به خلق است ، با چه زبان ايّاكَ نَعْبُدُ وَايّاكَ نَسْتَعين 1 : 5 گويد ؟ پس اگر مرد اين ميدانى ، دامن همّت به كمر زن و با شدّت تذكَّر و تفكَّر در عظمت حقّ و ذلَّت و عجز و فقر مخلوق ، در اوائل امر اين حقايق و لطايف را كه در خلال اين رساله\r\n","description":"","footnote":"","page_name":" 282 ","page_number":300},
  {"content":"\r\nمذكور شد به قلب خود برسان و دل خود را به ذكر حق تعالى زنده كن تا بويى از توحيد به شامّهء قلبت برسد ، و با مدد غيبى راهى به نماز اهل معرفت پيدا كنى .\r\nو اگر مرد اين ميدان نيستى ، لا اقل نقص خود را نصب العين خود كن و به ذلَّت و عجز خود توجّه كن ، و از روى خجلت و شرمسارى قيام به امر كن و از دعوى عبوديّت حذر كن ، و اين آيات شريفه را كه به لطايف آن متحقّق نيستى يا از زبان كمّل بخوان ، و يا صرف قرائت صورت قرآن در نظرت باشد كه اقلا دعوى باطل و ادعاى كاذب نكنى .\r\n\r\nفرع فقهى\r\nبعضى از فقهاء قصد انشاء را در مثل ايّاكَ نَعْبُدُ وَايّاكَ نَسْتَعين 1 : 5 ، مثلا ، جايز ندانسته‌اند ، به گمان آنكه منافى با قرآنيّت و قرائت است ، زيرا كه قرائت نقل كلام ديگرى است . و اين كلام را وجهى نيست ، زيرا كه چنانچه ممكن است انسان به كلام خود مثلا مدح كسى را كند ، ممكن است به كلام ديگران مدح كند . مثلا ، اگر با شعر حافظ مدح كسى را نموديم ، صدق مىكند كه ما مدح كرديم و صدق مىكند كه شعر حافظ خوانديم . پس ، اگر با الْحَمْدُ لله رَبِّ العالَمِين 1 : 2 حقيقتا تمام محامد را براى حق انشاء نمائيم و با ايّاكَ نَعْبُدُ 1 : 5 قصر عبادت را به حق انشاء كنيم ، صدق مىكند كه با كلام خدا حمد او را نموديم و با كلام خدا قصر عبادت نموديم . بلكه اگر كسى كلام را از معنى انشائى تجريد كند مخالف احتياط است ، اگر نگوييم قرائتش باطل است . بلى ، اگر كسى معنى آن را نداند ، لازم نيست ياد گيرد بلكه قرائت صورت - بمالها من المعنى - كفايت مىكند .\r\nو در روايات شريفه اشاره به اين كه قارى انشاء مىكند دارد ، چنانچه در حديث قدسى است كه مىفرمايد : فاذا قال اى العبد في صلوته : « بِسْمِ الله الرَّحْمنِ الرَّحيم » 1 : 1 ، يقول اللَّه : ذكرنى عبدى . و اذا قال : « الحمد للَّه » 1 : 2 ، يقول اللَّه :\r\nحمدنى عبدى . . . ( 1 ) \r\nالخ و تا انشاء « تسميه » و « حمد » از طرف عبد نباشد ،\r\n","description":"","footnote":" ( 1 ) - پاورقى 350 . . ","page_name":" 283 ","page_number":301},
  {"content":"\r\n« ذكرنى » و « حمدنى » معنى ندارد . و در احاديث معراج است كه مىفرمايد :\r\nالآن وصلت ، فسمّ به اسمى . ( 1 ) \r\nو از حالاتى كه براى ائمّهء هدى ( ع ) در مالِكِ يَوْم الدِّينِ 1 : 4 وَايّاكَ نَعْبُدُ 1 : 5 دست مىداد ، و تكرار كردن بعضى از آنها اين آيات را ، معلوم شود كه انشاء مىنمودند ، نه صرف قرائت بوده از قبيل اسمعيل يشهد ان لا إله الا اللَّه . ( 2 ) \r\nو اختلاف مراتب نماز اهل اللَّه يكى از مهماتش همين اختلاف مراتب قرائت آنها است ، چنانچه به شمّه اى از آن سابقا اشارت رفت . و اين متحقّق نشود مگر آن كه قارى منشئ قرائت و اذكار باشد . و شواهد بر اين معنى بيش از اين است . بالجمله ، جواز انشاء اين معانى با كلام الهى بى اشكال است .\r\n\r\nفائدة\r\n« عبادت » را اهل لغت به معناى غايت خضوع ، و تذلَّل دانسته‌اند ، و گفته‌اند چون عبادت اعلى مراتب خضوع است ، پس لايق نيست مگر براى كسى كه اعلى مراتب وجود و كمال و اعظم مراتب نعم و احسان را دارد ، و از اين جهت عبادت غير حق شرك است . و شايد « عبادت » - كه در فارسى به معناى « پرستش » و « بندگى » است - در حقيقتش بيش از اين معنى كه گفته‌اند مأخوذ باشد ، و آن عبارت است از خضوع براى خالق و خداوند . و از اين جهت ، اين طور از خضوع ملازم است با اتّخاذ معبود را إله و خداوند ، يا نظير و شبيه و مظهر او ، مثلا ، و از اين جهت ، عبادت غير حق تعالى شرك و كفر است . و اما مطلق خضوع بدون اين اعتقاد يا تجزّم به اين معنى - و لو تكلَّفا - و لو به غايت خضوع برسد اسباب كفر و شرك نمىشود ، گرچه بعضى انواع آن حرام باشد ، مثل پيشانى به خاك گذاشتن براى خضوع . و اين گرچه\r\n","description":"","footnote":" ( 1 ) - « اينك رسيدى ، نام مرا ياد كن . » علل الشرائع ، ص 315 . از حديث « صلوة معراج » . .  ( 2 ) - جمله اى است كه - بنا به روايت - امام صادق عليه السلام بر كفن فرزند خود اسماعيل نوشت و معروف است كه اخباريها ( كه جمود بر ظاهر روايات دارند ) عين اين جمله را بر كفن اموات خود مىنوشتند . . وسائل الشيعة ، « كتاب الطهارة » ، « أبواب التكفين » ، باب 29 ، حديث 2 . . ","page_name":" 284 ","page_number":302},
  {"content":"\r\nعبادت و پرستش نيست ، ولى ممنوع است شرعا على الظاهر . پس احتراماتى كه صاحبان مذاهب از بزرگان مذهب خود مىكنند با اعتقاد به آن كه آنها بندگانى هستند كه در همه چيز محتاج به حق تعالى هستند - در اصل وجود و كمال آن - و عباد صالحى هستند كه با آن كه مالك نفع و ضرّ و موت و حيوة خود نيستند ، به واسطهء عبوديّت مقرّب درگاه و مورد عنايات حق تعالى و وسيلهء عطيّات اويند ، به هيچ وجه شائبهء شرك و كفر در آن نيست ، و احترام خاصان خدا احترام او و « حبّ خاصان خدا حبّ خداست » . ( 1 )  و در بين طوايف اشهد باللَّه و كفى به شهيدا طايفه اى كه به بركت اهل بيت وحى و عصمت و خزّان علم و حكمت از جميع طوايف عائلهء بشرى در توحيد و تقديس و تنزيه حق تعالى ممتازند ، طايفهء شيعهء اثنى عشرى است ، كه كتب اصول عقايد آنها - مثل كتاب شريف اصول كافى و كتاب شريف توحيد شيخ صدوق رضوان اللَّه عليه - و خطب و ادعيهء ائمّهء معصومين آنها ، كه در توحيد و تقديس حق جلّ و علا از آن معادن وحى و تنزيل صادر شده ، شهادت بر آن مىدهد كه چنين علومى در بشر سابقه نداشته و حق تعالى را هيچ كس مثل آنها تقديس و تنزيه ننموده پس از كتاب مقدس وحى الهى و قرآن شريف كه به يد قدرت نگاشته شده .\r\nمعذلك كه شيعه در جميع امصار و اعصار از چنين ائمّهء هداى معصومين منزّهين موحّدين ، تبعيّت نمودند و به برهانهاى روشن آنها حق را شناخته و تنزيه و توحيد نمودند ، بعضى از طوايف ، كه الحاد آنها از عقايد و كتب آنها معلوم است ، باب طعن و لعن را بر اينها مفتوح و به واسطهء نصب باطنى كه داشته‌اند تابعين اهل بيت عصمت را به شرك و كفر منسوب نمودند .\r\nو اين در بازار معرفت و حكمت گر چه ارزشى ندارد ولى چون مفسده اش اين است كه مردم ناقص و عوام جاهل بى خبر را از معادن علم دور و به جهل و شقاوت سوق مىدهد ، جنايت بزرگى است به نوع بشر كه جبران آن به هيچ\r\n","description":"","footnote":" ( 1 ) - پاورقى 248 . . ","page_name":" 285 ","page_number":303},
  {"content":"\r\nوجه ممكن نيست . و از اين جهت است كه به حسب موازين عقليّه و شرعيّه جنايت و گناه اين جمعيّت قاصر جاهل بيچاره به گردن آن بى انصافهايى است كه براى منافع خيالى چند روزه مانع از نشر معارف و احكام الهيّه شدند و باعث شقاوت و بدبختى نوع بشر گرديدند ، و جميع زحمات حضرت خير البشر را ضايع و باطل نمودند ، و باب خاندان وحى و تنزيل را به روى مردم بستند . اللَّهمّ العنهم لعنا وبيلا و عذّبهم عذابا اليما .\r\nقوله تعالى : اهدِنَا الصِّراطَ الْمُسْتَقيم . . . 1 : 6 الخ بدان اى عزيز كه چون در سورهء شريفهء « حمد » اشاره به كيفيّت سلوك ارباب معرفت و ارتياض است و تا ايّاكَ نَعبُدُ 1 : 5 تمام كيفيت سلوك من الخلق إلى الحقّ است ، چنانچه سالك از تجلَّيات افعاليّه به تجليّات صفاتيّه و از آن به تجلَّيات ذاتيّه ترقّى نمود و از حجب نورانيّه و ظلمانيّه خارج و به مقام حضور و مشاهده و اصل گرديد ، پس مرتبهء فناى تامّ حاصل و استهلاك كلَّى رخ داد . و چون سير إلى اللَّه تمام شد به غروب افق عبوديّت و طلوع سلطنت مالكيّت در مالِكِ يَوْمِ الدّين 1 : 4 ، پس در منتهاى اين سلوك ، حالت تمكَّن و استقرارى رخ دهد و سالك به خود آيد و مقام صحو حاصل شود و توجه به مقام خود كند ، و لكن به تبع توجّه به حق ، به عكس حال رجوع إلى اللَّه كه توجّه به حقّ تبع توجّه به خلق بود . و به عبارت ديگر ، در حال سلوك إلى اللَّه در حجاب خلقى حق را مىديد ، و پس از رجوع از مرتبهء فناى كلى كه در مالِكِ يَوْمِ الدّين 1 : 4 حاصل شد ، در نور حق خلق را مشاهده مىكند ، و از اين جهت ايّاكَ نَعْبُدُ 1 : 5 گويد به تقديم ضمير « ايّا » و « كاف » خطاب بر ذات خود و عبادت خود . و چون اين حال را ممكن است ثباتى نباشد و لغزش در اين مقام نيز متصوّر است ، ثبات و لزوم خود را از حق تعالى طلب كند به قوله اهدنا اى ، الزمنا - چنانچه تفسير شده است .\r\nو بايد دانست كه اين مقام كه ذكر شد و اين تفسير كه بيان شد ، براى كمّل از اهل معرفت است ، كه مقام اول آنها آن است كه در مقام رجوع از سير الى اللَّه ، حق تعالى حجاب آنها از خلق شود ، و مقام كمال آنها حالت\r\n","description":"","footnote":"","page_name":" 286 ","page_number":304},
  {"content":"\r\nبرزخيّت كبرى است كه نه خلق حجاب حق شود - چون ما محجوبان - و نه حق حجاب خلق شود - چون واصلان مشتاق و فانيان مجذوب . پس « صراط مستقيم » آنها عبارت از اين حالت برزخيّت متوسّط بين النّشأتين است كه صراط حق است . و بنابر اين ، مقصود از الَّذَينَ انْعَمْتَ عَلَيْهِم 1 : 7 همين كسانى هستند كه حق تعالى با تجلَّى به « فيض اقدس » در حضرت علميّه تقدير استعداد آنها را فرموده ، و پس از فناء كلَّى آنها را به مملكت خود ارجاع نموده . و مَغْضوبِ عَلَيْهِم - بنابر اين تفسير - محجوبان قبل از وصولند و ضالَّين فانيان در حضرتند .\r\nو اما غير كمّل ، پس اگر وارد سلوك نشده‌اند ، اين امور دربارهء آنها صحّتى ندارد ، و « صراط » آنها صراط ظاهر شريعت است ، و از اين جهت تفسير شده است « صراط مستقيم » به « دين » و « اسلام » و امثال آن . و اگر از اهل سلوكند ، مقصود از « هدايت » راه نمايى ، و از « صراط مستقيم » نزديكتر راه وصول إلى اللَّه است ، كه آن راه رسول اللَّه و اهل بيت او است ، چنانچه تفسير شده است به رسول خدا و ائمهء هدى و امير المؤمنين عليهم الصلاة و السلام . و چنانچه در حديث است كه رسول خدا خطى مستقيم كشيدند و در اطراف آن خطوطى كشيدند و فرمودند : « اين خط وسط مستقيم از من است . » ( 1 )  و شايد « امّت وسط » كه خداى تعالى فرموده : جَعَلْناكُمْ امَّةً وَسَطا 2 : 143 ( 2 )  وسطيّت به قول مطلق و به جميع معانى باشد ، كه از آن جمله وسطيّت معارف و كمالات روحيّه است كه مقام برزخيّت كبرى و وسطيّت عظمى است ، و لهذا اين مقام اختصاص دارد به كمّل از اولياء اللَّه . و از اين جهت ، در روايت وارد شده كه مقصود از اين آيه ائمّهء هدى عليهم السلام هستند ، چنانچه حضرت باقر عليه السلام به يزيد بن معاويه عجلى\r\n","description":"","footnote":" ( 1 ) - قريب به اين معنى در علم اليقين ، ج 2 ، ص 967 ، روايت شده است . .  ( 2 ) - « شما را امّت ميانه قرار داديم . » ( بقره - 143 ) . ","page_name":" 287 ","page_number":305},
  {"content":"\r\nمىفرمايد : « ماييم امّت وسط ، و ماييم شهداء خدا بر خلق . » ( 1 )  و در روايت ديگر فرمايد : « به سوى ما رجوع كند غالى و به ما ملحق شود مقصّر . » ( 2 )  و در اين حديث اشاره به آنچه ذكر شد فرموده است .\r\n\r\nتنبيه اشراقى و اشراق عرفانى\r\nبدان اى طالب حقّ و حقيقت كه حق تبارك و تعالى چون خلقت نظام وجود و مظاهر غيب و شهود را به حسب حبّ ذاتى به معروفيّت در حضرت اسماء و صفات فرموده - به مقتضاى حديث شريف كنت كنزا مخفيّا ، فاحببت ان اعرف ، فخلقت الخلق لكى اعرف ( 3 ) \r\n- در فطرت تمام موجودات حبّ ذاتى و عشق جبلَّى ايداع و ابداع فرموده ، كه به آن جذبهء الهيّه و آتش عشق ربّانى متوجّه به كمال مطلق و طالب و عاشق جميل على الاطلاق مىباشند . و براى هر يك از آنها نورى فطرى الهى قرار داده كه به آن نور طريق وصول به مقصد و مقصود را دريابند . و اين نار و نور ، يكى رفرف وصول ، و يكى براق عروج است - و شايد « براق » و « رفرف » رسول خدا صلَّى اللَّه عليه و آله رقيقهء اين لطيفه و صورت متمثّلهء ملكيّهء اين حقيقت بوده - و لهذا از بهشت ، كه باطن اين عالم است ، نازل شده .\r\nو چون موجودات نازل شده‌اند در مراتب تعيّنات و محجوب شده‌اند از جمال جميل محبوب جلَّت عظمته ، حق تعالى با اين نار و نور آنها را از حجب تعيّنات ظلمانيّه و انّيّات نورانيّه با اسم مبارك « هادى » كه حقيقت اين رقايق است خارج كند ، و به اقرب طرق به مقصد حقيقى و جوار محبوب خود برساند ، پس ، آن نور « هدايت » حق تعالى ، و آن نار « توفيق » الهى و سلوك به\r\n","description":"","footnote":" ( 1 ) - اصول كافى ، ج 1 ، ص 270 ، « كتاب الحجّة » ، « باب في انّ الائمة شهداء اللَّه على خلقه » ، حديث 2 . .  ( 2 ) - تفسير عيّاشى ، ج 1 ، ص 63 ، حديث 111 . .  ( 3 ) - « من گنجى نهان بودم ، دوست مىداشتم شناخته شوم ، پس خلق را آفريدم تا شناخته شوم » . . اسرار الحكم ، ص 20 . . ","page_name":" 288 ","page_number":306},
  {"content":"\r\nطريق اقرب « صراط مستقيم » است و حق تعالى بر آن صراط مستقيم است . و شايد اشاره به اين هدايت و اين سير و اين مقصد باشد آيهء شريفهء ما مِنْ دابَّةٍ الا هُوَ آخِذٌ بِناصِيَتِها انَّ رَبِّى عَلى صِراطٍ مُسْتَقيم 11 : 56 ، ( 1 )  چنانچه براى اهل معرفت ظاهر است .\r\nو بايد دانست كه هر يك از موجودات را صراطى خاص به خود و نور و هدايتى مخصوص است : و الطَّرق إلى اللَّه بعدد انفاس الخلايق . ( 2 ) \r\nو چون در هر تعيّن حجابى است ظلمانى و در هر وجود و انّيّت حجابى است نورانى ، و انسان مجمع تعيّنات و جامع وجودات است ، محجوبترين موجودات است از حق تعالى . و شايد اشاره به اين معنى باشد آيهء كريمهء ثُمَّ رَدَدْناه اسْفَلَ سافِلين 95 : 5 . ( 3 )  و از اين جهت ، صراط انسانى طولانىتر و ظلمانىتر صراطها است . و نيز چون « ربّ » انسان حضرت اسم اللَّه اعظم است ، كه ظاهر و باطن و اول و آخر و رحمت و قهر و بالاخره اسماء متقابله نسبت به او على السّواء است ، از براى خود انسان در منتهاى سير بايد مقام برزخيّت كبرى حاصل شود ، و از اين جهت صراط او ادقّ از همهء صراطها است .\r\n\r\nتنبيه ايمانى\r\nبه طورى كه ذكر شد و معلوم گرديد ، از براى هدايت به حسب انواع سير سايرين و مراتب سلوك سالكين إلى اللَّه مقامات و مراتبى است . و ما به طريق اجمال اشاره به بعض مقامات آن مىكنيم تا در ضمن ، « صراط مستقيم » و « صراط مفرطين » و « صراط مفرّطين » ، كه « مغضوب عليهم » و « ضالَّين » مىباشند ، به حسب هر يك از مراتب معلوم گردد .\r\nاول ، نور هدايت فطرى است ، چنانچه اشاره به آن در تنبيه سابق شد .\r\nو در اين مرتبه از هدايت ، « صراط مستقيم » عبارت است از سلوك إلى اللَّه بى\r\n","description":"","footnote":" ( 1 ) - پاورقى 205 . .  ( 2 ) - پاورقى 20 . .  ( 3 ) - « . . . آن گاه او را به پستترين جايگاههاى پست بازگردانديم . » ( تين - 5 ) . ","page_name":" 289 ","page_number":307},
  {"content":"\r\nاحتجاب به حجب ملكى يا ملكوتى ، و يا سلوك إلى اللَّه بى احتجاب به حجب معاصى قالبيّه يا معاصى قلبيّه ، يا سلوك إلى اللَّه است بى احتجاب به حجب غلوّ و يا تقصير ، و يا سلوك إلى اللَّه است بى احتجاب به حجب نورانيّه يا ظلمانيّه ، و يا سلوك إلى اللَّه است بى احتجاب به حجب وحدت يا كثرت . و شايد يُضِلُّ مَنْ يَشاءُ وَيَهْدى مَنْ يَشاء 35 : 8 ( 1 )  اشاره به اين مرتبه از هدايت و احتجابات باشد كه در حضرت قدر ، كه نزد ما مرتبهء واحديّت به تجلَّى به حضرات اعيان ثابته است ، تقدير شده . و تفصيل آن از حوصلهء اين رساله بلكه از نطاق تحرير و بيان خارج است . و هو سرّ من سرّ اللَّه و سترّ من ستر اللَّه . ( 2 )  دوم ، هدايت به نور قرآن است . و در مقابل آن ، غلوّ و تقصير از معرفت آن است ، و يا وقوف به ظاهر و وقوف به باطن است ، چنانچه بعضى اهل ظاهر علوم قرآن را عبارت از همان معانى عرفيّهء عاميّه و مفاهيم سوقيّهء وضعيّه مىدانند ، و به همين عقيده تفكَّر و تدبّر در قرآن نكنند ، و استفاده آنها از اين صحيفهء نورانيّه كه متكفّل سعادات روحيّه و جسميّه و قلبيّه و قالبيّه است منحصر به همان دستورات صوريّهء ظاهريّه است ، و آن همه آياتى كه دلالت كند بر آن كه تدبّر و تذكَّر آن لازم يا راجح است و از استناره به نور قرآن فتح ابوابى از معرفت شود ، پس پشت اندازند ، گويى قرآن براى دعوت به دنيا و مستلذّات حيوانيّه و تأكيد مقام حيوانيّت و شهوات بهيميّه نازل شده است .\r\nو بعضى اهل باطن به گمان خود از ظاهر قرآن و دعوتهاى صوريّهء آن ، كه دستور تأدّب به آداب محضر الهى و كيفيّت سلوك إلى اللَّه است - و آنها غافل از آن هستند - منصرف شوند و با تلبيسات ابليس لعين و نفس امّارهء بالسّوء از ظاهر قرآن منحرف ، و به خيال خود به علوم باطنيّهء آن متشبّث هستند ، با آن كه راه وصول به باطن از تأدّب به ظاهر است .\r\n","description":"","footnote":" ( 1 ) - « هر كه را بخواهد گمراه مىكند و هر كه را بخواهد هدايت مىكند . » ( نحل - 93 ، فاطر - 8 ) .  ( 2 ) - قال امير المؤمنين عليه السلام في القدر : الا ، انّ القدر سرّ من سرّ اللَّه و ستر من ستر اللَّه . التوحيد ، ص 383 ، « باب القضاء و القدر . . . » ، حديث 32 . . ","page_name":" 290 ","page_number":308},
  {"content":"\r\nپس ، اين دو طايفه هر دو از جادّهء اعتدال خارج و از نور هدايت به صراط مستقيم قرآنى محروم و به افراط و تفريط منسوبند . و عالم محقّق و عارف مدقّق بايد قيام به ظاهر و باطن كند و به ادبهاى صورى و معنوى متأدّب گردد - چنانچه ظاهر را به نور قرآن متنوّر مىكند ، باطن را نيز به انوار معارف و توحيد و تجريد آن نورانى كند .\r\nاهل ظاهر بدانند كه قصر قرآن را به آداب صوريّهء ظاهريّه و يك مشت دستورات عمليّه و اخلاقيّه و عقايد عاميّه در باب توحيد و اسماء و صفات ، نشناختن حق قرآن و ناقص دانستن شريعت ختميّه است ، كه بايد اكمل از آن تصوّر نشود و الا ختميّت آن در سنّت عدل محال خواهد بود . پس چون شريعت ختم شرايع و قرآن ختم كتب نازله و آخرين رابطهء بين خالق و مخلوق است ، بايد در حقايق توحيد و تجريد و معارف الهيّه ، كه مقصد اصلى و غايت ذاتى اديان و شرايع و كتب نازلهء الهيّه است ، آخرين مراتب و منتهى النّهايهء اوج كمال باشد ، و الا نقص در شريعت كه خلاف عدل الهى و لطف ربوبى است لازم آيد ، و اين خود محالى است فضيح و عارى است قبيح كه با هفت دريا از روى اديان حقّه لكَّهء ننگش شسته نشود ، و العياذ باللَّه .\r\nو اهل باطن بدانند كه وصول به مقصد اصلى و غايت حقيقى ، جز تطهير ظاهر و باطن نيست ، و بى تشبّث به صورت و ظاهر ، به لبّ و باطن نتوان رسيد ، و بدون تلبّس به لباس ظاهر شريعت راه به باطن نتوان پيدا كرد ، پس ، در ترك ظاهر إبطال ظاهر و باطن شرايع است ، و اين از تلبيسات شيطان جنّ و انس است . و ما شمّه اى از اين مطلب را در كتاب شرح اربعين حديث ( 1 )  مذكور داشتيم .\r\nسوم ، هدايت به نور شريعت است .\r\nچهارم ، هدايت به نور اسلام است .\r\nپنجم ، هدايت به نور ايمان است .\r\n","description":"","footnote":" ( 1 ) - پاورقى 61 . . ","page_name":" 291 ","page_number":309},
  {"content":"\r\nششم ، هدايت به نور يقين است .\r\nهفتم ، هدايت به نور عرفان است .\r\nهشتم ، هدايت به نور محبّت است .\r\nنهم ، هدايت به نور ولايت است .\r\nدهم ، هدايت به نور تجريد و توحيد است .\r\nو براى هر يك ، دو طرف افراط و تفريط و غلوّ و تقصير است ، كه تفصيل آن موجب تطويل است . و شايد اشاره به بعض آن يا تمام مراتب آن باشد حديث شريف كافى كه مىفرمايد : نحن ، آل محمّد ، النّمط الاوسط الَّذى لا يدركنا الغالى ، و لا يسبقنا التّالى . ( 1 ) \r\nو في الحديث النّبوى : خير هذه الامّة النّمط الاوسط يلحق بهم التّالى و يرجع اليهم الغالى . ( 2 ) \r\n\r\nتنبيه عرفانى\r\nبدان كه براى هر يك از موجودات عوالم غيب و شهادت و دنيا و آخرت مبدأ و معادى است . گرچه مبدأ و مرجع كلّ هويّت الهيّه است ، و لكن چون ذات مقدّس حق جلّ و علا را من حيث هو بى حجاب اسماء تجلَّى بر موجودات عاليه يا سافله نيست ، و به حسب اين مقام كه لا مقامى است بى اسم و رسم و متّصف به اسماء ذاتيّه و صفاتيّه و افعاليّه نيست و احدى از موجودات را با او تناسبى نيست و ارتباط و اختلاطى نمىباشد اين التّراب و ربّ الارباب ( 3 )  - چنانچه تفصيل اين لطيفه را در مصباح الهداية ( 4 ) \r\n","description":"","footnote":" ( 1 ) - « ما آل محمّد جمعيت ميانه هستيم ، پيشى گيرنده به ما نمىرسد و پيرو از ما پيشى نمىگيرد . » اصول كافى ، ج 1 ، ص 136 ، « كتاب التوحيد » ، « باب النّهى عن الصفة . . . » ، حديث 3 . .  ( 2 ) - « بهترين اين امّت جمعيّت ميانه است . دنباله رو به آنان مىپيوندد و تندرو به سوى ايشان باز مىگردد . » لسان العرب ، مادهء « نمط » ، ج 7 ، ص 417 . روايت را از على ، عليه السلام ، نقل نموده است . .  ( 3 ) - « خاك كجا و ربّ الارباب كجا » عفيف عسيران مصحح كتاب تمهيدات عين القضاة در صفحهء 276 آن را به عنوان حديث ضبط كرده است . اسرار الحكم سبزوارى ، ص 23 . .  ( 4 ) - پاورقى 204 . . ","page_name":" 292 ","page_number":310},
  {"content":"\r\nمستقصى دادم - پس مبدئيّت و مصدريّت ذات مقدّسش در حجب اسمائيّه است ، و اسم در عين حال كه عين مسمّى است حجاب او نيز هست ، پس ، تجلَّى در عوالم غيب و شهادت به حسب اسماء و در حجاب آنها است ، و از اين جهت ذات مقدّس را در جلوهء اسماء و صفات تجلَّياتى است در حضرت علميّه كه تعيّنات آنها را اهل معرفت « اعيان ثابته » گويند . و بنابر اين ، هر تجلَّى اسمى را در حضرت علمى عين ثابتى لازم است ، و هر اسمى را به تعيّن علمى ، در نشئهء خارجيّه مظهرى است كه مبدأ و مرجع آن مظهر همان اسمى است كه مناسب با آن است ، و رجوع هر يك از موجودات از عالم كثرت به غيب آن اسمى كه مصدر و مبدأ آن است ، عبارت از « صراط مستقيم » آن است ، پس ، از براى هر يك سير و صراطى است مخصوص و مبدأ و مرجعى است مقدّر در حضرت علم طوعا او كرها . و اختلاف مظاهر و صراطها به اختلاف ظاهر و حضرات اسماء است .\r\nو بايد دانست كه « تقويم » انسان در اعلى علَّييّن ، جمع اسمائى است ، و به همين جهت تا « اسفل سافلين » مردود شده و « صراط » او از « اسفل سافلين » شروع و به « اعلا علَّيّين » ختم شود . و اين صراط آنهايى است كه حق تعالى به آنها انعام فرموده به نعمت مطلقه ، كه آن نعمت كمال جمع اسمائى است كه بالاترين نعمتهاى الهيّه است . و صراطهاى ديگر ، چه صراط سعداء و « منعم عليهم » باشد و چه صراطهاى اشقياء باشد ، به قدر نقصان از فيض نعمت مطلق داخل در يكى از دو طرف افراط و تفريط خواهد بود . پس صراط انسان كامل فقط صراط « منعم عليهم » به قول مطلق است . و اين صراط بالاصاله مختص به ذات مقدّس نبىّ ختمى است ، و براى ديگر اولياء و انبياء بالتبعيّه ثابت است . و فهم اين كلام با آن كه نبى اكرم ختم نبيّين است محتاج به فهم حضرات « اسماء » و « اعيان » است ، كه كفيل آن رسالهء مصباح الهداية\r\n","description":"","footnote":"","page_name":" 293 ","page_number":311},
  {"content":"\r\nاست . و اللَّه الهادى إلى سبيل الرّشاد .\r\n\r\nنقل كلام لزيادة افهام\r\nشيخ جليل بهائى قدّس سرّه در رسالهء عروة الوثقى مىفرمايد : « و نعمتهاى خداى سبحان گرچه اجلّ از آن است كه در احاطهء احصاء در آيد چنانچه حق مىفرمايد : وَانْ تَعُدُّوا نِعْمَة الله لا تُحْصُوها 16 : 18 ، ( 1 )  لكن آنها دو جنس مىباشند : نعمتهاى دنيويّه و اخرويّه . و هر يك از آنها يا موهبتى است ، يا كسبى . و هر يك از آنها يا روحانى است ، يا جسمانى . پس مجموع هشت قسم شود :\r\nاول ، دنيوى موهبتى روحانى ، مثل نفخ روح و افاضهء عقل و فهم .\r\nدوم ، دنيوى موهبتى جسمانى ، مثل خلق اعضاء و قواى آنها .\r\nسوم ، دنيوى كسبى روحانى ، مثل تخليهء نفس از امور دنيّه و محلَّى نمودن آن به اخلاق پاكيزه و ملكات عاليه .\r\nچهارم ، دنيوى كسبى جسمانى ، مثل زينت دادن به هيئتهاى پسنديده و حليه هاى نيكو .\r\nپنجم ، اخروى موهبتى روحانى ، مثل آن كه بيامرزد گناه ما را و راضى شود از ما كسى كه توبه نموده سابقا .\r\nعبارت شيخ در اين مثال چنين است كه ذكر شد ، و ظاهرا اشتباهى از ناسخ شده . و شايد مقصود آن باشد كه حق تعالى ما را بيامرزد بى سبق توبه ، فراجع .\r\nششم ، اخروى موهبتى جسمانى ، مثل نهرهاى از شير و عسل .\r\nهفتم ، اخروى كسبى روحانى ، مثل آمرزش و رضا با سبق توبه ، و چون لذّات روحانى كه با فعل طاعات جلب شده .\r\nهشتم ، اخروى كسبى جسمانى ، مثل لذات جسمانى كه با فعل\r\n","description":"","footnote":" ( 1 ) - » اگر ( بخواهيد ) نعمتهاى خدا را شماره كنيد نتوانيد كرد . « ( إبراهيم - 34 ، نحل - 18 ) . ","page_name":" 294 ","page_number":312},
  {"content":"\r\nطاعات جلب شده .\r\nو مراد در اينجا از نعمت چهار قسم اخير است و چيزهايى كه وسيلهء رسيدن به اين اقسام مىشود از چهار قسم اول . » تمام شد ترجمهء كلام شيخ قدس سرّه . ( 1 )  و اين تقسيمات شيخ گرچه تقسيم لطيفى است ، ولى اهمّ نعم الهيّه و اعظم مقصد كتاب شريف الهى از قلم شيخ بزرگوار افتاده و فقط اكتفا شده به نعمتهاى ناقصين يا متوسّطين . و در كلام ايشان گرچه لذّت روحانى نيز نام برده شده ، ولى لذّت روحانى اخروى كه با فعل طاعات جلب شده باشد حظَّ متوسّطين است ، اگر نگوييم حظَّ ناقصين است .\r\nبالجمله ، غير از آنچه شيخ بزرگوار فرمودند ، كه راجع به لذّات حيوانيّه و حظوظ نفسانيّه بود ، نعمتهاى ديگرى است كه عمدهء آن سه است :\r\nيكى ، نعمت معرفت ذات و توحيد ذاتى ، كه اصل آن سلوك إلى اللَّه و نتيجهء آن بهشت لقاء است . و اگر سالك را نظر به نتيجه باشد ، در سلوك نقصانى است ، زيرا كه اين مقام مقام ترك خود و لذّات خود است ، و توجّه به حصول نتيجه توجّه به خود است ، و اين خود پرستى است نه خدا پرستى ، و تكثير است نه توحيد ، و تلبيس است نه تجريد .\r\nدوم ، نعمت معرفت اسماء است . و اين نعمت منشعب شود به حسب كثرت اسمائى . و اگر مفردات آن حساب شود ، هزار است ، و اگر با تركيبات دو اسمى يا چند اسمى حساب شود ، از حدّ احصا خارج است - وَانْ تَعُدّوُا نِعْمَةَ اللَّه لا تُحْصُوها 16 : 18 . و توحيد اسمائى در اين مقام ، نعمت معرفت « اسم اعظم » است كه مقام احديّت جمع اسماء است . و نتيجهء معرفت اسماء بهشت اسماء است ، هر كس به اندازهء معرفت يك اسم يا چند اسم فردا يا جمعا .\r\nسوم ، نعمت معرفت افعالى است ، كه اين نيز شعب كثيرهء غير متناهيه\r\n","description":"","footnote":" ( 1 ) - رسالهء عروة الوثقى ، صفحه 38 . . ","page_name":" 295 ","page_number":313},
  {"content":"\r\nدارد . و مقام توحيد در اين مرتبه ، احديّت جمع تجلَّيات فعليّه است كه مقام « فيض مقدّس » و مقام « ولايت مطلقه » است . و نتيجهء آن بهشت افعالى است كه تجلَّيات افعاليّه حق است در قلب سالك . و شايد تجلَّى به موسى بن عمران در اول امر كه گفت : آنَسْتُ نارا 20 : 10 ، ( 1 )  به تجلَّى افعالى بوده ، و آن تجلَّى كه اشاره به آن است قول خداى تعالى : فَلَمّا تَجَلَّى رَبُّه لِلْجَبَلِ جَعَلَه دَكَّا وَخَرَّ مُوسى صَعِقا 7 : 143 ، ( 2 )  تجلَّى اسمائى يا ذاتى بوده .\r\nپس ، صراط « منعم عليهم » در مقام اوّل ، « صراط » سلوك إلى ذات اللَّه ، و « نعمت » در آن مقام ، تجلَّى ذاتى است . و در مقام ثانى ، « صراط » سلوك به اسماء اللَّه و « نعمت » در آن مقام ، تجلَّيات اسمائيه است . و در مقام سوم ، سلوك به فعل اللَّه است ، و « نعمت » آن ، تجلَّى افعالى است . و اصحاب اين مقامات را به بهشتها و لذّتهاى عامّه نظرى نيست ، چه روحانى باشد يا جسمانى ، چنانچه در روايات براى بعض مؤمنين نيز اين مقام را اثبات فرموده است . ( 3 ) \r\n\r\nخاتمة\r\nبدان كه سورهء مباركهء « حمد » چنانچه مشتمل است به جميع مراتب وجود ، مشتمل است به جميع مراتب سلوك ، و مشتمل است - به طريق اشاره - به جميع مقاصد قرآن . و غور در اين مطالب گرچه محتاج است به بسطى تامّ و منطقى غير از اين منطق ، ولى اشاره به هر يك از آنها خالى از فائده بل فوائدى براى اصحاب معرفت و يقين نيست .\r\nپس ، در مقام اول گوييم كه ممكن است بسم اللَّه الرّحمن الرّحيم اشاره به تمام دائرهء وجود و دو قوس نزول و صعود باشد . پس ، « اسم اللَّه » مقام احديت\r\n","description":"","footnote":" ( 1 ) - ( طه - 10 ، نمل - 7 ، قصص - 29 ) .  ( 2 ) - پاورقى 401 . .  ( 3 ) - بحار الانوار ، ج 77 ، ص 23 . . ","page_name":" 296 ","page_number":314},
  {"content":"\r\nقبض و بسط ، و « رحمن » مقام بسط و ظهور است ، كه قوس نزول است ، و « رحيم » مقام قبض و بطون است ، كه قوس صعود است . و الحمد للَّه اشاره توان بود به عالم جبروت و ملكوت اعلى كه حقايق آنها محامد مطلقه‌اند . و ربّ العالمين به مناسبت « تربيت » و « عالمين » ، كه مقام سوائيّت است ، اشاره توان بود به عوالم طبيعت كه به جوهر ذات متحرّك و متصرّم و در تحت تربيت است . و مالِكِ يَوْمِ الدّين 1 : 4 اشاره به مقام وحدت و قهّاريّت و رجوع دائرهء وجود است . و تا اينجا تمام دائرهء وجود نزولا و صعودا ختم شود .\r\nو در مقام دوم گوييم كه « استعاذه » - كه مستحبّ است - اشاره شايد باشد به ترك غير حق و فرار از سلطنت شيطانيّه . و چون اين ، مقدمّهء مقامات است نه جزء مقامات - زيرا كه تخليه مقدمهء تحليه است و بالذّات از مقامات كماليّه نيست - از اين جهت ، استعاذه جزء سوره نيست ، بلكه مقدمهء دخول در آن است . و « تسميه » اشاره شايد باشد به مقام توحيد فعلى و ذاتى ، و جمع بين هر دو . و الحمد للَّه 1 : 2 تا ربّ العالمين 1 : 2 شايد اشاره باشد به توحيد فعلى . و مالك يوم الدّين 1 : 4 اشاره به فناء تامّ و توحيد ذاتى . و از ايّاكَ نَعْبُد 1 : 5 شروع شود به حالت صحو و رجوع . و به عبارت ديگر ، « استعاذه » سفر از خلق است به حق و خروج از بيت نفس است . و « تسميه » اشاره به تحقّق به حقّانيت است پس از خلع از خلقيّت و عالم كثرت . و الحمد تا ربّ العالمين اشاره است به سفر از حقّ بالحق في الحقّ . و در مالِكِ يَوْمِ الدّين 1 : 4 تمام شود اين سفر . و در اياك نعبد 1 : 5 سفر از حق به خلق به حصول صحو و رجوع شروع شود . و در اهْدِنا الصِّراطَ الْمُسْتَقيم 1 : 6 اين سفر به اتمام رسد .\r\nو در مقام سوّم گوييم كه اين سورهء شريفه مشتمل است بر عمدهء مقاصد الهيّه در قرآن شريف ، زيرا كه اصل مقاصد قرآن تكميل معرفة اللَّه و تحصيل توحيدات ثلاثه ، و رابطهء ما بين حق و خلق ، و كيفيّت سلوك إلى اللَّه ، و كيفيّت رجوع رقايق به حقيقة الحقايق ، و معرّفى تجلَّيات الهيّه جمعا و تفصيلا و فردا و تركيبا ، و ارشاد خلق سلوكا و تحققا ، و تعليم عباد علما و عملا و عرفانا و شهودا ، و جميع اين حقايق در اين سورهء شريفه با كمال و جازت و اختصارى\r\n","description":"","footnote":"","page_name":" 297 ","page_number":315},
  {"content":"\r\nكه دارد موجود است .\r\nپس ، اين سورهء شريفه « فاتحة الكتاب » و « امّ الكتاب » ، و صورت اجماليّه اى از مقاصد قرآن است . و چون جميع مقاصد كتاب الهى برگشت به مقصد واحد كند و آن حقيقت توحيد است ، كه غايت همهء نبوّات و نهايت مقاصد همهء انبياء عظام عليهم السلام است ، و حقايق و سراير توحيد در آيهء مباركهء بسم اللَّه منطوى است ، پس ، اين آيهء شريفه اعظم آيات الهيّه و مشتمل بر تمام مقاصد كتاب الهى است ، چنانچه در حديث شريف وارد است . ( 1 )  و چون « باء » ظهور توحيد ، و نقطهء تحت الباء [ 1 
  ] سرّ آن است ، تمام كتاب ظهورا و سرا در آن « با » موجود است . و انسان كامل ، يعنى وجود مبارك علوى عليه الصّلوة و السلام همان نقطهء سرّ توحيد است ، ( 2 )  و در عالم آيه اى بزرگتر از آن وجود مبارك نيست پس از رسول ختمى صلَّى اللَّه عليه و آله ، چنانچه در حديث شريف وارد است . ( 3 ) \r\n\r\nتتمّة در ذكر بعضى روايات شريفه كه در فضل اين سورهء مباركه وارد شده است\r\nمنها ما روى عن النّبىّ صلَّى اللَّه عليه و آله ، انّه قال لجابر بن عبد اللَّه الانصارى رضى اللَّه عنه : يا جابر ، الا اعلَّمك افضل سورة انزلها اللَّه في كتابه ؟ فقال له جابر : بلى ، بابى أنت و امّى يا رسول اللَّه ، علَّمنيها . قال : فعلَّمه « الحمد » امّ الكتاب . ثمّ قال : يا جابر ، الا اخبرك عنها ؟ قال : بلى ، بابى أنت و امّى يا رسول\r\n\r\n","description":"","footnote":" ( 1 ) - بحار الانوار ، ج 92 ، ص 238 . سه حديث در اين باب آورده است . .  ( 2 ) - انا النقطة تحت الباء . اسرار الحكم ، ص 559 . .  ( 3 ) - تفسير صافى ، ج 2 ، ص 779 . ذيل آيهء شريفهء عن النبأ العظيم 78 : 2 . \r\n[ 1 
  ] قولنا نقطهء تحت الباء و اگر اشكال شود كه در رسم الخط كوفى كه در وقت نزول قرآن كريم متعارف بوده نقطه وجود نداشته است مىتوان گفت كه اين به حقيقت و واقعيت ضرر نرساند گرچه نقش در ظهور متأخر باشد كه آن را تأثيرى در حقايق نيست بلكه در صحت اين ادعا بطور مطلق نيز دليلى قانع كننده نيست و مجرد تعارف دليل بر عدم مطلق نيست ، تأمّل .\r\n","page_name":" 298 ","page_number":316},
  {"content":"\r\nاللَّه ، اخبرنى ، قال : هى شفاء من كلّ داء الا السّام . [ 1 
  ]\r\nو ابن عباس از حضرت رسول نقل نموده كه » از براى هر چيزى اساسى است . و اساس قرآن « فاتحه » است ، و اساس « فاتحه » بسم اللَّه الرحمن الرحيم است . « ( 1 )  و از آن حضرت منقول است كه » فاتحة الكتاب شفاء هر دردى است . « ( 2 )  و از حضرت صادق عليه السلام روايت است كه كسى را كه الحمد للَّه شفا ندهد ، چيز ديگر نمىدهد . ( 3 )  و از حضرت امير المؤمنين عليه السلام منقول است كه رسول خدا صلَّى اللَّه عليه و آله و سلَّم فرمود : » خداى تعالى به من فرمود : اى محمّد ، همانا براى تو فرستاديم سبع مثانى و قرآن عظيم را . ( 4 )  به من منت جداگانه گذاشت به فاتحة الكتاب ، و آن را در ازاء قرآن قرار داد . و همانا فاتحة الكتاب شريفترين چيزى است كه در گنجهاى عرش است ، و خداى تعالى اختصاص داد محمد صلَّى اللَّه عليه و آله را و شرف داد آن بزرگوار را به آن ، و شريك نفرمود در آن احدى از انبياء خود را غير از سليمان را كه عطا كرد به او از « فاتحة » بسم اللَّه الرّحمن الرّحيم را ، چنانچه از بلقيس حكايت كند كه گفت :\r\nانّى الْقِىَ الَىَّ كِتابٌ كَريمٌ انّه مِنْ سُلَيْمانَ وَانَّه بِسْمِ اللَّه الرَّحْمنِ الرَّحيم 27 : 29 - 30 . ( 5 )  پس ،\r\n\r\n","description":"","footnote":" ( 1 ) - مجمع البيان ، ج 1 ، ص 17 . .  ( 2 ) - دو منبع پيشين . .  ( 3 ) - تفسير عيّاشى ، ج 1 ، ص 20 ، حديث 10 . بحار الانوار ، ج 89 ، ص 237 ، حديث 34 . .  ( 4 ) - وَلَقَدْ آتَيْناكَ سَبْعاً مِنَ الْمَثانى و القرآنَ العظيم . 15 : 87 ( حجر - 87 ) .  ( 5 ) - « نامه اى گرامى از سليمان به من رسيده است و در آن چنين ( گفته ) است : بسم اللَّه الرّحمن الرّحيم . » ( نمل - 29 و 30 ) . \r\n[ 1 
  ] - « از پيامبر صلَّى اللَّه عليه و آله روايت شده كه به جابر بن عبد اللَّه انصارى فرمود : اى جابر ، آيا برترين سوره اى را كه خدا در كتابش نازل فرموده به تو نياموزم ؟ جابر عرض كرد : آرى پدر و مادرم فداى تو باد اى رسول خدا ، آن را به من بياموز . پس رسول اللَّه سورهء « حمد » ، ام الكتاب ، را به او تعليم داد و فرمود : اى جابر آيا آگاهت نسازم از اين سوره ؟ عرض كرد : چرا ، پدر و مادرم فداى تو باد يا رسول اللَّه از آن مرا با خبر ساز . فرمود : آن شفاى هر درى است جز مرگ . « تفسير عيّاشى ، ج 1 ، ص 20 ، حديث 9 .\r\n","page_name":" 299 ","page_number":317},
  {"content":"\r\nكسى كه قرائت كند آن را در صورتى كه معتقد باشد به دوستى محمد و آل محمد و منقاد باشد به امر آن و مؤمن باشد به ظاهر و باطن آن ، عطا فرمايد خداى تعالى به او به هر حرفى از آن ، حسنه اى ، كه هر يك از آن حسنات افضل است براى او از دنيا با هر چه در آن است از اصناف اموال و خيرات آن .\r\nو كسى كه استماع كند به قارى كه قرائت كند آن را ، مىباشد براى او به قدر ثلث آن چه براى قارى است . پس زياد كند هر يك از شما از اين خير كه عرضه بر او شده ، زيرا كه آن غنيمتى است . مبادا وقتش از دست برود و حسرتش در دلهاى شما باقى ماند . » ( 1 )  و از حضرت صادق عليه السلام روايت است كه « اگر به مرده اى هفتاد مرتبه « حمد » بخوانند و روح او برگردد ، امر عجيبى نيست . » ( 2 )  و از حضرت رسول صلَّى اللَّه عليه و آله روايت شده كه « هر كه فاتحة الكتاب را قرائت كند ، ثواب قرائت دو ثلث قرآن به او مىدهند . » ( 3 )  و در روايت ديگر است كه « مثل آن است كه تمام قرآن را قرائت نموده . » ( 4 )  و از ابىّ بن كعب روايت شده كه گفت : « قرائت كردم بر رسول خدا صلَّى اللَّه عليه و آله فاتحة الكتاب را . پس فرمود : قسم به آن كه جان من به دست او است ، نازل نفرموده خداوند در تورات و انجيل و زبور و قرآن مثل فاتحة الكتاب را . آن امّ الكتاب و سبع مثانى است . و آن مقسوم است بين خداوند و بنده اش ، و براى بندهء او است هر چه سؤال كند . » ( 5 )  و از حذيفة بن يمان رضى اللَّه عنه منقول است كه حضرت رسول خدا\r\n","description":"","footnote":" ( 1 ) - عيون اخبار الرّضا ، ج 1 ، ص 301 ، « فيما جاء عن الامام علىّ بن موسى من الاخبار المتفرقة » ، حديث 60 . بحار الانوار ، ج 89 ، ص 227 ، حديث 5 . .  ( 2 ) - تفسير نور الثقلين ، ج 1 ، ص 4 ، تفسير سورهء « حمد » ، حديث 8 . .  ( 3 ) - بحار الانوار ، ج 89 ، ص 259 . مجمع البيان ، ج 1 ، ص 17 . .  ( 4 ) - منبع پيشين . .  ( 5 ) - مجمع البيان ، ج 1 ، ص 17 . . ","page_name":" 300 ","page_number":318},
  {"content":"\r\nصلَّى اللَّه عليه و آله فرمود : « خداى تعالى مىفرستد عذاب حتم مقضىّ را براى قومى ، پس قرائت مىكند بچه اى از بچه هاى آنها در كتاب : الحَمْدُ لله رَبِّ الْعالَمين ، 1 : 2 چون خداى تعالى مىشنود ، چهل سال عذاب را از آنها مرتفع كند . » ( 1 )  و از ابن عباس منقول است كه در حالى كه ما نزد رسول خدا صلَّى اللَّه عليه و آله بوديم ناگاه فرشته اى آمد و گفت : « بشارت باد تو را به دو نورى كه به تو داده شده ، و به انبياء قبل از تو داده نشده . آن دو نور فاتحة الكتاب و خواتيم سورهء بقره است . قرائت نكند هرگز حرفى از آن را مگر آن كه حاجت او را مىدهم . » ( 2 )  و اين روايت را در مجمع ، قريب به اين مضمون ، نقل نموده است . ( 3 ) \r\n\r\nفصل ششم در شمه اى از تفسير سورهء مباركهء « توحيد »\r\nبدان كه اين سورهء شريفه چون نسب حق تعالى است - چنانچه در احاديث شريفه است ، از آن جمله در كافى شريف سند به حضرت صادق سلام اللَّه عليه رساند كه فرمود : « يهود سؤال كردند از حضرت رسول خدا صلَّى اللَّه عليه و آله ، گفتند بيان كن براى ما نسب پروردگار خود را . پس ، آن حضرت سه روز درنگ فرمود و جواب آنها را نداد . پس از آن نازل شد : قُلْ هُوَ الله احَدٌ 112 : 1 تا آخر آن . » ( 4 )  - از اين جهت ، عقول بشر عاجز است از فهم حقايق و دقايق و اسرار آن ، ولى با اين وصف ، آنچه اهل معرفت را از آن\r\n","description":"","footnote":" ( 1 ) - التفسير الكبير ، ج 1 ، ص 178 . .  ( 2 ) - مستدرك الوسائل ، « كتاب الصّلوة » ، « أبواب القرائة » ، باب 44 ، حديث 3 . .  ( 3 ) - مجمع البيان ، ج 1 ، ص 18 . .  ( 4 ) - اصول كافى ، ج 1 ، ص 122 ، « كتاب التوحيد » ، « باب النسبة » ، حديث 1 . . ","page_name":" 301 ","page_number":319},
  {"content":"\r\nنصيب است و آنچه قلوب اهل اللَّه را از آن بهره است ، در ميزان عقل مجرّد نگنجد .\r\nو لعمر الحبيب ، اين سورهء شريفه از اماناتى است كه سموات ارواح و اراضى اشباح و جبال انّيّات از حمل آن عاجز و درمانده‌اند ، و لايق حمل آن جز انسان كامل نيست كه از حدود امكانى تجاوز نموده و از خود بى خود شده باشد . ولى باز مژده و بشارتى در كار است كه چشم آخر زمانىها را روشن كند و دل اهل معرفت را اطمينان بخشد . و آن حديثى است كه در كافى شريف است . و آن اين است كه سؤال شد علىّ بن الحسين سلام اللَّه عليهما از توحيد . آن حضرت فرمود : « همانا خداى عزّ و جلّ دانا بود كه در آخر الزّمان اقوامى هستند كه نظرهاى عميق دارند ، پس ، نازل فرمود قل هو اللَّه احد و آيات از سورهء » حديد « را تا قول او عَليمٌ بِذاتِ الصُّدوُر 57 : 6 . پس ، كسى كه غير از آن را قصد كند هلاك شود . » ( 1 )  و از اين حديث شريف معلوم شود كه فهم اين آيات شريفه و اين سورهء مباركه ، حقّ متعمّقان و صاحبان انظار دقيقه است ، و دقايق و سراير توحيد و معرفت در اينها مطوى است ، و لطايف علوم الهى را حق تعالى براى اهلش فرو فرستاده ، و كسانى كه حظَّى از سراير توحيد و معارف الهيّه ندارند ، حقّ نظر در اين آيات ندارند ، و حق ندارند اين آيات را به معانى عاميّهء سوقيّه كه خود مىفهمند حمل و قصر نمايند .\r\nو در آيات شريفهء اوّل سورهء مباركهء « حديد » دقايقى است از توحيد ، و معارف جليله ايست از اسرار الهيّت و تجريد ، كه در هيچ يك از مسفورات الهيّه و صحف اهل معرفت و اصحاب قلوب نظير ندارد . و اگر براى صدق نبوّت و كمال شريعت حضرت نبىّ ختمى جز آن آيات نبود ، براى اهل نظر و معرفت هم آنها كفايت مىكرد . و بالاترين شاهد بر اينكه اين معارف از حوصلهء بشر خارج و از حيطهء فكر انسانى بيرون است ، آن است كه تا قبل از نزول اين آيات شريفه و امثال آن ، از معارفى كه قرآن شامل است ، در بشر\r\n","description":"","footnote":" ( 1 ) - اصول كافى ، ج 1 ، ص 125 ، « كتاب التوحيد » ، « باب النّهى عن الكلام في الكيفيّة » ، حديث 4 . . ","page_name":" 302 ","page_number":320},
  {"content":"\r\nسابقه اى از اين قسم معارف نبوده و راهى به اين سراير نداشتند . اكنون كتب و صحف اعاظم فلاسفهء عالم ، با آن كه علومشان نيز از سرچشمهء وحى الهى است ، موجود است ، كه شايد بالاتر و لطيفترين آنها كتاب شريف أثولوجيا [ 1 
  ] تصنيف گرانمايهء فيلسوف عظيم الشأن و حكيم بزرگوار ، ارسطاطاليس ، است كه اعاظم حكما مثل شيخ الرئيس أبو على سينا ، اعجوبهء دهر و نادرهء زمان ، سر خضوع و كوچكى در پيشگاه او زمين گذاشتند ، و از رشحات فكر او منطق و تنظيم قواعد آن است ، و به همين جهت او را « معلَّم اول » گويند ، و شيخ الرئيس فرمايد كه از زمانى كه آن بزرگ قواعد منطق را تنظيم نموده ، احدى نتوانسته به يكى از قواعد او خدشه اى كند يا زيادتى تأسيس كند ، با همه وصف ، با آن كه آن كتاب شريف را براى معرفة الرّبوبيّة تأسيس و تقنين فرموده ، ببينيد از اول تا آخر آن كتاب شريف براى معرّفى مقام ربوبيّت مثل اين كريمهء شريفهء اول سورهء « حديد » يا نزديك به مفاد آن يا چيزى كه بويى از اين سرّ بزرگ توحيد داشته باشد ، دارد ؟ و آن قول خداى تعالى است : هُوَ الاوَّلُ وَالآخِرُ وَالظَّاهرُ وَالباطن 57 : 3 . ( 1 )  و يا آن كه شبيه اين قول در تمام اقوال آنها هست : وَهُوَ مَعَكُمْ ايْنَما كُنْتُم 57 : 4 ؟ ( 2 )  اكنون ، اقوام متعمّقون و اصحاب نظر و معرفت مىدانند چه اسرارى\r\n\r\n","description":"","footnote":" ( 1 ) - پاورقى 127 . .  ( 2 ) - « او با شماست هر جا باشيد . » ( حديد - 4 ) . \r\n[ 1 
  ] - لغت نامهء دهخدا در ذيل مادهء « ارسطو » أثولوجيا را از آثار ارسطو به شمار آورده و نوشته است :\r\n« أثولوجيا ، و آن كلام در باب ربوبيّت است و آن را فرفوريوس صورى تفسير و عبد المسيح بن عبد اللَّه الحمصى الناعمى به عربى نقل كرده است ، و أبو يوسف يعقوب بن اسحق الكندى براى احمد بن المعتصم آن را اصلاح كرده است . در برلين به سال 1882 ميلادى طبع شده و نيز در هامش كتاب قبسات ، تأليف ميرداماد ، در ايران به سال 1314 قمرى چاپ شده است . » اما در ذيل مادهء « أثولوجيا » چنين نوشته شده است : « أثولوجيا ، از يونانى » ث ا س ل گس « به معنى الهيّات ، ميامير ، نام كتابى از فلوطينس ( ) كه نزد مسلمين معروف به » شيخ اليونانى « است . و آن شامل كتاب چهارم تا ششم تاسوعات است و بعض قدما بغلط اين كتاب را به ارسطو نسبت كرده‌اند . » اما در سال 1314 كتاب أثولوجيا در حاشيهء كتاب قبسات توسط ابو القاسم بن آخوند ملا رضا كمربنى نوشته شده است و در لغت نامهء دهخدا تاريخ كتابت اشتباها تاريخ چاپ دانسته شده است .\r\n","page_name":" 303 ","page_number":321},
  {"content":"\r\nدر اين آيات است ، و خداى تعالى به چه كلام شريفى و سرّ بزرگى آخر زمانىها را تشريف داده و به آنها منّت نهاده . هر كس رجوع كند به معارفى كه در اديان عالم و نزد فلاسفهء بزرگ هر دين رايج است و مقايسه كند در معارف مبدأ و معاد با معارفى كه در دين حنيف اسلام و نزد حكماء بزرگ اسلامى و عرفاء شامخ اين ملت است ، درست تصديق مىكند كه اين معارف از نور معارف قرآن شريف و احاديث نبىّ ختمى و اهل بيت او عليهم السلام است كه از سرچشمهء نور قرآن استفاده و اصطلا نموده‌اند . آن وقت مىفهمد كه حكمت و عرفان اسلامى از يونان و يونانيّين نيست ، بلكه اصلا شباهت به آن ندارد . بلى ، بعضى از حكماى اسلام به منوال حكمت يونانى مشى نموده ، مثل شيخ الرّئيس ، ولى حكمت شيخ در بازار اهل معرفت در باب معرفة الرّبوبيّة و مبدأ و معاد رونقى ندارد و در پيشگاه اهل معرفت ارزشى از براى آن نيست .\r\nبالجمله ، فلسفهء امروز حكماى اسلام را و معارف جليلهء اهل معرفت را به حكمت يونان نسبت دادن ، از بى اطلاعى بر كتب قوم است - مثل كتب فيلسوف عظيم الشأن اسلامى ، صدر المتألَّهين قدّس سرّه ، و استاد عظيم الشأنش محقق داماد قدّس سرّه ، و تلميذ بزرگوار او ، فيض كاشانى قدّس سرّه ، و تلميذ عظيم الشّأن فيض ، عارف جليل ايمانى ، قاضى سعيد قمى قدّس سرّه - و نيز از بى اطَّلاعى به معارف صحيفهء الهيّه و احاديث معصومين سلام اللَّه عليهم است ، پس ، هر حكمتى را به يونان نسبت داده و حكماى اسلامى را تابع حكمت يونان انگاشته‌اند .\r\nو ما شمّه اى از لطايف سورهء كريمهء « توحيد » و بعض اشارات آيات شريفه را در كتاب شرح اربعين ( 1 )  بيان نموديم . و نيز تفسير مختصرى از اين سورهء شريفه در سرّ الصّلوة ( 2 )  نموديم . و در اين جا نيز مختصرى مىنگاريم .\r\n","description":"","footnote":" ( 1 ) - پاورقى 61 . .  ( 2 ) - پاورقى 2 . . ","page_name":" 304 ","page_number":322},
  {"content":"\r\nو على اللَّه التّكلان .\r\nپس گوئيم : بسم اللَّه اين سوره اگر متعلَّق به خود سوره باشد - چنانچه احتمال داديم در سورهء مباركهء حمد - اشاره به آن شايد باشد كه شرح نسب حق و بيان اسرار توحيد را با انانيّت خود و زبان منسوب به خود نتوان نمود ، بلكه تا سالك از حجاب خود بيرون نرود و متحقّق به مقام مشيّت مطلقه و حضرت فيض مقدّس نشود و فانى در هويّت مطلقه نگردد ، سراير توحيد را درك نكند .\r\nو قل امر است از حضرت احديّت جمع به مقام برزخيّت كبرى و مرآت جمع و تفصيل ، يعنى ، بگو اى محمّد ، اى مرآت ظهور احديّت جمع ، در مقام تدلَّى ذاتى يا مقام مقدّس « او ادنى » - كه شايد اشاره به مقام « فيض اقدس » باشد - با زبان فانى از خود و باقى به بقاء اللَّه : هو اللَّه احد . بدان اى سالك سبيل معرفت و توحيد و عارج معارج تنزيه و تجريد كه ذات مقدّس حقّ تعالى ، من حيث هي ، منزّه است از تجلَّيات ظاهره و باطنه و مبرّا است از اشاره و رسم و صفت و اسم . دست آمال اهل معرفت از دامن كبريائش كوتاه ، و پاى سلوك اصحاب قلوب از وصول به بارگاه قدسش راجل است . غايت معرفت اولياء كمّل ما عرفناك ، و نهايت سير اصحاب اسرار ما عبدناك است . ( 1 )  سر حلقهء اهل معرفت و امير اصحاب توحيد در اين مقام رفيع كمال الاخلاص نفى الصّفات عنه ( 2 ) \r\nفرمايد ، و پيشواى اهل سلوك و سيّد ساجدين و عارفين در اين پيشگاه منيع ضلَّت فيك الصّفات ، و تفسّخت دونك النّعوت . ( 3 ) \r\nسرايد .\r\nاصحاب سلوك علمى و اصطلاحات ، ذات مقدّس را « غيب مصون » و « سرّ مكنون » و « عنقاء مغرب » و « مجهول مطلق » خوانند . و گويند كه ذات بى حجاب اسماء و صفات ، تجلَّى در هيچ مرآتى نكند و در هيچ نشئه از\r\n","description":"","footnote":" ( 1 ) - اشاره است به روايتى از رسول اللَّه صلَّى اللَّه عليه و آله : ما عرفناك حقّ معرفتك و ما عبدناك حقّ عبادتك . پاورقى 272 . .  ( 2 ) - نهج البلاغة ، فيض الاسلام ، خطبهء 1 . .  ( 3 ) - « صفتها در تو گم گشته و اوصاف در حضرتت مندك گرديد . » صحيفهء سجّاديّه ، دعاى 32 . . ","page_name":" 305 ","page_number":323},
  {"content":"\r\nنشئات وجود و عالمى از عوالم غيب و شهود ظهورى ندارد ، ولى به حسب كُلَّ يَومٍ هُوَ في شَأن 55 : 29 ، ( 1 )  از براى ذات مقدّسش اسماء و صفات و شئون « جماليّه » و « جلاليّه » است ، و از براى او اسماء ذاتيّه ايست در مقام احديّت كه مقام غيب است ، و آن اسماء را « اسماء ذاتيّه » بايد گفت . و به تعيّن « اسماء ذاتيّه » تجلَّى به « فيض اقدس » فرمايد ، و از اين تجلَّى در كسوهء اسماء ذاتيّه ، مقام « واحديّت » و حضرت « اسماء و صفات » و مقام « الوهيّت » تعيّن و ظهور پيدا كند .\r\nپس ، معلوم شد كه بعد از ذات مقدّس ، من حيث هي ، سه مقام و مشهد ديگر است : مقام غيب « احدى » ، و مقام تجلَّى « به فيض اقدس » ، كه شايد « عما » كه در حديث نبوى است ( 2 )  اشاره به آن باشد ، و مقام « واحديّت » كه به احديّت جمع مقام اسم اعظم است ، و به كثرت تفصيلى مقام اسماء و صفات است . و تفصيل اين مقامات محتاج به بسطى است كه از حوصلهء اين اوراق خارج است .\r\nپس از معلوم شدن اين مقدمه ، گوييم كه ممكن است كه هو اشاره باشد به مقام « فيض اقدس » كه تجلَّى ذات به تعيّن « اسماء ذاتيّه » است . و اللَّه اشاره به مقام احديّت جمع اسمائى كه حضرت « اسم اعظم » است . و احد اشاره به مقام « احدّيت » باشد . و بنابر اين ، آيهء شريفه در صدد اثبات آن است كه اين مقامات ثلاثه در عين حال كه در مقام تكثير اسمائى كثرت دارند ، به حسب حقيقت در غايت وحدت هستند ، و تجلَّى به « فيض اقدس » به حسب مقام ظهور اللَّه است و به حسب مقام بطون « احد » است .\r\nو شايد هو اشاره به مقام ذات باشد . و چون هو اشارهء غيبيّه است ، در حقيقت اشاره به مجهول است . و اللَّه واحد اشاره به مقام « واحديّت » و « احديّت » باشد . پس ذات را ، كه مجهول مطلق است ، معرّفى فرمايد به\r\n","description":"","footnote":" ( 1 ) - « او هر روز در شأنى است . » ( الرّحمن - 29 ) .  ( 2 ) - قال صلَّى اللَّه عليه و آله حين سئل عنه اين كان ربّنا قبل خلق السّماوات و الارض ؟ - : كان في عماء . - عوالى اللَّئالى ، ج 1 ، ص 54 ، فصل چهارم ، حديث 79 . . ","page_name":" 306 ","page_number":324},
  {"content":"\r\nاسماء ذاتيّه و اسماء واحديّهء صفاتيّه . و در حقيقت اشاره به آن است كه ذات غيب است ، و دست آمال از آن كوتاه است و صرف عمر در تفكَّر در ذات موجب ضلالت است ، و آنچه مورد معرفت اهل اللَّه و علم عالمين باللَّه است ، مقام « واحديّت » و « احديّت » است : « واحديّت » براى عامّهء اهل اللَّه ، و « احديّت » براى خلَّص از اهل اللَّه است .\r\n\r\nتنبيه حكمىّ\r\nبدان كه از براى حق تعالى « صفات ثبوتيّه » و « صفات سلبيّه » است در نظر حكماء . و « صفات سلبيّه » را گفته‌اند به سلب سلب ، يعنى سلب نقص ، برگردد . و بعضى گفته‌اند « صفات ثبوتيّه » صفات « جمال » و « صفات سلبيّه » صفات « جلال » است ، و « ذو الجلال و الاكرام » جامع جميع اوصاف سلبيّه و ثبوتيه است . و اين كلام در هر دو مرحله خلاف تحقيق است :\r\nاما مرحلهء اولى ، پس « صفات سلبيّه » على التّحقيق از صفات نيست ، بلكه در ذات حق تعالى نه سلب و نه سلب السّلب راه دارد ، و حق تعالى متّصف به اوصاف سلبيّه نيست ، زيرا كه اتّصاف به سلب در قضاياى « معدوله » است ، و عقد قضيّهء معدوله در حق تعالى جايز نيست ، زيرا كه مصحّح جهات امكانيّه و مستلزم تركيب در ذات مقدس است . بلكه اوصاف سلبيّه به طريق سلب مطلق بسيط است ، و آن سلب صفت است نه اثبات صفت سلب سلب . و به عبارت ديگر ، نقايص از حق تعالى مسلوب است به سلب بسيط ، نه سلب نقايص براى او ثابت [ باشد 
  ] به طريق ايجاب عدولى .\r\nپس در حقيقت ، صفات تنزيه « صفت » نيستند ، و فقط حق تعالى متّصف به صفات ثبوتيّه است .\r\nو اما مرحلهء دوم ، پس در نزد اهل معرفت صفات « جمال » صفاتى است كه انس و دلبستگى آورد ، و صفات « جلال » صفاتى است كه وحشت و حيرت و هيمان آورد . پس ، آنچه متعلَّق به لطف و رحمت است از صفات « جمال » است ، چون « رحمن » و « رحيم » و « لطيف » و « عطوف » و « ربّ » و امثال آن . و\r\n","description":"","footnote":"","page_name":" 307 ","page_number":325},
  {"content":"\r\nآنچه متعلَّق به قهر و كبريا است از صفات « جلال » است ، چون « مالك » و « ملك » ، « قهار » و « منتقم » و امثال آن . گرچه در سرّ هر جمالى جلالى است ، زيرا كه هر جمالى حيرت و هيمان در باطن دارد و با سرّ عظمت و قدرت بر قلب ظهور كند ، و هر جلالى در باطن رحمت دارد و قلب با او انس باطنى دارد ، و از اين جهت دل بالفطرة چنانچه مجذوب جمال و جميل است ، مجذوب قدرت و عظمت و قادر و عظيم است . پس ، اين دو نوع از صفات صفت ثبوتى است نه سلبى .\r\nو چون اين مطلب معلوم شد ، بدان كه اللَّه گرچه « اسم اعظم » است كه صفات « جمال » و « جلال » از تجلَّيات آن و در تحت حيطهء آن است ، لكن گاهى اطلاق شود به صفات « جمال » مقابل صفات « جلال » ، چنانچه « الهيّت » و « الوهيّت » نوعا راجع به صفات « جمال » است ، و خصوصا اگر در مقابل صفت « جلال » واقع شد . و در آيهء شريفهء قُلْ هُوَ الله احَد 112 : 1 ممكن است احد اشاره به يكى از امّهات صفات « جلال » باشد كه مقام كمال بساطت ذات مقدّس است ، و اللَّه اشاره به اسم « جمال » باشد . پس در آيهء شريفه نسبت حق تعالى به حسب مقام « احديّت » و « واحديّت » و تجلَّى به « فيض اقدس » - كه اين سه تمام شئون الهيّه است - معرّفى شده بنا به احتمال اول كه قبل از اين تنبيه ذكر شد . و بنابر احتمالى كه در اين تنبيه مذكور شد ، معرّفى نسبت حق تعالى شده به حسب مقام اسماء جماليّه و جلاليّه كه محيط به جميع اسماء است . و اللَّه العالم .\r\n\r\nتنبيه عرفانى\r\nبدان كه كلام هر متكلَّم جلوهء ذات او است به حسب مقام ظهور ، و بروز ملكات باطنهء او است در مرآت الفاظ به مقدار استعداد نسج الفاظى . چنانچه اگر قلبى نورانى و صافى از الواث و كدورات عالم طبيعت شد ، كلام او نيز نورانى بلكه نور خواهد بود ، و همان نورانيّت قلب جلوه در كسوهء الفاظ مىنمايد . و در شأن ائمّهء هدى وارد شده است : كلامكم نور . ( 1 ) \r\nو وارد\r\n","description":"","footnote":" ( 1 ) - عيون اخبار الرّضا ، ج 2 ، ص 277 ، زيارت « جامعهء كبيره » . . ","page_name":" 308 ","page_number":326},
  {"content":"\r\nاست : لقد تجلَّى في كلامه لعباده . ( 1 ) \r\nو در نهج البلاغه است : انّما كلامه فعله ، ( 2 ) \r\nو فعل جلوهء ذات فاعل مىباشد بى « كلام » . و اگر قلبى ظلمانى و مكدّر شد ، فعل و قول او نيز ظلمانى و مكدّر شود : مَثَلُ كَلِمَةٍ طَيِّبَةٍ كَشَجَرَةٍ طَيِّبَة 14 : 24 . . . وَمَثَلُ كَلِمَةٍ خَبيثَةٍ كَشَجَرَةٍ خَبِيْثَة . 14 : 26 ( 3 )  و چون ذات مقدّس حقّ جلّ و علا به حسب كُلَّ يَوْمٍ هُوَ في شَأن 55 : 29 ، ( 4 )  در كسوهء اسماء و صفات تجلَّى به قلوب انبياء و اولياء كند ، و به حسب اختلاف قلوب آنها تجلَّيات مختلف شود ، و كتب سماويّه كه به نعت ايحاء به توسّط ملك وحى ، جناب جبرئيل ، بر قلوب آنها نازل شده به حسب اختلاف اين تجلَّيات و اختلاف اسمائى كه مبدئيّت براى آن دارد مختلف شود - چنانچه اختلاف انبياء و شرايع آنها نيز به اختلاف دول اسمائيّه است - پس ، هر اسمى كه محيطتر و جامعتر است ، دولت او محيطتر و نبوت تابعهء او محيط تر و كتاب نازل از او محيط تر و جامعتر است ، و شريعت تابعهء او محيطتر و با دوام تر است . و چون نبوّت ختميّه و قرآن شريف و شريعت آن سرور از مظاهر و مجالى ، يا از تجلَّيات و ظهورات ، مقام جامع احدى و حضرت اسم اللَّه الاعظم است ، از اين جهت محيطترين نبوّات و كتب و شرايع و جامعترين آنها است ، و اكمل و اشرف از آنها تصوّر نشود ، و ديگر از عالم غيب به بسيط طبيعت علمى بالاتر يا شبيه به آن تنزّل نخواهد نمود ، يعنى ، آخرين ظهور كمال علمى كه مربوط به شرايع است همين ، و بالاتر از اين امكان نزول در عالم ملك ندارد ، پس ، خود رسول ختمى صلَّى اللَّه عليه و آله اشرف موجودات و مظهر تامّ اسم اعظم است ، و نبوّت او نيز اتمّ نبوّات ممكنه و\r\n","description":"","footnote":" ( 1 ) - « همانا خداوند در كلام خود بر بندگانش جلوه نموده است . » بحار الانوار ، ج 89 ، ص 107 . .  ( 2 ) - « همانا كلام او فعل اوست . » نهج البلاغة ، فيض الاسلام ، ص 737 ، خطبهء 228 . .  ( 3 ) - « مثل كلمهء طيّبه مثل درختى پاكيزه است . » مقتبس از آيهء 24 سورهء إبراهيم . « و مثل كلمهء خبيثه مثل درختى پليد است . . . » . ( إبراهيم - 26 ) .  ( 4 ) - پاورقى 521 . . ","page_name":" 309 ","page_number":327},
  {"content":"\r\nصورت دولت اسم اعظم است كه ازلى و ابدى است . و كتاب نازل به او نيز از مرتبهء غيب به تجلَّى اسم اعظم نازل شده ، و از اين جهت ، از براى اين كتاب شريف احديّت جمع و تفصيل است و از « جوامع كلم » است ، ( 1 )  چنانچه كلام خود آن سرور نيز از جوامع كلم بوده . و مراد از « جوامع الكلم » بودن قرآن ، يا كلام آن سرور ، آن نيست كه كلَّيات و ضوابط جامعه بيان فرمودند - گرچه به آن معنى نيز احاديث آن بزرگوار از جوامع و ضوابط است ، چنانچه در علم فقه معلوم است - بلكه جامعيّت آن عبارت از آن است كه چون براى جميع طبقات انسان در تمام ادوار عمر بشرى نازل شده و رافع تمام احتياجات اين نوع است ، و حقيقت اين نوع چون حقيقت جامعه است و واجد تمام منازل است از منزل اسفل ملكى تا اعلى مراتب روحانيّت و ملكوت و جبروت ، و از اين جهت افراد اين نوع در اين عالم اسفل ملكى اختلافات تامّه دارد و آن قدر تفاوت و اختلافى كه در افراد اين نوع است در هيچ يك از افراد موجودات نيست - اين نوع است كه شقىّ در كمال شقاوت و سعيد در كمال سعادت دارد ، اين نوع است كه بعضى از افراد آن از جميع انواع حيوانات پستتر و بعضى افراد آن از جميع ملائكهء مقربين اشرف است - بالجمله ، چون افراد اين نوع در مدارك و معارف مختلف و متفاوتند ، قرآن به طورى نازل شده كه هر كس به حسب كمال و ضعف ادراك و معارف و به حسب درجه اى كه از علم دارد از آن استفاده مىكند . مثلا ، از آيهء شريفهء لَوْ كانَ فيهما آلِهَةٌ الا الله لَفَسَدَتا 21 : 22 ( 2 )  در عين حال كه اهل عرف و اهل ادب و لغت چيزى مىفهمند ، علماء كلام طور ديگر استفاده مىكنند ، و فلاسفه و حكما طور ديگر ، و عرفا و اولياء طور ديگر استفاده مىنمايند ، اهل عرف از آن ، بيان خطابى به حسب ذوق خود مىفهمند ، مثلا مىگويند دو سلطان در يك\r\n","description":"","footnote":" ( 1 ) - اشاره است به روايت نبوى : و اعطيت جوامع الكلم . الخصال ، باب 5 ، حديث 56 . .  ( 2 ) - اگر در آن دو ( آسمان و زمين ) جز خدا خدايانى ديگر بود همانا آسمان و زمين تباه مىشدند « . . ( انبياء - 22 ) . ","page_name":" 310 ","page_number":328},
  {"content":"\r\nمملكت نگنجد و دو رئيس در يك طايفه موجب فساد شود و دو كدخدا در يك ده اسباب اختلاف و كشاكش و نزاع شود ، و اگر در عالم نيز دو خدا بود ، فساد و تنازع و اختلاف و تشاجر مىشد ، و چون نيست ، اين اختلاف و نظام سماوات و ارض محفوظ است ، پس ، مدبّر عالم يكى است . و متكلَّمين از آن استفادهء برهان تمانع كنند . و فلاسفه و حكماء از آن برهان متين حكمى اقامه كنند از راه الواحد لا يصدر منه الا الواحد ، و الواحد لا يصدر الا من الواحد . ( 1 )  و اهل معرفت نيز از راه آن كه عالم مرآت ظهور و مجلاى تجلَّى حقّ است ، به طور ديگر استفادهء وحدانيّت كنند ، الى غير ذلك كه بيان هر يك به طول انجامد .\r\nو چون اين مقدّمه معلوم شد ، بدان كه سورهء شريفهء قُلْ هُوَ الله احَد 112 : 1 چون ساير قرآن از « جوامع كلم » است ، و از اين جهت هر كس به طورى از آن استفاده كند ، چنانچه علماء ادب و ظاهر ضمير هو را ضمير شأن ، و اللَّه را علم ذات ، و احد را به معنى « واحد » يا مبالغه در وحدت دانند ، يعنى ، خدا يكى است ، يا شريك در الهيّت ندارد ، يا لَيْسَ كَمِثْلِه شَىْء 42 : 11 ، ( 2 )  يا در الهيّت و قدم ذاتى شريك ندارد ، يا افعال او واحد است ، يعنى ، همه بر طبق صلاح و احسان است ، جرّ نفعى براى خود نكند . و خدا « صمد » است ، يعنى سيّد بزرگوارى است كه در حوائج مرجع مردم است ، يا « صمد » است ، يعنى جوف ندارد ، و چون جوف ندارد ، پس تولد از او چيزى نشود . و او خود متولَّد از چيزى نشود ، و احدى نظير و شبيه آن نيست . و اين بيانى است عرفى عاميانه در مقابل كفّار كه خدايان چندى داشتند كه همه موصوف به صفات امكانيّه بوده ، پيغمبر اكرم مأمور شد كه به آنها بفرمايد خداى ما مثل خداى شما نيست ، بلكه اوصاف او چنين اوصافى است كه مذكور شد .\r\nاين تفسير اين سوره است به طريق عرف و عادت . و اين براى يك طايفه\r\n","description":"","footnote":" ( 1 ) - « از يكى جز يكى صادر نمىشود و يكى جز از يكى صدور نيابد . » قاعده اى است در فلسفه . الإشارات و التنبيهات ، ( شرح خواجه نصير ) ، ج 3 ، ص 122 . الاسفار الاربعة ، ج 2 ، ص 204 ، فصل 13 . .  ( 2 ) - « همانند او چيزى نيست . » ( شورى - 11 ) . ","page_name":" 311 ","page_number":329},
  {"content":"\r\nاست ، و منافات ندارد كه معنائى يا معانى دقيقترى از براى آن باشد ، چنانچه بعضى از آن را ذكر نموديم .\r\n\r\nتفسير حكمى\r\nممكن است از براى سورهء مباركهء « توحيد » - كه براى متعمّقين آخر الزّمان وارد شده - تفسيرى حكيمانه كه موافق موازين حكميّه و براهين فلسفيّه است باشد . و آن ، چنان است كه از شيخ بزرگوار ، عارف شاه آبادى ( 1 )  مدّ ظلَّه ، استفاده نمودم :\r\nپس هو اشاره به صرف الوجود و هويّت مطلقه است . و آن ، برهان بر شش مطلب شامخ حكمى است كه در سورهء مباركه براى حق تعالى اثبات فرموده :\r\nاول مقام « الوهيّت » ، كه مقام استجماع جميع كمالات و احديّت جمع « جمال » و « جلال » است ، چون در مقامات مناسبه از مسفورات حكميّه ثابت شده كه صرف وجود و هويّت مطلقه صرف كمال است ، و الا لازم آيد كه صرف وجود هم نباشد . و چون بيان اين مطالب طولانى شود و احتياج به مقدّمات دارد ، به اشاره اكتفا كنم .\r\nدوم مقام « احديّت » ، كه اشاره به بساطت تامّهء عقليّه و خارجيّه و ماهويّهء وجوديّهء ، و تنزّه از مطلق تركيبات عقليّه ، چه جنس و فصل باشد و چه مادّه و صورت عقليّه باشد ، يا خارجيّه ، چه ماده و صورت خارجيّه يا اجزاء مقداريّه است ، مىباشد . و برهان بر اين مطلب نيز همان برهان صرف الوجود و هويّت مطلقه [ است 
  ] زيرا كه اگر صرف احدى الذّات نباشد ، لازم آيد كه از صرفيّت بيرون آيد و از ذاتيّت خود منسلخ شود .\r\nسوم مقام « صمديّت » است ، كه اشاره به نفى ماهيّت است . و جوف نداشتن و ميان تهى نبودن نيز اشاره به ماهيّت نداشتن و نقص امكانى نداشتن\r\n","description":"","footnote":" ( 1 ) - پاورقى 97 . . ","page_name":" 312 ","page_number":330},
  {"content":"\r\nاست ، چون جميع ممكنات مرتبهء ذات آنها ، كه به منزلهء ميان و جوف آنها است ، تهى است ، و چون ذات مقدّس صرف وجود و هويّت مطلقه است ، نقص امكانى ، كه اصل آن ماهيّت است ، ندارد ، چه كه ماهيّت از حدّ وجودى منتزع و اعتبار آن از تعيّن وجود است ، و صرف الوجود از حدّ و تعيّن منزّه و مبرّا است ، چه كه هر محدودى هويّت مقيّده و وجود مخلوط است ، نه مطلق و صرف .\r\nچهارم عدم انفصال چيزى از او است ، زيرا كه انفصال شيء از شيء مستلزم هيولويّت ، بلكه اجزاء مقداريّه ، است ، و آن با هويّت مطلقه و صرافت وجود منافات دارد . و وجود معلولات از علَّت به طريق انفصال نيست ، بلكه به طريق تجلَّى و ظهور و تشأَّن و صدور است . و آن چنان است كه از صدورش چيزى از علت كم نشود ، و به رجوعش چيزى بر آن اضافه نشود .\r\nپنجم عدم انفصال او است از چيزى . و آن علاوه بر مفسدهء سابقه ، از راه ديگر منافات با صرافت وجود و اطلاق هويّت دارد ، زيرا كه لازم آيد بر صرف وجود چيزى مقدّم باشد . و اين در فلسفهء عاليه ثابت است كه صرف اقدم اشياء و متعيّن متأخّر از مطلق است .\r\nششم نداشتن كفو و همتا است ، و نفى مثل و شبه . و آن نيز به برهان صرف الوجود لا يتكرّر ثابت شود . پس ، دو هويّت مطلقه تصوّر نشود ، و مطلق و مقيّد نيز همتا و نظير نيستند .\r\nو از براى هر يك از اين مطالب مقدّمات و اصولى است كه تفصيل آن از حوصلهء اين مختصر خارج است .\r\n\r\nحكمة مشرقية\r\nبدان كه اين سورهء مباركه با كمال اختصار مشتمل بر جميع شئون الهيّه و مراتب تسبيح و تنزيه است ، و در حقيقت ، نسبت حق تعالى است به آنچه ممكن است در قالب الفاظ و نسج عبارات وارد شود ، چنانچه هو اللَّه احد تمام\r\n","description":"","footnote":"","page_name":" 313 ","page_number":331},
  {"content":"\r\nحقايق صفات كمال است ، و مشتمل بر جميع « صفات ثبوتيّه » است ، و از « صمد » تا آخر سوره « صفات تنزيهيّه » و اشاره به سلب نقايص است . و نيز در سورهء شريفه اثبات خروج از حدين است كه حدّ « تعطيل » و « تشبيه » است ، كه هر دو خروج از حد اعتدال و حقيقت توحيد است : آيهء شريفهء اول اشاره به نفى « تعطيل » ، و تتمّهء سوره اشاره به نفى « تشبيه » است ، و نيز مشتمل است بر ذات من حيث هي و مقام « احديّت » كه تجلَّى به اسماء ذاتيّه است ، و مقام « واحديّت » كه تجلَّى به اسماء صفات است ، چنانچه تفصيل آن به قدر مناسبت ذكر شد .\r\n\r\nتتميم\r\nشيخ صدوق رضوان اللَّه عليه روايت فرموده از ابى البخترى ، وهب بن وهب القرشى ، از حضرت صادق عليه السلام ، از پدر بزرگوارش حضرت باقر العلوم عليه السلام ، در قول خداى تعالى : قُلْ هُوَ الله احَد 112 : 1 فرمود : « قل يعنى ظاهر كن آنچه را وحى به تو فرموديم و تو را خبردار از آن نموديم به تركيب حرفهايى كه قرائت كرديم آنها را براى تو تا هدايت شود بدانها كسى كه سمع را بر افكنده و مشاهده مىنمايد . و هو اسمى است كنايه ، كه اشاره به سوى غايب است : پس « ها » تنبيه دهد به معناى ثابت ، و « واو » اشاره به غايب از حواسّ است ، چنانچه « هذا » اشاره به شاهد نزد حواس است . و اين اشاره به غايب براى آن است كه كفار تنبّه دادند از خدايان خود به حرف اشارهء شاهد مدرك ، پس گفتند : اينها خدايان مايند كه محسوس و مدرك به ديدگانند ، پس تو نيز اى محمد ( ص ) اشاره كن به سوى خداى خود تا ببينيم او را و ادراك نماييم او را و متحيّر در او نشويم . پس خداى تعالى فرو فرستاد كه بگو : هو پس « ها » تثبيت فرمايد ثابت را ، و « واو » اشاره است به غايب از درك چشمها و لمس حسّها ، و اينكه خداوند متعالى از آن است ، بلكه او مدرك ديده ها و آفرينندهء حواس است . » ( 1 ) \r\n","description":"","footnote":" ( 1 ) - التوحيد ، ص 88 ، « باب تفسير قل هو اللَّه احد » ، حديث 1 . . ","page_name":" 314 ","page_number":332},
  {"content":"\r\nفرمود حضرت باقر عليه السلام : » معنى اللَّه معبودى است كه خلق متحيّرند از درك حقيقت او و احاطه به كيفيت او . و عرب مىگويد : إله الرّجل . وقتى متحير شود در چيزى و احاطهء علمى به او پيدا نكند . و مىگويد : و له . وقتى كه پناه ببرد به چيزى از آنچه مىترساند او را ، و « الاله » به آن چيزى كه مستور از حواس مردم است « .\r\nفرمود حضرت باقر عليه السلام : « احد فرد يكتا است . و « احد » و « واحد » به يك معنا است ، و آن يكتايى است كه نظيرى براى او نيست . و توحيد اقرار به وحدت است ، و آن انفراد است . و « واحد » عبارت از متباينى است كه از چيزى منبعث نشود و با چيزى متّحد نگردد . و از اين جا است كه گويند بناء عدد از « واحد » است و واحد از عدد نيست ، زيرا كه عدد به واحد گفته نشود ، بلكه به دو تا گفته شود . پس معنى قول خدا : اللَّه احد آن است كه معبودى كه خلق متحيّرند از ادراك او و احاطه به كيفيّت او ، يكتا است در خدايى و متعالى از صفات خلق است . » ( 1 )  فرمود حضرت باقر عليه السلام كه « حديث كرد براى من پدرم ، زين العابدين عليه السلام ، از پدرش ، حسين بن على عليهما السلام ، كه فرمود : صمد آن است كه جوف ندارد . و صمد آن است كه آقايى او به منتها رسيده . و صمد آن است كه نمىخورد و نمىآشامد . و صمد آن است كه نمىخوابد . و صمد دائمى است كه هميشه بوده و هميشه خواهد بود .\r\nفرمود حضرت باقر عليه السلام محمّد بن حنفيّه مىگفت : « صمد آن است كه قائم بنفسه باشد و غنّى از غير باشد . و غير او گفت : صمد متعالى از كون و فساد است . و صمد آن است كه موصوف به تغاير نباشد » .\r\nو حضرت باقر فرمود : « صمد بزرگ مطاعى است كه فوق او امر و نهى كننده اى نباشد . فرمود : » سؤال شد على بن الحسين زين العابدين عليهما السلام از صمد . فرمود : « صمد » آن كسى است كه شريك از براى او\r\n","description":"","footnote":" ( 1 ) - منبع پيشين ، حديث 2 . . ","page_name":" 315 ","page_number":333},
  {"content":"\r\nنيست ، و مشكل و ثقيل نيست براى او حفظ چيزى ، و پوشيده نمىماند از او چيزى . » ( 1 )  وهب بن وهب قرشى گفت : « زيد بن على گفت : صمد كسى است كه وقتى اراده كند چيزى را ، بگويد به آن : « باش » پس موجود شود . و صمد كسى است كه ابداع كند اشياء را ، پس خلق فرمايد آنها را در صورتى كه با هم اضدادند و هم شكلند و ازواجند ، و خود متفرّد است به وحدت - نه ضدّ دارد و نه شكل و نه مثل و نه شبه . » ( 2 )  وهب بن وهب از حضرت علىّ بن الحسين سلام اللَّه عليهما نيز كلامى در تفسير صمد نقل كند . و از حضرت باقر العلوم نيز كلامى راجع به اسرار حروف « الصّمد » ذكر كند . پس ، گويد كه حضرت باقر عليه السلام فرمود :\r\n« اگر يافته بودم از براى علمى كه خداوند به من مرحمت فرموده حمله اى ، همانا نشر مىدادم توحيد و اسلام و ايمان و دين و شرايع را از « الصمد » .\r\nچگونه از براى من چنين شود با آن كه جدّم امير المؤمنين نيافت حمله اى براى علمش حتى آن كه آه دردناك مىكشيد و مىفرمود بالاى منبر : سؤال كنيد از من قبل از آن كه مرا نيابيد . همانا بين اضلاع سينهء من است علم بزرگى ، آه آه ، كه نمىيابم حملهء آن را . » ( 3 ) \r\n\r\nخاتمه\r\nما ختم مىكنيم اين مقام را به ذكر بعض احاديث شريفه در فضل اين سورهء مباركه ، گرچه احاديث در فضل آن به قدرى است كه از حوصلهء اين مختصر خارج است .\r\nدر كافى شريف سند به حضرت باقر العلوم ( ع ) رساند كه فرمود : « كسى كه قرائت كند قُلْ هُوَ الله احَد 112 : 1 را يك مرتبه ، مبارك شود . بر او ، و كسى كه دو\r\n","description":"","footnote":" ( 1 ) - منبع پيشين ، حديث 3 . .  ( 2 ) - منبع پيشين . حديث 4 . .  ( 3 ) - منبع پيشين ، حديث 6 . . ","page_name":" 316 ","page_number":334},
  {"content":"\r\nمرتبه بخواند ، مبارك شود بر او و بر اهلش و كسى كه سه مرتبه بخواند ، مبارك شود بر او و اهلش و بر همسايگانش . و كسى كه دوازده مرتبه بخواند ، خداوند بنا كند از براى او در بهشت دوازده قصر ، پس حفظه مىگويند ما را ببريد قصرهاى برادر خود فلان را ببينيم . و كسى كه صد مرتبه بخواند ، آمرزيده شود گناه بيست و پنج سالش غير از دماء و اموال . و كسى كه چهار صد مرتبه بخواند ، از براى او است اجر چهار صد نفر شهيد كه همهء آنها اسبهايشان پى شده باشد و خون خودشان ريخته شده باشد . و كسى كه هزار مرتبه بخواند در يك شب و روز ، نمىميرد تا آن كه ببيند مقام خود را در بهشت و يا ديده شود مقام او برايش . » ( 1 )  و هم در كافى شريف سند به حضرت باقر عليه السلام رساند كه گفت :\r\n« حضرت رسول صلَّى اللَّه عليه و آله فرمود : هر كس صد مرتبه قل هو اللَّه احد بخواند وقتى كه در رختخواب خود مىرود كه بخوابد ، بيامرزد خداوند گناهان پنجاه سال او را . » ( 2 )  و هم از حضرت صادق عليه السلام روايت كرده كه فرمود : « پدرم مىفرمود : قل هو اللَّه احد 112 : 1 ثلث قرآن است ، و قُلْ يا ايُّهَا الْكافِروُن 109 : 1 ربع قرآن است . » ( 3 )  و از حضرت صادق عليه السلام روايت كرده كه « پيغمبر صلَّى اللَّه عليه و آله نماز خواند بر سعد بن معاذ . پس فرمود : هفتاد هزار ملائكه ، كه جبرئيل در بين آنها بود ، آمدند و نماز خواندند بر جنازهء سعد . به جبرئيل گفتم : به چه چيز سعد مستحقّ نماز شما شد ؟ گفت : به واسطهء قرائت قل هو اللَّه احد در حال ايستاده و نشسته و در حال سوارى و پيادگى و در حال رفتن و آمدن . » ( 4 )  و در وسائل از مجالس و معانى الاخبار به اسناد خود از حضرت صادق\r\n","description":"","footnote":" ( 1 ) - اصول كافى ، ج 4 ، ص 425 ، « كتاب فضل القرآن » ، « باب فضل القرآن » ، حديث 1 . .  ( 2 ) - منبع پيشين ، حديث 4 . .  ( 3 ) - منبع پيشين ، حديث 7 . .  ( 4 ) - منبع پيشين ، حديث 13 . . ","page_name":" 317 ","page_number":335},
  {"content":"\r\nعليه السلام روايت نموده كه آن حضرت از پدرهاى بزرگوار خود در حديثى از سلمان رضى اللَّه عنه روايت فرمودند كه گفت : « از رسول خدا صلَّى اللَّه عليه و آله شنيدم كه مىفرمود : كسى كه قرائت كند قل هو اللَّه احد را يك مرتبه ، ثلث قرآن را قرائت كرده . و كسى كه دو مرتبه قرائت كند ، دو ثلث قرآن را قرائت كرده . و كسى كه سه مرتبه قرائت كند ، ختم نموده قرآن را . » ( 1 )  و در ثواب الاعمال است كه « كسى كه جمعه اى بر او بگذرد و قل هو اللَّه احد را نخواند و بميرد ، مىميرد به دين أبو لهب . » ( 2 )  و در مستدرك احاديث طولانى و بسيارى در فضيلت اين سورهء شريفه نقل نموده ، هر كس مىخواهد به آن كتاب و وسايل رجوع كند . ( 3 )  و الحمد للَّه .\r\n\r\nفصل هفتم در شمّه اى از تفسير سورهء مباركهء « قدر » به قدر مناسبت اين اوراق\r\nقوله تعالى : انّا انْزَلْناه في لَيْلَةِ الْقَدْر 97 : 1 در اين آيهء شريفه مطالب عاليه ايست كه اشاره اى به بعض آن خالى از فايده نيست :\r\n\r\nمطلب اوّل در اين كه در اين آيهء شريفه و بسيارى از آيات شريفه تنزيل قرآن را نسبت به ذات مقدّس خود دهد ،\r\nچنانچه فرمايد : انّا انْزَلْناه في لَيْلَةٍ مُبارَكَة ، 44 : 3 ( 4 )  انّا نَحْنُ نَزَّلْنَا الذِّكْرَ وَانّا لَه لَحافِظُون 15 : 9 ( 5 )  إلى غير ذلك از آيات\r\n","description":"","footnote":" ( 1 ) - وسائل الشيعة ، ج 4 ، ص 868 ، « كتاب الصّلوة » ، « ابواب قرائة القرآن » ، باب 31 ، حديث 5 . . معانى الاخبار ، ص 234 . « باب معنى قول سلمان . . . » . .  ( 2 ) - ثواب الاعمال ، ص 156 ، « ثواب قرائة قل هو اللَّه احد » ، حديث 2 . .  ( 3 ) - وسائل الشيعة ، ج 4 ، ص 866 و 870 ، « كتاب الصّلوة » ، « ابواب قرائة القرآن . . . » ، باب 31 و 33 . مستدرك الوسائل ، « كتاب الصّلوة » ، « ابواب قرائة القرآن » ، باب 24 و 26 . .  ( 4 ) - « ما آن ( قرآن ) را در شبى مبارك نازل كرديم . » ( دخان - 3 ) .  ( 5 ) - پاورقى 281 . . ","page_name":" 318 ","page_number":336},
  {"content":"\r\nشريفه . و در بعض آيات نسبت به جبرئيل كه روح الامين است مىدهد ، چنانچه فرمايد : نَزَلَ بِه الرُّوحُ الامين 26 : 193 . ( 1 )  علماء ظاهر در اين مقامات گويند اين از قبيل يا هامانُ ابْنِ لي صَرْحا 40 : 36 ، ( 2 )  مجاز است . نسبت تنزيل ، مثلا ، به حق تعالى از باب آن است كه ذات مقدّس سبب تنزيل و آمر آن است . يا آن كه تنزيل نسبت به حق حقيقت است ، و چون روح الامين واسطه است به او نيز نسبت دهند مجازا . و اين براى آن است كه نسبت فعل حق به خلق را چون نسبت فعل خلق به خلق انگاشته‌اند ، پس ، مأموريّت عزرائيل و جبرائيل را از حق تعالى چون مأموريّت هامان از فرعون ، و بنّاها و معمارها از هامان دانند . و اين قياسى است بس باطل و مع الفارق . و فهم نسبت خلق به حق ، و فعل خلق و خالق ، از مهمّات معارف الهيّه و امّهات مسائل فلسفيّه است كه از آن ، حلّ بسيارى مهمّات شود ، از آن جمله مسئلهء جبر و تفويض است ، كه اين مطلب ما از شعب آن است .\r\nبايد دانست كه در علوم عاليه مقرّر و ثابت است كه جميع دار تحقّق و مراتب وجود ، صورت « فيض مقدّس » كه تجلَّى اشراقى حق است ، مىباشد . و چنانچه « اضافهء اشراقيّه » محض ربط و صرف فقر است ، تعيّنات و صور آن نيز محض ربط مىباشند و از خود حيثيّت و استقلالى ندارند . و به عبارت ديگر ، تمام دار تحقّق فانى در حق ، ذاتا و صفتا و فعلا ، هستند ، زيرا كه اگر موجودى از موجودات در يكى از شئون ذاتيّه استقلال داشته باشد ، چه در هويّت وجوديّه و چه در شئون آن ، از حدود بقعهء امكان خارج شود و به وجوب ذاتى مبدّل گردد . و اين واضح البطلان است . و چون اين لطيفهء الهيّه در قلب راسخ شد و فؤاد ذوق آن را چنانچه بايد و شايد كرد ، بر او سرّى از اسرار قدر كشف شود و لطيفه اى از حقيقت « امر بين الامرين »\r\n","description":"","footnote":" ( 1 ) - « روح الامين آن را نازل كرد . » ( شعراء - 193 ) .  ( 2 ) - « اى هامان از براى من قصرى بنا كن . » ( غافر - 36 ) . ","page_name":" 319 ","page_number":337},
  {"content":"\r\nمنكشف گردد .\r\nپس ، آثار و افعال كماليّه را به همان نسبت كه به خلق نسبت دهند ، به همان نسبت به حق نيز نسبت توان داد ، بدون آن كه مجاز در هيچ طرف باشد .\r\nو اين در نظر وحدت و كثرت و جمع بين الامرين متحقّق گردد . بلى ، كسى كه در كثرت محض واقع است و از وحدت محجوب است ، فعل را به خلق نسبت دهد و از حق غافل شود ، چون ما محجوبان ، و كسى كه وحدت در قلبش جلوه كند ، از خلق محجوب شود و همهء افعال را به حق نسبت دهد . و عارف محقّق جمع بين « وحدت » و « كثرت » كند : در عين حال كه فعل را به حق نسبت مىدهد بى شائبهء مجاز ، به خلق نسبت دهد بى شائبهء مجاز . و آيهء شريفهء وَما رَمَيْتَ اذْ رَمَيْتَ وَلكِنَّ الله رَمى 8 : 17 ، ( 1 )  كه در عين اثبات رمى نفى آن نمود ، و در عين نفى اثبات فرموده ، اشاره به همين مشرب احلاى عرفانى و مسلك دقيق ايمانى است . و اين كه گفتيم افعال و آثار كماليّه ، و نقايص را خارج نموديم ، چون كه نقايص به اعدام برگردد ، و آن از تعيّنات وجود است و منسوب به حق نيست مگر بالعرض . و شرح اين مبحث را در اين اوراق نتوان داد .\r\nو چون اين مقدّمه معلوم شد ، نسبت « تنزيل » به حق و جبرئيل ، و « احياء » به اسرافيل و حق ، و « اماته » به عزرائيل و ملائكهء موكَّله به نفوس و حق ، معلوم شود . و در قرآن شريف اشاره به اين مطلب بسيار است . و اين يكى از معارف قرآن است كه قبل از اين كتاب شريف در آثار حكما و فلاسفه از آن عين و اثرى نيست ، و عائلهء بشريّه مرهون عطيّهء اين صحيفهء الهيّه‌اند در اين لطيفه ، چون ساير معارف الهيّهء قرآنيه .\r\n\r\nمطلب دوم در اشاره به نكتهء آن كه فرموده است انّا به صيغهء جمع و انزلنا به صيغهء جمع .\r\nبدان كه نكتهء آن ، تفخيم مقام حق تعالى به مبدئيّت تنزيل اين كتاب\r\n","description":"","footnote":" ( 1 ) - پاورقى 287 . . ","page_name":" 320 ","page_number":338},
  {"content":"\r\nشريف است . و شايد اين جمعيت براى جمعيّت اسمائيّه باشد ، و اشاره به آن باشد كه حق تعالى به جميع شئون اسمائيّه و صفاتيّه مبدأ از براى اين كتاب شريف است ، و از اين جهت ، اين كتاب شريف صورت احديّت جمع جميع اسماء و صفات و معرّف مقام مقدس حق به تمام شئون و تجلَّيات است . و به عبارت ديگر ، اين صحيفهء نورانيّه صورت « اسم اعظم » است ، چنانچه انسان كامل نيز صورت اسم اعظم است ، بلكه حقيقت اين دو در حضرت غيب يكى است ، و در عالم تفرقه از هم به حسب صورت متفرّق گردند ، ولى باز به حسب معنا از هم متفرّق نشوند . و اين يكى از معانى لن يفترقا حتّى يردا علىّ الحوض [ 1 
  ]\r\nمىباشد . و چنانچه حق تعالى بيدى الجلال و الجمال تخمير طينت آدم اول و انسان كامل فرموده ، بيدى الجمال و الجلال تنزيل كتاب طينت آدم و انسان كامل فرموده ، بيدى الجمال و الجلال تنزيل كتاب كامل و قرآن جامع فرموده . و شايد به همين جهت آن را « قرآن » نيز گويند ، چه كه مقام احديّت جمع وحدت و كثرت است . و از اين جهت ، اين كتاب قابل نسخ و انقطاع نيست ، زيرا كه اسم اعظم و مظاهر او ازلى و ابدى است و تمام شرايع دعوت به همين شريعت و ولايت محمّديّه است .\r\nو شايد به همين نكته كه در انّا انزلنا گفته شد ، انّا عَرَضْنَا الامانَة 33 : 72 ( 1 )  نيز به صيغهء جمع ذكر شده ، زيرا كه امانت به حسب باطن حقيقت ولايت ، و به حسب ظاهر شريعت يا دين اسلام يا قرآن يا نماز است .\r\n\r\nمطلب سوم در اجمالى از كيفيّت نزول قرآن است\r\nو اين از لطايف معارف الهيّه و از اسرار حقايق دينيّه است كه كم كسى مىتواند به شمّه اى از آن اطلاع پيدا كند به طريق علمى . و جز كمّل از اولياء ، كه اوّل آنها خود وجود مبارك رسول ختمى است و پس از آن به دستگيرى آن سرور ديگر از\r\n\r\n","description":"","footnote":" ( 1 ) - ( احزاب - 72 ) . . \r\n[ 1 
  ] - « كتاب خدا و عترت من از هم جدا نمىگردند تا در كنار حوض ( كوثر ) بر من وارد شوند . » قسمتى از حديث مشهور و متواتر « ثقلين » . اصول كافى ، ج 1 ، ص 299 ، « كتاب الحجّة » ، « باب ما فرض اللَّه و رسوله من الكون مع الائمة عليهم السلام » ، حديث 6 . و ج 4 ، ص 141 . « كتاب الايمان و الكفر ، « باب ادنى ما يكون به العبد مؤمنا » ، حديث 1 .\r\n","page_name":" 321 ","page_number":339},
  {"content":"\r\nاولياء و اهل معارفند ، كسى ديگر نتواند به طريق كشف و شهود از اين لطيفهء الهيّه مطَّلع شود ، زيرا كه مشاهدهء اين حقيقت نشود جز به وصول به عالم وحى و خروج از حدود عوالم امكانى . و ما در اين مقام به طريق اشاره و رمز بيانى از اين حقيقت مىكنيم .\r\nبايد دانست كه قلوبى كه به طريق سلوك معنوى و سفر باطنى سير إلى اللَّه مىكنند و از منزل مظلم نفس و بيت انيّت و انانيّت مهاجرت مىنمايند ، دو طايفه‌اند به طريق كلى :\r\nاول ، آنان كه پس از اتمام سفر إلى اللَّه ، موت آنها را درك كند ، و در همين حال جذبه و فنا و موت باقى مانند . و اينها اجرشان على اللَّه و هو اللَّه است . اينها محبوبينى هستند كه در تحت « قباب اللَّه » فانى ، و كسى آنها را نشناسد و با كسى رابطه پيدا نكنند و آنها نيز جز حق كسى را نشناسند - اوليائى تحت قبابى ، لا يعرفهم غيرى . ( 1 )  طايفهء دوم آنان هستند كه پس از تماميّت سير إلى اللَّه و في اللَّه ، قابل آن هستند كه به خود رجوع كنند و حالت صحو و هشيارى براى آنها دست دهد .\r\nاينها آنان هستند كه به حسب تجلَّى به فيض اقدس ، كه « سرّ قدر » است ، تقدير استعداد آنها شده و آنها را براى تكميل عباد و تعمير بلاد انتخاب فرموده‌اند . اينها پس از اتصال به حضرت علميّه و رجوع به حقايق اعيان ، كشف سير اعيان و اتّصال آنها را به حضرت قدس و سفر آنها را إلى اللَّه و إلى السّعاده نمايند ، و مخلَّع به خلعت نبوت شوند . و اين كشف وحى الهى است قبل از تنزّل به عالم وحى جبرائيلى . و پس از آن كه از اين عالم توجه به عوالم نازله كردند ، كشف آنچه در اقلام عاليه و الواح قدسيّه است نمايند به قدر احاطهء علميّه و نشئهء كماليّهء خود كه تابع حضرات اسمائيّه است . و اختلاف شرايع و نبوات بلكه جميع اختلافات از آنجا است .\r\nو در اين مقام گاه شود كه آن حقيقت غيبيّه و سريرهء قدسيّه ، كه در\r\n","description":"","footnote":" ( 1 ) - پاورقى 157 . . ","page_name":" 322 ","page_number":340},
  {"content":"\r\nحضرت علميّه و اقلام و الواح عاليه مشهود شده ، از طريق غيب نفس و سرّ روح شريف آنها به توسّط ملك وحى ، كه حضرت جبرئيل است ، تنزّل كند در قلب مبارك آنها . و گاهى جبرائيل « تمثّل مثالى » پيدا كند در حضرت « مثال » براى آنها ، و گاهى « تمثّل ملكى » پيدا كند ، و از ممكن غيب به توسّط آن حقيقت تا مشهد عالم شهادت ظهور پيدا كند ، و آن لطيفهء الهيّه را تنزل دهد ، و در هر نشئه از نشئات ، صاحب وحى به طورى ادراك كند و مشاهده نمايد :\r\nدر حضرت علميه به طورى ، و در حضرت اعيان به طورى ، و در حضرات اقلام به طورى ، و در حضرات الواح به طورى ، و در حضرت مثال به طورى ، و در حس مشترك به طورى ، و در شهادات مطلقه به طورى . و اين ، هفت مرتبه از تنزّل است ، كه شايد نزول قرآن بر « سبعة احرف » ( 1 )  اشاره به اين معنى باشد . و اين معنى منافات ندارد با آنچه فرمايد : قرآن واحد من عند واحد ( 2 )  چنانچه معلوم است . و اين مقام را تفصيلى است كه مناسب ذكر نيست .\r\n\r\nمطلب چهارم در سرّ « هاء » غايب است در « انزلناه »\r\nچنانچه معلوم شد ، از براى قرآن قبل از تنزّل در اين نشئه ، مقامات و كينونتهايى است : اول مقام او ، كينونت علميّهء او است در حضرت غيبيّه به تكلَّم ذاتى و مقارعهء ذاتيّه به طريق احديّت جمع . و ضمير غايب شايد اشاره به آن مقام باشد ، و براى افادهء اين معنى به ضمير غيبت ذكر فرموده است ، كانّه مىفرمايد همين قرآن نازل در « ليلة القدر » همان قرآن علمى در سرّ مكنون و غيبى در نشئهء علميّه است ، كه او را از آن مراتب ، كه در يك مقام متّحد با ذات و از تجلَّيات اسمائيّه بود ، نازل فرموديم ، و اين حقيقت ظاهر همان سرّ الهى است . و اين كتاب ، كه در كسوهء عبارات و الفاظ ظهور نموده ، در مرتبهء ذات به صورت تجلَّيات\r\n","description":"","footnote":" ( 1 ) - ان القرآن نزل على سبعة احرف . . . بحار الانوار ، ج 89 ، ص 83 . .  ( 2 ) - انّ القرآن واحد نزل من عند واحد . اصول كافى ، ج 4 ، ص 438 ، « كتاب فضل القرآن » ، « باب النّوادر » ، حديث 12 . . ","page_name":" 323 ","page_number":341},
  {"content":"\r\nذاتيّه ، و در مرتبهء فعل عين تجلَّى فعلى است ، چنانچه امير المؤمنين صلوات اللَّه عليه فرمود : انّما كلامه فعله . ( 1 ) \r\n\r\nمطلب پنجم در بيان « ليلة القدر »\r\nو در آن مباحث بسيار و معارف بى شمارى است كه علماء اعلام رضوان اللَّه عليهم به حسب مشارب و مسالك خود از آن بحث فرمودند ، و ما در اين اوراق بعض از آن را به طريق اشاره بيان مىكنيم . و بعض از مطالب هم ذكرى از آن نفرمودند كه ما اشاره به آن مىكنيم در ضمن امورى .\r\n\r\nاول در وجه تسميهء « ليلة القدر »\r\nعلماء اختلافاتى كردند . بعضى بر آنند كه چون صاحب شرف و منزلت است ، و قرآن صاحب قدر به توسّط ملك صاحب قدر بر رسول صاحب قدر براى امّت صاحب قدر وارد شده است ، ليلة القدرش گويند . و بعضى گفته‌اند كه براى آن « ليلهء قدر » به آن گويند كه تقدير امور و آجال و ارزاق مردم در اين شب مىشود . و بعضى گفته‌اند به واسطهء آن كه از كثرت ملائكه زمين تنگ شود ، آن را قدر گويند . و آن از قبيل وَمَنْ قُدِرَ عَلَيه رِزْقُه 65 : 7 ( 2 )  است . اين حرفهايى است كه در اين مقام گفته شده . و در هر يك از آن مقامات تحقيقاتى است كه اشاره به آن اجمالا خالى از فايده نيست .\r\nاما مطلب اول ، كه به معنى صاحب منزلت و قدر بودن است . پس بدان كه كلامى در اين مقام است كه مطلق زمان و مكان كه بعضى شريف و بعضى غير شريف و بعضى سعد و بعضى نحس است ، آيا از خود ذات زمان يا تشخّصات ذاتيّهء آن است . و همينطور در مكان . يا آن كه به واسطهء وقوع وقايع و حصول امور شريفه و خسيسه ، بالعرض داراى آن مزيت شوند . و اين گرچه مبحث مهمّ شريفى نيست و بحث در اطراف آن چندان مفيد نيست ، لكن ما به طريق اختصار از آن ياد كنيم .\r\n","description":"","footnote":" ( 1 ) - پاورقى 525 . .  ( 2 ) - « و كسى كه دچار تنگى معاش است . . . » . ( طلاق - 7 ) . ","page_name":" 324 ","page_number":342},
  {"content":"\r\nوجه ترجيح احتمال اول آن است كه ظاهر اخبار و آياتى كه براى زمان و مكان شرافت يا نحوست اثبات نمودند ، آن است كه صفت خود آنها است نه صفت به حال متعلَّق . و چون مانع عقلى ندارد ، حمل آنها بر ظاهر خود متعيّن است .\r\nوجه ترجيح احتمال دوم آن است كه حقيقت زمان و مكان حقيقت واحده بلكه شخصيّت آنها نيز شخصيّت واحده است ، و از اين جهت ، ممكن نيست شخص واحد در حكم متجزّى و مختلف شود . بنابر اين ، ناچار آنچه وارد شده در شرافت يا نحوست ، محمول بر وقايع و قضاياى حاصله در آنها است . و اين وجه برهانى نيست ، زيرا كه زمان گرچه شخص واحد است ، ولى چون متدرّج و ممتدّ است و حقيقت مقداريّه است ، مانع ندارد كه بعضى اجزاء آن با بعضى ديگر در حكم و اثر مختلف باشد . و برهانى قائم نشده است كه هر شخص به هر طورى هست داراى دو حكم و دو اثر نمىشود ، بلكه خلاف آن ظاهر است . مثلا ، افراد انسان با آن كه هر يك شخص واحد هستند ، معذلك ، در صورت جسميّهء آنها اختلافات كثيره هست ، مثلا ، جليديّه و دماغ و قلب شريفتر و لطيفترند از اعضاى ديگر ، و همين طور قواى باطنه و ظاهرهء آن بعضى اشرف از بعضى هستند . و اين براى آن است كه در اين عالم انسان به نعت وحدت تامّه ظاهر نيست ، گرچه شخص واحد است ، ولى چون به نعت كثرت ظاهر است ، احكام او نيز مختلف شود .\r\nو اما وجه ترجيح احتمال اول نيز وجه صحيح دل پسندى نيست ، زيرا كه مرجع اين حرف به « اصالة الظَّهور » و « اصالة الحقيقة » ، مثلا ، مىباشد . و در اصول معلوم شده است كه « اصالة الحقيقة » و « اصالة الظهور » براى آنست كه در مورد شك در مراد ، تعيين مراد كند ، نه پس از معلوميّت مراد ، اثبات حقيقت نمايد . تأمّل [ 1 
  ] .\r\n\r\n","description":"","footnote":"\r\n[ 1 
  ] وجه تأمل آن است كه در اينجا از جهت ديگر مىتوان اين دعوى را تقرير كرد و آن آنست كه ظاهر در نسبت دادن محمولى به موضوع آن است كه آن موضوع خوددارى آن حكم باشد و تمام موضوع باشد چنانچه\r\n","page_name":" 325 ","page_number":343},
  {"content":"\r\nبنابر اين ، هر دو وجه ممكن است ، ولى وجه ثانى به نظر ارجح است .\r\nبنابر اين ، شايد « ليلة القدر » براى آن صاحب « قدر » شده است كه شب وصال نبىّ ختمى و ليلهء وصول عاشق حقيقى به محبوب خود است . و در مباحث سابقه معلوم شد كه تنزّل ملائكه و نزول وحى پس از حصول فنا و قرب حقيقى است . و از اخبار كثيره و آيات شريفه نيز استفاده شود كه شرف و نحوست زمانها و مكانها به واسطهء وقايع در آن است ، و اين با مراجعه معلوم شود .\r\nگرچه استفادهء شرف ذاتى از بعض آنها نيز مىشود .\r\nو اما احتمال ديگر كه ليلة القدرش گويند : براى آن كه در آن تقدير امور ايّام سنه شود . پس ، بدان كه حقيقت « قضا » و « قدر » و كيفيّت آن ، و مراتب ظهور آن ، از اجلّ و اشرف علوم الهيّه است ، و از باب كمال دقّت و لطافت آن ، غور در اطراف آن براى نوع مردم منهىّ و موجب حيرت و ضلالت است .\r\nو از اين جهت ، اين حقيقت را از اسرار شريعت و ودايع نبوت بايد شمرد ، و از بحث دقيق در اطراف آن بايد صرف نظر كرد . و ما اشاره به يك مبحث آن ، كه مناسب اين مقام است ، مىكنيم . و آن آن است كه با آن كه تقدير امور در علم حق تعالى در ازل آزال شده و از امور تدريجيّه نسبت به مقام منزّه علم ربوبى نيست ، معنى « تقدير » در هر سال ، در ليلهء معيّنه ، چيست ؟ بدان كه از براى « قضا » و « قدر » مراتبى است كه به حسب آن مراتب و نشئات احكام آنها متفاوت شود . مرتبه اولى از آن ، حقايقى است كه در حضرت علم به تجلَّى به « فيض اقدس » تبع ظهور اسماء و صفات تقدير و اندازه گيرى شود . و بعد از آن در اقلام عاليه و الواح عاليه ، حسب ظهور ، به تجلَّى فعلى تقدير و تحكيم شود . و در اين مراتب تغييرات و تبديلاتى واقع نشود . و قضاى حتم لا يبدّل ، حقايق مجرّدهء واقعه در حضرات اعيان و نشئهء علميّه و نازله در اقلام و الواح مجرّده است . و پس از آن ، حقايق به صور\r\n\r\n","description":"","footnote":"\r\nدر باب اطلاق نيز شيخ استاد ما در علوم تقليد به اين بيان بى احتياج به مقدمات اطلاق اثبات اطلاق مىكردند .\r\n","page_name":" 326 ","page_number":344},
  {"content":"\r\nبرزخيّه و مثاليّه در الواح ديگر و عالم نازلتر ظهور كند ، كه آن عالم « خيال منفصل » و « خيال الكلّ » است ، كه به طريقهء حكماء اشراق آن عالم را عالم « مثل معلَّقه » گويند . و در اين عالم تغييرات و اختلافاتى ممكن الوقوع بلكه واقع است . و پس از آن ، تقديرات و اندازه گيرىها به توسّط ملائكهء موكَّله به عالم طبيعت است ، كه در اين لوح قدر تغييرات دائمى و تبديلات هميشگى است ، بلكه خود صورت سيّاله و حقيقت متصرّمه و متدرّجه است . و در اين لوح ، حقايق قابل شدّت و ضعف ، و حركات قابل سرعت و بطؤ و زياده و نقيصه‌اند ، و معذلك ، وجههء « يلى اللَّهى » و وجههء غيبى همين اشيا ، كه جهت تدلَّى به حق است و صورت ظهور « فيض منبسط » و « ظلّ ممدود » است و حقيقت « علم فعلى » حق است ، به هيچ وجه تغيير و تبديل در آن راه ندارد .\r\nبالجمله ، كليّهء تغييرات و تبديلات و زيادى آجال و تقدير ارزاق نزد حكماء در لوح « قدر علمى » كه « عالم مثال » است - و نزد نويسنده در لوح « قدر عينى » كه محل خود تقديرات است - به دست ملائكهء موكلَّه به آن واقع شود .\r\nبنابر اين ، مانعى ندارد كه چون « ليلة القدر » ليلهء توجه تامّ ولىّ كامل و ظهور سلطنت ملكوتيّهء او است ، به توسّط نفس شريف ولىّ كامل و امام هر عصر و قطب هر زمان - كه امروز حضرت بقية اللَّه في الارضين ، سيدنا و مولانا و امامنا و هادينا ، حجة بن الحسن العسكرى ارواحنا لمقدمه فداء است - تغييرات و تبديلات در عالم طبع واقع شود . پس ، هر يك از جزئيات طبيعت را خواهد بطيء الحركة كند ، و هر يك را خواهد سريع كند ، و هر رزقى را خواهد توسعه دهد ، و هر يك را خواهد تضييق كند . و اين اراده ارادهء حق است ، و ظل و شعاع ارادهء ازليّه و تابع فرامين الهيّه است ، چنانچه ملائكة اللَّه نيز از خود تصرّفى ندارند و تصرّفات همه ، بلكه تمام ذرّات وجود ، تصرّف الهى و از آن لطيفهء غيبيّهء الهيه است - فَاسْتَقِمْ كَما امِرْت 11 : 112 . ( 1 )  و اما آنچه گفته شده در احتمال ديگر ، وجه تسميهء « ليلة القدر » كه چون\r\n","description":"","footnote":" ( 1 ) - « . . . پس استقامت بورز آنچنانكه بدان امر شده اى . » ( هود - 112 ) . ","page_name":" 327 ","page_number":345},
  {"content":"\r\nزمين از ملائكه تنگ شود ليلة القدرش گويند . اين وجه گرچه بعيد است ، هر چند اعجوبهء زمان ، خليل بن احمد [ 1 
  ] رضوان اللَّه عليه ، فرموده ، آنچه مورد بحث توان بود آن است كه ملائكة اللَّه از سنخ عالم طبيعت و مادّيّت نيستند ، پس ، معناى تنگى زمين چيست ؟ بدان كه نظير اين مطلب در روايات شريفه وارد شده ، مثل ، قضيّهء تشييع سعد بن معاذ ( 1 )  رضى اللَّه عنه ، و مثل فرش نمودن ملائكه بالهاى خود را براى طالب علم . ( 2 )  و اين يا از باب تمثّل ملائكه است به صور مثاليّه و تنزّل آنها است از عالم غيب به عالم مثال و تضييق ملكوت ارض است ، يا تمثّل ملكى آنها است در ملك ارض ، گرچه باز اين تمثّل را چشمهاى طبيعى حيوانى نبيند . بالجمله ، تضييق به اعتبار تمثّلات « مثاليّه » يا « ملكيّه » است .\r\n\r\nامر دوم در حقيقت « ليلة القدر »\r\nبدان كه از براى هر رقيقه حقيقتى ، و براى هر صورتى ملكى باطنى ملكوتى و غيبى است . و اهل معرفت گويند كه مراتب نزول حقيقت وجود به اعتبار احتجاب شمس حقيقت در افق تعيّنات ، « ليالى » است ، و مراتب صعود به اعتبار خروج شمس حقيقت از آفاق تعيّنات ، « ايام » است . و شرافت و نحوست « ايّام » و « ليالى » به حسب اين بيان واضح شود .\r\nو به اعتبارى ، قوس نزول ليلة القدر محمّدى است ، و قوس صعود يوم القيمهء احمدى است ، زيرا كه اين دو قوس مدّ نور « فيض منبسط » است ، كه\r\n\r\n","description":"","footnote":" ( 1 ) - فروع كافى ، ج 3 ، ص 236 ، « كتاب الجنائز » ، « باب المسألة في القبر » ، حديث 6 . .  ( 2 ) - در معالم الأصول ، ص 7 ، اين مضمون از چند طريق به امام صادق عليه السلام اسناد داده است . . \r\n[ 1 
  ] - خليل بن احمد بن عمر بن تميم ، ابو عبد الرّحمن الباهلى البصرى النّحوى العروضى ، متولد به سال 100 يا 105 هجرى قمرى در بصره ، و متوفى در سال 160 يا 170 يا 175 ، اديب و لغوى معروف و مبتكر علم عروض . امامى مذهب و بنا به قول بعضى از اصحاب امام صادق عليه السلام بوده و از آن حضرت روايت كرده است . وى را تأليفات متعدد در فنون مختلف است ، از جمله زبدة العروض ، العين ، كتابى دربارهء امامت ، الايقاع ، النّعم ، الجمل ، الشواهد ، النقط و الشكل ، و كتابى دربارهء معانى اسماء و حروف . براى تفصيل بيشتر به كتب تراجم و رجال از جمله اعيان الشيعة ، ج 30 ، ص 50 ، مراجعه شود .\r\n","page_name":" 328 ","page_number":346},
  {"content":"\r\n« حقيقت محمّديّه » است و تمام تعيّنات از تعيّن اوّلى « اسم اعظم » است .\r\nپس ، در نظر وحدت ، عالم شب قدر و روز قيامت است ، و بيش از يك شب [ و 
  ] روز نيست ، كه آن تمام دار تحقّق و ليلة القدر محمّدى و يوم القيمهء احمدى است . و كسى كه متحقّق به اين حقيقت شود ، هميشه در « ليلة القدر » و « يوم القيمة » است ، و اين با هم جمع شود .\r\nو به اعتبار نظر كثرت ، ليالى و ايّام پيدا شود . پس بعضى ليالى صاحب قدر است ، و بعضى نيست . و در بين همهء ليالى ، بنيهء احمدى و تعيّن محمّدى صلَّى اللَّه عليه و آله ، كه نور حقيقت وجود به جميع شئون و اسماء و صفات و با كمال نوريّت و تمام حقيقت در افق آن غروب نموده است ، ليلة القدر مطلق است ، چنانچه يوم محمّدى يوم القيمهء مطلق است . و ديگر ليالى و ايام ، ليالى و ايام مقيّده است . و نزول قرآن در اين بنيهء شريفه و قلب مطهّر ، نزول در « ليلة القدر » است . پس ، قرآن هم جملة در ليلة القدر نازل شده به طريق كشف مطلق كلى ، و هم نجوما در عرض بيست و سه سال در « ليلة القدر » نازل شده .\r\nو شيخ عارف ، شاه آبادى ، ( 1 )  دام ظله مىفرمودند كه دورهء محمّديه ، « ليلة القدر » است . و اين يا به اعتبار آن است كه تمام ادوار وجوديّه دورهء محمّديّه است ، و يا به اعتبار آن است كه در اين دوره اقطاب كمّل محمّديّه و أئمّهء هداة معصومين « ليالى قدر » مىباشند . و دلالت بر آنچه احتمال داديم از حقيقت ليلة القدر مىكند حديث شريف طولانى كه در تفسير برهان از كافى شريف نقل فرموده و در آن حديث است كه نصرانى گفت به حضرت موسى بن جعفر كه تفسير باطن حم ، وَالكِتابِ المُبينِ انّا انْزَلناه فِى لَيْلَةٍ مُبارَكَةٍ انّا كُنّا مُنْذِرينَ فِيها يُفْرَقُ كُلُّ امْرٍ حَكيم 44 : 1 - 4 [ 1 
  ] چيست فرمود : « اما » حم « محمّد صلَّى اللَّه عليه و\r\n\r\n","description":"","footnote":" ( 1 ) - پاورقى 97 . . \r\n[ 1 
  ] - » حم ، سوگند به كتاب روشن ، ما آن را در شبى مبارك فرستاديم ، همانا ما بيم دهنده بوده‌ايم ، در آن شب هر امر استوار ( غير قابل زيادت و نقصان ) تفصيل و تبيين مىشود . « ( دخان - 1 - 4 ) تفسير برهان ، ج 4 ، ص 158 .\r\n","page_name":" 329 ","page_number":347},
  {"content":"\r\nآله است . و اما » كتاب مبين « امير المؤمنين على است . و اما » الليلة « فاطمه عليها السّلام است . » ( 1 )  و در روايتى ، « ليالى عشر » به ائمّهء طاهرين از حسن تا حسن تفسير شده است . ( 2 )  و اين يكى از مراتب « ليلة القدر » است كه حضرت موسى بن جعفر ذكر فرموده ، و شهادت دهد بر آن كه « ليلة القدر » تمام دورهء محمّديّه است .\r\nروايتى كه در تفسير برهان از حضرت باقر نقل كند ، و اين روايت چون روايت شريفى است و به معارف چندى اشاره فرموده و از اسرار مهمّه اى كشف فرموده ، ما تيمّنا عين آن حديث را ذكر مىكنيم :\r\nقال رحمه اللَّه ، و عن الشّيخ أبي جعفر الطوسى ، عن رجاله ، عن عبد اللَّه بن عجلان السّكونى ، قال سمعت ابا جعفر عليه السلام يقول : بيت علىّ و فاطمة حجرة رسول اللَّه صلَّى اللَّه عليه و آله ، و سقف بيتهم عرش ربّ العالمين . و في قعر بيوتهم فرجة مكشوطة إلى العرش معراج الوحى ، و الملائكة تنزل عليهم بالوحى صباحا و مسائا و كلّ ساعة و طرفة عين . و الملائكة لا ينقطع فوجهم : فوج ينزل ، و فوج يصعد . و انّ اللَّه تبارك و تعالى كشف لابراهيم عليه السّلام عن السّموات حتى أبصر العرش ، و زاد اللَّه في قوّة ناظره . و انّ اللَّه زاد في قوّة ناظر محمّد و علىّ و فاطمة و الحسن و الحسين عليهم السّلام ، و كانوا يبصرون العرش و لا يجدون لبيوتهم سقفا غير العرش ، فبيوتهم مسقّفة بعرش الرّحمن .\r\nو معارج الملائكة و الرّوح فيها باذن ربّهم من كلّ امر سلام . قال ، قلت : من كلّ امر سلام ؟ قال : بكلّ امر . فقلت : هذا التّنزيل ؟ قال : نعم . [ 1 
  ]\r\n\r\n","description":"","footnote":" ( 1 ) - اصول كافى ، ج 2 ، ص 326 ، « كتاب الحجّة » ، « باب مولد النبىّ ص » ، حديث 4 . .  ( 2 ) - تفسير برهان ، ج 4 ، ص 457 ، « سورة الفجر » ، حديث 1 . . \r\n[ 1 
  ] - « صاحب تفسير برهان رحمه اللَّه گفته است از شيخ أبو جعفر طوسى - از رجال او - از عبد اللَّه بن عجلان سكونى روايت شده كه گفت شنيدم امام محمد باقر عليه السلام مىفرمايد : خانهء على و فاطمه حجرهء رسول اللَّه صلَّى اللَّه عليه و آله است و سقف خانه شان عرش ربّ العالمين ، و در انتهاى خانه هاشان شكافى است كه از آن تا عرش ، پرده از معراج وحى برداشته شده ، و ملائكه صبح و شام و هر ساعتى و هر لحظه\r\n","page_name":" 330 ","page_number":348},
  {"content":"\r\nو تدبّر در اين حديث شريف ابوابى از معرفت به روى اهلش باز كند و شمّه اى از حقيقت ولايت و باطن « ليلة القدر » به آن مكشوف شود .\r\n\r\nامر سوم\r\nبدان كه از براى « ليلة القدر » چنانچه حقيقت و باطنى است كه به آن اشاره شد ، از براى آن صورت و مظهرى است بلكه مظاهرى است در عالم طبع . و چون مظاهر ممكن است در نقص و كمال فرقها كند ، از اين جهت ممكن است بين اقوال و اخبارى كه در باب تعيين « ليلة القدر » وارد شده است جمع نمود به اينكه تمام آن ليالى شريفه كه در روايات است از مظاهر « ليلة القدر » است ، الا آن كه بعضى با بعضى در شرافت و كمال مظهريّت فرق دارد . و آن شب شريفى كه تمام ظهور « ليلة القدر » و شب وصل تامّ ختمى و وصول كامل خاتمى است ، در تمام سال ، يا در شهر مبارك رمضان ، يا در عشر آخر آن ، يا در ليالى ثلاثه ، مختفى است . و در روايات عامّه و خاصّه نيز اختلافاتى است . و در روايات خاصه نيز به طريق ترديد ، در شب نوزدهم ، و بيست و يكم ، و بيست و سوم ، مذكور شده . و گاهى ترديد بين شب بيست و يكم ، و بيست [ و 
  ] سوم شده است .\r\nشهاب بن عبد ربّه گويد : « گفتم به حضرت صادق عليه السلام كه مرا خبر ده به » ليلة القدر « . فرمود : شب بيست و يكم ، و شب بيست و سوم . » ( 1 ) \r\n\r\n","description":"","footnote":" ( 1 ) - مجمع البيان ، ج 10 ، ص 519 . نور الثقلين ، ج 5 ، ص 628 ، « سورة القدر » ، حديث 71 . . \r\nبا وحى بر آنان نازل مىشوند و رشتهء فوج ملايكهء فرود آينده قطع نمىشود ، گروهى فرود مىآيند و دسته اى بالا مىروند . همانا خداوند تبارك و تعالى براى إبراهيم از آسمانها پرده برداشت تا آنكه عرش را ديد و خدا به قوت ديدهء او افزود ، و همانا خداوند بر قوت ديدهء محمد ، على ، فاطمه ، حسن و حسين عليهم السلام نيز بيفزود ( چنان كه ) عرش را مشاهده مىكردند و جز عرش سرپوشى براى خانه هايشان نمىديدند ، خانه هاشان به عرش رحمان مسقف است و معراجهاى ملائكه و روح در خانه هاى ايشان است ، به اذن پروردگارشان مِنْ كلّ امْرِ سلامٌ . 97 : 4 - 5 راوى مىگويد پرسيدم : مِن كُلِّ امْرٍ سَلامٌ ؟ 97 : 4 - 5 فرمود :\r\nبِكُلِّ امْرٍ . 97 : 4 عرض كردم : اين چنين نازل شده ؟ فرمود : آرى . تفسير برهان ، ج 4 ، ص 487 ، « سورة القدر » ، حديث 25 .\r\n","page_name":" 331 ","page_number":349},
  {"content":"\r\nعبد الواحد بن المختار الانصارى گويد از حضرت باقر ( ع ) سؤال كردم از « ليلة القدر » فرمود : « در دو شب است : شب بيست و سوم ، و شب بيست و يكم . » گفتم : « يكى از آن دو را به تنهائى ذكر كن . » فرمود : « چه مىشود كه عملى كنى در دو شب كه يكى از آنها ليلة القدر است . » ( 1 )  حسّان بن أبي على گويد از حضرت صادق ( ع ) سؤال كردم از ليلهء قدر فرمود : « طلب كن آن را در نوزدهم ، و بيست و يكم ، و بيست و سوم . » ( 2 )  و سيد عابد زاهد رضى اللَّه عنه در اقبال فرمايد : « بدان كه اين شب بيست و سوم از شهر رمضان ، وارد شده است اخبار صريحه به اينكه ليلهء قدر است به مكاشفه و بيان . از آن جمله آن است كه روايت كنيم به اسناد خود تا سفيان بن السيط ( السمط - خ ل ) گفت : گفتم به حضرت صادق عليه السلام تعيين فرما ليلهء قدر را براى من مفردا . فرمود : شب بيست و سوم . و از آن جمله آن است كه روايت كنيم به اسناد خود تا زراره از عبد الواحد بن المختار الأنصارى گفت : سؤال كردم از حضرت باقر عليه السلام از ليلهء قدر .\r\nفرمود : به خدا قسم خبر مىدهم به تو و تعميه نمىكنم به تو . آن اول شب از هفت شب آخر است . » پس از آن از زراره نقل مىكنند كه گفته آن ماهى كه حضرت تعيين فرمود بيست و نه روز بود . ( 3 )  پس از آن روايات ديگر نقل كنند كه « ليلهء قدر » شب بيست و سوم است ، كه از آن جمله است قضيهء جهنى ( 4 )  كه معروف است .\r\n\r\nتنبيه عرفانى\r\nچنانچه در آن دو سورهء مباركه كه گذشت گفته شد ، اظهر آن است كه\r\n","description":"","footnote":" ( 1 ) - بحار الانوار ، ج 95 ، ص 149 . .  ( 2 ) - مجمع البيان ، ج 10 ، ص 519 . وسائل الشّيعة ، ج 7 ، ص 263 ، « كتاب الصّوم » ، باب 32 ، حديث 21 . .  ( 3 ) - اقبال الاعمال ، ص 206 . .  ( 4 ) - اقبال الاعمال ، ص 207 . . ","page_name":" 332 ","page_number":350},
  {"content":"\r\nبسم اللَّه هر سوره متعلَّق به خود آن سوره باشد . بنابر اين ، در سورهء مباركهء « قدر » چنين مىشود كه حقيقت شريفهء قرآنيّه و لطيفهء مقدّسهء الهيّه را باسم اللَّه ، كه حقيقت جمعيّهء اسمائيّه و اسم اعظم ربوبى است و متعيّن به رحمت مطلقهء « رحمانيّه » و « رحيميّه » است ، در ليلة القدر محمديّه صلَّى اللَّه عليه و آله نازل فرموديم ، يعنى ، ظهور قرآن تبع ظهور جمعى الهيّت و قبض و بسط « رحيميّت » و « رحمانيّت » است ، بلكه حقيقت قرآن مقام ظهور حضرت اسم اللَّه الاعظم است به ظهور « رحمانيّت » و « رحيميّت » و جامع جمع و تفصيل است ، از اين جهت ، اين كتاب شريف « قرآن » است و « فرقان » است ، چنانچه روحانيّت رسول ختمى ، و مقام مقدّس ولايت آن سرور ، نيز قرآن و فرقان است و مقام احديّت جمع و تفصيل است .\r\nپس ، ذات مقدّس به حسب اين احتمال گويى چنين فرمايد : ما به تجلَّى به مقام اسم اعظم ، كه مقام احديّت جمع و تفصيل است ، به ظهور رحمت « رحمانيّه » و « رحيميّه » قرآن را تنزّل داديم در ليلهء قدر محمدى . و چون در عالم فرق ، بلكه فرق الفرق ، فرقانيّتى بين « قرآنين » ، يعنى قرآن مكتوب منزل و قرآن منزل عليه يعنى كتاب الهى و حقيقت محمّديّه ، حاصل شده ، در ليلهء وصال وصل بين القرآنين و جمع بين الفرقانين فرموديم ، و به اين اعتبار نيز اين شب « ليلهء قدر » [ است 
  ] ولى قدر آن را به آن طور كه شايد ، جز خود حضرت خاتم النبيين صلَّى اللَّه عليه و آله كه صاحب ليلة القدر است بالاصالة و اوصياء معصومين او كه صاحب آنند بالتّبعيّة ، كسى نداند .\r\n\r\nتتمة در ذكر بعض روايات كه در فضل « ليلة القدر » وارد شده\r\nاز آن جمله رواياتى است كه عارف باللَّه ، سيد بن طاووس رضى اللَّه عنه در كتاب شريف اقبال نقل فرموده ، مىفرمايد : « در كتاب يواقيت ، تأليف ابو الفضل بن محمد الهروى ، يافتم اخبارى در فضل ليلة القدر . » تا آن كه مىگويد از پيغمبر نقل است كه فرمود : « موسى گفت : الهى من قرب تو را مىخواهم . فرمود : قرب من از براى كسى است كه بيدار باشد در شب\r\n","description":"","footnote":"","page_name":" 333 ","page_number":351},
  {"content":"\r\nقدر . گفت : الهى رحمت تو را مىخواهم . فرمود : رحمت من براى كسى است كه رحم كند فقرا را در شب قدر . گفت : خدايا من گذشتن از صراط را مىخواهم . فرمود : اين براى كسى است كه تصدّق كند به صدقه اى در شب قدر . گفت : خدايا از درختهاى بهشت و ميوه هاى آن مىخواهم . فرمود : اين براى كسى است كه تسبيح كند به تسبيحه اى در شب قدر . گفت : خدايا نجات مىخواهم . فرمود : نجات از آتش ؟ گفت : آرى . فرمود : اين براى كسى است كه استغفار كند در شب قدر . گفت : خدايا رضاى تو را مىخواهم . فرمود : خشنودى من از براى كسى است كه دو ركعت نماز بخواند در شب قدر » .\r\nو هم از آن كتاب از پيغمبر منقول است كه فرمود : « گشوده شود درهاى آسمان در شب قدر ، پس ، نيست بنده اى كه نماز بخواند در آن مگر آن كه بنويسد خداوند تعالى از براى او به هر سجده اى درختى در بهشت كه اگر سير كند سوارى در سايهء آن صد سال ، تمام نكند آن را . و به هر ركعتى ( ركوعى ) خانه اى در بهشت از درّ و ياقوت و زبرجد و لؤلؤ . و به هر آيه اى تاجى از تاجهاى بهشت . و به هر تسبيحى مرغى از نفايس مرغها . و به هر جلسه اى درجه اى از درجات بهشت . و به هر تشهدى غرفه اى از غرفه هاى بهشت . و به هر سلامى حلَّه اى از حلَّه هاى بهشت . و وقتى منفجر شود عمود صبح ، عطا كند او را خداوند از زنهاى با الفت و انس كه پستانهاى آنها از زير جامه برجسته و پيدا باشد ، و از كنيزهاى خوش خلق مهذّب ، و از پسرهاى مخلَّد ، و از طائرهاى نجيب ، و از ريحانهاى معطَّر ، و نهرهاى جارى ، و نعمتهاى رضايت بخش ، و تحفه ها و هديه ها و خلعتها و كرامتها ، و آنچه نفس اشتها داشته باشد و چشم لذّت يابد . و شماها در آن مخلَّد هستيد .\r\nو هم از آن كتاب از حضرت باقر عليه السلام نقل است كه : » كسى كه احياء كند شب قدر را ، آمرزيده شود گناهان او گرچه به عدد ستارگان آسمان و وزن كوهها و كيل درياها باشد . « ( 1 )  و اخبار در فضل آن بيش از آن است كه\r\n","description":"","footnote":" ( 1 ) - بحار الانوار ، ج 98 ، ص 168 . . ","page_name":" 334 ","page_number":352},
  {"content":"\r\nدر اين اوراق نوشته شود .\r\nقوله تعالى : و مَا ادْريكَ ما لَيْلَةُ الْقَدْر 97 : 2 اين تركيب براى تفخيم و تعظيم و بزرگى مطلب است و عظمت حقيقت ، خصوصا به ملاحظهء متكلَّم و مخاطب . با آن كه حق تعالى جلَّت قدرته متكلَّم است و رسول اكرم صلَّى اللَّه عليه و آله مخاطب است ، با اين وصف ، به قدرى گاهى مطلب با عظمت است كه اظهار آن در نسج الفاظ و تركيب حروف و كلمات ممكن نيست ، كانّه مىفرمايد : ليلة القدر نمىدانى چه حقيقت با عظمتى است ، حقيقت آن را نتوان بيان نمود و نسج و نظم حروف و كلمات در خور آن حقيقت نيست . و لهذا با آن كه كلمهء » ما « براى بيان حقيقت است ، از بيان آن صرف نظر فرمود و فرمود : لَيْلَةُ الْقَدْرِ خَيْرٌ مِنْ الْفِ شَهْر 97 : 3 : به خواصّ و آثار آن معرفى آن را فرمود ، چه كه بيان حقيقت ممكن نيست . و از اين جا نيز مىتوان حدس قوى زد به اينكه حقيقت » ليلة القدر « و باطنش غير از اين صورت و ظاهر است . گرچه اين ظاهر نيز با اهميّت و عظمت است ، ولى نه به آن مثابه كه نسبت به رسول اللَّه ، ولىّ مطلق و محيط به كلّ عوالم ، اين نحو تعبير شود .\r\nان قلت : بنابر آن احتمال كه مذكور شد كه باطن » ليلة القدر « حقيقت و بنيهء خود رسول مكرّم باشد كه در آن محتجب است شمس حقيقت به تمام شئون ، اشكال بالاتر شود ، زيرا كه به خود آن سرور نتوان گفت كه تو نمىدانى كه » ليلة القدر « كه صورت ملكى خود تو است چيست .\r\nقلت : اين مطلب را سرّى و اين لطيفه را باطنى است ، و ذلك لِمَنْ الْقَى السَّمْعَ وَهُو شَهيد 50 : 37 . ( 1 )  اى عزيز ، بدان كه چون در باطن « ليلة القدر » حقيقى ، يعنى بنيه و صورت ملكى يا عين ثابت محمّدى صلَّى اللَّه عليه و آله ، جلوهء\r\n","description":"","footnote":" ( 1 ) - براى كسى كه با شهادت ( توجه كامل ) گوش فرا دهد . » مقتبس از آيهء لِمَنْ كانَ لَه قَلْبٌ اَوْ اَلْقَى السَّمْعَ وَهُوَ شَهيد 50 : 37 . ( ق - 37 ) . ","page_name":" 335 ","page_number":353},
  {"content":"\r\nاسم اعظم و تجلَّى احدى جمعى الهى است ، از اين جهت تا عبد سالك إلى اللَّه ، يعنى رسول ختمى صلَّى اللَّه عليه و آله ، در حجاب خود است ، نتوان آن باطن را و آن حقيقت را مشاهده فرمود . چنانچه دربارهء موسى بن عمران على نبيّنا و آله و عليه السلام در قرآن شريف وارد شد كه : لَنْ تَرانى 7 : 143 ( 1 )  يا موسى . با آن كه تجلَّى ذاتى يا صفاتى از براى آن سرور شد به دليل فَلَمّا تَجَلَّى رَبُّه لِلْجَبَلِ جَعَلَه دَكَّا وَخَرَّ مُوسى صَعِقا 7 : 143 ، ( 2 )  و به دليل فقرات دليل فقرات دعاى شريف عظيم الشأن « سمات » چنانچه پر واضح است . و اين را نكته نيز آن است كه : اى موسى ، تا در حجاب موسوى و احتجاب خودى هستى ، امكان مشاهده نيست .\r\nمشاهدهء جمال جميل براى كسى است كه از خود بيرون رود ، و چون از خود بيرون رفت ، به چشم حق ببيند ، و چشم حق حق بين خواهد بود . پس ، جلوهء اسم اعظم ، كه صورت كماليّهء « ليلة القدر » است ، با احتجاب به خودى نتوان ديد . پس ، اين تعبير بنابر اين تحقيق صحيح و به موقع خواهد بود .\r\nان قلت : ليلة القدر نفس بنيهء احمدى است به اعتبار احتجاب شمس حقيقت در آن ، نه نفس شمس تا اين توجيه صحيح باشد .\r\nقلت : به لسان اهل نظر ، شيئيّت شىء به صورت كماليّهء آن شىء است ، و اشياء ذوات اسباب ، خصوصا سبب الهى ، شناخته نشود به حقيقت مگر به شناختن اسباب آنها . و به لسان اهل معرفت ، نسبت ظاهر و باطن و جلوه و متجلَّى نسبت دو امر مفارق نيست ، بلكه يك حقيقت گاهى جلوهء ظهورى كند و گاهى جلوهء بطونى ، و چنانچه عارف معروف فرمايد :\r\n\r\nما عدمهاييم هستىها نما تو وجود مطلق و هستى ما\r\n\r\nاين سخن به قول عارف رومى پايان ندارد و صرف نظر از آن اولى است .\r\n","description":"","footnote":" ( 1 ) - « هرگز مرا نخواهى ديد اى موسى . » ( اعراف - 143 ) .  ( 2 ) - پاورقى 401 . . ","page_name":" 336 ","page_number":354},
  {"content":"\r\nقوله تعالى : لَيْلَةُ الْقَدْرِ خَيْرٌ مِنْ الْفِ شَهْر 97 : 3 اگر ملاحظهء صورت ظاهر ملكيّهء « ليلة القدر » را كنيم ، خيريّت آن از « الف شهر » يعنى هزار ماهى كه در آن ليلة القدر نباشد . يا « ليلة القدر » و عبادت و طاعت در آن بهتر است از هزار ماه كه اسرائيلىها حمل سلاح مىكردند و در راه خدا جهاد مىكردند . يا آن كه « ليلة القدر » بهتر است از هزار ماه سلطنت بنى اميه لعنهم اللَّه ، چنانچه در روايات شريفه است . ( 1 )  و اگر ملاحظهء حقيقت « ليلة القدر » شود ، « الف شهر » ممكن است كنايه از جميع موجودات باشد ، به اعتبار آن كه « الف » عدد كامل است ، و مراد از « شهر » انواع است . يعنى ، بنيهء شريفهء محمّديّه كه انسان كامل است از هزار نوع كه جميع موجودات مىباشد بهتر است ، چنانچه بعضى از اهل معرفت گفته است . ( 2 )  و احتمال ديگرى به نظر نويسنده آمده . و آن آن است كه « ليلة القدر » اشاره باشد به مظهر اسم اعظم ، يعنى ، مرآت تامّ محمّدى صلَّى اللَّه عليه و آله . و « هزار شهر » عبارت باشد از مظهر اسماء ديگر . و چون از براى حق تعالى هزار [ و 
  ] يك اسم است ، و يك اسم « مستأثر » در علم غيب است ، از اين جهت « ليلة القدر » نيز مستأثر است ، و ليلهء قدر بنيهء محمّدى نيز اسم مستأثر است . از اين جهت ، بر اسم مستأثر كسى جز ذات مقدّس رسول ختمى صلَّى اللَّه عليه و آله اطلاع پيدا نكند .\r\n\r\nتنبيه عرفانى\r\nبايد دانست كه چنانچه ولىّ كامل و نبىّ ختمى صلَّى اللَّه عليه و آله « ليلة\r\n","description":"","footnote":" ( 1 ) - بحار الانوار ، ج 94 ، ص 8 . از مجالس شيخ ، تفسير على بن إبراهيم ، ص 732 . تفسير برهان ، ج 4 ، ص 486 . كافى ( روضه ) ، ص 222 ، حديث 280 . .  ( 2 ) - مأخذ يافت نشد . . ","page_name":" 337 ","page_number":355},
  {"content":"\r\nالقدر » است به اعتبار بطون اسم اعظم در او و احتجاب حق به جميع شئون در او ، همين طور « يوم القدر » نيز هست به اعتبار ظهور شمس حقيقت و بروز اسم جامع از افق تعيّن او ، چنانچه « يوم القيمه » نيز خود آن سرور است .\r\nبالجمله ، آن ذات مقدّس شب و روز « قدر » است ، و روز قيامت نيز روز قدر است . بنابر اين ، نكتهء اين كه از ساير مظاهر به « شهر » و از اين مظهر مقدّس تامّ به « ليله » تعبير شده است ، شايد آن باشد كه مبدأ شهور و سنين يوم و ليله است ، چنانچه واحد مبدأ عدد است . و آن سرور به باطن حقيقت ، كه اسم اعظم است ، مبدأ ساير اسماء است ، و به تعيّن و عين ثابت خود ، اصل شجرهء طيّبه و مبدأ تعيّنات است . تدبّر تعرف و اغتنم .\r\nقوله تعالى : تَنَزَّلُ الْمَلائِكَةُ وَالرُّوُحُ فيها بِاذْنِ رَبِّهِمْ مِنْ كُلِّ امْر 97 : 4 در اين آيهء شريفه مطالبى است كه به طريق اجمال بعضى از آن را مذكور مىداريم .\r\n\r\nامر اول در ذكر صنوف ملائكة اللَّه تعالى و اشارهء به حقيقت آنها على الاجمال .\r\nبدان كه بين محدّثين و محقّقين اختلاف است در تجرّد و تجسّم ملائكة اللَّه .\r\nكافّهء حكماء و محقّقين و بسيارى از محققين فقهاء قائل به تجرّد آنها و تجرّد نفس ناطقه شدند ، و بر آن برهانهاى متين اقامه فرمودند . و از بسيارى از روايات و آيات شريفه نيز استفادهء تجرّد شود ، چنانچه محدّث محقّق ، مولانا محمّد تقى مجلسى ، پدر بزرگوار مرحوم مجلسى ، در شرح فقيه ، در ذيل بعضى روايات فرموده است كه اين دلالت كند بر تجرّد نفس ناطقه . ( 1 )  و بعضى از محدّثين بزرگ قائل به عدم تجرّد شدند . و غايت آنچه دليل\r\n","description":"","footnote":" ( 1 ) - از جمله در ذيل روايتى از امام صادق عليه السلام ( اذا قبضت الرّوح فهى مطلَّة فوق الجسد . . ) چنين نوشته است : و هذا الخبر و الخبر الَّذى يجيء بعده و ما ماثلهما من الاخبار الكثيرة و غيرها من الاخبار بالغة حدّ التّواتر و ظواهر الآيات تدلّ على المعاد الرّوحانى ، و هو بقاء النفس بعد خراب البدن . . . روضة المتّقين ، ج 1 ، ص 492 . . ","page_name":" 338 ","page_number":356},
  {"content":"\r\nآورده‌اند اين است كه قول به تجرّد منافى با شريعت است ، و تصريح نموده‌اند به اين كه مجرّدى جز ذات مقدّس حقّ نيست . و اين كلام بسيار ضعيفى است ، زيرا كه عمدهء نظر آنها دو امر شايد باشد : يكى ، قضيّهء حدوث زمانى عالم ، كه توهّم شده مجرّد بودن موجودى جز حق با آن منافى است . و يكى ، فاعل مختار بودن حق تعالى است ، كه گمان نمودند با تجرّد عالم عقل و ملائكة اللَّه مخالف است . و اين هر دو مسئله از مسائل معنونه است در علوم عاليه . و عدم تنافى اين قبيل مسائل با موجود مجرّد به وضوح پيوسته . بلكه قول به عدم تجرّد نفوس ناطقه و عالم عقل و ملائكة اللَّه با بسيارى از مسائل الهيّه و كثيرى از عقايد حقّه منافى است ، كه اكنون مجال بيان آنها نيست . و حدوث زمانى عالم ، به آن طور كه اين دسته گمان نمودند ، منافى با اصل مسئلهء حدوث زمانى است ، فضلا از آن كه با بسيارى از قواعد الهيّه نيز مخالف است .\r\nو حق در نزد نويسنده موافق با عقل و نقل آن است كه از براى ملائكة اللَّه اصنافى است كثيره ، كه بسيارى از آنها مجرّدند و بسيارى از آنها جسمانى برزخى هستند - و ما يَعْلَمُ جُنُودَ رَبِّكَ الا هُو 74 : 31 . ( 1 )  و اصناف آنها به حسب تقسيم كلَّى آن است كه گفته‌اند موجودات ملكوتيّه بر دو قسم است : يكى آن كه تعلَّق به عالم اجسام ندارد ، نه تعلَّق حلولى و نه تعلَّق تدبيرى . و ديگر آن كه به يكى از اين دو وجه تعلَّق داشته باشد .\r\nو طايفهء اولى دو قسمند :\r\nيك قسم آنان كه به آنها ملائكهء « مهيّمه » گويند . و آنها آنانند كه مستغرق در جمال جميل و متحيّر در ذات جليل مىباشند و از ديگر خلايق غافل و به ديگر موجودات توجّه ندارند .\r\nو در اولياء خدا نيز يك طايفه هستند كه چنين مىباشند . و چنانچه ما مستغرق بحر ظلمانى طبيعت هستيم و از عالم غيب و ذات ذو الجلال ، با آن\r\n","description":"","footnote":" ( 1 ) - « از لشگريان پروردگارت غير او آگاه نيست . » ( مدّثّر - 31 ) . ","page_name":" 339 ","page_number":357},
  {"content":"\r\nكه ظاهر بالذّات و هر ظهورى پرتو ظهور او است ، به كلى غافل هستيم ، آنها از عالم و هر چه در او است غافل و به حق و جمال جميل او مشغولند . و در روايت است كه خداوند مخلوقاتى دارد كه نمىدانند خداوند آدم و ابليس را خلق فرموده . ( 1 )  قسم دوم آنان هستند كه خداى تعالى آنها را وسايط رحمت وجود خود قرار داده ، و آنها مبادى سلسلهء موجودات و غايت اشواق آنها هستند . و اين طايفه را « اهل جبروت » گويند . و مقدّم و رئيس آنها « روح اعظم » است . و شايد آيهء شريفهء تَنَزَّلُ الْمَلائِكةُ وَالرّوُح 97 : 4 نيز اشاره باشد به اين طايفه از ملائكة اللَّه . و اختصاص به ذكر « روح » ، با آن كه از ملائكه است ، براى عظمت او است ، چنانچه در آيهء شريفهء يَوْمَ يَقوُمُ الرّوحُ وَالْمَلائِكَةُ صَفّا 78 : 38 ( 2 )  نيز اشاره به همين است . و به اعتبارى روح را « قلم اعلى » گويند ، چنانچه فرمايد : اوَّلُ ما خَلَقَ الله الْقَلَمُ . ( 3 ) \r\nو به اعتبارى او را « عقل اوّل » گويند ، چنانچه فرمايد : اوَّلُ ما خَلَقَ الله الْعَقْلُ . ( 4 ) \r\nو بعضى روح را « جبرائيل » دانند . و فلاسفه جبرائيل را آخر ملائكهء كرّوبيّين دانند ، و او را « روح القدس » دانند ، و روح را اول ملائكهء كروبيّين دانند . و در روايات شريفه نيز فرموده كه « روح اعظم » از جبرائيل است ، چنانچه از كافى شريف منقول است كه أبو بصير گويد : « سؤال كردم از حضرت صادق سلام اللَّه عليه از قول خداى تعالى : يَسْئَلوُنَكَ عَنِ الرّوُحِ قُلِ الرّوُحُ مِنْ امْرِ رَبّى 17 : 85 . فرمود : خلقى است اعظم از جبرئيل و ميكائيل . با رسول خدا صلَّى اللَّه عليه و آله بود ، و با ائمّه عليهم السلام هست . و او از ملكوت مىباشد . » ( 5 )  و در بعض روايات است كه « روح » از ملائكه\r\n","description":"","footnote":" ( 1 ) - علم اليقين ، ج 1 ، ص 250 . كافى ( روضه ) ، ص 231 ، حديث 301 . .  ( 2 ) - « روزى كه ملائكه و روح به صف مىايستند . » ( نبأ - 38 ) .  ( 3 ) - « نخستين چيزى كه خدا آفريد قلم بود . » تفسير نور الثّقلين ، ج 5 ، ص 389 ، حديث 9 . علم اليقين ، ج 1 ، ص 154 . .  ( 4 ) - « نخستين آفريدهء خدا خرد است . » بحار الانوار ، ج 1 ، ص 97 . .  ( 5 ) - اصول كافى ، ج 2 ، ص 18 ، « كتاب الحجّة » ، « باب الروح التي يسدّد اللَّه بها الأئمّة » ، حديث 3 . . ","page_name":" 340 ","page_number":358},
  {"content":"\r\nنيست ، بلكه اعظم از آنها است . ( 1 )  و شايد « روح » دو اطلاق داشته باشد در لسان قرآن و اخبار ، چنانچه در لسان اهل اصطلاح نيز اطلاقاتى دارد . يك روح از صنوف ملائكه است ، چنانچه فرمود از « ملكوت » است . و يك روح نيز روح خود حضرات اولياء است كه از ملائكه نيست و اعظم از آنها است . بنابر اين ، ممكن است « روح » در سورهء شريفهء « قدر » به اعتبار تنزّل در ليلهء قدر ، عبارت از « روح الامين » يا « روح اعظم » باشد . و در آيهء شريفهء يَسْئَلوُنَكَ عَنِ الرّوح 17 : 85 ( 2 )  عبارت از روح انسانى باشد كه در مرتبهء كمال از جبرئيل و ديگر ملائكه اعظم است ، و از « عالم امر » بلكه گاهى متّحد با « مشيّت » ، كه امر مطلق است ، شود .\r\nقسم ديگر از ملائكة اللَّه آنها هستند كه موكَّل بر موجودات جسمانيّه و مدبّر در آنها هستند . و از براى اينها صنوف كثيره و طوايف بىشمار است ، زيرا از براى هر موجود علوى يا سفلى ، فلكى يا عنصرى ، وجهه اى ملكوتى است كه به آن وجهه به عالم ملائكة اللَّه متّصل و با جنود حق پيوند است ، چنانچه حق اشاره به ملكوت اشياء فرمايد در آيهء شريفه كه مىفرمايد : فَسُبْحانَ الَّذى بِيَدِه مَلكُوتُ كُلِّ شَىْءٍ و الَيْه تُرْجَعُون 36 : 83 . ( 3 )  و حضرت رسول در كثرت ملائكه فرمايد - چنانچه روايت شده - : اطَّت السّماء ، و حقّ له ان تئطَّ : ما فيها موضع قدم الا و فيه ملك ساجد او راكع . ( 4 ) \r\nو در روايات شريفه راجع به كثرت ملائكه و بسيارى صنوف آنها بسيار مذكور است . ( 5 ) \r\n","description":"","footnote":" ( 1 ) - بحار الانوار ، ج 25 ، ص 64 ، « كتاب الامامة » ، « ابواب خلقهم و طينتهم و ارواحهم » ، باب 3 ، حديث 45 . .  ( 2 ) - « از تو دربارهء روح مىپرسند . . . » ( اسراء - 85 ) .  ( 3 ) - « پس منزّه است آنكه ملكوت هر چيز به دست اوست و به سوى او باز مىگرديد . » ( يس - 83 ) .  ( 4 ) - « آسمان بانگ بر آورده است و سزاوار است كه بانگ برآورد : هيچ جاى پايى در آن نيست مگر آنكه فرشته اى در آنجا در حال سجود يا ركوع است . » علم اليقين ، ج 1 ، ص 259 . .  ( 5 ) - بحار الانوار ، ج 56 ، ص 144 به بعد ، « ابواب الملائكة » . . ","page_name":" 341 ","page_number":359},
  {"content":"\r\n\r\nامر دوم در بيان كيفيت تنزّل ملائكة اللَّه است بر ولى امر\r\nبدان كه روح اعظم ، كه خلقى اعظم از ملائكة اللَّه يعنى در مرتبهء اول از ملائكة اللَّه واقع است و اشرف و اعظم از همه است ، و ملائكة اللَّه مجرّدهء قطَّان عالم جبروت از مقام خود تجافى نكنند ، و از براى آنها نزول و صعود به آن معنى كه از براى اجسام است مستحيل است ، زيرا كه مجرّد از لوازم اجسام مبرّى است و منزه است . پس تنزّل آنها ، چه در مرتبهء قلب يا صدر يا حسّ مشترك ولىّ ، و چه در بقاع ارض و كعبه و حول قبر رسول خدا صلَّى اللَّه عليه و آله ، و چه در بيت المعمور باشد ، به طريق تمثّل ملكوتى يا ملكى است ، چنانچه خداى تعالى در باب تنزّل « روح الامين » بر حضرت مريم عليها السلام فرمايد : فَتَمَثَّلَ لَها بَشَرَا سَوِيّا 19 : 17 . ( 1 )  چنانچه براى اولياء و كمّل نيز تمثّل ملكوتى و تروّح جبروتى ممكن است . پس ، ملائكة اللَّه را قوّه و قدرت دخول در ملك و ملكوت است به طور تمثّل ، و كمّل اولياء را قدرت بر دخول در ملكوت و جبروت است به طور تروّح و رجوع از ظاهر به باطن . و تصديق اين معنى سهل است براى كسى كه حقايق مجرّدات را ، چه مجرّد ملكوتى يا جبروتى و چه نفوس ناطقه كه نيز از مجرّدات جبروتيّه يا ملكوتيّه هستند ، فهميده باشد و مراحل وجود و مظاهر آنها و نسبت ظاهر به باطن و باطن به ظاهر را تصوّر نموده باشد .\r\nو بايد دانست كه تمثّل « جبروتيين » و « ملكوتيّين » در قلب و صدر و حسّ بشر ممكن نيست مگر پس از خروج او از جلباب بشريّت و تناسب او با آن عوالم ، و الا مادامى كه نفس مشتغل به تدبيرات ملكيّه است و از آن عوالم غافل است ، ممكن نيست اين مشاهدات يا تمثّلات براى او دست دهد .\r\nبلى ، گاهى شود كه به اشارهء يكى از اولياء نفس را از اين عالم انصرافى حاصل شود و به قدر لياقت از عوالم غيب ادراكى معنوى يا صورى نمايد . و\r\n","description":"","footnote":" ( 1 ) - « پس ( به صورت ) انسانى كامل بر او جلوه كرد . » ( مريم - 17 ) . ","page_name":" 342 ","page_number":360},
  {"content":"\r\nگاه شود كه به واسطهء بعضى امور هائله ، مثلا ، از براى نفس انصرافى از طبيعت حاصل شود و نمونه اى از عالم غيب ادراك كند ، چنانچه شيخ الرّئيس قضيّهء آن شخص ساده لوح را كه در حجّ بيت اللَّه برات آزادى از آتش جهنّم گرفته بود ، نقل كند . و شيخ عارف ، محيى الدّين ، نيز نظير اين قضيّه را نقل نمايد . ( 1 )  و اينها نيز از انصراف نفوس است از ملك ، و توجّه ملكوتى است .\r\nو گاه شود كه نفوس اولياء كمّل پس از انسلاخ از عوالم و مشاهدهء روح اعظم يا ساير ملائكة اللَّه به واسطهء قوّت نفس ، به خود آيند و حفظ حضرات غيب و شهادت كنند ، و در اين صورت ، در تمام نشئات در آن واحد حقايق جبروتيّين را مشاهده كنند . و گاه شود كه به قدرت خود ولىّ كامل تنزّل ملائكه حاصل شود . و اللَّه العالم .\r\n\r\nامر سوم\r\nبدان كه « ليلة القدر » چون ليلهء مكاشفهء رسول خدا و ائمّهء هدى است ، از اين جهت ، كشف جميع امور ملكيّه از غيب ملكوت براى آنها مىشود ، و ملائكهء موكَّله بر هر امرى از امور براى آن حضرات در نشئهء غيب و عالم قلب ظاهر شود ، و جميع امورى كه در مدّت سال براى خلايق تقدير شده و در الواح عاليه و سافله مكتوب گرديده ، به طور كتب ملكوتى و استجنان وجودى ، بر آنها مكشوف و معلوم گردد . و اين مكاشفه مكاشفهء ملكوتيّه است كه محيط بر جميع ذرّات عالم طبيعت است ، و هيچ امرى بر ولىّ امر از امور رعيت مخفى نخواهد بود . و منافات ندارد كه براى آنها در يك شب امر يك سال و در يك حال نيز جميع امور دهر و در يك لحظه جميع مقدّرات ملكيّه و ملكوتيّه ، و به تدريج در ايّام سنه نيز جميع امور يوميّه ، منكشف شود به طريق اجمال و تفصيل . مثلا ، چنانچه در كيفيّت نزول قرآن در حديث است كه جملة واحده در « بيت المعمور » ، و در ظرف بيست و سه سال بر رسول خدا\r\n","description":"","footnote":" ( 1 ) - مأخذ يافت نشد . . ","page_name":" 343 ","page_number":361},
  {"content":"\r\nوارد شده . ( 1 )  و ورود در « بيت المعمور » نيز نزول بر رسول خدا است .\r\nبالجمله ، گاه شود كه ولىّ امر متصل به ملأ اعلى و اقلام عاليه و الواح مجرّده شود ، و براى او مكاشفهء تامّهء جميع موجودات شود ازلا و ابدا ، و گاه اتّصال به الواح سافله حاصل شود ، پس مدّتى مقدّر را كشف فرمايد ، و تمام صفحهء كون نيز در محضر ولايت مآبى او حاضر است و هر چه از امور واقع شود به نظر آن حضرات بگذرد .\r\nو در روايات عرض اعمال بر ولىّ امر وارد است ، كه هر پنجشنبه و دوشنبه عرض اعمال بر رسول خدا و ائمّهء هدى عليهم السلام شود . و در بعضى روايات است كه در هر صبح ، و در بعضى هر صبح و شب عرض شود اعمال عباد . و اينها نيز به حسب اجمال و تفصيل و جمع و تفريق است . و در اين ابواب روايات شريفه از اهل بيت عصمت و طهارت وارد شده كه در كتب تفاسير از قبيل تفسير برهان و صافى مذكور است . ( 2 )  قوله : سَلامٌ هِىَ حَتّى مَطْلَعِ الْفَجْر 97 : 5 . يعنى ، اين شب مبارك سلامت است از شرور و بليّات و آفات شيطانيّه تا طلوع فجر . يا آن كه سلام بر اولياء خدا و اهل طاعت است . و يا آن كه ملائكة اللَّه كه با آنها ملاقات كنند ، سلام به آنها كنند از جانب حق تعالى تا طلوع فجر .\r\n\r\nتنبيه عرفانى\r\nچنانچه سابقا در بيان حقيقت « ليلة القدر » مذكور شد ، از مراتب وجود و تعيّنات غيب و شهود به اعتبار احتجاب شمس حقيقت در افق آنها « ليل » تعبير شود ، و بنابر آن ، « ليلة القدر » ليله ايست كه حق تعالى به حسب جميع شئون واحديّت جمع اسماء و صفات ، كه حقيقت اسم اعظم است ، در آن محتجب باشد . و آن تعيّن و بنيهء ولىّ كامل است كه در زمان رسول خدا آن سرور ، پس\r\n","description":"","footnote":" ( 1 ) - اصول كافى ، ج 4 ، ص 437 ، « كتاب فضل القرآن » ، « باب النوادر » ، حديث 6 . .  ( 2 ) - بحار الانوار ، ج 23 ، ص 338 ، 346 ، 347 . و تفسير صافى . . ","page_name":" 344 ","page_number":362},
  {"content":"\r\nاز آن ، ائمّهء هدى ، واحدا بعد واحد ، مىباشند . بنابر اين ، « فجر » ليلة القدر وقتى است كه آثار شمس حقيقت از خلف حجب تعيّنات ظاهر گردد . و طلوع شمس از افق تعيّنات ، « فجر » يوم القيمة نيز هست . و چون از مدّت غروب و احتجاب شمس حقيقت در افق تعيّنات اين اولياء كمّل تا وقت طلوع فجر كه مدت « ليلة القدر » است ، آن ليلهء صاحب شرف از تصرّفات شيطانيّه مطلقا سالم است و به همانطور كه شمس محتجب شده است بى كدورت و تصرف شيطانيّه طالع شود ، فرموده است : « سلام است آن شب تا طلوع فجر . » و اما ساير ليلها يا اصلا سلامت ندارند ، و آن ليالى بنى اميه و امثال آنها است ، و يا سلامت به جميع معانى ندارند ، و آن ليالى ساير ناس است .\r\n\r\nخاتمة\r\nاز بيانات عرفانيّه و مكاشفات ايمانيّه ، كه به دستگيرى اولياء عظام عليهم السلام بر قلب منير اهل معرفت ظاهر شد ، معلوم شود كه چنانچه سورهء مباركهء « توحيد » نسبت ذات مقدس حق جل و علا است ، سورهء شريفهء « قدر » نسبت اهل بيت عظام عليهم السلام است ، چنانچه در روايات معراج وارد است :\r\nمحمد بن يعقوب باسناده عن أبي عبد اللَّه عليه السلام ، فى صلوة النّبى صلَّى اللَّه عليه و آله في السّماء ، فى حديث « الاسراء » قال ( ع ) : ثمّ اوحى اللَّه عزّ و جلّ إليه : اقرأ يا محمّد نسبة ربّك تبارك و تعالى : « اللَّه احد ، اللَّه الصّمد ، لم يلد و لم يولد ، و لم يكن له كفوا احد » . و هذا في الرّكعة الاولى . ثمّ ، اوحى اللَّه عزّ و جلّ إليه : اقرأ ب « الحمد للَّه . » فقرأها مثل ما قرأ اوّلا . ثمّ اوحى اللَّه : اقرأ : « انّا انزلناه » فانّها نسبتك و نسبة اهل بيتك إلى يوم القيمة . [ 1 
  ]\r\n\r\n","description":"","footnote":"\r\n[ 1 
  ] - « محمد بن يعقوب به امام صادق عليه السلام سند رسانده كه در حديث « اسراء » راجع به نماز پيامبر صلَّى اللَّه عليه و آله فرمود : آن گاه خداوند عزّ و جلّ به آن حضرت وحى كرد : اى محمّد ، نسب پروردگارت تبارك و تعالى را بخوان : الله احَدٌ الله الصَّمَدُ لَمْ يَلِدْ وَلَمْ يُولَدْ وَلَمْ يَكُنْ له كُفُوا احَدٌ . 112 : 1 - 4 و اين در ركعت\r\n","page_name":" 345 ","page_number":363},
  {"content":"\r\nو روايات شريفه در باب فضل سورهء مباركهء « قدر » بسيار است . از آن جمله روايتى است كه در كافى شريف است از حضرت باقر عليه السلام كه فرمود : « كسى كه قرائت كند انّا انزَلْناه في لَيلَةِ القَدْر 97 : 1 را به طور جهر ، مثل آن است كه شمشير خود را از غلاف بيرون آورده باشد در راه خدا . و كسى كه سرّا بخواند ، مثل آن است كه به خون خود غلطان شده است در راه خدا . و كسى كه ده مرتبه آن را قرائت كند ، هزار گناه از گناهان او را محو نمايد . » ( 1 )  و از خواصّ القرآن روايت از رسول خدا شده كه : « كسى كه قرائت كند اين سوره را ، از براى او اجر كسى است كه ماه مبارك را روزه گرفته و ادراك ليلة القدر نموده ، و از براى او ثواب كسى است كه قتال در راه خدا نموده . » ( 2 )  و الحمد للَّه اوّلا و آخرا .\r\n\r\nاعتذار\r\nبا آن كه بناى نويسنده در اين رساله آن بود كه از مطالب عرفانى غير مأنوس با نوع خوددارى كنم ، و فقط به آداب قلبيّهء صلوة اكتفا كنم ، اينك مىبينم كه قلم طغيان نموده و در خصوص تفسير سورهء شريفه بيشتر از موضوع قرار داد خود تجاوز نمودم . چاره اى جز آن نيست كه اكنون از برادران ايمانى و دوستان روحانى معذرت خواهى كنم . و ضمنا اگر مطلبى در اين رساله مطابق مذاق خود نديدند ، بى تأمّل رمى به باطل نكنند ، زيرا كه از براى هر علمى اهلى و براى هر راهى راه نوردى است - رحم اللَّه امرأ عرف قدره ، و لم يتعدّ طوره . ( 3 ) \r\n\r\n","description":"","footnote":" ( 1 ) - اصول كافى ، ج 4 ، ص 427 ، « كتاب فضل القرآن » ، « باب فضل القرآن » ، حديث 6 . .  ( 2 ) - تفسير برهان ، ج 4 ، ص 480 ، « سورة القدر » ، حديث 1 . از خواصّ القرآن . .  ( 3 ) - « خدا رحمت كند كسى را كه قدر ( حدّ ) خود را بشناسد و از حدّ خود پا فراتر نگذارد . » غرر الحكم ، فصل 3 ، حرف الرّاء ، حديث 1 . . \r\nنخست بود . آن گاه خداوند عزّ و جلّ به او وحى فرمود : الحمد للَّه . . . را بخوان . « تفسير برهان ، ج 4 ، ص 487 ، « سورة القدر » ، حديث 22 .\r\n","page_name":" 346 ","page_number":364},
  {"content":"\r\nو ممكن است بعضى غفلت از حقيقت حال كنند ، و چون از معارف قرآنيّه و دقايق سنن الهيّه بىخبرند ، بعضى از مطالب اين رساله را تفسير به رأى گمان كنند . و اين خطاى محض و افتراى فاحش است ، زيرا كه :\r\nاولا ، اين معارف و لطايف همه از قرآن شريف و احاديث شريفه مستفاد ، و شواهد سمعيّه بر آنها هست ، چنانچه بعضى از آنها در خلال مباحث مذكور ، و بيشتر آنها براى اختصار مذكور نگرديد .\r\nو ثانيا ، همه يا اكثر آنها موافق براهين عقليّه يا عرفانيّه مىباشد ، و چنين امرى تفسير به رأى نخواهد شد .\r\nو ثالثا ، غالبا مطالبى كه ما ذكر كرديم يا در بيان آيات شريفه ذكر مىكنيم ، از قبيل بيان مصاديق مفاهيم است . و بيان مصداق و مراتب حقايق مربوط به تفسير نيست تا آن كه تفسير به رأى باشد .\r\nو رابعا ، بعد از همهء مراحل ، ما براى غايت احتياط در دين - با آن كه جاى آن نبود - در مطالب غير ضرورى على سبيل الاحتمال و بيان احد محتملات ، مطالب را بيان كرديم ، و معلوم است در احتمال را كسى نبسته و مربوط به تفسير به رأى نخواهد شد . و در اين جا مطالب ديگرى هست كه ما از ذكر آن خوددارى نموده و به اختصار كوشيديم .\r\n","description":"","footnote":"","page_name":" 347 ","page_number":365},
  {"content":"\r\n\r\nباب پنجم در شمّه اى از آداب و اسرار ركوع است\r\nو در آن پنج فصل است\r\n\r\nفصل اوّل در تكبير قبل از ركوع است\r\nو ظاهر آن است كه اين تكبير از متعلَّقات ركوع و براى مهيّا شدن مصلَّى است براى منزل ركوع . و ادب آن ، آن است كه مقام عظمت و جلال حق و عزّت و سلطنت ربوبيّت را در نظر آرد و مقام ضعف و عجز و فقر و ذلَّت عبوديّت را نصب العين خود قرار دهد ، و در اين حال ، به مقدار معرفتش به عزّ ربوبيّت و ذلّ عبوديّت ، تكبير حق تعالى از توصيف كند .\r\nو بايد بندهء سالك توصيفى كه از حق كند و تسبيح و تقديسى كه نمايد ،\r\n","description":"","footnote":"","page_name":" 348 ","page_number":366},
  {"content":"\r\nمحض اطاعت امر و به واسطهء اذن حق تعالى به توصيف و عبادت بداند ، و الا خود را جسارت آن نبود كه در محضر ربوبيّت مثل او عبد ضعيفى كه در حقيقت لا شيء و آنچه دارد نيز از خود معبود عظيم الشأن است لاف از توصيف و تعظيم او زند . جايى كه مثل علىّ بن الحسين با آن لسان ولايت مآبى شيرين ، كه لسان اللَّه است ، عرض كند : ا فبلسانى هذا الكالّ اشكرك ، ( 1 ) \r\nاز پشهء لاغرى چه خيزد . ( 2 )  پس ، چون عبد سالك خواهد وارد منزل خطرناك ركوع شود ، بايد خود را مهيّاى آن مقام كند ، و با دست خود توصيف و تعظيم و عبادت و سلوك خود را پشت سر اندازد و دستها را تا حذاى گوش بلند كند و كفهاى خالى خود را رو به قبله كند و صفر اليد و تهى دست با قلب پر از خوف و رجاء ، خوف از تقصير و قصور به قيام به مقام عبوديّت و رجاء واثق به مقام مقدّس حق كه او را تشريف داده و به چنين مقاماتى كه از خلَّص اولياء و كمّل احبّاء است بار داده ، وارد منزل ركوع شود . و شايد كه بلند نمودن دست به اين كيفيت ، ترك مقام قيام و ترك وقوف به آن حد باشد ، و اشاره به بر نداشتن زاد از منزل قيام باشد ، و تكبير اشاره به تعظيم و تكبير باشد از توصيفاتى كه در منزل قيام نموده . و نزد اهل معرفت چون ركوع منزل توحيد صفات است ، تكبير ركوع تكبير از اين توحيد ، و رفع يد اشاره به رفض صفات خلق است .\r\n\r\nفصل دوم در آداب انحناء ركوعى است\r\nبدان كه عمدهء احوال صلوة سه حال است ، كه ساير اعمال و افعال\r\n","description":"","footnote":" ( 1 ) - « آيا با اين زبان درمانده از سخن تو را شكر بگذارم . » مصباح المتهجّد ، ص 534 ، از دعاى « ابو حمزه » .  ( 2 ) - پاورقى 273 . . ","page_name":" 349 ","page_number":367},
  {"content":"\r\nمقدّمات و مهيّئات آنها است : اول قيام ، و دوم ركوع ، و سوم سجود . و اهل معرفت اين سه را اشاره به توحيدات ثلاثه دانند . و ما در سرّ الصّلوة آن مقامات را حسب ذوق عرفانى مذكور داشتيم . و اينك با لسانى ديگر بيان اين منازل كنيم كه با عامّه مناسبتى داشته باشد .\r\nپس گوييم كه چون صلوة معراج كمالى مؤمن و مقرّب اهل تقوى است ، متقوّم به دو امر است كه يكى مقدّمهء ديگر است :\r\nاول ، ترك خود بينى و خود خواهى ، كه آن ، حقيقت و باطن تقوى است .\r\nو دوم ، خدا خواهى و حق طلبى ، كه آن ، حقيقت معراج و قرب است .\r\nو لهذا در روايات شريفه است كه الصّلوة قربان كلّ تقىّ . ( 1 ) \r\nچنانچه قرآن شريف نيز نور هدايت است ولى براى متّقين : ذلِكَ الْكِتابُ لا رَيْبَ فيه هُدىً لِلْمُتَّقين 2 : 2 . ( 2 )  بالجمله ، در اين سه مقام كه مقام قيام و ركوع و سجود است ، اين دو مقام به تدريج حاصل شود . پس ، در حال « قيام » ترك خود بينى است به حسب مقام فاعليّت ، و رؤيت فاعليّت حق و قيّوميّت حق مطلق است . و در « ركوع » ترك خود بينى است . به حسب مقام صفات و اسماء و رؤيت مقام اسماء و صفات حق است . و در « سجود » ترك خود بينى است مطلقا و خدا خواهى و خدا طلبى است مطلقا . و جميع منازل سالكين از شئون اين مقامات ثلاثه است ، چنانچه بر اهل بصيرت و اصحاب عرفان و سلوك واضح است .\r\nو چون سالك در اين مقامات توجّه به اين نمود كه سرّ اين اعمال توحيدات ثلاثه است ، هر يك از مقامات كه دقيقتر و لطيفتر است سالك را مراقبت بيشتر ضرورت است . و البتّه خطر مقام بالاتر و لغزشش بيشتر است .\r\n","description":"","footnote":" ( 1 ) - « نماز وسيلهء تقرّب هر پرهيزكار ( به خدا ) است . » فروع كافى ، ج 3 ، ص 265 ، « كتاب الصّلوة » ، « باب فضل الصّلوة » ، حديث 6 . .  ( 2 ) - پاورقى 300 . . ","page_name":" 350 ","page_number":368},
  {"content":"\r\nپس ، در مقام ركوع چون سالك را دعوى آن است كه در دار وجود علم و قدرت و حياة و اراده اى جز از حق نيست و اين دعوى بسيار بزرگ و مقام بسيار دقيقى است و از امثال ما اين دعاوى نشايد ، به باطن ذات بايد به درگاه مقدّس حقّ روى تضرّع و مسكنت و ذلَّت آوريم و عذر قصور و تقصير خواهيم ، و نقصان خود را به عين عيان و شهود وجدان دريابيم ، شايد كه از مقام مقدّس توجّهى و عنايتى شود و حال اضطرار اسباب دستگيرى ذات مقدّس شود - امَّنْ يُجيبُ الْمُضْطَرَّ اذا دَعاه وَيَكْشِفُ السُّوء 27 : 62 . ( 1 ) \r\n\r\nفصل سوّم در صلوة معراج رسول خدا صلَّى اللَّه عليه و آله و سلَّم وارد است\r\nكه پس از ركوع خطاب عزّت رسيد : فانظر إلى عرشى . قال رسول اللَّه . فنظرت إلى عظمة ذهبت لها نفسي و غشى علىّ ، فالهمت ان قلت : « سبحان ربّى العظيم و بحمده » لعظم ما رأيت . فلمّا قلت ذلك ، تجلَّى الغشى عنّى ، حتّى قلتها سبعا الهم ذلك ، فرجعت إلىّ نفسي كما كانت . . . [ 1 
  ] الحديث .\r\nنظر كن اى عزيز به مقام عظمت سلوك سرور كلّ و هادى سبل صلَّى اللَّه عليه و آله ، كه در حال ركوع ، كه نظر به مادون خود است ، نور عرش را ببيند ، و چون نور عرش در نظر اولياء جلوهء ذات است بى مرآت ، تعيّن نفسي از بين برود و حالت غشوه و صعق دست دهد . پس ، ذات مقدّس به عنايات ازلى از آن وجود شريف دستگيرى فرمود ، و با الهام حبّى « تسبيح » و « تعظيم » و\r\n\r\n","description":"","footnote":" ( 1 ) - پاورقى 107 . . \r\n[ 1 
  ] - « . . . به عرش من بنگر . رسول اللَّه صلَّى اللَّه عليه و آله فرمود : پس به عظمتى نگريستم كه از ديدنش جانم بشد و بيهوش شدم . آن گاه پس از ديدن آن عظمت به من الهام شد و گفتم : سبحان ربّى العظيم و بحمده . ( منزّه است پروردگار بزرگ من و سپاس او راست . ) پس چون اين بگفتم از حالت غشوه به در آمدم . تا اينكه با الهامات پى در پى هفت بار آن را مىگفتم . پس به خود آمدم و به حال عادى خود بازگشتم . . . » . علل الشرائع ، ص 315 . بخشى از حديث « صلوة معراج » .\r\n","page_name":" 351 ","page_number":369},
  {"content":"\r\n« تحميد » را به آن ذات مقدّس تلقين فرمود ، تا پس از هفت مرتبه - به عدد حجب و عدد مراتب انسان - به خود آمد و حالت صحو براى او دست داد . و در جميع نماز معراج اين احوال دوام داشته .\r\nو اكنون كه ما را به خلوت انس راهى نيست و به مقام قدس جايگاهى نه ، خوب است عجز و ذلت خود را سرمايهء وصول به مقصد و دستاويز حصول مطلوب قرار داده ، دست از دامن مقصود بر نداريم تا كام دل برآريم . و لا اقل اگر خود مرد اين ميدان نيستيم ، از مردان راه هدايت طلبيم و از روحانيّت كمّل اعانت جوييم ، شايد بويى از معارف به مشام جان ما برسد و نسيمى از لطايف به كالبد مردهء ما بوزد ، زيرا كه عادت حق تعالى احسان و شيمهء او تفضل و انعام است . ( 1 )  و بايد دانست كه ركوع مشتمل است بر « تسبيح » و « تعظيم » و « تحميد » ربّ جلّ و علا : پس « تسبيح » تنزيه از توصيف و تقديس از تعريف است . و « تعظيم » و « تحميد » خروج از حدّ تشبيه و تعطيل است ، زيرا كه « تحميد » ظهور در مرائى خلقيّه را افاده كند ، و « تعظيم » سلب تحديد را ارائه دهد .\r\nپس ، او ظاهر است و ظهورى در عالم ظاهرتر از او نيست ، و متلبّس به لباس تعيّنات خلقيّه نيست .\r\n\r\nفصل چهارم\r\nعن مصباح الشّريعة ، قال الصّادق عليه السّلام : لا يركع عبد للَّه ركوعا على الحقيقة ، الا زيّنه اللَّه تعالى بنور بهائه ، و اظلَّه في ظلال كبريائه ، و كساه كسوة اصفيائه . و الرّكوع اوّل ، و السّجود ثان ، فمن اتى بمعنى الاوّل ، صلح للثّانى .\r\nو في الرّكوع ادب ، و في السّجود قرب ، و من لا يحسن الادب ، لا يصلح للقرب . فاركع ركوع خاضع للَّه بقلبه ، متذلَّل و جل تحت سلطانه ، خافض له\r\n","description":"","footnote":" ( 1 ) - اذ من عادته الاحسان و من شيمتة التفضّل . . ","page_name":" 352 ","page_number":370},
  {"content":"\r\nبجوارحه خفض خائف حزن على ما يفوته من فائدة الرّاكعين . و حكى انّ الرّبيع بن خثيم كان يسهر باللَّيل إلى الفجر في ركعة واحدة ، فاذا هو اصبح ، رفع ( تزفر - خ ) و قال : آه ، سبق المخلصون و قطع بنا . و استوف ركوعك باستواء ظهرك . و انحطَّ عن همّتك في القيام بخدمته الا بعونه . و فرّ بالقلب من وساوس الشّيطان و خدائعه و مكائده . فانّ اللَّه تعالى يرفع عباده به قدر تواضعهم له ، و يهديهم إلى اصول التّواضع و الخضوع به قدر اطَّلاع عظمته على سرائرهم . [ 1 
  ]\r\nدر اين حديث شريف اشارات و بشارات و آداب و دستوراتى است ، چنانچه « تزيّن » به « نور بهاء اللَّه » و « اظلال » در تحت « ظلّ كبرياء اللَّه » و « تكسّى » به « كسوهء اصفياء اللَّه » ، بشارات به وصول به مقام تعلَّم اسمائى و عَلَّمَ آدَمَ الاسْماءَ كُلَّها 2 : 31 ( 1 )  است . و تحقّق به مقام فناء صفاتى و حصول حالت صحو از آن مقام است ، زيرا كه مزيّن فرمودن حق عبد را به مقام « نور بهاء » متحقّق نمودن او است به مقام اسماء كه حقيقت تعليم آدمى است . و او را در ظلّ و سايهء « كبريا » ، كه از اسماء قهريّه است ، بردن و در فناء آن جاى دادن ، افناى عبد است از خويشتن ، و پس از اين مقام ، او را در « كسوهء اصفياء » در آوردن ابقاء او است پس از افناء . و از اين جا معلوم شود كه سجود فناء ذاتى\r\n\r\n","description":"","footnote":" ( 1 ) - پاورقى 332 . . \r\n[ 1 
  ] - « هيچ بنده اى براى خدا بحقيقت ركوع نكند مگر آنكه خداوند تعالى او را به نور جمال خود بيارايد و در سايهء كبريايش جاى دهد و جامهء برگزيدگانش بپوشاند . ركوع اول است ، و سجود دوم . هر كس حقيقت اول را به جاى آرد ، شايستگى دومى را يافته است . در ركوع ادب ( عبوديت ) است و در سجود قرب ( به معبود ) ، و كسى كه به نيكى ادب نگزارد ، قرب را نشايد . پس ركوع كسى را به جاى آر كه با دل خاضع براى خدا و تحت سلطهء او ذليل و بيمناك است و اعضاى خود را از اندوه و ترس آنكه از بهرهء ركوع كنندگان بى نصيب گرديده فرود مىآورد . و حكايت شده كه ربيع بن خثيم با يك ركوع شب را به صبح مىرساند و چون بامداد مىشد قامت راست مىكرد [ خ ل : ناله مىكرد 
  ] و مىگفت : آن ، مخلصان پيشى گرفتند و ما از راه مانديم . و ركوعت را كامل كن به اينكه پشت خود را راست نگاه دارى ، و از سر اينكه به همّت خويش قيام به خدمت او كنى در گذر كه جز به يارى او ( اين تو را ميسر نگردد ) . و قلبا از وساوس شيطان و خدعه ها و نيرنگهايش بگريز كه خداوند تعالى مرتبهء بندگان خود را به قدر تواضع ايشان بلند مىدارد ، و بدان اندازه كه عظمت او بر باطن بندگان آشكار گردد به راههاى فروتنى و كرنش ( در برابر خود ) هدايتشان مىفرمايد . » مصباح الشّريعة ، ص 12 . بحار الانوار ، ج 82 ، ص 108 .\r\n","page_name":" 353 ","page_number":371},
  {"content":"\r\nاست ، چنانچه اهل معرفت فرموده‌اند ، زيرا كه ركوع اول است ، و آن اين مقامات است ، و سجود ثانى است ، و آن نيست جز مقام فناء در ذات .\r\nو نيز معلوم شود كه قرب مطلق ، كه در سجود حاصل شود ، ميسور نيست جز به حصول ركوع على الحقيقة ، و كسى كه صلاحيّت براى ثانى بخواهد پيدا كند ، بايد قرب ركوعى و ادب آن را تحصيل كند .\r\nپس از بيان لطايف و سراير ركوع و سجود ، اشاره فرموده به آداب قلبيّهء آن از براى متوسّطين . و آن امورى است كه بعضى از امور عامّه است ، كه ما در مقدّمات ذكر نموديم ، و بعضى خاصّ به ركوع است . و چون اكثر اين امور بيان شده است ، از تفصيل آن صرف نظر نموديم .\r\n\r\nفصل پنجم در رفع رأس از ركوع است .\r\nو سرّ آن رجوع از وقوف در كثرات اسمائيّه است ، چنانچه فرمايد : و كمال التّوحيد نفى الصّفات عنه . ( 1 ) \r\nزيرا كه پس از حصول حال صحو از فناى اسمائى ، عبد سالك قصور و تقصير خود را مشاهده كند ، چه كه مبدأ خطيئهء آدمى ، كه ذرّيّهء او بايد جبران آن كند ، توجّه به كثرات اسمائيّه كه باطن شجره است مىباشد . و چون خطيئهء خود ، كه ذرّيّه است ، و خطيئهء آدم ، كه اصل خود است ، دريافت ، به مقام تذلَّل و نقصان خود پى برد و مهيّاى براى رفع خطيئه ، كه به خفض جناح در حضرت كبرياء است ، شود ، و اقامهء صلب از اين مقام نمايد ، و با تكبير بعد از ركوع رفع كثرات اسمائيّه نمايد ، و صفر اليد متوجّه منزل ذلَّت و مسكنت و اصل ترابيّت شود . و آداب مهمّهء آن ، يافتن خطر بزرگ مقام ، و چشاندن به قلب است با تذكَّر تامّ ، و مجاهده در توجّه به\r\n","description":"","footnote":" ( 1 ) - پاورقى 467 . . ","page_name":" 354 ","page_number":372},
  {"content":"\r\nحضرت ذات و ترك توجّه به خود ، حتى به مقام ذلَّت خويش ، است .\r\nو بدان اى عزيز كه تذكَّر تامّ از حضرت حق و توجّه مطلق به باطن قلب به آن ذات مقدّس ، موجب گشوده شدن چشم باطنى قلب شود كه به آن لقاء اللَّه ، كه قرّة العين اولياء است ، حاصل گردد : و الَّذين جاهَدُوا فينا لَنَهْدِيَنَّهُمْ سُبُلَنا 29 : 69 . ( 1 ) \r\n","description":"","footnote":" ( 1 ) - « آنان كه در راه ما جهاد كنند هر آينه ايشان را به راههاى خود هدايت مىكنيم . » ( عنكبوت - 69 ) . ","page_name":" 355 ","page_number":373},
  {"content":"\r\n\r\nباب ششم در اشارهء اجماليه به اسرار و آداب سجود است\r\nو در آن چند فصل است\r\n\r\nفصل اوّل در سرّ جملى آن است\r\nو آن نزد اصحاب عرفان و ارباب قلوب ، ترك خويشتن و چشم بستن از ما سوى ، و به معراج يونسى - كه به فرو رفتن در بطن ماهى حاصل شد - متحقّق شدن به توجه به اصل خويش بى رؤيت حجاب . و در سر بر تراب نهادن ، اشارات به رؤيت جمال جميل است در باطن قلب خاك و اصل عالم طبيعت .\r\nو آداب قلبيّهء آن ، يافتن حقيقت خويش و اصل ريشهء وجود خود است ، و نهادن ام الدّماغ ، كه مركز سلطان نفس است و عرش الرّوح است ، به ادنى\r\n","description":"","footnote":"","page_name":" 356 ","page_number":374},
  {"content":"\r\nعتبهء مقام قدس ، و ديدن عالم خاك است عتبهء مالك الملوك .\r\nپس ، سرّ وضع سجودى ، چشم از خود شستن است ، و ادب وضع رأس بر تراب ، اعلى مقامات خود را از چشم افكندن و از تراب پستتر ديدن است . و اگر در قلب از اين دعاوى كه به حسب اوضاع صلاتى اشارت به آنها است علَّتى باشد ، پيش ارباب معرفت نفاق است . و چون خطر اين مقام بالاترين خطرات است ، سالك إلى اللَّه را لازم است به جبلَّت ذاتى و فطرت قلبى متمسّك به ذيل عنايت حقّ جلّ و علا گردد و با ذلَّت و مسكنت عفو تقصيرات را طلب كند ، كه اين مقام مخطور است كه از عهدهء امثال ما خارج است .\r\nو ما چون در رسالهء سرّ الصّلوة اين مقامات را به تفصيل ذكر نموديم ، در اين رساله خوددارى كنيم ، و به روايت شريفهء مصباح الشّريعة براى آداب آن اكتفا نماييم .\r\n\r\nفصل دوم\r\nعن مصباح الشّريعة . قال الصّادق عليه السّلام : ما خسر ، و اللَّه ، من اتى بحقيقة السّجود و لو كان في العمر مرّة واحدة . و ما افلح من خلا بربّه في مثل ذلك الحال تشبيها بمخادع نفسه ، غافلا لاهيا عمّا اعدّه اللَّه للسّاجدين من انس العاجل و راحة الآجل . و لا بعد عن اللَّه ابدا من احسن تقرّبه في السّجود . و لا قرب إليه أبدا من اساء ادبه و ضيّع حرمته بتعلَّق قلبه بسواه في حال سجوده .\r\nفاسجد سجود متواضع للَّه تعالى ذليل ، علم انّه خلق من تراب يطأه الخلق ، و انّه اتّخذك ( ركب - خ ) من نطفة يستقذرها كلّ احد ، و كوّن و لم يكن . و قد جعل اللَّه معنى السّجود سبب التّقرّب إليه بالقلب و السرّ و الرّوح . فمن قرب منه ، بعد من غيره ، الا ترى في الظَّاهر انّه لا يستوى حال السّجود الا بالتّوارى عن جميع الأشياء و الاحتجاب عن كلّ ما تراه العيون ، كذلك امر الباطن . فمن كان قلبه\r\n","description":"","footnote":"","page_name":" 357 ","page_number":375},
  {"content":"\r\nمتعلَّقا في صلوته بشيء دون اللَّه تعالى ، فهو قريب من ذلك الشّيء بعيد عن حقيقة ما اراد اللَّه منه في صلوته . قال اللَّه عزّ و جلّ : « ما جَعَل الله لرجل من قلبين في جوفه . »\r\nو قال رسول اللَّه صلَّى اللَّه عليه و آله : قال اللَّه تعالى : لا اطَّلع على قلب عبد فاعلم فيه حبّ الاخلاص لطاعتى لوجهى و ابتغاء مرضاتى ، الا لولَّيت تقويمه و سياسته .\r\nو من اشتغل بغيرى ، فهو من المستهزئين بنفسه ، و مكتوب اسمه في ديوان الخاسرين . ( 1 ) \r\nدر اين حديث شريف جمع بين بيان اسرار و آداب فرموده . و تفكَّر در آن ، طرقى از معرفت به روى سالك إلى اللَّه باز كند ، و تأبّى و جحود منكرين را درهم مىشكند ، و تأييد و تشييد اولياء عرفان و اصحاب ايقان را مىفرمايد ، و حقيقت انس و خلوت با حق و ترك غير حق تعالى را گوشزد فرمايد .\r\nمىفرمايد : « به خدا قسم ، زيان نبيند كسى كه حقيقت سجده را به جاى آورد ، و لو در عمر يك مرتبه . و روى رستگارى نبيند كسى كه در اين حال كه ترك غير است با حق خلوت كند ، ولى شبيه به خدعه كنندگان باشد كه صورتا در خلوت و انس است ولى حقيقتا غافل از حق و از آنچه خداى تعالى براى ساجدان مهيّا فرموده كه آن انس با حق است در اين عالم و راحت است در آن عالم . و دور نيفتد از خداوند هرگز كسى كه نيكو تقرّب جويد به حق تعالى در سجود ، و نزديك نشود به حق تعالى هرگز كسى كه اسائهء ادب كند در سجود و حرمت آن را ضايع نمايد به اينكه قلب خود را به غير حقّ متعلَّق كند در حال سجود . اكنون كه شمه اى از سرّ سجود را دانستى ، سجود كن سجدهء كسى كه متواضع و ذليل است در پيشگاه قدس حق تعالى ، و نظر به حال نقص و بى نوايى خود كن ، بدان كه خلق شدى از خاكى كه پايمال خلايق است ، و از نطفه اى كه همه كس از او اجتناب و استقذار كند ، و تكوين شده در صورتى كه شيء مذكورى نبوده . و خداى تعالى معنى سجود را سبب تقرّب به خود\r\n","description":"","footnote":" ( 1 ) - مصباح الشّريعة ، « الباب السّادس عشر ، فى السجود . » . ","page_name":" 358 ","page_number":376},
  {"content":"\r\nقرار داده - تقرّب به قلب و سرّ و روح . پس ، كسى كه به حق نزديك شد ، از غير حقّ بعيد شود ، چنانچه سجده در ظاهر حاصل نشود مگر به موارات از همهء اشياء و احتجاب از هر چه چشم آن را ببيند ، همين طور امر باطن . پس ، كسى كى قلبش متعلَّق به غير حق شود در نماز ، به آن چيز نزديك ، و از آنچه كه حق اراده فرموده بعيد شود ، چنانچه حق فرمايد كه : ما قرار نداديم براى يك نفر دو قلب . ( 1 )  و رسول خدا فرمود كه خداى تعالى فرمود كه من اطلاع بر قلب بنده اى كه در آن حبّ اخلاص براى طاعت من و به دست آوردن رضاى من است پيدا نكنم ، مگر آن كه خودم متولَّى تمشيت امور او شوم و تدبير كارهاى او فرمايم . و كسى كه به غير من مشتغل باشد ، از استهزاء كنندگان محسوب است و اسم آن در ديوان زيانكاران مكتوب شود . »\r\n\r\nفصل سوم\r\nدر حديث است كه چون نازل شد : فَسَبِّحْ بِاسْمِ رَبِّكَ الْعَظيم 56 : 74 ، ( 2 )  رسول خدا فرمود : « اين را در ركوع قرار دهيد . » و چون نازل شد قول خداى تعالى : سَبِّحِ اسْمَ رَبِّكَ الاعْلى 87 : 1 ، ( 3 )  فرمود : « اين را در سجود خود قرار دهيد . » ( 4 )  و در حديث شريف كافى است كه : « اول اسمى را كه خداوند براى خود اتّخاذ فرمود » العلىّ « و » العظيم « بود . » ( 5 )  و شايد « العلىّ » اول در اسماء ذاتيّه باشد ، و « العظيم » اول در اسماء صفاتيّه .\r\nو بدان كه در سجود ، چون ساير اوضاع صلاتى ، هيئتى و حالى و ذكرى\r\n","description":"","footnote":" ( 1 ) - ( احزاب - 4 ) .  ( 2 ) - « پس نام پروردگار بزرگ خود را تسبيح گوى . » ( واقعه - 74 ) .  ( 3 ) - « نام برتر پروردگارت را تسبيح گوى . » ( اعلى - 1 ) .  ( 4 ) - مجمع البيان ، ج 9 ، ص 224 . در ذيل آيهء 74 سورهء « واقعه » . .  ( 5 ) - اصول كافى ، ج 1 ، ص 153 ، « كتاب التوحيد » ، « باب حدوث الاسماء » ، حديث 2 . . ","page_name":" 359 ","page_number":377},
  {"content":"\r\nو سرّى است . و اين امور براى كمّل طورى است كه در اين رساله بيان آن اشارت شده ، و تفصيلا بى تناسب است . و از براى متوسّطين هيئت آن ارائه خاكسارى و ترك استكبار و خود بينى است . و ارغام انف ، كه از مستحبّاب مؤكده بلكه ترك آن خلاف احتياط است ، اظهار كمال تخضّع و تذلَّل و فروتنى است ، و نيز توجه به اصل خويش و ياد آورى از نشئه خود است . و رؤساى اعضاى ظاهره ، كه محالّ ادراك و ظهور تحريك و قدرت است كه همين هفت يا هشت عضو است ، بر زمين مذلَّت و مسكنت نهادن علامت تسليم تامّ و تقديم تمام قواى خود است و خارج شدن از خطيئهء آدميّه است .\r\nو چون تذكَّر اين معانى در قلب قوى شد ، كم كم قلب از آن منفعل شده حالى دست دهد كه آن حالت فرار از خود و ترك خود بينى است ، و نتيجهء اين حال ، حصول حالت انس است ، و دنبالهء آن ، خلوت تامّ حاصل شود و محبّت كلَّى پيدا شود .\r\nو اما ذكر سجده ، متقوّم از تسبيح كه تنزيه از توصيف و قيام به امر است ، يا تنزيه از تكثير اسمائى است ، يا تنزيه از توحيد است ، چه كه توحيد « تفعيل » است ، و آن از كثرت به وحدت رفتن است ، و اين خالى از شائبهء تكثير و تشريك نيست ، چنانچه توصيف به علوّ ذاتى و تحميد نيز خالى از شائبهء اين معانى نيست .\r\nو « العلىّ » از اسماء ذاتيّه است . و به حسب روايت كافى ، اوّل اسمى است كه حق براى خود اتخاذ فرموده ، يعنى ، اول تجلَّى ذات براى خود است . و عبد سالك چون از خود در اين مقام فانى شد و ترك عالم و آنچه در آن است نمود ، مفتخر به اين تجلَّى ذاتى شود .\r\nو بدان كه چون ركوع اول و سجود ثانى است ، تسبيح و تحميد در آنها فرقها دارد . و نيز « ربّ » در آن دو مقام ، فرق دارد ، زيرا كه « ربّ » چنانچه اهل معرفت گفته‌اند ، از اسماء ذاتيّه و صفاتيّه و افعاليّه است به سه اعتبار .\r\nبنابر اين ، « ربّ » در الْحَمْدُ لله رَبِّ الْعالَمين 1 : 2 از اسماء فعليّه شايد باشد به مناسبت مقام قيام ، كه مقام توحيد افعالى است ، و در ركوع از اسماء صفاتيّه است به\r\n","description":"","footnote":"","page_name":" 360 ","page_number":378},
  {"content":"\r\nمناسبت اينكه ركوع مقام توحيد صفات است ، و در سجود از اسماء ذاتيه است به مناسبت آن كه سجود مقام توحيد ذات است . و « تسبيح » و « تحميد » نيز در هر يك از مقامات واقع شد ، مربوط به آن مقام است . [ 1 
  ]\r\n\r\nفصل چهارم\r\nچنانچه در صلوة معراج است ، سجده غشوه و صعق در نتيجهء مشاهدهء انوار عظمت حق است . و چون عبد از خود بى خود شد و حال محو و صعق براى او دست داد ، عنايت ازلى شامل حال او شود و به الهام غيبى ملهم شود .\r\nو ذكر سجود و تكرار آن براى حصول حال صحو و به خود آمدن است .\r\nپس چون به خود آمد ، آتش اشتياق مشاهدهء نور حق در قلبش مشتعل گردد ، و سر از سجده بردارد ، و چون در خود بقايايى بيند از انانيّت ، با دست اشاره به رفض آن كند ، پس ، تجلَّى نور عظمت ثانيا بر او شود و بقيّهء انانيّت را بسوزاند و فانى از فنا شود ، و تكبير گويان حالت محو كلى مطلق و صعق تامّ حقيقى براى او حاصل شود ، پس ، دستگير غيبى به الهام اذكار او را متمكَّن در مقام كند ، و حالت صحو در اين مقام ، كه صحو مقام ولايت است و از هر احتجاب و آلايش خلقى منزّه است ، براى او دست دهد ، و حال تشهّد و سلام ، كه از احكام كثرت است ، نيز در اين صحو بعد المحو حاصل شود . و تا اين جا تمام دائرهء سير انسانى تكميل و تتميم شود .\r\n\r\n","description":"","footnote":"\r\n[ 1 
  ] در نسخهء خطى ، قبل از آغاز فصل چهارم ، حضرت امام مطلبى نزديك به دو صفحه با عنوان « تنبيه عرفانى » مرقوم فرموده‌اند ، اما سپس به علامت حذف بر روى اين قسمت قلم كشيده و در حاشيه مرقوم فرموده‌اند : اين تنبيه زياد است و بايد محو شود تا آخر . در استنساخ مجدد كتاب نيز اين قسمت موجود نيست ، اما مطلب مزبور در چاپهاى قبلى اين كتاب درج گرديده است . در اين چاپ اين قسمت حذف گرديد .\r\n","page_name":" 361 ","page_number":379},
  {"content":"\r\n\r\nباب هفتم در اشارهء اجماليّه به آداب تشهّد است\r\nو در آن دو فصل است\r\n\r\nفصل اوّل\r\nبدان كه شهادت به وحدانيّت و رسالت در اذان و اقامه ، كه از متعلَّقات نماز و مهيّئات ورود در آن است ، و در « تشهّد » كه خروج از فناء به بقاء و از وحدت به كثرت و در آخر نماز است ، عبد سالك را متذكَّر كند كه حقيقت صلوة حصول توحيد حقيقى ، و شهادت به وحدانيّت از مقامات شامله است ، كه با سالك از اول صلوة تا آخر آن است . و نيز در آن ، سرّ « اوّليّت » و « آخريّت » حقّ جل و علا است . و نيز در آن سرّ عظيمى است كه سفر سالك من اللَّه و إلى اللَّه است : كَما بَدَأَكُمْ تَعوُدُون 7 : 29 . ( 1 )  پس ، سالك بايد در همهء\r\n","description":"","footnote":" ( 1 ) - پاورقى 211 . . ","page_name":" 362 ","page_number":380},
  {"content":"\r\nمقامات متوجّه اين مقصد باشد ، و حقيقت وحدانيّت و الوهيّت حق را به قلب برساند ، و قلب را در اين سفر معراجى الهى كند تا شهادتش حقيقت پيدا كند و از نفاق و شرك منزّه گردد .\r\nو در شهادت به رسالت نيز اشاره به آن شايد باشد كه دستگيرى ولىّ مطلق و نبىّ ختمى در اين معراج سلوكى از مقامات شامله است ، كه بايد سالك در تمام مقامات متوجّه آن باشد و سرّ ظهور « اوّليّت » و « آخريّت » كه از مقامات ولايت است ، از براى اهلش واضح گردد .\r\nو بايد دانست كه فرق است بين « شهادت » در اول نماز ، و « شهادت » در تشهد ، زيرا كه آن ، شهادت قبل از سلوك است و شهادت تعبّدى يا تعقّلى است ، و اين شهادت پس از رجوع است و آن شهادت تحقّقى يا تمكَّنى است . پس « شهادت » تشهّد را خطر عظيم است ، زيرا كه در آن دعوى تحقّق و تمكَّن است و دعوى رجوع به كثرت است بى احتجاب . و چون اين مقام شامخ براى امثال ما حاصل نيست ، بلكه با اين حال كه اكنون داريم متوقّع نيز نيست ، ادب در حضرت بارى آن است كه قصور خود و ذلَّت و نقص و عجز و بيچارگى خويش را در نظر آريم و با حال شرمسارى به بارگاه قدس متوجّه شده عرضه داريم :\r\nبار الها ، ما از مقامات اولياء و مدارج اصفياء و كمال مخلصين و سلوك سالكين ، حظَّى جز الفاظى چند نداريم ، و از جميع مقامات به قيل و قال قناعت نموديم كه نه از آن كيفيّتى حاصل شود نه حال . بار خدايا ، حبّ دنيا و تعلَّقات آن ما را از بارگاه قدس و محفل انس تو محجوب نموده ، مگر تو با لطف خفىّ خود از ما افتادگان دستگيرى فرمايى و جبران ما سبق را فرمايى ، تا بلكه از خواب غفلت انگيخته شده راهى به محضر قدس پيدا كنيم .\r\n\r\nفصل دوم\r\nعن مصباح الشّريعة . قال الصّادق عليه السّلام : التشهّد ثناء على اللَّه\r\n","description":"","footnote":"","page_name":" 363 ","page_number":381},
  {"content":"\r\nتعالى ، فكن عبدا له في السّرّ خاضعا له في الفعل ، كما انّك عبد له بالقول و الدّعوى . و صل صدق لسانك بصفاء صدق سرّك ، فانّه خلقك عبدا ، و امرك ان تعبده بقلبك و لسانك و جوارحك ، و آن تحقّق عبوديّتك له بربوبيّته لك ، و تعلم انّ نواصى الخلق بيده ، فليس لهم نفس و لا لحظ الا بقدرته و مشيّته ، و هم عاجزون عن اتيان اقلّ شيء في مملكته الا باذنه و ارادته . قال اللَّه عزّ و جلّ : « وَرَبُّكَ يَخْلُقُ ما يشاءُ وَيَخْتارُ ما كانَ لَهُمَ الْخِيَرَةُ سُبْحانَ الله وَتَعالى عَمّا يُشْرِكُون . » 28 : 68 ( 1 )  فكن عبدا شاكرا بالفعل ، كما انّك عبد ذاكر بالقول و الدّعوى . وصل صدق لسانك بصفاء سرّك . فانّه خلقك ، فعزّ و جلّ ان يكون ارادة و مشيّة لاحد الا بسابق ارادته و مشيّته ، فاستعمل العبوديّة في الرّضا بحكمه ، و بالعبادة في اداء اوامره . و قد امرك بالصّلوة على نبيّه ( حبيبه - خ ) صلَّى اللَّه عليه و آله ، فاوصل صلوته بصلاته و طاعته بطاعته و شهادته بشهادته . و انظر لا يفوتك بركات معرفة حرمته ، فتحرم عن فائدة صلوته .\r\nو امره بالاستغفار لك و الشّفاعة فيك ان اتيت بالواجب في الامر و النّهى و السّنن و الآداب و تعلم جليل مرتبته عند اللَّه عزّ و جلّ . « ( 2 ) \r\nدر اين حديث شريف اشاراتى است به آداب قلبيّهء عبادات و حقايق و اسرار آنها . چنانچه فرمايد : » تشهد « ثناء حق جل و علا است . بلكه در سابق نيز اشاره شد كه مطلق عبادات ثناء حق است يا به اسمى يا به اسمائى ، يا به تجلَّى از تجلَّيات ، و يا به اصل هوّيت .\r\nو عمدهء آداب را اشاره فرمايد كه چنانچه در ظاهر بندگى مىكنى و مدّعى عبوديّت هستى ، در سرّ نيز عبوديّت كن تا عبوديّت سرّى قلبى به اعمال جوارحى نيز سرايت كند ، و عمل و قول نقشهء باطن و سرّ باشد ، و حقيقت عبوديّت به جميع اجزاء وجود ، چه اجزاء ظاهرى و چه اجزاء باطنى ، سارى شود و هر يك از اعضاء حظَّى از توحيد ببرند . و لسان ذاكر ذكر را به قلب\r\n","description":"","footnote":" ( 1 ) - « و پروردگار تو آنچه را بخواهد مىآفريند و انتخاب مىكند ، آنان را در كار خود اختيارى نيست ، خدا منزّه است و برتر از آنچه شرك مىورزند . » ( قصص - 68 ) .  ( 2 ) - مصباح الشريعة ، » الباب السّابع عشر ، فى التشهّد . « . ","page_name":" 364 ","page_number":382},
  {"content":"\r\nايصال كند ، و قلب موحّد مخلص توحيد و اخلاص را به لسان افاده نمايد . و از حقيقت عبوديّت طلب ربوبيّت كند و از خود پرستى بيرون آيد و الوهيّت حق را به قلب برساند ، و بداند كه ناصيهء بندگان به دست حق تعالى است ، و قدرت بر تنفّس و نگاه كردن ندارند مگر با قدرت و مشيّت حق تعالى ، و آنها عاجزند از تصرّف در مملكت حق به جميع انحاء تصرّفات ، گرچه تصرّف ناچيزى باشد ، مگر با اذن و ارادهء آن ذات مقدّس ، چنانچه حق فرمايد :\r\n» خداى تعالى فقط خلق مىكند هر چه بخواهد و اختيار فرمايد هر چه اراده كند ، كسى را در امر خود اختيارى نيست يعنى استقلالا منزه است خداى تعالى از شريك در تصرف در مملكت وجود . « و چون اين لطيفه را به قلب رساندى ، شكرت از حق حقيقت پيدا كند ، و شكر در اعضاء و اعمالت سرايت كند ، و چنانچه در عبوديّت زبان و قلب بايد همقدم باشند ، در اين توحيد فعلى نيز بايد صدق لسان به صفاء سرّ قلب موصول باشد ، زيرا كه حق جل و علا خالق است و مؤثّرى جز او نيست ، و تمام اراده ها و مشيّتها ظلّ اراده و مشيّت ازلى سابق اوست .\r\nپس از آداب شهادت به وحدانيّت و الوهيّت حق ، متوجّه به مقام مقدّس عبد مطلق و رسول ختمى شود . و از تقدّم مقام » عبوديّت « بر » رسالت « متنبّه شود كه قدم عبوديّت مقدّمهء همهء مقامات سالكين است ، و رسالت شعبهء عبوديت است . و چون رسول ختمى عبد حقيقى فانى در حق است ، اطاعت او اطاعت حق است ، و شهادت به رسالت موصول به شهادت به وحدانيّت است . و عبد سالك بايد از خود مراقبت كند كه قصور در طاعت رسول ، كه طاعت اللَّه است ، نكند تا از بركات عبادت كه وصول به بارگاه قدس است ، به دستگيرى ولىّ مطلق ، محروم نشود . و بداند كه كسى را بى دستيارى ولىّ نعم و رسول اكرم صلَّى اللَّه عليه و آله و سلَّم به بارگاه قدس و جايگاه انس بار ندهند .\r\n","description":"","footnote":"","page_name":" 365 ","page_number":383},
  {"content":"\r\n\r\nباب هشتم در آداب سلام است\r\nو در آن دو فصل است\r\n\r\nفصل اوّل\r\nبدان كه عبد سالك چون از مقام سجود ، كه سرّ او » فنا « است ، به خود آمد و حالت صحو و هشيارى براى او دست داد و از حال غيبت از خلق به حال حضور رجوع كرد ، سلام دهد به موجودات - سلام كسى كه از سفر و غيبت مراجعت نموده . پس در اول رجوع از سفر ، سلام به نبىّ اكرم دهد ، زيرا كه پس از رجوع از وحدت به كثرت ، اول حقيقت تجلَّى حقيقت ولايت است - نحن الاوّلون السّابقون . ( 1 )  و پس از آن ، به اعيان ديگر موجودات به طريق\r\n","description":"","footnote":" ( 1 ) - بحار الانوار ، ج 15 ، ص 15 : فنحن الاوّلون و نحن الآخرون . صحيح مسلم ، ج 2 ، ص 585 و صحيح بخارى ، ج 1 ، ص 36 . نحن الآخرون و نحن السابقون نقل كرده‌اند . . ","page_name":" 366 ","page_number":384},
  {"content":"\r\nتفصيل و جمع توجّه كند .\r\nو كسى كه در نماز غايب از خلق نبوده و مسافر إلى اللَّه نشده ، براى او سلام حقيقت ندارد و جز لقلقهء لسان نيست . پس ، ادب قلبى سلام به ادب جميع صلوة است ، و اگر در اين نماز ، كه حقيقت معراج است ، عروجى حاصل نشده و از بيت نفس خارج نشده ، سلام او براى او نيست . و نيز در اين سفر اگر سلامت از تصرّفات شيطان و نفس امّاره بود ، و در تمام اين معراج حقيقى قلب را علتى نبود ، سلام او حقيقت دارد و الا لا سلام له . آرى ، سلام بر نبىّ ( ص ) بنابر اين ، سلام با حقيقت است ، زيرا كه او در اين سفر معراجى و در اين سير إلى اللَّه صعودا و نزولا متّصف به سلامت است و در تمام سير از تصرّفات غير حق عارى و برى است ، چنانچه اشاره به آن در سورهء مباركهء انّا انزلنا 97 : 1 نموديم .\r\n\r\nفصل دوم\r\nعن مصباح الشّريعة . قال الصّادق عليه السّلام : معنى » السّلام « فى دبر كلّ صلوة ، الامان ، اى ، من ادّى امر اللَّه و سنّة نبيّه صلَّى اللَّه عليه و آله خاشعا منه قلبه ، فله الامان من بلاء الدّنيا و برائة من عذاب الآخرة . و » السّلام « اسم من اسماء اللَّه تعالى ، اودعه خلقه ليستعملوا معناه في المعاملات و الامانات و الاضافات و تصديق مصاحبتهم فيما بينهم و صحّة معاشرتهم . و اذا اردت ان تضع السّلام موضعه و تؤدّى معناه ، فاتّق اللَّه ، و ليسلم منك دينك و قلبك و عقلك ، و لا تدنّسها بظلمة المعاصى ، و لتسلم حفظتك ان لا تبرمهم [ اى ، لا تضجرهم 
  ] و لا تملَّهم و توحشهم منك بسوء معاملتك معهم ، ثمّ صديقك ثمّ عدوّك ، فانّ من لم يسلم منه من هو الاقرب إليه ، فالابعد اولى . و من لا يضع » السّلام « مواضعه هذه ، فلا سلام و لا تسليم ( سلم - خ ) ، و كان كاذبا في سلامه و ان افشاه في الخلق . [ 1 
  ]\r\n\r\n","description":"","footnote":"\r\n[ 1 
  ] - » معناى « سلام » در پايان نماز ، امان است ، يعنى ، هر كس امر خدا و سنّت پيامبرش را با خشوع قلب به\r\n","page_name":" 367 ","page_number":385},
  {"content":"\r\nفرمايد : « معناى » سلام « در دنبالهء نمازها ، » امان « است ، يعنى ، كسى كه اوامر الهيّه و سنن نبويّه را ادا كند با خشوع قلبى ، ايمن از بلاء دنيا و عذاب آخرت شود . » يعنى از تصرّفات شيطانيّه در دنيا مأمون شود ، چه كه اداء اوامر الهيّه با خشوع قلبى موجب قطع تصرّف شيطان است - انَّ الصَّلوةَ تَنْهى عَنِ الْفَحْشاءِ وَالْمُنْكَر 29 : 45 . ( 1 )  پس از آن ، اشاره به سرّى از اسرار « سلام » فرمايد و گويد : « سلام يكى از اسماء اللَّه است كه خداى تعالى به وديعت در موجودات قرار داده . » و اين اشاره به مظهريّت موجودات از اسماء الهيّه است . و بايد عبد سالك اين لطيفهء الهيه را كه در باطن ذات و خميرهء او به وديعت نهفته است ، اظهار كند ، و در جميع معاملات و معاشرات و امانات و ارتباطات استعمال كند ، و در مملكت باطن و ظاهر خود نيز سرايت دهد ، و در معاملات با حق و دين حق تعالى استعمال نمايد تا خيانت به وديعت الهيه نكرده باشد . پس ، حقيقت « سلام » را سرايت دهد در جميع قواى ملكيّه و ملكوتيّهء خود و در جميع عادات و عقايد و اخلاق و اعمال خويش تا خود از همهء تصرّفات سالم ماند . و طريق تحصيل اين سلامت را تقوى معرفى فرموده .\r\nو بايد دانست كه تقوى را مراتب و منازلى است :\r\n\r\n","description":"","footnote":" ( 1 ) - « همانا نماز از فحشاء و منكر باز مىدارد . » ( عنكبوت - 45 ) . \r\nجاى آورد ، از بلاى دنيا در امان است و از عذاب آخرت بر كنار . و « سلام » نامى از نامهاى خداى تعالى است كه در ميان خلق خود به وديعت نهاده تا در داد و ستد ، نگاهدارى امانات ، و روابط با هم و صدق همنشينى و صحت آميزش و معاشرتشان به كار برند . و اگر خواهى سلام را در جاى خود نهى و معنايش را ادا كنى ، بايد از خدا پروا نمايى و دين و دل و عقل تو از تو در سلامت باشد و آنها را به تيرگى گناهان نيالايى ، و بايد فرشتگان نگهبانت را در امان بدارى و آنها را نيازارى و ملولشان نسازى و با رفتار ناشايست ايشان را از خود دور نسازى . سپس دوستت و آن گاه دشمنت ( بايد از جانب تو در امان باشند ) .\r\nكه هر كه نزديكانش از او در امان نباشد ، بيقين بيگانه از او در امان نخواهد بود . و كسى كه سلام را در اين جايگاهها ننهد ( او را ) نه سلام است و نه تسليم [ نسخه : و نه سلمى 
  ] . و او در سلام خود دروغگوست هر چند در ميان مردم بدان تظاهر كند » . مصباح الشريعة ، « الباب الثامن عشر ، فى السلام » .\r\nبحار الانوار ، ج 82 ، ص 307 .\r\n","page_name":" 368 ","page_number":386},
  {"content":"\r\nپس ، تقواى ظاهر ، نگاهدارى ظاهر است از قذارات و ظلمت معاصى قالبيّه . و اين تقواى عامّه است .\r\nو تقواى باطن ، نگاهدارى و تطهير آن است از افراط و تفريط و تجاوز از حد اعتدال در اخلاق و غرائز روحيّه . و اين تقواى خاصّه است .\r\nو تقواى عقل ، نگاه دارى و تطهير آن است از صرف آن در علوم غير الهيّه . و مراد از علوم الهيّه علومى است كه مربوط به شرايع و اديان الهيّه باشد . و جميع علوم طبيعه و غير آنها كه براى شناخت مظاهر حق است الهيه است و اگر براى آن نباشد ، نيست ، هر چند مباحث مبداء و معاد باشد . و اين تقواى اخصّ خواص است .\r\nو تقواى قلب ، و آن نگاه دارى آن است از مشاهده و مذاكرهء غير حق . و اين تقواى اولياء است . و مقصود از حديث شريف كه فرمايد حق تعالى : انا جليس من جلسنى ، ( 1 ) \r\nهمين خلوت قلبى است . و اين خلوت بهترين خلوات و خلوتهاى ديگر مقدمهء حصول همين است .\r\nپس ، كسى كه متّصف به همهء مراتب تقوا شد ، دين و عقل و روح و قلب او و جميع قواى ظاهره و باطنه اش سالم ماند ، و حفظه و موكَّلين او نيز سالم مانند و از او ملول و منضجر و وحشتناك نشوند . و معاملات و معاشرات چنين شخصى با صديق و عدوّش به طريق سلامت شود ، بلكه ريشهء عداوت از باطن قلبش منقطع شود ، هر چند مردم با او عداوت ورزند . و كسى كه به جميع مراتب سلامت نباشد ، به همان اندازه از فيض « سلام » محروم و به افق نفاق نزديك شود ، نعوذ باللَّه منه . و السّلام .\r\n","description":"","footnote":" ( 1 ) - « من همنشين كسى هستم كه مرا همنشين خود اختيار كند . » المواهب السنية ، ص 77 . و المحجّة البيضاء ، ج 8 ، ص 58 ( با اندكى اختلاف ) . . ","page_name":" 369 ","page_number":387},
  {"content":"\r\n\r\nخاتمهء كتاب در آداب بعضى از امور داخله و خارجه نماز است\r\nو در آن چند فصل است\r\n\r\nفصل اوّل در تسبيحات اربعه است كه در ركعت ثالث و رابع نماز خوانده مىشود و اسرار و آداب قلبيّهء آن به قدر مناسب\r\nو آن متقوم به چهار ركن است :\r\n\r\nركن اول در « تسبيح » است .\r\nو آن ، تنزيه از توصيف به تحميد و تهليل است ، كه از مقامات شامله است . و بندهء سالك بايد در تمام عبادات متوجّه آن باشد و قلب خود را از دعواى توصيف و ثنا جويى حق نگاه دارى كند ، گمان\r\n","description":"","footnote":"","page_name":" 370 ","page_number":388},
  {"content":"\r\nنكند كه از براى عبد ممكن است قيام به حق عبوديّت ، فضلا از قيام به حقّ ربوبيّت كه چشم آمال كمّل اولياء از آن منقطع و دست طمع بزرگان اصحاب معرفت از ذيل آن كوتاه است « عنقا شكار كس نشود دام بازگير » . ( 1 )  از اين جهت گفته‌اند كمال معرفت اهل معارف عرفان عجز خويش است . ( 2 )  آرى ، چون رحمت واسعهء حق جلّ و علا شامل حال ما بندگان ضعيف است ، به سعهء رحمت خود ما بيچارگان را بار خدمت داده و اجازهء ورود در يك همچو مقام مقدّس منزّه ، كه پشت كروبيّين از قرب به آن خم است ، مرحمت فرموده . و اين از بزرگترين تفضّلات و ايادى ذات مقدّس ولىّ نعمت است بر بندگان خود ، كه اهل معرفت و اولياء كمّل و اهل اللَّه قدر آن را به قدر معرفت خود مىدانند ، و ما محجوبان بازماندهء از هر مقام و منزلت و محرومان دور افتادهء از هر كمال و معرفت بكلَّى از آن غافليم ، و اوامر الهيّه را ، كه في الحقيقة بالاترين نعم بزرگ نامتناهى است ، از تكلَّف و كلفت دانيم و با انضجار و كسالت قيام به آن كنيم ، و از اين جهت از نورانيّت آن به كلى محروم و محجوبيم .\r\nو بايد دانست كه چون « تحميد » و « تهليل » متضمّن توحيد فعلى است و در آن شائبهء تحديد و تنقيص است ، بلكه شائبهء تشبيه و تخليط است ، عبد سالك براى تهيهء ورود در آن لازم است در حصن حصين تسبيح و تنزيه خود را وارد كند و به باطن قلب خود بفهماند كه حق جلَّت عظمته منزّه از تعيّنات خلقيّه و تلبّس بملابس كثرات است ، تا ورود در تحميدش از شائبهء تكثير تنزيه شود .\r\n\r\nركن دوم « تحميد » است .\r\nو آن ، مقام توحيد فعلى است كه مناسب حال قيام است و مناسب قرائت است نيز ، و از اين جهت ، اين تسبيحات در ركعات اخيره قائم مقام « حمد » است و مصلَّى مختار است كه « حمد » را نيز بخواند به جاى آن . و توحيد فعلى را - چنانچه در « حمد » مذكور شد - از حصر\r\n","description":"","footnote":" ( 1 ) - « عنقا شكار كس نشود دام بازگير - كانجا هميشه باد به دست است دام را » . - حافظ .  ( 2 ) - بحار الانوار ، ج 94 ، ص 150 ، « المناجات ثمانية عشر » ، « مناجات العارفين » . . ","page_name":" 371 ","page_number":389},
  {"content":"\r\nحمد به حق تعالى استفاده كنيم و دست عبد را از محمدتها بكلَّى كوتاه نماييم و هُوَ الاوَّلُ وَالآخِرُ وَالظَّاهِرُ وَالْباطِن 57 : 3 ( 1 )  را به سامعهء قلب رسانيم ، و حقيقت ما رَمَيْتَ اذْ رَمَيْتَ وَلكِنَّ الله رَمى 8 : 17 ( 2 )  را به ذائقهء روح چشانيم ، و خود بينى و خود خواهى را زير پاى سلوك نهيم تا به مقام تحميد خود را رسانيم و دل را از زير بار منّت خلق بيرون كشانيم .\r\n\r\nركن سوم « تهليل » است .\r\nو از براى آن مقاماتى است :\r\nيكى مقام نفى الوهيّت فعليّه است كه عبارت اخراى لا مؤثّر في الوجود الا اللَّه است . و اين مؤكَّد حصر « تحميد » بلكه موجب و مسبّب آن است . چون كه مراتب وجودات امكانيّه ظلّ حقيقت وجود حق جلَّت قدرته و ربط محض است و از براى هيچ يك از آنها به هيچ وجه استقلال و قيام به خود نيست ، از اين جهت ، تاثير ايجادى را به هيچ وجه به آنها نتوان نسبت داد ، چه كه در تأثير استقلال ايجاد لازم و استقلال ايجاد مستلزم استقلال وجود است . و به عبارت اهل ذوق ، حقيقت وجودات ظلَّيّه ظهور قدرت حق است در مرايى خلقيّه ، و معنى لا إله الا اللَّه مشاهدهء فاعليّت و قدرت حق است در خلق و نفى تعيّنات خلقيّه است ، و افناى مقام فاعليّت آنها و تأثير آنها است در حق .\r\nو يكى مقام نفى معبود غير حق است ، و لا إله الا اللَّه اى ، لا معبود سوى اللَّه . و بنابر اين ، مقام « تهليل » نتيجهء مقام « تحميد » است ، زيرا كه اگر محمدت منحصر به ذات مقدّس حق شد ، عبوديّت نيز بار خود را در آن مقام مقدّس افكند ، و جميع عبوديّتهايى كه خلق از خلق مىكند ، كه همه براى رؤيت محمدت است ، منتفى شود ، پس ، گويى سالك چنين گويد كه چون جميع محامد منحصر در حق است ، پس عبوديت نيز منحصر به او شود ، و او معبود شود و بتها همه شكسته شود . و از براى « تهليل » مقامات ديگرى است كه مناسب اين مقام نيست .\r\n","description":"","footnote":" ( 1 ) - پاورقى 127 . .  ( 2 ) - پاورقى 287 . . ","page_name":" 372 ","page_number":390},
  {"content":"\r\n\r\nركن چهارم « تكبير » است .\r\nو آن نيز تكبير از توصيف است ، گويى كه عبد در اول ورود در « تحميد » و « تهليل » ، تنزيه از توصيف نموده ، و پس از فراغ از آن نيز تنزيه و تكبير از توصيف نمايد ، كه تحميد و تهليلش محفوف به اعتراف به تقصير و تذلَّل باشد . و شايد كه تكبير در اين مقام تكبير از « تحميد » و « تهليل » باشد ، زيرا كه در آن شائبهء كثرت است ، چنانچه مذكور شد . و شايد در « تسبيح » تنزيه از تكبير ، و در تكبير تكبير از تنزيه نيز باشد ، كه دعاوى عبد بكلَّى ساقط شود و به توحيد فعلى متمكَّن گردد و مقام قيام به حقّ ملكه گردد در قلب ، و از تلوين بيرون آيد و حالت تمكين حاصل شود .\r\nو عبد سالك بايد در اين اذكار شريفه كه روح معارف است حال تبتّل و تضرّع و انقطاع و تذلَّل را در قلب تحصيل كند ، و به كثرت مداومت باطن قلب را صورت ذكر دهد و حقيقت ذكر را در باطن قلب متمكَّن سازد ، تا قلب متلبّس به لباس ذكر شود و لباس خويش ، كه لباس بعد است ، از تن بيرون آورد ، پس ، قلب الهى حقّانى شود و حقيقت و روح انَّ الله اشْتَرى مِنَ الْمُؤْمِنينَ انْفُسَهُم 9 : 111 ( 1 )  در آن متحقّق گردد .\r\n\r\nفصل دوم در آداب قلبيهء قنوت است\r\nبدان كه « قنوت » يكى از مستحبّات مؤكَّده است كه ترك آن شايسته نيست ، بلكه احتياط در اتيان به آن است ، زيرا كه بعضى از اصحاب قائل به وجوب شده‌اند ، و ظاهر بعض روايات نيز وجوب است ، گرچه اقوى در صناعت فقهى عدم وجوب است ، چنانچه مشهور بين علماء اعلام است . و آن به همين كيفيّت خاصّه كه بين اماميّه رضوان اللَّه عليهم متعارف است\r\n","description":"","footnote":" ( 1 ) - « همانا خدا از مؤمنان جانهايشان را خريده است . » ( توبه - 111 ) . ","page_name":" 373 ","page_number":391},
  {"content":"\r\nمىباشد ، يعنى ، متقوّم است به بلند نمودن دست را در حذاء وجه ، و بسط باطن كفها را طرف آسمان و خواندن ادعيهء مأثوره يا غير مأثوره . و جايز است دعا نمودن به هر زبان ، عربى يا غير آن . و عربى احوط و افضل است .\r\nو فقها فرموده‌اند افضل ادعيه در آن ، دعاى « فرج » است . ( 1 )  و دليل فقهى معتدّ بهى به نظر نويسنده نرسيده بر افضليّت ، ولى مضمون دعا دالّ بر فضيلت تامّهء آن است ، زيرا كه مشتمل بر « تهليل » و « تسبيح » و « تحميد » است كه روح توحيد است ، چنانچه بيان آن شد . و نيز مشتمل بر اسماء بزرگ الهى است از قبيل : « اللَّه » ، « الحليم » ، « الكريم » ، « العلىّ » ، « العظيم » ، « الرّبّ » ، و نيز مشتمل بر ذكر ركوع و سجود است ، و نيز مشتمل بر اسماء ذات و صفات و افعال است ، و نيز مشتمل است بر مراتب تجلَّيات حق جلّ و علا ، و نيز مشتمل است بر سلام بر مرسلين ، گرچه احتياط ترك آن است ، ولى اقوى جواز است ، و نيز مشتمل است بر صلوات بر پيغمبر و آل او عليهم السلام . گويى اين دعاى شريف با اين اختصار مشتمل به تمام وظايف ذكريّهء صلوة است .\r\nو از گفتهء فقها رضوان اللَّه عليهم نيز اثبات افضليّت توان كرد ، يا به واسطهء تسامح در ادلَّهء سنن [ 1 
  ] ، گرچه نويسنده را در آن تأملى است . و يا به واسطهء كشف دليل معتبرى ، كه به نظر ما نرسيده ، كه مبناى اجماع در نظر متأخّرين است .\r\nو از ادعيهء شريفه كه بسيار فضيلت دارد و نيز مشتمل بر آداب مناجات\r\n\r\n","description":"","footnote":" ( 1 ) - لا إله الَّا اللَّه الحليم الكريم . . . وسائل الشّيعة ، ج 4 ، ص 906 ، « كتاب الصّلوة » ، « أبواب القنوت » ، باب 7 ، حديث 4 . مستدرك وسائل الشّيعة ، « كتاب الصّلوة » ، « أبواب القنوت » ، باب 6 ، حديث 4 و 9 . . \r\n[ 1 
  ] - روايات متعددى - در حد استفاضه - وارد شده است كه اگر به كسى خبر برسد ( بشنود يا در جايى بخواند ) كه انجام عملى ثواب و پاداش دارد و او آن عمل را انجام بدهد ، بدان عمل مثاب و مأجور خواهد بود اگر چه آن خبر صحيح نباشد . اين روايات به « اخبار من بلغ » معروف است ، و مفاد مضمون آنها را « تسامح در ادلَّهء سنن » گويند . رجوع شود به بحار الانوار ، ج 2 ، ص 256 ، « كتاب العلم » ، باب 30 . اصول كافى ، ج 3 ، ص 139 ، « كتاب الايمان و الكفر » ، « باب من بلغه ثواب من اللَّه على عمل » .\r\n","page_name":" 374 ","page_number":392},
  {"content":"\r\nبنده با حق است و مشتمل بر تعداد عطاياى كاملهء الهيّه است كه با حال قنوت كه حال مناجات و انقطاع به حق است تناسبى تامّ دارد و بعضى از مشايخ بزرگ رحمه اللَّه بر آن تقريبا مواظبت داشت ، دعاى يا من اظهر الجميل است كه از كنوز عرش است ، و تحفهء حق براى رسول خدا است ، و براى هر يك از فقرات آن فضايل و ثوابهاى بسيار است ، چنانچه در توحيد شيخ صدوق رحمه اللَّه است . ( 1 )  و بهتر در ادب عبوديّت آن است كه در حال قنوت ، كه حال مناجات و انقطاع به حق است در خصوص صلوة ، كه همه اش اظهار عبوديّت و ثنا جويى است ، و در اين حالت كه ذات مقدّس حق جلّ و علا بالخصوص فتح باب مناجات و دعا به روى عبد فرموده و او را به اين تشريف شرافت داده ، بندهء سالك نيز ادب مقام مقدّس ربوبيّت را نگاه دارد ، و از ادعيهء خود مراقبت كند كه مشتمل بر تسبيح و تنزيه حق تعالى و متضمّن ذكر و ياد حق باشد ، و چيزهايى كه از حق در اين حال شريف مىخواهد از سنخ معارف الهيّه و طلب فتح باب مناجات و انس و خلوت و انقطاع به سوى او باشد ، و از طلب دنيا و امور خسيسه حيوانيّه و شهوات نفسانيّه احتراز كند ، و خود را در محضر پاكان شرمسار ننمايد و در محفل ابرار بىمقدار نكند .\r\nاى عزيز ، قنوت دست شستن از غير حق و اقبال تامّ به عزّ ربوبيّت پيدا كردن است ، و كف خالى و سؤال به جانب غنىّ مطلق دراز نمودن است ، و در اين حال انقطاع ، از بطن و فرج سخن راندن و از دنيا ياد كردن كمال نقصان و تمام خسران است .\r\nجانا ، اكنون كه از وطن خود دور افتادى و از مجاورت احرار محجور شدى و گرفتار اين ظلمتكدهء پر رنج و محن گرديدى ، خود چون كرم ابريشم بر خود متن .\r\nعزيزا ، خداى رحمن فطرت تو را به نور معرفت و نار عشق تخمير\r\n","description":"","footnote":" ( 1 ) - التّوحيد ، « باب اسماء اللَّه تعالى » ، باب 29 ، حديث 14 . . ","page_name":" 375 ","page_number":393},
  {"content":"\r\nنموده ، و به انوارى چون انبياء و عشاقى مانند اولياء مؤيّد فرموده ، اين نار را به خاك و خاكستر دنياى دنىّ منطفى نكن ، و آن نور را به كدورت و ظلمت توجّه به دنيا كه دار غربت است مكدّر ننما ، باشد كه اگر توجّهى به وطن اصلى كنى و انقطاع به حق را از حق طلب كنى و حالت هجران و حرمان خود را با دلى دردناك به عرضش برسانى و احوال بيچارگى و بينوايى و گرفتارى خويش را اظهار كنى ، مددى غيبى رسد و دستگيرى باطنى شود و جبران نقايص گردد ، اذ من عادته الاحسان و من شيمته التّفضّل . ( 1 )  اگر از فقرات مناجات « شعبانيّهء » امام متّقين و امير مؤمنين و اولاد معصومين او عليهم السلام ، كه امامان اهل معارف و حقايقند ، در قنوت بخوانى ، خصوصا آن جا كه عرض مىكنند : الهى هب لي كمال الانقطاع اليك ( 2 ) \r\n- الخ ، ولى با حال اضطرار و تبتّل و تضرّع نه با دل مرده چون دل نويسنده ، بسيار مناسب اين حال است .\r\nبالجمله ، مقام « قنوت » در نظر نويسنده چون مقام « سجود » است : آن يك ، توجّه و اقبال به ذلّ عبوديّت و تذكَّر مقام عزّ ربوبيّت است ، و اين يك ، اقبال به عزّ ربوبيّت و تذكَّر عجز و ذلّ عبوديّت است . و اين به حسب مقام متوسّطين است . و اما به حسب مقام كمّل ، چنانچه « سجود » مقام فناى عبد و ترك غير و غيريّت است ، « قنوت » مقام انقطاع به حق و ترك اعتماد به غير است كه روح مقام توكَّل است . و بالجمله ، چون « قيام » مقام توحيد افعالى است و اين توحيد در ركعت دوم تمكين شود ، در قنوت اظهار نتيجهء آن كند كه كشكول گدايى را پيش حق برد و از خلق منقطع شود و گريزان گردد .\r\n","description":"","footnote":" ( 1 ) - « از عادت او نيكويى كردن است و از خوى او تفضّل . » .  ( 2 ) - پاورقى 1 . . ","page_name":" 376 ","page_number":394},
  {"content":"\r\n\r\nفصل سوم در تعقيب است\r\nو آن يكى از مستحبّات مؤكَّده است و ترك آن نيز مكروه است و در نماز صبح و عصر تأكيدش بيشتر است . و تعقيبات مأثوره بسيار است ، از آن جمله تكبيرات ثلاثهء اختتاميّه است .\r\nو مشايخ عظام مواظبت دارند كه مثل تكبيرات افتتاحيّه ، در هر تكبيرى دست را تا حذاى گوش بلند كنند و باطن كف را به حذاى قبله مبسوط كنند . و اثبات آن مشكل است ، گرچه ممكن است از بعضى روايات استفادهء سه مرتبه رفع يد را نمود . و شايد دست را بلند نمودن و سه مرتبه تكبير گفتن و بعد دعاى لا إله الا اللَّه وحده وحده . . . ( 1 ) \r\nالخ را خواندن كفايت كند . و اگر رفع يد به آن طور كه مشايخ مواظبند مستحب باشد ، تمكين همان اسرار است كه مذكور گرديد . و شايد اشاره به طرد صلوة و عبادات خود باشد كه مبادا عجب و خودبينى در قلب راه يابد .\r\nو تكبيرات ثلاثه شايد اشاره باشد به تكبير از توحيدات ثلاثه كه مقوّم روح تمام صلوة است . پس ادب قلبى اين تكبيرات آن است كه در هر رفع يدى طرد توحيدى از توحيدات ثلاثه را كند ، و تكبير و تنزيه حق جل و علا را از توصيفات و توحيدات خود كند و عجز و ذلت و قصور و تقصير خويش را در محضر مقدّس حق جل و علا عرضه دارد . و ما در رسالهء سرّ الصلاة اسرار روحيّهء اين تكبيرات و رفع يد را به طور لطيفى ، كه مذكور در آن رساله است ، ذكر نموديم . و آن از الطاف حق تعالى است به اين مسكين . و له الشّكر و الحمد .\r\nو از جملهء تعقيبات شريفه ، تسبيحات صدّيقهء طاهره سلام اللَّه عليها\r\n","description":"","footnote":" ( 1 ) - وسائل الشّيعة ، ج 4 ، ص 1030 ، « كتاب الصّلوة » ، « أبواب التعقيب » ، باب 14 ، حديث 2 . . ","page_name":" 377 ","page_number":395},
  {"content":"\r\nاست كه رسول خدا صلَّى اللَّه عليه و آله به آن معظَّمه تعليم فرمود . و آن افضل تعقيبات است . در حديث است كه اگر چيزى افضل از آن بود ، رسول خدا صلَّى اللَّه عليه و آله آن را به فاطمه عليها السّلام عطا مىفرمود . ( 1 )  و از حضرت صادق مروى است كه اين تسبيحات در هر روز در تعقيب هر نمازى پيش من محبوبتر است از هزار ركعت نماز در هر روز . ( 2 )  و معروف پيش اصحاب در ترتيب آن آن است كه « تكبير » سى و چهار مرتبه ، و « تحميد » سى و سه مرتبه ، و « تسبيح » سى و سه مرتبه ، به همين ترتيب . و بعيد نيست كه اين افضل باشد نه متعيّن ، بلكه در تقديم و تأخير « تحميد » و « تسبيح » انسان مخيّر باشد ، بلكه شايد در تأخير « تكبير » و تقديم « تسبيح » نيز مخيّر باشد ، ولى افضل و احوط همان ترتيب مشهور است .\r\nو آداب قلبيّهء آن آن است كه در « تسبيحات اربعه » مذكور شد . و زايد بر آن ، آن كه چون اين اذكار شريفه بعد از نماز وارد شده است ، و تسبيح آن ، تكبير و تنزيه از قيام به حق عبوديّت است ، و نيز تنزيه و تكبير از لياقت عبادت است براى محضر مقدّس او ، و نيز تنزيه و تكبير از معرفت است كه غايت عبادت است ، پس عبد سالك بايد در تعقيب نماز قدرى تفكَّر كند در نقص خود و عبادت خويش و غفلتهاى در حال حضور ، كه خود گناهى است در مذهب عشق و محبّت ، و حرمان خود را از حظوظ حضور و محضر مقدّس حق جلّ جلاله به نظر آورد ، و در تعقيبات ، كه خود فتح باب ديگرى است از رحمت حق تبارك و تعالى ، به اندازهء ميسور جبران كند ، و اين اذكار شريفه را به قلب برساند و دل را به آنها زنده كند ، شايد خاتمه اش به حسن و سعادت مختوم شود . و در « تحميد » تسبيحات صدّيقه عليها الصلاة و السلام اثبات اين محمدت را كه قيام به عبوديّت است نيز براى هويّت الهيّه كند ، و از توفيق و\r\n","description":"","footnote":" ( 1 ) - فروع كافى ، ج 3 ، ص 343 ، « كتاب الصّلوة » ، « باب التعقيب بعد الصّلوة و الدّعاء » ، حديث 14 . .  ( 2 ) - بحار الانوار ، ج 83 ، ص 332 . از ثواب الاعمال ، ص 149 . وسائل الشّيعة ، ج 4 ، ص 1024 ، « كتاب الصّلوة » ، « أبواب التعقيب » ، باب 9 ، حديث 2 . . ","page_name":" 378 ","page_number":396},
  {"content":"\r\nتأييد و حول و قوّهء آن ذات مقدّس بداند و بشمارد . و حقايق اين امور را به سرّ قلب برساند و سرّ اين لطايف را به ذائقهء دل بچشاند تا قلب به ذكر حق زنده شود و دل حياة جاويد به حق پيدا كند .\r\nو چون صبح افتتاح اشتغال به كثرات و ورود در دنيا است و با مخاطرهء اشتغال به خلق و غفلت از حق انسان مواجه است ، خوب است انسان سالك بيدار در اين موقع باريك براى ورود در اين ظلمتكدهء تاريك به حق تعالى متوسّل شود و به حضرتش منقطع گردد . و چون خود را در آن محضر شريف آبرومند نمىبيند ، به اولياء امر و خفراى زمان و شفعاء انس و جان ، يعنى رسول ختمى صلَّى اللَّه عليه و آله و سلم و ائمّهء معصومين عليهم السلام ، متوسّل گردد و آن ذوات شريفه را شفيع و واسطه قرار دهد . و چون براى هر روزى خفير و مجيرى است ، پس روز شنبه به وجود مبارك رسول خدا صلى اللَّه عليه و آله ، و روز يكشنبه به حضرت امير المؤمنين عليه السلام ، و روز دوشنبه به امامان همامان سبطان عليهما السّلام ، و روز سه شنبه به حضرات سجّاد و باقر و صادق عليهم السلام ، و روز چهار شنبه به حضرات كاظم و رضا و تقى و نقى عليهم السلام ، و روز پنجشنبه به حضرت عسكرى عليه السلام ، و روز جمعه به ولىّ امر عجّل اللَّه فرجه الشّريف ، متعلَّق است ، ( 1 )  مناسب آن است كه در تعقيب نماز صبح براى ورود در اين بحر مهلك ظلمانى و دامگاه مهيب شيطانى ، متوسّل به خفراى آن روز شود ، و با شفاعت آنها ، كه مقرّبان بارگاه قدس و محرمان سرا پردهء انسند ، از حق تعالى رفع شرّ شيطان و نفس امّارهء بالسّوء را طلب كند ، و در اتمام و قبول عبادات ناقصه و مناسك غير لايقه ، آن بزرگان را واسطه قرار دهد . البته حق تعالى شانهء چنانچه محمّد صلَّى اللَّه عليه و آله و دودمان او را وسايط هدايت و راه نماهاى ما مقرّر فرموده و به بركات آنها امّت را از ضلالت و جهل نجات مرحمت فرموده ، به وسيله و شفاعت آنها قصور ما را ترميم و نقص ما را تتميم فرمايد و اطاعات و عبادات\r\n","description":"","footnote":" ( 1 ) - بحار الانوار ، ج 24 ، ص 239 . از الخصال ، ج 2 ، ص 394 ، باب 7 . . ","page_name":" 379 ","page_number":397},
  {"content":"\r\nناقابل ما را قبول مىفرمايد . انّه ولىّ الفضل و الانعام . و تعقيبات مأثوره در كتب أدعيه مذكور ، و هر كس مناسب با حال خود انتخابى كند و اين سفر شريف را به خير و سعادت به اتمام رساند .\r\n\r\nختم و دعاء\r\nمناسب بود كه ما اين رساله را تتميم كنيم به ذكر موانع معنويّهء صلوة از قبيل ريا و عجب و امثال آن ، لكن به واسطهء آن كه در كتاب اربعين ( 1 )  در شرح بعض احاديث ، در اين موضوعات شرحى مذكور داشتيم ، و اينك به واسطهء كثرت اشتغال و تشتّت قواى فكريّه معذور از اين خدمت مىباشم ، لهذا اين اوراق را با اعتراف به نقص و تقصير ختم ، و از ارباب نظر پاك عفو خطا مىطلبم ، و به دعاى خير آنان و نفس كريم آنها نيازمندم .\r\nبار خداوندا كه ما بندگان ضعيف را بى سابقهء خدمت و طاعتى يا احتياج به بندگى و عبادتى با تفضّل و عنايت و محض رحمت و كرامت لباس هستى پوشانيدى ، و به انواع نعمتهاى روحانى و جسمانى و اصناف رحمتهاى باطنى و ظاهرى مفتخر فرمودى ، بى آن كه از نبود ما خللى در قدرت و قوّت تو راه يابد ، يا از بود ما به عظمت و حشمت تو چيزى افزايد ، اكنون كه سرچشمهء رحمانيّت تو جوشيد و چشم خورشيد جمال جميل تو درخشيد و ما را به بحار رحمت مستغرق و به انوار جمال منوّر فرمود ، نقايص و خطيئات و گناهان و تقصيرات ما را نيز به نور توفيق باطنى و دستگيرى و هدايت سرّى جبران فرما ، و دل سر تا پا تعلَّق ما را از تعلَّقات دنياويّه برهان و به تعلَّق به عزّ قدس خود آراسته نما .\r\nبار الها ، از طاعت ما ناچيزان بسطى در ملك تو حاصل نشود ، و از سر پيچى ما نقصى در مملكت راه نيابد ، و از عذاب و شكنجهء گناهكاران نفعى به تو عايد نگردد ، و از بخشش و رحمت افتادگان نقصانى در قدرت تو\r\n","description":"","footnote":" ( 1 ) - پاورقى 61 . . ","page_name":" 380 ","page_number":398},
  {"content":"\r\nحاصل نشود ، عين ثابت خطاكاران طالب رحمت است و فطرت ناقصان طلبكار تماميّت ، تو خود با لطف عميم با ما رفتار فرما و به سوء استعداد ما نظر نفرما .\r\nالهى ، ان كنت غير مستأهل لرحمتك ، فانت اهل ان تجود علىّ بفضل سعتك . الهى ، قد سترت علىّ ذنوبا في الدّنيا ، و انا احوج إلى سترها علىّ منك في الاخرى . الهى ، هب لي كمال الانقطاع إليك ، و انر ابصار قلوبنا بضياء نظرها اليك حتّى تخرق ابصار القلوب حجب النّور ، فتصل إلى معدن العظمة . ( 1 ) \r\nتا اين جا به تقدير الهى جلّ و علا كلام ما ختم شد ، حامدا شاكرا على نعمائه ، مصلَّيا على محمّد و آله الطَّاهرين . به تاريخ روز دوشنبه دوم ربيع الثانى هزار و سيصد و شصت و يك ( 1361 ) قمرى . ( 2 ) \r\n\r\n","description":"","footnote":" ( 1 ) - « خداى من ، اگر من شايستهء رحمت تو نيستم تو اهل آن هستى كه با فضل شاملت بر من كرم نمايى . . خداى من ، در دنيا گناهانى از من پوشانيدى و من نيازمندترم به اينكه در آخرت آن گناهان را بپوشانى . . . » . پاورقى 1 . .  ( 2 ) - مطابق با 30 فروردين 1321 هجرى شمسى . . ","page_name":" 381 ","page_number":399}
  ]