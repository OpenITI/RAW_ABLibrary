[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nسيرت جاودانه\r\nترجمه وتلخيص كتاب الصحيح من سيرة النبى الاعظم ( ص )\r\nدكتر محمد سپهرى\r\n( جلد اول )\r\nشناسنامه پژوهشى اثر\r\nعنوان طرح نامه : سيرت جاودانه\r\nترجمه وتلخيص : الصحيح من سيرة النبى الاعظم ( ص )\r\nپژوهشكده : فرهنگ ومطالعات اجتماعى ، گروه علمى : تاريخ وتمدن ، مترجم : دكتر محمد سپهرى ،\r\nناظر علمى : محمد امير شيخ نورى\r\nموضوع اصلى : تاريخ اسلام\r\nموضوع فرعى : زندگانى وسيره رسول اكرم ( ص )\r\nمدت انجام تحقيق : 2 سال\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nپژوهشگاه فرهنگ وانديشه اسلامى\r\nسازمان انتشارات\r\nسيرت جاودانه\r\nترجمه وتلخيص كتاب الصحيح من سيرة النبى الاعظم ( ص )\r\nعلامه سيد جعفر مرتضى عاملى\r\nمترجم : دكتر محمد سپهرى\r\nناشر : سازمان انتشارات پژوهشگاه فرهنگ وانديشه اسلامى\r\nليتوگرافى : چاپ وصحافى : سازمان چاپ وزارت فرهنگ و ارشاد اسلامى\r\nچاپ اول : 1384\r\nشمارگان : 1200 نسخه\r\nقيمت دوره : 12500 تومان\r\nشابك ( دوره ) : 5 - 30 - 8352 - 964\r\nشابك ( ج 1 ) : 6 - 18 - 8352 - 964\r\nحق چاپ براى ناشر محفوظ است\r\nعاملى ، جعفر مرتضى ، 1944 - م AMILI JAFAR MURTAZA\r\nسيرت جاودانه : ترجمه وتلخيص كتاب الصحيح من سيرة النبي الاعظم ( ص ) / جعفر مرتضى\r\nعاملى : مترجم محمد سپهرى . - تهران : پژوهشگاه فرهنگ انديسه اسلام ، 1384 . ج 1\r\n125000 ريال\r\nISBN 964 - 8352 - 31 - 3\r\nعنوان اصلى : الصحيح من سيرة النبى الاعظم ( ص ) .\r\nفهرستنويسى بر اساس اطلاعات فيپا\r\nكتابنامه .\r\n1 . محمد ( ص ) پيامبر اسلام ، 53 قبل از هجرت - 11 ق . - سرگذشتنامه . 2 . اسلام -\r\nاز آغاز تا 41 ق . الف . سپهرى ، محمد 1344 - ، مترجم . ب . پژوهشگاه فرهنگ وانديشه اسلامى . ج . عنوان\r\n3041 ص 2 ع / 9 / 22 BP 93 / 297 د\r\nكتابخانه ملى ايران 42151 - 83 م\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nجلد اول\r\n\r\nفهرست\r\nپيشگفتار 19\r\nسخن نخست 21\r\nبخش اوّل - مباحث مقدماتى 27 فصل اوّل - پيغمبر ( ص ) در روايات مكتب خلافت 29\r\nصفات پيامبر ( ص ) 29\r\nفصل دوم - سياست‌هاى ريشه‌كنى 37\r\n1 . اسوه و قدوه 37\r\n2 . منع از تدوين حديث 42\r\nأ . منع از حديث در عهد رسول خدا ( ص ) 42\r\nب . منع از حديث پس از رحلت پيغمبر ( ص ) 43\r\nفصل سوم - شخصيت‌هاى جايگزين 49\r\nمفتيان پس از خلفاى نخستين 53\r\nشيوه‌هاى ديگر 55\r\nأ . تشويق شعر و شاعران 56\r\nب . آموزش انساب 57\r\nج . اهل كتاب ، جايگزين نمونه و موفّق‌تر 58\r\n\r\n","description":"","footnote":"","page_name":" 1 ","page_number":5},
  {"content":"\r\n\r\n1 . اجازهء كلى 61\r\n2 . تورات‌خوانى 62\r\n3 . ترويج علم‌آموزى از اهل كتاب 62\r\n4 . ارجاعات صريح 63\r\nشاگردان كعب الاحبار 63\r\nرشوه‌هاى كعب 65\r\nأ . كعب الاحبار و خلافت على ( ع ) 65\r\nب . لقب فاروق 66\r\nج . تمجيد كعب الاحبار از ابو هريره 66\r\nد . كعب الاحبار و ابن عبّاس 66\r\nه . تمجيد كعب الاحبار از پسر عمرو عاص 67\r\nفصل چهارم - نقش قصه‌گويان در تاريخ اسلام 69\r\n1 . قصّه و قصّه‌گويى در مكتب خلافت 70\r\nأ . قصه‌گويى يك منصب رسمى 71\r\nب . حاكمان و قصه‌گويان 74\r\nج . قصه‌گويان در خدمت سياست 76\r\nد . جسارت و نفوذ قصه‌گويان 77\r\nه . چهره حقيقى قصه‌گويان 79\r\n2 . قصّه و قصه‌گويى در مكتب امامت 82\r\nأ . ائمه ( ع ) و تدوين و روايت حديث 83\r\nب . موضع ائمه ( ع ) در قبال اسرائيليات 84\r\nج . شيعه ، رويارويى با اسرائيليات 85\r\nد . على ( ع ) و رويارويى با قصه‌گويان 87\r\n\r\n","description":"","footnote":"","page_name":" 2 ","page_number":6},
  {"content":"\r\n\r\nه . ائمه اطهار ( ع ) و رويارويى با قصه‌گويان 89\r\nو . پيروان خطّ على ( ع ) 90\r\nز . شرط قصه‌گويى 92\r\nح . امتحان قصه‌گويى 93\r\nفصل پنجم - انگيزه‌ها و اهداف 95\r\n1 . مقام خليفه 95\r\n2 . تنگناهاى سخت 96\r\n3 . تأثيرپذيرى از اهل كتاب 99\r\n4 . كينه‌توزى و دشمنى با على ( ع ) 100\r\nفصل ششم - آثار و نتايج 103\r\nفصل هفتم - معيارهاى حفظ انحراف 119\r\nفصل هشتم - معيارها و ضوابط پژوهش علمى 149\r\nابزار پژوهش علمى 149\r\nبخش دوم - پيش از بعثت 161\r\nفصل اوّل - پيش از ولادت پيامبر ( ص ) 163\r\n1 . ويژگىهاى جغرافيايى شبه جزيره عربى 163\r\n2 . شهرنشينى در شبه جزيرهء عربى 164\r\n3 . اوضاع اجتماعى مردم عرب 165\r\n4 . زن در عصر جاهلى 166\r\n5 . علوم عرب 167\r\n6 . ويژگىها و خصوصيات عرب 169\r\nأ . مهمان‌دارى و بخشندگى 169\r\nب . حميّت و عصبيت 170\r\n\r\n","description":"","footnote":"","page_name":" 3 ","page_number":7},
  {"content":"\r\n\r\nج . شجاعت 171\r\nد . شهامت ، بىباكى و سرعت عمل 171\r\nه . غرور و عزّت 172\r\nو . وفاى به عهد 172\r\n7 . بناى مكّه 173\r\nأ . بناى كعبه 173\r\nب . دعاى ابراهيم 174\r\nج . تقديس كعبه 175\r\nد . كعبه و بت‌ها 177\r\nه . سرپرستى كعبه 178\r\nفصل دوم - دوران كودكى و جوانى پيامبر ( ص ) 181\r\n1 . نسب پيامبر ( ص ) 181\r\n2 . ايمان پدران پيامبر ( ص ) 181\r\nأ . پدر ابراهيم 184\r\nب . توجيه شگفت 187\r\n3 . ميلاد پيامبر ( ص ) 188\r\nأ . زادگاه پيامبر ( ص ) 188\r\nب . دوران شيرخوارگى 189\r\nج . چرا باديه ؟ 189\r\n4 . برادران رضاعى پيامبر ( ص ) 190\r\n5 . درگيرى دايه‌ها 192\r\n6 . داستان شقّ صدر 193\r\n7 . فقدان پدر و مادر 197\r\n\r\n","description":"","footnote":"","page_name":" 4 ","page_number":8},
  {"content":"\r\n\r\n8 . كفالت و سرپرستى پيامبر ( ص ) 198\r\n9 . سفر نخست پيامبر ( ص ) به شام 199\r\n10 . شبانى و گوسفند چرانى 202\r\n11 . سفر دوم پيامبر ( ص ) به شام 204\r\nفصل سوم - ازدواج با خديجه ( س ) 207\r\n1 . مراسم خواستگارى 207\r\n2 . مهريه خديجه 209\r\n3 . سنّ خديجه به هنگام ازدواج 210\r\n4 . يتيم قريش ، افسانه رسوا 212\r\n5 . ثروت خديجه 214\r\n6 . خديجه در ميان زنان قريش 214\r\n7 . ازدواج‌هاى قبلى خديجه ؟ 215\r\n8 . دو همسر عثمان 218\r\n9 . زينب دختر پيامبر ( ص ) يا پروردهء او ؟ 221\r\n10 . رقيبان على ( ع ) 223\r\n11 . هند ابن ابى هاله 223\r\nفصل چهارم - از ازدواج تا بعثت 227\r\n1 . حضور پيامبر ( ص ) در جنگ فجار 227\r\n2 . حلف الفضول 229\r\nأ . امويان و حلف الفضول 232\r\nب . اهداف و انگيزه‌هاى حلف الفصول 232\r\n3 . تولّد امير المؤمنين على ( ع ) 233\r\nولادت على ( ع ) در كعبه 235\r\n\r\n","description":"","footnote":"","page_name":" 5 ","page_number":9},
  {"content":"\r\n\r\n4 . تجديد بناى كعبه 237\r\nنصب حجر الاسود 238\r\n5 . ولادت فاطمه ( س ) 239\r\nبخش سوم - از بعثت تا هجرت به حبشه 243 فصل اوّل - بعثت 245\r\n1 . دين پيامبر ( ص ) پيش از بعثت 245\r\n2 . بعثت 247\r\nأ . تاريخ بعثت و چگونگى نزول قرآن 248\r\nب . ديدگاه ما 250\r\nج . آغاز وحى 253\r\nفصل دوم - روايات آغاز وحى 255\r\n1 . آغاز وحى در روايات مكتب خلافت 255\r\n2 . بررسى روايات آغاز وحى 260\r\nأ . سند روايات 261\r\nب . تناقض آشكار روايات 263\r\nج . فشار تا سر حدّ مرگ 263\r\nد . ترس پيامبر ( ص ) و نقش ورقه و خديجه 265\r\nه . نقش اهل كتاب 266\r\n3 . ديدگاه درست 271\r\nفصل سوم - دعوت پنهانى 277\r\n1 . نخستين مسلمان 277\r\n2 . خديجه نخستين زن مسلمان 281\r\n3 . سبقت ابو بكر 281\r\n\r\n","description":"","footnote":"","page_name":" 6 ","page_number":10},
  {"content":"\r\n\r\n4 . دعوت پنهانى 285\r\nأ . مراحل دعوت 285\r\nب . دعوت پنهانى 286\r\nج . خانه ارقم 287\r\nد . واكنش قريش 288\r\n5 . مسلمانى ابو ذر غفارى 289\r\nفصل چهارم - اسراء و معراج 291\r\n1 . تاريخ اسراء و معراج 291\r\n2 . اسراء و معراج در خواب يا بيدارى ؟ 294\r\n3 . اسراء و معراج در قرآن 297\r\nفصل پنجم - انذار خويشاوندان 301\r\n1 . حديث يوم الدار 301\r\nمطابق روايت اسكافى 302\r\nابن تيميه و حديث يوم الدار 303\r\n2 . نكاتى مهم درباره حديث انذار 308\r\nأ . روايات نادرست 308\r\nب . جانشينى پيامبر ( ص ) در خانواده‌اش 310\r\nج . چرا انذار خويشاوندان ؟ 310\r\nد . على ( ع ) در يوم الانذار 311\r\nه . موضع ابو لهب 312\r\nو . انذار چرا ؟ 313\r\nز . سخن پيامبر ( ص ) در يوم الانذار 315\r\nح . برادر و وصى 316\r\n\r\n","description":"","footnote":"","page_name":" 7 ","page_number":11},
  {"content":"\r\n\r\nفصل ششم - دعوت علنى 317\r\n1 . مأموريت جديد 317\r\n2 . مذاكرات بىثمر 319\r\nأ . مرحله نخست 319\r\nب . مرحله دوم 320\r\nج . مرحله سوم 320\r\n3 . پس از شكست مذاكرات 321\r\n4 . شكنجه‌هاى طاقت‌فرسا 323\r\n5 . نخستين شهيد اسلام 324\r\n6 . در جستجوى پناهگاه 326\r\n7 . هجرت به حبشه 328\r\nأ . امير مهاجران 330\r\nب . نخستين مهاجر 330\r\nج . رقّت عمر 331\r\nد . هجرت ابو بكر 331\r\n8 . تلاش نوميدانهء قريش 334\r\n9 . شورش عليه نجاشى 337\r\n10 . افسانه غرانيق 338\r\nحقيقت امر 345\r\nبخش چهارم - از مسلمانى حمزه تا بيعت عقبه 347 فصل اوّل - مسلمانى حمزه و عمر 349\r\n1 . مسلمانى حمزه 349\r\n2 . مسلمانى عمر 352\r\n\r\n","description":"","footnote":"","page_name":" 8 ","page_number":12},
  {"content":"\r\n\r\nأ . زمان 356\r\nب . فاروق 360\r\nج . خواندن عمر 360\r\nد . شوكت اسلام 362\r\nه . نزول آيه 364\r\nفصل دوم - شعب ابو طالب 365\r\n1 . محاصره اقتصادى و اجتماعى 365\r\nأ . ثروت خديجه و شمشير على ( ع ) 367\r\nب . حكيم بن حزام 370\r\n2 . شقّ القمر 371\r\nگفتارى اجمالى در مورد شقّ القمر 374\r\n3 . نقض پيمان 385\r\n4 . پس از نقض پيمان 387\r\n5 . نمايندگان نصارا 387\r\nفصل سوم - ابو طالب ، مؤمن قريش 389\r\n1 . دورانديشى و ايمان ابو طالب 389\r\n2 . مواضع ابو طالب ( ره ) 390\r\n3 . فداكاريهاى ابو طالب ( ره ) 392\r\n4 . در فراق ابو طالب و خديجه 395\r\nفصل چهارم - هجرت به طائف 399\r\n1 . در جستجوى پناهگاه 399\r\n2 . هجرت به طائف در كلام مورّخان 400\r\nأ . عدّاس 402\r\n\r\n","description":"","footnote":"","page_name":" 9 ","page_number":13},
  {"content":"\r\n\r\nب . پناهندگى 403\r\nج . موقعيت طائف 404\r\nد . نتايج سفر 405\r\nفصل پنجم - دعوت قبايل و بيعت عقبه 407\r\n1 . خشك‌سالى و دعاى پيغمبر ( ص ) 407\r\n2 . دعوت قبايل 408\r\n3 . دعوت فرزندان عامر بن صعصعه 409\r\nأ . منصب امامت 410\r\nب . كوته‌بينى در هدف 411\r\nج . دين و سياست 412\r\n4 . دستاوردهاى دعوت از قبايل 412\r\n5 . ازدواج پيامبر ( ص ) با سوده و عايشه 413\r\nأ . سنّ عايشه 414\r\nب . زيبايى و محبوبيت عايشه 414\r\n6 . اسلام در مدينه 416\r\nأ . پيشگويىهاى اهل كتاب 418\r\nب . درگيرىهاى اوس و خزرج 418\r\nج . تعاليم سهل و آسان 419\r\nد . مردم يثرب و اهالى مكّه 420\r\n7 . بيعت نخست عقبه 421\r\n8 . بيعت دوم عقبه 422\r\nأ . نقش عبّاس در بيعت عقبه 424\r\nب . دوازده نقيب 426\r\n\r\n","description":"","footnote":"","page_name":" 10 ","page_number":14},
  {"content":"\r\n\r\nبخش پنجم - از مكّه تا مدينه 429 فصل اوّل - مقدّمات هجرت 431\r\n1 . اهداف و انگيزه‌ها 431\r\n2 . راز انتخاب مدينه 433\r\n3 . پيمان برادرى مهاجران 436\r\n4 . آغاز هجرت 437\r\nفصل دوم - هجرت رسول خدا ( ص ) 439\r\n1 . توطئه شوم 439\r\n2 . على ( ع ) در بستر پيغمبر ( ص ) 440\r\n3 . قريش در جستجوى پيغمبر ( ص ) 443\r\nأ . هزينه‌هاى هجرت 444\r\nب . برترين الگوى جانبازى 445\r\nج . قريش و على ( ع ) 445\r\n4 . آيه غار 447\r\n5 . جانبازى در راه خدا 450\r\n6 . در راه مدينه 452\r\n7 . كرامات درخشان 454\r\n8 . هجرت امير المؤمنين ( ع ) 455\r\n9 . سياست حكيمانه 459\r\n10 . استقبال از رهبر 460\r\nبررسى و مناقشه 461\r\nأ . ثنية الوداع در جهت شام 461\r\n\r\n","description":"","footnote":"","page_name":" 11 ","page_number":15},
  {"content":"\r\n\r\nب . استدلال شگفت 462\r\nج . رقص آستين 463\r\n11 . نفاق در مكّه 463\r\nفصل سوم - از قباء تا مدينه 469\r\n1 . پيامبر ( ص ) در قباء 469\r\nأ . تأسيس مسجد قباء 470\r\nب . نماز جمعه در قباء 471\r\n2 . ورود پيامبر ( ص ) به مدينه 472\r\n3 . منزل پيامبر ( ص ) در مدينه 474\r\n4 . مسلمانى عبد اللّه بن سلّام 475\r\nدو نكتهء مهم 479\r\nفصل - چهارم پيش از استقرار در مدينه 481\r\n1 . بازگشت مهاجران حبشه 481\r\n2 . عايشه در خانه پيامبر ( ص ) 483\r\nأ . استدلال جالب 483\r\nب . آغاز دوره‌اى جديد 484\r\n3 . آيه صلح 485\r\n4 . مسلمانى سلمان 486\r\n5 . گرده‌پاشى نخل 488\r\nبخش ششم - از ورود به مدينه تا پايان جنگ بدر 491 فصل اوّل - اقدامات زيربنايى در مدينه 493\r\n1 . تأسيس تاريخ هجرى 493\r\nأ . تاريخ هجرى به روايت مورّخان 494\r\n\r\n","description":"","footnote":"","page_name":" 12 ","page_number":16},
  {"content":"\r\n\r\nب . ديدگاه برتر 496\r\nج . محرّم ، آغاز سال هجرى 497\r\nد . موافقان ديدگاه ما 500\r\nه . ديدگاه سهيلى 503\r\nو . مستند ديدگاه ما 505\r\nز . بازگشت به آغاز 519\r\n2 . بناى مسجد مدينه 521\r\nأ . پرداخت قيمت زمين 522\r\nب . سنگ‌هاى خلافت 523\r\nج . عثمان و عمّار 525\r\nد . مشاركت پيامبر ( ص ) 528\r\nه . مشاركت فعّال زنان در ساخت مسجد 529\r\nو . نماز جماعت زنان 529\r\n3 . پيمان برادرى مهاجران و انصار 530\r\nأ . شمار برادران 532\r\nب . برادرى افراد همانند 533\r\nج . برادرى على ( ع ) 534\r\n1 . ابو تراب 535\r\n2 . حديث خلّت 536\r\nد . برادرى سلمان 536\r\nانكار اخوّت 537\r\nه . در سايه‌سار برادرى 542\r\n1 . جايگزين مناسب‌تر 542\r\n\r\n","description":"","footnote":"","page_name":" 13 ","page_number":17},
  {"content":"\r\n\r\n2 . بالا بردن مناسبات انسانى 543\r\n3 . نقش برادرى در سازندگى 543\r\n4 . منشور حكومت مدينه ، مرزبندى روابط 545\r\nأ . متن سند 546\r\nب . بررسى سند 553\r\n5 . عهدنامهء حسن همجوارى 561\r\nفصل - دوم تشريع احكام 563\r\n1 . تشريع اذان 563\r\nأ . فزونى يا كاستى ؟ 566\r\nب . بدعت 568\r\n2 . افزايش ركعات نماز 569\r\n3 . تشريع زكات اموال 570\r\n4 . تشريع زكات فطريه 572\r\n5 . تشريع روزه 573\r\nفصل - سوم غزوه‌ها و سريه‌هاى پيش از بدر 577\r\nأ . فرار از ميدان جنگ 577\r\nب . سفارش پيامبر ( ص ) به سريه‌ها 578\r\n1 . سريه‌ها 579\r\n2 . غزوه‌ها 582\r\n3 . هدف سريه‌ها 583\r\nأ . پيمان‌ها و قرارهاى صلح و ترك مخاصمه 584\r\nب . اعمال فشار بر قريش 584\r\n4 . توصيه‌هاى پيغمبر ( ص ) به سريه‌ها 585\r\n\r\n","description":"","footnote":"","page_name":" 14 ","page_number":18},
  {"content":"\r\n\r\n5 . فقط مهاجران 586\r\nأ . وظيفه انصار ، يارى پيامبر ( ص ) در خانه 586\r\nب . مسأله جنگ و صلح 587\r\nج . شرايط خاص انصار 587\r\nد . وضعيت روانى مهاجران 588\r\nه . مردم عرب و خون 589\r\nو . انصار و جنگ 589\r\nفصل - چهارم جنگ بدر بزرگ 591 1 . تلاش ناموفّق قريش 591\r\n2 . حادثه به روايت مورّخان 592\r\nأ . خواب عاتكه 595\r\nب . اختلاف قريش 597\r\n3 . شوراى جنگى 599\r\nأ . رايزنى پيغمبر ( ص ) با ياران 601\r\nب . جنگ با قريش 602\r\nج . تربيت روانى 603\r\nد . نگاهى به ديدگاه‌ها 603\r\nه . شادمانى و سرور پيغمبر ( ص ) 604\r\n4 . عدّه و عدّه 607\r\nأ . مسلمان 607\r\nب . مشركان 608\r\nج . آرايش سپاه 608\r\nد . آرامش قبل از طوفان 609\r\n\r\n","description":"","footnote":"","page_name":" 15 ","page_number":19},
  {"content":"\r\n\r\nه . سايه‌بان يا جايگاه ويژه 611\r\nو . مبارزخواهى 613\r\n1 . خشم رسول خدا ( ص ) دربارهء ابو طالب 615\r\n2 . آغاز نبرد با افراد خانواده 615\r\n3 . حق مسلمانان 616\r\nز . اوج درگيرى 617\r\nح . فرشتگان در بدر 617\r\nط . پايان جنگ 618\r\n4 . تقسيم غنايم 619\r\n5 . متخلّفان و غنايم بدر 622\r\nأ . طلحة بن عبيد اللّه تيمى ، و سعيد بن زيد عدوى 622\r\nب . عثمان بن عفّان 623\r\nج . غارت فضايل 624\r\n6 . سرانجام اسيران بدر 625\r\nرأى درست 632\r\nأ . ناله عبّاس در زنجير 633\r\nفديه و مسلمانى عبّاس 633\r\nب . توطئه و ترور 637\r\nج . گردن‌بند خديجه ، آزادى زينب 638\r\nد . فدك و گردن‌بند 640\r\nه . فديه فرهنگى 640\r\nو . رفتار با اسيران 642\r\nز . سوده دختر زمعه 642\r\n\r\n","description":"","footnote":"","page_name":" 16 ","page_number":20},
  {"content":"\r\n\r\n7 . دستاورد غرور 643\r\n8 . مژدهء فتح 644\r\n9 . نتايج جنگ بدر 645\r\n10 . قهرمان بدر 645\r\n11 . كشته‌هاى قريش در چاه بدر 648\r\n12 . پاسدار پيغمبر ( ص ) 648\r\n13 . جنگ سرنوشت 650\r\n14 . امداد فرشتگان 650\r\n15 . شهداى انصار 657\r\nفهرست اعلام 659\r\n\r\n","description":"","footnote":"","page_name":" 17 ","page_number":21},
  {"content":"\r\n . \r\n","description":"","footnote":"","page_name":" 18 ","page_number":22},
  {"content":"\r\n\r\n\r\nپيشگفتار\r\nانسان به طور فطرى كمال‌جو و الگوخواه است . الگوپذيرى انسان تا به جايى است كه بدون اسوه ، راه به كمال نمىبرد . انسان در پى نمونهء كامل و اسوهء كمال يافته برتر است و از اين رو به شناخت سيره ، راه و روش ، و زندگانى انسان‌هاى كامل و برجسته چون پيامبران ، اولياء ، امامان و انسان‌هاى پاكباخته و متكامل محتاج است .\r\nدر پاسخ به همين نياز فطرى انسان براى اسوه‌طلبى و الگوخواهى است كه قرآن به عنوان كتاب هدايت و برنامه زندگى متعالى ، و پاسخگوى نيازهاى فطرى انسان ، با معرفى الگوهاى خوب و بد در همه زمينه‌ها و شناسايى اصول ارزشى هر كدام ، پيامبر اكرم ( ص ) را كامل‌ترين الگو و اسوهء حسنه همهء انسان‌ها در همه دوران‌ها معرفى مىكند تا آنان كه در جستجوى حق و حقيقت ، و رستگارى هستند ، در پيمودن راه كمال ، از او پيروى كنند :\r\n لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ  ( احزاب / 21 ) .\r\nامام على ( ع ) ، رسول خدا ( ص ) و خاندان حضرت را اسوه‌هاى كامل و شايسته پيروى معرفى و الگوپذيرى از آن حضرت را بر همگان كافى دانسته است .\r\n( نهج البلاغه ، خطبه 160 )\r\nمسلمانان چونان پيروان عاشق و علاقه‌مند پيغمبر اكرم ( ص ) كوشيده‌اند تا مگر با تأسّى و اقتداى به اين الگوى برتر و سرمشق نيكو ، راه رستگارى يابند و قله‌هاى كمال را درنوردند . از اين رو اهتمام و عنايت ويژه‌اى به تدوين سيره و زندگانى آن حضرت نشان داده‌اند . چنان كه مكاتب و سبك‌هاى گوناگونى در اين زمينه وجود دارد و كتاب‌هاى بىشمارى رونق‌بخش كتابخانه اسلامى ، در بخش زندگانى و سيره رسول خدا ( ص ) بوده و هست و هر كدام ويژگى و شيوه خاص خود را دارد .\r\nكتاب : الصحيح من سيرة النبى الاعظم ( ص ) ، علاوه بر تبيين سيره و زندگانى رسول خدا ( ص ) بمثابه يك منبع ذى قيمت معرفت‌شناختى كه مسلمانان مىتوانند\r\n\r\n","description":"","footnote":"","page_name":" 19 ","page_number":23},
  {"content":"\r\n\r\nهمه اعمال ، رفتار و گفتار خود را از آن الگوبردارى كنند ، به نقد و ارزيابى عالمانه حديث در حوزه تاريخ و سيره مىپردازد . نويسنده دانشمند اين كتاب ، علّامه سيد جعفر مرتضى عاملى كه آثار قابل تقدير ديگرى نيز در همين حوزه دارد ، بىترديد كتاب حاضر خود را به جهاتى كامل‌ترين ، مفصل‌ترين و محورىترين پژوهش خويش در قلمرو نقد و ارزيابى حديث قرار داده است . الصحيح ، از سوى محافل علمى مورد توجه انديشمندان حوزه و دانشگاه قرار گرفته جايزه كتاب سال جمهورى اسلامى ايران را در اين بخش به خود اختصاص داده است . نويسنده علاوه بر سبك ويژه در سيره‌نگارى كه بر آموزه‌هاى كلامى و نقد و ارزيابى حديث در حوزه تاريخ مبتنى است ، در اين زمينه اصول و مبانى راهبردى نوينى به خواننده ارائه مىدهد ؛ ديدگاه‌هاى ابتكارى ارزشمندى در شمارى از حوادث و وقايع مهم و سرنوشت‌ساز تاريخ اسلام دارد . همين ويژگىهاى منحصر به فرد است كه الصحيح را از ديگر كتاب‌هاى قديم و جديد سيره ممتاز كرده است . از اين بابت نيز مىتواند الگوى مناسبى براى پژوهشگران و محقّقان ارجمند باشد .\r\nپژوهشگاه فرهنگ و انديشه اسلامى در راستاى اهداف علمى پژوهش خود و همگام با نهضت نرم‌افزارى و توليد علم و انديشه ، ترجمه و تلخيص كتاب : الصحيح من سيرة النبى الاعظم ( ص ) را در دستور كار خود قرار داد و انجام اين مهم را بر عهدهء پژوهشگر محترم جناب آقاى دكتر محمّد سپهرى واگذار كرد كه تاكنون شمارى از آثار علّامه مرتضى را به فارسى ترجمه كرده و با سبك نگارش و انديشه‌هاى استاد آشنا ، و خود نيز در حوزه تاريخ و تمدّن اسلامى داراى مطالعات تخصصى است .\r\nپژوهشگاه فرهنگ و انديشه اسلامى ، ضمن تقدير و تشكر از اعضاى محترم شوراى علمى گروه تاريخ و تمدّن كه در همهء مراحل - از تصويب تا انجام طرح - عنايت ويژه‌اى به اين اثر معطوف داشته‌اند ، از مترجم ارجمند نيز كه به خوبى از عهده كار برآمده ، سپاسگزارى مىكند .\r\nاميد است صاحبان قلم و انديشمندان ارجمند اين پژوهشگاه را با ارائه نظرات سازنده خويش در جهت نيل به اهداف متعالى فرهنگ و انديشه اسلامى ، و بسط و گسترش تعاليم دينى يارى دهند .\r\nگروه تاريخ و تمدّن\r\nپژوهشكده فرهنگ و انديشه اسلامى\r\n\r\n","description":"","footnote":"","page_name":" 20 ","page_number":24},
  {"content":"\r\n\r\n\r\nسخن نخست\r\nسيره و مغازى و به عبارت ديگر ، تاريخ و زندگانى حضرت محمّد بن عبد اللّه ( ص ) همواره مورد عنايت و اهتمام ويژهء مسلمانان بوده و هست و هر يك از مورّخان و سيره‌نگاران بر پايهء ذوق ، سليقه و علاقه و مطابق بينش و گرايش خود به تدوين و تأليف در اين عرصه همّت گماشته‌اند ؛ چنان كه امروزه انبوه بىشمارى از نوشته‌هاى مختصر و مفصّل به زبان‌هاى گوناگون در كتابخانه عمومى و خصوصى ، در گوشه و كنار جهان وجود دارد كه هر يك به بررسى و گزارش زاويه يا زواياى خاصى از زندگانى رسول خدا ( ص ) ويژگى دارد .\r\nاهميت جايگاه سيره و زندگانى رسول خدا ( ص ) آن چنان است كه اصولا تاريخ‌نگارى مسلمانان با تأليف و تدوين در همين حوزه آغاز شد و با اخذ شيوه‌هاى تاريخ‌نگرى و تاريخ‌نگارى اقوام و ملل ديگر خصوصا ايرانيان ، بيشترين كتاب‌هاى خود را در اين زمينه تأليف كردند . كتابخانه‌هاى اسلامى از اين نظر غناى خاصى دارد كه بايسته است ، پژوهش‌گران به بررسى جنبه‌ها و گونه‌هاى مختلف آن همّت گمارند .\r\nهر چند مطابق قواعد زبان عربى ، واژهء « سيره » از « سير » به معنى حركت ، راه رفتن روى زمين ، گذشتن و عبور « 1 » گرفته شده ، بر نوع و چگونگى رفتار و نيز\r\n\r\n\r\n","description":"","footnote":"\r\n( 1 ) . بنگريد : معجم مقاييس اللغه ، 3 / 120 ؛ لسان العرب 6 / 453 ؛ المفردات فى غريب القرآن ، 247 .\r\n","page_name":" 21 ","page_number":25},
  {"content":"\r\n\r\nطريقه ، هيأت و حالت « 1 » دلالت مىكند ، امّا كتاب‌هايى كه زير عنوان سيرهء رسول خدا ( ص ) نوشته شده ، عموما به گزارش رفتار رسول خدا ( ص ) پرداخته ، كمتر نوع و سبك رفتارى را كه حضرت در عمل و روش براى رسيدن به مقاصد متعالى و اهداف رسالت خويش به كار مىبرد ، بررسى و گزارش نموده‌اند . البته علاوه بر گزارش‌هايى كه در لابلاى متون مفصّل پراكنده است ، كتاب‌هاى جداگانه‌اى هم به همين جنبه پرداخته‌اند كه هر چند به لحاظ شمار اندك است ، امّا براى شناخت اين بخش از زندگانى پيغمبر ( ص ) قابل استفاده تواند بود .\r\nهدف و انگيزهء اصلى نويسندگان مسلمان ، الگوبردارى و معرفى سيره و سنّت پيغمبر ( ص ) براى پيروان حضرت بوده كه مطابق تعاليم و آموزه‌هاى قرآنى ، شخصيت رسول خدا ( ص ) را برترين الگوى رفتارى در زمينه‌هاى مختلف و حوزه‌هاى گوناگون زندگانى فردى و اجتماعى مىدانند . قرآن كريم در اين باره مىفرمايد :\r\n لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً  . « 2 »\r\nقطعا براى شما ( در اقتدا به ) رسول خدا سرمشقى نيكوست : براى آن كس كه به خدا و روز بازپسين اميد دارد و خدا را فراوان ياد مىكند .\r\nعلّامه سيّد محمّد حسين طباطبايى ( ره ) بر همين پايه ، رسول خدا ( ص ) را براى مسلمانان يك منبع ، معدن و مركزى دانسته است كه مىتوانند همهء اعمال ، رفتار و وظايف خود را از اين منبع و معدن استخراج كنند . « 3 »\r\nامام على ( ع ) كه خود دانش آموخته مكتب رسول خدا ( ص ) است ، در اين باره وصف دقيقى دارد كه در اينجا فقط ترجمهء كلام شيواى حضرت را\r\n\r\n\r\n","description":"","footnote":"\r\n( 1 ) . بنگريد : اقرب الموارد ، 1 / 562 ؛ المفردات فى غريب القرآن ، 247 .\r\n( 2 ) . احزاب ( 33 ) : 21 .\r\n( 3 ) . الميزان ، 16 / 288 .\r\n","page_name":" 22 ","page_number":26},
  {"content":"\r\n\r\nآورده ، خوانندهء ارجمند را براى ديدن متن آن به نهج البلاغه حواله مىدهيم . آن گرامى فرمود :\r\nبراى تو بسنده است كه رسول خدا ( ص ) را مقتدا گردانى و راهنماى شناخت بدى و عيب‌هاى دنيا ، و خوارمايگى و زشتىهاى فراوانش بدانى ، كه چگونه دنيا از هر سو بر او درنورديده شد و براى ديگران گستريده ؛ از نوش آن نخورد و از زيورهايش بهره نبرد ، . . .\r\nپس به پيامبر پاكيزه و پاك ( ص ) خود اقتدا كن كه در رفتار او خصلتى است آن را كه زدودن اندوه خواهد و مايهء شكيبايى است ، براى كسى كه شكيبايى طلبد ؛ و دوست‌داشته‌ترين بندگان نزد خدا كسى است كه رفتار پيامبر ( ص ) را سرمشق خود كند ، و به دنبال او رود ؛ از دنيا چندان نخورد كه دهان را پر كند و بدان ننگريست چندان كه گوشهء چشم بدان افكند .\r\nتهيگاه او از همهء مردم دنيا لاغرتر بود و شكم او از همه خالىتر . دنيا را به دو نشان دادند ، آن را نپذيرفت ، و چون دانست خدا چيزى را دشمن مىدارد ، آن را دشمن داشت و چيزى را كه خوار شمرده ، آن را خوار انگاشت و چيزى را كه كوچك شمرده ، آن را كوچك داشت و اگر در ما نبود جز دوستى آنچه خدا و رسول ، آن را دشمن مىدارند و بزرگ ديدن آنچه خدا و رسول آن را خرد مىشمارند ، براى نشان دادن مخالفت ما با خدا كافى بود و سرپيچى ما را از فرمان‌هاى او آشكارا مىنمود . او كه درود خدا بر وى باد ، روى زمين مىنشست و به دست خود ، پاىافزار خويش را پينه مىبست و جامعهء خود را خود وصله مىنمود و بر خر بىپالان سوار مىشد و ديگرى را بر ترك خود سوار مىفرمود ؛ پرده‌اى بر در خانهء او آويخته بود كه تصويرهايى داشت ، يكى از زنان خويش را گفت : اين پرده را از من پنهان كن كه هرگاه بدان مىنگرم ، دنيا و زيورهاى آن را به ياد مىآورم . پس به دل خود از دنيا روى گرداند و ياد آن را در خاطر خود ميراند و دوست داشت كه زينت دنيا از او نهان ماند تا زيورى از آن بر ندارد . دنيا را پايدار نمىدانست و در آن ، اميد ماندن نداشت . پس آن را از خود برون كرد و دل از آن برداشت و ديده از آن برداشت . آرى چنين است ، كسى كه چيزى را دشمن داشت ، خوش ندارد كه بدان بنگرد يا نام آن نزد وى بر زبان رود و در زندگانى رسول\r\n\r\n","description":"","footnote":"","page_name":" 23 ","page_number":27},
  {"content":"\r\n\r\nخدا ( ص ) براى تو نشانه‌هايى است كه تو را به زشتىها و عيب‌هاى دنيا راهنماست ؛ چه او با نزديكان خويش گرسنه به سر مىبرد و با منزلتى بزرگ كه داشت ، زشتىهاى دنيا از ديدهء او فروماند و آن را خوار شمرد .\r\nپس نگرنده با خرد خويش بنگرد كه : آيا خدا ، محمّد ( ص ) را به داشتن چنين صفت‌ها اكرام فرمود ، يا او را خوار نمود ؟ اگر بگويد : او را خوار كرد ، دروغ گفته است و بهتانى بزرگ آورده است ؛ پس بايستى بگويد :\r\nخدا او را اكرام كرد ، پس بداند كه خدا كسى را خوار شمرد كه دنيا را براى وى گستريد و آن را از كسى كه نزديك‌تر از همه به دو است ، درنورديد . پس آن كه خواهد ، بايد پيامبر خدا ( ص ) را پيروى كند و بر پى او رود و پاى بر جاى پاى او نهد و گرنه از تباهى ايمن نبود ، كه همانا خدا محمد ( ص ) را براى قيامت ، و مژده دهنده به بهشت و ترساننده از عقوبت نشانه‌اى ساخت . از دنيا برون رفت و از نعمت آن سير نخورد ؛ به آخرت درشد و گناهى با خود نبرد ؛ سنگى بر سنگى ننهاد تا جهان را ترك گفت و دعوت پروردگارش را پذيرفت . پس چه بزرگ است منّتى كه خدا بر ما نهاده ، و چنين نعمتى به ما داده ! پيشروى كه بايد او را پيروى كنيم و پيشوايى كه پا بر جاى پاى او نهيم . به خدا كه اين جامهء پشمين خود را چندان پينه كردم كه از هر پينه‌كننده شرمسارى بردم ؛ يكى به من گفت :\r\nآن را دور نمىافكنى ؟ گفتم : از من دور شو كه :\r\n زر كامل عيار از بوته بىغش چهره افروزد * دل صاحب نظر را سرخ ، روز امتحان بينى . « 1 » \r\nهدف آن دسته از غير مسلمانان كه به تاريخ زندگانى و سيره پيغمبر اسلام ( ص ) پرداخته‌اند كه البته شمارشان اندك نيست ؛ معرفى و بلكه تحريف ، و نماياندن سيمايى مه‌آلود و غير حقيقى از شخصيت رسول خدا ( ص ) بوده است . در اين باره نمىتوان جانب احتياط را وانهاد و همگان را با يك ديده نگريست . همان گونه كه در ميان پيروان مسلمان حضرت ، كسانى راه به خطا\r\n\r\n\r\n","description":"","footnote":"\r\n( 1 ) . نهج البلاغه ، خطبه 160 ؛ ترجمهء دكتر سيد جعفر شهيدى ، 161 - 163 .\r\n","page_name":" 24 ","page_number":28},
  {"content":"\r\n\r\nپيموده‌اند و به تحريف آگاهانه و يا ناخودآگاه زندگانى پيغمبر ( ص ) دست يازيده‌اند ، در ميان غير مسلمانان ، محققان و مؤلفان واقع‌گرايى هستند كه تلاش كرده‌اند تا مگر چهرهء حقيقى آن حضرت را براى مخاطبان خود ترسيم نمايند ؛ اگر چه به هر دليل كمتر توفيق يافته‌اند . شايد بتوان معيارها و ضوابط حاكم بر پژوهش‌هاى محققان غربى ، و نقص منابع مطالعاتى آنان را از عوامل عمده اين ناكامى برشمرد .\r\nتا كنون نوشته‌هاى مورّخان و سيره‌نگاران - مسلمان و غير مسلمان - از زوايا و ديدگاه‌هاى مختلف و متفاوت مورد نقد و ارزيابى شمارى از پژوهش‌گران قديم و جديد قرار گرفته و از اين جهت نيازى به شمارش ، ياد كرد و بررسى دوبارهء اين مطالعات ديده نمىشود ، چنان كه همين اثر كنونى هم مورد نقد و ارزيابى پژوهش‌گران معاصر قرار گرفته ، شمارى از محققان ، از زواياى چندى به بررسى ، نقد و ارزيابى ديدگاه‌هاى نويسنده پرداخته‌اند .\r\nنمونه‌اى از اين نقدها را در كتابى با عنوان : رويكرد الصحيح به سيرهء رسول خدا ( ص ) مىتوان ديد . در عين حال بررسى و پژوهش دربارهء مكتب سيره‌نگارى مؤلف ارجمند را از بايسته‌هاى مهم پژوهشى در اين حوزه مىدانم كه شايسته است ، محققان توانمند و خوش ذوق و قريحه ، مطابق اصول و مبانى ارزيابى علمى متون و ديدگاه‌ها ، آن را مورد بررسى قرار دهند .\r\nاين تأليف ارجمند كه تاكنون ده مجلد آن منتشر شده است ، به نقد و ارزيابى حديث در حوزهء سيرهء رسول خدا ( ص ) ويژگى دارد و نويسنده دانشمند با صرف ساليان دراز با تكيه بر آموزه‌هاى دينى خصوصا پاىبندى استوار به بينش‌هاى كلامى شيعه ، اخبار و روايات تاريخى را با معيارهايى كه در ابتداى كار براى انجام پژوهش‌هاى علمى صحيح معرفى كرده است ، به دقّت اين موضوع را مورد ارزيابى قرار داده ، علاوه بر نشان دادن كاربرد اين معيارها و موازين ، ديدگاه نهايى را كه خود ، بر پايه همين معيارها درست مىداند ، تقديم خواننده مىكند .\r\n\r\n","description":"","footnote":"","page_name":" 25 ","page_number":29},
  {"content":"\r\n\r\nگاهى اوقات روايات و نقل‌هاى فراوانى از يك واقعه يا حادثهء تاريخى را از منابع گوناگون نقل نموده ، سپس با حوصله و دقّت زايد الوصفى به نقد و ارزيابى آن از وجوه و جنبه‌هاى متعدد مىپردازد ، چنان كه اگر خواننده خود را براى پيمودن اين راه دراز مهيا نكرده باشد ، چه بسا در ميانه‌هاى مسير از ادامهء آن ، احساس ملال و خستگى كند ، امّا شيوهء ابتكارى و كاوش‌هاى علمى ، همت وى را براى آگاهى از سرانجام پژوهش برمىانگيزد ، به گونه‌اى كه از يك سو از حجم انبوه تحريف در حوادث تاريخى و تلاش ناميمون دست‌هاى پيدا و پنهان براى انحراف حقايق و تزوير وقايع ، به منظور تحكيم پايه‌هاى حكومت باطل ستمگر ، انگشت دهشت به دندان مىگيرد و از سوى ديگر عزم خستگىناپذير نويسنده براى پيرايش اخبار و متون تاريخى و نماياندن حقايق پنهان براى حق‌جويان را ستودنى و مثال زدنى مىبيند .\r\nاين جانب از سال‌ها پيش كه ترجمهء آثار نويسنده ارجمند را به زبان فارسى آغاز كرد ، همواره قصد آن داشت كه اين تأليف گرانمايه را نيز براى خوانندگان و علاقه‌مندان فارسى زبان ترجمه كنم امّا هر بار مطالعهء اين حجم انبوه را از حوصلهء مخاطبان خود بيرون مىيافتم . از همان روزگار ، ترجمهء گزيده اين اثر در ذهنم نقش بست و چنين بود كه پس از رايزنى با شمارى از صاحب‌نظران اين عرصه و كسب موافقت مؤلف ارجمند ، بر آن شدم تا گزينشى روان با حفظ ستون فقرات نگارش و اصول نقد و ارزيابى حديث ، و اخبار و متون تاريخى خاص و ابتكارى نويسنده ، به اندازه‌اى كه براى مخاطب فارسى زبان پسنديده باشد ، تقديم كنم .\r\nاز درگاه خداوند متعال مسألت دارم كه ما را در تحقق اين هدف و آرزو ، توفيق عنايت فرمايد .\r\n6 / 2 / 1384\r\nمطابق با 17 ربيع الاول 1426\r\nتهران ، محمّد سپهرى\r\n\r\n","description":"","footnote":"","page_name":" 26 ","page_number":30},
  {"content":"\r\n\r\n\r\nبخش اوّل - مباحث مقدماتى\r\nفصل اوّل - پيغمبر ( ص ) در روايات مكتب خلافت\r\nفصل دوم - سياست‌هاى ريشه‌كنى\r\nفصل سوم - شخصيت‌هاى جايگزين\r\nفصل چهارم - نقش قصّه‌گويان در تاريخ اسلام\r\nفصل پنجم - انگيزه‌ها و اهداف\r\nفصل ششم - آثار و نتايج\r\nفصل هفتم - معيارهاى حفظ انحراف\r\nفصل هشتم - معيارها و ضوابط پژوهش علمى\r\n\r\n","description":"","footnote":"","page_name":" 27 ","page_number":31},
  {"content":"\r\n . \r\n","description":"","footnote":"","page_name":" 28 ","page_number":32},
  {"content":"\r\n\r\n\r\nفصل اوّل پيغمبر ( ص ) در روايات مكتب خلافت\r\n\r\nصفات پيامبر ( ص )\r\nبىترديد هر پيغمبرى بايد نمونهء كامل و بىهمتاى ارادهء خداوند در روى زمين باشد . پيامبر انسان است و مرد فضيلت ، عقل ، كمال ، حكمت ، وقار و جلال ؛ او عالم ، حكيم ، پرهيزگار ، صاحب شجاعت و بردبارى و ديگر صفات پسنديدهء انسانى و كمالات متعالى است . در كارهايش هيچ اثرى از ضعف و سستى و در رفتار و كردارش نشانى از پراكندگى و تناقض ديده نمىشود . در يك كلام ، پيغمبر ( ص ) معصوم از خطا و مبرّاى از لغزش و برترين و كامل‌ترين خلايق است . خداوند متعال ، پيغمبر ما را براى هميشه نمونه و الگوى بشر قرار داده و بر همگان واجب كرده كه در همهء كارها از كوچك و بزرگ به او اقتدا كنند :\r\n لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ .  « 1 »\r\nقطعا براى شما در ( اقتدا به ) رسول خدا سرمشقى نيكوست .\r\nبا مراجعه به اخبار و رواياتى كه گفته مىشود ، تاريخ پيامبر اكرم ( ص ) را\r\n\r\n\r\n","description":"","footnote":"\r\n( 1 ) . احزاب ( 33 ) : 21 .\r\n","page_name":" 29 ","page_number":33},
  {"content":"\r\n\r\nثبت كرده ، معلوم مىشود كه او مردى است ، ناتوان و چند چهره ، همچون كودكان كار مىكند و چون جاهلان سخن مىگويد . آنگاه كه خشنود مىشود ، خشنودى او سستى و سبكى است و هرگاه كه خشم مىگيرد ، خشم او ناتوانى و آشفتگى است . همواره محتاج كسى است كه به او چيزى بياموزد و كارهايش را مديريت كند و دستش را بگيرد و مشكلاتش را چاره‌جويى كند . همهء مردم از او آگاه‌تر ، عاقل‌تر ، قدرتمندتر و تواناتر هستند .\r\nچگونه مىتوان تفسير كرد كه پيامبر ( ص ) همسرش را روى دوش مىگيرد و گونه بر گونه او مىگذارد تا با همديگر نظاره‌گر رقص سياهان باشند يا همسرش چانه خود را بر روى دست او نهاده و بازى سياهان را تماشا مىكند ؟ ! « 1 » همين پيامبر ، سپاه خود را رها مىكند تا با همسرش تنها و در ميان صحرا مسابقه دهد ، آن هم بارها و در مناسبت‌هاى مختلف ! گاهى شوهر مىبرد و گاهى همسر ! آن‌گاه به همسرش مىگويد : اين به آن در ! « 2 » و يا هنگامى كه زن پسرخوانده‌اش را در حالتى شهوت‌آور مىبيند ، عاشق او مىشود و با او تبانى مىكند ! « 3 »\r\nچگونه مىتوان پذيرفت كه پيامبر ( ص ) دربارهء يك موضوع نظر خاصّى داشته باشد ، امّا آياتى در ردّ ديدگاه او و تأييد نظر ديگران فرود آيد و او\r\n\r\n\r\n","description":"","footnote":"\r\n( 1 ) . بنگريد : صحيح بخارى ، 1 / 111 ؛ 2 / 100 ؛ مسند احمد ، 6 / 56 57 ؛ 8583 ؛ سنن نسائى ، 3 / 195 - 197 ؛ صحيح مسلم ، 3 / 21 - 22 ؛ احياء علوم الدين ؛ 2 / 44 ؛ التراتيب الاداريه ، 2 / 121 - 122 ؛ الفتوحات الاسلاميه ، 2 / 463 .\r\n( 2 ) . بنگريد : صفة الصفوة ، 1 / 176 - 177 ؛ سنن ابى داود ؛ 3 / 29 - 30 ؛ سنن ابن ماجه ، 1 / 436 ؛ احياء علوم الدين ، 2 / 44 ؛ مسند احمد ، 6 / 264 ؛ حياة الصحابة ، 2 / 364 .\r\n( 3 ) . الجامع لاحكام القرآن ؛ 14 / 190 ؛ تاريخ الخميس ، 1 / 501 ؛ تفسير غرائب القرآن ، 21 / 1312 ؛ سيرهء حلبى ، 2 / 214 ؛ الدر المنثور ، 4 / 202 ؛ فتح القدير ، 4 / 284 - 286 ؛ الكشّاف ، 3 / 540 - 541 ؛ الطبقات الكبرى ، 101 ؛ مجمع الزاوئد ، 9 / 247 ؛ لباب التأويل ، 3 / 486 .\r\n","page_name":" 30 ","page_number":34},
  {"content":"\r\n\r\nاز اين بابت گريه كند و ناله و شيون سر دهد ؟ « 1 » مطابق همين اخبار روزى از مزبلهء قبيله‌اى گذشت و ايستاده ادرار كرد ! « 2 » مىگويند : او را همانند ساير مردمان شيطانى بود كه او را گمراه مىكرد و به شكل جبرئيل نزدش مىآمد ، امّا خداوند او را يارى فرمود و او مسلمان شد . بدين ترتيب پيامبر ( ص ) از شرّ شيطان در امان مانده است ! « 3 » و شيطان او ، بهترين شيطان‌هاست . « 4 » شراب انگور و شراب خرما مىنوشد . « 5 » از ابراهيم براى شك سزاوارتر است . « 6 » و كارهاى مهم همچون ليلة القدر را فراموش مىكند و چون نمىتواند آن را به ياد آورد ، پيروان خود را فرمان مىدهد كه در دههء آخر ماه رمضان ، در پى ليلة القدر باشند . « 7 » او سورهء روم را به خوبى حفظ ندارد « 8 » و از ياد برده كه جنب بوده است . « 9 »\r\nاين اخبار و روايات در كتاب‌هايى آمده كه ادّعا مىشود ، پس از قرآن ،\r\n\r\n\r\n","description":"","footnote":"\r\n( 1 ) . منابع اين سخن به هنگام بحث از غنايم بدر خواهد آمد .\r\n( 2 ) . بنگريد : المصنّف ، 1 / 193 ؛ صحيح بخارى ، 1 / 34 - 35 ؛ سنن ابن ماجه ، 1 / 111 - 112 ؛ مسند احمد ، 4 / 246 ؛ 5 / 382 ؛ المعجم الصغير ، 1 / 229 ؛ 24 / 266 .\r\n( 3 ) . كشف الاستار ، 3 / 146 ؛ بنگريد : مشكل الآثار ، 1 / 30 ؛ المواهب المدنية ، 1 / 202 ؛ المعجم الصغير ، 1 / 71 ؛ مجمع الزوائد ، 8 / 269 ؛ حياة الصحابة ، 2 / 712 .\r\n( 4 ) . اللآلى المصنوعه ، 1 / 306 .\r\n( 5 ) . بنگريد : مسند ابو يعلى ، 4 / 418 ؛ مسند احمد ، 2 / 106 ؛ صحيح مسلم ، 6 / 105 ؛ سنن نسائى ، 8 / 333 ؛ سنن ابى ماجه ، 2 / 1126 ؛ سنن ابى داود ، 2 / 213 .\r\n( 6 ) . صحيح بخارى ، 3 / 71 ؛ مسند احمد ، 1 / 326 ؛ سنن ابى ماجه ، 2 / 1335 ؛ تأويل مختلف الحديث ، 97 ؛ صحيح مسلم ، 7 / 98 .\r\n( 7 ) . كشف الآثار ، 1 / 484 ؛ مجمع الزوائد 3 / 155 .\r\n( 8 ) . الدر المنثور ، 5 / 150 ؛ بنگريد : مناهل العرفان ، 1 / 360 ؛ كنز العمّال ، 1 / 538 .\r\n( 9 ) . المعجم الصغير ، 1 / 130 ؛ 2 / 16 .\r\n","page_name":" 31 ","page_number":35},
  {"content":"\r\n\r\nصحيح‌ترين كتاب‌هاست . هر انسانى كه از ضوابط و معيارهاى حقيقى و مبانى اساسى و لازم براى مطالعه و بررسى تاريخ بىخبر باشد ، مطابق اين تودهء عظيم از روايات جعلى و ساختگى ، سيمايى آشفته از پيامبر اكرم ( ص ) ترسيم خواهد كرد ؛ على الخصوص هنگامى كه از صفات و ويژگىهاى لازم براى منصب پيامبرى آگاهى و شناخت نداشته باشد . افزون بر اين تقديس كوركورانه و ساده‌لوحانهء روايات مندرج در اين كتاب‌ها نيز او را در اين مسير به پيش خواهد راند ، زيرا مانع ارزيابى واقعى اين روايات شده ، آن روايات را از ارزش حقيقىاش بسى بالاتر خواهد برد .\r\nترسيم چنين سيمايى از پيغمبر بزرگ اسلام ( ص ) كه اسوهء همگان است ، خيانت بزرگى به تاريخ ، امّت مسلمان و بشريت است و هنوز اندوه اين خيانت ، گلوگيرمان است و در ظلمات و تاريكىهاى آن سرگردانيم .\r\nاز ديدگاه ما اين كار بر اساس يك نقشهء پليد از پيش طرّاحى شده ، صورت گرفته تا ضمن نابودى شخصيت رسول خدا ( ص ) و صفات والاى مكتبى آن حضرت ، مبانى و اصول اساسى اسلام را به نابودى كشاند . اين نقشه در زمان امويان و به دست اعوان و انصار اين خانوادهء پليد طرّاحى شد . به نمونه‌هايى در اين باره توجّه كنيد ؛\r\n1 . روزى نزد هشام بن عبد الملك ، خليفهء اموى ، رسول اكرم ( ص ) را ناسزا گفتند . هشام ، ناسزاگويان را از اين اقدام زشت بازنداشت . « 1 »\r\n2 . خالد بن سلمه مخزومى ، اشعارى در هجو پيامبر اكرم ( ص ) براى مروانيان سرود . صاحبان صحاح سته جز بخارى از وى روايت نقل كرده‌اند . « 2 »\r\n3 . عمرو بن عاص كه از سوى معاويه ، والى مصر بود ، حاضر نشد يك نفر\r\n\r\n\r\n","description":"","footnote":"\r\n( 1 ) . كشف الغمّه ، 352 ؛ الكافى ، 8 / 395 ؛ تيسير المطالب ، 108 ؛ قاموس الرجال ، 4 / 270 .\r\n( 2 ) . بحوث مع اهل السنة و السلفيه ، 101 ؛ تهذيب التهذيب ، 3 / 96 ؛ دلائل الصدق ، 1 / 29 .\r\n","page_name":" 32 ","page_number":36},
  {"content":"\r\n\r\nنصرانى را كه به پيامبر اكرم ( ص ) ناسزا گفته بود ، تازيانه بزند . « 1 »\r\n4 . مطرّف بن مغيره از معاويه نقل مىكند كه وى پس از ذكر پادشاهى ابو بكر ، عمر و عثمان و اين كه پس از مرگشان ، نام آن‌ها نيز از بين رفت ؛ گفت :\r\nامّا برادر هاشم ! در هر روز پنج بار نام او را مىبردند و مىگويند : اشهد انّ محمدا رسول اللّه ! اى بىمادر ! با اين حال ، چه چيزى براى ما مىماند ؟ ! به خداى سوگند ! از پاى ننشينم تا آن را براى هميشه دفن نكنم . « 2 »\r\nامويان برخوردهاى كينه‌توزانه‌اى با سنّت و سيرهء رسول خدا ( ص ) در پيش گرفتند . در اينجا به نمونه‌هايى از جايگاه سنّت پيامبر ( ص ) نزد اين خانواده پليد اشاره مىكنيم\r\n1 . ابو درداء به معاويه اعتراض كرد كه رباخوار است و از ظرف طلا و نقره براى آشاميدن استفاده مىكند . او در حرمت اين كار ، به گفتار رسول خدا ( ص ) استدلال كرد . معاويه پاسخ داد : من در اين كار اشكالى نمىبينم . « 3 »\r\n2 . عثمان بر خلاف سنّت پيامبر ( ص ) نماز را در منى چهار ركعتى ( تمام ) خواند . يك بار كه عثمان مريض بود ، از على ( ع ) درخواست كردند كه نماز را اقامه كند . على ( ع ) فرمود : نماز رسول خدا ( ص ) - دو ركعتى - را مىخوانم . گفتند : نه ، فقط نماز امير المؤمنين عثمان را . على ( ع ) از امامت نماز خوددارى نمود . « 4 »\r\n3 . حجّاج در خطبه‌اى كه در كوفه خواند ، با تقبيح كسانى كه قبر رسول خدا ( ص ) را در مدينه زيارت مىكنند ، گفت : مرگ بر آنان كه در اطراف\r\n\r\n\r\n","description":"","footnote":"\r\n( 1 ) . الاصابه ، 3 / 195 ؛ الاستيعاب ، 3 / 593 .\r\n( 2 ) . الموفقيات ، 577 ؛ شرح نهج البلاغه ، 5 / 129 - 130 ؛ مروج الذهب ، 3 / 454 .\r\n( 3 ) . الموطّا ، 2 / 153 - 136 ؛ السنن الكبرى ، 5 / 280 ؛ بنگريد : سنن نسائى ، 1 / 277 - 279 ؛ مسند احمد ، 5 / 319 ؛ اختلاف الحديث ، 7 / 23 ؛ صحيح مسلم ، 5 / 43 .\r\n( 4 ) . المحلّى ، 4 / 270 .\r\n","page_name":" 33 ","page_number":37},
  {"content":"\r\n\r\nچوب‌ها و استخوان‌هاى پوسيده مىگردند ! چرا پيرامون كاخ امير المؤمنين ، عبد الملك نمىگردند ؟ مگر نمىدانند كه خليفه از پيامبر برتر است ؟ « 1 »\r\n4 . همو به عبد الملك نوشت : اى امير مؤمنان ! خلفا منزلت بالاترى از پيامبران دارند ! « 2 »\r\n5 . خالد بن عبد اللّه قسرى مىگفت : به خداى سوگند ؛ امير مؤمنان نزد خداوند از پيامبرانش گرامىتر است . « 3 »\r\n6 . عبد اللّه صيفى از هشام پرسيد ؛ يا امير مؤمنان ؛ آيا خليفهء تو در ميان خانواده‌ات ، برتر و محبوب‌تر است يا فرستاده‌ات ؟ هشام پاسخ داد : خليفه‌ام در ميان خانواده‌ام . عبد اللّه گفت : پس تو خليفهء خدا در روى زمين و در ميان خلق خدايى و محمّد ، فرستادهء خدا به سوى آنان . پس تو نزد خدا از او گرامىترى !\r\nهشام اين عقيدهء عبد اللّه را تكذيب نكرد ؛ اين چيزى شبيه كفر است . « 4 »\r\nديدگاه امويان دربارهء كعبه ، زمزم ، مقام ابراهيم و ديگر اماكن مقدس اسلامى ، كاملا روشن است . با بيان موارد زير به گوشه‌اى از ديدگاه منفى آنان توجّه مىكنيم ؛\r\n1 . خالد بن عبد اللّه قسرى يكى از تابعان را در خانه‌هاى آل حضرمى در مكّه زندانى كرد . اين كار بر مردم گران آمد و با وى مخالفت كردند . خالد در خطبه‌اى گفت :\r\nبه من خبر رسيده كه شما با حبس دشمن امير مؤمنان و كسى كه با خليفهء خدا به جنگ برخاسته ، مخالف هستيد . به خداى سوگند ؛ اگر امير مؤمنان مرا فرمان دهد كه اين كعبه را يك سنگ يك سنگ خراب كنم ، چنان\r\n\r\n\r\n","description":"","footnote":"\r\n( 1 ) . آثار جاحظ ، 205 .\r\n( 2 ) . العقد الفريد ، 2 / 354 ؛ 5 / 51 - 52 .\r\n( 3 ) . الاغانى ، 19 / 60 ؛ بنگريد : تهذيب تاريخ دمشق ، 5 / 82 .\r\n( 4 ) . اخبار الطوال ، 346 .\r\n","page_name":" 34 ","page_number":38},
  {"content":"\r\n\r\nخواهم كرد . به خداى سوگند ؛ امير مؤمنان نزد خداوند از پيامبرانش گرامىتر است . « 1 »\r\n2 . حجّاج بن يوسف ثقفى در جنگ با عبد اللّه بن زبير كعبه را با منجنيق كوبيد . او به اين عمل بسنده نكرد ، بلكه نجاست هم به كعبه پرتاب كرد . « 2 »\r\n3 . وليد بن يزيد اموى يك نفر مجوسى را فرستاد تا بر روى كعبه مكانى براى نوشيدن شراب بسازد . او در زمان هشام به مكّه رفت و با خود شراب و خيمهء ديبايى به اندازه كعبه برد و بر آن شد تا آن را بر روى كعبه نصب كند و در آن بنشيند ، امّا يارانش او را از شورش مردم بيم دادند تا از اين كار دست برداشت . « 3 »\r\n4 . خالد قسرى آبى به كعبه كشيد . او تشتى در كنار زمزم گذاشت . سپس گفت : آب گوارايى براى شما آوردم كه همانند بدترين گنداب‌ها ، يعنى آب زمزم نيست . « 4 »\r\n5 . همو گفت : ابراهيم خليل از خداوند آب خواست . خداوند به او آب شور و تلخى داد ، امّا امير مؤمنان از خدا آب خواست و خدا به او آب خنك و گوارايى داد . « 5 »\r\n6 . هنگامى كه عبد اللّه بن زبير بر مكّه و حجاز دست يافت ، عبد الملك بن مروان ،\r\nمردم را از انجام حج منع كرد . مردم فرياد برآوردند . عبد الملك گنبدى روى صخرهء بيت المقدس و مسجد الاقصى ساخت تا مردم را بدان مشغول\r\n\r\n\r\n","description":"","footnote":"\r\n( 1 ) . الاغانى ، 19 / 20 ، 59 .\r\n( 2 ) . عقلاء المجانين ، 1798 ؛ فتوح ابن اعثم ، 2 / 486 .\r\n( 3 ) . بهج الصباغه ، 5 / 340 .\r\n( 4 ) . تهذيب تاريخ دمشق ، 5 / 82 .\r\n( 5 ) . الاغانى ، 19 / 60 .\r\n","page_name":" 35 ","page_number":39},
  {"content":"\r\n\r\nدارد و دلشان را به دست آورد . مردم در كنار صخره ايستادند و پيرامونش طواف مىكردند ؛ چنان كه پيرامون كعبه طواف مىكنند و روز عيد قربان ، قربانى مىكردند و سرشان را مىتراشيدند . « 1 »\r\n7 . به تصريح جاحظ ، امويان قبله را تغيير دادند . ظاهرا قبله را از كعبه به سمت بيت المقدس در جهت صخره‌اى كه قبلهء يهوديان است ، تغيير دادند . او مىگويد :\r\nتا اين كه عبد الملك بن مروان و فرزندش وليد و كارگزارشان حجّاج و غلامشان يزيد بن مسلح به قصد نابودى و انهدام خانهء خدا و جنگ نظامى با حرم مدينه وارد عمل شدند . آنان كعبه را منهدم و حرمت حرم را شكستند و قبلهء واسط را تغيير دادند . « 2 »\r\nمتوكّل عبّاسى كه از سوى برخى احياگر سنّت ناميده شده ، به سلف اموى خود اقتدا كرد و در سامرا كعبه‌اى ساخت و زمينى را منى و عرفات ناميد تا امراى سپاهش در آنجا حج گزارند و از او جدا نشوند . « 3 »\r\n* * *\r\n\r\n\r\n","description":"","footnote":"\r\n( 1 ) . البداية و النهايه ، 8 / 281280 ؛ بنگريد : الانس الجليل ، 1 / 272 ؛ حياة الحيوان الكبرى ، 1 / 66 ؛ مآثر الانافه ، 1 / 129 .\r\n( 2 ) . رسائل جاحظ ، 2 / 16 .\r\n( 3 ) . بنگريد : احسن التقاسيم ، 122 - 123 .\r\n","page_name":" 36 ","page_number":40},
  {"content":"\r\n\r\n\r\nفصل دوم سياست‌هاى ريشه‌كنى\r\n\r\n1 . اسوه و قدوه\r\nلااقل از جنبهء نظرى نزد همگان مقبول و مسلّم است كه گفتار ، كردار و تقرير پيامبر ( ص ) حجّت است و دليل حكم شرعى . خداوند فرموده :\r\n لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ .  « 1 »\r\nقطعا براى شما در ( اقتدا به ) رسول خدا ، سرمشقى نيكو است .\r\n ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا .  « 2 »\r\nآنچه را رسول خدا به شما داد ، آن را بگيريد و آنچه شما را بازداشت ، بازايستيد .\r\nاين بدان معنى است كه بايد براى شناخت مسائلى كه شناخت آن ، بر مكلّفان واجب است ، در چارچوب التزام به احكام شرعى و تأسّى به رسول اكرم ( ص ) از گفتار ، كردار و موضع‌گيرى آن حضرت پيروى كنند .\r\nهمچنان كه بدان معنى است كه پيامبر ( ص ) در همهء اقوال ، افعال و\r\n\r\n\r\n","description":"","footnote":"\r\n( 1 ) . احزاب ( 33 ) : 21 .\r\n( 2 ) . حشر ( 59 ) : 7 .\r\n","page_name":" 37 ","page_number":41},
  {"content":"\r\n\r\nموضع‌گيرىهاى خود ، معصوم است و عصمت آن حضرت به تبليغ قولى احكام ، چنان كه ممكن است ، از عقايد عدّه‌اى در اين باره توهّم شود ، اختصاص ندارد .\r\nبه همين منظور فرض است كه مردم در طول نسل‌ها همهء گفته‌ها و كارهاى آن حضرت را براى هم نقل كنند و در مجموعه‌اى تدوين و حفظ ، و سپس تفسير نمايند . خصوصا كه رسول اكرم ( ص ) خود فرمود كه قرآن را آورده و مانند آن را نيز با خود دارد . جبرئيل بر آن حضرت فرمود مىآمد و سنّت را همچون قرآن به او تعليم مىداد . « 1 »\r\nرسول اكرم ( ص ) پيروان خود را به كتابت و روايت علوم و معارف خويش تشويق مىكرد . به گونه‌اى كه بسيارى از آن‌ها به ما رسيده و در ده‌ها كتاب و منبع پراكنده است . « 2 » صحابه و ديگر كسانى كه در قرن نخست هجرى زيسته‌اند ،\r\n\r\n\r\n","description":"","footnote":"\r\n( 1 ) . بنگريد : الزاهد و الرقائق ، 23 ؛ الكفاية فى علم الروايه ، 12 .\r\n( 2 ) . به عنوان مثال بنگريد : جامع بيان العلم 1 / 34 ، 72 ، 76 ، 85 ؛ كشف الاستار ، 1 / 109 ؛ تيسير المطالب فى امالى الامام ابى طالب ، 44 ؛ الغدير ، 8 / 154 ؛ تحفة الاحوذى ، 1 / 34 - 35 ؛ مروج الذهب ، 2 / 294 ؛ بحار الأنوار ، 2 / 47 ، 144 ، 152 و 71 / 130 ؛ البداية و النهاية ، 1 / 6 و 5 / 194 ؛ تقييد العلم ، 65 ، 70 - 89 ؛ ميزان الاعتدال ، 1 / 653 ؛ لسان ميزان ، 2 / 298 و 4 / 21 و 172 - 173 ؛ وفاء الوفاء ، 2 / 487 ؛ مسند احمد ، 1 / 100 ، 238 و 2 / 248 - 249 ، 403 و 4 / 334 و 5 / 183 ؛ المعجم الصغير ، 1 / 114 ، 162 ؛ الاستيعاب ، 4 / 106 ؛ فتح البارى ، 1 / 182 - 184 ؛ 246 - 247 ؛ العقد الفريد ، 2 / 219 ؛ البيان و التبيين ، 2 / 38 ؛ سنن دارمى ، 1 / 125 - 127 ؛ ذكر اخبار اصبهان ، 2 / 228 ؛ حسن التنبه ، 194 ؛ مجمع الزوائد ، 1 / 139 ، 151 - 152 ؛ المنار ، 1 / 763 ؛ التراتيب الاداريه ، 2 / 199 ، 223 - 227 ، 244 - 250 ، 316 - 317 ؛ الثقات ، 1 / 10 ؛ تدريب الراوى ، 2 / 66 ؛ الادب المفرد ، 129 ؛ المصنّف ، 11 / 254 ؛ تذكرة الحفاظ ، 1 / 42 ؛ تأويل مختلف الحديث ، 93 ؛ ادب الاملاء و الاستملاء 5 ؛ المعارف ، 200 ؛ كنز العمّال ، 10 / 157 ، 175 - 195 ؛ 4 / 100 ؛ الاسرائيليات و اثرها فى كتب التفسير و الحديث ، 145 ؛ شرح معانى الاخبار ، 4 / 318 - 320 ؛ الضعفاء الكبير ، 3 / 83 ؛ تهذيب تاريخ دمشق ، 7 / 377 ؛ حياة الصحابة ، 3 / 268 ، 273 ، 442 ؛ تاريخ\r\n","page_name":" 38 ","page_number":42},
  {"content":"\r\n\r\nزيسته‌اند ، بسيارى از احاديث پيامبر ( ص ) را نوشته‌اند و ديگران را نيز بر اين كار دستور داده تشويق مىكردند . بسيارى از آنان صحيفه‌ها و كتاب‌هايى داشتند كه در آن احاديث و سنّت پيامبر ( ص ) را جمع‌آورى كرده بودند . « 1 » چنان كه بسيارى از تابعان در جستجوى حديث رسول اكرم ( ص ) به سرزمين‌هاى مختلف سفر كردند . « 2 »\r\n\r\n\r\n","description":"","footnote":"\r\nالاسلام ( ذهبى ) ، 2 / 37 ؛ صحيح بخارى ، 1 / 148 ؛ الباعث الحثيث ، 132 - 133 ؛ علوم الحديث ، 161 ؛ شرف اصحاب الحديث ، 14 - 23 ، 31 - 35 ، بحوث فى تاريخ السنة المشرفه ، صص 219 - 220 .\r\n( 1 ) . به منابع پيشين مراجعه شود . علاوه بر آن بنگريد : بحوث فى تاريخ السنة المشرفه ، 222 - 229 به نقل از منابع فراوان ، الجامع الصحيح ، كتاب الاحكام باب اليمين مع الشاهد ؛ علوم الحديث و مصطلحه ، 232 ؛ جامع العلم ، 1 / 75 ، 84 ؛ 2 / 34 ؛ تذكرة الحفّاظ ، 1 / 23 ، 42 ، 123 ؛ المحجة البيضاء ، 5 / 302 ؛ المصفّ ، 11 / 183 ، 425 ، 259 ؛ 8 / 41 ؛ التراتيب الاداريه ، 2 / 246 - 247 ، 254 - 262 ، 277 ، 312 ، 319 ؛ ادب الاملاء و الاستملاء ؛ 12 - 18 ؛ احياء علوم الدين ، 3 / 171 ؛ العلل و معرفة الرجال ، 1 / 104 ؛ مجمع الزوائد ، 1 / 151 - 152 ؛ السنن الكبرى ، 4 / 85 - 90 ؛ 10 / 324 ؛ مشكل الآثار ، 1 / 4140 ؛ الغدير ، 8 / 156 ؛ بحار الانوار ، 12 / 152 ؛ سنن دارمى ، 1 / 124 - 128 ؛ المعرفة و التاريخ ، 2 / 142 - 143 ، 279 ، 661 ، ربيع الابرار ، 3 / 236 ؛ تأويل مختلف الحديث ، 286 ؛ سير اعلام النبلاء ، 2 / 599 ؛ سيرهء دحلان ، 3 / 179 ؛ لسان الميزان ، 6 / 22 ؛ الكفاية فى علم الروايه ، 82 ؛ تهذيب التهذيب ، 4 / 236 ؛ 7 / 180 ؛ علوم الحديث ، 13 - 14 ، 20 - 22 ؛ تقييد العلم ، 60 - 63 ، 72 - 115 ؛ شرف اصحاب الحديث ، 97 ؛ مستدرك حاكم ، 390 - 398 ؛ الطبقات الكبرى ، 5 / 179 ، 367 - 371 ؛ 2 / 371 ؛ 6 / 220 ؛ ( صادر ) ؛ الاسماء و الصفات ، 30 ؛ اضواء على السنة المحمّديه ، 50 ؛ صحيح بخارى ، 1 / 21 ؛ 4 / 121 - 124 ؛ الزهد و الرقائق ، 351 ، 549 ؛ شرح معانى الاخبار ، 4 / 318 - 320 ؛ تهذيب تاريخ دمشق ، 7 / 178 ؛ 5 / 451 - 452 ؛ كنز العمّال ، 10 / 145 ، 179178 ؛ الضعفاء الكبير ، 3 / 83 ؛ 314 ؛ مختصر تاريخ دمشق ، 17 / 10 ؛ علوم الحديث ( ابن صلاح ) ، 161 ؛ اختصار علوم الحديث ، 132 - 133 .\r\n( 2 ) . بنگريد : الرحلة فى طلب الحديث ، 110 به بعد ؛ بحوث فى تاريخ السنة المشرفه ، 210208 ؛\r\n","page_name":" 39 ","page_number":43},
  {"content":"\r\n\r\nابو بكر پانصد حديث از رسول اكرم ( ص ) نوشت ، امّا به محض رحلت آن حضرت ، همه را از بين برد . « 1 » صحابه براى مذاكره و بحث دربارهء حديث رسول اكرم ( ص ) حلقه‌هايى در مسجد تشكيل مىدادند . شمار شركت‌كنندگان در برخى از اين حلقه‌ها كه در اوايل خلافت عمر تشكيل مىشد ، بيش از سى نفر بود . « 2 » حتى مطابق برخى روايات ، شخص خليفهء دوم نيز برخى از سنن را براى عتبة بن فرقد نوشت . « 3 » در غلاف شمشيرش صحيفه‌اى به دست آمد كه در آن زكات چارپايان را نوشته بود . « 4 »\r\nامير المؤمنين على ( ع ) كه هرگز در سفر و حضر از پيامبر اكرم ( ص ) جدا نشد ، مگر در غزوهء تبوك ، اهتمام شديدى به روايت و تدوين حديث رسول خدا ( ص ) مبذول مىداشت تا جايى كه به او گفته شد : چه شده كه بيش از همهء اصحاب رسول خدا ( ص ) روايت دارى ؟ فرمود : هرگاه از او مىپرسيدم ، مرا خبر مىداد و هرگاه سكوت مىكردم ، او آغاز مىكرد . « 5 »\r\nائمهء اطهار ( ع ) پيروان خود را همواره بر ديدار و مذاكره دربارهء حديث تشويق مىكردند تا حديث پيامبر ( ص ) از بين نرود . آنان در موارد مختلف به نوشتن و نقل علم و دانش و حفظ آن ترغيب و تشويق مىكردند . « 6 » زهرى كه\r\n\r\n\r\n","description":"","footnote":"\r\nحياة الصحابة ، 3 / 223 - 226 .\r\n( 1 ) . بنگريد : تذكرة الحفاظ ، 1 / 5 ؛ كنز العمّال ، 10 / 174 ؛ النص و الاجتهاد ، 151 ؛ مكاتب الرسول ، 1 / 61 .\r\n( 2 ) . بنگريد : حلية الاولياء ، 1 / 331 ؛ حياة الصحابة ، 2 / 710 .\r\n( 3 ) . مسند احمد ، 1 / 16 .\r\n( 4 ) . الكفاية فى علم الروايه ، 354 .\r\n( 5 ) . انساب الاشراف ، 2 / 98 ؛ ترجمة الامام على ( ع ) ، 2 / 456 .\r\n( 6 ) . بنگريد : بحار الانوار ، 2 / 152 ؛ سنن دارمى ، 1 / 130 ؛ تقييد العلم ، 89 - 91 ؛ التراتيب الاداريه ، 2 / 222 ؛ ربيع الابرار ، 3 / 326 ؛ جامع بيان العلم ، 1 / 99 ؛ شرف اصحاب الحديث ، 69 .\r\n","page_name":" 40 ","page_number":44},
  {"content":"\r\n\r\nترك حديث كرده بود ، چون از حسن بن عماره ، سخنى از امام على ( ع ) در تشويق به نشر علم شنيد ، بازگشت و در همان مجلس چهل حديث براى حسن بن عماره روايت كرد . « 1 » از امام على ( ع ) روايت شده كه دو بار فرمود :\r\nعلم و دانش را به بند كشيد . « 2 » آن حضرت فرمود : علم را با نوشتن به بند كشيد . « 3 »\r\nهر چند على ( ع ) آگاه‌ترين و داناترين اصحاب رسول خدا ( ص ) و دروازه علم آن حضرت بود و سخنان او را بيش از همه روايت كرد و روايات بسيارى از پيامبر ( ص ) نوشت ، امّا اگر به رواياتى كه از آن حضرت در كتاب‌هاى ديگران نقل شده مراجعه كنيم ، كمترين روايت را از او خواهيم ديد . در حالى كه ابو هريره كه فقط چند ماه رسول خدا ( ص ) را ملاقات كرده ، چندين برابر امام على ( ع ) در كتاب‌هاى آنان روايت دارد . ابو ريّه شمار روايات على ( ع ) را 158 حديث و روايات ابو بكر را 148 حديث مىداند ؛ در حالى كه به گفتهء وى ، ابو هريره 5374 حديث دارد ! « 4 »\r\nدر مقابل ، يك جريان قوى و قدرتمند هست كه هنوز هم از حديث رسول خدا ( ص ) ، خواه در زمينهء نقل ، خواه كتابت و خواه عمل بدان نهى مىكند .\r\nمىتوان از اين گرايش در دو مرحله سخن گفت . هر چند اين دو مرحله به لحاظ انگيزه‌ها و اهداف با هم متفاوت است ، امّا از حيث آثار و نتايج يكى است .\r\n\r\n\r\n","description":"","footnote":"\r\n( 1 ) . الاذكياء ، 101 .\r\n( 2 ) . تقييد العلم ، 89 .\r\n( 3 ) . همان ، 90 .\r\n( 4 ) . اضواء على السنة المحمّديه ، صص 224 - 225 .\r\n","page_name":" 41 ","page_number":45},
  {"content":"\r\n\r\n\r\n2 . منع از تدوين حديث\r\n\r\n1 . منع از حديث در عهد رسول خدا ( ص )\r\nنشانه‌هاى اين گرايش در منع از روايت و كتابت حديث رسول خدا ( ص ) نزد گروهى از مسلمانان و به طور خاص قريش آشكار شد . كسانى هم كه با آنان هم عقيده و همراه بودند و مصالح خويش را با مصالح آنان مربوط مىدانستند ، در اين جهت همراه آن‌ها شدند . حجت قريش در اعتراض به نويسندگان حديث رسول خدا ( ص ) اين بود كه او بشر است و همچون ساير مردم خشنود مىشود و خشم مىگيرد . ممكن است ، در چنين حالتى سخنى بگويد كه با حقيقت و واقعيت سازگار نباشد . كسى از اين جهت از قريش نزد رسول خدا ( ص ) شكايت كرد . حضرت او را فرمان داد كه هر چه مىگويد ، بنويسد ، زيرا سخنى از ميان دو لب او بيرون نمىآيد ، مگر اين كه حقيقت و راست است . « 1 » شايد انگيزه‌هاى اتخاذ اين سياست چنين باشد :\r\n1 . بسيارى از مردم قريش با اسلام ، پيامبر و مسلمانان بغض و كينه داشتند و چون دريافتند كه راهى جز تسليم در برابر واقعيت ندارند ، بر خلاف ميل باطنى ، تظاهر كردند تا در فرصت مناسب بر اسلام يورش برند و ضربهء نهايى را بر آن وارد كنند . چنان كه ابو سفيان اين ميل قلبى خود را پنهان نمىكرد .\r\n2 . حسادت با رسول خدا ( ص ) در آنچه كه خداوند به او داده بود . آنان نمىتوانستند ببينند كه مردم از پيغمبر ( ص ) پيروى مىكنند و كارها و رفتار خود\r\n\r\n\r\n","description":"","footnote":"\r\n( 1 ) . بنگريد : تيسير المطالب ، 44 ؛ تقييد العلم ، 74 - 82 ؛ تحفة الاحوذى ، 1 / 35 ؛ سنن دارمى ، 1 / 125 ؛ سنن ابى داود ؛ 3 / 318 ؛ مسند احمد ، 2 / 162 ، 192 ؛ المحدث الفاصل ، 4 / 2 ؛ الاسماع ، 26 ؛ تيسير الوصول ، 3 / 176 ؛ حسن التنبيه ، 93 ؛ مستدرك حاكم ، 1 / 104 - 105 ؛ بحوث فى تاريخ السنة المشرفه ، 218 .\r\n","page_name":" 42 ","page_number":46},
  {"content":"\r\n\r\nرا با كارها و رفتار او تطبيق مىدهند و هماهنگ مىكنند . آنان هرگز نمىخواستند كه مردم سيره ، اقوال و مواضع آن حضرت را براى يكديگر نقل كنند .\r\n3 . ضعف اعتقادى بسيارى از آنان خصوصا نومسلمان‌ها كه در رسالت پيغمبر ( ص ) هيچ منفعت و درآمدى براى خود نمىديدند .\r\n\r\n2 . منع از حديث پس از رحلت پيغمبر ( ص )\r\nپس از ارتحال جان‌گداز پيغمبر ( ص ) كه قريش مناصب حكومت و سلطنت را به دست گرفت ، مصلحت خود را در منع از روايت ، كتابت و عمل به حديث رسول خدا ( ص ) مىديد تا آنجا كه هر چه اصحاب در عهد رسول خدا ( ص ) جمع كرده بودند ، از آنان گرفت و سوزاند . اين سياست قريش با قدرت و احتياط تمام ادامه يافت .\r\nدر فصل جداگانه‌اى از انگيزه‌ها و اهداف اين سياست و نيز نتايج و آثار آن سخن خواهيم گفت . در اينجا دربارهء مسير كلى اين سياست بحث مىكنيم ،\r\n\r\n1 . پيشامد اوّل :\r\nدر اين مرحله مدعى شدند كه كتاب خدا ما را كافى است ، نياز به بيان ندارد كه نخستين رويارويى مستقيم و صريح با رسول خدا ( ص ) و بازداشتن حضرت از نوشتن آنچه مىخواست براى مسلمانان بنويسد تا هرگز پس از او گمراه نشوند ، همان است كه در بستر بيمارى او پيش آمد و به مصيبت روز پنجشنبه معروف است . هنگامى كه حضرت دوات و كاغذ خواست تا نوشته‌اى براى امّت اسلامى بنويسد كه هرگز پس از او گمراه نشوند ، يكى از حاضران كه مطابق نقل طبرى ، « 1 » عمر بن خطّاب بود ، كلماتى ناشايست در حقّ پيامبر اكرم ( ص ) بر زبان آورد . بر اساس سخن معروف و مشهور وى كه گفت :\r\nما را كتاب خدا كافى است ؛ قاطعانه از تحقّق خواسته رسول خدا ( ص ) جلوگيرى كردند . در پى اين گفته بين حاضران نزاع و كشمكش درگرفت .\r\n\r\n\r\n","description":"","footnote":"\r\n( 1 ) . تاريخ الامم و الملوك ، 2 / 238 - 229 .\r\n","page_name":" 43 ","page_number":47},
  {"content":"\r\n\r\nپيامبر ( ص ) فرمود كه از اطرافش دور شوند . اين قضيه معروف و مشهور است و در اخبار و آثار صحيح به ما رسيده است . « 1 »\r\n\r\n2 . پيشامد دوم :\r\nدر اين مرحله ، چنان كه گذشت ابو بكر پانصد حديث را كه در عهد رسول خدا ( ص ) نوشته بود ، سوزاند . بنابراين وى نخستين كسى است كه سياست سوزاندن حديث پيامبر ( ص ) را پايه‌گذارى كرد .\r\nاوج اين سياست در خلافت عمر بن خطّاب است . در اين دوره ، منع حديث پيغمبر ( ص ) با دقّت ، گستردگى و وسعت بيشترى ادامه يافت تا آنجا كه گويى اين سياست ، بزرگ‌ترين دل‌مشغولى خليفهء دوم بوده است . او پيگير اين مسأله بود و در اجراى آن تشويق و ترغيب ، و سپس مراقبت و مجازات مىكرد و آشكارا ، مستمر و مداوم تصميم مىگرفت و اجرا مىكرد . او دستور العمل‌ها و بخشنامه‌هايى در كاهش و پنهان كردن حديث رسول خدا ( ص ) و تجريد قرآن از حديث ، صادر و به همهء شهرها و مناطق اسلامى ابلاغ كرد و كارگزاران ، فرستادگان و سپاهيان خود را به اجراى درست و دقيق آن توصيه و تشويق مىكرد . « 2 » سياست‌هاى عمر در اين زمينه دقيق ، حساب شده و گام به گام بود . او خواهان اين عمل بود و همواره بر انجام آن ، سفارش مىكرد . هرگاه كسى روايتى نقل مىكرد ، از او بيّنه و شهود مىخواست . چنان كه با ابى ابن كعب و ابو موسى اشعرى كرد . در صورتى كه راوى بيّنه نمىآورد ، او را به شدّت مجازات مىكرد .\r\nاگر كسى پيدا مىشد كه بر روايت حديث پيامبر ( ص ) اصرار داشت ، اگر تهديد\r\n\r\n\r\n","description":"","footnote":"\r\n( 1 ) . بنگريد : صحيح بخارى ، 4 / 5 ، 173 ؛ صحيح مسلم ، 5 / 76 ؛ مسند احمد ، 6 / 47 ، 106 ، 116 ؛ تهذيب تاريخ دمشق ، 6 / 451 ؛ المصنّف ، 5 / 438 - 439 .\r\n( 2 ) . بنگريد : غريب الحديث ، 4 / 41 ؛ حياة الشعر فى الكوفه ، 253 ؛ الغدير ، 6 / 263 ، 294 ؛ الام ، 7 / 308 ؛ سنن دارمى ، 1 / 85 ؛ سنن ابن ماجه ، 1 / 16 ؛ شرف اصحاب الحديث ، 88 - 91 ؛ مستدرك حاكم ، 1 / 102 ؛ كنز العمّال ، 2 / 83 ؛ تذكرة الحفّاظ ، 1 / 3 .\r\n","page_name":" 44 ","page_number":48},
  {"content":"\r\n\r\nو تازيانه سودى نمىبخشيد ، او را به تبعيد تهديد مىكرد . « 1 »\r\nاو در گامى فراتر و اقدامى كاملا حساب شده از صحابه مىخواهد كه رواياتى را كه از رسول خدا ( ص ) نوشته‌اند ، به نزد او ببرند . او چنين وانمود كرد كه مىخواهد احاديث نبوى را جمع و تدوين كند تا مبادا از بين برود .\r\nبدين ترتيب يك ماه نوشته‌هاى صحابه را جمع و سپس همه را سوزاند و اين گونه احتجاج كرد كه روايات شفاهى تدوين شده ، همانند روايات شفاهىاى است كه يهوديان مدوّن نمودند و علمايشان ، آن را شرح ، و شرح را جمار ناميدند و سپس هر دو را در يك كتاب آوردند و اصل و شرح را تلمود ناميدند . مطابق نقل ديگرى گفت : قومى را به ياد آوردم كه كتاب‌هايى نوشتند و به آن چسبيدند و كتاب خدا را رها كردند ، امّا من - به خداى سوگند - كتاب خدا را با هيچ چيز درهم نخواهم آميخت . به هر حال شدّت عمل خليفهء دوم در اين باره به جايى رسيد كه مىگويند : صحابه نمىتوانستند ، بگويند : قال رسول اللّه ( ص ) تا اين كه عمر مرد . « 2 » حتى گفته‌اند : عمر ، كسى را كه كتاب دانيال را رونويسى كرده بود ، تازيانه زد و او را فرمان داد كه نوشته خود را از بين ببرد . « 3 » هم او كسى را كه به هنگام فتح مدائن ، نوشته‌اى را در آن شهر يافت و با خود به مدينه آورد ، تازيانه زد . « 4 »\r\nاستدلال خليفهء دوم در صحّت اقدام خويش در منع كتابت و روايت حديث\r\n\r\n\r\n","description":"","footnote":"\r\n( 1 ) . بنگريد : اضواء على السنة المحمّديه ؛ شرف اصحاب الحديث ، 9392 ؛ المجروحون ، 1 / 12 ؛ الكنى و الالقاب ، 1 / 180 ؛ قواعد فى علوم الحديث ، 454 ؛ بحوث فى تاريخ السنة المشرفه ، 88 .\r\n( 2 ) . جامع بيان العلم ، 1 / 77 ؛ تقييد العلم ، 49 - 53 ؛ تذكرة الحفّاظ ، 1 / 2 ، 7 ، 8 ؛ غريب الحديث ، 4 / 49 ؛ سنن دارمى ، 1 / 85 ؛ الضعفاء الكبير ، 1 / 109 ، سنن ابن ماجه ، 1 / 12 .\r\n( 3 ) . بنگريد : تقييد العلم ، 51 ؛ كنز العمّال ، 1 / 332 - 333 ؛ المصنّف ، 6 / 114 .\r\n( 4 ) . بنگريد : كنز العمّال ، 1 / 335 .\r\n","page_name":" 45 ","page_number":49},
  {"content":"\r\n\r\nپيغمبر ( ص ) ، استدلال تقليدى همهء كسانى شد كه پس از او روى كار آمدند و در عمل به سنّت وى و اجراى سياست‌هاى او از خود شوق و حرص نشان دادند . « 1 »\r\nكار به منع روايت و كتابت حديث پيامبر ( ص ) ختم نشد ، بلكه پا را فراتر نهادند و كارى بس مهم‌تر ، فراگيرتر ، زيركانه‌تر و تلخ‌تر انجام دادند . آنان از عمل به سنّت پيامبر ( ص ) و حركت بر اساس آن جلوگيرى نمودند . خليفه چون ديد مردم پس از نماز عصر ، نماز مىخوانند ، آنان را تازيانه زد . « 2 » وقتى زيد بن خالد مهنى را به اين جرم تازيانه زد ، زيد گفت : پس از آن كه ديدم رسول خدا ( ص ) پس از نماز عصر ، دو ركعت نماز به جاى مىآورد ، هرگز اين كار را ترك نخواهم كرد . عمر به او گفت :\r\nاگر نمىترسيدم كه مردم آن را نردبانى براى نماز خواندن تا شب بگيرند ، كسى را به اين سبب تازيانه نمىزدم . « 3 »\r\nابو ايّوب انصارى پيش از خلافت عمر ، پس از نماز عصر دو ركعت نماز مىخواند . هنگامى كه عمر خليفه شد ، آن را ترك كرد و چون عمر مرد ، آن را از سرگرفت . از او پرسيدند : اين نماز چيست ؟ گفت : عمر مردم را به واسطه اين دو ركعت تازيانه مىزد . « 4 »\r\nخليفهء دوم براى اجراى همين سياست يك گام ديگر هم برداشت ، او صحابه را از نقاط مختلف جمع كرد و در مورد احاديثى كه از رسول خدا ( ص ) افشا كرده بودند ، بازخواست نمود و دستور داد كه نزد وى سكونت كنند و تا او زنده است ، از او جدا نشوند . خليفه صحابه را از ترك مدينه بازداشت و تا\r\n\r\n\r\n","description":"","footnote":"\r\n( 1 ) . بنگريد : تقييد العلم ، 5753 .\r\n( 2 ) . بنگريد : المصنّف ، 2 / 429 - 433 .\r\n( 3 ) . المصنّف ، 2 / 432 ؛ مجمع الزوائد ، 2 / 223 ؛ كنز العمّال ، 4 / 4123 ؛ مسند احمد ، 4 / 115 .\r\n( 4 ) . المصنّف ، 2 / 432 .\r\n","page_name":" 46 ","page_number":50},
  {"content":"\r\n\r\nهنگامى كه زنده بود ، در مدينه ماندند . « 1 »\r\nمنع از روايت و كتابت حديث به زمان ابو بكر و عمر محدود نشد ، بلكه خلفاى اموى : عثمان ، معاويه و خلفاى بعدى ، همين شيوه را در پيش گرفتند و از روايت هر گونه حديثى جلوگيرى كردند مگر روايت احاديثى كه در روزگار عمر نقل مىشد . « 2 » كتابت حديث نزد مردم عيب به شمار مىرفت . « 3 »\r\nسياست منع از روايت و تدوين حديث تا خلافت عمر بن عبد العزيز اموى كه در آغاز قرن دوم ( صفر سال 99 ه ) براى مدّت كوتاهى با مرگ وى ( رجب سال 101 ه ) به پايان رسيد ، تداوم يافت . او محمّد بن عمرو بن حزم را مأمور كرد كه حديث پيامبر ( ص ) يا سنّت گذشته را با حديث عمره دختر عبد الرحمن برايش بنويسد . « 4 » منظور وى از سنّت گذشته ، سنّت ابو بكر ، عمر و عثمان بود ، امّا نمىدانيم اين خواستهء خليفه انجام شد يا نه ؟ محمّد بن شهاب زهرى ( 124 ه ) بخشى از روايات را برايش نوشت و هر دفترى را به يك شهر فرستاد . اين تلاش هم بسيار ضعيف و محدود بود « 5 » و نتوانست نقش سازندهء حديث رسول خدا ( ص ) را در زندگى مردم بازگرداند . به هر حال منع از حديث در اواسط قرن دوم پايان يافت و حركت گسترده براى تدوين حديث شروع شد . « 6 »\r\n\r\n\r\n","description":"","footnote":"\r\n( 1 ) . حياة الصحابة ، 3 / 273273 ؛ تاريخ الامم و الملوك ، 3 / 426 ؛ مستدرك حاكم ، 3 / 120 ؛ كنز العمّال ، 10 / 180 ؛ المجرحون ، 1 / 135 ؛ تذكرة الحفاظ ، 1 / 7 ؛ الطبقات الكبرى ، 5 / 239 .\r\n( 2 ) . بنگريد : الطبقات الكبرى ، 3 / 206 ؛ مسند احمد ، 4 / 99 ؛ كنز العمّال ، 10 / 179 - 182 .\r\n( 3 ) . بنگريد : الترتيب الاداريه ، 2 / 249 .\r\n( 4 ) . بنگريد : تقييد العلم ، 105 - 106 ؛ تدريب الراوى ، 1 / 90 ؛ الطبقات الكبرى ، 8 / 353 .\r\n( 5 ) . السنة قبل التدوين ، 232 ؛ جامع بيان العلم ، 1 / 76 ؛ الطبقات الكبرى ، 7 / 447 ؛ سنن دارمى ، 1 / 126 ؛ تذكرة الحفّاظ ، 1 / 169 .\r\n( 6 ) . بنگريد : بحوث فى تاريخ السنة المشرفه ، 337 ؛ تذكرة الحفّاظ ، 1 / 169 - 170 ؛ الخطط و الآثار ، 2 / 333 .\r\n","page_name":" 47 ","page_number":51},
  {"content":"\r\n . \r\n","description":"","footnote":"","page_name":" 48 ","page_number":52},
  {"content":"\r\n\r\n\r\nفصل سوم شخصيت‌هاى جايگزين\r\nمسلمانان محتاج مرجعى بودند كه در امور دينى فتوا دهد و بدون كوچك‌ترين مراجعه به روايت رسول خدا ( ص ) احكام اسلامى را برايشان تبيين كند ! بديهى است كه هر كسى نمىتوانست عهده‌دار منصب فتوا شود ، زيرا اين كار با مخاطرات بزرگ و مهمى توأم بود و حكومت را با مشكلات و محذورات غير قابل تحمّلى روبه‌رو مىكرد . اين مسأله خصوصا هنگامى مصداق پيدا مىكرد كه فتواى مراجع با هم تعارض و تناقض داشته يا برخى از مفتيان فتوايى دهند كه از ديدگاه حكومت‌گران و اطرافيانشان ، به زيان مصالح و منافع حكومت باشد . اين امر مىتوانست فضاى استدلال و احتجاج ، تأييد و ردّ و ابطال آرايى را به همراه داشته باشد . اين به معناى بازگشت به طرح نصوص قرآنى و كلمات و مواضع نبوى به عنوان ابزارهاى اقناع فكرى ، استدلال و احتجاج بود . اين چيزى بود كه حاكميت از آن گريزان بود و هرگز نمىخواست در جامعهء مسلمانى مطرح شود . گذشته از اين موقعيت و اهدافى را تضعيف مىكرد كه سلطه نمىخواست تحت هيچ شرايطى تضعيف شود .\r\nتضعيف اين موقعيت‌ها نشان مىداد كه تا چه اندازه از حيث معرفت و آگاهى از قرآن و سنّت ، و احكام دين و تعاليم شرعى در مرتبهء پايينى هستند . اين امر\r\n\r\n","description":"","footnote":"","page_name":" 49 ","page_number":53},
  {"content":"\r\n\r\nدر نهايت به تضعيف اعتماد عمومى به حكومت منجر مىشد . علاوه بر اين حكومت مىخواست يك گرايش فكرى خاص و متمايز و در خدمت اهداف خاص و عام خود به وجود آورد . حكومت مىكوشيد مفاهيم خاصى در ميان توده به كار برد و مردم را به پايبندي به اعتقادات خاص ، و احكام مشخص ملزم سازد . اين امر نيز در سايهء آزادى فتوا و استدلال بر پايه آن ميسّر نمىشد .\r\nاز اين رو منصب فتوا را در دو گروه انحصارى كردند ؛\r\n1 . اميران كه ظاهرا صدور فتوا در مسائل مهم و حسّاس در انحصار آنان قرار داشت . گويند : عمر بن خطّاب كسى را توبيخ كرد و گفت :\r\nچگونه تو كه امير نيستى ، فتوا مىدهى ؟ ! سختى اين كار را به كسى بسپاريد كه از آن بهره مىگيرد . « 1 »\r\nهرگاه از پسر عمر فتوا مىخواستند ، مىگفت :\r\nبه نزد امير برويد كه كارهاى مردم را به دست دارد و آن را به گردن گرفته است . « 2 »\r\nهمو از فتوا دادن سعيد بن جبير ( 94 ه ) جلوگيرى كرد و گفت :\r\nدر اين باره ، فقط امر افتوا مىدهند . « 3 »\r\nمسيّب بن رافع گفت : هرگاه مسأله‌اى دربارهء قضاوت پيش مىآمد كه در كتاب و سنّت نبود ، ويژه اميران ناميده به آنان ارجاع مىشد . . . هشام بن عروه از پدرش روايت كرده كه گاهى اوقات از او دربارهء چيزى پرسش مىشد ؛ مىگفت : اين مخصوص سلطان است . ابن هرمز هم گفت : مردم مدينه را بدون\r\n\r\n\r\n","description":"","footnote":"\r\n( 1 ) . بنگريد : جامع بيان العلم ، 2 / 175 ، 203 ، 174 ، 194 ؛ منتخب كنز العمّال ، 4 / 62 ؛ سنن دارمى ، 1 / 61 ، الطبقات الكبرى ، 6 / 179 ، 258 ؛ المصنّف ، 8 / 301 ، 11 / 328 ؛ اخبار القضاة ( وكيع ) ، 1 / 83 ؛ تهذيب تاريخ دمشق ، 1 / 54 ؛ حياة الصحابة ، 3 / 286 ؛ كنز العمّال ، 1 / 185 .\r\n( 2 ) . التراتيب الاداريه ، 2 / 367 .\r\n( 3 ) . الطبقات الكبرى ، 6 / 174 .\r\n","page_name":" 50 ","page_number":54},
  {"content":"\r\n\r\nكتاب و سنّت ديدم . هرگاه كارى پيش مىآمد ، سلطان در خصوص آن نظر مىداد . « 1 »\r\nزيد بن ثابت دربارهء ميراث جدّ به معاويه نوشت : اين از مواردى است كه جز اميران دربارهء آن حكم نمىكنند . « 2 »\r\n2 . غير اميران : علاوه بر اميران ، نظام حاكم و دستگاه خلافت به كسانى اجازهء فتوا و روايت داد كه از تعهّد و وابستگى آنان به حكومت و خط مكتب خلافت اعتماد و اطمينان كامل داشت و آنان را واجد صلاحيت‌هاى لازم و كافى مىديد . ديگران را كه فاقد اين شايستگىها دانستند ، از ميدان فتوا دور كردند ؛ اگر چه از نظر سياسى ، فكرى و اجتماعى هم عقيده حاكمان بودند . از اين افرادند ؛\r\nأ . عايشه : مروان حكم تلاش مىكرد تا بر نقش اساسى عايشه در اين خصوص تأكيد كند . او مىگفت : چگونه از كسى سؤال مىشود ، در حالى كه همسران پيامبر ( ص ) و مادرانمان در ميان ما هستند . « 3 » مقصود وى از اين سخن ، شخص عايشه بود . زيرا در ميان مادران مؤمنان فقط او عهده‌دار روايت و فتوا بود . او دختر خليفهء اوّل و نازپروردهء خليفهء دوم بود . گفته نشده كه جز عايشه كسى از همسران پيامبر ( ص ) عهده‌دار روايت و فتوا شده باشد ، مگر در موارد اندك . امّ سلمه هم كه روايات كمى از پيامبر ( ص ) نقل مىكرد ، به مذاق مروان و مروانيان خوش نمىآمد . عايشه در عهد عمر ، عثمان و تا زمانى كه از دنيا رفت ، فتوا مىداد . همين دو خليفه نزد او مىفرستادند و دربارهء سنن از وى\r\n\r\n\r\n","description":"","footnote":"\r\n( 1 ) . جامع بيان العلم ، 2 / 174 .\r\n( 2 ) . بحوث مع اهل السنة و السلفيه ، 238 .\r\n( 3 ) . المصنّف ، 1 / 161 ؛ كشف الاستار ، 2 / 196 ؛ مجمع الزوائد ، 4 / 324 .\r\n","page_name":" 51 ","page_number":55},
  {"content":"\r\n\r\nمىپرسيدند . « 1 »\r\nدر متن ديگرى آمده : عايشه در دورهء ابو بكر ، عمر و عثمان مستقلا فتوا مىداد . او به همين شيوه عمل كرد تا از دنيا رفت . « 2 »\r\nب . زيد بن ثابت : وى از جمله كسانى بود كه حكومت خلفا به او اجازهء فتوا داد . وى در دورهء عمر و عثمان در مدينه منصب قضاوت ، فتوا ، قرائت قرآن و فرايض را بر عهده داشت . « 3 » اين امتياز ، پاداش موضع منفى وى در قبال على ( ع ) و نقش او در تقويت سيطرهء حكومت بود . در همين كتاب ، پس از غزوه حمراء الاسد به هنگام سخن از فراگيرى زبان عبرى آموختن زيد ، به اين موضوع خواهيم پرداخت .\r\nج . عبد الرحمن بن عوف : وى از جمله كسانى بود كه در زمان پيامبر ( ص ) و دوره سه خليفهء نخست فتوا مىداد . « 4 » موضع عبد الرحمن در قبال على ( ع ) در شوراى شش نفرى ، آنگاه كه با شيوهء زيركانه‌اى خلافت را از على ( ع ) به عثمان واگذار كرد ، مشهور و معروف است و نيازى به بيان ندارد .\r\nد . ابو موسى اشعرى : گويند : ابو موسى هميشه در دورهء ابو بكر و عمر به آنچه پيامبر ( ص ) او را فرموده بود ، فتوا مىداد . روزى كنار حجر الاسود فتوا مىداد ، مردى آمد و پنهانى در گوش وى گفت : در فتوايت عجله نكن .\r\nامير المؤمنين تغييرى در مناسك داده است . ابو موسى از مردم خواست به عمر اقتدا كنند و از فتواى قبلى دست بردارند . سپس از خليفه ماجرا را پرسيد و او\r\n\r\n\r\n","description":"","footnote":"\r\n( 1 ) . حياة الصحابة ، 3 / 298 .\r\n( 2 ) . همان .\r\n( 3 ) . همان ، 258 .\r\n( 4 ) . همان ، 287 ؛ مسند احمد ، 5 / 77 .\r\n","page_name":" 52 ","page_number":56},
  {"content":"\r\n\r\nنيز برايش توضيح داد . « 1 » بنابراين وى معتقد بود كه سنّت عمر بر سنّت رسول اكرم ( ص ) پيشى دارد . « 2 »\r\nه . ابو هريره : ابتدا وى را از فتوا منع كردند ، امّا دوباره به او اجازه فتوا دادند . او مىگفت : حديث من به گوش عمر رسيد ، به دنبال من فرستاد . پرسيد :\r\nآيا روزى كه در خانهء فلانى نزد رسول خدا بوديم تو هم با ما بودى ؟ گفتم :\r\nآرى . مىدانم كه چرا از من سؤال مىكنى . گفتم : رسول خدا ( ص ) در آن روز گفت : هر كس عمدا بر من دروغ ببندد ، نشيمن‌گاه خود را از آتش پر كرده است . گفت : بنابراين ، برو و حديث نقل كن . « 3 »\r\nمعلوم است كه عمر ، ابو هريره را از نقل حديث منع كرده بود ، « 4 » ليكن چون حديثى كه ابو هريره نقل كرده بود به او رسيد و او خوشش آمد ، به دنبالش فرستاد و چنان كه ملاحظه مىكنيد ، به او اجازهء روايت حديث و فتوا داد .\r\nپرسش اين است كه آن ، چه حديثى بود و چه خصوصيات و ويژگىهايى داشت كه خليفه خوشش آمد و پاداش گوينده را اجازهء نقل حديث قرار داد ؛ كارى كه براى همهء اصحاب رسول خدا ( ص ) ممنوع بود ؟ !\r\n\r\nمفتيان پس از خلفاى نخستين\r\nجز دورانى كه امير المؤمنين على ( ع ) عهده‌دار خلافت بود ، هيچ يك از كسانى كه پس از آن دوره عهده‌دار منصب فتوا بودند ، از شخصيت‌هاى برجسته و درجه اوّل جامعهء اسلامى نبودند ؛ حتى شمارى از شخصيت‌هاى\r\n\r\n\r\n","description":"","footnote":"\r\n( 1 ) . بنگريد : مسند احمد ، 4 / 393 .\r\n( 2 ) . بنگريد : الغدير .\r\n( 3 ) . البداية و النهاية ، 8 / 107 .\r\n( 4 ) . بنگريد : سير اعلام النبلاء 2 / 600 - 603 .\r\n","page_name":" 53 ","page_number":57},
  {"content":"\r\n\r\nدرجهء دوم و سوم هم نبودند . همه يا شمارى از آن‌ها در دوران خلافت ابو بكر ، عمر و عثمان اجازه فتوا دريافت كردند . زياد بن ميناء مىگويد :\r\nابن عبّاس ، ابو سعيد خدرى ، ابو هريره ، عبد اللّه بن عمرو عاص ، جابر بن عبد اللّه ، رافع بن خديج ، سلمة بن اكوع ، ابو واقد ليثى ، عبد اللّه بن بحينه و افرادى از اين دست ، از صحابهء رسول خدا ( ص ) از مرگ عثمان تا زمانى كه از دنيا رفتند ، در مدينه فتوا مىدادند . از اين عدّه كسانى كه فتوا به آنان واگذار شد ، عبارتند از : ابن عبّاس ، ابن عمر ، ابو هريره و جابر بن عبد اللّه انصارى . « 1 »\r\nروايت كرده‌اند كه معاويه به عبد اللّه بن عمر گفت : اگر بشنوم كه حديث روايت مىكنى ، گردنت را خواهم زد . « 2 » ظاهرا پيش از جنگ صفين به عبد اللّه بن عمرو عاص اجازهء روايت و فتوا دادند ، امّا پس از جنگ ، معاويه او را از اين كار منع كرد . اين ممنوعيت تا زمان يزيد بن معاويه تداوم داشت . « 3 »\r\nدر خصوص علّت منع اين دو از روايت و فتوا بايد گفت : عبد اللّه بن عمر ، احاديث رسول خدا ( ص ) را در مذمّت و طعن معاويه روايت مىكرد . از جمله :\r\nخداوند شكم او - معاويه - را سير نكند .\r\nخداوندا ؛ جلودار ، پشت سرى و سواره را لعنت كن .\r\nاز اين راه مردى بر شما نمايان مىشود كه وقتى مىميرد ، بر سنّت من نيست .\r\nتابوت معاويه در آتش بالاى تابوت فرعون است .\r\nمعاويه بر دينى غير از اسلام مىميرد . « 4 »\r\n\r\n\r\n","description":"","footnote":"\r\n( 1 ) . حياة الصحابة ، 3 / 288 ؛ سير اعلام النبلاء ، 2 / 6 و 6 .\r\n( 2 ) . وقعة صفّين 220 ؛ الغدير ، 10 / 352 .\r\n( 3 ) . بنگريد : مسند الحمد ، 2 / 167 ؛ الغدير ، 10 / 352 ؛ الاسرائيليات و اثرها فى كتب التفسير و الحديث ، 151 .\r\n( 4 ) . بنگريد : وقعة صفّين ، 220217 ؛ قاموس الرجال ، شرح حال معاويه .\r\n","page_name":" 54 ","page_number":58},
  {"content":"\r\n\r\nعبد اللّه بن عمرو عاص نيز معاويه را در جنگ صفّين پس از قتل عمّار بن ياسر در تنگنا قرار داد ؛ آن‌گاه كه حديث قتل عمّار به دست گروه ياغى را نقل كرد و نيز حديث : « پادشاهى از قحطان خواهد بود » . معاويه به پدرش عمر و عاص گفت : آيا ما را از شرّ اين ديوانه خلاص نمىكنى ؟ ! « 1 »\r\nخلاصه اين كه حاكمان فقط به افراد معيّنى اجازهء فتوا مىدادند و ديگران را از روايت و فتوا منع مىكردند ، مگر آن كه مطمئن مىشدند كه با مقاصد و اهداف حكومت هماهنگى و همخوانى دارد . چنان كه در خصوص ابو هريره چنين بود . اگر هم به كسانى اجازهء فتوا داده مىشد ، باز اين اجازهء مشروط به هماهنگى و همخوانى با اهداف و مقاصد حكومت بود و هرگاه موجب اخلال و لو سهوى مىشد ، او را از روايت حديث و صدور فتوا منع مىكردند و آن‌گاه كه كار به مرتبهء زيان رساندن به اين اهداف و مقاصد مىرسيد ، فتوا دهنده را به قتل و ضرب تهديد و حتّى او را به بدترين منطقه تبعيد مىكردند . نمونه‌هاى آن عبد اللّه بن عمر ، عبد اللّه بن عمر و عاص و ابو ذر غفارى است .\r\n\r\nشيوه‌هاى ديگر\r\nحكومت‌گران مكتب خلافت دريافتند كه اين اقدامات براى بىميل كردن مردم براى شناخت دين و عقايد ، مفاهيم و احكام آن كافى نيست و مسلمانان همچنان مشتاق و خواهان شناخت شرايع ، احكام ، عقايد ، تاريخ و سيره هستند و به گونه‌اى محسوس و ملموس به اين امر اهتمام مىورزند . پس بايد با حكمت ، درايت و زيركى به گونه‌اى براى آن چاره‌جويى كرد . از اين رو به شيوه‌هاى ديگر روى آوردند كه فكر مىكردند ، مىتواند آنان را از تنگناى مذكور بيرون آورد . برخى از اين شيوه‌ها به قرار زير است ؛\r\n\r\n\r\n","description":"","footnote":"\r\n( 1 ) . بنگريد : انساب الاشراف ، 2 / 312 - 313 ؛ الطبقات الكبرى ، 3 / 253 ؛ فتوح ابن اعثم ، 3 / 268 .\r\n","page_name":" 55 ","page_number":59},
  {"content":"\r\n\r\n\r\nأ . تشويق شعر و شاعران\r\nشعر عربى تأثير سحرانگيزى بر روح و عقل ، و عواطف و احساسات مردم عرب داشت . انسان عرب با تمام وجود جذب شعر مىشد و با همهء عواطف و احساسات خويش به آن روى مىآورد . پس مىتوانست گروه زيادى از مردم را به خود سرگرم كند و نقش مؤثر و نيرومندى در پيش برد اهداف حاكميت داشته باشد . شخص خليفهء دوم كه طرّاح و بنيان‌گذار اين سياست‌ها در قبال قرآن و حديث بود ، شعر و ادبيات را رونق بخشيد و با دقّت تمام اين نقشه را اجرا و با تدبير پايه‌هاى آن را محكم و با قدرت حفظ كرد . او به كتابت و حفظ شعر از دستبرد حوادث فرمان داد . مالك در الموطأ روايت كرده كه : عمر بن خطّاب در گوشهء مسجد مكانى به نام « بطيحاء » بنا كرد و گفت :\r\nهر كه مىخواهد بانگ و فرياد كند و يا شعر بخواند يا صدايش را بلند سازد ، به اين جايگاه برود . « 1 »\r\nاو به مغيرة بن شعبه والى كوفه دستور داد كه شاعران را جمع كند و اشعارى را كه در جاهليت و اسلام سروده‌اند ، از آنان بخواهد و نتيجه را براى خليفه گزارش كند . « 2 » هم او گفت : شعر بياموزيد كه در آن ، محاسنى است كه بايد در پى بىآن بود . « 3 » عايشه هم اين حركت را تأييد و تقويت كرد . او گفت : بر شما باد شعر كه زبانتان را فصيح مىكند . « 4 »\r\n\r\n\r\n","description":"","footnote":"\r\n( 1 ) . التراتيب الاداريه ، 2 / 300 .\r\n( 2 ) . همان ، 255 ، الخطط و الآثار ، 4 / 143 .\r\n( 3 ) . زهرة الآداب ، 1 / 58 .\r\n( 4 ) . الترتيب الاداريه ، 2 / 300 .\r\n","page_name":" 56 ","page_number":60},
  {"content":"\r\n\r\n\r\nب . آموزش انساب\r\nرسول اكرم ( ص ) دربارهء علم انساب فرمود :\r\nعلمى است كه هر كه نداند ، زيان نمىبيند و هر كه بداند ، سود نمىبرد .\r\nدربارهء علم عربى ، اشعار و ايام العرب همچنين رواياتى از آن حضرت رسيده است . « 1 » به رغم اين روايات ، خليفهء دوم سهم سپاهيان را از بيت المال با توجّه به قوم و قبيله ، و تأكيد بر نسب و وابستگىهاى نژادى مردم مرتّب كرد « 2 »\r\nخليفه شهرهاى بصره و كوفه را بر اساس قبيله‌ها طرّاحى كرد . او با بيان سخنانى موافق گرايش‌ها ، نظرها و سليقه‌هاى مردم ، آنان را به فراگيرى انساب تشويق و ترغيب مىكرد و مىگفت : آن قدر از انساب بياموزيد كه بدان صلهء رحم كنيد . « 3 » جالب اين كه همين عبارت را به پيامبر اكرم ( ص ) هم نسبت داده‌اند . « 4 » شايد پيامبر ( ص ) اين مطلب را فرموده باشد و عمر از آن در اجراى سياست‌هاى تبعيض نژادى خود كمك گرفته باشد .\r\nمعاويه هم دغفل بن حنظله سدوسى را به خدمت گرفت تا به فرزندش يزيد ، انساب بياموزد ، نه علم فقه ، قرآن و احكام . « 5 » شايد هدف آنان از نسبت دادن سخن عمر به پيامبر اكرم ( ص ) اين بود كه اين سخن نزد مردم با ارزش جلوه كند و به آسانى و سهولت بتواند در زندگى روزمرهء آنان رخنه كند .\r\n\r\n\r\n","description":"","footnote":"\r\n( 1 ) . همان ، 301 - 302 .\r\n( 2 ) . بنگريد : سلمان فارسى فى مواجهة التحدّى .\r\n( 3 ) . التراتيب الاداريه ، 2 / 302 الانساب ( سمعانى ) ، 1 / 11 ؛ بحوث فى تاريخ السنة المشرفه ، 166 .\r\n( 4 ) . التراتيب الاداريه ، 2 / 231 ، 301 .\r\n( 5 ) . بحوث فى تاريخ السنة المشرفه ، 168 .\r\n","page_name":" 57 ","page_number":61},
  {"content":"\r\n\r\n\r\nج . اهل كتاب ، جايگزين نمونه و موفّق‌تر\r\nجايگزينى كه مىتوانست در تحقّق اهداف و مقاصد حاكمان موفقيت بيشترى داشته باشد ، علوم اهل كتاب بود . اين جايگزين تأثير عميق‌تر و انتشار گسترده‌ترى داشت . عرب جاهلى از علوم و معارف هيچ نداشت . آنان اصولا در معارف خود به اهل كتاب تكيه داشتند و در مقابل دانشمندان يهود و نصارا احساس خودباختگى مىكردند و آنان را منبع علم و معرفت و خود را شاگردشان مىپنداشتند . قريش فردى را نزد يهود مدينه فرستادند تا از آنان دربارهء پيامبر ( ص ) پرسش كند . بدين اعتبار كه يهوديان ، اهل كتاب نخستين هستند و چيزهايى دربارهء پيامبران مىدانند كه قريش نمىدانند . « 1 » ابن عبّاس گفت :\r\nاين گروه از انصار - وثنىها - با اين گروه از يهوديان - اهل كتاب - زندگى مىكردند و آنان را در علم از خود برتر مىدانستند و در بسيارى از كارها به آنان اقتدا مىكردند . « 2 »\r\nاهل كتاب به رغم اين كه پيامبر اكرم ( ص ) را چون فرزندان خود مىشناختند و نامش را در كتاب‌هاى خود - تورات و انجيل - مىديدند ؛ از روى حسادت به كلّى آن را منكر بودند . خداوند در آيات فراوانى از مكر و نيرنگ و ديگر صفات يهوديان كه اعتماد به آنان را بر هم مىزند ؛ سخن گفته است . از سوى ديگر ، رسول اكرم ( ص ) اصرار داشت كه صحابه از اهل كتاب فاصله بگيرند و در امور دينى ، چيزى از آن‌ها نپرسند . چنان كه پيروان خود را\r\n\r\n\r\n","description":"","footnote":"\r\n( 1 ) . سنن ابى داود ، 2 / 249 ؛ تفسير القرآن العظيم ، 1 / 261 بنگريد : الاسرائيليات و اثرها فى كتب التفسير و الحديث ؛ 109 ؛ الدّر المنثور ، 2 / 172 .\r\n( 2 ) . تفسير القرآن العظيم 1 / 71 - 72 ؛ الاسرائيليات و اثرها فى كتب التفسير و الحديث ، 108 .\r\n","page_name":" 58 ","page_number":62},
  {"content":"\r\n\r\nاز خواندن كتاب‌هاى اهل كتاب نهى فرمود . « 1 » به آنان گفت : دربارهء چيزى از اهل كتاب سؤال نكنيد . آنان كه خود را گمراه كرده‌اند ، شما را هدايت نخواهند كرد . « 2 » آن حضرت در بسيارى از مسائل با آنان مخالفت مىكرد « 3 » تا آنجا كه يهوديان مىگفتند : اين مرد نمىخواهد چيزى براى ما بگذارد . او در همه چيز با ما مخالفت مىكند . « 4 »\r\nعبد اللّه بن سلّام از پيامبر ( ص ) اجازه خواست كه آداب روز شنبه مخصوص يهوديان را به جاى آورد و در نمازش آياتى از تورات بخواند ، امّا حضرت به او اجازه نداد . « 5 »\r\nآنچه موجب شگفتى است ، اين كه برخى از مشاهير صحابه على رغم نهى رسول اكرم ( ص ) به فراگيرى علم از اهل كتاب ادامه دادند تا آنجا كه برخى همچون خليفهء دوم به مدارس يهوديان در مدينه كه به « ماسكه » موسوم بود ، مىرفتند . خليفهء دوم ، بيش از ساير صحابه نزد آنان آمد و شد داشت . گمان برده‌اند كه به همين سبب يهوديان او را دوست مىداشتند . « 6 »\r\n\r\n\r\n","description":"","footnote":"\r\n( 1 ) . اسد الغابه ، 1 / 235 .\r\n( 2 ) . المصنّف ، 10 / 312 ، 6 / 110 . در ص 112 از ابن مسعود و نيز : 1 / 213 ؛ كشف الاستار ، 1 / 79 ؛ مجمع الزوائد 1 / 173 - 174 ؛ بنگريد : غريب الحديث ( ابن سلام ) ، 4 / 84 ؛ فتح البارى ، 13 / 281 از احمد ، بزار ، ابن ابى شيبه ، در خصوص كراهت پيامبر ( ص ) از پرسش از يهوديان بنگريد :\r\nالاسرائيليات و اثرها فى كتب التفسير و الحديث ، 86 ؛ كنز العمّال ، 1 / 342 و 442 .\r\n( 3 ) . بنگريد : صحيح بخارى ، 2 / 195 ؛ المصنّف ، 11 / 154 . ساير منابع در جلد سوم كتاب الصحيح من سيرة النبيّ الاعظم ( ص ) هنگام بحث دربارهء روزهء عاشورا آمده است .\r\n( 4 ) . سنن ابى داود ، 2 / 250 ؛ سيرهء حلبى ، 2 / 15 ؛ مسند ابى عونه ، 1 / 312 ، المدخل و الحديث ، 2 / 45 .\r\n( 5 ) . بنگريد : سيرهء حلبى ، 1 / 230 .\r\n( 6 ) . بنگريد : جامع بيان العلم ، 2 / 123 - 124 ؛ كنز العمّال ، 2 / 228 ؛ الدر المنثور ، 1 / 90 ؛ الاسرائيليات و\r\n","page_name":" 59 ","page_number":63},
  {"content":"\r\n\r\nيك بار عمر ترجمهء تورات را نزد پيامبر ( ص ) آورد و برايش خواند . در اين هنگام پيامبر ( ص ) چنان در خشم شد كه آثار خشم در چهره‌اش نمودار شد .\r\nآنگاه فرمود :\r\nآيا عقل نداريد و نابخردانه خود را در چاه مىافكنيد ؟ ! من براى شما به جاى تورات كتابى پاكيزه و روشن آوردم . به خداى سوگند ؛ اگر موسى زنده بود ، فقط از من پيروى مىكرد . « 1 »\r\nرسول اكرم ( ص ) آنچه را از يهوديان نوشته بودند ، با دست خود از بين برد .\r\nعمر نوشته‌اى را براى پيامبر ( ص ) آورد كه از يكى از يهوديان شنيده و نوشته بود .\r\nپيامبر ( ص ) آن را گرفت و خط به خط با آب دهان خود محو كرد و مىگفت :\r\nاز اينان پيروى نكنيد . آنان گمراه و سرگشته شده ، ديگران را نيز گمراه كرده‌اند . « 2 »\r\nبه هر حال آنگاه كه حكومت‌گران خلافت ، مردم را از پرسش دربارهء معانى\r\n\r\n\r\n","description":"","footnote":"\r\nاثرها فى كتب التفسير و الحديث ، 107 - 108 .\r\n( 1 ) . ابن حديث با الفاظ گوناگون و در منابع فراوان آمده است . به طور مثال بنگريد : المصنّف ، 10 / 113 ؛ 6 / 112 ؛ 11 / 111 ؛ تقييد العلم ، 52 ؛ جامع بيان العلم ، 2 / 52 - 53 ؛ الفائق ، 4 / 116 ؛ مسند احمد ، 3 / 387 ، 470 - 471 ؛ 4 / 266 ؛ غريب الحديث 4 / 48 - 49 ؛ 3 / 28 - 29 ؛ البداية و النهايه ، 2 / 133 . او مىگويد : فقط احمد آن را آورده و اسناد آن به شرط مسلم صحيح است ؛ لسان ميزان ، 2 / 408 ؛ كنز العمّال ، 1 / 233 - 234 ؛ بحار الانوار ، 73 / 347 ، 2 / 99 ؛ الدعوات ، 170 ؛ اسد الغابه ، 3 / 126 - 127 ؛ 1 / 235 ؛ النهاية فى اللغه ، 5 / 282 ؛ ميزان الاعتدال ، 1 / 666 ؛ مجمع الزوائد ، 1 / 173 - 174 ، 183 ؛ سنن دارمى ، 1 / 115 - 116 ؛ مقدمهء ابن خلدون ، 436 ؛ الضعفاء الكبير ، 2 / 21 ، صفة الصفوة ، 1 / 184 ؛ اليهود و اليهوديه ، 14 ، سيرهء حلبى ، 1 / 230 ؛ التراتيب الاداريه ، 2 / 229 ؛ كشف الأستار ، 1 / 79 ؛ فتح البارى ، 13 / 281 ، به نقل از احمد و ابن ابى شبيه و البزار ؛ الاسرائيليات و اثرها فى كتب التفسير و الحديث ، 86 ؛ أضواء على السنة المحمّديه ، 162 ؛ القصاص و المذكّرين ، 10 ؛ اصول سرخسى ، 2 / 102 .\r\n( 2 ) . حلية الاولياء ، 5 / 136 ؛ كنز العمّال ، 1 / 334 .\r\n","page_name":" 60 ","page_number":64},
  {"content":"\r\n\r\nقرآن ، روايت و كتابت حديث منع كردند و خود را با مشكل جايگزين مناسب مواجه ديدند ؛ بهترين راه‌حل را در ارجاع مردم به اهل كتاب يافتند . زيرا اين كار ، هم با زمينه‌هاى فكرى بسيارى از آنان سازگار بود و هم ديگران را به شناخت عجايب و شگفتىهاى اهل كتاب وامىداشت و هم از شدّت فشارهايى كه از سوى مردم براى كسب معارف دينى بر پيكرهء نظام وارد مىشد ، مىكاست . فقط مشكل فتوا باقى ماند كه براى آن هم راه حلّ ساده‌اى پيدا كردند . آنان اين سياست را در چند مرحله به اجرا گذاشتند ؛\r\n\r\n1 . اجازهء كلى\r\nنظام حاكم ناچار بود در ابتداى كار براى روايت اسرائيليات با استناد به پيامبر ( ص ) اجازه شرعى صادر كند تا هم مردم بپذيرند و هم عليه معترضان احتمالى حجّتى داشته باشند ، لذا يك مجوز كلى منسوب به رسول خدا ( ص ) صادر كردند كه :\r\nاز بنى اسرائيل روايت كنيد كه هيچ اشكالى ندارد . « 1 »\r\nبدين ترتيب به اهل كتاب اجازه دادند كه به طور رسمى و قانونى ، و بدون مانع و مزاحم ، به نشر افسانه‌ها و اباطيل خود در ميان مسلمانان بپردازند . آنان دروغ نخست خود را با دروغ‌هاى ديگرى تقويت كردند . مثل اين كه :\r\n\r\n\r\n","description":"","footnote":"\r\n( 1 ) . بنگريد : صحيح بخارى ، 2 / 165 ؛ المصنّف ، 6 / 109 - 110 ، 10 / 310 - 312 ؛ الجامع الصحيح ، 5 / 40 ؛ سنن ابى داود ، 3 / 322 ؛ سنن دارمى ، 1 / 136 ؛ مسند احمد ، 3 / 13 ، 46 ، 56 ؛ 2 / 159 ، 202 ، 474 ، 502 ؛ مشكل الآثار ، 1 / 40 - 41 ؛ ذكر اخبار اصبهان ، 1 / 149 ؛ كشف الاستار ، 1 / 109 ؛ الاسرار المرفوعه ، 9 ؛ المجروحون ، 1 / 6 ، مجمع الزوائد ، 1 / 151 ؛ المعجم الصغير ، 1 / 166 ؛ كنز العمّال ، 10 / 129 - 135 ؛ التراتيب الاداريه ، 2 / 224 - 226 ؛ الاسرائيليات و اثرها فى كتب التفسير و الحديث ، 90 - 92 ، 100 - 105 ؛ تفسير القرآن العظيم ، 4 / 1 ، 221 ؛ البداية و النهايه ، 1 / 6 ، 2 / 132 - 133 ؛ تقييد العلم ، 30 - 34 ؛ شرف اصحاب الحديث 14 - 15 .\r\n","page_name":" 61 ","page_number":65},
  {"content":"\r\n\r\nپيامبر ( ص ) از سر شب تا صبح از بنى اسرائيل حديث مىكرد . « 1 » يا آن حضرت به عبد اللّه بن سلّام دستور داد يك شب قرآن تلاوت كند و شب ديگر تورات . « 2 »\r\n\r\n2 . تورات‌خوانى\r\nآنان گام دوم در مسير امتيازدهى به اهل كتاب ، را در قالب تورات‌خوانى برداشتند . در همين زمينه ، خليفهء دوم به كعب الاحبار اجازه داد ، در اوقات مختلف شب و روز تورات بخواند . « 3 »\r\n\r\n3 . ترويج علم‌آموزى از اهل كتاب\r\nمردم از كعب الاحبار كه از كتاب‌هاى بنى اسرائيل « 4 » حديث مىكرد و از وهب بن منبّه ، و عبد اللّه بن سلّام و ديگر دانشمندان اهل كتاب كه اظهار مسلمانى كرده بودند ؛ چيزهايى آموختند . بنا به نقل كتّانى ،\r\nبسيارى از صحابه بزرگ نزد كعب الاحبار ، دانشمند معروف يهودى علم آموختند . « 5 »\r\nشمارى از دانش‌آموختگان مكتب كعب الاحبار عبارتند از : ابو بردة بن ابو موسى اشعرى ، ابو هريره ، عمر بن خطّاب ، عبد اللّه بن عمر ، عبد اللّه بن زبير ، عبد اللّه بن عمرو عاص ، عطاء بن يسار ، عوف بن مالك ، سعيد بن مسيّب ، زراة بن اوفى ، روح بن نباغ ، عطاء بن يزيد ، شهر بن حوشب ، عبد اللّه بن وهب ،\r\n\r\n\r\n","description":"","footnote":"\r\n( 1 ) . بنگريد : سنن ابى داود ، 3 / 322 ؛ مجمع الزوائد ، 9 / 191 ؛ مسند احمد ، 4 / 644 ؛ التراتيب الاداريه ، 2 / 238 .\r\n( 2 ) . بنگريد : ذكر اخبار اصبهان ، 1 / 84 .\r\n( 3 ) . بنگريد : غريب الحديث ، 4 / 262 ؛ جامع بيان العلم ، 2 / 53 ؛ الاسرائيليات و اثرها فى كتب النفسى و الحديث ، 96 .\r\n( 4 ) . بنگريد : سير اعلام النبلاء ، 3 / 489 ؛ البداية و النهايه ، 1 / 18 .\r\n( 5 ) . التراتيب الاداريه ، 2 / 327 .\r\n","page_name":" 62 ","page_number":66},
  {"content":"\r\n\r\nعبد اللّه بن مغفل ، عبد اللّه بن حرث ، انس بن مالك ، عبد اللّه بن حنظله ، ابو درداء ، مقاتل بن سليمان . حتى ابن عبّاس هم بدان متّهم است . « 1 »\r\n\r\n4 . ارجاعات صريح\r\nكسانى تحت تأثير اهل كتاب ، ديگران را به فراگيرى علم و دانش از آنان توصيه مىكردند . معاذ بن جبل به هنگام احتضار ، به اطرافيان خود سفارش كرد كه علم را از چهار نفر فراگيرند : سلمان ، ابن مسعود ، ابو درداء و عبد اللّه بن سلّام كه يهودى بود و مسلمان شد . « 2 » مردى دربارهء مسأله‌اى از عبد اللّه بن عمر سؤال كرد . عبد اللّه كه مردى يهودى به نام يوسف نزد وى بود ، گفت : از يوسف بپرس كه خداوند مىفرمايد :\r\n فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ . *  « 3 »\r\n\r\nشاگردان كعب الاحبار\r\nبا مراجعه به شرح احوال صحابه و تابعان معلوم مىشود كه بسيارى از روايات آنان و لو با چند واسطه به كعب الاحبار مىرسد . اين مىرساند كه كعب شاگردان بسيارى داشته است . شايد سبب اين كار ، اعتماد زيادى بود كه خليفهء دوم ، عمر بن خطّاب به او داشت و بارها به نيكى از او ياد كرد . از جمله\r\n\r\n\r\n","description":"","footnote":"\r\n( 1 ) . بنگريد : الاسرائيليات و اثرها فى كتب التفسير و الحديث ، 110 ، 117 ، 126 ، 154 ، 160 ، 161 ، 168 ؛ فجر الاسلام ، 160 ، 201 ؛ أضواء على السنّة المحمّديه ، 110 ، 125 - 126 ؛ 172 - 173 ، دائرة المعارف الاسلاميه ، 1 / 20 ، 11 / 582 - 583 ؛ تفسير القرآن العظيم ، 4 / 17 ؛ تهذيب التهذيب ، 8 / 439 ؛ 1 / 511 - 512 ؛ جامع البيان ، 17 / 10 ؛ مجله المنار ، جزء اوّل ، مجلّد 26 / 615 ، 783 ؛ الموطّأ ، 1 / 131 - 132 ؛ منحة المعبود ، 1 / 140 ؛ الزهد و الرقائق ، 434 ، 534 ؛ ربيع الابرار ، 1 / 559 ؛ سيرهء حلبى ، 1 / 217 ؛ التراتيب الاداريه ، 2 / 326 - 327 ؛ اختصار علوم الحديث ، 196 ؛ ميزان الاعتدال ، 4 / 173 .\r\n( 2 ) . بنگريد : التراتيب الاداريه ، 2 / 326 ؛ الايضاح ، 456 .\r\n( 3 ) . نحل ( 16 ) : 43 ، انبياء ( 21 ) : 7 .\r\n","page_name":" 63 ","page_number":67},
  {"content":"\r\n\r\nهنگامى كه كعب به او نزديك مىشد و با چاپلوسى و چرب‌زبانى با او سخن مىگفت ، عمر مىگفت :\r\n وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ .  « 1 »\r\nپس از او معاويه هم اهتمام بيشترى به كعب الاحبار نشان داد و مدال‌هاى افتخار بيشترى تقديم او كرد . « 2 » كعب از اين تعريف و تمجيدها استفاده كرد و آن را براى جلب هر چه بيشتر شاگرد به كار گرفت و آنچه خواست قريحه و اقتضاى اهدافش بود ، در ميان شاگردان رواج داد . ابو هريره يكى از شاگردان او بود و چنان كه از رسول خدا ( ص ) روايت مىكرد ، از وى نيز روايت مىكرد . « 3 »\r\nكعب الاحبار به سرعت يكى از شخصيت‌هاى ممتاز و بلند مرتبه شد .\r\nچنان كه حتى خليفه هم وى را حكم قرار مىداد تا شايد پاسخ كافى و حكم عادلانه را نزد او پيدا كند . معاويه و ابن عبّاس در قرائت آيه‌اى از قرآن اختلاف كردند . ابن عبّاس مىخواند : « عين حمئه » ؛ در حالى كه معاويه مىگفت : « عين حاميهء » . آن دو با هم توافق كردند كه كعب الاحبار را داور قرار دهند . از او پرسيدند : خورشيد را در تورات چگونه مىبينى ؟ پاسخ داد : گلى سياه . بدين ترتيب پاسخ وى با ديدگاه ابن عبّاس موافق بود . « 4 »\r\nبنا بر يك روايت ، معاويه ابتدا اين موضوع را با عبد اللّه بن عمر و عاص در ميان گذاشت ، ولى او موافق معاويه بود . سپس از كعب الاحبار پرسيد و او پاسخى داد كه موافق ديدگاه ابن عبّاس بود . « 5 »\r\n\r\n\r\n","description":"","footnote":"\r\n( 1 ) . لباب آلاداب ، 234 .\r\n( 2 ) . بنگريد : التراتيب الاداريه ، 2 / 426 .\r\n( 3 ) . بنگريد : البداية و النهايه ، 1 / 17 .\r\n( 4 ) . بنگريد : تفسير القرآن العظيم ، 3 / 102 ؛ الدر المنثور ، 4 / 248 .\r\n( 5 ) . بنگريد : الدر المنثور ، 4 / 248 .\r\n","page_name":" 64 ","page_number":68},
  {"content":"\r\n\r\nمقام كعب الاحبار نزد معاويه آن قدر بالا گرفت كه شخصا از او تقاضا كرد ، منصب قصّه‌گويى را بر عهده گيرد . اين مرد براى مردم منشأ بركت بود تا آنجا كه كتّانى گفت :\r\nمعاويه قيمت گليم كعب را بالا برد . اين مسأله معروف و مشهور است . « 1 »\r\n\r\nرشوه‌هاى كعب\r\nكعب الاحبار مىدانست كه چگونه اعتماد مردم را جلب و آنان را با خود موافق كند . او خوب مىدانست كه چگونه مىتوان در جان و روح مردم رخنه كرد و چگونه ، چه وقت و به چه صورت رشوه‌هاى خود را در ميان پيروان و هواداران خويش توزيع كند تا همچنان به او محبّت ، دوستى و اعتماد داشته باشند . به مواردى توجّه كنيد ؛\r\n\r\nأ . كعب الاحبار و خلافت على ( ع )\r\nكعب از سياست‌هاى كلى خلافت دربارهء على ( ع ) و اهل بيت او آگاه بود .\r\nاو به خوبى مىدانست كه جريانى در كار است كه على ( ع ) و خاندان او را از خلافت ، و خلافت را از آنان دور سازد . از اين رو هنگامى كه عمر در خصوص خلافت با كعب الاحبار مشورت كرد و اسامى نامزدها را به او گفت ، چون به نام على ( ع ) رسيد ، كعب سرسختانه با آن مخالفت كرد . « 2 » او از سياست‌هاى پنهانى دستگاه خبر داشت و مىدانست كه ردّ وى به مذاق خليفه خوش مىآيد و با آينده‌نگرى ، دورانديشى و آرزوهاى وى هماهنگى دارد .\r\n\r\n\r\n","description":"","footnote":"\r\n( 1 ) . همان .\r\n( 2 ) . شرح نهج البلاغه ، 12 / 81 .\r\n","page_name":" 65 ","page_number":69},
  {"content":"\r\n\r\n\r\nب . لقب فاروق\r\nاهل كتاب با اعطاى لقب فاروق ، خود را به خليفهء دوم نزديك ساختند . اين لقب به مذاق عمر خوش آمد . منابع تاريخى نشان مىدهد كه اهل كتاب نخستين كسانى بودند كه به عمر ، فاروق گفته‌اند . « 1 » شايد از روايت طبرى به دست آيد كه شخص كعب الاحبار ، پسر خطّاب را فاروق ناميد . « 2 »\r\nاين لقب نوعى رشوه بود و شايد پاداش كارى كه عمر براى اهل كتاب ، انجام داد و دست آنان را بازگذاشت تا ترهات و اباطيل خود را در ميان مسلمانان واگويند و مسلمين از روايت و كتابت حديث پيامبر ( ص ) و حتى قرآن محروم بمانند .\r\n\r\nج . تمجيد كعب الاحبار از ابو هريره\r\nوى در تمجيد از ابو هريره گفت : كسى را نديدم كه تورات خوانده باشد ، امّا به محتواى آن از ابو هريره آگاه‌تر باشد . « 3 » نمىدانيم چگونه ابو هريره به علوم تورات دست يافت و بدون خواندن اين كتاب ، از محتواى آن آگاه شد ؟ !\r\n\r\nد . كعب الاحبار و ابن عبّاس\r\nاو مىخواند : « عين حمئه » . كعب الاحبار گفت : كسى را نشنيدم كه اين آيه را چنان كه در كتاب خدا هست ، بخواند ، مگر ابن عبّاس . ما آن را در تورات چنين يافتيم : « فى حمئة سوداء » . « 4 »\r\n\r\n\r\n","description":"","footnote":"\r\n( 1 ) . الطبقات الكبرى ، 3 / 1 / 193 .\r\n( 2 ) . تاريخ الامم و الملوك ، 3 / 267 .\r\n( 3 ) . التراتيب الاداريه ، 2 / 228 ؛ سير اعلام النبلاء ، 2 / 600 ؛ السنة قبل التدوين ، 433 .\r\n( 4 ) . الدر المنثور ، 4 / 248 .\r\n","page_name":" 66 ","page_number":70},
  {"content":"\r\n\r\nكعب الاحبار مىخواهد با اين كلام ، با يك تير دو نشان بزند : از يك سو به ابن عبّاس رشوه دهد تا محبّت ، اعتماد و علاقهء او را به مردى جلب نمايد كه از علم تورات آگاه است . از سوى ديگر در اذهان مردم تأكيد كند كه توراتى كه نزد يهوديان است ، همان كتابى است كه بر موسى نازل شد و بر خلاف پندار عده‌اى ، تحريف نشده است . پس بايد آن را گرامى داشت و از علوم و معارف آن استفاده كرد .\r\n\r\nه . تمجيد كعب الاحبار از پسر عمرو عاص\r\nروايت شده : كعب الاحبار و عبد اللّه بن عمرو عاص به هم رسيدند . كعب گفت : آيا فال مىدانى ؟ گفت : آرى . گفت : چه مىگويى ؟ گفت : مىگويم : اللّهمّ لا طير الّا طيرك ، و لا خير الّا خيرك ، و لا ربّ غيرك ، و لا قوّه الّا بك . كعب گفت : تو فقيه‌ترين مردم عرب هستى . اين دعا همان‌طور كه تو گفتى ، در تورات مكتوب است . « 1 »\r\n* * *\r\n\r\n\r\n","description":"","footnote":"\r\n( 1 ) . الطبقات الكبرى ، 4 / 268 .\r\n","page_name":" 67 ","page_number":71},
  {"content":"\r\n . \r\n","description":"","footnote":"","page_name":" 68 ","page_number":72},
  {"content":"\r\n\r\n\r\nفصل چهارم نقش قصه‌گويان در تاريخ اسلام\r\nبدون ترديد ، هنگامى كه قصّه حق باشد و در خدمت حق و وسيله‌اى براى آگاهى مردم و آشنا نمودن آنان با واجبات و تكاليف دينىشان ، محبوب و مطلوب درگاه خداوند متعال خواهد بود . خدا فرمود :\r\n إِنَّ هذا لَهُوَ الْقَصَصُ الْحَقُّ .  « 1 »\r\nآرى ؛ داستان درست همين است .\r\nآنگاه كه صحابه از پيامبر اكرم ( ص ) درخواست كردند برايشان قصّه بگويد ، اين آيه فرود آمد :\r\n نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ وَ إِنْ كُنْتَ مِنْ قَبْلِهِ لَمِنَ الْغافِلِينَ .  « 2 »\r\nما نيكوترين سرگذشت را به موجب اين قرآن كه به تو وحى كرديم ، بر تو حكايت مىكنيم ، و تو قطعا پيش از آن از بىخبران بودى .\r\nسعد اسكاف به امام باقر ( ع ) گفت : من مىنشينم و براى مردم قصّه مىگويم و حقّ و فضيلت شما را بيان مىكنم . حضرت فرمود :\r\n\r\n\r\n","description":"","footnote":"\r\n( 1 ) . آل عمران ( 3 ) : 62 .\r\n( 2 ) . يوسف ( 12 ) : 3 .\r\n","page_name":" 69 ","page_number":73},
  {"content":"\r\n\r\nدوست دارم كه در هر سى ذراع يك قصه‌گو مثل تو بود . « 1 »\r\n« ابان بن تغلب » قصّه‌گوى شيعه بود . « 2 » عدى بن ثابت كوفى ( 116 ه ) « امام مسجد شيعه و قصه‌گوى آنان بود . » « 3 » اين ديدگاه اسلام و صريح قرآن ، و روش و موضع اهل بيت نبوّت و معدن رسالت در قبال قصه‌گويى و قصه‌گويان است .\r\nسياست و اهداف مكتب خلافت درباره قصّه و قصّه‌گويى به اين سادگى نبود ، بلكه با آن اختلاف اساسى داشت . در اين فصل دربارهء اهداف و سياست دو مكتب امامت و خلافت در اين باره سخن مىگوييم .\r\n\r\n1 . قصّه و قصّه‌گويى در مكتب خلافت\r\nدستگاه خلافت ناچار بود براى پيش برد اهداف خود ، مردم را به گونه‌اى مشغول كند و خلأ روحى و روانى آنان را كه ناشى از دور ساختن عالمان حقيقى از معاشرت با مردم و تربيت و الا و بالا بردن سطح معلومات آنان بود ، به طريقى پر سازد . هنگامى كه تصميم گرفتند ، در اين زمينه به اهل كتاب نقش پيشگامى واگذار كنند ، حاكمان وقت به سمت ايجاد شيوهء جديدى گرايش پيدا كردند كه بتواند ضمن مشغول كردن مردم و پر نمودن اوقات فراغت آنان با ارائه نوعى لذّت خيالى امّا دوست‌داشتنى و دلپذير ، يك حالت آرامش و طمأنينه در آنان به وجود آورد . از سوى ديگر مطمئن باشند كه با طرح امور حسّاس ، حاكمان را در تنگنا قرار ندهد .\r\nاين شيوه ، واگذارى ميدان براى قصه‌گويان مسلمان شده اهل كتاب و\r\n\r\n\r\n","description":"","footnote":"\r\n( 1 ) . بنگريد : اختيار معرفة الرجال ، 214 - 215 ؛ جامع الرواة ، 1 / 353 ؛ معجم الرجال الحديث ، 8 / 68 - 61 .\r\n( 2 ) . معرفة علوم الحديث ، 136 .\r\n( 3 ) . تاريخ الاسلام ( ذهبى ، حوادث سال‌هاى 100 / 120 ه ) ، 418 .\r\n","page_name":" 70 ","page_number":74},
  {"content":"\r\n\r\nراهبان نصرانى بود كه هر چه مىخواستند از اسطوره‌ها ، افسانه‌ها و ترهات در ميان مردم منتشر مىكردند و اوهام و خيالات آنان را به افق‌هاى دور دست و غبارآلود مىبردند و سپس در بيابان بىكران رؤياها و درياى ژرف و بىپايان فراموشى رها مىكردند .\r\nاهل كتاب در تصدّى اين امر از ديگران سزاوارتر و ماهرتر و از همگان براى تحقّق اهداف مورد نظر دستگاه شايسته‌تر بودند ، زيرا از قديم الايام مورد احترام مردم عرب بودند و اعتماد آنان را به خود و دانش خويش جلب كرده بودند . اسلام نيز به رغم تلاش فراوان نتوانست اين ديدگاه بىپايه و اساس را از دل‌هاى بيمار و ضعيف مردم بزدايد . دانشمندان اهل كتاب به خوبى از عهدهء اين مأموريت برآمدند و همهء اهداف حكومت و حاكمان را تحقق بخشيدند .\r\nاگر پيش‌تر پنهانى و مخفيانه فعاليت مىكردند ، اينك آشكارا و با خواست و حمايت نظام حاكم به قصّه‌گويى پرداختند .\r\n\r\nأ . قصه‌گويى يك منصب رسمى\r\nعالمان اهل كتاب نقش تخريبى خود را در سايه بخشنامهء رسمى حكومت انجام دادند و مساجد مسلمانان و در صدر آن ، مسجد رسول اكرم ( ص ) در مدينه را به اشغال خود درآوردند تا مردم را با بيان قصّه‌هايى از سرگذشت بنى اسرائيل ، و هر چه باب طبع مردم بود ، و با اهداف خودشان سازگار ، مشغول نمايند .\r\nتميم دارى كه در نظر خليفه دوم بهترين مردم مدينه بود ، « 1 » از وى درخواست اجازهء قصّه‌گويى كرد . عمر به او اجازه داد و او روزهاى جمعه در مسجد رسول خدا ( ص ) قصّه مىگفت . تميم از خليفه خواست كه يك روز\r\n\r\n\r\n","description":"","footnote":"\r\n( 1 ) . الاصابه ، 1 / 215 .\r\n","page_name":" 71 ","page_number":75},
  {"content":"\r\n\r\nديگر هم قصّه بگويد . عمر اجازه داد و چون خلافت به عثمان رسيد ، يك روز ديگر هم بدان افزود . « 1 »\r\nعمر در مجلس قصّه‌گويى تميم مىنشست و به قصّه‌هاى او گوش مىداد . « 2 »\r\nگويند : تميم اين كار را از يهوديان و نصارا ياد گرفت . « 3 » در حالى كه او خود پيش از مسلمانى ، نصرانى بود .\r\nگفته‌اند : نخستين قصّه‌گو ، عبيد بن عمير بود . او در دورهء خليفهء دوم ، به قصّه‌گويى پرداخت . « 4 » معاويه پس از نماز صبح نزد قصّه‌گو مىنشست تا او قصّه خود را به پايان مىبرد . « 5 » عمر بن عبد العزيز هم در مجلس قصه‌گويان مىنشست و به قصّه‌هاى آنان گوش مىداد . « 6 »\r\n\r\n\r\n","description":"","footnote":"\r\n( 1 ) . بنگريد : المصنّف ، 3 / 219 ؛ تاريخ مدينه ، 1 / 11 - 12 ؛ سير اعلام النبلاء ، 2 / 446 ؛ تهذيب تاريخ دمشق ، 3 / 360 ؛ الخطط و الآثار ، 2 / 253 .\r\nدر خصوص اين كه عمر به تميم دارى دستور داد كه براى مردم قصّه بگويد ، و او نخستين قصّه‌گوست ، بنگريد : الزهد و الرقائق ، 508 ؛ صفة الصفوة ، 1 / 737 ؛ اسد الغابه ، 1 / 215 ؛ تهذيب الاسماء و اللغات 1 / 128 ؛ مسند احمد ، 3 / 449 ؛ مجمع الزوائد ، 1 / 190 ؛ الاصابة ، 1 / 183 - 186 ؛ المفصّل فى تاريخ العرب قبل الاسلام ، 8 / 378 - 379 . در اين كتاب آمده : تميم ، قصّه‌گويى را از يهود و نصارا فرا گرفت . در حاشيه از : الطبقات الكبرى ، 1 / 75 . بنگريد : الاسرائيليات و اثرها فى كتب التفسير و الحديث ، 161 ؛ كنز العمّال ، 10 / 171 - 172 ؛ به نقل از مروزى در العلم و ابو نعيم ، و عسكرى در المواعظ ؛ التراتيب الاداريه ، 2 / 338 ؛ القصّاص و المذكّرين ، 20 - 21 و 29 ؛ الضوء السارى ، 129 ؛ مختصر تاريخ دمشق ، 5 / 321 .\r\n( 2 ) . بنگريد : الزهد و الرقائق ، 508 ؛ القصّاص و المذكّرين ، 29 .\r\n( 3 ) . المفصّل فى تاريخ العرب قبل الاسلام ، 8 / 378 - 379 .\r\n( 4 ) . بنگريد : منابع پيشين ؛ تاريخ مدينه ، 1 / 13 ؛ كنز العمّال ، 10 / 17 به نقل از ابن سعد ، عسكرى در المواعظ ، القصّاص و المذكّرين ، 22 .\r\n( 5 ) . التراتيب الاداريه ، 2 / 348 به نقل از مروج الذهب ، 2 / 52 .\r\n( 6 ) . القصّاص و المذكّرين ، 33 .\r\n","page_name":" 72 ","page_number":76},
  {"content":"\r\n\r\nمحمّد بن قيس قصه‌گوى عمر بن عبد العزيز در شهر مدينه بود . « 1 » مردم به فقيه و قصه‌گوى خود ، ابن عبّاس و عبيد بن عمير افتخار مىكردند . « 2 » آنگاه كه قصه‌گويان فخر امّت اسلام باشند ، طبيعى است كه بسيارى از اعيان و رجال سرشناس و معروف قصّه‌گو شوند . كعب الاحبار ، در عهد معاويه و به فرمان او قصّه مىگفت . « 3 » عمر نيز از او مىخواست كه موعظه كند . « 4 » چنان كه از كتاب :\r\nالقصّاص و المذكّرين نوشته ابن جوزى به دست مىآيد ، منظور از موعظه ، قصه‌گويى است .\r\nتبيع بن عامر نيز كه فرزند خواندهء كعب بود و كعب الاحبار او را بزرگ كرد ، قصّه مىگفت . « 5 » ابو هريره ، اسود بن سريع ، محمّد بن كعب قرظى ، قتاده ، عطاء بن ابى رباح ، سعيد بن جبير ، ثابت بنانى ، عمر بن ذر ، ابو وائل ، حسن بصرى و ديگران نيز قصّه‌گو بودند . « 6 » زنان هم قصه‌گويى پيش گرفتند . ابن سعد روايت كرد كه مادر حسن بصرى براى زنان قصّه مىگفت . « 7 »\r\nبراى آگاهى از نام كسان بسيارى كه در صدر اسلام قصّه مىگفتند ، به كتاب‌هايى مراجعه كنيد كه به امر قصّه و قصه‌گويان پرداخته‌اند . از اين قبيل :\r\nالقصّاص و المذكّرين و تلبيس ابليس ، هر دو نوشتهء ابو الفرج ابن جوزى ، قوّت القلوب نوشتهء ابو طالب مكّى .\r\n\r\n\r\n","description":"","footnote":"\r\n( 1 ) . بنگريد : الجرح و التعديل ، 8 / 63 ؛ الحوادث و البدع ، 103 .\r\n( 2 ) . القصّاص و المذكّرين ، 46 - 47 .\r\n( 3 ) . همان ، 25 . بنگريد : تاريخ المدينه ، 1 / 8 ؛ ربيع الابرار ، 588 .\r\n( 4 ) . القصّاص و المذكّرين ، 30 .\r\n( 5 ) . تهذيب الكمال ، 4 / 314 .\r\n( 6 ) . بنگريد : القصّاص و المذكّرين ، 23 ، 44 ، 45 ، 50 ، 58 ، 62 ؛ المصنّف ، 3 / 220 ؛ المعرفة و التاريخ ، 1 / 319 ؛ مسند احمد ، 3 / 451 .\r\n( 7 ) . بنگريد : التراتيب الاداريه ، 2 / 338 .\r\n","page_name":" 73 ","page_number":77},
  {"content":"\r\n\r\n\r\nب . حاكمان و قصه‌گويان\r\nحاكمان آشكارا به كار قصه‌گويان اهميّت مىدادند . اقدامات زير اهتمام آنان را به اين مسأله نشان مىدهد . اين اهتمام و حمايت در چند جهت تبلور يافته است ؛\r\n1 . خليفهء دوم ، معاويه ، و عمر بن عبد العزيز در مجلس قصه‌گويان مىنشستند و به قصّه‌هاى آنان گوش مىدادند . « 1 »\r\n2 . براى قصه‌گويان از بيت المال حقوق تعيين كرده بودند . « 2 » عمر بن عبد العزيز به قصّه‌گويى كه خودش او را به اين منصب گماشته بود ، ماهيانه سه دينار مىداد . هنگامى كه هشام بن عبد الملك به خلافت رسيد ، اين مبلغ را به شش دينار رساند . « 3 »\r\n3 . قصّه‌گويى يك منصب رسمى بود و شخص خليفه در عزل و نصب قصّه‌گويان دخالت مىكرد . چنان كه گذشت عمر ، معاويه و عمر بن عبد العزيز قصه‌گو نصب كردند . عوف بن مالك و عبادة بن صامت مىگفتند : قصه‌گو جز امير يا مأمور نيست . گفتگوى غضيف بن حارث با عبد الملك بن مروان نيز بر همين امر دلالت دارد . « 4 » مقريزى گروهى از متولّيان منصب قصّه‌گويى در قرون نخستين اسلامى را به ترتيب ياد كرده است . « 5 » هر كه بدون اخذ مجوز رسمى از دستگاه حكومت به قصه‌گويى مىپرداخت ، بازخواست و مؤاخذه مىشد . « 6 »\r\n\r\n\r\n","description":"","footnote":"\r\n( 1 ) . بنگريد : صفحات پيشين .\r\n( 2 ) . تاريخ المدينه ، 1 / 15 - 16 ؛ الخطط و الآثار ، 2 / 254 .\r\n( 3 ) . تاريخ المدينه ، 1 / 15 ؛ الحوادث و البدع ، 103 .\r\n( 4 ) . بنگريد : تاريخ المدينه 1 / 10 ؛ مجمع الزوائد ، 1 / 188 .\r\n( 5 ) . بنگريد : الخطط و الآثار ، 2 / 254 .\r\n( 6 ) . بنگريد : انساب الاشراف ، 4 / 1 / 34 - 35 .\r\n","page_name":" 74 ","page_number":78},
  {"content":"\r\n\r\nشايد قصه‌گوى منصوب از سوى حكومت همان باشد كه « قصّه‌گوى جماعت » ناميده مىشد . « 1 »\r\nابو الهيثم قصه‌گوى جماعت در عصر امويان بود . چون عبّاسيان روى كار آمدند ، او را عزل كردند . ابو الهيثم بدين امر اعتراض كرد و آن را نپذيرفت . « 2 »\r\n4 . خلفا ، همان گونه كه براى جماعت ، قصه‌گو نصب مىكردند ، براى سپاهيان هم قصه‌گو تعيين مىكردند تا ضمن تحريك نيروها ، روحيهء حماسى در آنان بدمند « 3 » و از نظر سياسى هم آن‌ها را مطابق اهداف و مقاصد خليفه توجيه كنند . حسن بن عبد اللّه تصريح كرده كه پادشاه متولّى منصب قصه‌گويى سپاه است . « 4 »\r\n5 . خليفه در چگونگى ، نوع و مقدار كارى كه به قصه‌گو واگذار مىشد ، دخالت مستقيم داشت . عمر و عثمان زمان ، مكان و مدّت قصه‌گويى را براى تميم دارى تعيين كردند . عمر بن عبد العزيز كه خود نزد مسلم بن جندب قصه‌گو شاگردى كرده بود ، « 5 » به والى حجاز نوشت : به قصه‌گويت دستور بده كه هر سه روز يك بار قصّه بگويد . « 6 »\r\n6 . امرا هم قصه‌گويى مىكردند و چنان كه از عبادة بن صامت و عوف بن مالك نقل شده ، حتى آن را روايت منسوب به رسول خدا ( ص ) مىدانند كه قصّه نمىگويد ، مگر امير يا مأمور يا مختال يا گفت : متكلّف از سوى امير . « 7 »\r\n\r\n\r\n","description":"","footnote":"\r\n( 1 ) . بنگريد : المصنّف ، 3 / 220 ؛ تاريخ المدينه ، 1 / 14 - 16 .\r\n( 2 ) . بنگريد : المعرفة و التاريخ ، 2 / 436 .\r\n( 3 ) . بنگريد : تمدّن اسلامى در قرن چهارم هجرى ، 2 / 80 و 85 ؛ الجرح و التعديل ، 6 / 136 .\r\n( 4 ) . بنگريد : الجيش و القتال فى صدر اسلام ، 135 .\r\n( 5 ) . بنگريد : المعرفة و التاريخ ، 1 / 596 .\r\n( 6 ) . القصّاص و المذكّرين ، 28 .\r\n( 7 ) . بنگريد : قوّت القلوب ، 2 / 302 - 303 ؛ كنز العمّال ، 10 / 124 از طبرانى ؛ المعجم الصغير ، 1 / 216 ؛\r\n","page_name":" 75 ","page_number":79},
  {"content":"\r\n\r\n\r\nج . قصه‌گويان در خدمت سياست\r\nبىنياز از بيان است كه قصّه‌گويان نقش فعّالى در تثبيت حكومت‌هاى ظالمانه داشتند و به عنوان بوق‌هاى تبليغاتى اين دستگاه‌ها به اشاعهء مطالبى پرداختند كه خواستهء حكومت‌گران بود و در خدمت مصالح آنان ؛ به مواردى توجّه كنيد :\r\n1 . معاويه ، هنگامى كه براى جنگ با امام حسن ( ع ) به عراق مىآمد ، قصّه‌گويان را همراه خود آورد . آنان هر روز قصّه مىگفتند و مردم شام را به هنگام هر نماز به گرد خود جمع مىكردند . « 1 »\r\n2 . هنگامى كه معاويه شنيد ، على ( ع ) در نماز ، دشمنان خود را نفرين كرده ، به قصّه‌گويى كه پس از نماز صبح و مغرب قصّه مىگفت ، دستور داد كه براى او و مردم شام دعا كند . « 2 »\r\n3 . عبد الملك مروان از مخالفت رعيّت و ترس خود به عالمان شكايت برد .\r\nابو حبيب حمصى قاضى نظر داد كه با بالا بردن دست‌هاى خود به درگاه خداوند ، بر ضدّ آنان يارى بخواهد . عبد الملك دست‌هايش را بالا مىبرد و دعا مىكرد . به قصه‌گويان هم نوشت كه چنين كنند . آنان نيز صبح و شام دستان\r\n\r\n\r\n","description":"","footnote":"\r\n1 / 216 ؛ تاريخ المدينه ، 1 / 8 - 9 ؛ التراتيب الاداريه ، 2 / 336 به نقل از احمد ، ابو داود طبرانى و هيثمى ؛ القصّاص و المذكّرين ، 25 و 285 ؛ سنن ابن ماجه ، 2 / 235 ؛ مسند احمد ، 4 / 233 ؛ 6 / 29 ؛ ربيع الابرار ، 3 / 588 ؛ سنن دارمى ، 2 / 319 ؛ مختصر تاريخ دمشق ، 7 / 240 ؛ 10 / 338 - 339 ؛ مجمع الزوائد ، 1 / 190 ؛ النهاية فى اللغه ، 4 / 70 ؛ لسان العرب ، 7 / 74 - 75 ؛ تحذير الخواص ، 59 ؛ الحوادث و البدع ، 101 .\r\n( 1 ) . تاريخ بغداد ، 1 / 208 ؛ سير اعلام النبلاء ، 3 / 146 .\r\n( 2 ) . الخطط و الآثار ، 2 / 253 ؛ الولاة و القضاوة ، 203 .\r\n","page_name":" 76 ","page_number":80},
  {"content":"\r\n\r\nخود را به دعا بالا مىبردند . « 1 »\r\n4 . محمّد بن واسع ازدى يكى از قصه‌گويان و موعظه‌گران سپاه قتيبة بن مسلم در خراسان بود . قتيبه او را براى خود از هزار شمشير و نيزه كارسازتر مىدانست . « 2 »\r\n5 . عبد الملك بن مروان به غضيف بن حارث گفت : ما مردم را براى دو كار جمع كرديم . گفت : كدام كارها ؟ عبد الملك گفت : بالا بردن دست‌ها در روى منابر در روز جمعه و قصّه‌هاى پس از نماز صبح و عصر . . . « 3 »\r\n6 . قصه‌گويان در فتنه‌انگيزى بين سنّى و شيعه بغداد نقش مهمّى بازى كردند . از اين رو امير ديلمى آنان را از قصه‌گويى منع كرد . اين كار به سال 763 ه بود . « 4 » در سال 398 ه نيز چنين حوادثى به وقوع پيوست . سپس به قصه‌گويان اجازه داده شد كه به كار خود مشغول شوند ، مشروط بر آن كه فتنه‌انگيزى نكنند . « 5 »\r\n\r\nد . جسارت و نفوذ قصه‌گويان\r\nقصه‌گويان به ساحت مقدّس پروردگار و رسول خدا ( ص ) هم جسارت مىكردند و از حديث‌سازى دست‌بردار نبودند . ابن حبّان گفت :\r\nهرگاه قصه‌گويان در مساجد جامع و محافل قبائل با عوام و تودهء مردم\r\n\r\n\r\n","description":"","footnote":"\r\n( 1 ) . الخطط و الآثار ، 2 / 254 .\r\n( 2 ) . بنگريد : البيان و التبيين ، 3 / 273 ؛ العقد الفريد ، 2 / 170 .\r\n( 3 ) . مسند احمد ، 4 / 105 ؛ تحذير الخواص ، 70 .\r\n( 4 ) . بنگريد : البداية و النهايه ، 11 / 289 ؛ طبقات الحنابله ، 1 / 158 ؛ المنتظم ، 7 / 88 ؛ سير اعلام النبلاء ، 16 / 509 ؛ تاريخ الاسلام ( ذهبى ، حوادث سال‌هاى 350 - 380 ه ) ، 153 .\r\n( 5 ) . بنگريد : المنتظم ، 7 / 337 - 338 ؛ تاريخ الاسلام ( ذهبى ، حوادث سال‌هاى 380 - 400 ه ) ، 337 - 338 ؛ شذرات الذهب ، 3 / 149 - 150 ؛ صراع الحريه ، 24 - 25 .\r\n","page_name":" 77 ","page_number":81},
  {"content":"\r\n\r\nرو به رو مىشدند ، جسارت بيشترى در جعل حديث داشتند . « 1 »\r\nابن عون هم گفت :\r\nوارد مسجد بصره شدم و جز حلقهء مسلم بن يسار كه فقه مىگفت ، بقيهء مسجد در اختيار قصه‌گويان بود . « 2 »\r\nعطاء بن ابى رباح پنج قصه‌گو را دعوت كرد و گفت : در مسجد الحرام قصّه بگوييد . راوى گفت : او كنار يك ستون نشسته بود . نفر پنجم عمر بن ذر بود . « 3 »\r\nنفوذ و رخنهء قصّه‌گويان در عقل مردم روشن‌تر از روز است و بسيارى از حالات و قضاياى پيش آمده براى برخى از معروفين كه روش قصه‌گويان را مردود مىدانستند و به چشم حقارت و ترديد به آن‌ها مىنگريستند ، اين مطلب را توضيح مىدهد . زيرا همين افراد جذب گفته‌هاى آنان مىشدند و با اين كه مىدانستند احاديثشان ساختگى و دروغ است ، در برابر قصّه‌هاى آنان عقل و هوش خود را از دست مىدادند . شگفت‌انگيز است كه مادر ابو حنيفه فتواى فرزندش را نمىپذيرفت ، امّا گفته‌هاى قصه‌گويى به نام زرعه را مىپسنديد . « 4 »\r\nيكى از بزرگان معروف ، در استدلال خود به گفته‌هاى يكى از قصّه‌گويان مسلمان‌شدهء اهل كتاب يعنى : تميم دارى احتجاج مىكرد . « 5 » هنگامى كه شعبى در سرزمين شام خواست ترهات يكى از قصه‌گويان را تكذيب نمايد ، مردم ريختند و او را كتك مفصّلى زدند و تا حرف‌هاى قصه‌گو را نپذيرفت ، رهايش نكردند . « 6 »\r\n\r\n\r\n","description":"","footnote":"\r\n( 1 ) . المجروحون ، 2 / 30 .\r\n( 2 ) . القصّاص و المذكّرين ، 16 .\r\n( 3 ) . همان ، 22 .\r\n( 4 ) . همان ، 90 ؛ تاريخ بغداد ، 3 / 366 .\r\n( 5 ) . عيون الاخبار ، 1 / 297 .\r\n( 6 ) . السنة قبل التدوين ، 211 .\r\n","page_name":" 78 ","page_number":82},
  {"content":"\r\n\r\nاحترام و تقديس مجالس قصه‌گويى به جايى رسيد كه برخى گمان مىكردند ، همان گونه كه سخن گفتن در اثناى خطبهء نماز جمعه جايز نيست ، حرف زدن در اثناى قصّه هم جايز نباشد تا اين كه عطاء بن ابى رباح اعلام كرد : سخن گفتن در اثناى قصّه‌ها اشكالى ندارد . « 1 » مالك هم گفت : . . . بر مردم واجب نيست كه رو به قصه‌گويان بنشينند ، آن گونه كه در نماز جمعه رو به خطيب مىنشينند . « 2 »\r\n\r\nه . چهره حقيقى قصه‌گويان\r\nهر چند بسيارى از اعيان و سرشناسان در مجالس قصّه‌گويى حاضر مىشدند و به قصّه‌گويان گوش فرا مىدادند « 3 » و اين كار تا مدّت مديدى تداوم داشت ، امّا سرانجام كارشان به رسوايى كشيد و آنچه پنهان مىكردند ، نزد مردم عيان و آشكار شد و مردم حقيقت را بر زبان آوردند و بدان تصريح كردند .\r\nبراى روشن شدن حقيقت امر به مواردى چند اشاره مىكنيم ؛\r\n1 . ابو قلابه گفت : علم را جز قصه‌گويان نكشتند . انسان ، يك سال تمام نزد قصّه‌گو مىنشيند ، امّا چيزى از او نمىآموزد . « 4 » ايوب سختيانى هم نزديك به همين سخن گفته است . « 5 »\r\n2 . يكى از صحابه به قصه‌گويى گفت : قصه‌گويان عامل ترك سنت پيامبر ( ص ) و قطع روابط خويشاوندى مردم هستند . « 6 »\r\n\r\n\r\n","description":"","footnote":"\r\n( 1 ) . المصنّف ، 3 / 388 .\r\n( 2 ) . الحوادث و البدع ، 99 .\r\n( 3 ) . بنگريد : القصّاص و المذكّرين .\r\n( 4 ) . ربيع الابرار ، 3 / 588 ؛ القصّاص و المذكّرين ، 107 - 108 .\r\n( 5 ) . السنة قبل التدوين ، 213 .\r\n( 6 ) . بنگريد : مختصر تاريخ دمشق ، 10 / 202 ؛ مجمع الزوائد ، 1 / 18 .\r\n","page_name":" 79 ","page_number":83},
  {"content":"\r\n\r\n3 . احمد بن حنبل ، گدايان و قصه‌گويان را دروغ‌گوترين مردم مىدانست . « 1 »\r\n4 . محمّد بن كثير قصه‌گويان را دروغ‌گوترين خلق از زبان پيامبران مىشمرد . « 2 »\r\n5 . برخى تصريح كرده‌اند كه عامل انتشار اسرائيليات در كتب تاريخ و تفسير ، قصّه‌گويان بوده‌اند . « 3 »\r\n6 . ابراهيم حربى مىگفت : حمد و ثنا خدايى را كه ما را از كسانى قرار نداد كه به مجلس قصه‌گويان و كنيسهء جهودان و كليساى نصارا مىروند . « 4 »\r\n7 . ابن قتيبه مىگفت : قصه‌گويان از قديم اقبال عمومى مردم را به خود جلب و با بيان منكرات و سخنان عجيب و غريب و احاديث ساختگى ذهنشان را پر مىكردند . « 5 »\r\n8 . ديگرى گفت : قصه‌گويان براى كسب درآمد و ارتزاق و نزديكى به تودهء مردم ، احاديث و روايات شگفت مىساختند . آن‌ها در اين زمينه آن قدر سخنان عجيب و غريب ، و راست و دروغ سر هم كردند كه نمىتوان همه را توصيف كرد . « 6 »\r\n9 . ايّوب گفت : كسى حديث مردم را تباه نكرد ، مگر قصه‌گويان . « 7 »\r\n10 . هنگامى كه ابراهيم حربى قصّه گفت ، پدرش او را از خانه بيرون كرد . « 8 »\r\n\r\n\r\n","description":"","footnote":"\r\n( 1 ) . القصّاص و المذكّرين ، 83 ؛ طبقات الحنابله ، 1 / 253 ؛ قوّت القلوب ، 2 / 308 .\r\n( 2 ) . القصّاص و المذكّرين ، 84 .\r\n( 3 ) . تاريخ المذاهب الاسلاميه ، 1 / 151 .\r\n( 4 ) . القصّاص و المذكّرين ، 109 .\r\n( 5 ) . تأويل مختلف الحديث ، 355 - 357 .\r\n( 6 ) . الباعث الحثيث ، 85 .\r\n( 7 ) . القصّاص و المذكّرين ، 85 .\r\n( 8 ) . همان ، 107 .\r\n","page_name":" 80 ","page_number":84},
  {"content":"\r\n\r\nكار به همين گفته‌ها ختم نشد ، بلكه مطالب ديگرى هم دربارهء قصه‌گويان گفته‌اند . به شمارى از آن‌ها توجّه كنيد ؛\r\n1 . قصّه‌گويان ، غوغاسالارانى بودند كه اموال مردم را با سخنان خود بلعيدند . « 1 »\r\n2 . قصه‌گويان ، حديث را حفظ نمىكردند . « 2 »\r\n3 . قصه‌گويان شنيده‌هاى خود را از مردم به پيغمبر ( ص ) نسبت مىدادند و احاديث را با هم خلط مىكردند و خود را به گريه و رعشه مىانداختند . برخى صورت خود را با دوا زرد مىكردند . برخى نيز با خود دارويى داشتند كه چون مىبوييدند ، اشكشان جارى مىشد . آنان خود را به رعشه مىانداختند و تلاش مىكردند تا زنان را به خود جذب كنند . « 3 »\r\n4 . قصه‌گويان پايه‌گذار جعل اخبار بودند . « 4 »\r\n5 . همهء گفته‌ها و احاديث قصه‌گويان ، دروغ است . « 5 »\r\nكافى است به چند مورد كوتاه ديگر اشاره كنيم تا بدانيد كه قصّه‌گويان چه جناياتى در حقّ دين و حقيقت مرتكب شدند ؛\r\n1 . افسانهء غرانيق ساخته قصه‌گويان دروغ‌گوست . « 6 »\r\n2 . برخى از قصه‌گويان روايت كردند كه يوسف بند شلوارش را باز كرد ، پدرش بر او ظاهر شد . « 7 »\r\n\r\n\r\n","description":"","footnote":"\r\n( 1 ) . ربيع الابرار ، 3 / 589 .\r\n( 2 ) . القصاص و المذكّرين ، 62 - 63 .\r\n( 3 ) . بنگريد : همان ، 78 - 79 .\r\n( 4 ) . همان ، 18 .\r\n( 5 ) . همان .\r\n( 6 ) . همان ، 85 .\r\n( 7 ) . همان .\r\n","page_name":" 81 ","page_number":85},
  {"content":"\r\n\r\n3 . قصّه داود و اوريا ساختهء قصه‌گويان است . « 1 »\r\n4 . قصه‌گويان قرائت قرآن با آواز و صوت را رواج دادند . « 2 »\r\n5 . آن گونه كه يك قصه‌گو اعتراف كرده ، در يك ساعت ، احاديث فراوانى در فضيلت روزهء روز عاشورا ساخته است . « 3 »\r\n\r\n2 . قصّه و قصه‌گويى در مكتب امامت\r\nنيازى به تأكيد اين مطلب نيست كه اسلام به پرچم‌دار ، رهبر ، پاسدار و امامى محتاج است كه مسيرش را ترسيم ، تعاليمش را منتشر و مردم را مطابق آموزه‌هاى آن تربيت كند : تربيتى الهى ، شايسته و ارزشمند . از سوى ديگر ضامن حقيقى دين در طىّ اعصار و گذر زمان و روزگاران باشد . امامان اهل بيت ( ع ) همان ضامن حقيقى هستند كه حفظ اساس و احكام دين وابسته به آن است و تعاليم و نشانه‌هاى واقعى دين با بودن آن‌ها سالم مىماند . مگر نه اين است كه مطابق روايت متواتر رسول خدا ( ص ) آنان كشتى نوح‌اند و يكى از دو چيز بس گران‌بها ( ثقلين ) كه هر كه به آنان چنگ زند ، هرگز گمراه نشود ؟ !\r\nروايت امام باقر ( ع ) اين مطلب را تفسير مىكند . آن حضرت به سلمة بن كهيل و حكيم بن عينيه فرمود :\r\nاگر به مشرق و مغرب رويد ، علم درستى جز آنچه از ما اهل بيت تراوش مىكند ، نخواهيد يافت . « 4 »\r\nآن حضرت دربارهء حسن بصرى فرمود :\r\nحسن به راست و چپ رود . به خداى سوگند ؛ علم را جز در اينجا\r\n\r\n\r\n","description":"","footnote":"\r\n( 1 ) . همان .\r\n( 2 ) . همان ، 96 - 97 .\r\n( 3 ) . همان ، 84 .\r\n( 4 ) . الكافى ، 1 / 399 ؛ بصائر الدرجات ، 9 .\r\n","page_name":" 82 ","page_number":86},
  {"content":"\r\n\r\nنخواهد يافت . « 1 »\r\nدر جاى ديگر فرمود :\r\nمردم هركجا خواهند بروند . به خداى سوگند ؛ علم جز در اينجا نيست و به خانه‌اش اشاره كرد . « 2 »\r\n\r\nأ . ائمه ( ع ) و تدوين و روايت حديث\r\nنيازى به بيان موضع ائمّه ( ع ) در قبال روايت و كتابت حديث نيست . امام على ( ع ) منع روايت پيامبر اكرم ( ص ) را برداشت . « 3 » آن حضرت فرمود :\r\nبا يكديگر ديدار كنيد و دربارهء حديث هرچه بيشتر مذاكره نماييد و گرنه حديث از بين خواهد رفت . « 4 »\r\nيا فرمود :\r\nعلم را در بند كشيد . علم را در بند كشيد . « 5 »\r\nدر جاى ديگر گفت :\r\nكيست كه دانش فراوانى را از من به يك درهم بخرد ؟ حارث اعور گويد :\r\nمن رفتم و كاغذهايى به يك درهم خريدم . راوى گفت : على ( ع ) براى او دانش فراوانى نوشت . « 6 »\r\nدر يك روايت ديگر فرمود :\r\nهرگاه حديث را نوشتيد ، آن را با اسنادش بنويسيد . پس اگر حق بود ، شما هم در پاداش شريك خواهيد بود و اگر باطل باشد ، گناهش بر عهده\r\n\r\n\r\n","description":"","footnote":"\r\n( 1 ) . وسائل الشيعة ، 18 / 42 - 43 ؛ الكافى ، 501 .\r\n( 2 ) . بصائر الدرجات ، 12 ؛ الكافى ، 1 / 399 .\r\n( 3 ) . بنگريد : سرگذشت حديث ، 28 ؛ كنز العمّال ، 10 / 171 .\r\n( 4 ) . معرفة علوم الحديث ، 60 ؛ كنز العمّال ، 10 / 189 .\r\n( 5 ) . تقييد العلم ، 89 - 90 ؛ معادن الجوهر ، 1 / 3 .\r\n( 6 ) . التراتيب الاداريه ، 2 / 259 ؛ تقييد العلم ، 90 .\r\n","page_name":" 83 ","page_number":87},
  {"content":"\r\n\r\nراوى خواهد بود . « 1 »\r\nامام حسن مجتبى ( ع ) فرزندان و برادرزادگان خود را فراخواند و فرمود :\r\nاى فرزندانم ؛ و اى برادرزادگانم ؛ امروز شما خردسالان قومى هستيد و فردا بزرگان قومى ديگر . پس دانش فراگيريد . هر كه از شما نمىتواند ، روايت كند ، حديث را بنويسد و آن را در خانه‌اش بگذارد . « 2 »\r\nچنان كه مشهور است ، على ( ع ) كتاب‌هاى فراوانى از حديث رسول خدا ( ص ) . . . نوشت . ائمهء اطهار ( ع ) شيعيان خود را به اين امر تشويق كرده‌اند .\r\nآنان برخى از كتاب‌هايى را كه تأليف مىشد ، از نظر مىگذراندند و نكاتى را بيان مىكردند .\r\n\r\nب . موضع ائمه ( ع ) در قبال اسرائيليات\r\nامامان اهل بيت ( ع ) در گفتار و كردار ، در مقابل اباطيل و ترهات بنى اسرائيل با شدّت و قوّت هرچه تمام موضع‌گيرى كردند و در مناسبت‌هاى مختلف روايت‌گران اسرائيليات را با صراحت و وضوح تكذيب نمودند . امير المؤمنين على ( ع ) فقط به تكذيب و ردّ اسرائيليات بسنده نكرد ، بلكه گاهى اوقات آنان را به تازيانه هم تهديد مىكرد . چنان كه دربارهء راوى قصّه او ريا شد . امام ، كعب الاحبار را كذّاب توصيف كرد . « 3 » از اين جهت كعب از امام روىگردان بود .\r\n« 4 » چنان كه در پى خواهد آمد ، امام على ( ع ) قصه‌گويان را از مساجد بيرون كرد .\r\n\r\n\r\n","description":"","footnote":"\r\n( 1 ) . كنز العمّال ، 10 / 129 .\r\n( 2 ) . تقييد العلم ، 91 ؛ نور الابصار ، 122 ؛ كنز العمّال ، 10 / 153 ؛ سنن دارمى ، 1 / 130 ؛ جامع بين العلم ، 1 / 99 ؛ العلل و معرفة الرجال ، 1 / 4212 ؛ تاريخ يعقوبى ، 2 / 227 ؛ التراتيب الاداريه ، 2 / 246 - 247 ؛ تاريخ بغداد ، 6 / 399 ؛ ربيع الابرار ، 12 .\r\n( 3 ) . اضواء على السنّة المحمّديه ، 165 ؛ شرح نهج البلاغه ، 4 / 77 .\r\n( 4 ) . بنگريد : شرح نهج البلاغه ، 4 / 77 .\r\n","page_name":" 84 ","page_number":88},
  {"content":"\r\n\r\nامام باقر ( ع ) نيز كعب الاحبار را در برخى از رواياتش تكذيب كرد . مثل اين روايت كعب كه گفت : هر روز كعبه براى بيت المقدس سجده مىكند . « 1 » هدف وى توجيه قبله قرار دادن صخرهء بيت المقدس براى يهوديان بود و بيان اين مطلب كه صخرهء مذكور قبلهء سزاوارتر و برتر است ، زيرا كعبه ، قبلهء مسلمانان ، همه روزه براى صخره سجده مىكند .\r\nامام صادق ( ع ) نيز در يك موضع‌گيرى ، اباطيل اهل كتاب را تكذيب كرد . « 2 »\r\nآن حضرت در سخن از عالمان گفت :\r\nبرخى از دانشمندان در پى احاديث يهود و نصارا هستند تا به دانش خود بيفزايند و حديثشان را زياد كنند . اينان در طبقه پنجم جهنم هستند . « 3 »\r\n\r\nج . شيعه ، رويارويى با اسرائيليات\r\nشيعيان آزاده در مبارزه با تفكّر التقاطى اسرائيلى به ائمهء اطهار ( ع ) اقتدا كردند و با اين كه شخصيت‌ها و مروّجان اين انديشه از حمايت كامل حاكمان وقت برخوردار بودند ، با قوّت ، شجاعت و صلابت به جنگ آنان رفتند .\r\nاين موضع شيعه ، عمل به تكليف شرعى و مستند به روايات رسول خدا ( ص ) بود . پيامبر ( ص ) فرمود :\r\nخداوند مؤمنان را در فتنه‌هاى پس از من به جهاد امر كرده است . . .\r\nهنگامى كه در دين بر پايه رأى عمل كنند ، آنان به خاطر تغيير در دين\r\n\r\n\r\n","description":"","footnote":"\r\n( 1 ) . الكافى ، 4 / 240 ؛ بحار الانوار ، 46 / 354 . به نظر مىرسد كه كعب به تعظيم و گرامى داشت ، صخره ادامه داد ، حتّى ، هنگامى كه همراه عمر در بيت المقدس بود و خليفه از وى پرسيد كه مسجد و قبله را در كجا قرار دهد ، گفت : پشت صخره . عمر گفت : كعب ، اين كه قبلهء يهوديان شد . بنگريد : الانس الجليل فى اخبار القدس و الخليل ، 1 / 256 ؛ الأموال ، 225 ؛ الاصابه ، 4 / 105 ؛ الأسرار المرفوعه ، 457 .\r\n( 2 ) . بحار الانوار ، 71 / 259 ( ط ايران ) ؛ 46 / 353 - 3454 ، سفينة البحار ، 2 / 167 ؛ الكافى ، 4 / 239 . . .\r\n( 3 ) . بحار الانوار ، 2 / 108 .\r\n","page_name":" 85 ","page_number":89},
  {"content":"\r\n\r\nجهاد خواهند كرد . . . « 1 »\r\nبه نمونه‌هايى از مواضع پيروان مكتب اهل بيت ( ع ) توجّه كنيد :\r\n1 . ابن عبّاس علنا كسانى را كه با بودن قرآن ، احكام دين را از اهل كتاب ، مىپرسيدند ، تكذيب كرد . « 2 » همين مسأله از ابن مسعود هم نقل شده است . « 3 »\r\n2 . ابن عبّاس و حذيفة بن يمان در برخى از موارد به صراحت كعب الاحبار را تكذيب كرده‌اند . « 4 »\r\n3 . همگان موضع ابو ذر غفارى را در قبال كعب الاحبار در مجلس عثمان مىدانند كه چون تركهء عبد الرحمن بن عوف را آوردند و كعب عهده‌دار صدور فتوا شد ، ابو ذر با عصايش به او زد و گفت : اى پسر زن يهودى ؛ آيا تو دينمان را به ما تعليم مىدهى ؟ ! يا گفت : اى پسر زن يهودى ؛ از كى فتوا با تو شده است ؟ ! « 5 »\r\nپاداش اين صحابى جليل القدر تبعيد ، آوارگى و دست و پنجه نرم كردن با\r\n\r\n\r\n","description":"","footnote":"\r\n( 1 ) . تفسير فرات ، 614 .\r\n( 2 ) . بنگريد : صحيح بخارى ، 4 / 193 ، 173 ؛ 2 / 71 ؛ المصنّف ، 10 / 314 ؛ 11 / 110 ؛ جامع بيان العلم ، 2 / 51 ؛ الفصل فى الملل و الاهواء و النحل ، 1 / 216 ؛ البداية و النهايه ، 2 / 143 ؛ مجمع الزوائد ، 1 / 192 ؛ الدر المنثور ، 1 / 83 به نقل از بخارى ، عبد الرزاق ، ابن ابى حاتم ، و بيهقى در شعب الايمان .\r\n( 3 ) . بنگريد : المصنّف ، 6 / 112 ، 11 / 160 ، 10 / 313 ؛ جامع بيان العلم و فضله ، 2 / 50 ؛ البداية و النهايه ، 2 / 134 ؛ فتح البارى ، 13 / 281 ؛ سنن دارمى 1 / 122 ؛ تقييد العلم ، 53 ، 56 .\r\n( 4 ) . أضواء على السنة المحمّديه ، 165 .\r\n( 5 ) . بنگريد : مروج الذهب ، 2 / 340 ؛ مسند احمد ، 1 / 63 ؛ حلية الاولياء ، 1 / 160 ؛ تاريخ الامم و الملوك ، 3 / 336 ؛ 4 / 284 ؛ الغدير ، 8 / 351 ؛ انساب الاشراف ، 5 / 52 ؛ شرح نهج البلاغه ، 3 / 54 ؛ 8 / 256 ؛ سير اعلام النبلاء 2 / 67 - 69 ؛ الطبقات الكبرى ، 4 / 232 ؛ الأوائل ، 1 / 279 ؛ مجمع الزوائد ، 10 / 239 ؛ حياة الصحابة ، 2 / 157 ؛ 158 ، 259 ؛ كنز العمّال ، 3 / 10 ؛ الميزان ، 9 / 258 و 251 .\r\n","page_name":" 86 ","page_number":90},
  {"content":"\r\n\r\nمصايب بود تا اين كه غريب و مظلوم در تبعيدگاه خود ، بيابان ربذه درگذشت . « 1 »\r\n\r\nد . على ( ع ) و رويارويى با قصه‌گويان\r\nدر پايان با بيان برخى از متون ، موضع امام على ( ع ) را در قبال قصّه‌گويان بررسى مىكنيم ؛\r\n1 . حارث مىگويد : على ( ع ) وارد مسجد شد . صداى قصه‌گويى را شنيد .\r\nچون او را ديد ساكت شد و فرمود : اين كيست ؟ ! قصه‌گو گفت : من هستم .\r\nعلى ( ع ) فرمود : من از رسول خدا ( ص ) شنيدم كه مىگفت : پس از من قصه‌گويانى خواهند بود . خدا به آنان نظر نمىكند . « 2 »\r\n2 . سعيد بن ابى هند گفت : على ( ع ) از كنار قصه‌گويى گذشت ، فرمود : چه مىگويد ؟ گفتند : قصّه . گفت : نه ، بلكه مىگويد : مرا بشناسيد . « 3 »\r\n3 . ابو عبد الرحمن سلمى گفت : على بن ابى طالب ( ع ) بر مردى گذشت كه قصّه مىگفت . از او پرسيد : آيا ناسخ را از منسوخ تشخيص مىدهى ؟ گفت : نه .\r\nفرمود : هلاك شدى و ديگران را با خود هلاك كردى . « 4 »\r\n4 . ابو يحيى قصّه‌گو گفت : على بر من گذشت . من قصّه مىگفتم . پرسيد : آيا ناسخ را از منسوخ مىشناسى ؟ گفتم : نه . گفت : تو ، « پدر مرا بشناسيد » هستى . « 5 »\r\nموضع امام على ( ع ) در رويارويى با قصه‌گويان به انكار زبانى محدود نشد ، بلكه فراتر رفت و به صورتى متمايز و قاطعانه نمود يافت . آن حضرت شيوه‌هاى زير را در مواجهه با قصه‌گويان در پيش گرفت ؛\r\n\r\n\r\n","description":"","footnote":"\r\n( 1 ) . بنگريد : دراسات و بحوث فى التاريخ و الاسلام ، 1 / 111 - 141 .\r\n( 2 ) . كنز العمّال ؛ 10 / 172 .\r\n( 3 ) . همان .\r\n( 4 ) . الدر المنثور ، 1 / 106 ؛ ذكر اخبار اصبهان ، 1 / 89 .\r\n( 5 ) . كنز العمّال ، 10 / 171 .\r\n","page_name":" 87 ","page_number":91},
  {"content":"\r\n\r\n1 . رسوا كردن آنان در برابر مردم و شناساندن اهداف آنان با بيان اين مطلب كه دوست دارند ، خود را به ديگران بشناسانند . « 1 »\r\n2 . تخريب برنامه قصّه‌گويى آنان از طريق نشر سخنان پيامبر ( ص ) دربارهء قصّه‌گويان . « 2 »\r\n3 . آشكار كردن جهل و نادانى قصه‌گويان و بيان پيامدهاى نامطلوب آن در هلاكت قصّه‌گويان و مخاطبان . « 3 »\r\n4 . بيرون راندن قصه‌گويان از مساجد .\r\n5 . تازيانه زدن قصه‌گويان .\r\nروايات زير اين دو شيوهء اخير را توضيح مىدهد ؛\r\nأ . ابو البخترى گفت : على بن ابى طالب ( ع ) وارد مسجد شد . مردى را ديد كه مردم را بيم مىداد . گفت چه خبر است ؟ گفتند : مردى است كه براى مردم ذكر مىگويد . فرمود : او كسى نيست كه براى مردم ذكر بگويد . او مىگويد : من فلانى پسر فلانى هستم . مرا بشناسيد . سپس از او پرسيد : آيا ناسخ را از منسوخ مىشناسى ؟ گفت : نه . فرمود : از مسجد ما بيرون شو و در آن براى مردم ذكر ( قصّه ) مگو . « 4 »\r\nمطابق اصطلاح كتاب‌هايى كه دربارهء قصه‌گويان سخن گفته‌اند ، قصه‌گو را مذكّر مىگويند . براى شناخت بيشتر به كتاب‌هاى تلبيس ابليس و القصّاص و المذكّرين مراجعه كنيد .\r\nب . هنگامى كه على ( ع ) به بصره آمد ، قصه‌گويان را با اين استدلال از\r\n\r\n\r\n","description":"","footnote":"\r\n( 1 ) . همان ، 172 .\r\n( 2 ) . همان .\r\n( 3 ) . الدر المنثور ، 1 / 106 .\r\n( 4 ) . كنز العمّال ، 1 / 171 ؛ الدر المنثور ، 1 / 106 ؛ الجامع لاحكام القرآن ، 2 / 62 .\r\n","page_name":" 88 ","page_number":92},
  {"content":"\r\n\r\nمسجد بيرون كرد كه قصه‌گويى در مسجد جايز نيست . « 1 »\r\nج . امام صادق ( ع ) فرمود : « امير المؤمنين ( ع ) قصه‌گويى را در مسجد ديد ، او را از مسجد بيرون كرد . » « 2 »\r\n6 . تهديد به ضرب شديد و اجراى حدود الهى . روايات زير اين مسأله را توضيح مىدهد ؛\r\nأ . هنگامى كه به آن حضرت خبر رسيد كه قصه‌گويان در قصّهء اوريا چه مىگويند ، فرمود :\r\nهر كه حديث داود را آن چنان كه قصه‌گويان روايت مىكنند ، نقل نمايد او را يكصد و شصت تازيانه خواهم زد . اين حدّ افترا بر پيامبران است . « 3 »\r\nب . آن حضرت يكى از قصه‌گويان را امتحان كرد . قصه‌گو پاسخ داد . اگر از پاسخ درمىماند ، او را محكم مىزد . « 4 »\r\n\r\nه . ائمه اطهار ( ع ) و رويارويى با قصه‌گويان\r\nموضع ائمه اهل بيت ( ع ) در قبال قصه‌گويان تفاوتى با موضع امير المؤمنين ( ع ) نداشت ، بلكه تداوم همان موضع‌گيرىها بود . متون زير اين مطلب را توضيح مىدهد ؛\r\n1 . در محاوره‌اى كه بين امام حسن ( ع ) و يكى از قصه‌گويان روى داد ، امام\r\n\r\n\r\n","description":"","footnote":"\r\n( 1 ) . قوّت القلوب ، 2 / 302 ؛ الحوادث و البدع ، 100 .\r\n( 2 ) . الكافى ، 7 / 263 ؛ تهذيب الاحكام ، 10 / 149 ؛ وسائل الشيعة ، 12 / 111 ؛ 18 / 578 ؛ 3 / 515 ؛ 10 / 468 ؛ 11 / 567 ؛ 8 / 14 و 82 ؛ سفينة البحار ، 2 / 433 . ر . ك : صافى ( تفسير ) ، 4 / 269 ؛ مجمع البيان ، 8 / 472 ؛ تفسير البرهان ، ج 4 ؛ الدر المنثور ، 1 / 106 .\r\n( 3 ) . بنگريد : سمير الليالى ، 324 ؛ الاسرائيليات و اثرها فى كتب التفسير و الحديث ، 202 به نقل از تفسير نسفى ، 4 / 29 - 30 ؛ ربيع الابرار ، 3 / 588 ؛ صافى ( تفسير ) ، 4 / 296 ؛ مجمع البيان ، 8 / 472 .\r\n( 4 ) . كنز العمّال ، 10 / 172 به نقل از وكيع در الغرر ؛ القصّاص و المذكّرين ، 23 .\r\n","page_name":" 89 ","page_number":93},
  {"content":"\r\n\r\nحسن ( ع ) آن مرد را كه گاهى اوقات ادّعا مىكرد ، قصّه‌گوست و گاهى اوقات مذكّر ؛ تكذيب فرمود . بدين اعتبار كه اين دو ، صفت پيامبر ( ص ) است و چون قصه‌گو دربارهء خودش پرسيد ، امام پاسخ داد : مردى متكلّف كه عهده‌دار كارى شده كه به او مربوط نيست . « 1 »\r\n2 . امام سجّاد ( ع ) حسن بصرى را از قصه‌گويى نهى فرمود . او به نهى امام گوش داد و ديگر قصّه نگفت . « 2 »\r\n3 . امام باقر ( ع ) در تفسير آيهء  وَ إِذا رَأَيْتَ الَّذِينَ يَخُوضُونَ فِي آياتِنا ،  « 3 » فرمود :\r\nقصّه‌گويان از آنان هستند . « 4 »\r\n4 . امام صادق ( ع ) وقتى شنيد : يكى از قصه‌گويان مىگويد : اين مجلس ، مجلسى نيست كه كسى در آن تيره بخت شود ؛ فرمود : زهى خيال باطل ؛ آنان سوراخ دعا را گم كرده‌اند . « 5 »\r\n5 . امام صادق ( ع ) قصه‌گويان را لعنت و فرمود : آن‌ها مردم را بر ضدّ اهل بيت ( ع ) مىشورانند . آن حضرت گوش فرا دادن به قصه‌گويان را تحريم نمود و آنان را اغواشدگان پيرو شاعران ناميد . « 6 »\r\n\r\nو . پيروان خطّ على ( ع )\r\nبا رعايت انصاف در قبال حقيقت و تاريخ بايد بگوييم كه مواضع منفى پيروان مكتب خلافت در قبال قصه‌گويان نسبتا ديرتر از مواضع پيروان مكتب\r\n\r\n\r\n","description":"","footnote":"\r\n( 1 ) . تاريخ يعقوبى ، 2 / 227 - 228 .\r\n( 2 ) . بنگريد : وفيات الاعيان ، 1 / 70 .\r\n( 3 ) . انعام ( 6 ) : 68 ، « و چون بينى كسانى ( به قصد تخطئه ) در آيات ما فرو مىروند . »\r\n( 4 ) . بنگريد : تفسير عياشى ، 2 / 362 .\r\n( 5 ) . بحار الانوار ، 74 / 259 .\r\n( 6 ) . همان ، 69 / 264 - 265 .\r\n","page_name":" 90 ","page_number":94},
  {"content":"\r\n\r\nاهل بيت ( ع ) انجام شده است . شيعيان اهل بيت ( ع ) به گونه‌هاى مختلف حركت قصّه‌گويان را تكذيب مىكردند و در جهت ابطال آن گام برمىداشتند . آن‌ها مواضع خود را تقريبا با نصايح و اندرزهاى خاموش و پنهانى بيان كرده‌اند . اين كار مطابق مقتضيات زمان صورت مىگرفت . در آن شرايط مىبايست از آشكارگويى مواضع مخالف با سياست حاكمان وقت ، هرچند ضعيف و كم رنگ خوددارى مىكردند . در اينجا بنا نداريم ، لايه‌هاى تاريخ را زير و رو كنيم تا دلايل و شواهد فراوان از اينجا و آنجا دست و پا كنيم ، بلكه به ذكر نمونه‌هايى بسنده مىكنيم ؛\r\n1 . مسلم به سند خود از عاصم كه گفت :\r\nنزد ابو عبد الرحمن سلّمى مىآمديم . او به ما كه نوجوانانى تازه بالغ بوديم ، مىگفت : با قصه‌گويان جز ابو الأحوص ننشينيد . از همنشينى با شقيق بپرهيزيد .\r\nاو هم عقيدهء خوارج بود . « 1 »\r\n2 . عبد اللّه بن خبّاب بن ارت گفت :\r\nپدرم بر من گذشت و من نزد مردى نشسته بودم كه قصّه مىگفت . پدرم به من چيزى نگفت تا به خانه آمدم . تازيانه‌اى برداشت و آن قدر مرا زد كه خسته شد . او مىگفت : آيا با مزدوران ؟ ! اين جمله را سه بار تكرار كرد . سپس گفت :\r\nاين شاخ گاوى است كه درآمده ، اين شاخ گاوى است كه درآمده . اين عبارت را نيز سه بار گفت . « 2 »\r\n3 . ابن مسعود هم كه گفته مىشود ، به على ( ع ) تمايل داشت و به رغم تأثيرپذيرى آشكار از سياست‌هاى عمر ، ناخشنودى خود را از قصه‌گويان اهل\r\n\r\n\r\n","description":"","footnote":"\r\n( 1 ) . صحيح مسلم ، 1 / 151 ؛ القصّاص و المذكّرين ، 107 .\r\n( 2 ) . القصّاص و المذكّرين ، 104 .\r\n","page_name":" 91 ","page_number":95},
  {"content":"\r\n\r\nكتاب اظهار كرده است . « 1 » ابن مسعود كه چنين باشد ، حال ساير اهل علم و معرفت روشن است .\r\n1 . گذشت كه ابو قلابه مىگفت :\r\nعلم را جز قصه‌گويان نكشتند . انسان ، يك سال تمام نزد قصه‌گو مىنشيند ، امّا چيزى از او نمىآموزد . « 2 »\r\n2 . يكى از صحابه نيز مىگفت :\r\nقصه‌گويان عامل ترك سنّت پيامبر ( ص ) و قطع روابط خويشاوندى مردم بودند . « 3 »\r\n\r\nز . شرط قصه‌گويى\r\nاز آنچه گذشت ، دانستيم كه شناخت ناسخ از منسوخ يكى از شرايط اعطاى مجوّز قصه‌گويى بود . شرط ديگر ، چنان كه از پرسش امام على ( ع ) از قصه‌گو به دست مىآيد ، شناخت دين ، اهداف و آرمان‌هاى والاى آن است . « 4 »\r\nاز آنجا كه برخى ناسخ و منسوخ را نمىشناختند ، حضرت حكم مىكرد كه هم خود هلاك شده و هم ديگران را هلاك كرده‌اند . در جاى ديگر فرمود :\r\nهر كس ، بدون شناخت به اين كار بپردازد ، دنياخواه و شهرت طلب است . امّا هنگامى كه مطمئن شد قصّه‌گويى واجد شرايط مطلوب است ، به او اجازه فرمود كه به كارش ادامه دهد . على ( ع ) از قصّه‌گويى پرسيد : آيا ناسخ را از\r\n\r\n\r\n","description":"","footnote":"\r\n( 1 ) . مجمع الزوائد ، 1 / 189 .\r\n( 2 ) . السنة قبل التدوين ، 213 .\r\n( 3 ) . بنگريد : مختصر تاريخ دمشق ، 10 / 202 .\r\n( 4 ) . القصّاص و المذكّرين ، 105 .\r\n","page_name":" 92 ","page_number":96},
  {"content":"\r\n\r\nمنسوخ مىشناسى ؟ گفت : آرى . على ( ع ) فرمود : پس قصّه بگو . « 1 » اين بدان معنى است كه قصه‌گويان در كنار موعظه و اندرز مردم ، كارهاى مهمّ ديگرى نيز انجام مىدادند . از جمله : بيان احكام شرعى و تفسير قرآن . چنان كه گذشت :\r\nامام باقر ( ع ) به سعد اسكاف فرمود : دوست دارم كه در هر سى ذراع يك قصّه‌گو مثل تو باشد . « 2 » ابان بن تغلب « قصّه‌گوى شيعه » بود . « 3 » عدى بن ثابت كوفى هم امام مسجد و قصه‌گوى شيعه بود . « 4 »\r\n\r\nح . امتحان قصه‌گويى\r\nامير المؤمنين على ( ع ) يكى از قصه‌گويان را امتحان كرد و چنان كه خود فرمود ، اگر قصّه‌گو در امتحان موفّق نمىشد ، او را تازيانه مىزد . روايت كرده‌اند كه على ( ع ) به قصه‌گويى رسيد كه قصّه مىگفت ؛ فرمود : آيا در حالى قصّه مىگويى كه هنوز از عهد رسول خدا ( ص ) مدّت چندانى نمىگذرد ؟ من از تو دربارهء دو مسأله مىپرسم . اگر پاسخ دادى ، هيچ و الّا تو را با تازيانه مىزنم .\r\nگفت : بپرس يا امير المؤمنين ؛ حضرت فرمود : ثبات ايمان و زوال آن چيست ؟\r\nپاسخ داد : ثبات ايمان ورع است و زوال آن ، طمع . « 5 »\r\n* * *\r\n\r\n\r\n","description":"","footnote":"\r\n( 1 ) . همان .\r\n( 2 ) . جامع الرواة ، 1 / 353 ؛ معجم الرجال الحديث ، 8 / 68 - 69 .\r\n( 3 ) . معرفة علوم الحديث ، 136 .\r\n( 4 ) . تاريخ الاسلام ( ذهبى ، حوادث سال‌هاى 100 - 120 ه ) ، 418 .\r\n( 5 ) . كنز العمّال ، 10 / 172 ؛ القصّاص و المذكّرين ، 23 .\r\n","page_name":" 93 ","page_number":97},
  {"content":"\r\n . \r\n","description":"","footnote":"","page_name":" 94 ","page_number":98},
  {"content":"\r\n\r\n\r\nفصل پنجم انگيزه‌ها و اهداف\r\nچنان كه گذشت سياست منع تدوين و نقل حديث رسول اكرم ( ص ) در دو مرحله اجرا شد . حال بايد ديد طرّاحان و مجريان اين سياست چه اهداف و انگيزه‌هايى داشتند و در اتخاذ اين سياست زشت در پى چه بودند ؟ در اينجا خواهيم كوشيد ، به اجمال از انگيزه‌ها و اهداف اين سياست سخن گوييم .\r\n\r\n1 . مقام خليفه\r\nهمان مقام رسول خدا ( ص ) است . از نظر مردم ، خليفهء اسلامى مقام رسول خدا ( ص ) را داشت . اين بدان معنى بود كه خليفه بايد همان وظايف را انجام دهد و همان مسئوليت‌ها را بر عهده گيرد . او قاضى ، حاكم ، مربى ، فرمانده ، مفتى و عالم است . از سوى ديگر تصور مردم اين بود كه حق دارند هرگونه بخواهند از خليفه انتقاد و از او دربارهء خلاف‌هايى كه مرتكب مىشود ، بازخواست كنند . خلفايى كه پس از رسول خدا ( ص ) زمام حكومت را به دست گرفتند ، در سطح انتظارات مردم نبودند ؛ فتاوى و اعمال آنان با ديده‌ها و شنيده‌هاى صحابه از اعمال و مواضع رسول خدا ( ص ) تناقض آشكار داشت .\r\nچنان كه علاوه بر اين كه تفسير بسيارى از آيات قرآنى را نمىدانستند و حتى با\r\n\r\n","description":"","footnote":"","page_name":" 95 ","page_number":99},
  {"content":"\r\n\r\nشمارى از آيات مخالفت مىكردند ، تناقض آشكارى در فتاوى آنان ديده مىشد . به گونه‌اى كه خود به اين حقيقت اعتراف كردند و بارها در مناسبت‌هاى مختلف از آن سخن گفتند . خليفهء دوم سخنى بر زبان آورد كه در جهان پيچيد و شهرهء عام و خاص شد . اين هنگامى بود كه از ابو موسى اشعرى براى حديثى كه نقل كرده بود ، بيّنه خواست و يادآور شد كه اگر بيّنه نياورد ، مجازات خواهد شد . وقتى درستى روايت ابو موسى روشن شد ، عمر گفت : گشت‌وگذار در بازارها او را از حضور در نزد پيامبر ( ص ) ، براى شنيدن حديث و استفاده از او به خود مشغول داشت . « 1 » هم او گفت كه همهء مردم حتى دختران حجله‌نشين از عمر فقيه‌ترند . چنان كه بارها گفت : اگر على نبود ، عمر هلاك مىشد . « 2 »\r\n\r\n2 . تنگناهاى سخت\r\nاز سوى ديگر تصريحات فراوان و مواضع حساس و كوبنده‌اى از رسول خدا ( ص ) در قبال برخى قضايا و شمارى از مردم وجود داشت كه افشا و رواج آن در ميان امّت نه تنها به مصلحت حاكمان نبود ؛ بلكه به طور جدّى و خطرناكى به زيانشان تمام مىشد . از اين رو مىبايست چاره‌اى انديشيد و آثار منفى آن را به گونه‌اى از بين برد .\r\nچنين بود كه اتخاذ سياست منع تدوين و نقل حديث مىتوانست بسيار مفيد و سودمند باشد . چنان كه ابن ابى الحديد آشكارا گفت :\r\nهمهء صحابه اجماع دارند كه اگر مصلحت اقتضا كند ، بايد بسيارى از\r\n\r\n\r\n","description":"","footnote":"\r\n( 1 ) . بنگريد : صحيح بخارى ، 4 / 172 ؛ مسند احمد ، 4 / 400 ؛ سنن ابى داود ، 4 / 346 ؛ التراتيب الاداريه ، 2 / 7 ؛ حياة الصحابة ، 2 / 569 ؛ الغدير ، 6 / 158 ؛ مسند دارمى ، 2 / 274 .\r\n( 2 ) . بنگريد : الغدير ، 6 / 158 .\r\n","page_name":" 96 ","page_number":100},
  {"content":"\r\n\r\nنصوص رها شود . « 1 »\r\nهم او مىگويد :\r\nدشمنان على مىگفتند : او رأيى ندارد ؛ زيرا به شريعت متعبّد بود و مخالفت با آن را جايز نمىدانست . . . ديگر خلفا به مقتضاى مصلحت و آنچه موفقيت خود را در آن مىديدند ، عمل مىكردند ؛ خواه مطابق شرع و خواه مخالف آن . . . « 2 »\r\nعثمان روى منبر گفت :\r\nمردم ؛ من حديثى را از شما پنهان كردم كه خودم از رسول خدا ( ص ) شنيدم . زيرا ترسيدم كه از اطرافم پراكنده شويد . . . « 3 »\r\nدر مقابل مواضع صريح و روشن رسول خدا ( ص ) كه بر ويژگىهاى يگانهء على ( ع ) متمركز بود و امامت و رهبرى امّت را حقّ مسلّم على و فرزندانش مىدانست ، هيأت حاكمه را در قبال مسأله سرنوشت‌ساز ، خطير و بىنهايت حسّاس مشروعيت نظام خلافت در تنگناهاى بزرگ قرار مىداد . از اين رو تصميم گرفتند ، با اتخاذ سياست منع نقل و تدوين حديث ، مواضع رسول خدا ( ص ) را پوشيده نگه دارند .\r\nگفته‌هاى صحيح و مواضع صريحى از رسول خدا ( ص ) هست كه انحراف و باطل‌گرايى بسيارى از شخصيت‌ها و بزرگانى را كه از حاكميت جديد حمايت و در جهت تحكيم پايه‌ها و گسترش نفوذ آن تلاش مىكردند ، بيان مىكند . در ميان آن‌ها برخى از بنيان‌گذاران پايه‌هاى نظام خلافت ديده مىشوند . همين امر حكومت جديد را بر آن داشت كه مسئوليت حفظ شهرت ، بالا بردن شأن و منزلت ، گسترش نفوذ و معرفى اين چهره‌ها به عنوان\r\n\r\n\r\n","description":"","footnote":"\r\n( 1 ) . شرح نهج البلاغه ، 12 / 83 .\r\n( 2 ) . همان ، 1 / 28 .\r\n( 3 ) . حياه الصحابة ، 1 / 455 ؛ مسند احمد ، 1 / 65 .\r\n","page_name":" 97 ","page_number":101},
  {"content":"\r\n\r\nشخصيت‌هاى شريف و با فضيلت و داراى مواضع برتر و كرامات منحصر به فرد را بر عهده گيرد . بايد به مردم گفته شود كه اين چهره‌ها پايه‌هاى دين را محكم كردند و در راه آن ، قربانى دادند و جهاد كردند تا امروز اركان آن استوار بماند ؛ اگر براى انجام اين مقصود نيازى به جعل ، تحريف و تزوير باشد ، بايد انجام شود . از اين ديدگاه ، اگر گفته‌هاى رسول خدا ( ص ) و مواضع آن حضرت درباره چهره‌هاى حاكميت پوشيده بماند و سپس پراكنده شده از بين برود ، اشكالى ندارد و بلكه بايد چنين شود و از آنجا كه چنين امرى ممكن نيست ، بايد به گونه‌اى آن‌ها را تأويل و تحريف كرد يا با هم متعارض و متناقض ساخت .\r\nاحمد بن حنبل روايت كرده كه بين حذيفه و سلمان اختلافى بود . ابو قره كندى در اين باره از سلمان پرسيد . سلمان گفت :\r\nحذيفه احاديثى از رسول خدا ( ص ) در خشم آن حضرت از برخى افراد و گروه‌ها روايت مىكرد . از من در اين باره پرسيدند . گفتم : حذيفه مىداند كه چه مىگويد و من دوست ندارم كه بين قوم و قبيله‌اى دشمنى باشد .\r\nنزد حذيفه آمدند و به او گفتند : سلمان ترا نه تصديق مىكند و نه تكذيب . حذيفه نزد من آمد و گفت : اى سلمان پسر مادر سلمان ؛ گفتم :\r\nاى حذيفه پسر مادر حذيفه ؛ يا از اين كار دست بردار يا به عمر مىنويسم . همين كه او را به عمر تهديد كردم ، مرا رها كرد . . . « 1 »\r\nبنابراين حذيفه احاديثى براى مردم روايت مىكرد كه سلمان ، استاندار عمر در مدائن را در تنگناى شديد قرار مىداد و سلمان ناچار بود كه او را از ادامهء اين كار بازدارد . به عبارت ديگر سياست وقت مقرر كرده بود كه مردم از نقل آنچه به احوال اشخاص مربوط مىشود ، پرهيز كنند ، ولى حذيفه با نقل همين مطالب ، سلمان را دچار مشكل مىكرد و چون او را به گزارش جريان به خليفه\r\n\r\n\r\n","description":"","footnote":"\r\n( 1 ) . مسند احمد ، 5 / 439 .\r\n","page_name":" 98 ","page_number":102},
  {"content":"\r\n\r\nتهديد كرد ، از اين كار دست برداشت .\r\n\r\n3 . تأثيرپذيرى از اهل كتاب\r\nيهوديان دو فرقه بودند ؛\r\n1 . فقهاى فريسيان كه به كتابت و تدوين علم ايمان داشتند و سخنان دانشمندان و احبار يهود را مىنوشتند . چنان كه تلمود را به همين گونه نوشتند .\r\nتلمود نزد اكثر يهوديان اهميت زيادى دارد و حتى نزد برخى از فرقه‌هاى يهود ، اهميت آن از عهد عتيق بيشتر است . « 1 »\r\n2 . فرقهء موسوم به قاريان كه پس از ضعف فريسيان ، شمارشان رو به فزونى گذاشت و به جنب و جوش پرداختند . اين فرقه عقيده دارد كه نوشتن هر چيزى جز تورات جايز نيست . « 2 » برخى تصريح كرده‌اند كه فرقهء صدوقيان چيزى جز عهد عتيق را به رسميت نمىشناسد و عمل به احاديث شفاهى منقول از موسى ( ع ) را مردود مىداند . « 3 » در تلمود آمده :\r\nحق نداريد با نوشتن ، كارهايى را كه به صورت شفاهى روايت مىشود ، ثبت كنيد . « 4 »\r\nعلى الظاهر كعب الاحبار از فرقه‌اى بود كه نوشتن چيزى جز تورات را جايز نمىدانستند . مطلب زير به اين نكته اشاره دارد ؛ هنگامى كه خليفه دوم درباره شعر از كعب الاحبار پرسيد ، او با توصيف عرب ، چنين پاسخ داد : قومى از فرزندان اسماعيل را در تورات مىبينم كه اناجيل آنان در سينه‌هايشان است\r\n\r\n\r\n","description":"","footnote":"\r\n( 1 ) . بنگريد : اليهودية و اليهود ، 23 .\r\n( 2 ) . بنگريد : مقارنة الاديان ( اليهوديه ) ، 227 .\r\n( 3 ) . اليهودية و اليهود ، 86 .\r\n( 4 ) . الفكر الدينى عند اليهود ، 79 .\r\n","page_name":" 99 ","page_number":103},
  {"content":"\r\n\r\nو حكيمانه سخن مىگويند . « 1 » چنين سخنى از وهب بن منبّه نيز نقل شده است .\r\nدر يك روايت طولانى از وى آمده :\r\nپروردگارا ! در تورات قومى مىبينم كه اناجيل آن‌ها در سينه‌هايشان است ، آن را مىخوانند . پيشينيان كتاب‌هاى خود را با نظر كردن در آن مىخواندند ، امّا آن را حفظ نمىنمودند . آنان را امّت من قرار ده . . . اين قوم ، امّت محمّد است . « 2 »\r\nشايد كعب الاحبار و ديگر نزديكان و مقرّبان سلطه از حسن ظنّ صحابه و حاكمان نسبت به خود بهره بردند و اين مطلب را به آنان كه از حقيقت امر غافل بودند ، القا و آنان نيز به دليل مشكلاتى كه داشتند ، آن را قبول كردند .\r\nاستدلال آنان به هنگام سوزاندن احاديث رسول خدا ( ص ) گوياى اين مطلب است . آنان اين اقدام خود را چنين تحليل كردند كه وقتى امّت‌هاى گذشته ، گفته‌هاى دانشمندان خود را نوشتند ، بدان سرگرم شدند و كتاب خدا را رها كردند .\r\nشگفتا ! اينان گفته‌هاى رسول خدا ( ص ) را كه به تصريح قرآن از هواى نفس سخن نمىگويد ، با اقوال دانشمندان اهل كتاب كه در بسيارى از موارد به عمد و اصرار ، حقّ و باطل را با هم خلط مىكردند ، برابر دانستند !\r\n\r\n4 . كينه‌توزى و دشمنى با على ( ع )\r\nعلاوه بر آن چه گذشت ، كينه‌توزى و دشمنى حاكمان وقت با على ( ع ) و خاندان او يكى ديگر از انگيزه‌هاى آنان در اتخاذ سياست منع تدوين و نقل حديث رسول خدا ( ص ) بود . ابن عبّاس مىگفت :\r\nخدايا ! آنان را لعنت كن كه به خاطر دشمنى با على ، سنت پيامبر ( ص ) را\r\n\r\n\r\n","description":"","footnote":"\r\n( 1 ) . بنگريد : العمده ، 1 / 25 ؛ الدر المنثور ، 3 / 125 ؛ مناهل العرفان ، 1 / 235 ؛ ربيع الابرار ، 2 / 150 .\r\n( 2 ) . بنگريد : نزهة المجالس ، 2 / 199 ؛ البداية و النهايه ، 6 / 62 .\r\n","page_name":" 100 ","page_number":104},
  {"content":"\r\n\r\nرها كردند . « 1 »\r\nسندى در شرح اين سخن گفته است : يعنى على به سنّت پاىبند بود . « 2 »\r\nنيشابورى در بيان اين كه چرا بلند گفتن بسم اللّه را در نماز ترك كردند ، مىگويد :\r\n. . . تهمت ديگرى هم در اين باره هست و آن ، اين كه على ( ع ) در بلند گفتن بسم اللّه مبالغه مىكرد . هنگامى كه امويان روى كار آمدند ، كوشيدند براى از بين بردن آثار على از بلند گفتن بسم اللّه در نماز جلوگيرى كنند . « 3 »\r\nحجّاج بن يوسف ثقفى هم كه اعتراف كرد نبايد از گفتهء على ( ع ) برگشت ، ضمن مخالفت با آن حضرت ، در عمل به نظر عثمان پافشارى مىكرد . « 4 »\r\n* * *\r\n\r\n\r\n","description":"","footnote":"\r\n( 1 ) . سنن نسائى ، 5 / 253 ؛ سنن بيهقى ، 5 / 113 ؛ الغدير ، 10 / 205 .\r\n( 2 ) . سنن نسائى ، 5 / 253 .\r\n( 3 ) . تفسير نيشابورى در پاورقى جامع البيان ، 1 / 79 .\r\n( 4 ) . الكامل فى الادب ، 1 / 207 ؛ مروج الذهب 3 / 85 .\r\n","page_name":" 101 ","page_number":105},
  {"content":"\r\n . \r\n","description":"","footnote":"","page_name":" 102 ","page_number":106},
  {"content":"\r\n\r\n\r\nفصل ششم آثار و نتايج\r\nمنع از كتابت و روايت حديث ده‌ها سال تداوم يافت و كناره‌گيرى از نقل حديث ، ويژه عالمان و روشنفكران طلايه‌دار امّت گرديد . چنان كه در اوايل روزگار مروانيان ، نوشتن حديث ننگ و عار به حساب مىآمد . « 1 »\r\nده‌ها سال گذشت و نيكان صحابه مردند و تابعان نيز واپسين سال‌هاى زندگى خود را پشت سر مىگذاشتند . نسل‌ها يكى پس از ديگرى آمد ، امّا هيچ يك دربارهء اهداف ، تعاليم و سيرهء پيامبرشان چيزى نشنيد . اين نسل‌ها بر پايه انديشهء حاكمان و فرمانروايان ، و دشمنان و كينه‌توزان و خودباختگان و شاگردان اهل كتاب تربيت شدند . دين‌دارى از بين رفت تا آنجا كه از اسلام جز نام و از دين جز نشانى باقى نماند . اين مضمون روايتى از امام على ( ع ) است « 2 » كه فقط تا سال چهلم هجرى زندگى كرد . مصيبت چنان فزونى گرفت و به رسوايى كشيد كه عمر بن عبد العزيز ناچار شد ، به يك اقدام نمايشى ضعيف\r\n\r\n\r\n","description":"","footnote":"\r\n( 1 ) . بنگريد : تقييد العلم ، 6114 ؛ سنن دارمى ، 1 / 126 ؛ جامع بيان العلم ، 1 / 73 .\r\n( 2 ) . نهج البلاغه ، حكمت 190 ؛ بنگريد : مسند ابى عوانه ، 2 / 105 ؛ مسند احمد ، 4 / 428 ؛ مكاتيب الرسول ، 1 / 62 .\r\n","page_name":" 103 ","page_number":107},
  {"content":"\r\n\r\nو نارسا در زمينهء تدوين حديث تن دهد . اين كار وى هيچ‌گونه تأثير عملى قابل بيانى در امّت و نسل‌هاى مسلمان نداشت . فقط در ميانه‌هاى قرن دوم هجرى بود كه حركت حقيقى براى تدوين حديث آغاز شد .\r\nآنچه بيان شد ، مربوط به روزگارى است كه صحابه و عالمان امّت در قيد حيات بودند و مردم از دين و احكام آن پيروى مىكردند و در اطاعت شخصيت‌ها و بزرگان خويش روزگار مىگذراندند . به نظر شما پس از فتح كشورها و بناى شهرهاى جديد ، و گسترش اسلام در سرزمين‌هاى ديگر - به اختيار يا به اجبار - وضع چگونه شد ؟ جمعيت شهرها در زمانى كوتاه و با سرعتى دهشت‌انگيز زياد شد و حوزهء فرمانروايى اسلام ، بىاندازه گسترش يافت . طبيعى است كه نو مسلمان‌ها ، فرهنگ دينى خود را از همان كسانى بگيرند كه به عنوان سربازان و نيروهاى اسلام با آنان رو به رو شده و در كنار يا تحت سلطه و حاكميت خلفا زندگى كرده‌اند . اگر اين گمراهان خود به احكام شريعت و حقايق دين جاهل باشند ، چه انتظارى مىتوان از پيروانشان داشت ؟\r\nجز ثمرات جهل و آثار گمراهى چه چيزى از آنان فرا خواهند گرفت ؟ شمارى از صحابه و ديگران متوجّه اين فاجعه شده و به گونه‌هاى مختلف از آن تعبير كرده‌اند ؛\r\n1 . امام على ( ع ) فرمود : از اسلام جز نام و از دين جز نشانى باقى نماند . « 1 »\r\n2 . شافعى از طريق وهب بن كيسان روايت كرده كه ديدم پسر زبير نماز جمعه را پيش از خطبه‌ها اقامه مىكرد . سپس گفت : « همهء سنّت‌هاى رسول خدا ( ص ) حتى نماز تغيير كرده است . » « 2 »\r\n3 . زهرى گفت : در دمشق بر انس بن مالك وارد شدم . او تنها بود و گريه\r\n\r\n\r\n","description":"","footnote":"\r\n( 1 ) . نهج البلاغه ، حكمت 369 .\r\n( 2 ) . الام ، 1 / 208 ؛ الغدير ، 8 / 166 .\r\n","page_name":" 104 ","page_number":108},
  {"content":"\r\n\r\nمىكرد . پرسيدم : چرا گريه مىكنى ؟ گفت : از آنچه مردم - منظورش صحابه است - را بر آن يافتم ، چيزى نمىبينم ، مگر نماز كه آن هم تباه شده است . « 1 »\r\n4 . حسن بصرى مىگفت : اگر اصحاب رسول خدا ( ص ) از قبر بيرون آيند ، چيزى از مسلمانى شما نخواهند ديد ، مگر قبلهء شما را . « 2 » چنان كه ديديم ، قبله را نيز تغيير دادند و به جاى كعبه ، رو به صخره بيت المقدس نماز مىخواندند .\r\n5 . عبد اللّه بن عمرو بن عاص مىگفت : اگر دو مرد از نخستين افراد امّت كه مصاحف خود را در ميان اين وادىها گذاشته‌اند ، نزد مردم امروز بيايند ، چيزى از آنچه خود انجام مىدادند ، نخواهند يافت . « 3 »\r\n6 . هنگامى كه اين نظرها نزد امام صادق ( ع ) مطرح شد ، فرمود : به خداى سوگند ؛ مردم به چيزى از آنچه رسول خدا ( ص ) آورد ، عمل نمىكنند . فقط رو به كعبه مىايستند . « 4 »\r\n7 . هنگامى كه عمران بن حصين پشت سر امام على ( ع ) نماز خواند ، به مطرف بن عبد اللّه گفت : نماز محمّد را خواند و مرا به ياد نماز او انداخت .\r\nابو موسى اشعرى نيز هنگامى كه پشت سر امام على ( ع ) نماز خواند ، همين سخن را گفت . « 5 »\r\nممكن است ، خواننده گمان برد كه در تصويرى كه از حقيقت اين سياست در قبال حديث رسول اكرم ( ص ) ، و قرآن و اسلام ارائه كرديم ، راه مبالغه در\r\n\r\n\r\n","description":"","footnote":"\r\n( 1 ) . جامع بيان العلم ، 2 / 244 . بنگريد : ضحى الاسلام ، 1 / 365 ؛ الزهد و الرقائق ، 31 .\r\n( 2 ) . جامع بيان العلم ، 2 / 244 .\r\n( 3 ) . الزهد و الرقائق ، 61 .\r\n( 4 ) . بحار الانوار ، 68 / 91 ؛ قصار الجمل ، 1 / 366 .\r\n( 5 ) . بنگريد : انساب الاشراف ، 2 / 180 ؛ السنن الكبرى ، 2 / 68 ؛ كنز العمّال ، 8 / 143 ؛ مسند احمد ، 4 / 428 - 429 .\r\n","page_name":" 105 ","page_number":109},
  {"content":"\r\n\r\nپيش گرفته‌ايم . با كمال تأسف بايد به او بگوييم كه حقيقت همين است ؛ تمام حقيقت ، بدون هرگونه مبالغه و بزرگ‌نمايى ! براى تأكيد بر آنچه گذشت ، شواهد و نمونه‌هاى ديگرى هم خواهيم آورد . از سوى ديگر قويّا خود را ملتزم مىدانيم كه از شواهد فراوان بر جهل خلفاى سه‌گانه نسبت به احكام شرعى كه از بديهىترين بديهيات و واضح‌ترين واضحات است ، چيزى بيان نكنيم ، زيرا خوف آن داريم كه ما نيز به تعصّب نسبت به اين يا آن و قصد تخريب آن‌ها از موضع فشارهاى فرقه‌اى متّهم شويم .\r\nبا اين حال به خوانندهء گرامى اطمينان مىدهيم كه علّامه امينى ( ره ) در كتاب ارزشمند خود ، الغدير ، ما را از اين امر بىنياز كرده است . او وقايع و شواهد فراوانى از منابع و مصادر بسيار فراوان و مورد وثوق دوستداران آن‌ها جمع‌آورى كرده است . از جمله شواهد رسواكننده از اين قرار است ؛\r\n1 . ابن عبّاس به مردم بصره گفت : صدقهء روزه خود را بپردازيد . مردم منظورش را نفهميدند . از يكى از مردم مدينه كه در آنجا حضور داشت ، خواست تا آن را براى مردم توضيح دهد ، زيرا آنان دربارهء زكات واجب فطريه چيزى نمىدانستند . « 1 »\r\nاين وضع مردم بصره بود كه در زمان خليفه دوم ساخته شد . حال چگونه بوده است ، وضع مردمى كه در شهرهاى مختلف و در پى فتوحات دورهء خلفا مسلمان شدند و مربى و راهنمايى نداشتند ؟\r\n2 . در ميان نيروهاى يك سپاه كامل ، از همين افرادى كه مىبايست ، با فتوحات خود ، اسلام را به مردم سرزمين‌هاى مفتوحه ارزانى دارند ، حتى يك نفر نبود كه بداند : حدث ، وضو را باطل مىكند . از اين رو ، ابو موسى اشعرى فرمانده سپاه ، فردى را مأمور كرد تا در ميان سپاهيان جار بزند و اين مطلب را\r\n\r\n\r\n","description":"","footnote":"\r\n( 1 ) . الاحكام فى اصول الاحكام ، 2 / 131 .\r\n","page_name":" 106 ","page_number":110},
  {"content":"\r\n\r\nبه آنان برساند . « 1 »\r\n3 . عبد اللّه بن مسعود نمىدانست كه تبديل نقره به نقره جايز نيست ، مگر مثل به مثل . « 2 » چنان كه معاويه هم اين كار را ربا نمىدانست . « 3 »\r\nدر جايى كه صحابه اين حكم را ندانند ، وضع ساير مردم چگونه خواهد بود تا چه رسد به كسانى كه نه پيامبر ( ص ) را ديده‌اند و نه با او زندگى كرده‌اند ، بلكه فقط نام او را شنيده‌اند ؟ !\r\n4 . مردم كوفه از سعد بن ابى وقّاص به عمر شكايت كردند كه نماز را خوب نمىداند . « 4 »\r\n5 . پسر عمر نمىدانست كه همسرش را چگونه طلاق دهد . از اين رو او را در همان طهرى سه طلاقه كرد كه با او همبستر شده بود . مردم به همين سبب او را احمق دانستند . « 5 »\r\n6 . عبد اللّه بن مسعود به يك مرد كوفى فتوا داد كه مىتواند با مادر همسرش كه او را پيش از آميزش طلاق داده ، ازدواج كند . مرد با آن زن ازدواج كرد و پس از آن كه برايش سه فرزند به دنيا آورد ، ابن مسعود به مدينه آمد و دربارهء اين مسأله پرسيد . مردم مدينه آن را جايز ندانستند . ابن مسعود در بازگشت به كوفه ، آن مرد را به جدايى از زن فرمان داد . « 6 » معاويه و مسروق هم حكم اين\r\n\r\n\r\n","description":"","footnote":"\r\n( 1 ) . حياة الصحابة ، 1 / 505 ؛ معانى الآثار ، 1 / 27 .\r\n( 2 ) . بنگريد : المصنّف ، 8 / 123 - 124 ؛ السنن الكبرى ، 5 / 282 ؛ مجمع الزوائد ، 4 / 116 .\r\n( 3 ) . المصنّف ، 8 / 34 ؛ السنن الكبرى ، 5 / 282 ، 276 - 277 .\r\n( 4 ) . الاوائل ، از 310 ؛ المصنّف ، 2 / 360 ؛ العقد الفريد ، 6 / 249 ؛ الكامل فى التاريخ ، 2 / 569 ؛ الثقات ، 2 / 220 .\r\n( 5 ) . بنگريد : صحيح مسلم ، 4 / 181 ؛ الغدير ، 10 / 39 ؛ الصواعق المحرقه ، 62 .\r\n( 6 ) . بنگريد : السنن الكبرى ، 7 / 159 ؛ مسند احمد ، 5 / 109 ؛ السنن الكبرى ، 2 / 37 ؛ جواهر الآثار ، 2 / 247 .\r\n","page_name":" 107 ","page_number":111},
  {"content":"\r\n\r\nمسأله را نمىدانستند . « 1 »\r\n7 . عبد اللّه بن عمر ، و عبد اللّه بن عمرو عاص فتوا دادند كه وضو و غسل جنابت با آب دريا جايز نمىباشد . « 2 » از سعيد بن مسيّب « 3 » و ابو هريره « 4 » هم مانند اين نقل شده است .\r\nدر خصوص ميراثى كه به تعبير خودشان - از سلف صالح خويش - به ارث برده‌اند ، مدعى هستند كه آنچه از طريق غير اهل بيت ( ع ) از رسول خدا ( ص ) به آنان رسيده ، بسيار اندك است كه نه با نيازهاى مردم تناسب دارد و نه با ميراث علمى انبوهى كه عالمان اهل سنّت در طول قرنهاى متمادى در كتاب‌هايشان ثبت و ضبط كرده‌اند . مىگويند :\r\n1 . احاديث پيامبر ( ص ) چهار هزار مىشود . « 5 »\r\n2 . احمد بن حنبل مىگفت : اصولى كه بر اساس روايات قطعى پيامبر ( ص ) بدان رسيده‌ايم ، بايد كه هزار و دويست حديث باشد . « 6 »\r\n3 . متن ديگرى مىگويد : بيش از پانصد حديث در اصول احكام و همين مقدار در اصول سنن به امّت نرسيده است . « 7 » بر اساس عقيدهء آنان ، از همين مقدار هم جز اندكى صحيح نيست . ابو حنيفه فقط هفده حديث روايت كرده است . مالك بن انس فقط احاديثى را درست مىدانست كه در كتاب الموطّأ خود آورده و حد اكثر سيصد حديث يا چيزى در اين حدود\r\n\r\n\r\n","description":"","footnote":"\r\n( 1 ) . صحيح بخارى ، 1 / 90 ؛ مسند احمد ، 5 / 109 ؛ السنن الكبرى ، 2 / 37 ؛ جواهر الآثار ، 2 / 247 .\r\n( 2 ) . بنگريد : المصنّف ، 1 / 93 ؛ مسند احمد ، 5 / 109 ؛ السنن الكبرى ، 2 / 37 ؛ جواهر الآثار ، 2 / 247 .\r\n( 3 ) . بنگريد : الخلاف ، 1 / 51 ؛ تحفة الاحوذى ، 1 / 231 ؛ نيل الاوطار ، 1 / 20 .\r\n( 4 ) . نيل الاوطار ، 1 / 20 ؛ المحلّى ، 1 / 221 ؛ تحفة الاحوذى ، 1 / 231 .\r\n( 5 ) . علوم الحديث ، 367 ؛ الباعث الحثيث ، 85 .\r\n( 6 ) . ارشاد الفحول ، 251 .\r\n( 7 ) . مناقب شافعى ، 1 / 9 ، 41 ؛ الوحى المحمدى ، 243 .\r\n","page_name":" 108 ","page_number":112},
  {"content":"\r\n\r\nاست . « 1 »\r\nپرسش ما اين است : با اين حال ، اين همه رواياتى كه شمار آن بالغ بر هزاران حديث مىشود و همه را قطعى و صحيح دانسته‌اند و صحاح سته از جمله صحيح بخارى ، صحيح مسلم ، مستدرك حاكم ، صحيح ابن حبان ، صحيح ابى عوانه و كتاب‌هاى فراوان ديگر را پر كرده ، از كجا آمده است ؟ ! اين جداى از صدها هزار و بلكه ميليون‌ها حديثى است كه حافظان حديث ادعا كرده‌اند ، حفظ دارند . حتى احمد بن حنبل كه اين مطلب را بيان كرد ، مسندى شامل چهل هزار حديث نوشته كه فقط ده هزار آن تكرارى است . « 2 » آنان گمان مىبرند كه در اين مسند جز سه يا چهار حديث جعلى وجود ندارد . با اين حال حتى يك حديث آن را جعلى نمىدانند ، مگر در موارد بسيار نادرى كه در اين موارد هم قويّا مىكوشند ، رفع اشكال كنند . « 3 »\r\nآرى ، اين احاديث و روايات از كجا آمده است ؟ ! حقّا كه جاى شك و ترديد دارد و بس عجيب و غريب است .\r\nاجازه دوباره به روايت و نقل حديث كه ساليان سال رواج و رونق خود را از دست داده بود ، باعث شد كه به صورت غير طبيعى و بىضابطه رشد كند و ناباورانه در همه جا ريشه دواند . اگر به كتاب‌هايى چون تذكرة الحفّاظ كه درباره شرح حال حافظان و اهل حديث است ، مراجعه كنيم ، دو مطلب روشن مىشود :\r\n1 . اين كتاب‌ها الفاظ گوناگون دالّ بر حفظ حديث و علم و دانش و مهارت و تبحّر را با عظمت هر چه بيشتر به افراد بىشمارى تقديم مىدارد و\r\n\r\n\r\n","description":"","footnote":"\r\n( 1 ) . اضواء على السنة المحمديه ، 388 .\r\n( 2 ) . بحوث فى تاريخ السنة المشرفه ، 36 .\r\n( 3 ) . بنگريد : تعجيل المنفعه ، 6 ؛ بحوث فى تاريخ السنة المشرقه ، 37 .\r\n","page_name":" 109 ","page_number":113},
  {"content":"\r\n\r\nبلكه برخى از آنان را اين گونه توصيف مىكند كه يگانهء شهر يا دوران خويش است . در حالى كه بعدا معلوم مىشود همان فرد سيصد حديث حفظ داشته يا فقط هفده حديث نزد او به ثبوت رسيده يا نمىدانسته كه ازدواج با مادر زن ، حرام است !\r\n2 . ملاحظهء طبقات حافظان ، افزايش تدريجى شمار احاديث را نشان مىدهد .\r\nدر حالى كه يك حافظ از طبقه بزرگى در صدر اوّل فقط سى يا شصت يا صد يا دويست حديث حفظ داشته است ، با گذشت زمان اين رقم چنان افزايش يافته است كه بين هزار و دو هزار ، و سه هزار و پنج هزار در نوسان است . در برههء بعدى اين رقم به بيست هزار و سى هزار مىرسد . در برههء ديگر اين رقم به صد هزار تا سيصد هزار بالغ مىشود . شمار احاديث به همين نحو رشد مىكند تا آنجا كه به ششصد تا هفتصد هزار ، و يك ميليون حديث و حتى بالاتر مىرسد و برخى حافظان همچون شعبه به لقب امير المؤمنين در حديث مفتخر مىشوند . « 1 »\r\nقاضى عبد الجبار تصريح مىكند كه احاديث تجسيم و تشبيه از اخبار آحاد است . « 2 » احمد بن حنبل مىگويد : يكى از محدّثان او را خبر داده كه يحيى بن صالح ( 222 ه ) مىگفت : « اگر اصحاب حديث ، ده حديث يعنى احاديث رؤيت را ترك كنند . . . » آرى ، وى كه بخارى و ديگر صاحبان صحاح سته جز نسائى « 3 » روايات او را آورده‌اند ، مىخواهد بگويد : اعتقاد به رؤيت خداوند فقط بر ده حديث استوار است . چنان كه برخى نيز تصريح كرده‌اند كه احاديث رؤيت\r\n\r\n\r\n","description":"","footnote":"\r\n( 1 ) . بنگريد : الباعث الحثيث ، 186 - 187 .\r\n( 2 ) . فضل الاعتزال ، 185 ، 193 .\r\n( 3 ) . بنگريد : سير اعلام النبلاء ، 1 / 456 ، تهذيب التهذيب ، 11 / 230 .\r\n","page_name":" 110 ","page_number":114},
  {"content":"\r\n\r\nبيش از هشت حديث نمىشود . « 1 »\r\nبا اين حال پس از حدود نيم قرن ، ابن خزيمه كه او را « امام الائمه » ناميده‌اند كتابى تحت عنوان : التوحيد و اثبات صفات الرب بالغ بر چهار صد صفحه نوشت . اين كتاب از اوّل تا آخر پر است از احاديث تجسيم و رؤيت ، و روايات فراوان دالّ بر اين كه خداوند دست ، پا ، چشم ، انگشت و ساق پا دارد .\r\nپرسش ما اين است كه اين احاديث از كجا آمده است ؟ چگونه و چه زمان ساخته شده است ؟ ما نمىدانيم ، امّا محمّد بن ادريس شافعى از قاضى ابو يوسف كه در اواخر قرن دوم زندگى مىكرد ، نقل نموده كه گفت :\r\nروايات رو به فزونى دارد . هر روز روايات ناشناخته‌اى سر برمىآورد كه نه فقها آن را مىشناسند و نه با كتاب و سنّت موافق است . « 2 »\r\nاين سخن ، بسيارى از پديده‌هاى قابل توجّه ديگر را نيز تفسير مىكند . با اين وضع هرگاه بشنويم كه دوازده ، چهارده يا سى و پنج هزار حديث و بلكه صدها هزار حديث را جعلى و ساختگى مىدانند ، تعجّب نخواهيم كرد .\r\nبسيارى از اين احاديث جعلى براى اهداف گوناگون از جمله خشنودى پادشاهان و تأييد سلطنت و تحقّق اهداف و خواسته‌هاى آنان وضع شده است . « 3 »\r\nعلامهء امينى ( ره ) در الغدير فهرستى بالغ بر 408684 حديث ساختگى آورده است . « 4 » صدها هزار و بلكه ميليون‌ها حديث هست كه دربارهء صحّت و سقم آن چيزى نگفته يا آن را صحيح دانسته‌اند و در كتاب‌هاى صحاح و مجموعه‌هاى روايى خود آورده‌اند ، ولى خالى از شك و ترديد نيست ، بلكه ما\r\n\r\n\r\n","description":"","footnote":"\r\n( 1 ) . تذكرة الحفّاظ ، 1 / 408 ؛ سير اعلام النبلاء ، 10 / 455 ؛ تهذيب التهذيب ، 11 / 230 .\r\n( 2 ) . الام ، 7 / 308 .\r\n( 3 ) . بنگريد : التراتيب الاداريه ، 2 / 208 ؛ الكفاية فى علم الرواية ، 431 ؛ المجروحون ، 1 / 156 ، 185 ؛ الباعث الحثيث ، 84 ؛ لسان الميزان ، 3 / 405 .\r\n( 4 ) . بنگريد : الغدير ، 5 / 288 - 290 .\r\n","page_name":" 111 ","page_number":115},
  {"content":"\r\n\r\nمعتقديم ، اصولا بسيارى از اين روايات از اساس نادرست است .\r\nوقتى كه بزرگان صحابه احكام ربا را نمىدانستند و پسر عمر نمىدانست زنش را چگونه طلاق دهد ، طبيعى است كه مردم فردى را كه ادعا مىكند سى ، چهل ، صد يا دويست حديث حفظ دارد يا برخى از احكام شرعى را از رسول خدا ( ص ) فراگرفته ؛ داناترين و فقيه‌ترين دانشمندان دوران يا شهر يا كشورش بدانند و او پناهگاه و مرجع دينى آنان باشد و همگان نزد او شاگردى كنند و احكام دينى و شريعت پيامبرشان را از او فراگيرند . از سوى ديگر اين عالم جليل القدر ! آنگاه كه خود را به دانش بيشترى محتاج بيند ، قطعا در پى چيزى برخواهد آمد كه نياز او را برآورده كند . او نمىتواند نياز خود را از اهل بيت ( ع ) تأمين كند ، زيرا حاكمان ، او و مردم را ملزم نموده‌اند كه با اين خانواده ارتباط برقرار نكنند . پس چه بايد كرد ؟ اين مرد جليل القدر به كارى آسان روى مىآورد و از پيش خود و به حساب ويژهء خويش مطابق ذوق و قريحه ، و همّتش ، بىپروا و بىهيچ نگرانى و دغدغه درونى و بيرونى ، حديث جعل مىكند .\r\nجالب است كه خود نيز اقرار و اعتراف دارند كه از اين روى به جعل حديث در فضايل برخى از صحابه دست زده‌اند كه پاسخ مناسبى از اين راه به مخالفان آنان داده باشند و يا از اين روى كه دشنام و ناسزاگويى به صحابه شايع و رايج بوده است .\r\nدر مقابل با همين اقرار و اعتراف ، شيعه را متّهم مىكنند كه احاديثى در فضيلت على ( ع ) و طعن معاويه ساخته‌اند . « 1 » در حالى كه على ( ع ) از اين كار بىنياز است و هيچ كس نمىتواند بيش از آنچه رسول خدا ( ص ) در فضيلت و حقّ او بيان فرموده و در آثار صحيح و متواتر و بىشمار آمده ، حديث در فضيلت على ( ع ) جعل نمايد . در مورد معاويه هم كافى است كه گفتار مشهور\r\n\r\n\r\n","description":"","footnote":"\r\n( 1 ) . وفيات الاعيان ، 4 / 44 ؛ مرآة الجنان ، 2 / 700 ؛ شذرات الذهب ، 2 / 240 ؛ تهذيب الكمال ، 1 / 339 .\r\n","page_name":" 112 ","page_number":116},
  {"content":"\r\n\r\nرسول خدا ( ص ) دربارهء او نقل شود كه همگان از آن خبر دارند . نسائى هم كه فقط يك روايت از حديث رسول خدا ( ص ) در مورد پسر ابو سفيان نقل كرد ، چنان به دست هواخواهان معاويه مورد ضرب و شتم قرار گرفت كه در اثر آن جان داد . « 1 » حال اگر همهء احاديث مروى از رسول اكرم ( ص ) دربارهء وى را نقل مىكرد ، چه مىكردند ؟ !\r\nهمچنان كه مردم عراق را نيز به سبب يارى على ( ع ) در جنگ‌هاى جمل ، صفين و نهروان ، و نقل فضايل آن حضرت ، مورد كينه و دشمنى خود قرار دادند و به وضع حديث و دروغ‌گويى متّهم كردند . شايد نخستين كسى كه آنان را متّهم نمود ، عايشه بود كه در جنگ جمل به دست مردم عراق شكست مفتضحانه‌اى خورد . « 2 »\r\nعبد اللّه بن عمرو عاص ، « 3 » زهرى « 4 » و مالك بن انس از جمله كسانى هستند كه مردم عراق را متّهم مىكردند . مالك روايات مردم عراق را به منزلهء احاديث اهل كتاب مىدانست كه قابل صدق و كذب نيست . « 5 » او مىگفت : پيشينيان ما از پيشينيان آنان روايت نكرده‌اند . آيندگان ما هم از آيندگان آنان روايت نخواهند كرد . « 6 »\r\nاين سياست ، سياست امويان و مردم شام عليه على ( ع ) و برخاسته از تعصّب و جنايت بود ، نه حقيقت‌خواهى و پاىبندى به حق . هر چند اين\r\n\r\n\r\n","description":"","footnote":"\r\n( 1 ) . بحوث فى تاريخ السنة المشرفه ، 24 ؛ تهذيب تاريخ دمشق ، 1 / 70 .\r\n( 2 ) . تهذيب تاريخ دمشق ، 1 / 70 ؛ بحوث فى تاريخ السّنة المشرفه ، 74 .\r\n( 3 ) . الطبقات الكبرى ، 4 / 267 .\r\n( 4 ) . تهذيب تاريخ دمشق ، 1 / 70 .\r\n( 5 ) . بحوث فى تاريخ السنة المشرفه ، 25 .\r\n( 6 ) . همان .\r\n","page_name":" 113 ","page_number":117},
  {"content":"\r\n\r\nسياست بىتأثير نبود ، همهء نتايج مورد نظر طرّاحان تحقق نيافت . فقه و حديث عراق ، خود را بر محافل علمى تحميل كرد تا آنجا كه ابن المدائني مىگويد :\r\nاگر اهل بصره به سبب قدرىگرى و مردم كوفه به سبب تشيّع رها شوند ، كتاب‌ها تباه گردد . « 1 »\r\nهمهء اين سياست‌ها در حالى اجرا مىشد كه مردم قادر به تشخيص سره از ناسره ، و صحيح از سقيم نبودند ، زيرا معيارها و ضوابط معقول و مقبول را براى اعمال نقش نظارتى دقيق و مسئولانه بر آنچه كه گمان مىشد شريعت ، دين ، احكام و اسلام است ، از دست داده بودند .\r\nاز سويى ، مردم خواهان شناخت دين بودند و به قرآن ، اسلام و پيغمبرشان عشق مىورزيدند و از آنجا كه كسى ياراى مخالفت و اعتراض نداشت ، كالاى دروغ‌گويان و حديث‌سازان خريدار پيدا كرد و بازارشان گرم شد . چنان كه در حالى توانستند به اشاعه و رواج اباطيل ، ترهات و مطالب گمراه‌كننده خود بپردازند كه بسيارى از مردم قدرت تشخيص صحيح از سقيم ، حق از باطل ، و اصيل از غير اصيل را نداشتند .\r\nاهل كتاب جلودار استفاده‌كنندگان از اين فضاى خالى بودند . اين اوضاع به آن دسته از يهوديان و مسيحيان كه اظهار مسلمانى كرده بودند ، امكان داد تا پس از آن كه صحنه براى آنان خالى شد و آنان منبع علم و معارف دينى و فرهنگ بيشتر مردم شدند ، على الخصوص كه از حمايت و تأييد حاكمان وقت هم بهره مىبردند ، به انتشار اباطيل و ترهات خود بپردازند .\r\nاين كار هنگامى صورت عملى به خود گرفت كه با سياست‌گذارى حاكمان ، شرايطى بر جامعه تحميل شد كه برگزيدگان امّت يعنى اهل بيت ( ع ) و شيعيان آزادهء آنان نتوانستند به تصحيح و تنقيح عقايد مردم بپردازند و با\r\n\r\n\r\n","description":"","footnote":"\r\n( 1 ) . الكفاية فى علم الروايه ، 129 .\r\n","page_name":" 114 ","page_number":118},
  {"content":"\r\n\r\nرسواسازى جعل جاعلان ، كيد خائنان را دفع نمايند . امام سجّاد ( ع ) به اين مسأله اشاره كرده مىفرمايد :\r\nخدايا ! اين مقام و جايگاه براى خلفا و جانشينان و برگزيدگان تو است .\r\nمقام و جايگاه بلند و رفيعى كه ايشان را به آن اختصاص و برترى داده‌اى ، ربودند . برگزيدگان و جانشينان تو شكست خوردند و حقّشان از دست برفت . حكم تو تغيير داده شد ؛ كتاب تو دور افتاد و واجبات را از مقاصد و راه‌هاى روشن تو تغيير دادند و سنّت‌هاى پيغمبرت را ترك كردند . . . « 1 »\r\nجالب توجّه اين كه امام سجّاد ( ع ) اين حقيقت را در قالب دعا و در روز عرفه در موسم حج تقرير و بيان فرمود ؛ جايى كه حاجيان از شهرها و مناطق مختلف در آنجا گرد آمده‌اند تا از اين مناسك عظيم فيض ببرند و با طهارت ، صفا ، اخلاص و شعور بيشتر به دين و عقيدهء خويش به وطن بازگردند .\r\nدورى از حديث رسول خدا ( ص ) حكومت‌ها را در زمينهء فتوا و صدور حكم در تنگناى واقعى قرار داد . از اين رو ، حاكمان از نخستين كسانى بودند كه به رأى و قياس روى آوردند و در دور ساختن هرچه بيشتر اهل بيت ( ع ) از دايرهء فتوا و انتشار علوم و معارف ناب و خالص در ميان مردم تأكيد و اصرار داشتند . آنگاه گروهى گسترده از فقهاء و محدّثان كه بسيارى از جيره‌خواران و متملّقان حاكمان بودند ، از آن‌ها پيروى كردند و به رأى و قياس مبادرت ورزيدند . چنين بود كه مكتب رأى رواج يافت و عمل به استحسان و قياس در ميان مردم منتشر شد تا آنجا كه به گفتهء ابن ابى الحديد معتزلى شافعى شريعت اسلام بكلّى دگرگون شد و اصحاب قياس صاحبان شريعت جديد شدند . « 2 »\r\n\r\n\r\n","description":"","footnote":"\r\n( 1 ) . صحيفهء سجاديه ، دعاى 48 .\r\n( 2 ) . شرح نهج البلاغه ، 12 / 84 .\r\n","page_name":" 115 ","page_number":119},
  {"content":"\r\n\r\nابو بكر نخستين كسى بود كه به رأى عمل كرد و به گمان آنان هنگامى بود كه نصّى از رسول خدا ( ص ) در اختيار نداشت . « 1 » سپس عمر با گفتار و كردار خود بر آن صحّه گذاشت و پايه‌هاى رأى را محكم كرد . او در نامه‌هايى به ابو موسى اشعرى و شريح قاضى به عمل به رأى و قياس دستور مىدهد . « 2 » اين در حالى است كه مىگويند : عمر نخستين كسى بود كه از قائلان به رأى انتقاد ، و از رسول خدا ( ص ) روايت كرد كه\r\nاصحاب رأى دشمن سنّت هستند . نه بدان عمل كردند و نه توانستند آن را حفظ كنند و اين شجاعت را از دست دادند كه بگويند : نمىدانيم . پس بر اساس رأى خود به معارضه با سنت‌ها برخاستند . « 3 »\r\nاحتمالا اين موضع وى اختصاص به كسانى داشت كه بر اساس رأى خود و بدون اجازهء حاكم يا امير فتوا مىدادند و چه بسا مربوط به زمانى باشد كه با مشكلى مواجه و به عمل به رأى نياز پيدا كند . اين احتمال با سياق كلام سازگارتر است .\r\nبر اساس روايتى از امام صادق ( ع ) :\r\nاينان كه مدّعىاند فقيه و عالم هستند ، مىپندارند كه همهء دين و فقه مورد نياز امّت را خوب مىشناسند ، آن‌ها از همهء دانش رسول خدا ( ص ) آگاه نيستند و همهء دانش او به آن‌ها نرسيده است و به آن علم ندارند ، زيرا پرسش‌هايى دربارهء حلال و حرام و احكام الهى از آنان مىشود كه در پاسخ ، خود را از احاديث نبوى خالى مىبينند و مىترسند كه مبادا مردم\r\n\r\n\r\n","description":"","footnote":"\r\n( 1 ) . بنگريد : الخطط و الآثار ، 2 / 332 ؛ تاريخ حصر الاجتهاد ، 9 - 93 ؛ الغدير ، 7 / 119 ؛ سنن دارمى ، 1 / 58 ؛ الصواعق المحرقه ، 10 ؛ تاريخ الخلفاء ، 71 ؛ اعلام الموقعين ، 19 ؛ جامع بيان العلم ، 2 / 51 ؛ تهذيب تاريخ دمشق ، 6 / 307 .\r\n( 2 ) . تاريخ عمر بن خطّاب ، 155 ؛ الكامل فى الادب ، 1 / 13 ؛ اعلام الموقعين ، 1 / 86 ؛ سنن دارقطنى ، 4 / 206 - 207 ؛ بنگريد : المحلّى ، 1 / 59 ؛ عيون الاخبار ( ابن قتيبه ) ، 1 / 66 .\r\n( 3 ) . كنز العمّال ، 1 / 225 ؛ الغدير ، 7 / 119 - 120 ؛ جامع بيان العلم ، 2 / 134 .\r\n","page_name":" 116 ","page_number":120},
  {"content":"\r\n\r\nآنان را نادان بدانند و نمىخواهند پرسشى را بىپاسخ بگذارند و مردم به سرچشمه‌هاى علم و دانش مراجعه كنند . بدين سبب رأى ، و قياس را در دين خدا به كار بردند و آثار را رها كردند و به بدعت‌ها نزديك شدند . . . « 1 »\r\n* * *\r\n\r\n\r\n","description":"","footnote":"\r\n( 1 ) . وسائل الشيعة ، 18 / 20 . تفسير عياشى ، 2 / 331 .\r\n","page_name":" 117 ","page_number":121},
  {"content":"\r\n . \r\n","description":"","footnote":"","page_name":" 118 ","page_number":122},
  {"content":"\r\n\r\n\r\nفصل هفتم معيارهاى حفظ انحراف\r\nمبارزه با انديشهء اسرائيلى اگر چه تا حدود زيادى در حفظ و صيانت اسلام موفّق بود ، آثار اين حفظ و حراست فقط در جريانى ظاهر يا بهتر بگويم :\r\nمحدود شد كه ائمهء اطهار ( ع ) و شيعيان ، دانش آموختگان و تربيت‌شدگان مكتب آنان و ملازمان و همفكرانشان رهبرى مىكردند . ديگران كه در خطّ ديگرى حركت مىكردند ، همچنان در گردونهء سياست اعلام شده و مورد تأييد دستگاه خلافت حركت كردند و مطالب تحريف‌شدهء فراوانى از اهل كتاب ، گرفتند و به اسلام مورد نظر و رضايت حاكمان متعهّد ماندند و بر اساس آن عمل كردند . آنان كتاب‌ها و مجموعه‌هاى روايى خود را از فتاوى ، معارف ، عقايد ، سياست‌ها و تواريخى پر كردند كه با خواسته‌هاى حاكميت هماهنگ بود و اهل كتاب ، مزدوران و متملّقان دستگاه سوغات آورده بودند . اين كار بر پايهء ضوابط و معيارهاى آشفته‌اى صورت مىگرفت كه در نهايت به تحكيم و تقويت هرچه عميق‌تر ريشه‌هاى انحراف مىانجاميد . اصولا اين معيارها و ضوابط براى تأكيد و تقويت آن اباطيل و ترهات و حفظ و تحكيم انحراف وضع شده بود . از سوى ديگر معيارهاى حقيقى و ضوابط اصلى كه مىتوانست حق و باطل را از هم جدا سازد ، از نظر اينان به اجمال و تفصيل مردود اعلام\r\n\r\n","description":"","footnote":"","page_name":" 119 ","page_number":123},
  {"content":"\r\n\r\nشد . چنان كه فرمان پيامبر ( ص ) به عرضهء حديث بر كتاب نيز رد شد و آن را ساختهء زنادقه دانستند .\r\nبه منظور روشن شدن حقيقت و شناخت ابعاد توطئه ، نمونه‌هايى اندك از ضوابط حفظ انحراف و معيارهاى تحكيم باطل با همهء وجوه آن از قبيل : فتاوى باطل ، روايات ساختگى ، احاديث تحريف شده ، اسطوره‌ها و ترهات اهل كتاب ، را بيان مىكنيم . علاوه بر اين شيوه‌هاى توجيه مواضع غير انسانى و نامشروع شمارى از صاحب منصبان مورد عنايت دستگاه را نيز خواهيم آورد .\r\n\r\n1 . صحابى :\r\nگفته‌اند : صحابى كسى است كه يك سال يا يك ماه يا يك روز يا يك ساعت همراه پيغمبر ( ص ) بوده يا آن حضرت را ديده است . « 1 » بر اين اساس كودكان و خردسالانى را صحابى قلمداد كرده‌اند كه در فتح مكّه ، حجة الوداع و مناسبت‌هاى ديگرى از اين قبيل پيامبر ( ص ) را ملاقات كرده‌اند . « 2 » اين تعريف گسترده از صحابى را ارائه داده‌اند تا همهء افرادى را كه مىخواهند گناهان و جنايات آنان را به گونه‌اى توجيه كنند ، در برگيرد . چنين افرادى ممكن است هنگام رحلت پيامبر ( ص ) كوچك و خردسال بوده يا فقط يك بار آن هم به صورت گذرا آن حضرت را ديده باشند .\r\n\r\n2 . عدالت صحابه :\r\nبسيارى از صحابه كسانى بودند كه حاكميت وقت و\r\n\r\n\r\n","description":"","footnote":"\r\n( 1 ) . بنگريد : الكفاية فى علم الروايه ، 51 ؛ الباعث الحثيث ، 179 ، 181 ؛ الاصابه ، 1 / 4 ، 5 ، 7 ؛ نهاية الوصول ، 3 / 179 ؛ ارشاد الفحول ، 70 ؛ أضواء على السنة المحمّديه ، 352 ؛ تدريب الراوى ، 2 / 208 - 209 و 215 - 216 ؛ مقدمة فى علوم الحديث ، 263 ؛ الخلاصة فى اصول الحديث ، 124 - 125 ؛ علوم الحديث ( صبحى صالح ) ، 352 ؛ اسد الغابه ، 1 / 13 ؛ الاحكام فى الوصول الاحكام ، 2 / 82 ؛ فواتح الرحموت ، 2 / 158 ؛ سلّم الوصول ، 3 / 180 ؛ به نقل از : فتح المغيث ، 4 / 31 - 32 تلقيح فهوم اهل الآثار ، 27 .\r\n( 2 ) . بنگريد : الباعث الحثيث ، 184 ؛ السنّة قبل التدوين ، 392 ؛ معرفة علوم الحديث ، 24 ؛ علوم الحديث ( صبحى صالح ) 356 - 357 ؛ سلّم الوصول ، 3 / 180 .\r\n","page_name":" 120 ","page_number":124},
  {"content":"\r\n\r\nبرخى از گروه‌ها و جمعيت‌هاى مذهبى و سياسى مىكوشيدند ، در زمينه‌هاى مختلف سياسى ، عقيدتى يا نقل حديث و فتوا ، به آنان نقش اساسى و برجسته داده هر گونه شده آنان را تأييد و تقويت كنند . در حالى كه اين افراد نه در زندگانى اعتقادى و مكتبى خويش در التزام و پاىبندى به احكام دين سابقه روشن و درخشانى داشتند و نه در زمينهء آراستگى به مكارم اخلاق و خصلت‌هاى پسنديده ؛ بلكه برعكس انحرافات آشكار از شرع و گناهان بزرگى چون زنا ، شراب‌خوارى ، قتل نفس ، دزدى از بيت المال و را در كارنامهء خويش داشتند . از اين رو به اختراع اكسيرى روى آوردند كه نه تنها جنايات ، گناهان و معاصى بزرگ آنان را بپوشاند ، بلكه همهء آن را به خيرات ، مبرّات ، طاعات و حسنات شايستهء ثواب و رضاى پروردگار بدل نموده ، آنان را سزاوار بهشت جاودان نمايد . اين اكسير ، ادعاى عدالت همهء صحابه بود . « 1 »\r\nهمهء صحابه عادل هستند . چه كسانى كه درگير فتنه‌ها شدند و چه آن‌ها كه از فتنه‌ها دورى گزيدند ، اين اجماع معتمدان امّت است . « 2 »\r\nعمده استناد اينان آيات كريمه‌اى است كه ظاهرا صحابه را مدح كرده است . در حالى كه اين مدح اختصاص به آراستگان به ايمان و ديگر صفات شايسته‌اى دارد كه در همين آيات به آن اشاره شده است . از سوى ديگر نص صريح اين آيات ، همهء افراد را در بر نمىگيرد . نهايت مطلب اين كه عام است و بر حسب مورد ، تخصيص مىخورد . علاوه بر اين دليل اطلاق واژه صحابى بر\r\n\r\n\r\n","description":"","footnote":"\r\n( 1 ) . اضواء على السنة المحمّديه ، 342 .\r\n( 2 ) . بنگريد : الكفاية فى علم الدرايه ، 46 - 49 ؛ الباعث الحثيث ، 181 - 182 ؛ تدريب الراوى ، 2 / 214 ؛ السنّة قبل التدوين ، 394 و 403 ؛ فتح المغيث ، 4 / 35 ؛ علوم الحديث ، 264 - 245 و 268 ؛ علوم الحديث ( صبحى صالح ) ، 353 ؛ قواعد فى علوم الحديث ، 202 - 203 ؛ الاصابه ، 1 / 9 - 10 ؛ الاحكام فى اصول الاحكام ، 2 / 81 - 82 ؛ فواتح الرحموت ، 2 / 156 ؛ ارشاد الفحول ، 64 - 70 ؛ الخلاصة فى علوم الحديث ، 67 ، 94 ، 124 ؛ سير اعلام النبلاء ، 2 / 608 .\r\n","page_name":" 121 ","page_number":125},
  {"content":"\r\n\r\nهمه كسانى كه به گونه‌اى هر چند گذرا پيامبر ( ص ) را ديده‌اند ، ركيك و زشت است . « 1 »\r\nاعتقاد به عدالت همهء صحابه ، همانند اعتقاد يهوديان است ، به عصمت همهء « خاخام » ها « 2 » و به احتمال از آنان اخذ شده است .\r\n\r\n3 . مرتد صحابى :\r\nعالمان اين مكتب وقتى ديدند كه برخى از بزرگان صحابه همچون طليحة بن خويلد مرتد شد و با پيامبر ( ص ) جنگيد و سپس مسلمان شد يا كسى چون عبد اللّه بن سعد بن ابى سرح مرتد شد و پيامبر ( ص ) خون او را مباح اعلام فرمود يا همچون اشعث بن قيس كه مرتد شد و در جنگ به اسارت مسلمانان درآمد و توبه كرد ، خليفه او را آزاد كرد و در همان ساعت خواهرش را به همسرى او درآورد « 3 » ؛ در اينجا بود كه ترفند جديدى پيش گرفتند . بدين ترتيب كه مدعى شدند : هرگاه صحابى مرتد شود ، از صحابى بودن مىافتد و هرگاه دوباره مسلمان شود ، صحابى بودنش هم برمىگردد ، بدون اين كه نيازى به ديدن دوبارهء پيامبر ( ص ) باشد . « 4 » بر پايهء همين ديدگاه ، عدالت او هم بازمىگردد .\r\n\r\n4 . سكوت در برابر اختلاف صحابه با يكديگر :\r\nبر زبان آوردن كارهاى برخى از صحابه براى هواداران و دوست‌داران آنان مشكل‌آفرين و بلكه شرم‌آور بوده و هست و موجب سلب اعتماد مردم از آنان مىشود . اگر به فرض بتوان با سردادن شعارهاى پرزرق‌وبرق ، يا برخى فتواهاى ساختگى يا اندكى ترغيب و ترهيب شمارى از مردم عوام را ساكت كرد ، قطعا در مورد همگان\r\n\r\n\r\n","description":"","footnote":"\r\n( 1 ) . أضواء على السنّة المحمّديه ، 349 ؛ العلم الشامخ ، 297 - 312 .\r\n( 2 ) . بنگريد : مقارنة الاديان ( اليهوديه ) ، 222 .\r\n( 3 ) . بنگريد : الاصابه ، 1 / 51 .\r\n( 4 ) . بنگريد : الاصابه ، 1 / 158 ؛ تدريب الراوى ، 2 / 209 .\r\n","page_name":" 122 ","page_number":126},
  {"content":"\r\n\r\nكاربرد نخواهد داشت . از اين روى بايد براى خروج از اين تنگنا شيوهء ديگرى در پيش گرفت . در جستجوى اين شيوه گفته‌اند :\r\nواجب است كه جز به نيكى از صحابه ياد نكنيم . « 1 »\r\nشايسته است كه قصه‌گو هم « نسبت به صحابه دل‌سوزى كند و از بيان اختلافات آنان با هم خوددارى نمايد و احاديثى دربارهء فضايل آنان نقل كند . » « 2 »\r\nاز جمله ايراداتى كه به صاحب الاستيعاب گرفته‌اند ، اين است كه او كتاب خود را با بيان مشاجرات صحابه با يكديگر خراب كرده است . « 3 »\r\n\r\n5 . منتقد صحابه ، زنديق است :\r\nوقتى كه شيوه قبلى در سكوت از بيان اختلافات صحابه با يكديگر مفيد واقع نشد ، به شيوهء ديگرى براى خروج از اين تنگنا روى آوردند . اين شيوه ، اتهام منتقدان صحابه به زنديقىگرى و خروج از دين بود . ابو زرعه مىگفت :\r\nهرگاه ديدى كه مردى از صحابه رسول خدا ( ص ) انتقاد مىكند ، بدان كه زنديق است ، زيرا از نظر ما رسول خدا ( ص ) حقّ است ، قرآن حقّ است و آنچه آورده ، حقّ است . قرآن و سنن را صحابه رسول خدا ( ص ) به ما رسانده‌اند . منتقدان صحابه قصد دارند ، شهود ما را جرح و از اين طريق كتاب و سنّت را باطل كنند . در حالى كه خود آنان به جرح سزاوارترند .\r\nآن‌ها زنديق هستند . « 4 »\r\nسرخسى مىگويد :\r\nهر كه از صحابه ايراد بگيرد ، ملحد است و دشمن اسلام . اگر توبه نكند ،\r\n\r\n\r\n","description":"","footnote":"\r\n( 1 ) . السنة قبل التدوين ، 397 .\r\n( 2 ) . القصّاص و المذكّرين ، 115 .\r\n( 3 ) . الباعث الحثيث ، 179 ؛ علوم الحديث ، 262 ؛ تدريب الراوى ، 2 / 207 ؛ الخلاصة فى اصول الحديث ، 124 .\r\n( 4 ) . الكفاية فى علم الدرايه ، 49 ؛ السنة قبل التدوين ، 405 .\r\n","page_name":" 123 ","page_number":127},
  {"content":"\r\n\r\nچاره‌اش شمشير است . « 1 »\r\nروشن است كه حاملان اسلام و قرآن و تعاليم رهايىبخش آن كسانى چون وليد بن عقبه ، مروان بن حكم و عبد اللّه بن سعد بن ابى سرح نبودند ، بلكه حاملان حقيقى مكتب على و اهل بيت ( ع ) و ابو ذر ، سلمان ، عبد اللّه بن مسعود و ابى بن كعب و ديگر بزرگان و دانشمندان امّت بودند . بنابراين سخن ابو زرعه چيزى جز مغالطه آشكار نيست .\r\n\r\n6 . تفاوت فسق صحابه با ديگران :\r\nگناهان و معاصى بزرگى را كه برخى از صحابه مرتكب شدند و هواخواهان آنان نتوانستند با تأويل و تفسير يا اجتهاد و فتوا توجيه كنند ، با شيوه ديگرى درمان كردند . به اين منظور مدعى شدند :\r\nصحابى با ارتكاب گناهانى كه ديگران را فاسق مىكند ، فاسق نمىشود . « 2 »\r\n\r\n7 . حتمى بودن توبهء صحابى :\r\nهرگاه صحابى مرتكب گناهى شود كه مستوجب عقاب اخروى است و خداوند ، بندگانش را به واسطهء ارتكاب آن ، وعده آتش جهنّم داده است و از سوى ديگر نتوان آن را با تأويل و اجتهاد توجيه كرد ، راه علاج آن را چنين پيدا كرده‌اند :\r\nتوبه آن دسته از صحابه كه مرتكب معصيت شده‌اند ، حتمى است . « 3 »\r\n\r\n8 . بخشودگى گناهان بدرىها :\r\nبرخى از شخصيت‌ها اهميّت بيشترى دارند . پس نبايد آن‌ها را رها كرد تا معصيت كنند و سپس منتظر نشست تا توبه كنند . اين نيز ممكن است مدّت‌ها تأخير بيفتد . پس بايد گناهان آنان فورا بخشيده شود . در پى تحقّق اين انديشه ، به مطالعهء تاريخ اين شخصيت‌هاى مورد نظر پرداخته ، ديده‌اند كه شمارى از آنان از صحابهء بدرىاند . از اين رو معيار جديدى براى چارهء كارشان انديشيده‌اند . بر پايه اين معيار ، اگر صحابه بدرى\r\n\r\n\r\n","description":"","footnote":"\r\n( 1 ) . اصول سرخسى ، 2 / 134 .\r\n( 2 ) . سيره حلبى ، 2 / 203 - 204 ؛ فتح البارى ، 7 / 237 .\r\n( 3 ) . بنگريد : فتح البارى ، 7 / 238 ؛ سيرهء حلبى ، 2 / 203 .\r\n","page_name":" 124 ","page_number":128},
  {"content":"\r\n\r\nمرتكب معصيت شوند ، نيازى به توبه نيست ، زيرا گناهان بدرىها بخشيده شده است . « 1 »\r\n\r\n9 . اجتهاد صحابه :\r\nلازم بود ، اشتباهات بزرگ برخى از صحابه به گونه‌اى توجيه شود . اين اشتباهات در زمينهء موضع‌گيرى و صدور فتوا وجود داشت .\r\nچنان كه برخى از آنان به جنگ با هم پرداختند و بسيارى از مسلمانان بىگناه را به ناحق به كشتن دادند . شمارى نيز عليه امام زمان و خليفه شرعى خود شوريدند و با او جنگيدند . چنان كه در جمل ، صفين و نهروان به رويارويى با امام على ( ع ) پرداختند . اين اشتباهات بزرگ و خطرناك را نتوانستند با راه حل‌هاى قبلى توجيه كنند . از اين رو مسألهء اجتهاد صحابه را پيش كشيدند و مدعى شدند : « همهء صحابه ، مجتهدند » « 2 » و اعتراضى بر مجتهد وارد نيست ، بلكه اگر به صواب رسيد ، دو پاداش مىبرد و اگر خطا كرد ، يك پاداش . با اين معيار ، معاويه و طلحه و زبير را سزاوار پاداش اعلام و آنان را وارد بهشت كردند . بر همين اساس آن دسته از صحابه كه ربا و شراب خمر را حلال كردند ، مأجورند و سزاوار پاداش . خالد بن وليد كه مالك بن نويره را بىگناه كشت و در همان شب ، با همسر مالك همبستر شد ، به خاطر همين اجتهادش ، پاداش مىبرد . خلاصه اين كه گروهى از صحابه همچون على و يارانش بر صواب و حق‌اند ؛ پس دو اجر دارند و آن دسته از صحابه كه به خطا رفتند ، همچون معاويه و اطرافيانش ، يك آجر . آنچه آن‌ها انجام دادند ، بر پايهء اجتهاد بود و عمل به اجتهاد واجب ، و واجب موجب فسق نمىشود . « 3 » به تعبير ديگر ، آن دسته از صحابه كه در فتنه‌ها شركت كردند ، همگى عادل هستند ، زيرا بر پايه\r\n\r\n\r\n","description":"","footnote":"\r\n( 1 ) . بنگريد : الصحيح من سيرة النبى الاعظم ( ص ) ، 5 / 135 - 139 .\r\n( 2 ) . بنگريد : التراتيب الاداريه ، 2 / 364 - 366 .\r\n( 3 ) . بنگريد : فواتح الرحموت ، 2 / 156 - 158 .\r\n","page_name":" 125 ","page_number":129},
  {"content":"\r\n\r\nاجتهاد خود عمل كرده‌اند . « 1 » كياطبرى مىگويد :\r\nجنگ‌ها و فتنه‌هايى كه بين صحابه واقع شد ، مبتنى بر اجتهاد بود . هر مجتهدى مصيب است . . . و آن كه مخطى ، معذور و بلكه مأجور است . « 2 »\r\nمقبلى گفته است :\r\nصحابى را آن گونه كه مىخواستند ، تعريف كردند . سپس كارهاى افراد موسوم به صحابى را در ذيل آن توجيه كردند . كارهاى برخى از آنان را با ادّعاى اجتهاد - كه در بيشتر اوقات ادعايى باطل و خلاف بديهيات است - سرپوش گذاشتند . شگفت از بىشرمى آنان كه مدعىاند ، بسر بن ارطاة - يگانه دوران در انواع پليدىها و خباثت‌ها - مجتهد بوده است .\r\nزيرا در ناسزاگويى به على بن ابى طالب و حزب او مأمور معاويه بوده كه خود مجتهد و خيرخواه اسلام بود . همين طور مروان و وليد فاسق . چنان كه مدعىاند بيعت با يزيد ، و طرّاح اصلى آن و كسى كه در اجراى آن كوشيد و آن كه بدان رضايت داد ، همه و همه بر اساس اجتهاد جامع شرايط بيعت صورت گرفته است . « 3 »\r\nابن خلدون ادعاى اجتهاد همهء صحابه را مورد انتقاد قرار داده مىگويد :\r\nنه همهء صحابه اهل فتوا بودند و نه احكام دين از همهء آنان گرفته مىشد ، بلكه اين كار به حاملان قرآن و آگاهان از ناسخ و منسوخ و . . . اختصاص داشت . « 4 »\r\n\r\n10 . اجماع پيشوايان هدايت شده :\r\nمالك بن انس گفت :\r\nرسول خدا ( ص ) و واليان پس از او سنّت‌هايى پايه‌گذارى كردند كه عمل به آن تصديق كتاب خدا ، و تكميل طاعت پروردگار ، و توانايى بر اجراى احكام دين است . هر كه به اين سنّت‌ها عمل كند ، هدايت و آن كه از آن\r\n\r\n\r\n","description":"","footnote":"\r\n( 1 ) . السنة قبل التدوين ، 404 ؛ الباعث الحثيث ، 182 .\r\n( 2 ) . ارشاد الفحول ، 69 .\r\n( 3 ) . الارواح النوافع ، 687 - 688 به نقل : اضواء على السنة المحمديه ، 352 .\r\n( 4 ) . مقدمه ابن خلدون ، 389 .\r\n","page_name":" 126 ","page_number":130},
  {"content":"\r\n\r\nيارى جويد ، يارى شود . هر كه با اين سنّت‌ها مخالفت ورزد ، راهى جز راه مؤمنان رفته و خداوند آنچه بخواهد بر او مستولى گرداند . « 1 »\r\nعمر بن خطّاب به هنگام انتصاب شريح به منصب قضاوت به او گفت :\r\nاگر همهء قضاوت‌هاى رسول خدا ( ص ) را ندانى ، بر اساس آنچه از كارهاى ائمهء مهتدين ( پيشوايان هدايت شده ) مىدانى ، عمل كن . « 2 »\r\nخطيب بغدادى درباره كارهايى كه چيزى از رسول خدا ( ص ) دربارهء آن وجود ندارد ، مىگويد :\r\nحكم شرعى با اجماع ائمه ( يا امّت ) بر تحليل و تحريم ثابت مىشود .\r\nچنان كه با امر پيامبر ( ص ) ثابت مىشود . « 3 »\r\n\r\n11 . رأى صحابى در نبود نص :\r\nمقريزى مىگويد :\r\nابو بكر بر پايه آنچه از كتاب و سنّت مىدانست ، قضاوت مىكرد و اگر از آن دو چيزى نمىدانست ، از صحابه‌اى كه نزد او بودند ، مىپرسيد و اگر آنان نمىدانستند ، خودش اجتهاد مىكرد . « 4 »\r\nبرخى گفته‌اند : صحابه از حضور در مجلس پيامبر ( ص ) غيبت مىكردند ، لذا براى آن دسته از احكام كه در مجلس پيامبر ( ص ) حضور نداشتند ، اجتهاد مىكردند . « 5 » اكثر اهل سنّت به جواز اجتهاد صحابه در عصر پيامبر ( ص ) و وقوع آن معتقد هستند . « 6 »\r\n\r\n\r\n","description":"","footnote":"\r\n( 1 ) . تهذيب تاريخ دمشق ، 6 / 307 .\r\n( 2 ) . شرف اصحاب الحديث ، 7 .\r\n( 3 ) . الكفاية فى علم الروايه ، 421 - 422 .\r\n( 4 ) . الخطط و الآثار ، 2 / 332 ؛ تاريخ حصر الاجتهاد ، 9 - 93 ؛ بنگريد : الغدير ، 7 / 119 ؛ سنن دارمى ، 1 / 58 ؛ الصواعق المحرقه ، 10 ؛ تاريخ الخلفاء ، 71 ؛ اعلام الموقعين ، 19 ؛ جامع بيان العلم ، 2 / 51 .\r\n( 5 ) . همان ، منابع .\r\n( 6 ) . بنگريد : ارشاد الفول ، 256 - 257 .\r\n","page_name":" 127 ","page_number":131},
  {"content":"\r\n\r\n\r\n12 . اجتهاد در مقابل نص :\r\nبرخى مدعى هستند كه جواز عمل و فتوا بر پايهء رأى ، آنجا كه نص صريح وجود دارد ، به خاطر كرامت صحابه ، به آنان اختصاص دارد . از اين‌رو در جايى كه نصى هم هست ، آنان مىتوانند به رأى خود عمل كنند . چنان كه همين كار را در حيات پيامبر ( ص ) انجام دادند و آن حضرت ايراد نگرفت . از اين‌رو ، اجتهاد با وجود نص ، اختصاص به صحابه دارد . « 1 »\r\n\r\n13 . فتواى صحابه ، شريعت و سنّت :\r\nدر موارد فراوان شمارى از صحابه تصريح كرده‌اند كه آنچه فتوا مىدهند ، رأى خودشان است و در اين فتاوى و آرا اشتباهات فراوان و مخالفت‌هاى زيادى با نصّ قرآن و سنّت صحيح رسول خدا ( ص ) ديده شده است . پس بايد چاره‌اى انديشيد و پيامدهاى منفى اين كار را به گونه‌اى جبران كرد . از اين‌رو نظريهء بيگانه از روح اسلام مطرح شد كه صحابه حق تشريع دارند و فتاواى آنان سنّت است ، مگر فتواى على ( ع ) .\r\nابو زهره گويد :\r\nديده‌ايم كه مالك بر اين اساس به فتواى صحابه عمل مىكند كه فتواى آنان سنّت است . « 2 »\r\nآنان در كتب اصول خود بابى گشوده در آن بيان مىدارند كه قول صحابى در آنچه كه مىتوان نظر داد ، نسبت به قول غير صحابى ، به سنّت ملحق است .\r\nگفته‌اند : اين مطلب به قول ابو بكر و عمر اختصاص دارد . « 3 » عثمان در خطبه‌اى كه پس از بيعت با وى ايراد كرد ، گفت :\r\nپس از كتاب خدا ، و سنّت پيامبر ( ص ) ، شما را بر من حقّ ديگرى نيز هست و آن ، اين كه در آنچه بر آن اجماع كرده‌ايد و حكمى داريد ، از\r\n\r\n\r\n","description":"","footnote":"\r\n( 1 ) . بنگريد : اصول سرخسى ، 2 / 134 - 135 .\r\n( 2 ) . ابن حنبل ، 251 - 252 ؛ مالك ، 290 .\r\n( 3 ) . بنگريد : فواتح الرحموت ، 2 / 186 ؛ اصول سرخسى ، 2 / 114 - 115 .\r\n","page_name":" 128 ","page_number":132},
  {"content":"\r\n\r\nپيشينيان خود پيروى كنيم و در مواردى كه آشكارا سنّتى پايه‌گذارى نكرده‌ايد ، بر اساس سنّت اهل خير رفتار كنيم . « 1 »\r\nبرخى گفته‌اند : از نظر ما ، سنّت عبارت است از آنچه پيامبر ( ص ) و صحابه پس از او عمل كرده‌اند . « 2 » يهوديان هم عقيده دارند كه « گفته‌هاى خاخام‌ها همچون شريعت است . » « 3 »\r\n\r\n14 . سنّت خلفا :\r\nعمر بن عبد العزيز مىگفت :\r\nبدانيد كه سنّت ابو بكر و عمر اين است و ما به آن عمل مىكنيم و مردم را بدان مىخوانيم . . . و آنچه را ديگران سنّت كرده‌اند ، رها مىكنيم . « 4 »\r\nدر يك روايت جعلى و ساختگى از پيامبر ( ص ) نقل كردند كه « بر شما باد عمل به سنّت من و سنّت خلفاى راشدين . » « 5 » شافعى در حجّيت قول ابو بكر و عمر به اين حديث استدلال كرده است . « 6 » عثمان مىگفت : « سنّت ، سنّت رسول خدا و سنّت دو صحابى اوست . » « 7 »\r\nدر شوراى شش نفرى ، هنگامى كه عبد الرحمن بن عوف به على ( ع ) گفت :\r\nبا تو بيعت مىكنم ، مشروط بر اينكه به سنّت پيامبر ( ص ) و سنّت شيخين - ابو بكر و عمر - عمل كنى ، على ( ع ) اين شرط را نپذيرفت و عبد الرحمن با\r\n\r\n\r\n","description":"","footnote":"\r\n( 1 ) . حياة الصحابة ، 3 / 505 .\r\n( 2 ) . اصول سرخسى ، 2 / 113 .\r\n( 3 ) . مقارنة الاديان ( اليهوديه ) ، 222 .\r\n( 4 ) . كنز العمّال ، 1 / 332 ؛ كشف الغمّه ، 1 / 6 .\r\n( 5 ) . بنگريد : الثقات ، 1 / 4 ؛ نهاية السئول ، 3 / 366 - 367 ؛ سلّم الوصول ، 4 / 410 .\r\n( 6 ) . اصول سرخسى ، 1 / 116 ؛ ارشاد الفحول ، 33 ؛ الاحكام فى اصول الاحكام ، 4 / 204 .\r\n( 7 ) . السنن الكبرى ، 3 / 144 ؛ الغدير ، 8 / 100 ؛ تقييد العلم ، 106 - 107 .\r\n","page_name":" 129 ","page_number":133},
  {"content":"\r\n\r\nعثمان بيعت كرد . « 1 » تأثير و نفوذ شيخين در ميان مردم به جايى رسيد كه ربيعة بن شدّاد حاضر نشد ، بر اساس كتاب خدا و سنّت رسول ( ص ) با على ( ع ) بيعت كند بلكه گفت : بر اساس سنّت ابو بكر و عمر ! على ( ع ) به او فرمود :\r\nواى بر تو ، اگر ابو بكر و عمر به غير كتاب خدا و سنّت رسول عمل كرده باشند ، بر حقّ نيستند . « 2 »\r\nابن تيميه گفت :\r\nاحمد بن حنبل و بسيارى از عالمان از سنّت على پيروى كرده‌اند ، همانطور كه از سنّت ابو بكر ، عمر و عثمان پيروى كرده‌اند . مالك و عالمان ديگرى از سنّت على پيروى نمىكنند . آنان همه در پيروى از سنّت ابو بكر و عمر اتّفاق نظر دارند . « 3 »\r\n\r\n15 . سنّت امام عادل :\r\nوقتى كه به اقتضاى سياست‌هاى حكومت به فتاوى و توجيهات ديگرى محتاج شدند ، توجيه جديدى منسوب به ابن عبّاس مطرح شد تا پذيرش بيشترى نزد اهل علم داشته باشد . اين توجيه كه در انتساب آن به ابن عبّاس ترديد داريم ، مىگويد : « سنت دوتاست : سنّت پيامبر ( ص ) و سنّت امام عادل . » « 4 »\r\n\r\n16 . سنّت و فتواى امير :\r\nهنگامى كه دخالت حاكمان در شريعت و دين خدا فزونى گرفت و روز به روز گسترده‌تر شد و از محدوده خلفا فراتر رفت ، توجيه آن نيز ضرورت پيدا كرد . بدين منظور گفتند : پس از مرگ ابو بكر و فتح كشورها در روزگار عمر ، و دوره‌هاى بعدى ، صحابه هرچه بيشتر در مناطق پراكنده شدند . امير هر منطقه كه از حضور صحابى محروم بود ، به اجتهاد در\r\n\r\n\r\n","description":"","footnote":"\r\n( 1 ) . اصول سرخسى ، 2 / 114 ؛ الاحكام فى اصول الاحكام ، 4 / 133 .\r\n( 2 ) . بهج الصباغه ، 12 / 203 .\r\n( 3 ) . منهاج السنة ، 3 / 205 ؛ قواعد فى علوم الحديث ، 446 .\r\n( 4 ) . كنز العمّال ، 1 / 160 .\r\n","page_name":" 130 ","page_number":134},
  {"content":"\r\n\r\nاحكام دين روى آورد . « 1 » گويى مىخواهند با مرتب كردن قضايا به اين نحو ، به مردم چنين القا كنند كه اين كار در اثر ضرورت صورت گرفته است .\r\n\r\n17 . رأى صحابى ، قوىتر :\r\nبرخى از صحابه بدون استناد به آيات و يا روايات ، فتوا مىدادند ، فتوايى كه فقط رأى خودشان بود و قابل خطا و صواب .\r\nگاهى نه تنها همديگر را نقض مىكردند بلكه تناقضات آشكارى در آراى يك صحابى ديده مىشود . گفته‌اند : صحابه در برخى از احكام كه در مجلس پيغمبر ( ص ) حضور نداشتند ، اجتهاد مىكردند و از آنجا كه اين مجتهدان در علوم و ديگر توانايىها و ملكات نفسانى با هم برابر نبودند ، طبعا در آرا و اجتهادات نيز با هم اختلاف داشتند . اين اختلافات پس از عصر صحابه رو به فزونى گذاشت . « 2 » لذا بايد براى اين مسأله چاره‌اى انديشيد و پيامدهاى منفى آن را جبران كرد . از اين رو اين ادعا را اختراع كردند كه : اگر فتواى صحابى بر اساس رأى باشد ، بايد دانست كه رأى آنان از رأى ديگران قوىتر است . زيرا شيوه پيامبر ( ص ) در بيان احكام جديد و نيز احوالى كه آيات قرآنى در آن احوال فرود آمده و مواردى را كه احكام به اعتبار آن تغيير مىكرد ، ديده بودند . . . « 3 » بر اين اساس مقدم داشتن رأى صحابه را بر آراى ديگران الزامى كردند .\r\n\r\n18 . قول صحابى معارض حديث صحيح :\r\nهرگاه فتواى صحابى مخالف قول صريح و حديث صحيح رسول خدا ( ص ) باشد ، مطابق فتواى مالك همانند اخبار متعارض با آن‌ها عمل مىشود . ابو زهره مىگويد :\r\nمالك فتواى صحابى و اخبار مروى از رسول خدا ( ص ) را بررسى مىكند تا ببيند آيا حديث با فتواى صحابى تعارض دارد يا نه ؟ اين كار همهء\r\n\r\n\r\n","description":"","footnote":"\r\n( 1 ) . بنگريد : تاريخ حصر الاجتهاد ، 90 - 93 ؛ الخطط و الآثار ، 2 / 332 .\r\n( 2 ) . همان ، منابع .\r\n( 3 ) . اصول سرخسى ، 2 / 108 .\r\n","page_name":" 131 ","page_number":135},
  {"content":"\r\n\r\nاحاديث صحيح را در بر مىگيرد . « 1 »\r\nابن قيم جوزى درباره احمد بن حنبل مىگويد :\r\nكار وى در انتخاب فتاوى صحابه همچون كار ياران وى در گزينش فتاوى و نصوص خود وى و بلكه بالاتر است . او فتواى صحابه را بر حديث مرسل كه رجال عادل روايت كرده باشند ، مقدم مىداشت . « 2 »\r\nتهانوى نيز حنفيه را به واسطه عمل به فتواى ابن مسعود و ترك حديث مرفوع ، سزاوار ملامت ندانسته است . زيرا\r\nخود اعتراف داريد كه فتواى صحابه ، حكم و حجّت است و هرگاه دو حديث با هم تعارض داشته باشند ، به ترجيح عمل مىشود . پس اگر قياس يا هر مرجّح ديگرى قول صحابى را بر حديث مرفوع ترجيح دهد ، بايد مطابق نظر شما عمل به اين گفته صحابى جايز باشد . « 3 »\r\nهم او مىگويد :\r\nغالب اقوال و فتاوى صحابه بر سبيل تبليغ قول ، فعل و امر پيامبر ( ص ) است . پس هرگاه چنين باشد ، جايز است كه مجتهد ، احيانا فتواى صحابى را بر حديث مرفوع صريح ، مقدّم بدارد . البته اين در صورتى است كه از نظر وى ، فتواى صحابى بر سبيل تبليغ باشد نه رأى . « 4 »\r\n\r\n19 . عمل صحابى ، ضعف حديث :\r\nتهانوى مىگويد :\r\nعمل صحابه يا صحابى بر خلاف حديث ، موجب خدشه در حديث است .\r\nالبته اين در صورتى است كه حديث براى صحابه يا صحابى ظاهر بوده باشد . « 5 »\r\nسرخسى نيز گفته است :\r\n\r\n\r\n","description":"","footnote":"\r\n( 1 ) . ابن حنبل ، 251 ؛ مالك ، 290 .\r\n( 2 ) . اعلام الموقعين ، 1 / 29 .\r\n( 3 ) . قواعد فى علوم الحديث ، 46 - 461 .\r\n( 4 ) . قواعد فى علوم الحديث ، 460 - 461 .\r\n( 5 ) . همان ، 202 .\r\n","page_name":" 132 ","page_number":136},
  {"content":"\r\n\r\nعمل نكردن به حديث ، به منزله عمل كردن بر خلاف حديث است ؛ حتى با اين كار ، حديث از حجيّت مىافتد . « 1 »\r\n\r\n20 . مراسيل صحابه :\r\nكارهايى به صحابه نسبت مىدهند كه ادعا مىشود ، صحابه از پيامبر ( ص ) يا ديگران ديده يا شنيده‌اند . اين كارها در تأييد يك گرايش سياسى يا مذهبى معيّن است . پژوهش و مطالعهء علمى روشن مىسازد كه اين صحابه در آن دوره به دنيا نيامده يا در مكان حادثه يا زمان صدور آن فعل يا قول حضور نداشته‌اند . به منظور حلّ اين مشكل و پايان دادن مسأله به نفع اين گرايش سياسى يا مذهبى ، قاعدهء جديدى مطرح مىكنند . بر پايهء اين قاعده ، روايات مرسل صحابه حجّت است . آنان مىكوشند با طرح ادّعاهاى سست و بىارزش اين قاعده را چنين توجيه كنند كه ظاهرا صحابى ، آن مسأله را از پيامبر ( ص ) يا از يك صحابى ديگر شنيده كه او خود ، از پيامبر ( ص ) شنيده است . چنان كه برخى روايات مرسل تابعان و تابعان تابعان را نيز پذيرفته‌اند . « 2 » احمد بن حنبل روايات قطعى صحابه و تابعان را بر روايات مرسل پيامبر ( ص ) مقدّم مىداشت . « 3 »\r\n\r\n21 . تصويب اجتهاد صحابه :\r\nمجتهدان ممكن است در اجتهاد به صواب برسند و يا اشتباه كنند . در خصوص فتاوى صحابه ، اعتقاد اهل سنّت بر اين است كه همهء آنان در اجتهاد خود به صواب رسيده‌اند . چنان كه شهاب هيثمى دربارهء صحابه مىگويد :\r\nهمه آنان در احكام دين صاحب اجتهاد يعنى صواب بوده ، همه مانند هم هستند . « 4 »\r\nشوكانى مىگويد :\r\n\r\n\r\n","description":"","footnote":"\r\n( 1 ) . اصول سرخسى ، 2 / 7 .\r\n( 2 ) . بنگريد : ارشاد الفحول ، 64 - 65 ؛ الكفاية فى علم الروايه ، 384 - 385 .\r\n( 3 ) . قواعد فى علوم الحديث ، 139 - 141 .\r\n( 4 ) . الترتيب الاداريه ، 2 / 366 .\r\n","page_name":" 133 ","page_number":137},
  {"content":"\r\n\r\nجمع كثيرى معتقدند كه همه اقوال مجتهدان در آن دسته از مسائل شرعى كه دربارهء آن حكم قطعى نداريم ، حق است و همهء آنان مصيب هستند . اين عقيده را ماوردى و رويانى از جمع كثيرى نقل كرده‌اند .\r\nبنا به نقل ماوردى ، اين عقيده ابو الحسن اشعرى و معتزله است . . .\r\nجماعتى از جمله ابو يوسف گفته‌اند : همهء مجتهدان مصيب هستند ، اگر چه حق با يكى از آنان است . يكى از اصحاب شافعى ، چنين فتوايى از او نقل كرده است . . . « 1 »\r\nاو دربارهء حجيّت اجماع مىگويد :\r\nنهايت چيزى كه لازم مىآيد اين است كه آنچه دربارهء آن اجماع كرده‌اند ، حق است . البته از اينكه چيزى حق باشد ، وجوب پيروى از آن لازم نمىآيد . . . چنان كه گفته‌اند : هر مجتهدى مصيب است و بر مجتهدان ديگر واجب نيست كه در خصوص اين اجتهاد از او پيروى كنند . « 2 »\r\n\r\n22 . اجتهاد و خطاى پيامبر ( ص ) :\r\nدر كتب مكتب خلافت رواياتى هست كه مىگويد : پيامبر ( ص ) اجتهاد مىكرد و در اجتهاد خود دچار اشتباه مىشد ؛ در حالى كه عمر اجتهاد مىكرد و به صواب مىرسيد . چنان كه آياتى در تصويب رأى عمر و تخطئهء پيامبر ( ص ) نازل شد . در خصوص فديهء اسيران بدر و آيهء حجاب چنين سخنانى گفته‌اند . « 3 »\r\n\r\n23 . فراموشى و سهو پيامبر ( ص ) :\r\nدر اين باره هرچه خواسته‌اند ، گفته‌اند .\r\nقصّه ذو الشمالين و اشتباه پيامبر ( ص ) در نماز ، از همين مسائل است كه در مباحث پس از جنگ بدر بدان خواهيم پرداخت . هدف آنان از طرح اين موضوع ، اين بود كه روايات فراوانى را كه در خدمت گرايش‌هاى سياسى ،\r\n\r\n\r\n","description":"","footnote":"\r\n( 1 ) . ارشاد الفحول ، 261 .\r\n( 2 ) . همان ، 78 .\r\n( 3 ) . بنگريد : جنگ بدر در همين كتاب .\r\n","page_name":" 134 ","page_number":138},
  {"content":"\r\n\r\nمذهبى معينى بود ، تصحيح كنند . « 1 »\r\n\r\n24 . عصمت امّت :\r\nهرچند از ديدگاه آنان پيامبر ( ص ) اشتباه مىكرد ، امّا امّت را معصوم دانسته‌اند . بخارى و مسلم روايت كرده‌اند كه ظنّ امّت هم خطا نمىكند . اين بدان معنى است كه هرگاه پس از اختلاف ، اجماعى حاصل شود ، هر گونه تشكيكى در صحّت امر اجماعى منتفى و بلكه بايد به صحّت و صواب آن حكم شود ، زيرا امّت معصوم است . معتقدان به عصمت امّت با اين مشكل مواجه هستند كه اگر امّت معصوم است « 2 » و بلندمرتبه‌تر از پيامبر ( ص ) ، پس چرا اطاعت و پيروى از پيامبر ( ص ) بر او واجب است ؟ هرچند كوشيده‌اند براى اين پرسش پاسخى دست و پا كنند ، امّا هرچه بيشتر كوشيده‌اند ، كمتر موفّق بوده‌اند . « 3 »\r\n\r\n25 . اجماع ، نبوّت پس از نبوّت :\r\nگاهى اوقات حاكم براى تثبيت پايه‌هاى حكومت و تحكيم سلطهء خود بر سرنوشت و مقدّرات مردم محتاج مىشود كه در برخى از امور عقيدتى يا فقهى ثابت يا مفاهيم دينى تصرّف نمايد . در چنين مواردى ممكن است ، با اعتراض عالمان امّت و اهل فضل و دين رو به رو شود . پس بايد راه توجيهى براى تصرّفات و تغييرات وى پيدا كرد . از اين رو قاعده‌اى وضع كردند كه مىگويد :\r\nهرگاه چنين پيشامدى روى دهد و حاكم بتواند موافقت و اجماع مردم عصر خود را به دست آورد ، اين اجماع يك تشريع الهى بوده جايى براى\r\n\r\n\r\n","description":"","footnote":"\r\n( 1 ) . به طور مثال بنگريد : ارشاد الفحول ، 35 ؛ الاحكام فى اصول الاحكام ، 4 / 187 - 188 ؛ اجتهاد الرسول ، 124 .\r\n( 2 ) . بنگريد : تهذيب الاسماء و اللغات ، 1 / 42 ؛ الالمام ، 6 / 23 ؛ الباعث الحثيث ، 35 ؛ شرح نورى بر صحيح مسلم در حاشيه ارشاد السارى ، 1 / 38 ؛ نهاية السؤال ، 3 / 325 ؛ سلّم الوصول ، 3 / 326 ؛ علوم الحديث ، 24 ؛ ارشاد الفحول ، 80 - 82 ؛ الاحكام فى اصول الاحكام ، 4 / 188 - 189 .\r\n( 3 ) . بنگريد : الاحكام فى اصول الاحكام ، 4 / 188 ؛ اجتهاد الرسول ، 141 - 142 از مصادر فراوان .\r\n","page_name":" 135 ","page_number":139},
  {"content":"\r\n\r\nنقض ، معارضه و اعتراض وجود ندارد ، مگر اينكه اجماعى مثل آن تحقق پيدا كند . چه اجماع ، نبوت پس از نبوت است . « 1 »\r\nاين حجّت ، قاطع عذر است ، هر زمان و هر دوره كه منعقد شود . « 2 »\r\n\r\n26 . ظنّ معصوم :\r\nاگر امّت معصوم است و صحابه در همهء اجتهادات خود ، مصيب و مبرّاى از خطا ، بايد يك ضابطه ديگر هم مراعات شود . اين قاعده مىگويد :\r\nظنّ معصوم از خطا ، خطا نمىكند . « 3 » با اين ضابطه بسيارى از مشكلات خود را حل كردند .\r\n\r\n27 . اجتهاد مقدم بر نص :\r\nهنگامى كه آشكار شد ، بسيارى از فتاوى پيشوايان مذاهب با نص وارد از رسول خدا ( ص ) مخالف است ؛ مخالفت با نص رسول خدا ( ص ) و پاىبندى به آراى پيشوايان مذاهب خويش را جايز دانستند . چنان كه هرگاه فتواى شافعى با نصّ رسول خدا ( ص ) تعارض داشته باشد ، مخالفت با فتواى شافعى را جايز نمىدانند . « 4 » البته اين شيوه اختصاص به شافعى و ياران او ندارد ، بلكه پيروان همهء مذاهب اهل سنّت را در برمىگيرد .\r\nاين قيم حدود صد حديث شمارش كرده كه فقها به آن عمل نكرده‌اند . سبط ابن جوزى نيز شمارى از احاديث صحيح مسلم و صحيح بخارى را برشمرده كه شافعيان بدان عمل نمىكنند ، زيرا اين روايات مخالف فتواهايى است كه نزد آنان ترجيح دارد . ابو حنيفه هم چهارصد حديث از رسول خدا ( ص ) را رد كرده است . حماد بن سلمه گفت : ابو حنيفه آثار و سنن را با رأى خود رد كرد . « 5 »\r\n\r\n\r\n","description":"","footnote":"\r\n( 1 ) . بنگريد : المنتظم ، 9 / 210 ؛ الالمام ، 6 / 123 ؛ الاحكام فى اصول الاحكام ، 1 / 204 - 205 .\r\n( 2 ) . بنگريد : تهذيب الاسماء و اللغات ، 1 / 42 ؛ الاحكام فى اصول الاحكام ، 1 / 208 .\r\n( 3 ) . الباعث الحثيث ، 35 ؛ علوم الحديث ، 24 .\r\n( 4 ) . مجموعة المسائل المنيريه ، 32 .\r\n( 5 ) . بنگريد : اضواء على السنة المحمديه ، 370 - 371 .\r\n","page_name":" 136 ","page_number":140},
  {"content":"\r\n\r\n\r\n28 . قياس ، رأى و استحسان :\r\nبراى جبران كاستىهاى ناشى از دور ساختن مردم از حديث رسول خدا ( ص ) و اهل بيت ( ع ) ، عمل به قياس ، رأى و استحسان را جايز اعلام كردند . عمر به ابو موسى نوشت ؛\r\nچيزهاى شبيه و مثل هم را بشناس . سپس آن‌ها را با هم قياس كن و آن‌گاه نزديك‌ترين به حكم خدا و شبيه‌ترين به حق را برگزين و بدان اعتماد كن . « 1 »\r\nهم او به شريح گفت :\r\nهرگاه قضاوت‌هاى پيشوايان هدايت شده را ندانستى به رأى خودت عمل كن . « 2 »\r\nابو بكر ، ابن مسعود ، عثمان ، عمر « 3 » و ساير صحابه مطابق رأى عمل كردند .\r\nدر نتيجه « شريعت دگرگون شد و اصحاب قياس ، صاحبان شريعت جديد شدند . » « 4 »\r\nائمهء اطهار ( ع ) اين روش را ردّ و به شدّت بر آن تاخته‌اند . « 5 »\r\n\r\n29 . مدلول قياس ، منسوب به پيامبر ( ص )\r\nقياس‌گرايان خواسته‌اند هاله‌اى از تقدّس به دور آراى خود كشيده ، آن را به عنوان يك معيار علمى و شيوهء فكرى ثابت و مقبول ، در ذهن مردم جا بيندازند . از اين روى مدلول قياس را به رسول اكرم ( ص ) نسبت دادند . برخى گويند :\r\nاز بعضى از فقهاى اهل رأى اجازه خواستند كه حكمى را كه قياس جلى بر آن دلالت دارد ، به عنوان قول به رسول خدا ( ص ) نسبت دهند و بگويند : قال رسول اللّه . از اين رو كتاب‌هاى آنان پر است از احاديث\r\n\r\n\r\n","description":"","footnote":"\r\n( 1 ) . تاريخ عمر بن خطّاب ، 155 ؛ اعلام الموقعين ، 1 / 86 ؛ سنن دارقطنى ، 4 / 206 - 207 .\r\n( 2 ) . الاحكام فى اصول الاحكام ، 4 / 162 .\r\n( 3 ) . همان ، المحلّى ، 1 / 61 .\r\n( 4 ) . شرح نهج البلاغه ، 12 / 84 .\r\n( 5 ) . شرف اصحاب الحديث ، 74 .\r\n","page_name":" 137 ","page_number":141},
  {"content":"\r\n\r\nجعلى و ساختگى . زيرا شبيه فتاوى فقهاست و سندى براى آن ذكر نمىكنند . « 1 »\r\n\r\n30 . سدّ باب اجتهاد :\r\nبراى تثبيت مذاهب چهارگانه باب اجتهاد را بستند و اعلام كردند كه احدى حق اجتهاد ندارد ، مگر در محدودهء همين چهار مذهب و مطابق اصول معيّن كه تجاوز از آن ناممكن است . ابن الصلاح گفت :\r\nتقليد فقط از چهار امام اهل سنت جايز است ، زيرا مذاهب چهارگانه در همه جا پراكنده شده و تقييد مطلق و تخصيص عام آن معلوم . . . در حالى كه ساير مذاهب چنين نيست . « 2 »\r\nبنا به نقل محمّد فريد و جدى پس از سال دويست قمرى بر همهء مقلّدان و مجتهدان وابسته واجب شد كه به يك مذهب معيّن از مذاهب مجتهدان مستقل ، وابسته باشند . در صورتى كه مسلمانانى كه پس از قرن چهارم تا زمان صاحب كتاب الانصاف آمده‌اند ، يا عامى بوده‌اند يا مجتهد وابسته . بر مردم عامى واجب بود كه فقط از مجتهد وابسته تقليد كنند ، زيرا از آن تاريخ تاكنون مجتهد مستقل وجود نداشته است . « 3 » تهانوى مىگويد :\r\nهر كه ترك اين تقليد نمايد و پيروى از سلف را انكار كند و خود را مجتهد يا محدّث بداند و احساس كند كه توانايى استنباط احكام و پاسخ مسائل از قرآن و حديث را در اين زمان دارد ، يا از اسلام خارج شده يا در حال خروج از دين است . سوگند به خداى كه نديده‌ايم طايفه‌اى را كه از دين خارج شود چنان كه تير از كمان بيرون مىرود ، مگر طايفهء منكر تقليد از سلف ، و سرزنش‌گر اهل خود . . . « 4 »\r\nفريد و جدى معتقد است كه سبب ادعاى انسداد باب اجتهاد ، جمود\r\n\r\n\r\n","description":"","footnote":"\r\n( 1 ) . الباعث الحثيث ، 85 .\r\n( 2 ) . نهاية السئول ، 4 / 632 .\r\n( 3 ) . بنگريد : دائرة معارف القرن العشرين ، 3 / 223 .\r\n( 4 ) . قواعد فى علوم الحديث ، 462 .\r\n","page_name":" 138 ","page_number":142},
  {"content":"\r\n\r\nاجتماعى مسلمانان و قصور آنان از فهم اسرار شريعت بود كه آن را با ادعاى مذكور پوشاندند . حقيقت اين است كه مطابق نصّ كتاب و سنّت ، باب اجتهاد تا قيامت گشوده است . « 1 »\r\nنمىدانيم چه ارتباطى است بين عقيده اينان به سدّ باب اجتهاد و اعتقاد فريسيان يهود كه معتقدند اصلا اجتهادى وجود ندارد . « 2 »\r\n\r\n31 . تقديس كور حتى از حديث دروغ :\r\nپيروان مكتب خلافت بر زبان مىآورند كه كوشيده‌اند هاله‌اى از تقدّس به دور حديث رسول خدا ( ص ) بكشند . آنان چنين وانمود مىكنند كه اين سخن شخص رسول اكرم ( ص ) است . در حالى كه دروغ محض و ساختگى و تزوير آشكار است . بر همين اساس كتاب‌هايى را به طور كامل تقديس كرده‌اند . در اين باره به ديدگاه آنان در مورد صحيح بخارى ، صحيح مسلم ، موطّأ مالك ، سنن ابى داود و . . .\r\nمراجعه كنيد . حتى از مناقشه و نقد حديث ، هرچند مخالف عقل ، وجدان ، ضرورت عقل و تاريخ قطعى باشد ، به شدّت جلوگيرى كرده‌اند ، زيرا نقد حديث به نقد ، مناقشه و تشكيك در امور مهم‌تر و حساس‌ترى خواهد انجاميد . حكومت‌گران نيز قاطعانه به مقابله با نقد حديث رفتند . چنان كه برخى از مزدوران جيره‌خوار ، از رسول خدا ( ص ) نقل كردند كه بين موسى و آدم محاجّه‌اى روى داد ، در اين محاجّه ، آدم ، موسى را محكوم كرد . يكى از حاضران پرسيد : چه وقت آدم و موسى به هم رسيدند ؟ خليفه شخصا دخالت كرد و دستور داد ، بساط چرم و شمشيرى حاضر كنند و معترض را كه در صدد فهم مطلب بود با اين حجّت كه زنديقى است كه حديث رسول\r\n\r\n\r\n","description":"","footnote":"\r\n( 1 ) . دائرة معارف القرن العشرين ، 3 / 197 .\r\n( 2 ) . بنگريد : مقارنة الاديان ( اليهوديه ) ، 223 .\r\n","page_name":" 139 ","page_number":143},
  {"content":"\r\n\r\nخدا ( ص ) را تكذيب كرده ، بكشند . « 1 » اتهام به زنديقىگرى آسان‌ترين وسيلهء ممكن براى خلاصى از كسى بود كه نماز پشت سر خليفهء ستمگر را جايز نمىدانست . « 2 »\r\n\r\n32 . صحيح‌ترين كتاب‌ها :\r\nبرخى اعتراض دارند كه در صحيح بخارى ، صحيح مسلم و ديگر كتب صحاح ، احاديث فراوانى هست كه با حقايق ثابت ، ضرورت عقل و وجدان به صراحت مخالف است . در ردّ اين اعتراض گفته‌اند :\r\nصحيح بخارى ، پس از قرآن شايسته‌ترين و برترين كتاب‌هاى اسلامى است . « 3 »\r\nابو نصر سنجرى مىگويد :\r\nاهل علم و فقها و ديگران اجماع دارند كه اگر مردى به طلاق همسرش سوگند بخورد كه همهء رواياتى كه در صحيح بخارى از رسول خدا ( ص ) آمده ، صحيح است و بىترديد پيامبر ( ص ) آن را فرموده است ؛ سوگند دروغ نخورده و زنش همچنان در حباله‌اش است . « 4 »\r\nبرخى ادعا كرده‌اند كه :\r\nعلماى شرق و غرب اتّفاق دارند كه پس از كتاب خداوند ، از صحيح بخارى و صحيح مسلم ، كتاب صحيح‌ترى وجود ندارد . « 5 »\r\n\r\n33 . ردّ روايات شيعه در فضائل و مطاعن :\r\nاهل سنّت ، رواياتى را كه در تأكيد حق آمده و مربوط است به فضائل على ( ع ) و كارهاى نارواى دشمنان اهل بيت ( ع ) و بيان برخى از زشت‌كارىهاى آنان نمىپذيرند و رافضيان را به كذب در اين احاديث متهم مىكنند . اهل سنّت هيچ روايتى را در تأييد مذهب\r\n\r\n\r\n","description":"","footnote":"\r\n( 1 ) . بنگريد : تاريخ بغداد ، 14 / 7 - 8 ؛ البصائر و الذخائر ، 8 / 81 ؛ تاريخ الخلفاء ، 285 .\r\n( 2 ) . البداية و النهاية ، 10 / 153 .\r\n( 3 ) . ارشاد السارى ، 1 / 29 .\r\n( 4 ) . علوم الحديث ، 22 .\r\n( 5 ) . عمدة القارى ، 1 / 5 .\r\n","page_name":" 140 ","page_number":144},
  {"content":"\r\n\r\nشيعه و رد ساير مذاهب نمىپذيرند .\r\n\r\n34 . رافضيان بدون سند :\r\nبراى دور ساختن فقه ، معارف و آراى اهل بيت ( ع ) و گشوده ماندن عرصه به روى كسانى كه ده‌ها سال پس از پيامبر ( ص ) به دنيا آمدند ؛ دست‌هايى تلاش كرد تا ارتباط بين رافضيان و رسول اكرم ( ص ) به كلّى قطع شود . تهانوى دربارهء شناخت اسناد مىگويد :\r\nبدون ترديد ، رافضيان كمترين گاهى را در اين باره دارند و در ميان پيروان فرقه‌ها و بدعت‌گذاران ، از اين گروه كسى جاهل‌تر نيست .\r\nپيروان ساير فرقه‌ها همچون معتزله و خوارج در شناخت اين مسأله ناتوانند ، امّا معتزله از خوارج بسيار داناترند و خوارج از رافضيان داناتر و از آنان صادق‌تر . پيروان بدعت‌ها ، راه ديگرى كه خود اختراع كرده‌اند ، پيموده‌اند . آنان حديث و حتى قرآن را فقط براى تأييد و تقويت اصول خود ذكر مىكنند . رافضيان شناخت و بلكه اعتماد چندانى به اين مسأله ندارند ، زيرا نه در اسناد دقّت مىكنند و نه در ساير ادلهء شرعى و عقلى كه آيا با آن موافق است يا مخالف ؟ به همين دليل اصلا اسناد متّصل و صحيح ندارند بلكه هرگونه اسنادى از نظر آنان متّصل است . پس بايد در سند كسى باشد كه به دروغ يا كثرت اشتباه معروف است . آنان در اين باره شبيه يهود و نصارا هستند . زيرا آنان هم سند ندارند . اسناد از ويژگىهاى امّت مسلمان و اختصاصات اسلام و در اين مكتب ، از ويژگىهاى اهل سنت است ! رافضيان چندان عنايتى به سند ندارند ، زيرا چيزى را تأييد نمىكنند مگر اينكه موافق خواسته‌هاى آنان باشد و نشانهء كذب آن ، مخالفت با خواسته‌هايشان است . « 1 »\r\n\r\n35 . روايت بدون زيان :\r\nروايت شيعه و حتى رافضى در تأييد مذهب اهل سنّت يا روايت حديثى كه به روش و مذهب آنان زيانى نرساند ، مقبول است و چه بسا شيعى و رافضى از راويان صحاح سته نيز قرار گيرد . اين در صورتى\r\n\r\n\r\n","description":"","footnote":"\r\n( 1 ) . قواعد فى علوم الحديث ، 443 - 444 .\r\n","page_name":" 141 ","page_number":145},
  {"content":"\r\n\r\nاست كه از صافى گذشته باشد .\r\n\r\n36 . حديث مردود :\r\nدربارهء خوارج و ناصبيان ، حتى شيعيان و رافضيان ، هنگامى كه با خواسته‌هاى آنان موافق‌اند و گمان مىبرند كه در خدمت اهداف آنان هستند ، گفته‌اند : روايت بدعت‌گر ، آن‌گاه كه دعوتگر نباشد و اگر دعوتگر باشد و توبه كند يا روايتش با پيوستى تقويت شود ، پذيرفته مىشود .\r\nگفته‌اند :\r\nاگر مردم را به بدعت خود دعوت كند ، اتّفاق دارند كه روايتش قبول نمىشود . « 1 »\r\n\r\n37 . حجم بدعت :\r\nوقتى ضوابط و معيارهاى گذشته را در علاج برخى جهات قضايا كافى نديدند و از سويى روايت متّهمان به تشيع را اگر چه در صحاح آنان آمده باشد ، رد مىكردند ، به معيار ديگرى روى آوردند . در اين معيار سخن از حجم و مقدار بدعت است . لذا گفته‌اند : اگر بدعت كوچك باشد ، نقل روايت از صاحب اين بدعت جايز است و اگر بدعت بزرگ باشد ، نقل روايت از چنين بدعت‌گرى جايز نيست . بدعت بزرگ ، رفض كامل است و بدعت كوچك ، غلو در تشيّع يا تشيّع بدون غلو . « 2 »\r\nبدين ترتيب ميدان را براى روايت از برخى از عالمان خود مانند نسائى ، عبد الرزاق صنعانى و حاكم نيشابورى باز گذاشتند كه به خاطر نقل فقط يك روايت در فضيلت على ( ع ) يا طعن معاويه متّهم به تشيّع شده‌اند .\r\n\r\n38 . راويان بخارى و مسلم :\r\nفقط يك مشكل باقى مىماند و آن روايت\r\n\r\n\r\n","description":"","footnote":"\r\n( 1 ) . علوم الحديث ، 103 - 104 ؛ الباعث الحثيث ، 99 ؛ ارشاد الفحول ، 51 ؛ فتح البارى ( مقدمه ) ، 459 ؛ معرفة علوم الحديث ، 135 ؛ الخلاصة فى اصول الحديث ، 965 ؛ المجرحون ، 1 / 168 ؛ الكفاية فى علم الروايه ، 121 ؛ 123 ؛ 126 - 128 ؛ قواعد فى علوم الحديث ، 230 - 231 ، 402 ، 204 ؛ تدريب الراوى ؛ 1 / 325 .\r\n( 2 ) . لسان ميزان ، 1 / 9 - 110 ؛ ميزان الاعتدال ، 1 / 30 .\r\n","page_name":" 142 ","page_number":146},
  {"content":"\r\n\r\nبرخى از بدعت‌گرانى است كه به شدّت ديگران را به سوى خود دعوت مىكنند ؛ همانند عمران بن حطان و ديگر نواصب و خوارج . اين مشكل را نيز به شيوه‌اى غير منطقى حل كردند . بدين صورت كه :\r\nهركس بخارى و مسلم از او روايت كرده‌اند ، از صافى گذشته است . « 1 »\r\nذهبى در شرح حال يحيى بن معين مىگويد :\r\nيحيى از صافى گذشته است ، زيرا بخارى و مسلم از او روايت كرده‌اند .\r\nبنابراين نه تنها به سخنانى كه در طعن او گفته‌اند ، توجّه نمىشود ، بلكه در بالاترين مراتب تعديل و توثيق قرار دارد . « 2 »\r\nتهانوى مىگويد :\r\nهركس بخارى از او روايت كرده ، موثّق است ، خواه در صحيح يا جاى ديگر . همين طور هركس بخارى در تاريخ خود از وى نام برده ، امّا ايرادى بر او نگرفته ، ثقه است . همين طور ، هركس كه مسلم ، نسايى و ابو داود از او حديث كرده يا ابو داود درباره‌اش سكوت كرده ، ثقه است . « 3 »\r\n\r\n39 . خوارج ، راست‌گو هستند :\r\nاينك بايد روايت خوارج و نواصب را حل كرد . براى حل اين مشكل مدعى شده‌اند كه :\r\nخوارج از رافضيان داناتر و از آن‌ها راست‌گوترند . اصولا معتقد هستيم كه خوارج تعمّدى در كذب‌گويى نداشته ، راست‌گوترين مردم هستند . « 4 »\r\nابو داود مىگفت :\r\nدر ميان پيروان فرقه‌ها ، حديث هيچ كس از خوارج صحيح‌تر نيست . « 5 »\r\n\r\n\r\n","description":"","footnote":"\r\n( 1 ) . همان منابع .\r\n( 2 ) . قواعد فى علوم الحديث ، 463 .\r\n( 3 ) . بنگريد : قواعد فى علوم الحديث ، 428 .\r\n( 4 ) . همان ، 443 .\r\n( 5 ) . ميزان الاعتدال ، 3 / 236 .\r\n","page_name":" 143 ","page_number":147},
  {"content":"\r\n\r\nتهانوى هم گفت :\r\nخوارج هرگز دروغ نمىگويند و به رغم گمراهى و بدعت خويش از راست‌گوترين مردم هستند . « 1 »\r\nابن تيميه ، خوارج را به رغم خروج از دين ، راست‌گوترين مردم مىداند و نقل كرده كه حديث آنان را صحيح‌ترين حديث دانسته‌اند . « 2 » برخى در تعليل راست‌گويى خوارج گفته‌اند :\r\nآنان مرتكب كبيره را كافر مىدانند . « 3 »\r\n\r\n40 . اعتزال ، دشمن اهل حديث :\r\nمكتب اهل حديث ، كار را از حد گذراند و مطالبى در ميان مردم پراكند كه خلاف قرآن بود و عقل و وجدان از پذيرش آن گريزان است . از اين عقايد است ؛ نفى عصمت پيامبر ( ص ) جز در تبليغ احكام ، عقيدهء جبر ، تجسيم و تشبيه ، لزوم خضوع و فرمانبردارى از حاكم .\r\nمعتزله و خصوصا شيعه با نقل روايات صحيح و صريح به رويارويى با آنان برخاستند و گفته‌هاى نادرست اهل حديث را خواه در مسائل عقيدتى و خواه در حوادث تاريخى رد كردند .\r\nاهل حديث به شيوهء تجريح و تحريم فكرى پناه بردند و در مبارزه با شيعه مقرر كردند كه روايت كسانى كه بوى تشيع مىدهند ، پذيرفته نشود . در مورد معتزله كه از حمايت برخى از خلفا بهره‌مند بودند ، مقرر كردند كه هرگاه راوى معتزلى ، بدخواه اهل حديث باشد ، نه سخنش شنيده شود و نه بدان اعتنا شود ، زيرا همين كه معتزلى و مخالف اهل حديث است ، موجب ضعف او بوده ، گفته‌هايش را از درجه اعتبار مىاندازد . « 4 »\r\n\r\n\r\n","description":"","footnote":"\r\n( 1 ) . قواعد فى علوم الحديث ، 444 .\r\n( 2 ) . بحوث فى تاريخ السنة المشرفه ، 29 .\r\n( 3 ) . همان ، 28 .\r\n( 4 ) . السنة قبل التدوين ، 443 .\r\n","page_name":" 144 ","page_number":148},
  {"content":"\r\n\r\n\r\n41 . نصف دين نزد حميرا :\r\nيكى از كسانى كه اجازه يافت در زمينه گسترده‌اى حديث روايت كند ، عايشه بود . او هزاران حديث در تأييد يك گرايش معيّن در ميان مردم پراكند كه اگر نگوييم در بسيارى از موارد در تأييد گرايش‌هاى ضدّ على ( ع ) است ، دست كم با خطّ على و اهل بيت او سازگارى نداشت . به منظور جلوگيرى از بروز هرگونه ترديد يا اعتراض ، در قالب حديثى منسوب به پيامبر ( ص ) ضابطه‌اى ساختند كه مىگويد :\r\nنصف دينتان را از اين حميرا بگيريد . « 1 »\r\n\r\n42 . ابو هريره ، راوى اسلام :\r\nبالاترين رقم روايات منسوب به پيامبر اكرم ( ص ) از طريق ابو هريرهء دوسى است . مطابق آمارى كه ابو ريّه ثبت كرده ، ابو هريره 5374 حديث دارد . « 2 » از هر سو ايرادهايى متوجّه اين مرد است و كتاب‌ها و مقالاتى در اين باره نوشته شده است . برخى از بزرگان صحابه هم او را طعن كرده‌اند . از جمله على ، عايشه ، عمر و عثمان . « 3 » عمر مىگفت :\r\nدروغ‌گوترين محدّثان ، ابو هريره است . « 4 »\r\nوقتى دريافتند كه ممكن است ، ايرادهاى وارد بر ابو هريره باعث خلل در بنيهء فكرى شمارى از مردم شود ، درصدد برآمدند از راه‌هاى مختلف همچون مقابله به مثل ، ايجاد رعب و وحشت ، ناسزاگويى و حتى متّهم ساختن مردم به جرايم سنگين و جنايات بزرگ ، اصول و عقايد مورد نظر خود را تثبيت كنند .\r\nچنان كه ابن خزيمه مىگويد :\r\nهر كس به ابو هريره ايراد بگيرد و در او طعن كند ، يا معطّل جهمى است يا خارجى كه عقيده دارد بايد امّت محمّد را از دم تيغ گذراند و اطاعت\r\n\r\n\r\n","description":"","footnote":"\r\n( 1 ) . همان ، 252 .\r\n( 2 ) . بنگريد : اضواء على السنة المحمّدية .\r\n( 3 ) . تأويل مختلف الحديث ، 132 .\r\n( 4 ) . السنة قبل التدوين ، 455 .\r\n","page_name":" 145 ","page_number":149},
  {"content":"\r\n\r\nاز خليفه و امام را واجب نمىداند و يا قدرى يا جاهل است . « 1 »\r\n\r\n43 . حديث و قرآن :\r\nدر كتاب‌هاى حديثى اهل سنّت و از جمله صحيح بخارى و صحيح مسلم روايات فراوانى آمده كه با نص قرآن مخالف است . اين امر مىتوانست معتقدان به صحّت همهء روايات صحاح را در تنگناى سختى قرار دهد . از اين رو مقرر كردند كه حديث يك اصل قائم به خويش است « 2 » و نيازى به عرضه آن به قرآن نيست . از ديدگاه اين گروه ، احاديثى كه عرضهء حديث به قرآن را لازم مىداند ، ساخته زنديقان است . سنّت حاكم بر كتاب است ، نه كتاب حاكم بر سنّت ! « 3 » از همين رو بسيارى از اهل حديث در صدد طعن ابو حنيفه برآمده‌اند ؛ كه بسيارى از اخبار آحاد را نپذيرفته است . او معتقد بود بايد خبر واحد را بر احاديث و آيات قرآنى عرضه كرد . « 4 »\r\n\r\n44 . موافقت اهل كتاب :\r\nآنچه مىبينيم در روايات مكتب خلافت موافق اهل كتاب آمده ، ضرورتا بدان معنى نيست كه اهل كتاب ، دين را به بازى گرفته و اباطيل خود را وارد آن كرده‌اند . يك ضابطهء موهوم دارند كه مىگويد : رسول خدا ( ص ) در مواردى كه امرى نرسيده ، خواهان موافقت با اهل كتاب بود . « 5 » در حالى كه ديديم مسأله كاملا برعكس بود .\r\n\r\n45 . حديث بنى اسرائيل :\r\nمطابق يك ضابطه ، روايت اسرائيليات را جايز خواندند . از اين رو نبايد اهل كتاب و بنى اسرائيل را در خصوص سمپاشى و بازى با افكار مردم و تزريق عقايد ، افكار و احكام فقهى خود به جامعهء اسلامى\r\n\r\n\r\n","description":"","footnote":"\r\n( 1 ) . بنگريد : السنة قبل التدوين ، 467 - 468 .\r\n( 2 ) . مقالات الاسلاميين ، 2 / 251 .\r\n( 3 ) . بنگريد : فصل آينده .\r\n( 4 ) . اضواء على السنة المحمّديه ، 370 .\r\n( 5 ) . بنگريد : صحيح بخارى ، 4 / 167 ؛ سيره حلبى ، 2 / 132 ؛ زاد المعاد ، 1 / 165 .\r\n","page_name":" 146 ","page_number":150},
  {"content":"\r\n\r\nمقصّر دانست . اين قاعده مقرر و دستور حكومت بود .\r\n\r\n46 . حسن و قبح شرعى نه عقلى :\r\nاهل سنّت به احكام شرعى خيالى ، گفتارهاى عقيدتى ، احاديث و امور نامعقول و غير شرعى فراوان از قبيل جواز تكليف بما لا يطاق معتقد شدند ، چنان كه برخى از آنان تكليف به محال را نيز جايز مىدانند . « 1 » به منظور مواجهه و رويارويى با غوغايى كه ممكن است ، گفته‌هايى از اين قبيل باعث آن شود ، يك ضابطهء عجيب و غريب ساختند كه مىگويد : چيزى قبيح نيست ، مگر آنچه شرع قبيح خوانده و چيزى حسن نيست ، مگر آنچه شرع حسن خوانده است و عقل در اين باره نقشى ندارد . اين عقيدهء اشاعره و هواخواهان آنان است . آن‌ها معتقدند كه با اين قاعده بسيارى از گره‌هاى عقيدتى ، تاريخى و فقهى گشوده مىشود . شوكانى يكى از بزرگ‌ترين دانشمندان اهل سنّت ، انكار درك عقلى حسن و قبح را مكابره و دروغ‌بافى دانسته است . « 2 »\r\n\r\n47 . صدور انحصارى فتوا :\r\nبراى پاسخ‌گويى به اعتراض‌هايى كه به فتاوى مخالف نص صريح قرآن و سنّت مىشد و علاوه بر پيامدهاى منفى بسيار ، اعتماد مردم را نيز از آنان سلب مىكرد ؛ صدور فتوا در مسائل سياسى و قضايى مهم را در انحصار اميران قرار دادند . صدور فتوا در ساير زمينه‌ها را نيز به افراد معيّن و مورد اعتماد دستگاه واگذار كردند و ديگران را از آن بر حذر داشتند .\r\n\r\n\r\n","description":"","footnote":"\r\n( 1 ) . بنگريد : ارشاد الفحول ، 9 .\r\n( 2 ) . همان .\r\n","page_name":" 147 ","page_number":151},
  {"content":"\r\n . \r\n","description":"","footnote":"","page_name":" 148 ","page_number":152},
  {"content":"\r\n\r\n\r\nفصل هشتم معيارها و ضوابط پژوهش علمى\r\nدر فصل پيش روشن شد كه يك برنامهء پليد و حساب شده براى درهم كوبيدن شخصيت رسول اكرم ( ص ) مقدّمات دينى ، شعائر و ارزش‌هاى اسلامى ، و مبانى و نشانه‌هاى آن در كار بود . اگر بخواهيم به ارزيابى متون روايى ، تاريخى و قضاياى اسلامى بپردازيم ، بايد به معيارها و ضوابطى تكيه كنيم كه بتواند چهره‌اى هرچه روشن‌تر و شفّاف‌تر از حقيقت ترسيم كند ؛ ضوابط و معيارهايى كه جهت‌گيرىهاى معلول ، مريض و انحرافى را از دايرهء مطالعات ، محيط فكرى و عملى ما به طور كامل دور سازد ، امّا اين معيارها كدام است ؟ و حقيقت آن ضوابط چيست ؟ در پاسخ به اختصار مىگوييم ؛\r\n\r\nابزار پژوهش علمى\r\nروشن است كه لااقل در برخى از علوم اسلامى مثل فقه ، اصول ، كلام ، رجال ، تاريخ ، علوم قرآنى ، علوم زبانى و . . . از عقل و احكام عقلى و بررسى همه جانبه زبان عربى ، بهره برده‌ايم . بيشتر علوم اسلامى از نصّ قرآن كريم و شناخت حدود و دقايق آن و رواياتى به دست مىآيد كه مردمانى از ديگران نقل كرده‌اند و ديگران از ديگران تا به امام يا رسول خدا ( ص ) يا هر شخص\r\n\r\n","description":"","footnote":"","page_name":" 149 ","page_number":153},
  {"content":"\r\n\r\nديگرى كه حديث را روايت كرده يا شاهد آن بوده يا حديث ، گفتار يا موضع خود او است ؛ رسيده است . حال اگر بخواهيم در صحّت يا فساد روايات منقول بحث و بررسى كنيم ، بايد ابزارهاى پژوهشى لازم را در اختيار داشته ، در مطالعات و تحقيقات خود از آن ، استفاده كنيم . ما مىخواهيم در اينجا توضيح دهيم كه وسايل و ابزارهاى پژوهشى علمى نزد آگاهان مسلمان با ابزارهاى علمى ساير عقلاى بشر تفاوتى ندارد . دانشمندان مسلمان نيز همان معيارها و ضوابطى را در پژوهش‌هاى علمى خود به كار مىبرند كه ساير عقلا و حكماى بشر براى رسيدن به واقعيت و حقيقت و دورى از مطالب باطل ، تحريف شده و ساختگى به كار مىگيرند . به منظور تكميل بحث به برخى از اين ابزارها و وسايل اشاره مىكنيم . با اين توضيح كه غالبا به خصوص به موضوعات مربوط به پيامبر اكرم و ائمهء معصومين ( ع ) نظر داريم و ساير مسائل تاريخى ، فعلا براى ما چندان مهم نيست . از سوى ديگر معلوم است كه تاريخ و همهء قضاياى ميراث علمى اسلام غالبا به دست افراد خائن نوشته شده است . بنابراين بدون پژوهش‌هاى ژرف و بررسىهاى كافى و فراگير نمىتوان آن را به عنوان تاريخ يا قانون عرضه كرد . در حال حاضر توان انجام چنين كار مهمّى را نداريم .\r\nدر فصل پيش نمونه‌هاى اندكى از ضوابط و معيارهاى باطل را كه به منظور حفظ و حراست و تحكيم پايه‌هاى انحراف و توجيه و تقويت آن وضع كردند ، بيان نموديم . مىتوان از آنچه گذشت مجموعه‌اى از قواعد و اصول يا معيارها و ضوابطى را به دست آورد كه مراعات و پاىبندى بدان در زمينه‌ها و مراحل مختلف پژوهش علمى واقع‌گرا و بىطرف در خصوص امور مختلف دينى ، عقيدتى ، و سيره و مواضع جهادى خصوصا آنچه به مواضع ، افعال و اقوال رسول اكرم ( ص ) و ائمه اطهار ( ع ) مربوط است ، الزامى است . از آنچه در فصل پيش بيان كرديم ، نتايج خلاصه‌اى را به شرح زير به دست مىآوريم ؛\r\n1 . هيچ كس حق تشريع ندارد و احكام دين جز از خدا و رسول خدا ( ص ) و اهل بيت ( ع ) گرفته نمىشود . رسول خدا ( ص ) به اخذ شريعت از اهل بيت ( ع )\r\n\r\n","description":"","footnote":"","page_name":" 150 ","page_number":154},
  {"content":"\r\n\r\nفرمان داده ، تأكيد فرموده است كه آنان كشتى نوح‌اند كه هر كه سوار شد ، نجات يافت و هر كه سرپيچى كرد ، غرق شد و يكى از دو ثقل گران‌بهايند كه هر كه بدان چنگ زند ، هرگز گمراه نشود .\r\n2 . هيچ سنّتى جز سنّت رسول خدا ( ص ) و سنّت خلفاى راشدين موجوديت و مشروعيت ندارد . مطابق روايات مروى از رسول خدا ( ص ) كه بخارى ، مسلم ، ابو داود و ديگران نقل كرده‌اند ، خلفاى راشدين فقط و فقط دوازده امام اهل بيت هستند . « 1 »\r\n3 . فقط پيامبر و دوازده امام و حضرت زهرا ( س ) معصوم هستند و هركس جز اينان جايز الخطا و اهل سهو و نسيان است . اين گفته نيز درست نيست كه مىگفت : امّت معصوم است تا چه رسد به عصمت هر يك از افراد امّت به طور انفرادى .\r\n4 . پس از رسول خدا ( ص ) پيامبرى نيست . اين كه مىگويند : اجماع ، نبوّت پس از نبوّت است ، پذيرفته نمىشود .\r\n5 . تا زمانى كه رسول خدا ( ص ) در ميان امّت هست ، هيچ كس حقّ اجتهاد ندارد .\r\n6 . اجتهاد در مقابل نصّ رسول خدا ( ص ) و ائمهء اطهار ( ع ) باطل است .\r\n7 . فتوا يا عمل هيچ يك از صحابه نمىتواند معارض سنّت رسول خدا ( ص ) باشد ، بلكه معيار و ميزان همه چيز ، قول و سنّت رسول است .\r\n8 . ادعاى اجتهاد همهء صحابه مردود است . در ميان صحابه ، عالم و جاهل ، زيرك و كودن . . . وجود دارد . بنابراين ادعاى اجتهاد هيچ كدام پذيرفته نمىشود ، مگر اينكه شاهد و دليل قوى داشته باشد .\r\n9 . رأى ، قياس و استحسان هيچ ارزشى در تشريع ندارد تا چه رسد به\r\n\r\n\r\n","description":"","footnote":"\r\n( 1 ) . بنگريد : الغدير و المعارضون ، 61 - 70 .\r\n","page_name":" 151 ","page_number":155},
  {"content":"\r\n\r\nمقدّم داشتن هر كدام بر آثار و سنن رسول اكرم ( ص ) . قطعا نسبت دادن مدلول قياس به رسول اكرم ( ص ) نادرست است .\r\n10 . در صورت وجود نص مروى از رسول خدا ( ص ) ، مخالفت با همگان حتى پيشوايان مذاهب چهارگانه جايز و بلكه واجب است .\r\n11 . پيشوايان مذاهب همانند ساير مجتهدان امّت هستند . جايز است كه همگان اجتهاد و با آنان مخالفت كنند . هيچ ضرورتى وجود ندارد كه در مقابل آراى آنان توقّف شود .\r\n12 . در امور اعتقادى خصوصا ضروريات عقيدتى تقليد جايز نيست ، بلكه بايد دليل قاطع داشت . ظنّ و حدس كفايت نمىكند ؛ بايد به قطع و يقين رسيد .\r\n13 . همهء صحابه عادل ، متّقى و پرهيزگار نيستند . در ميان آنان همه جور آدمى هست . آنچه برخى در اثبات عدالت صحابه احتجاج كرده‌اند نه كافى است و نه صحيح . « 1 »\r\n14 . هرچه مردم با ارتكاب آن فاسق مىشوند ، صحابه نيز با ارتكاب آن فاسق مىشوند .\r\n15 . مرسلات ( روايت‌هاى مرسل ) صحابه همانند روايت‌هاى مرسل و بىسند ديگر راويان است . ادعاى حجيّت مرسلات صحابه مستند معقول و مقبولى ندارد .\r\n16 . كتاب صد در صد درست ، فقط و فقط قرآن است و بس . در هر كتابى جز قرآن مطالب صحيح ، ضعيف ، تحريف شده و جعلى وجود دارد .\r\n17 . صحّت سند روايت در اثبات حقيقى و واقعى بودن آن كفايت نمىكند ، بلكه بايد ساير معيارها و ضوابط لحاظ شود تا بتوان حكم كرد كه صحيح است يا نه .\r\n\r\n\r\n","description":"","footnote":"\r\n( 1 ) . بنگريد : دراسات و بحوث فى التاريخ و الاسلام ، 2 / 253 - 271 .\r\n","page_name":" 152 ","page_number":156},
  {"content":"\r\n\r\n18 . ما هيچ كتابى را مقدّس نمىدانيم ، مگر با ملاحظهء احاديث رسول خدا ( ص ) كه در آن آمده است . به اين مطلب نيز توجّه داريم كه هر آنچه در كتاب‌ها آمده چنين نيست ، بلكه ممكن است برخى باطل و مجعول و برخى ديگر تحريف و تصحيف باشد .\r\n19 . هرگاه حديثى موافق اهل كتاب باشد ، مورد شك و ترديد است . اينكه مىگويند : رسول خدا ( ص ) در مورد هر آنچه دستورى درباره‌اش نازل نشده بود ، خواهان موافقت با اهل كتاب بود ، نادرست و عكس آن صحيح است .\r\n20 . ادّعاى راست‌گويى خوارج در نقل ، نادرست و عكس آن صحيح است .\r\n21 . ادّعاى دروغ‌گويى شيعيان و رافضيان ، نادرست و عكس آن صحيح است .\r\n22 . ادّعاى اينكه هر يك از راويان كه بخارى و مسلم از آنان روايت كرده‌اند ، از صافى گذشته ، توجيه درستى نيست ، بلكه راويان اين دو نيز همانند ساير راويان هستند : هم ثقه دارند و هم غير ثقه .\r\n23 . اعتزال و تشيّع و مخالفت با اهل حديث موجب ردّ روايت ناقل نمىشود .\r\n24 . حسن و قبح عقلى است نه شرعى .\r\n25 . پيامبر اكرم ( ص ) بر پايهء رأى خويش اجتهاد نمىكرد .\r\n\r\nافزون بر آنچه گذشت ، بخشى از ضوابط و معيارهايى را بيان مىكنيم كه هيچ پژوهش‌گرى در ميراث اسلامى نمىتواند آن را ناديده بگيرد .\r\nاين ضوابط و معيارها به شرح ذيل است ؛\r\n\r\n1 . بررسى حال ناقلان :\r\nنخستين چيزى كه در حديث مأثور به چشم مىخورد ، سند آن است كه مجموعهء اسامى كسانى است كه حديث يا واقعه را يكى از ديگرى نقل كرده‌اند . طبيعى است كه پژوهش‌گر به منظور كسب اعتماد و اطمينان ، پيش از هر چيزى به بررسى و مطالعهء حال ناقلان اهتمام ورزد تا در صورتى كه بخواهد به اين منقول عمل كند ، معذور و خاطرش آسوده و وجدانش خشنود باشد .\r\n\r\n","description":"","footnote":"","page_name":" 153 ","page_number":157},
  {"content":"\r\n\r\nروشن است كه نمىتوان به نقل كسى كه به دروغ‌گويى يا بىدقّتى و سهل‌انگارى معروف است ؛ اعتماد كرد ، مگر پس از تأييد صحّت آن از طريق منابع ديگر . همين طور است ، خبر فردى كه تابع و مطيع خواسته‌هاى سياسى و مذهبى خويش يا تسليم احساسات نژادى يا تعصّبات ميهنى يا ساير عوامل است . همين امر ما را بر آن مىدارد تا به منظور شناخت تمايلات و خواسته‌هاى راويان و ارتباطات سياسى و مصلحتى آنان ، به مطالعه و بررسى زندگى آن‌ها بپردازيم .\r\nبايد توجّه كرد كه ضعف سند يك روايت به معنى جعلى و دروغ بودن روايت نيست ، بلكه ضعف سند موجب خلل و پايين آمدن درجهء اعتماد و اطمينان به نص روايت است و براى تحصيل اعتماد به راه‌ها و وسايل ديگرى نياز داريم .\r\n\r\n2 . التزام به شيوهء بيانى صحيح :\r\nاگر فرض بر اين است كه نصّ منقول ، گفتهء رئيس فصيحان و بليغان است ، بايد از سلامت آن بر پايهء مبانى لغوى و شيوهء عربى صحيح از جهت تركيب و پيروى از قواعد عربى و مراعات ضوابط فصاحت و بلاغت به گونه‌اى كه شايستهء شخصيت گوينده و هماهنگ با زبان و شيوهء بيانى اوست ، مطمئن شويم .\r\n\r\n3 . هماهنگى با طرح و برنامه :\r\nاگر نص ، بيان‌گر انديشه ، رفتار يا عقيده‌اى است ، نبايد با شيوهء تفكّر ، عقيده و رفتار گوينده نص يا صاحب موضع ، اگر عاقل و حكيم است ؛ تعارض داشته باشد . به طور مثال كسى كه خداوند را از جسم بودن منزّه مىداند ، امكان ندارد كه ذات پروردگار را همانند انسان و ديگر موجودات ، داراى دهان ، دندان ، انگشت ، دست و پا و . . . بداند .\r\n\r\n4 . خصايص و ويژگىهاى شخصيتى :\r\nاگر نص ، بيانگر رفتار شخصيتى است ، بايد به گونه‌اى باشد كه با ويژگىها و خصوصيت‌هاى فردى او كه با دليل قطعى و صحيح ثابت شده ، هماهنگ باشد . بنابراين نمىتوان به پيامبران و برگزيدگان خداوند ، و ائمه و اولياى دين ، رذيلت و فجور ، به على ( ع ) ترس و\r\n\r\n","description":"","footnote":"","page_name":" 154 ","page_number":158},
  {"content":"\r\n\r\nدرماندگى ، و به حاتم بخل و آزمندى نسبت داد .\r\nبر پژوهش‌گر سيرهء پيامبر اكرم ( ص ) فرض است كه خصوصيت‌ها و ويژگىهاى شخصيتى آن حضرت را دقيقا بشناسد . پس هرگاه با دليل و برهان براى او ثابت شود كه آن حضرت در بالاترين مراتب حكمت ، عصمت ، شجاعت ، طهارت ، حكمت ، كرم ، علم و . . . است و به همهء صفات پسنديده و برتر آراسته و واجد نشانه‌هاى مختلف و گوناگون جلال و جمال ، و كمال و ديگر ويژگىهاى نمونهء انسانى است ، بايد همه و همه را معيار پذيرش هر نصّى قرار دهد كه به وى مىرسد و او مىخواهد آن را به عنوان گفتار يا كردار يا موضع حضرت ثبت كند . پس هرگاه نص با وضع طبيعى شخصيت نمونهء رسول اكرم ( ص ) با همهء خصوصيت‌ها و ويژگىهاى آن ، هماهنگ و سازگار بوده ، ديگر شرايط قبول را دارا باشد ، بايد آن را بپذيريم . در غير اين صورت در ردّ آن هيچ اشكالى متوجّه ما نخواهد بود . از اين رو ، نصّى قبول مىشود كه حقيقت به تمام معنى را بيان كند و از هرگونه هواى سياسى ، مصلحتى يا هرگونه انگيزهء عاطفى به دور باشد . چنان كه نمىتوان پذيرفت كه يك مرجع دينى معروف به ورع و تقوا ، براى يك زن آوازخوان ، ترانه سروده باشد ؛ همين طور نمىتوان چنين مطالب و بلكه قبيح‌تر و شنيع‌تر از آن را كه به ساحت مقدس رسول خدا ( ص ) ، نسبت داده‌اند ، قبول كرد .\r\n\r\n5 . عدم تناقض بين نصوص :\r\nآنچه مىتواند در روشن شدن برخى نقاط ضعف متون منقول و حتى حصول يقين به وجود تصرّف عمدى و سهوى آن مفيد باشد ، وجود تناقض و تنافى بين نصوص است . اين مسأله نشان مىدهد كه يكى از متون جعلى بوده يا تصرّفى در آن صورت گرفته است . اين موضوع توجّه و سعى و كوشش بيشترى مىطلبد تا روايات صحيح از سقيم و حقيقى از جعلى شناخته شود .\r\n\r\n6 . عدم مخالفت با واقعيت محسوس :\r\nبررسى نص از حيث موافقت يا مخالفت با مشهود و محسوس مىتواند در نزديك شدن هرچه بيشتر به\r\n\r\n","description":"","footnote":"","page_name":" 155 ","page_number":159},
  {"content":"\r\n\r\nواقعيت مفيد افتد . مثلا اگر متنى ادّعا كند كه كوتاه‌ترين راه مكّه به مدينه از اندلس مىگذرد يا شهر مكّه در سنگاپور واقع است يا خورشيد همه روزه از مغرب طلوع مىكند ؛ اين آشكارا دلالت دارد كه نص ، دروغ و تحريف است و قابل پذيرش و اعتماد نيست .\r\n\r\n7 . عدم مخالفت با بديهيات :\r\nبديهيات و ضروريات عقلى ثابتى هست كه نمىتوان آن را بر هم زد ، زيرا چنين كارى به معنى بر هم زدن همه چيز است .\r\nپس هرگاه متنى مخالف اين بديهيات بود ، چاره‌اى جز ردّ آن نداريم . مثل اينكه ادّعا شود ؛ سه ، زوج است ، چهار ، نصف پنج است . مخالفت با بديهيات نشان‌گر آن است كه خبر دروغ است و گويندهء آن انسان عاقل و آگاهى نبوده است تا چه رسد كه پيامبر يا امام معصوم باشد ، زيرا قرآن كريم ، بر بيان رسول اكرم ( ص ) تأكيد فرموده كه عقل معيار و ميزان همه چيز است . در تعاليم اسلامى ، به مخاطبه و به كارگيرى عقل اهتمام شده ، حكم عقل را قطعى تلقى نموده است . چنان كه مردمانى را كه به هدايت عقل ، هدايت نشوند و از نور آن روشنى نگيرند ، ملامت و سرزنش كرده است .\r\nجالب است كه در اخبار و روايات ، مخالفت با ضروريات عقلى در مباحث عقيدتى و برخى قضاياى تاريخى فراوان است . از جمله گفته‌اند : خداوند عادل و حكيم است ، ليكن بندگانش را بر انجام كارها ، مجبور كرده است . آن‌گاه آنان را به واسطهء همين كارها پاداش مىدهد يا عقوبت مىكند . يا مىگويند : خداوند را نه مكان محدود است و نه جهت معيّن . سپس ادعا مىكنند كه خداوند دست ، پا ، دهان و دندان دارد .\r\n\r\n8 . عدم مخالفت با حقايق ثابت :\r\nنمىتوان نص مخالف با حقايق علمى ثابت را پذيرفت . مثل : زمين روى شاخ گاو قرار دارد ؛ زمين مسطح است نه كروى . از همين قبيل است . متونى كه با حقايق علم رياضى مخالف باشد ؛ هر چند سند آن صحيح و در مراتب بالاى صحّت باشد . متن مخالف يك نظريهء شايع كه هنوز به درجهء ثبوت قطعى نرسيده را نمىتوان ضعيف دانست . وجود چنين متنى مىتواند\r\n\r\n","description":"","footnote":"","page_name":" 156 ","page_number":160},
  {"content":"\r\n\r\nيكى از علل سستى نظريه و كاهش وثوق و اعتماد بدان باشد .\r\n\r\n9 . امكان تاريخى :\r\nتناقض يك خبر با امور قطعى تاريخى براى رد و عدم پذيرش آن كافى است . اگر ثابت شود كه اسراء و معراج پيش از هجرت و بلكه در سال‌هاى آغازين بعثت بوده ، نيز ثابت شود كه عايشه پس از هجرت به خانهء رسول خدا ( ص ) رفته ، در اين صورت نخواهيم توانست اين خبر عايشه را تصديق كنيم كه مىگويد : در آن شب ( شب اسراء و معراج ) جسم رسول خدا ( ص ) را از دست نداديم . از همين قبيل است ، هرگاه راوى مدّعى شود از فلان فرد حادثه‌اى را ديده يا شنيده است ، در حالى كه آن فرد پيش از تولّد راوى مرده يا پس از وفات او به دنيا آمده باشد .\r\n\r\n10 . موافقت با احكام فطرى و عقلى :\r\nهمگان مىدانند كه هيچ يك از تعاليم ، اقوال ، افعال و مواضع رسول خدا ( ص ) و ائمهء اطهار ( ع ) مخالف عقل و فطرت نبوده است . حال اگر نصّى به آنان نسبت داده شود كه مخالف عقل است و فطرت سليم از پذيرش آن ، سرباز مىزند ، در صحّت آن متن ترديد جدّى خواهيم داشت . اگر نتوانيم تأويل معقول و مقبولى براى آن ، پيدا كنيم ، در ردّ آن ، از اساس شك نخواهيم كرد . از همين قبيل است ، حكم عقل به وجوب عصمت پيامبر ( ص ) و امام ( ع ) از خطا و گناه . بنابراين متنى كه خطا يا گناهى به پيامبر ( ص ) يا امام ( ع ) نسبت مىدهد ، بىشك مردود است و قطعا ساختهء دشمنان دين و هواپرستان .\r\n\r\n11 . هماهنگى با اوضاع :\r\nهرگاه پژوهش‌گر بتواند به كمك ابزارها و امكانات موجود ، پرده از قضايا بردارد و اوضاع سياسى و اجتماعى . . . را بشناسد ، خواهد توانست از اين طريق هماهنگى يا ناهماهنگى بسيارى از متون را با واقعيات ملموس كشف كند . اين فهم و درك نيز يكى از ابزارهاى شناخت است و مىتواند در پژوهش علمى واقع‌گرا مورد اعتماد ، استناد و بهره‌بردارى قرار گيرد .\r\n\r\n12 . موافقت با قرآن :\r\nبدون ترديد قرآن صحيح‌ترين كتاب است و باطل\r\n\r\n","description":"","footnote":"","page_name":" 157 ","page_number":161},
  {"content":"\r\n\r\nاز هيچ سويى بدان راه ندارد . از اين رو درست‌ترين و بزرگترين معيار و ميزان براى سنجش صحت و سقم روايات و اخبار است . هيچ مسلمان خردمندى از پذيرش داورى قرآن روى برنمىتابد . روايات و احاديث متواترى به ما رسيده كه همهء روايات را به كتاب خدا عرضه كنيد ؛ پس هرچه موافق قرآن بود ، بگيريد و هرچه مخالف آن باشد ، رها كنيد . امام صادق ( ع ) فرمود :\r\nهرچه موافق كتاب خدا نباشد ، باطل است . « 1 »\r\nامام سجاد ( ع ) در دعاى ختم قرآن مىفرمايد :\r\n. . . ( قرآن ) ترازوى عدل ( است ) كه زبانه‌اش از حقّ و درستى برنمىگردد ، و نور هدايت و راهنمايى كه حجّت و دليل آن از گواهان خاموش نمىشود ، و نشانهء نجات و رهايى كه هركس قصد طريقه و روش آن كند ، گمراه نمىشود . « 2 »\r\nامام باقر ( ع ) فرمود :\r\nهرگاه از چيزى برايتان سخن گفتم ، مرا از كتاب خدا بپرسيد . « 3 »\r\nرسول اكرم ( ص ) فرمود :\r\nپس از من براى شما احاديث زيادى روايت خواهد شد . اگر حديثى از من روايت شد ، آن را به كتاب خدا عرضه كنيد . اگر با كتاب خدا موافق باشيد ، بپذيريد و اگر مخالف باشد ، ردّ كنيد . « 4 »\r\nامام على ( ع ) نيز فرمود :\r\nبه زودى راويانى از من حديث نقل خواهند كرد . پس آن را به قرآن\r\n\r\n\r\n","description":"","footnote":"\r\n( 1 ) . الكافى ، 1 / 55 .\r\n( 2 ) . صحيفه سجاديّه ، دعاى 42 .\r\n( 3 ) . الميزان ، 3 / 176 .\r\n( 4 ) . اصول الحنيفه ، 43 ؛ كنز العمّال ، 1 / 175 - 176 ؛ حلية الاولياء ، 1 / 253 ؛ حياة الصحابة ، 3 / 576 .\r\n","page_name":" 158 ","page_number":162},
  {"content":"\r\n\r\nعرضه كنيد . اگر موافق قرآن باشد ، بگيريد و الّا رها كنيد . « 1 »\r\nابن مسعود گفت :\r\nآگاه باشيد آنچه را موافق كتاب خداست بگيريد و آنچه مخالف آن است ، رها كنيد . « 2 »\r\nمعاذ بن جبل نيز گفت :\r\nهر سخنى را به قرآن عرضه كنيد ، ولى قرآن را به هيچ سخنى عرضه نكنيد . « 3 »\r\nاين حكم پيامبر اكرم ( ص ) ، ائمه اطهار ( ع ) و شمارى از صحابه است كه قرآن را حكم ، مرجع و ميزان تشخيص حق از باطل معرفى كردند . عقل سليم و فطرت مستقيم نيز پس از اقامهء دليل بر اينكه قرآن ، كتاب منزل خداوند بر پيامبر مرسل است ، به همين قاعده حكم مىكند . از سوى ديگر تلاش‌هاى مجدّانه و مصرّانه‌اى صورت گرفت تا اين مرجعيت قرآن را بر هم زند . چنان كه حديث را مقدّم و حاكم بر قرآن دانستند « 4 » و روايت عرضه حديث به قرآن را ساختهء زنادقه و خوارج خواندند . « 5 »\r\n\r\n\r\n","description":"","footnote":"\r\n( 1 ) . حياة الصحابة ، 3 / 197 .\r\n( 2 ) . المصنّف ، 6 / 112 ؛ 11 / 160 ؛ جامع بيان العلم ، 2 / 42 .\r\n( 3 ) . حياة الصحابة ، 3 / 197 .\r\n( 4 ) . تأويل مختلف الحديث ، 199 ؛ جامع بيان العلم ، 2 / 232 - 234 ؛ ميزان الاعتدال ، 1 / 170 .\r\n( 5 ) . جامع بيان العلم ، 2 / 233 ؛ ارشاد الفحول ، 33 .\r\n","page_name":" 159 ","page_number":163},
  {"content":"\r\n . \r\n","description":"","footnote":"","page_name":" 160 ","page_number":164},
  {"content":"\r\n\r\n\r\nبخش دوم - پيش از بعثت\r\nفصل اوّل - پيش از ولادت پيامبر ( ص )\r\nفصل دوم - دوران كودكى و جوانى پيامبر ( ص )\r\nفصل سوم - ازدواج با خديجه\r\nفصل چهارم - از ازدواج تا بعثت\r\n\r\n","description":"","footnote":"","page_name":" 161 ","page_number":165},
  {"content":"\r\n . \r\n","description":"","footnote":"","page_name":" 162 ","page_number":166},
  {"content":"\r\n\r\n\r\nفصل اوّل پيش از ولادت پيامبر ( ص )\r\nبراى شناخت فضا و سرزمينى كه اسلام دعوت رهايىبخش خود را از آنجا آغاز كرد ، لازم مىدانيم تاريخ و حوادث پيش از بعثت را به صورت گذرا مطالعه و بررسى كنيم .\r\n\r\n1 . ويژگىهاى جغرافيايى شبه جزيره عربى\r\nعربستان شبه جزيرهء مستطيل مانندى است كه از شمال به درّه فرات منتهى مىشود و آخرين قسمت‌هاى آن بادية الشام ، سماوه و فلسطين است ؛ از شرق به خليج فارس ، از جنوب به خليج عدن و اقيانوس هند ، و از غرب به درياى سرخ محدود مىشود . دربارهء اوضاع جغرافيايى اين شبه جزيره به چند نكته توجّه مىكنيم ؛\r\n1 . در عربستان حتى يك رود به معنى درست كلمه وجود ندارد و بيشتر آن كوه ، درّه و دشت‌هاى خشك غير قابل كشت و كار است . از اين رو براى استقرار جمعيّت و تنظيم زندگانى مناسب نيست ، چنان كه پنج ششم ساكنان اين منطقه را بيابان‌گردان كوچ‌نشين تشكيل مىدهند .\r\n2 . همين اوضاع جغرافيايى موجب شد كه دو كشور بزرگ آن روز ، يعنى\r\n\r\n","description":"","footnote":"","page_name":" 163 ","page_number":167},
  {"content":"\r\n\r\nايران و روم به فكر سيطره بر شبه جزيرهء عربى نباشند . از اين رو چندان تحت تأثير آموزه‌ها و اديان اين كشورها قرار نگرفت . چنان كه يهوديان هم از دست حاكمان رومى گريختند و به شبه جزيرهء عربى آمده ، در مناطقى چون يثرب ساكن شدند . اين وضعيت موجب پيدايش دولت‌هاى كوچك قبيله‌اى شد . در اين نظام قبيله‌اى ، هر قبيله يك حاكم داشت و هر قدرتمندى بر ديگران فرمانروايى مىكرد .\r\n3 . زندگانى سخت ، نظام قبيله‌اى و نبود موانع دينى يا وجدانى قوى ، قبايل عرب را به غارت‌گرى و چپاول يكديگر وامىداشت . آنان غارت‌گرى را وسيله‌اى براى زندگى ، تحميل سيطره و قدرت خويش بر ديگران يا خون‌خواهى و انتقام‌گيرى از ديگران قرار داده ، با استيلاى بر ساير قبايل ، اموال آنان را به يغما مىبردند ، زنان و كودكانشان را اسير و تا آنجا كه مىتوانستند ، مردانشان را مىكشتند . قبايل مغلوب نيز در كمين فرصت بودند تا روزى از غارت‌گران به همان نحو انتقام بگيرند و اين وضع همچنان ادامه داشت . از اين رو طبيعى بود كه افراد يك قبيله نسبت به هم احساس همبستگى كنند و همواره در كنار هم باشند ، خواه بر حق بوده و خواه ناحق . از سوى ديگر قبيله نيز مسئوليت هرگونه جرم و جنايت افراد خود را بر عهده مىگرفت و از آنان به طور كامل حمايت مىكرد . چنان كه اخذ ثار از ديگر افراد قبيله براى خون‌خواهان كفايت مىكرد .\r\n\r\n2 . شهرنشينى در شبه جزيرهء عربى\r\nهرچند شهرنشينان از بيابان‌گردان پيشرفته‌تر بودند ، امّا اين پيشرفت آن قدر نبود كه تفاوت محسوسى بين دو گروه به وجود آورد ، بلكه از نظر شيوه انديشه ، مفاهيم ، عادات و سنن ، شيوه‌هاى زندگى و بدوىگرى با هم شباهت‌هايى داشتند . از سوى ديگر اعراب بيابان‌گرد سالم‌تر ، فصيح‌تر ، قدرتمندتر و از نظر روحى ، فكرى و قريحه از خلوص و زلالى بيشترى\r\n\r\n","description":"","footnote":"","page_name":" 164 ","page_number":168},
  {"content":"\r\n\r\nبرخوردار بود .\r\n\r\n3 . اوضاع اجتماعى مردم عرب\r\nمطالعهء كتب تاريخ نشان مىدهد كه مردم عرب جاهلى از نظر اجتماعى تا چه اندازه عقب مانده بودند . ديديم كه چپاول و غارت‌گرى ، و تعصّب قبيله‌اى از ويژگىهاى عمده عرب بود . چنان كه هرگاه كسى پيدا نمىشد تا او را غارت كند ، به دوستان و حتى عموزادگان خود يورش مىبرد و آنان را قتل و غارت مىكرد . همين وضع بود كه عرب جاهلى را به قتل و زنده به گور كردن فرزندان خصوصا دختران واداشت . اين پديدهء زشت اجتماعى در قبايل تميم ، قيس ، اسد ، هذيل ، بكر بن وائل ، « 1 » ربيعه و كنده « 2 » رواج داشت . ميزان گستردگى و شيوع اين پديده را مىتوان از آيات قرآن فهميد كه مىفرمايد :\r\n وَ لا تَقْتُلُوا أَوْلادَكُمْ مِنْ إِمْلاقٍ نَحْنُ نَرْزُقُكُمْ وَ إِيَّاهُمْ .  « 3 »\r\nو فرزندان خود را از بيم تنگدستى مكشيد ؛ ما شما و آنان را روزى مىرسانيم .\r\n  وَ إِذَا الْمَوْؤُدَةُ سُئِلَتْ بِأَيِّ ذَنْبٍ قُتِلَتْ .   « 4 »\r\nو هنگامى كه از دخترك زنده به گور پرسند : به كدامين گناه كشته شده است ؟ !\r\nمطابق نظر برخى پژوهش‌گران تاريخ عرب ، اين پديده در همهء قبايل عرب رواج داشته است . « 5 »\r\n\r\n\r\n","description":"","footnote":"\r\n( 1 ) . بنگريد : شرح نهج البلاغه ، 13 / 174 .\r\n( 2 ) . بنگريد : النظم الإسلامية ، 442 .\r\n( 3 ) . انعام ( 6 ) : 151 .\r\n( 4 ) . تكوير ( 81 ) : 8 - 9 .\r\n( 5 ) . شرح نهج البلاغه ، 443 .\r\n","page_name":" 165 ","page_number":169},
  {"content":"\r\n\r\n\r\n4 . زن در عصر جاهلى\r\nزن جاهلى سخت‌ترين زندگى را داشت . هيچ ارزشى براى او قائل نبودند .\r\nكافى است ، به آيات قرآن كريم اشاره كنيم كه وضعيت زن جاهلى را بيان مىكند :\r\n  وَ إِذا بُشِّرَ أَحَدُهُمْ بِالْأُنْثى ظَلَّ وَجْهُهُ مُسْوَدًّا وَ هُوَ كَظِيمٌ يَتَوارى مِنَ الْقَوْمِ مِنْ سُوءِ ما بُشِّرَ بِهِ أَ يُمْسِكُهُ عَلى هُونٍ أَمْ يَدُسُّهُ فِي التُّرابِ أَلا ساءَ ما يَحْكُمُونَ .   « 1 »\r\nو هرگاه يكى از آنان را به دختر مژده آورند ، چهره‌اش سياه مىگردد ، در حالى كه خشم ( و اندوه ) خود را فرو مىخورد . از بدى آنچه به او بشارت داده شده ، از قبيلهء ( خود ) روى مىپوشاند : آيا او را با خوارى نگاه دارد ، يا در خاك پنهانش كند ؟ وه ؛ چه بد داورى مىكنند .\r\nاز سياق آيه به دست مىآيد كه اين ديدگاه رايج عرب جاهلى بوده ، نزد همگان شيوع و گسترش تمام داشته است . بنابراين خضرى كوشيده ، قرآن را در اين باره تكذيب كند ؛ هنگامى كه مىگويد : عرب پيش از اسلام ، زن را گرامى و محترم مىداشت . « 2 »\r\nبراى شناخت بهتر زندگى عرب جاهلى كافى است بخش‌هايى از سخنان حضرت على ( ع ) را ذكر كنيم :\r\nبعثه و النّاس ضلّال فى حيرة و خابطون فى فتنة . قد استهوتهم الاهواء ، و استزلّتهم الكبرياء ، و استخفّتهم الجاهليّة الجهلاء ؛ حيارى فى زلزال من الامر ، و بلاء من الجهل . « 3 »\r\nخداوند محمّد را به رسالت برانگيخت در حالى كه مردم سرگردان بودند و بيراههء فتنه را مىپيمودند . هوا و هوس آنان را سرگشته ساخته بود و\r\n\r\n\r\n","description":"","footnote":"\r\n( 1 ) . نحل ( 16 ) : 58 - 59 .\r\n( 2 ) . محاضرات فى تاريخ الامم الاسلاميه ، 17 - 20 .\r\n( 3 ) . نهج البلاغه ، خطبه 95 ؛ ترجمه دكتر سيّد جعفر شهيدى ، 88 .\r\n","page_name":" 166 ","page_number":170},
  {"content":"\r\n\r\nبزرگى خواهىشان به فرودستى انداخته ؛ از نادانى جاهليت خوار و سرگردان و در كار نااستوار ، به بلاى نادانى گرفتار .\r\nانّ اللّه بعث محمدا ( ص ) نذيرا للعالمين و امينا على التّنزيل و انتم معشر العرب على شرّ دين و فى شرّ دار ؛ منيخون بين حجارة خشن و حيّات صمّ تشربون الكدر و تأكلون الجشب و تسفكون دمائكم و تقطعون ارحامكم ؛ الاصنام فيكم منصوبة و الآثام بكم معصوبة . « 1 »\r\nهمانا خداوند محمّد را برانگيخت تا مردمان را بترساند ، و فرمان خدا را چنان كه بايد رساند . آن هنگام شما اى مردم عرب ؛ بدترين آيين را برگزيده بوديد ، و در بدترين سراى خزيده . منزلگاهتان سنگستان‌هاى ناهموار ، همنشينتان گرزه مارهاى زهردار . آبتان تيره و ناگوار ، خوراكتان گلوآزار . خون يكديگر را ريزان ، از خويشان بريده و گريزان . بتهاتان همه‌جا برپا ، پاى تا سر آلوده به خطا .\r\nفالاحوال مضطربة و الايدى مختلفة و الكثرة متفرقة . فى بلاء ازل ، و اطباق جهل ؛ من بنات موءودة ، و اصنام معبودة ، و ارحام مقطوعة ، و غارات مشنونة . « 2 »\r\nحالت‌ها ناپايدار ، دست‌ها به خلاف هم در كار ؛ جمعيّت پراكنده ، در بلاى سخت و تيه نادانى دست‌وپازننده ، از : زنده به گور كردن دختران ، و پرستيدن بتان و بريدن پيوند خويشان و يكديگر را غارت كنان .\r\n\r\n5 . علوم عرب\r\nامام على ( ع ) سطح علمى و فرهنگى عرب پيش از اسلام را بيان فرمود .\r\nچنان كه ديديم مردم عرب جاهلى در تاريكىهاى جهل و نادانى ، و سرگردانى و گمراهى روزگار مىگذراندند . از اين رو نمىتوان ادعاى كسانى چون آلوسى را پذيرفت كه مدعىاند ؛ مردم جاهلى از برخى دانش‌ها همچون پزشكى ،\r\n\r\n\r\n","description":"","footnote":"\r\n( 1 ) . همان ، خطبه 26 ؛ ( همان ترجمه ، 26 ) .\r\n( 2 ) . همان ، خطبه 192 ، 220 .\r\n","page_name":" 167 ","page_number":171},
  {"content":"\r\n\r\nستاره‌شناسى ، قيافه‌شناسى و شناخت آسمان‌ها و . . . برخوردار بودند . برخى كهانت ، قيافه‌شناسى ، ستاره‌شناسى و حساب را از جمله خصلت‌هاى متمايز عرب جاهلى دانسته‌اند . « 1 » اگر بپذيريم كه مردم عرب در اين باره چيزى داشته‌اند بايد دانست كه صرفا تجربيات ساده و كم دامنه‌اى بود كه از راه حدس و گمان يا از مشايخ و پيرزنان قبيله به ارث برده بودند . از نظر ابن خلدون نيز دانش عرب در زمينهء پزشكى يك سرى معلومات اوّليه و ملاحظات ساده بود كه نه مىتوان دانش ناميد و نه شبه دانش . « 2 »\r\nمردم عرب عموما امى بودند و خواندن و نوشتن نمىدانستند مگر افراد اندكى كه به حساب نمىآيند . چنان كه گفته مىشود : رسول اكرم ( ص ) نامه‌اى به قبيله بكر بن وائل نوشت . آنان در قبيله خود كسى را نيافتند كه نامه را بخواند تا اين كه مردى از قبيلهء بنى ضبيعه آن را بر ايشان خواند . اين قبيله را بنى كاتب مىناميدند . « 3 » مطابق روايت بلاذرى به هنگام ظهور اسلام ، در ميان قريش هفده مرد و در اوس و خزرج دوازده نفر خواندن و نوشتن مىدانستند . « 4 » در حالى كه از نظر ابن عبد ربه در اين زمان فقط هفده نفر مىتوانستند به زبان عربى بنويسند . « 5 » ابن خلدون معتقد است كه بيشتر آنان سواد درستى نداشتند ، بلكه خيلى ابتدايى و بسيار ضعيف بودند . اين فهرست هفده نفرى نشان مىدهد كه غالب آن‌ها پس از ظهور اسلام خواندن و نوشتن آموخته‌اند . نام على ( ع ) شاهدى بر اين مدّعاست . اصولا از نظر عرب جاهلى ، خواندن و نوشتن عيب\r\n\r\n\r\n","description":"","footnote":"\r\n( 1 ) . الموفقيات ، 362 - 363 .\r\n( 2 ) . مقدمه ( ترجمه فارسى ) ، 2 / 1034 .\r\n( 3 ) . مجمع الزوائد ، 5 / 305 ؛ المعجم الصغير ، 1 / 111 .\r\n( 4 ) . فتوح البلدان ، 471 .\r\n( 5 ) . العقد الفريد ، 4 / 157 .\r\n","page_name":" 168 ","page_number":172},
  {"content":"\r\n\r\nبود . « 1 » پس از قريش كه در مرتبهء نخست تمدّن و نفوذ قرار داشت ، اوس و خزرج در منطقه حجاز رتبه دوم را در اختيار خود داشت . بنابراين طبيعى بود كه يهوديان عموما و تا حدودى نصارا سيطرهء فكرى شايانى بر مردم عرب داشته باشند . چنان كه مردم عرب نيز به آنان چون شاگرد به معلم مىنگريستند .\r\nراز حافظهء قوى عرب در امى بودن او نهفته است و به همان اندازه كه در دوره‌هاى متأخر به كتابت روى آورد ، به تدريج از قدرت حافظه‌اش كاسته شد .\r\nاسلام اهميت ويژه‌اى به مبارزه با بيسوادى داده است . چنان كه در غزوهء بدر ، پيامبر اكرم ( ص ) آموزش خواندن و نوشتن به ده كودك مسلمان را فديهء آزادى برخى از اسيران قرار داد .\r\n\r\n6 . ويژگىها و خصوصيات عرب\r\nعرب پيش از اسلام برخى صفات متمايز داشت كه هرچند در مقابل صفات و عادات پست و زشت خيلى اندك بود ، امّا باعث شد كه همواره از سوى ملّت‌هاى ديگر ستايش شود . از جمله صفات پسنديدهء عرب مىتوان به نمونه‌هاى زير اشاره كرد ؛\r\n\r\nأ . مهمان‌دارى و بخشندگى\r\nاين تنها مسأله‌اى بود كه ابو سفيان در درستى دين خود بدان استدلال كرد .\r\nاو به كعب بن اشرف گفت :\r\nآيا دين ما نزد خداوند دوست‌داشتنىتر است يا دين محمّد و ياران او ؟\r\nبه نظر تو ، كدام يك به حق نزديك‌تر است ؟ ما شتران برجسته كوهان اطعام مىكنيم و به جاى آب ، شير مىدهيم و تا باد مىوزد ، غذا مىدهيم .\r\n\r\n\r\n","description":"","footnote":"\r\n( 1 ) . الشعر و الشعراء ، 334 .\r\n","page_name":" 169 ","page_number":173},
  {"content":"\r\n\r\nابن اشرف پاسخ داد : شما بيشتر از آنان در مسير هدايت هستيد . « 1 »\r\nدر حقيقت اين كار براى عرب فضيلت به شمار نمىرود ، مگر اينكه بذل و بخشش آنان ناشى از ايمان عرب به الگوهاى برتر باشد كه انسان را به اين كار وامىدارد يا ناشى از عواطف و احساسات پاك انسانى كه سرچشمهء آنان رؤياى نياز ديگران و تعامل با آنان است . چنان كه فرد را بدون خواهش ديگران يا انگيزش خاص به بذل و بخشش وامىدارد . در حالى كه انگيزهء عرب جاهلى غالبا دورى از ننگ و عار ، پرهيز از هجو شاعران ، مشهور نشدن در منطقه به لئامت و خاست و حفظ آبرو و حيثيت خويش ، يا به اميد خوش‌نامى يا آرزوى رهبرى قبيله يا رقابت با ديگران بوده است . شواهد ما ، در اين باره فراوان است و به موارد اندك خلاف آن اعتنا نمىشود . زيد الخيل ، يكى از معروفان عرب كه در شهرت و رياست همتاى حاتم طائى بود ، وقتى خواست به كسى چيزى بدهد ، او را وعده كرد كه پس از انجام عمليات غارت‌گرى خواسته‌اش را برآورده خواهد كرد ، لذا هنگامى كه بنى نمير را غارت كرد ، يك صد شتر از آنان به چنگ آورد ، همه را به آن فرد داد . « 2 » مىدانيم كه غارت‌گرى به معنى قتل و كشتار مردان ، زنان ، كودكان و پيران ، و اسارت آنان و چيرگى بر اموال مردم و هدر دادن آبروهاست .\r\n\r\nب . حميّت و عصبيت\r\nدر حقيقت ، عصبيت و حميّت از صفات مذموم و زشت است ، زيرا عرب جاهلى معتقد است كه بايد فقط و فقط خويشاوندان و افراد قبيله را يارى كرد :\r\nخواه ظالم باشد و خواه مظلوم . قرآن مجيد اين انديشه جاهلى را سرزنش كرده\r\n\r\n\r\n","description":"","footnote":"\r\n( 1 ) . البداية و النهايه ، 4 / 6 ؛ سيره ابن كثير ، 3 / 11 .\r\n( 2 ) . الاغانى ، 17 / 255 .\r\n","page_name":" 170 ","page_number":174},
  {"content":"\r\n\r\nاز آن به « حميّت جاهلى » تعبير نموده است ، زيرا بر پايه جهل و نادانى مبتنى است ؛\r\n إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ .  « 1 »\r\nآن‌گاه كه كافران در دل‌هاى خود ، تعصّب ( آن هم ) تعصّب جاهليت ورزيدند . . .\r\n\r\nج . شجاعت\r\nبا ملاحظه اهداف و مواردى كه اين خصلت پسنديده به كار مىرود ، فرد شجاع سزاوار مدح و ثنا ، يا مذمّت و سرزنش است . هرگاه از اين خصلت در راه نيكى بهره برد ، شايستهء ستايش خواهد بود ، و الّا در خور مذمّت . چنان كه شجاعت براى شير فضيلت نمىباشد . با دقّت نظر درمىيابيم كه راز شجاعت عرب چيست ؟ اوضاع سرزمينى و زندگى در صحرا ، بدون موانع طبيعى و بشرى ، و رويارويى با خطرات مداوم از سوى حيوانات وحشى و انسان‌هاى ديگر ، موجب مىشد تا هر يك از افراد عرب احساس كند كه خود مسئول حمايت و دفاع از خويشتن است و كسى جز دست و شمشيرش از او در مقابل قتل ، غارت و اخذ ثار حمايت و دفاع نخواهد كرد . علاوه بر اين مرد عرب در اغلب اوقات جز به كمك دست و شمشيرش نمىخورد و الّا خود خوراك ديگران خواهد شد . او معتقد است ، اگر شجاع نباشد و به غفلت خونريزى نكند ، او را خواهند خورد و لااقل چيزى براى خوردن نخواهد يافت . گويى با اين منطق رفتار مىكنند كه اگر گرگ نباشى ، گرگ‌ها تو را خواهند خورد .\r\n\r\nد . شهامت ، بىباكى و سرعت عمل\r\nسخن گفتن از اين خصلت تفاوتى با بحث از شجاعت ندارد . جز اينكه به\r\n\r\n\r\n","description":"","footnote":"\r\n( 1 ) . فتح ( 48 ) : 26 .\r\n","page_name":" 171 ","page_number":175},
  {"content":"\r\n\r\nاطمينان عرب جاهلى به عدم مسئوليت در قبال كارهاى خود بازمىگردد . او مطمئن است كه در هر حال ، مظلوم باشد يا ظالم ، از سوى قبيله يارى خواهد شد . علاوه بر اين زندگى باديه‌نشينى ، جنگ ناگهانى و عمليات تروريستى ثار و ديگر خطرهايى كه به طور مداوم عرب جاهلى را تهديد مىكرد ، مستلزم سرعت اقدام و اجراى فورى بود . هنگامى كه احساس عدم مسئوليت نيز به اين مسأله افزوده شود ، بىباك و اقدام جسورانه را بىترديد ، ويژگى ممتاز و حاكم بر كارهاى عرب بيابان‌گرد مىسازد . بر همين اساس كمتر فرد بردبارى در ميان آنان پيدا مىشود كه در مقابل حوادث خويشتن‌دارى كند ، مگر برخى از افراد مسن ، يا بلند همّتان يا ترسوها كه مىخواهند شكست‌هاى خود را با بردبارى و خويشتن‌دارى پوشش دهند .\r\n\r\nه . غرور و عزّت\r\nسخن از اين صفات ، و خصلت‌هايى چون : اعتماد به نفس ، آزادگى ، قدرت اراده ، فصاحت و قدرت بيان ، تفاوت چندانى با بحث از صفات پيش گفته ندارد . اين خصلت‌ها هم با ملاحظه اهداف و انگيزه‌ها شايسته مدح يا سزاوار مذمّت است . علاوه بر آنچه گذشت ، منشأ اين صفات ، گريز از پذيرش حكومت مركزى است كه مىكوشد به هر طريقى شده بر مردم عرب جاهلى سلطه پيدا كند و خود را بر آنان تحميل كند .\r\n\r\nو . وفاى به عهد\r\nاين يك خصلت پسنديده است ، مگر اينكه پيمان به زيان جامعه باشد . طبع زندگى باديه‌نشينى ، اين خصلت را بر مردم عرب جاهلى تحميل كرد .\r\nسرچشمهء پيمان حلف الفضول كه برترين و شريف‌ترين پيمان عرب جاهلى است ؛ در حقيقت بنى هاشم بودند . همين طور است پيمان عبد المطلب با خزاعه .\r\nاز اين رو نبايد از اين دو در خلقيات عرب جاهلى سخن گفت .\r\n\r\n","description":"","footnote":"","page_name":" 172 ","page_number":176},
  {"content":"\r\n\r\nاز آنچه گذشت روشن مىشود كه هيچ يك از خصلت‌هاى مذكور شايسته تقدير نيست و نمىتواند از فضايل اخلاقى و صفات انسانى باشد ، مگر هنگامى كه بر پايهء اخلاق فاضله و بزرگ منشى انسانى يا تقواى الهى و شعور دينى انجام شود . در غير اين صورت برعكس عمل كرده سزاوار مذمّت و سرزنش خواهد بود .\r\n\r\n7 . بناى مكّه\r\nنمىتوان تاريخ دقيق بناى مكّه و گسترش آن را چنان كه شايستهء نام « ام القرى » شد ، تعيين كرد . گويند : اين شهر پيش از بناى كعبه به دست ابراهيم ، ساخته شد . برخى از روايات به اين نكته اشاره دارد . چنان كه آيه قرآن ، نيز بر همين نكته دلالت دارد ؛ آنجا كه ابراهيم از خدا خواست :\r\n رَبِّ اجْعَلْ هَذَا الْبَلَدَ آمِناً .  « 1 »\r\nبنابراين تلاش برخى كه مىخواهند اثبات كنند ، قصى بن كلاب نخستين كسى بود كه مكّه را ساخت و پيش از آن كعبه در ميان صحراء قرار داشت و مردم شب‌ها آنجا را ترك و روزها بدان بازمىگشتند ؛ درست نيست . تاريخ مكّه پيش از قصى بهترين شاهد است كه اين شهر آباد ، داراى جمعيت ، معروف و مشهور بوده است . آنچه براى ما مهم است ، شناخت موقعيت دينى مكّه ، ميزان ارتباط قبايل عرب و ديگران با اين شهر است .\r\n\r\nأ . بناى كعبه\r\nبنا به تصريح قرآن كريم ، « 2 » كعبه نخستين خانه‌اى است كه در سرزمين مكّه\r\n\r\n\r\n","description":"","footnote":"\r\n( 1 ) . ابراهيم ( 14 ) : 35 .\r\n( 2 ) . آل عمران ( 3 ) : 96 .\r\n","page_name":" 173 ","page_number":177},
  {"content":"\r\n\r\nبراى هدايت جهانيان و بركت عالميان ساخته شده است . مشهور است كه سنگ بناى كعبه را پير پيامبران ، ابراهيم ( ع ) گذاشت ، امّا از سخنان حضرت على ( ع ) به دست مىآيد كه آدم ( ع ) اين خانه را ساخت . ابراهيم پايه‌هاى آن را بالا برد و بناى آن را محكم كرد ؛\r\nنمىبينيد خداى سبحان ، پيشينيان از آدم ( ص ) تا پسينيان از اين عالم را آزمود - به حرمت نهادن - سنگ‌هايى بىزيان و سود كه نبيند و نتواند شنيد . پس خدا آن را خانهء با حرمت خود ساخت و براى فراهم آمدن و عبادت مردمانش پرداخت . پس آن خانه را در سنگلاخى نهاد از همهء سنگستان‌هاى زمين دشوارتر و ريگزارى رويش آن از همه كمتر . به درّه‌اى از ديگر درّه‌ها تنگ‌تر ، ميان كوه‌هاى سخت و ريگ‌هايى نرم دشوار گذر و چشمه‌هايى زه آب آن كم و جدا از هم ، كه شتر در آنجا فربه نشود و اسب و گاو و گوسفند علف نيابد . پس آدم و فرزندان او را فرمود تا روى بدان خانه دارند - و با حرمتش شمارند - پس خانه براى آنان جايگاهى گرديد كه سود سفرهاى خود را در آن بردارند و مقصدى كه بارهاى خويش در آن فرود آرند ؛ دل‌ها در راه ديدار آن شيدا ، از دشت‌هايى بىآب و گياه . . . « 1 »\r\n\r\nب . دعاى ابراهيم\r\nابراهيم ( ع ) ملاحظه كرد كه خداوند خانه‌اش را در سرزمينى قرار داده كه زندگى در آن دشوار و بسى سخت است . از اين‌رو از خداوند خواست\r\n رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَ ارْزُقْهُمْ مِنَ الثَّمَراتِ لَعَلَّهُمْ يَشْكُرُونَ .  « 2 »\r\n\r\n\r\n","description":"","footnote":"\r\n( 1 ) . نهج البلاغه ، خطبه 192 ؛ ر . ك : تفسير نور الثقلين ، 1 / 126 - 129 ؛ اخبار مكّه ، 1 / 3 - 30 ؛ البرهان فى تفسير القرآن ، 1 / 300 .\r\n( 2 ) . ابراهيم ( 14 ) : 37 .\r\n","page_name":" 174 ","page_number":178},
  {"content":"\r\n\r\nپروردگارا ؛ من ( يكى از ) فرزندانم را در درّه‌اى بىكشت ، نزد خانهء محترم تو ، سكونت دادم . پروردگارا ؛ تا نماز را به پا دارند ، پس دل‌هاى برخى از مردم را به سوى آنان گرايش ده و آنان را از محصولات ( مورد نيازشان ) روزى ده ، باشد كه سپاسگزارى كنند .\r\nدعاى ابراهيم اجابت شد و مكّه قبله همه آرزومندان گرديد .\r\n\r\nج . تقديس كعبه\r\nخانهء كعبه نزد همه ملّت‌ها مقدّس بود . هندىها معتقدند كه روح سيفا اقنوم سوم آنان در حجر الاسود حلول كرده است . صائبان و كلدانيان ، كعبه را يكى از هفت خانه بزرگ مىدانستند . يهوديان مدعىاند كه مطابق آيين ابراهيم ( ع ) خداوند را در خانهء كعبه مىپرستند . . . « 1 » به هر حال كعبه نزد همه امّت‌ها و طوايف خصوصا مردم عرب مقدّس بود . اين تقدّس در طول عصر جاهلى نيز تداوم داشت . خصوصا كه مردم عرب آن را منبع عزّت و جاى آرزوهاى خود مىدانستند . اقوام ديگر به واسطهء كعبه به چشم حسادت و كينه به آنان مىنگريستند . بارها براى ربودن اين افتخار از مردم عرب اقدام كردند و لااقل براى كاستن از اهميت آن تلاش نمودند . چنان كه در رقابت با آن ، در جاهاى مختلف كعبه‌هايى را براى خود ساختند ؛ از جمله :\r\n1 . غسانىها در حيره خانه‌اى در مقابل كعبه ساختند . « 2 »\r\n2 . در نجران خانه‌اى شبيه و مثل كعبه ساخته شد . كعبهء نجران در شعر اعشى آمده است . « 3 »\r\n\r\n\r\n","description":"","footnote":"\r\n( 1 ) . بنگريد : الميزان ، 3 / 361 - 362 .\r\n( 2 ) . حياة محمّد ، 63 .\r\n( 3 ) . معجم البلدان ، 6 / 268 .\r\n","page_name":" 175 ","page_number":179},
  {"content":"\r\n\r\n3 . در سرزمين شام ، كعبه شام به پا شد . « 1 »\r\n4 . در يمن كعبهء يمانى را ساختند . « 2 »\r\nابرهه در يمن خانه‌اى ساخت و مردم را واداشت كه آن را گرامى بدارند و به دور آن طواف كنند . او به پادشاه حبشه نوشت ؛ كليسايى براى تو ساخته‌ام كه تا كنون احدى نساخته است . مردم عرب را رها نخواهم كرد تا حج آنان را از خانه كعبه به اين خانه بگردانم . « 3 » ابرهه آنجا را زينت كرد و با بهترين و گران‌بهاترين فرش‌ها فرش نمود ، امّا نتوانست مردم يمن را از رفتن به مكّه بازدارد تا چه رسد به اينكه ساير مردم و از جمله مردم مكّه را از كعبه بگرداند . مردم عرب و از جمله اهالى يمن به انجام مناسك حج در اطراف كعبه ادامه دادند . پس از آن‌كه يكى از افراد بنى كنانه ، كليساى ابرهه را آلوده كرد ، موجبات خشم و غضب وى را فراهم نمود . ابرهه چنان كه مشهور است ، تصميم گرفت با سپاه فيل‌سوار خود ، خانه كعبه را از بين ببرد ، امّا خداوند با فرستادن پرندگانى به نام ابابيل او و سپاهيانش را نابود كرد . « 4 »\r\n5 . پيش از ابرهه ، تبع بن حسان كوشيد ، با انهدام كعبه ، سنگ‌هاى آن را به يمن ببرد و در آنجا خانه‌اى بسازد كه مورد احترام عرب باشد . خداوند شرّ او را هم دفع كرد . « 5 »\r\n\r\n\r\n","description":"","footnote":"\r\n( 1 ) . البداية و النهاية ، 2 / 192 .\r\n( 2 ) . همان .\r\n( 3 ) . الاصنام ، 47 .\r\n( 4 ) . امالى طوسى ، 78 ؛ بحار الانوار ، 15 / 136 - 140 ؛ انساب الاشراف ، 1 / 68 ؛ تاريخ ابن الوردى ، 1 / 127 ؛ سيرهء ابن هشام ، 1 / 51 ؛ تاريخ الخميس ، 1 / 189 ؛ سيره حلبى ، 1 / 59 - 61 ؛ بحار الانوار ، 15 / 66 - 72 ؛ 131 - 140 .\r\n( 5 ) . ثمرات الاوراق ، 287 .\r\n","page_name":" 176 ","page_number":180},
  {"content":"\r\n\r\n\r\nد . كعبه و بت‌ها\r\nمىگويند : عمرو بن لحى بزرگ قبيله خزاعه ، آن هنگام كه سرپرستى كعبه را بر عهده داشت ، در سفرى به شام ، بت معروف هبل را با خود به مكّه آورد و آن را در خانه كعبه قرار داد . اين اوّلين بتى بود كه بر روى كعبه قرار گرفت .\r\nسپس ديگران از او پيروى كردند . چنان كه بت‌پرستى در ميان مردم عرب رواج پيدا كرد و هر قبيله براى خود بتى بر روى كعبه گذاشت و از نقاط مختلف براى پرستش آن به مكّه مىآمدند . شمار بت‌هاى كعبه به سيصد بت رسيد .\r\nهرگاه مىخواستند حج بگزارند ، نزد بت خود مىايستادند ، نماز مىخواندند ، سپس تلبيه مىگفتند تا به مكّه مىرسيدند . « 1 » در هر خانه يك بت بود كه اعضاى خانواده آن را مىپرستيدند . هرگاه كسى مىخواست سفر كند ، آخرين كارش در خانه اين بود كه بت را مسح كند و چون از سفر بازمىگشت ، نخستين كارش در خانه ، مسح بت بود . از اين رو برخى عقيده دارند كه پيش از انتقال هبل توسط عمرو بن لحى ، از شام به مكّه ، كسى در حجاز بت‌پرست نبود . « 2 »\r\nدر مقابل گروهى ديگر عقيده دارند كه فرزندان اسماعيل از مكّه بيرون نمىرفتند تا اينكه جمعيت آنان زياد شد و شهر مكّه گنجايش آنان را نداشت .\r\nبين آن‌ها جنگ‌هايى به وقوع پيوست . گروهى مجبور شدند از مكّه بيرون روند و در سرزمين‌هاى ديگر پراكنده شوند .\r\nهر گروهى كه از مكّه بيرون مىرفتند ، يكى از سنگ‌هاى حرم را با خود مىبردند و آنجا كه فرود مىآمدند ، نصب مىكردند و پيرامون آن طواف مىنمودند . چنان كه پيرامون كعبه طواف مىكردند . اين كار به سنگ‌پرستى\r\n\r\n\r\n","description":"","footnote":"\r\n( 1 ) . تاريخ يعقوبى ، 1 / 255 .\r\n( 2 ) . بنگريد : سيره حلبى ، 1 / 10 - 11 .\r\n","page_name":" 177 ","page_number":181},
  {"content":"\r\n\r\nانجاميد . بعدها دين پدرانشان را كه دين اسماعيل بود ، فراموش كردند و بت‌پرستى پيش گرفتند . « 1 » با اين حال چيزهايى از عهد ابراهيم و اسماعيل باقى بود كه بدان عمل مىكردند . از جمله : گراميداشت و طواف به دور خانه كعبه ، حج و عمره ، وقوف در عرفات و مشعر الحرام و قربانى ؛ البته چيزهايى هم وارد مناسك حج كرده بودند كه از آن نبود . « 2 »\r\nاز ديدگاه ما ، راز بت‌پرستى اعراب موضوع دوم است ، امّا عمرو بن لحى ، او نخستين كسى است كه در پشت‌بام و پيرامون كعبه بت گذاشت و ديگران از او تبعيت كردند .\r\n\r\nه . سرپرستى كعبه\r\nاين منصب در ابتدا در دست فرزندان اسماعيل بود . سپس به دائىهاى جرهمى آنان رسيد . گفته مىشود : پس از آن عمالقه منصب توليت كعبه را به دست گرفتند ، امّا دوباره به جرهم رسيد . سپس هنگامى كه شمار فرزندان اسماعيل رو به فزونى گذاشت و قدرت و توانى به دست آوردند ، به رهبرى رئيس خزاعه با جرهم جنگيدند و توليت كعبه را از آنان گرفتند . اين منصب همچنان در اختيار آنان بود تا اين كه قصى بن كلاب ، جد چهارم رسول خدا ( ص ) از آنان گرفت .\r\nتوليت كعبه به دست حليل خزاعى پدر زن قصى بود . او منصب توليت را پس از مرگ خود به دخترش كه همسر قصى بود ، واگذار كرد ، امّا كليد خانه را نزد مردى به نام ابو غبشان گذاشت . قصى آن را به يك خمره شراب از وى خريد . چنان كه اين معامله ضرب المثل رايج عرب شد كه مىگويند : ارزان‌تر از\r\n\r\n\r\n","description":"","footnote":"\r\n( 1 ) . الاصنام ، 6 .\r\n( 2 ) . همان .\r\n","page_name":" 178 ","page_number":182},
  {"content":"\r\n\r\nفروش ابو غبشان . در اثر اين كار ، جنگ‌هايى بين قريش و خزاعه روى داد كه در نهايت قريش به پيروزى رسيد . « 1 »\r\nديدگاه ديگر در انتقال توليت كعبه آن است كه قصى توليت آن را پس از جنگ‌هايى با خزاعه ، به زور از آنان گرفت . « 2 » ديدگاه سوم آن است كه حليل خزاعى به هنگام مرگ وصيت كرد كه توليت كعبه از دامادش قصى باشد . اين نظر خزاعىهاست . « 3 »\r\nبه هر حال ، قصى در قرن دوم پيش از هجرت ، خانه كعبه را تجديد بنا كرد « 4 » و در كنار آن ، دار الندوه را ساخت . قريش براى حكومت ، قضاوت و مشورت در اين محل گرد هم مىآمدند . « 5 »\r\n* * *\r\n\r\n\r\n","description":"","footnote":"\r\n( 1 ) . البداية و النهايه ، 2 / 210 .\r\n( 2 ) . تاريخ يعقوبى ، 1 / 240 ؛ البداية و النهايه ، 2 / 207 .\r\n( 3 ) . تاريخ يعقوبى ، 1 / 239 .\r\n( 4 ) . تاريخ الخميس ، 1 / 19 .\r\n( 5 ) . بنگريد : سيره حلبى ، 1 / 12 - 15 ؛ تاريخ الخميس ، 1 / 155 ؛ تاريخ الامم و الملوك ، 2 / 18 - 19 .\r\n","page_name":" 179 ","page_number":183},
  {"content":"\r\n . \r\n","description":"","footnote":"","page_name":" 180 ","page_number":184},
  {"content":"\r\n\r\n\r\nفصل دوم دوران كودكى و جوانى پيامبر ( ص )\r\n\r\n1 . نسب پيامبر ( ص )\r\nابو القاسم محمّد بن عبد اللّه بن عبد المطلب ، شيبة الحمد ، بن هاشم بن عبد مناف بن قصى بن كلاب بن مرة بن كعب بن لؤى بن غالب بن فهر بن مالك بن نصر بن كنانة بن خزيمة بن مدركة بن الياس بن مضر بن نزار بن معد بن عدنان .\r\nاين نسب رسول اكرم ( ص ) مورد اتّفاق مورّخان است . بالاتر از آن مورد اختلاف فراوان است ، امّا بىترديد نسب عدنان به اسماعيل ( ع ) مىرسد . از رسول خدا ( ص ) روايت است كه « چون نسب من به عدنان رسيد ، بايستيد . » « 1 »\r\nمادر آن حضرت ، آمنه دختر وهب بن عبد مناف ، بزرگ بنى زهره بود .\r\n\r\n2 . ايمان پدران پيامبر ( ص )\r\nشيعيان امامى مذهب اتّفاق نظر دارند كه پدران پيامبر ( ص ) از عبد اللّه تا\r\n\r\n\r\n","description":"","footnote":"\r\n( 1 ) . كشف الغمّه ، 1 / 15 .\r\n","page_name":" 181 ","page_number":185},
  {"content":"\r\n\r\nآدم ( ع ) همه مؤمن و موحّد بوده‌اند . « 1 » علّامهء مجلسى بر اين سخن افزوده ، مىگويد :\r\n. . . همهء آنان از صديقان بوده‌اند : يا از پيامبران مرسل يا از اوصياى معصوم .\r\nاگر برخى اظهار اسلام نكرده‌اند ، شايد از روى تقيه بوده يا براى يك مصلحت دينى . « 2 »\r\nشيخ صدوق مىفزايد :\r\nمادر پيامبر ( ص ) ، آمنه دختر وهب نيز مسلمان بود . « 3 »\r\nاين بدان معنى است كه در پدران رسول خدا ( ص ) جز خير و بركت نبوده ، آن حضرت همه را از آنان به ارث برده است . طهارت رسول از پليدى و ناپاكى نيز اين نكته را تأكيد و تأييد مىكند . علم جديد هم اين را ثابت كرده كه عامل وراثت نقش مهمّى در تكوين شخصيت ، خصلت‌ها و ويژگىهاى انسان دارد .\r\nابو حيان اندلسى مىگويد : رافضيان عقيده دارند كه پدران پيامبر ( ص ) مؤمن بوده‌اند . « 4 » ساير فرقه‌هاى اسلامى پدر و مادر پيامبر ( ص ) و اجداد آن حضرت را كافر مىدانند . البته برخى هم به ايمان آنان عقيده دارند . از جمله كسانى كه به ايمان ابو طالب و پدران پيامبر ( ص ) تصريح كرده‌اند ، مىتوان از اينان نام برد ؛\r\nمسعودى ، يعقوبى ، ماوردى ، رازى در كتاب : اسرار التنزيل ، سنوسى ، تلمسانى در حاشيهء شفاء و سيوطى كه چندين رساله در اين باره نوشته است . « 5 »\r\nدر مقابل كسانى هم رساله‌هايى در اثبات كفر آنان نوشته‌اند : مثل : ابراهيم\r\n\r\n\r\n","description":"","footnote":"\r\n( 1 ) . بنگريد : اوائل المقالات ، 12 ؛ تصحيح الاعتقاد ، 67 ؛ تفسير رازى ، 24 / 173 .\r\n( 2 ) . بحار الانوار ، 15 / 117 .\r\n( 3 ) . همان .\r\n( 4 ) . تفسير البحر المحيط ، 7 / 47 .\r\n( 5 ) . از جمله رسائل سيوطى است : مسالك الحنفاء الدرج المنيفه ، المقامة السندسيه ، السبل الجليه .\r\n","page_name":" 182 ","page_number":186},
  {"content":"\r\n\r\nحلبى و على قارى كه در شرح الفقه الاكبر ، به تفصيل در اين باره سخن گفته است . آنان سيوطى را به تساهل متهم كرده و گفته‌اند : هرگاه سخنان او موافق سخن پيشوايان نقّاد نباشد ، اعتبارى ندارد .\r\nعلاوه بر اجماع ، اماميه معتقد است كه روايات فراوانى بر ايمان پدران رسول خدا ( ص ) دلالت دارد . اجماع شيعه مستند به اخبار و روايات است .\r\nعلاوه بر اين ، دلائل شيعه به شرح زير است ؛\r\n1 . رسول خدا ( ص ) فرمود : پيوسته خداوند مرا از صلب‌هاى پاك به رحم‌هاى پاك منتقل كرد تا آن كه مرا به اين جهان شما آورد و به پليدى جاهليت ، آلوده‌ام نساخت . « 1 » اگر در ميان پدرانش كافرى وجود داشت ، پيامبر ( ص ) همه را به طهارت توصيف نمىكرد ، زيرا خداوند فرموده است :\r\n إِنَّمَا الْمُشْرِكُونَ نَجَسٌ .  « 2 »\r\nمگر اين كه بگوييم : منظور پاكى از زنا ، و يا پليدىها و رذالت‌ها است كه ملازم كفر نمىباشد .\r\n2 . خداوند خطاب به پيامبر ( ص ) فرمود :\r\n  الَّذِي يَراكَ حِينَ تَقُومُ ، وَ تَقَلُّبَكَ فِي السَّاجِدِينَ .   « 3 »\r\nاز امام باقر ، امام صادق ( ع ) و ابن عبّاس روايت شده كه همواره پيامبر ( ص ) از صلب پيغمبرى به صلب پيغمبرى ديگر منتقل مىشد .\r\nممكن است ، در اين استدلال مناقشه شود كه آيه مىگويد : خداوند او را در حال عبادت و سجده مىبيند ، نه اينكه نقل او از صلب پيامبرى به صلب پيامبر ديگر . اگر اين روايت ثابت شود ، مىتوان گفت كه همهء پدران او را در\r\n\r\n\r\n","description":"","footnote":"\r\n( 1 ) . مجمع البيان ، 4 / 322 ؛ بحار الانوار ، 15 / 117 - 118 ؛ تفسير رازى ، 24 / 174 ؛ سيره حلبى ، 1 / 130 ؛ سيره دحلان ، 1 / 18 .\r\n( 2 ) . توبه ( 9 ) : 28 .\r\n( 3 ) . شعراء ( 26 ) : 218 - 219 .\r\n","page_name":" 183 ","page_number":187},
  {"content":"\r\n\r\nبرمىگيرد . شايد منظور اين باشد كه او را در حال انتقال در صلب پيامبران ديده است . چنان كه در حال انتقال در صلب ديگران هم مشاهده نموده است . از سوى ديگر اثبات نبوّت همهء پدران رسول خدا ( ص ) كار بسيار مشكلى است .\r\n3 . مىتوان در اثبات ايمان پدران پيامبر ( ص ) تا ابراهيم ( ع ) به اين آيه استدلال كرد كه مىفرمايد :\r\n وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ  « 1 »\r\nو يا اين آيه :\r\n وَ جَعَلَها كَلِمَةً باقِيَةً فِي عَقِبِهِ .  « 2 »\r\nيعنى كلمهء خداوند بايستى در نژاد و ذريه ابراهيم باقى مانده باشد و همواره گروهى از آنان بر فطرت خويش ، خداوند را پرستش كنند . شايد همين اجابت دعاى ابراهيم ( ع ) باشد كه گفت :\r\n وَ اجْنُبْنِي وَ بَنِيَّ أَنْ نَعْبُدَ الْأَصْنامَ .  « 3 »\r\n رَبِّ اجْعَلْنِي مُقِيمَ الصَّلاةِ وَ مِنْ ذُرِّيَّتِي .  « 4 »\r\nروشن است كه اگر خداوند دعاى ابراهيم ( ع ) را دربارهء همهء فرزندانش اجابت نموده باشد ، نبايد ابو لهب بزرگ‌ترين مشركين و شديدترين دشمن رسول خدا ( ص ) باشد . اين مىرساند كه واژهء « من » براى تبعيض است .\r\n\r\nأ . پدر ابراهيم\r\nمعتقدان به ايمان پدران پيامبر ( ص ) تا آدم با اين اعتراض رو به رو هستند كه قرآن بر كفر آزر پدر ابراهيم تأكيد نموده است ؛\r\n\r\n\r\n","description":"","footnote":"\r\n( 1 ) . بقره ( 2 ) : 128 .\r\n( 2 ) . زخرف ( 43 ) : 28 .\r\n( 3 ) . ابراهيم ( 14 ) : 35 .\r\n( 4 ) . ابراهيم ( 14 ) : 40 .\r\n","page_name":" 184 ","page_number":188},
  {"content":"\r\n\r\n وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ وَعَدَها إِيَّاهُ فَلَمَّا تَبَيَّنَ لَهُ أَنَّهُ عَدُوٌّ لِلَّهِ تَبَرَّأَ مِنْهُ إِنَّ إِبْراهِيمَ لَأَوَّاهٌ حَلِيمٌ .  « 1 »\r\nبه اين اشكال چنين پاسخ داده‌اند :\r\nأ . ابن حجر مدعى است كه مطابق اجماع مورّخان ، آزر پدر ابراهيم ( ع ) نبوده است . او عمو يا جدّ مادرى ابراهيم بود . « 2 » پدرش تارخ نام داشت . از سوى ديگر به كار بردن واژه « اب » براى آزر مجازى است . همانند قول خداوند كه مىفرمايد :\r\n أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ ، إِذْ قالَ لِبَنِيهِ ما تَعْبُدُونَ مِنْ بَعْدِي قالُوا نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ .  « 3 »\r\nاسماعيل از پدران يعقوب نبود ، بلكه عموى اوست .\r\nب . استغفار ابراهيم براى پدر ، در ابتداى جوانى بود . در حالى كه وقتى به سن پيرى رسيد و صاحب فرزند شد ، چنين براى پدر و مادرش استغفار كرد ؛\r\n . . . رَبَّنَا اغْفِرْ لِي وَ لِوالِدَيَّ وَ لِلْمُؤْمِنِينَ يَوْمَ يَقُومُ الْحِسابُ .  « 4 »\r\nروشن است كه « والد » و « اب » با هم تفاوت معنى دارد . واژهء « اب » را بر مربّى ، عمو و جدّ هم به كار مىبرند . در حالى كه واژه نخست ، اختصاص به پدر بىواسطه فرد دارد . بنابراين استغفار دوم براى پدر حقيقىاش بوده ، در حالى كه استغفار نخست به عمو يا جدّش اختصاص داشت .\r\nج . شايد بتوان گفت : كسى كه ابراهيم ( ع ) برايش آمرزش خواست و سپس از او بيزارى جست ؛ ايمان آورده باشد . از اين رو دوباره براى او آمرزش خواست . از سوى ديگر برخى از بزرگان معتقدند كه منشأ اجماع مورّخان در\r\n\r\n\r\n","description":"","footnote":"\r\n( 1 ) . توبه ( 9 ) : 114 .\r\n( 2 ) . تاريخ الخميس ، 1 / 235 - 236 .\r\n( 3 ) . بقره ( 2 ) : 133 .\r\n( 4 ) . ابراهيم ( 14 ) : 41 .\r\n","page_name":" 185 ","page_number":189},
  {"content":"\r\n\r\nاين كه آزر پدر ابراهيم نيست ، تورات است . در اين كتاب ، پدر ابراهيم ، تارخ ناميده شده است .\r\nدر هر حال راهى نداريم ، جز اينكه معتقد شويم منظور از « اب » عمو و مربّى است نه پدر حقيقى . از سوى ديگر قبول نداريم كه استعمال اين واژه مجاز باشد .\r\nمسلم و ديگران روايت كرده‌اند كه مردى از رسول خدا ( ص ) پرسيد : پدرم كجاست ؟ پيامبر ( ص ) فرمود : در آتش جاى دارد . وقتى مرد خواست برود ، حضرت او را خواست و فرمود : پدر من و پدر تو ، هر دو در آتش هستند . « 1 » از نظر ما اين سخن درست نيست ؛ زيرا :\r\nأ . گذشت كه همهء پدران پيامبر ( ص ) مؤمن بوده‌اند .\r\nب . اين روايت را حمّاد بن سلمه از ثابت از انس نقل كرده است . معمّر هم همين روايت را از ثابت از انس نقل كرده است ، امّا به گونه‌اى كه بر كفر پدر آن حضرت دلالت نمىكند . در روايت معمر ، پيامبر ( ص ) به مرد فرمود :\r\nهرگاه از قبر كافرى گذر كردى ، او را به آتش جهنم بشارت ده . « 2 »\r\nعلماى حديث جرح و تعديل تأكيد كرده‌اند كه معمّر از حمّاد دقيق‌تر است . مردم دربارهء حافظه حمّاد سخن گفته‌اند و روايات زشتى از طريق او رسيده و ربيعه آن‌ها را در كتاب‌هاى خود آورده است . حمّاد نمىتوانست حفظ كند و آن را به عنوان حديث روايت كرد و . . . « 3 »\r\nج . اين روايت به سند صحيح به شرط بخارى و مسلم ، از طريق سعد بن ابى وقّاص نقل شده است . در اين نقل آمده : هرگاه از قبر كافرى گذر كردى ،\r\n\r\n\r\n","description":"","footnote":"\r\n( 1 ) . بنگريد : صحيح مسلم ؛ صفة الصفوة ، 1 / 172 ؛ الاصابه ، 1 / 337 ؛ تاريخ الخميس ، 1 / 232 .\r\n( 2 ) . سيره حلبى ، 1 / 50 ؛ مسالك الحنفاء ، 54 .\r\n( 3 ) . سيره حلبى ، 1 / 51 ؛ فتح البارى ، 1 / 397 ؛ تهذيب التهذيب ؛ 3 / 12 .\r\n","page_name":" 186 ","page_number":190},
  {"content":"\r\n\r\nاو را به آتش جهنم بشارت ده . « 1 »\r\nد . چگونه مطابق اصرار اينان ، پدر و مادر پيامبر ( ص ) ، ابو طالب و عبد المطلب ، در آتش جهنم جاى دارند ، امّا ورقة بن نوفل كه پيامبر ( ص ) را درك كرد ، امّا ايمان نياورد ، با لباس سندس در بهشت باشد ؟ ! « 2 » همين طور زيد بن عمرو بن نفيل عموزاده عمر بن خطّاب متكبّرانه در بهشت قدم مىزند . « 3 » چنين است ، در مورد امية بن ابى الصلت كه نزديك بود در شعرش اسلام آورد ! « 4 »\r\nبه نظر شما چگونه مىتوان احاديث متواتر و تواريخ پشت در پشت دالّ بر ايمان پدران رسول خدا ( ص ) را دور ريخت ، امّا در اثبات ايمان گروه دوم ، به يك بيت شعر يا سخنى گذرا چنگ زد ؟ !\r\n\r\nب . توجيه شگفت\r\nشگفت‌آور است كه برخى روايت مذكور را چنين توجيه كرده‌اند كه منظور از « اب » عموى او ابو طالب است ، زيرا مردم عرب ، عمو را نيز پدر مىخوانند و پيامبر ( ص ) به فرزندى ابو طالب منسوب بود . ما نمىدانيم چرا اين توجيه‌گر ، عموى او ابو لهب را رها كرده و به سراغ ابو طالب آمده است ، در حالى كه كفر ابو لهب مسلّم و قطعى است ؟ ! عظيم‌آبادى در اينجا نيز تصريح كرده كه اين سخن هم ضعيف و باطل است . « 5 »\r\n\r\n\r\n","description":"","footnote":"\r\n( 1 ) . سيره حلبى ، 1 / 51 ؛ المصنّف ، 10 / 454 .\r\n( 2 ) . سيره دحلان ، 1 / 39 ؛ البداية و النهايه ، 2 / 237 .\r\n( 3 ) . الاغانى ، 3 / 190 .\r\n( 4 ) . عون المعبود ، 12 / 494 ؛ سيره حلبى ، 1 / 51 .\r\n( 5 ) . عون المعبود ، 12 / 495 .\r\n","page_name":" 187 ","page_number":191},
  {"content":"\r\n\r\n\r\n3 . ميلاد پيامبر ( ص )\r\nپيامبر ( ص ) بنا به قول مشهور در عام الفيل ، چهل سال پيش از بعثت در مكّه به دنيا آمد . « 1 » مشهور شيعه و شمارى از پيروان مكتب خلافت ، آن است كه در روز هفدهم ربيع الأوّل متولّد شد . در حالى كه مشهور اهل سنّت و عقيدهء كلينى ، روز دوازدهم همين ماه است . « 2 » مطابق تأكيد طبرسى و كلينى آن حضرت روز جمعه به دنيا آمد ، امّا ديگران روز دوشنبه را ميلاد پيغمبر مىدانند . گويند :\r\nمادرش در ايام تشريق ، روزهاى يازدهم ، دوازدهم و سيزدهم ذى حجّه به او باردار شد . « 3 » اين گفته بىاشكال نيست ، زيرا اگر در همان سال فرزندش را به دنيا آورده باشد ، دوران باردارى او سه ماه و چند روز مىشود و اگر در سال بعد وضع حمل كرده باشد ، طول دوره باردارى به پانزده ماه مىرسد . در حالى كه حد اقل باردارى شش ماه و حد اكثر يك سال است . اين ديدگاه مشهور شيعه است ، مگر اين كه معتقد شويم چهار ماه باردارى ، از اختصاصات آن حضرت بوده است .\r\n\r\nأ . زادگاه پيامبر ( ص )\r\nپيامبر اكرم ( ص ) در شعب بنى هاشم يا شعب ابو طالب در خانه‌اى به دنيا آمد كه محمّد بن يوسف ثقفى آن را از ورثهء عقيل بن ابى طالب ( ره ) به مبلغ يكصد هزار دينار خريد . سپس خيزران مادر هارون الرشيد آنجا را خريد و مسجد كرد . مردم در آنجا نماز مىخواندند « 4 » و ضمن زيارت ، بدان تبرك مىكردند .\r\n\r\n\r\n","description":"","footnote":"\r\n( 1 ) . بنگريد : سيره مغلطاى ، 6 - 7 ؛ تاريخ الخميس ، 1 / 195 .\r\n( 2 ) . الكافى ، 1 / 364 .\r\n( 3 ) . همان ؛ بنگريد : تاريخ الخميس ، 1 / 196 .\r\n( 4 ) . الكافى ، 1 / 264 . بنگريد : اخبار مكّه ، 1 / 433 ؛ تاريخ الامم و الملوك ، 1 / 571 .\r\n","page_name":" 188 ","page_number":192},
  {"content":"\r\n\r\nهمچنان بود تا اين كه « وهابىها آنجا را منهدم كردند و مطابق عادت خود در جلوگيرى از تبرك جستن به آثار پيامبران و صالحان ، مردم را از زيارت آنجا بازداشتند و به اصطبل چارپايان تبديل كردند . » « 1 »\r\n\r\nب . دوران شيرخوارگى\r\nگفته مىشود ، آمنه دو يا سه روز فرزندش را شير داد . سپس ثويبه كنيز ابو لهب ، چند روز به آن حضرت شير داد . « 2 » سپس حليمه سعديه به مكّه آمد تا با پيدا كردن كودك شيرخوار ، از حمايت خانواده و كمك هزينه‌اى كه از آنان خواهد گرفت ؛ بهره‌مند شود . هنگامى كه پيامبر ( ص ) را به او دادند ، در ابتداى امر اين پيشنهاد را رد كرد ، زيرا يتيم بود و پدر نداشت . حليمه كه از پيدا كردن شيرخوار مأيوس شد ، بازگشت و او را با خود برد . محمّد با خود خير و بركت به خانه حليمه آورد . حليمه او را دو سال شير داد . سپس او را به خانواده‌اش بازگرداند . برخى معتقدند كه نپذيرفتن محمّد به خاطر يتيمى نمىتواند ، درست باشد ، زيرا كفيل او عبد المطلب بزرگ مكّه بود و مادرش آمنه دختر وهب از اشراف مكّه . از سوى ديگر كسانى عقيده دارند كه هنوز در آن ايام ، پدرش عبد اللّه از دنيا نرفته بود . چند ماه پس از تولد پيامبر ( ص ) كه گفته مىشود ، هفت يا هشت ماه و بيست روز بود ، عبد اللّه از دنيا رفت . « 3 »\r\n\r\nج . چرا باديه ؟\r\nعادت اشراف مكّه بود كه فرزندان خود را براى شيرخوارى به باديه\r\n\r\n\r\n","description":"","footnote":"\r\n( 1 ) . اعيان الشيعة ، 2 / 7 .\r\n( 2 ) . قاموس الرجال ، 10 / 417 .\r\n( 3 ) . صفة الصفوة ، 1 / 51 ؛ كشف الغمّه ، 1 / 16 .\r\n","page_name":" 189 ","page_number":193},
  {"content":"\r\n\r\nمىفرستادند . آنان معتقد بودند كه كودكان باديه سالم‌تر ، فصيح‌تر ، قوىتر و از نظر انديشه و قريحه نسبت به كودكان شهرى برترى دارند .\r\n\r\n4 . برادران رضاعى پيامبر ( ص )\r\nگفته مىشود ، ابو سلمه و حمزة بن عبد المطلب برادران رضاعى پيامبر ( ص ) بودند ، زيرا ثويبه كنيز ابو لهب آنان را از شير فرزندش مسروح ، شير داد . « 1 »\r\nصحّت اين گفته از نظر ما مورد ترديد است . از اين رو لازم است ، اندكى در اين باره توضيح دهيم ؛\r\n\r\nأ . تناقض روايات درباره مدّت شير خوردن :\r\nدر حالى كه مطابق برخى روايات ، ثويبه چند روز نامعيّن « 2 » پيامبر ( ص ) را شير داده ، شمارى ديگر از روايات اين مدّت را تقريبا چهار ماه بيان مىكند . « 3 »\r\nدر برخى روايات آمده كه مادرش سه روز او را شير داد ، « 4 » روايات ديگر هفت « 5 » و نه « 6 » روز ، و حتى هفت ماه « 7 » نيز گفته‌اند . در عين حال در برخى ديگر از روايات مدّت معينى بيان نشده است .\r\nاين در حالى است كه برخى مىگويند : حليمهء سعديه فقط هفت روز پس از تولد ، آن حضرت را شير داد امّا نمىگويد كه در اين هفت روز چه كسى او\r\n\r\n\r\n","description":"","footnote":"\r\n( 1 ) . بنگريد : اسد الغابه ، 3 / 95 ؛ البدء و التاريخ ، 5 / 8 ؛ تاريخ يعقوبى ، 2 / 9 ؛ تاريخ الخميس ، 1 / 222 ؛ دلائل النبوّة ( ابو نعيم ) ، 113 ؛ سيره حلبى ، 3 / 164 ؛ ذخائر العقبى ، 259 .\r\n( 2 ) . كشف الغمّه ، 1 / 15 ؛ الاصابه ، 4 / 258 ، تاريخ الخميس ، 1 / 222 ؛ الوفاء ؛ 1 / 107 .\r\n( 3 ) . تاريخ الخميس ، 1 / 222 .\r\n( 4 ) . همان ؛ سيره حلبى ، 1 / 88 .\r\n( 5 ) . همان .\r\n( 6 ) . بنگريد : تاريخ يعقوبى ، 2 / 9 ؛ تاريخ ابن الوردى ، 1 / 113 .\r\n( 7 ) . مختصر التاريخ ، 38 .\r\n","page_name":" 190 ","page_number":194},
  {"content":"\r\n\r\nرا شير مىداد ؟\r\nاز سوى ديگر مىدانيم كه پس از حليمه ، از هيچ كس شير نخورد . حال اگر در اين هفت روز فقط مادرش به او شير داده است پس كى از ثويبه شير خورد ؟ ! نظر شما چيست ؟\r\nاز سوى ديگر برخى تصريح مىكنند كه نخستين كسى كه به آن حضرت شير داد ، ثويبه بود . « 1 » در حالى كه مطابق روايات ديگر نخستين كسى كه او را شير داد ، مادرش آمنه بود . « 2 »\r\n\r\nب . تناقض روايات درباره آزادى ثوبيه :\r\nپرسش اين است كه آيا هنگامى كه ابو لهب بشارت تولد پيامبر ( ص ) را دريافت كرد ، او را آزاد نمود يا حدود پنجاه سال بعد ، اندكى قبل از هجرت يا پس از هجرت ؟ !\r\n\r\nج . مطابق اين روايت ، ثويبه پيامبر ( ص ) ،\r\nحمزه و ابو سلمه را از شير فرزندش مسروح داد . از نظر ما تقريبا اين گفته نادرست است ، زيرا حمزه چهار سال از پيامبر ( ص ) بزرگ‌تر بود . « 3 » برخى گفته‌اند : حمزه دو سال بزرگ‌تر بود . « 4 » حتى با پذيرش صحت قول دوم ، باز امكان ندارد كه آن دو از شير مسروح ، برادر رضاعى همديگر باشند . پذيرش قول نخست كار را با مشكل جدّىترى رو به رو مىكند . كسانى كه قول دوم را ترجيح داده‌اند ، قول اوّل را در صورتى درست دانسته‌اند كه ثوبيه آنان را دو زمان متفاوت شير داده باشد . « 5 »\r\n\r\n\r\n","description":"","footnote":"\r\n( 1 ) . بنگريد : الانس الجليل ، 1 / 176 ؛ صفة الصفوة ، 1 / 56 - 57 ؛ دلائل النبوه ( ابو نعيم ) ، 113 ؛ انساب الاشرف ، 1 / 94 ؛ الاصابه ، 4 / 258 .\r\n( 2 ) . بنگريد : سيره حلبى ، 1 / 88 .\r\n( 3 ) . اعلام الورى ، 7 ؛ كشف الغمّه ، 1 / 15 ؛ تهذيب الاسماء و اللغات ، 1 / 168 ؛ انساب الاشراف ، 1 / 84 .\r\n( 4 ) . تهذيب الاسماء و اللغات ، 1 / 168 ؛ الاصابه ، 1 / 354 ؛ اسد الغابه ، 2 / 46 .\r\n( 5 ) . بنگريد : ذخائر العقبى ، 172 ؛ الوفاء ، 1 / 107 ؛ سيره حلبى ، 1 / 85 - 86 .\r\n","page_name":" 191 ","page_number":195},
  {"content":"\r\n\r\nاين احتمال نمىتواند صحيح باشد ، زيرا روايت تصريح دارد كه آنان از شير مسروح خوردند . محبّ الدين طبرى در توجيه درستى روايت مىگويد : ممكن است ثوبيه ، حمزه را در پايان دوره شيرخوارگى وى و در ابتداى شيرخوارگى فرزندش شير داده باشد و پيامبر ( ص ) را در ابتداى دورهء شيرخوارگى او و در پايان دورهء شيرخوارگى فرزندش . بنابراين حمزه چهار سال از پيامبر ( ص ) بزرگ‌تر است . « 1 » از نظر ما هر چند اين احتمال مىتواند درست باشد ، امّا عادتا بعيد مىنمايد . چنان كه مطابق برخى روايات ، به هنگام وفاى عبد المطلب به نذر خود ، حمزه بالغ و رشيد بود .\r\n\r\n5 . درگيرى دايه‌ها\r\nمجاهد از ابن عبّاس پرسيد : آيا دايه‌ها دربارهء شير دادن محمّد با هم منازعه و درگيرى داشتند ؟ پاسخ داد : آرى ، به خداى سوگند ؛ همهء زنان جنّ نيز خواهان شير دادن او بودند . . . امّا او به حليمه رسيد . « 2 »\r\nابو الحسن بكرى در كتاب الانوار روايت كرده كه :\r\nشيوخ و اسلاف راوى ما حديث كردند كه مردم مكّه رسم داشتند پس از هفت روز از تولد نوزاد براى او دايه مىگرفتند تا او را شير دهد . زنان زيادى براى شيردهى و تربيت محمّد داوطلب شدند . . . فرشته غيبى به آمنه خبر داد كه دايه فرزندش در ميان بنى سعد زندگى مىكند و نام او حليمه است . آمنه به انتظار آمدن حليمه نشست تا اين كه از راه رسيد و فرزندش را به او سپرد . « 3 »\r\nاين روايت به روشنى بر نادرستى اين سخن دلالت دارد كه زنان شيرده به\r\n\r\n\r\n","description":"","footnote":"\r\n( 1 ) . ذخائر العقبى ، 172 .\r\n( 2 ) . بحار الانوار ، 15 / 385 .\r\n( 3 ) . همان ، 373 .\r\n","page_name":" 192 ","page_number":196},
  {"content":"\r\n\r\nخاطر يتيمى پيامبر ( ص ) از بردن او خوددارى كردند و حليمه چون كودك ديگرى پيدا نكرد و دوست نداشت همراهانش با كودك شيرخوار برگردند و او دست خالى ؛ از اين رو بازگشت و او را گرفت .\r\nاين مطلب هم بر نادرستى سخن فوق دلالت آشكار دارد ؛ عبد المطلب به حليمه گفت\r\nمن پدر بزرگ او هستم و جاى پدرش را مىگيرم . اگر مىخواهى او را به تو مىسپارم و حق تو را مىدهم . « 1 »\r\nروايت ديگرى نيز علّامه مجلسى از واقدى نقل كرده كه بر نادرستى سخن مذكور دلالت مىكند . « 2 »\r\n\r\n6 . داستان شقّ صدر\r\nروايتى در صحيح مسلم از انس بن مالك آمده كه مىگويد :\r\nروزى رسول خدا ( ص ) با كودكان بنى سعد بازى مىكرد . جبرئيل نزد او آمد ، او را گرفت و به پشت خوابانيد و سينه‌اش را شكافت . قلب او را درآورد و لخته‌اى از آن بيرون كشيد و گفت : اين سهم شيطان از تو است .\r\nسپس آن را در تشتى طلايى با آب زمزم شست و در جاى خود قرار داد .\r\nكودكان محله سراسيمه خود را به دايه‌اش حليمه رساندند و به او خبر دادند كه : محمّد را كشتند . . .\r\nانس گفت : جاى آن نخ‌ها را در سينه پيامبر ( ص ) ديدم . « 3 » اين حادثه باعث شد كه پيامبر ( ص ) را به نزد مادرش بازگرداند .\r\nتقريبا تمامى كتاب‌هاى حديث و سيرهء مكتب خلافت از اين روايت خالى\r\n\r\n\r\n","description":"","footnote":"\r\n( 1 ) . همان ، 371 .\r\n( 2 ) . همان ، 341 - 342 .\r\n( 3 ) . صحيح مسلم ، 1 / 101 - 102 .\r\n","page_name":" 193 ","page_number":197},
  {"content":"\r\n\r\nنيست . چنان كه گفته‌اند : اين كار پنج بار تكرار شد ، چهار بار ثابت است و يك بار مورد اختلاف . يك بار در سال سوم ، بار دوم در سن ده سالگى ، بار سوم در سال بعثت و بار چهارم به هنگام اسراء . در مورد بار پنجم اختلاف نظر دارند .\r\nاز نظر ما اين روايت نادرست است و داستان شق صدر يك بار و چند بار نمىتواند بهره‌اى از حقيقت داشته باشد . زيرا\r\n1 . ابن هشام و ديگران گفته‌اند : علّت بازگرداندن پيامبر ( ص ) اين بود كه تنى چند از نصاراى حبشه ، او را با دايه‌اش ديدند . از حليمه درباره او سؤال كردند . . . گفتند : اين كودك را از تو مىگيريم و او را به سرزمين و كشورمان مىبريم . . . « 1 »\r\nبدين ترتيب حديث شكافتن سينه كه علّت بازگرداندن پيامبر ( ص ) را مسأله شق صدر مىدانست ، مورد شكّ و شبهه است .\r\n2 . چگونه شكافتن سينه پيامبر ( ص ) مىتواند علّت بازگرداندن آن حضرت باشد ، در حالى كه مىگويند : اين حادثه در سه سالگى يا دو سال و چندماهگى حضرت اتّفاق افتاد ، امّا هنگامى به مادرش بازگردانده شد كه پنج سال را تمام كرده بود ؟ !\r\n3 . آيا درست است كه منبع و سرچشمه شر ، غدّه يا لخته خونى در قلب باشد و براى رهايى از آن محتاج عمل جرّاحى ؟ !\r\nآيا اين بدان معنى نيست كه هركس مىتواند با انجام عمل جرّاحى و ريشه‌كن نمودن اين غدّه ، انسانى پرهيزگار ، پارسا و نيكوكار باشد ؟ !\r\nآيا اين غدّه يا لخته خون از ميان بندگان فقط به رسول خدا ( ص ) ويژگى داشت ؟ و خداوند فقط او را بدان مبتلا كرد ؟ چرا ؟ !\r\n4 . چرا اين عمل چهار يا پنج بار در فاصله‌هاى زمانى دراز تكرار شد ؟\r\n\r\n\r\n","description":"","footnote":"\r\n( 1 ) . بنگريد : سيره ابن هشام ، 1 / 177 ؛ تاريخ الامم و الملوك ، 1 / 575 .\r\n","page_name":" 194 ","page_number":198},
  {"content":"\r\n\r\nچنان كه چندين سال پس از بعثت ، و دقيقا در شب اسراء و معراج ، پيامبر ( ص ) را تحت عمل جراحى قرار دادند ؟ !\r\nآيا اين لخته سياه و سهم شيطان ريشه‌كن مىشد و دوباره از نو رشد مىكرد ؟ ! آيا نوعى سرطان بود كه عمل جرّاحى فايده‌اى ندارد و بلافاصله دوباره با قدرت و شدّت بيشترى عود مىكند ؟ !\r\nچرا اين غدّه پس از عمل چهارم يا پنجم عود نكرد تا نياز به عمل ديگرى باشد ؟ !\r\nچرا خداوند ، پيامبرش را بدون ارتكاب جرم چنين عذاب مىدهد و شكنجه مىكند ؟ ! آيا نمىتوانست از اوّل او را بدون اين غدّه خلق كند ؟ !\r\n5 . آيا اگر خداوند اراده كند كه بنده‌اش انسان شرورى نباشد ، براى اعمال قدرت خويش نياز به چنين اعمال جرّاحى دارد ، آن هم در پيش چشم و گوش مردم ؟ !\r\nاز اين مهارت بىنظير جبرئيل در انجام عمل جرّاحى بر روى بدن پيامبر اكرم ( ص ) تعجّب مىكنم ! آيا اين روايت بدان معنى نيست كه رسول خدا ( ص ) در انجام عمل خير مجبور بود و ارادهء او در اين باره هيچ تأثيرى نداشت ؟ زيرا سهم شيطان به طور قهرى و قطعى و با انجام عمل جرّاحى از او دور شده است . چنان كه انس بن مالك جاى بخيه‌ها را روى سينه‌اش ديد ! !\r\n6 . چرا از ميان پيامبران الهى فقط اين عمل به پيامبر ما ويژگى پيدا كرد ؟ آيا معقول است كه فقط محمّد ( ص ) ، برترين و كامل‌ترين پيامبران ، محتاج اين عمل جرّاحى بود ؟ بنابراين چگونه برترين و كامل‌ترين پيامبران خدا بود ؟ ! يا اين كه شيطان را در آنان هم سهمى بود كه با عمل جرّاحى از بدنشان بيرون نشد ، زيرا هنوز فرشتگان جرّاحى را ياد نگرفته بودند ؟ !\r\n7 . آيا اين سخن با آيات قرآن منافات ندارد كه مىگويد : شيطان را به بندگان مخلص خدا راهى نيست ؛\r\n  قالَ رَبِّ بِما أَغْوَيْتَنِي لَأُزَيِّنَنَّ لَهُمْ فِي الْأَرْضِ وَ لَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ  \r\n\r\n","description":"","footnote":"","page_name":" 195 ","page_number":199},
  {"content":"\r\n\r\n  الْمُخْلَصِينَ .   « 1 »\r\n( شيطان ) گفت : پروردگارا ؛ به سبب آن كه مرا گمراه ساختى ، من ( هم گناهانشان را ) در زمين برايشان مىآرايم و همه را گمراه خواهم ساخت ، مگر بندگان خالص تو از ميان آنان را .\r\n إِنَّ عِبادِي لَيْسَ لَكَ عَلَيْهِمْ سُلْطانٌ . *  « 2 »\r\nدر حقيقت ، تو را بر بندگان من تسلّطى نيست .\r\n إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ .  « 3 »\r\nدر حقيقت ، او را بر كسانى كه ايمان آورده‌اند ، و بر پروردگارشان توكّل مىكنند ، تسلّطى نيست .\r\nروشن است كه پيامبران بهترين بندگان مخلص ، مؤمن و متوكل خدايند .\r\nحال چگونه تا زمان اسراء و معراج شيطان بر رسول اكرم ( ص ) سيطره داشت ؟\r\nعلاوه بر آنچه گذشت ، روايات داستان شقّ صدر به شدّت با هم تناقض دارند . هاشم معروف الحسنى به تفصيل در اين باره بحث كرده است . « 4 »\r\nدر حقيقت اين روايت را از مردم جاهلى گرفته‌اند . افسانه‌اى در الاغانى آمده كه مفاد آن چنين است : امية بن ابى الصلت خوابيده بود . دو پرنده آمدند .\r\nيكى روى در خانه نشست و ديگرى وارد خانه شد و سينه اميه را شكافت و قلبش را درآورد . آنگاه آن را به جاى خود برگرداند . پرنده دوم به اولى گفت :\r\nآيا متوجّه شد ؟ گفت : آرى . گفت : آيا تزكيه شد ؟ گفت : سرپيچى كرد .\r\nمطابق نقل ديگرى : اميه به خانه خواهرش آمد و روى تختى در گوشه خانه خوابيد . راوى گفت : گوشه‌اى از سقف خانه شكاف برداشت و دو پرنده وارد شدند : يكى روى سينه اميه نشست و ديگرى در جاى خود ايستاد . آن كه روى\r\n\r\n\r\n","description":"","footnote":"\r\n( 1 ) . حجر ( 15 ) : 39 - 40 .\r\n( 2 ) . اسراء ( 17 ) : 65 .\r\n( 3 ) . نحل ( 16 ) : 99 .\r\n( 4 ) . سيرهء المصطفى ، 46 .\r\n","page_name":" 196 ","page_number":200},
  {"content":"\r\n\r\nسينه‌اش نشسته بود ، سينه را شكافت و قلبش را بيرون آورد . پرنده دومى از او پرسيد : آيا متوجّه شد ؟ گفت : بلى ، متوجّه شد . پرسيد : آيا پذيرفت ؟ گفت :\r\nسرپيچى كرد . راوى گفت : پرنده قلب اميه را به جاى اوّل برگرداند . . . مطابق اين روايت ، چهار بار سينه او را شكافتند . « 1 »\r\nبدين ترتيب روشن مىشود كه داستان شقّ صدر ، ساختگى و جعلى است و راز ساخت اين داستان جز تأييد برخى عقايد فاسد و ردّ عصمت پيامبر ( ص ) و صداقت قرآن نيست .\r\n\r\n7 . فقدان پدر و مادر\r\nارادهء الهى چنان تعلّق گرفت كه پيامبر ( ص ) پيش از تولّد يا در خردسالى پدرش را از دست بدهد . شايد برخى روايت نخستين را درست‌تر بدانند ، زيرا يتيمى او را موجب ترديد حليمهء سعديه براى پذيرش او به شيرخوارگى مىدانند . « 2 »\r\nآن حضرت پس از بازگشت از باديه ، زمانى كه چهار يا شش سال سن داشت ، مادرش را از دست داد . مطابق برخى روايات سنّ پيامبر ( ص ) در زمان رحلت مادرش ، بيش از اين بود .\r\nشايد از اين كه حليمه او را در پنج سالگى به مادرش برگرداند ، به دست آوريم كه آمنه در شش سالگى فرزندش ، از دنيا رفت ؛ مگر اين كه بگويند : او را به خانواده‌اش برگرداند . البته اين احتمال بعيد است .\r\nرسول خدا ( ص ) از خداوند اجازه خواست تا قبر مادرش را زيارت كند ؛ خداوند به او اجازه فرمود . مسلم در صحيح خود روايت كرده كه پيامبر ( ص ) فرمود :\r\n\r\n\r\n","description":"","footnote":"\r\n( 1 ) . بنگريد : الاغانى ، 3 / 188 - 190 .\r\n( 2 ) . بنگريد : كشف الغمّه ، 1 / 16 ؛ تاريخ الخميس ، 1 / 258 ، تاريخ الامم و الملوك ، 2 / 33 .\r\n","page_name":" 197 ","page_number":201},
  {"content":"\r\n\r\nاز خدا اجازه خواستم كه قبر مادرم را زيارت كنم . به من اجازه داد . پس به زيارت قبور برويد كه شما را به ياد مرگ مىاندازد . « 1 »\r\n\r\n8 . كفالت و سرپرستى پيامبر ( ص )\r\nرسول خدا ( ص ) در كنف حمايت جدّش عبد المطلب زندگى مىكرد .\r\nعبد المطلب به نيكى از نوه‌اش سرپرستى كرد و تا او نمىآمد ، غذا نمىخورد .\r\nحتى روايت شده كه از پيامبرىاش آگاه بود . مطابق اين روايت به كسى كه مىخواست در سنين خردسالى پيامبر ( ص ) را از جايش بلند كند ، گفت : فرزندم را رها كن كه پادشاه است . « 2 » على الظاهر اين روايت معتبر است .\r\nعلاوه بر اين پيش‌گويى سيف بن ذى يزن كه به هنگام ديدار عبد المطلب از يمن ، به او گفته بود و نيز دلايل و اشارات ديگر ، اين عقيده را در قلب عبد المطلب محكم كرد و موجب شد كه پيامبر ( ص ) جايگاه ويژه‌اى نزد جدّش به دست آورد . « 3 »\r\nعبد المطلب ، در هشت سالگى پيامبر ( ص ) درگذشت ، امّا پيش از مرگ ، سرپرستى او را به ابو طالب سپرد كه نه بزرگ‌ترين فرزند پدر بود و نه ثروتمندترين آن‌ها ، زيرا بزرگ‌ترين آن‌ها حارث بود و ثروتمندترين برادران عبّاس . عذر عبّاس اين بود كه در آن هنگام كوچك بود و فقط دو سال از پيامبر ( ص ) بزرگ‌تر . هر چند از نظر ما سنّ او خيلى بيشتر از اين بود . از سوى ديگر ابو طالب برادر پدرى و مادرى عبد اللّه بود . مادرشان فاطمه مخزومى بود . طبيعى است كه از اين جهت نسبت به پيامبر ( ص ) مهربان‌تر و\r\n\r\n\r\n","description":"","footnote":"\r\n( 1 ) . كشف الغمّه ، 1 / 16 ؛ صحيح مسلم ، 3 / 65 ؛ تاريخ الخميس ، 1 / 335 .\r\n( 2 ) . الكافى ، 1 / 372 .\r\n( 3 ) . بنگريد : البداية و النهايه ، 2 / 329 - 330 .\r\n","page_name":" 198 ","page_number":202},
  {"content":"\r\n\r\nعطوفت بيشترى داشته باشد .\r\nابو طالب و همسرش فاطمه بنت اسد آن قدر به فضايل و مكارم روحى و روانى و طهارت نفسانى آراسته بودند كه شايسته كفالت رسول خدا ( ص ) باشند .\r\nبه هر حال عبد المطلب از فرزندش ابو طالب پيمان گرفت كه رعايت و كفالت رسول خدا ( ص ) را بر عهده گيرد . زيرا علاوه بر آنچه گذشت ، او شريف‌ترين و گرامىترين برادران خود بود و جايگاه ويژه‌اى نزد قريش داشت و منزلت او از همگان برتر بود . ابو طالب به نيكى از عهدهء اين كار برآمد و همواره برادرزاده‌اش را گرامى و بىنهايت دوست مىداشت و در طول زندگى ، هميشه با دست و زبان او را يارى كرد . در اين باره در فصل جداگانه‌اى سخن خواهيم گفت .\r\n\r\n9 . سفر نخست پيامبر ( ص ) به شام\r\nمىگويند : پيامبر ( ص ) همراه عمويش ابو طالب به شام سفر كرد . در اين سفر بحيرا ، راهب بصرى او را ديد و به عمويش گفت : او پيغمبر اين امّت است .\r\nبحيرا اصرار كرد كه محمّد را به مكّه بازگردانند تا يهوديان كه نشانه‌هاى پيغمبرى را در او مىبينند ، او را نكشند . نشانه‌هاى پيغمبر آخر الزمان در كتاب‌هاى يهوديان آمده بود و از نظر بحيرا آن نشانه‌ها در محمّد موجود بود .\r\nابو طالب او را روانه مكّه كرد .\r\nدر روايت ابو موسى اشعرى آمده كه بحيراى راهب همچنان ابو طالب را سوگند مىداد تا اين كه او را برگرداند . ابو بكر ، بلال را همراه محمّد فرستاد .\r\nراهب بصرى به او نان شيرينى و روغن داد . « 1 »\r\n\r\n\r\n","description":"","footnote":"\r\n( 1 ) . الثقات ، 1 / 44 ؛ البداية و النهاية ، 2 / 285 ؛ تاريخ الامم و الملوك ، 2 / 34 ؛ تاريخ الخميس ،\r\n","page_name":" 199 ","page_number":203},
  {"content":"\r\n\r\nدر يك روايت ديگر آمده كه هفت نفر تصميم گرفتند ، محمّد را بكشند ، امّا بحيرا نگذاشت . آنان با رسول خدا ( ص ) بيعت كردند و همراه او ماندند .\r\nاز نظر ما اين روايات درست نيست . زيرا\r\nأ . پيامبر ( ص ) در آن زمان دوازده سال سن داشت . برخى هم سن او را در اين سفر ، نه سال دانسته‌اند . « 1 » از سوى ديگر ابو بكر بيش از دو سال از پيامبر ( ص ) كوچك‌تر بود و بلال پنج تا ده سال از ابو بكر كوچك‌تر . « 2 »\r\nآيا امكان دارد كه ابو بكر در اين سن و سال به شام سفر كند و در كارهاى چنين مهمّى فرمان دهد ؟ ! آيا ممكن است بلال كه در آن زمان كودك خردسالى بود يا مطابق برخى اقوال هنوز متولد نشده بود ، در اين سفر دور و دراز همراه ابو بكر باشد ؟ ! آيا او مىتوانست مسئوليت بازگرداندن پيامبر ( ص ) از بصرى به مكّه را به عهده بگيرد ؟ ! در حالى كه پيامبر ( ص ) چندين سال از بلال بزرگ‌تر بود ؟ !\r\nب . مگر چه ارتباطى بين ابو بكر و بلال بود كه او را چنين فرمان مىدهد ؟\r\nابو بكر صاحب بلال نبود ، بلكه امية بن خلف مالك او بود . آن چنان كه خود مىگويند : ابو بكر سى سال بعد او را خريد . « 3 » اين در صورتى است كه نگوييم :\r\nپيغمبر ( ص ) بلال را خريد و آزاد كرد . از اين رو اصلا ابو بكر مالك بلال نشد . « 4 »\r\nج . راوى اين خبر ، ابو موسى اشعرى است كه هنوز به دنيا نيامده بود . چنان كه مىگويند : ابو موسى ده يا هشت سال پيش از بعثت متولد شد . همچنان كه او\r\n\r\n\r\n","description":"","footnote":"\r\n2 / 258 ؛ سيره حلبى ، 1 / 120 ؛ سيره دحلان ، 1 / 49 .\r\n( 1 ) . بنگريد : تاريخ الامم و الملوك ، 2 / 33 ؛ سيره حلبى ، 1 / 120 .\r\n( 2 ) . سيره حلبى ، 1 / 120 .\r\n( 3 ) . تاريخ الخميس ، 1 / 259 ؛ سيره مغلطاى ، 11 .\r\n( 4 ) . در همين كتاب ، در اين باره صحبت خواهيم كرد .\r\n","page_name":" 200 ","page_number":204},
  {"content":"\r\n\r\nدر سال هفتم هجرى ، سال فتح خيبر وارد مدينه شد . در حالى كه مسألهء فوق حدود سى سال پيش از بعثت بوده است .\r\nد . مطابق نقل مغلطاى و دمياطى ابو بكر اصلا در اين سفر نبود . شايد به همين دليل ، ترمذى اين حديث را غريب خوانده و ابن كثير در صحّت آن ترديد كرده است . چنان كه ذهبى نيز گفته :\r\nگمان مىبرم اين حديث ساختگى باشد . بخشى از آن باطل است . « 1 »\r\nراز ساختگى بودن اين حديث اثبات اين مطلب است كه ابو بكر سال‌ها پيش از بعثت به پيامبر ( ص ) ايمان آورد تا بدين ترتيب ايمان او از همگان حتى از على ( ع ) و خديجه ( س ) و بلكه از خود پيامبر ( ص ) هم پيش‌تر باشد !\r\nنووى مىگويد : ابو بكر از همه مردم زودتر مسلمان شد . او در بيست سالگى ايمان آورد . گفته‌اند : پانزده‌ساله بود كه مسلمان شد . « 2 » صفورى شافعى نيز مدعى است كه « ايمان ابو بكر پيش از تولّد على بن ابى طالب بود . » « 3 »\r\nديار بكرى روايتى از ابن عبّاس دربارهء داستان بحيراى راهب آورده كه در آخر آن مىگويد : « پيش از آن كه پيامبر ( ص ) مبعوث شود ، يقين و تصديق در قلب ابو بكر جا گرفت . » « 4 »\r\nبه نظر شما چرا بحيراى راهب ، بلال ، حارث و ديگر كسانى را كه در اين قضيه حضور داشتند ، از سابقان در اسلام نشمرده‌اند ؟ ! مگر چه كسى از وقوع اسلام در قلب ابو بكر خبر دارد ؟ آن هم پيش از آنان يا بدون آنان ؟ ! از كجا فهميدند كه اسلام و تصديق در قلب ابو بكر جا گرفت ؟ !\r\n\r\n\r\n","description":"","footnote":"\r\n( 1 ) . تاريخ الخميس ، 1 / 259 ؛ سيره حلبى ، 1 / 120 .\r\n( 2 ) . الغدير ، 7 / 272 .\r\n( 3 ) . نزهة المجالس ، 2 / 147 .\r\n( 4 ) . تاريخ الخميس ، 1 / 261 .\r\n","page_name":" 201 ","page_number":205},
  {"content":"\r\n\r\nاين پرسش‌ها و گفته‌ها در صورتى است كه اصل قضيه را درست بدانيم .\r\nلازم مىدانيم در پايان بحث به يك نكته ديگر اشاره كنيم . مطابق برخى روايات ، راوى ترديد دارد كه آيا سفر پيامبر ( ص ) به شام همراه عمويش ابو طالب بود يا همراه جدّش عبد المطلب ؟ ! « 1 » بدين ترتيب روايت ابو موسى كه از همراهى ابو بكر و بلال سخن مىگفت ، مشكل‌تر و پيچيده‌تر مىشود ، زيرا چنان كه آورديم ، پيامبر ( ص ) به هنگام وفات عبد المطلب هشت‌ساله بود .\r\nاز نظر ما درست آن است كه عمويش ابو طالب با او به مكّه بازگشت « 2 » و نه ابو بكر ، و نه ديگران . پيامبر ( ص ) سفر ديگرى هم به شام داشت كه در جاى خود از آن سخن خواهيم گفت .\r\n\r\n10 . شبانى و گوسفندچرانى\r\nبرخى از مورّخان بيان كرده‌اند كه پيامبر ( ص ) در قبيله بنى سعد ، آنجا كه دورهء شيرخوارگى خود را گذراند ؛ گوسفندچرانى كرد . چنان كه براى خانواده‌اش و حتى براى مردم مكّه نيز شبانى كرد . برخى از جمله بخارى در باب اجاره و ديگر ابواب فقهى از پيامبر ( ص ) نقل كرده‌اند كه فرمود :\r\nخداوند هيچ پيامبرى را مبعوث نكرد ، مگر اينكه پيش از آن گوسفندچرانى كرد . صحابه پرسيدند : شما هم ؟ ! فرمود : آرى ، در ازاى دريافت قراريط براى مردم مكّه گوسفندچرانى كردم . « 3 »\r\nقراريط را جزئى از درهم و دينار دانسته‌اند كه با آن خريدهاى ناچيز و اندك را انجام مىداده‌اند . « 4 »\r\n\r\n\r\n","description":"","footnote":"\r\n( 1 ) . الطبقات الكبرى ، 1 / 120 ؛ 2 / 286 .\r\n( 2 ) . المصنّف ، 5 / 318 ؛ سيره ابن هشام ، 1 / 194 .\r\n( 3 ) . صحيح بخارى ، 4 / 363 ؛ سيره دحلان ، 1 / 51 .\r\n( 4 ) . سيره حلبى ، 1 / 125 ؛ سيره دحلان 1 / 51 ؛ فتح البارى ، 4 / 364 .\r\n","page_name":" 202 ","page_number":206},
  {"content":"\r\n\r\nما ، در صحّت اين داستان ترديد جدّى داريم كه رسول خدا ( ص ) براى كسانى جز خانواده‌اش در مقابل اجرتى چنين پست كه حتى پيرزنان هم از گرفتن آن ابا دارند ، براى مردم مكّه شبانى كرده باشد . اين مبلغ در مقابل وقت و زحمتى كه صرف چرانيدن گوسفندان مىشود ، بسيار ناچيز است . دلايل ما به شرح ذيل است ؛\r\nأ . يعقوبى كه يكى از معدود مورّخان دقيق است ، تأكيد كرده كه پيامبر ( ص ) هرگز اجير كسى نبوده است . « 1 »\r\nب . روايات در اين باره تناقض دارد . در حالى كه در برخى واژهء « لاهلى » - براى خانواده‌ام - آمده ، برخى ديگر مىگويند : « لاهل مكّه » - براى مردم مكّه - در حالى كه در برخى روايات واژهء « قراريط » آمده ، در شمارى ديگر كلمهء « اجياد » ثبت شده است . در صورتى كه راوى همهء اين روايات يك نفر باشد ، قطعا از او نمىپذيرند . بلى ، برخى گفته‌اند : مردم عرب ، قراريط را نمىشناختند .\r\nاين واژه نام مكانى در مكّه است . « 2 » سؤال اين است كه چرا فقط در همان مكان شبانى كرد ؟ و چرا به جاهاى ديگر نرفت ؟ ! با صرف‌نظر از آنچه گذشت ، اختلاف روايت در واژه‌هاى « قراريط » و « اجياد » از اين جهت است كه هر دو واژه نام يك محل يا دو محل نزديك به هم بوده است . با اين حال ممكن است اشكال شود كه در روايت بخارى « على قراريط » آمده و واژهء « على » ظاهرا بر اجرت دلالت دارد . شايد بتوان چنين پاسخ داد كه قراريط نام كوهى در مكّه بوده و پيامبر ( ص ) بالاى آن ، گوسفندچرانى كرده است . بايد دانست كه بر صحّت هيچ يك از اين احتمالات ، شاهدى نداريم . وانگهى در صورتى بايد سراغ اين شواهد رفت كه سند روايت صحيح باشد و از معصوم ( ع ) نقل كنند .\r\n\r\n\r\n","description":"","footnote":"\r\n( 1 ) . تاريخ يعقوبى ، 2 / 21 .\r\n( 2 ) . فتح البارى ، 4 / 364 ؛ سيره حلبى ، 1 / 136 .\r\n","page_name":" 203 ","page_number":207},
  {"content":"\r\n\r\nدر حالى كه در اين مورد ، وضع چنين نيست ، بلكه روايت از ابو هريره و ديگر كسانى است كه نمىتوان به آن‌ها اعتماد كرد .\r\n\r\n11 . سفر دوم پيامبر ( ص ) به شام\r\nمىگويند : پيامبر ( ص ) براى بار دوم در سن بيست سالگى به شام مسافرت كرد . « 1 » اين سفر ، يك سفر تجارتى بود كه به پيشنهاد ابو طالب براى خديجه انجام شد . هنگامى كه روزگار بر آنان سخت شد و سال‌هاى دشوارى را تجربه مىكردند ، ابو طالب پيشنهاد كرد كه همانند ديگران اموالى از خديجه بگيرد ، امّا پيامبر ( ص ) حاضر نشد خود را به خديجه عرضه كند . هنگامى كه خديجه از اين گفتگو باخبر شد ، خود اقدام كرد و دو برابر اموالى كه به ديگران مىداد ، در اختيار حضرت گذاشت ، زيرا پيامبر ( ص ) را به امانت‌دارى ، راست گويى و اخلاق كريمانه مىشناخت . مطابق روايت برخى ، ابو طالب خودش با خديجه در اين باره صحبت كرد . خديجه شادمانى و تمايل خود را به اين كار اظهار داشت و آنچه اجرت مىخواست ، به او داد .\r\nپيامبر ( ص ) با اموال خديجه به شام رفت و چند برابر ديگران سود كرد . در اين سفر برخى كرامات از آن حضرت ديده شد . هنگامى كه كاروان بازگشت ، ميسره غلام خديجه كه همراه پيامبر ( ص ) بود ، داستان را به خديجه گزارش كرد . او نيز علاوه بر گزارش ميسره ، آنچه را خودش از پيامبر ( ص ) ديده بود ، به ورقة بن نوفل كه پسر عمويش بود - و البته ما ، در اين باره ترديد داريم - خبر داد . ورقه به او گفت : اگر آنچه گفتى ، درست باشد ، بدان كه او پيغمبر اين امّت است . « 2 »\r\n\r\n\r\n","description":"","footnote":"\r\n( 1 ) . بحار الانوار ، 16 / 9 ؛ كشف الغمّه ، 2 / 135 : سفر تجارتى او به بازار حبشه در تهامه بود .\r\n( 2 ) . بنگريد : البداية و النهايه ، 2 / 296 ؛ سيره حلبى ، 1 / 136 .\r\n","page_name":" 204 ","page_number":208},
  {"content":"\r\n\r\nاز اين پس خديجه زمينه را براى ازدواج با محمّد ( ص ) فراهم نمود . در اين باره در صفحات بعدى سخن خواهيم گفت . ما ، در برخى از گفته‌هاى مربوط به سفر تجارتى شام ترديد داريم . خصوصا دربارهء اظهارات ورقه كه حتى پس از بعثت هم ايمان نياورد . همچنان كه نمىتوانيم بپذيريم كه خديجه آن حضرت را براى اين تجارت ، اجير كرده باشد . يعقوبى مورخ دقيق و متقدّم مىگويد :\r\nآنچه مردم مىگويند كه خديجه او را اجير كرد ، درست نيست .\r\nپيامبر ( ص ) هرگز اجير كسى نشد . « 1 »\r\nعزّت نفس پيامبر ( ص ) و پدرانش و نيز شرافت و سيادت ابو طالب موجب مىشود كه آنچه را در اين باره به عموى حضرت نسبت داده‌اند ، بعيد بدانيم . بر اين اساس ، سفر پيامبر ( ص ) به شام به گونهء شراكت و مضاربه با خديجه بوده است .\r\nروايت جنابذى نيز بر اين مطلب دلالت دارد . اين روايت به صراحت بيان مىكند كه سفر تجارتى پيامبر ( ص ) به گونهء مضاربه بود و لا غير . « 2 »\r\nروايت علامهء مجلسى هم مؤيّد اين مطلب است . او روايت مىكند كه ابو طالب با محمّد ( ص ) از تجارت مردم با اموال خديجه سخن گفت و او را تشويق كرد كه او همچنين كند . اين گونه بود كه پيامبر ( ص ) به شام رفت . « 3 »\r\n* * *\r\n\r\n\r\n","description":"","footnote":"\r\n( 1 ) . تاريخ يعقوبى ، 2 / 21 .\r\n( 2 ) . كشف الغمّه ، 2 / 134 ؛ بحار الانوار ، 16 / 9 .\r\n( 3 ) . بحار الانوار ، 6 / 22 ؛ الخرائج و الجرائح ، 186 .\r\n","page_name":" 205 ","page_number":209},
  {"content":"\r\n . \r\n","description":"","footnote":"","page_name":" 206 ","page_number":210},
  {"content":"\r\n\r\n\r\nفصل سوم ازدواج با خديجه ( س )\r\n\r\n1 . مراسم خواستگارى\r\nخديجه شريف‌ترين ، ثروتمندترين و زيباترين زنان قريش بود . در جاهليت به « طاهره » « 1 » معروف بود و او را « سيده قريش » مىخواندند . همهء مردان قريش خواهان همسرى او بودند . « 2 » بزرگان قوم از او خواستگارى كردند و اموال فراوانى به او پيشنهاد نمودند . از جمله بايد از عقبة بن ابى معيط ، صلت بن ابى يهاب ، ابو جهل و ابو سفيان نام برد . « 3 » خديجه همه را رد و محمّد را انتخاب كرد كه او را به اخلاق كريمانه ، شرافت نفس و سجاياى اخلاقى مىشناخت . تقريبا به سبب انبوهى از روايات كه همديگر را تقويت مىكنند ، يقين داريم كه ابتدا خديجه تمايل خود را به ازدواج با پيامبر ( ص ) اظهار كرد . « 4 »\r\nابو طالب با خانواده و شمارى از مردان قريش براى خواستگارى از خديجه نزد ولىاش كه عموى او عمرو بن اسد بود ، رفت . پدر خديجه در جنگ‌هاى\r\n\r\n\r\n","description":"","footnote":"\r\n( 1 ) . بنگريد : الاصابه ، 4 / 281 - 282 ؛ تاريخ الاسلام ( ذهبى ) ، 2 / 152 ؛ تهذيب الاسماء و اللغات ، 2 / 342 ؛ سير اعلام النبلاء ، 2 / 111 ؛ الروض الانف ، 1 / 215 ؛ تاريخ الخميس ، 1 / 264 .\r\n( 2 ) . بنگريد : البداية و النهايه ، 2 / 294 ؛ بهجة المحافل ، 1 / 47 ؛ سيره ابن هشام ، 1 / 201 ؛ تاريخ الخميس ، 1 / 263 ؛ الطبقات الكبرى ، 1 / 131 .\r\n( 3 ) . بحار الانوار ، 16 / 22 .\r\n( 4 ) . كشف الغمّه ، 2 / 139 ؛ سيره حلبى ، 1 / 138 ؛ تاريخ الخميس ، 1 / 264 .\r\n","page_name":" 207 ","page_number":211},
  {"content":"\r\n\r\nفجار يا پيش از آن كشته شده بود .\r\nروايات ديگرى كه مىگويد : ابو طالب براى خواستگارى خديجه نزد ورقة بن نوفل و عمويش ، يا فقط نزد ورقه رفت ؛ « 1 » از نظر ما مردود است ، زيرا علاوه بر اين كه در مورد روايت نخست و خواستگارى از عمرو بن اسد اجماع وجود دارد « 2 » حضور ورقه در قضاياى مربوط به پيغمبر ( ص ) ما را وامىدارد كه در شخصيت حقيقى يا اسطوره‌اى وى به شدّت ترديد كنيم . همان نقشى كه يك بار به پدر خديجه داده مىشود و بار ديگر به عمويش ، بار سوم با همان كلمات و جمله‌ها و حتى مواضع و حركات به ورقه داده مىشود . « 3 »\r\nبه هر حال ، ابو طالب به خواستگارى خديجه رفت نه آن چنان كه ابن هشام مىگويد : حمزه . « 4 » زيرا از يك سو با منزلت و سيادت ابو طالب در ميان قريش هماهنگى ندارد و از سوى ديگر حمزه فقط دو يا چهار سال از پيغمبر بزرگ‌تر بود . چنان كه مخالف عقيده عموم مورّخان نيز هست . به نظر مىرسد كه دست‌هايى تلاش كرده تا به گونه‌اى اين فضيلت را از ابو طالب سلب و به ديگران منسوب كنند . اگر چه تلاش ناموفق و ناميمونى است .\r\nمطابق مشهور ابو طالب پانزده سال پيش از بعثت رسول اكرم ( ص ) خديجه را براى برادرزاده‌اش خواستگارى كرد . او بنا به نقل مورّخان در خطبه خواستگارى گفت :\r\nسپاس خداى اين خانه را كه ما را از فرزندان ابراهيم و نسل اسماعيل قرار داد و ما را در حرم امن فرود آورد ، و ما را حاكمان بر مردم ساخت ، و ما را در شهرى كه در آن زندگى مىكنيم ، گرامى داشت .\r\n\r\n\r\n","description":"","footnote":"\r\n( 1 ) . الكافى ، 5 / 374 ؛ سيره حلبى ، 1 / 129 .\r\n( 2 ) . سيره حلبى ، 1 / 137 .\r\n( 3 ) . همان .\r\n( 4 ) . بنگريد : سيره ابن هشام ، 1 / 201 ؛ سيره حلبى ، 1 / 138 .\r\n","page_name":" 208 ","page_number":212},
  {"content":"\r\n\r\nسپس اين برادرزاده‌ام با هيچ كدام از مردان قريش مقايسه نمىشود ، مگر اين كه بر او برترى دارد و با هيچ فردى قياس نمىشود ، مگر اين كه از او باعظمت‌تر است . همتايى در ميان خلق ندارد ، اگر چه از نظر مال ، تهيدست است و ثروت اندك دارد ؛ ثروت ، بهرهء دگرگون و سايهء گذر است . او را تمايلى به خديجه هست . نزد تو آمده‌ايم تا با رضايت و دستور خودش ، او را از تو خواستگارى كنيم . كابين او بر عهدهء خودم است و هر چه بخواهيد ، فعلا يا بعدا از مال خود مىپردازم .\r\nبه خداى اين خانه سوگند ، او را بهره‌اى عظيم است و دينى گسترده و رأيى كامل . « 1 »\r\n\r\n2 . مهريه خديجه\r\nبه هر حال ابو طالب ، چنان كه به صراحت از خطبه خواستگارى به دست مىآيد ، كابين خديجه را از مال خود تعهّد كرد ، امّا خديجه نپذيرفت و آن را از مال خودش تضمين نمود . برخى گفتند : شگفتا ! مهريه براى مردان و بر عهدهء زنان ؟ ! ابو طالب به خشم آمد و گفت : اگر مثل برادرزاده من باشند ، مردان را با گران‌ترين قيمت‌ها و بالاترين كابين‌ها مىخواهند و هرگاه مردان ، همانند شما باشند ، كسى با آنان ازدواج نمىكند ، مگر با مهريه‌هاى بسيار گران .\r\nبرخى روايات مىرساند كه رسول خدا ( ص ) ، خودش بيست بچه شتر ماده را مهر خديجه كرد . اين روايت با آنچه گذشت ، منافاتى ندارد ، چه ممكن است ، ابو طالب ، مهريه را تضمين كرده باشد يا فقط خديجه بدون ابو طالب يا خديجه براى ابو طالب .\r\nبرخى گفته‌اند كه على ( ع ) مهريهء خديجه را تعهّد كرد . گفته‌اند : اين سخن\r\n\r\n\r\n","description":"","footnote":"\r\n( 1 ) . الكافى ، 5 / 374 ؛ بحار الانوار ، 16 / 14 ؛ مناقب آل ابى طالب ، 1 / 42 ؛ سيره حلبى ، 1 / 139 ؛ تاريخ يعقوبى ؛ 2 / 20 ؛ تاريخ الخميس ، 1 / 264 .\r\n","page_name":" 209 ","page_number":213},
  {"content":"\r\n\r\nغلط است ، زيرا بنا بر همهء اقوال مربوط به عمر آن حضرت ، در اين زمان هنوز على ( ع ) به دنيا نيامده بود . « 1 »\r\nما هر سخنى را در اين كه على ( ع ) در خواستگارى خديجه حضور داشته ، رد مىكنيم و آن را بس شگفت‌آور مىدانيم . اين بدان معنى است كه على ( ع ) به هنگام شهادت هفتاد و شش سال سن داشته است . در حالى كه احدى چنين عقيده‌اى ندارد .\r\nمقدار مهريه را بيست بچه شتر ماده گفته‌اند . چنان كه در روايت ديگرى ، چيزى بيشتر از دوازده اوقيه معادل پانصد درهم ثبت شده است . مقادير ديگرى هم گفته‌اند . « 2 »\r\n\r\n3 . سنّ خديجه به هنگام ازدواج\r\nديدگاه‌هاى متفاوتى دربارهء عمر خديجه به هنگام ازدواج با رسول اكرم ( ص ) بيان كرده‌اند ، چنان كه بين 25 تا 46 سال در نوسان است ؛\r\n1 . 25 سال ؛ بيهقى آن را صحيح خوانده است . « 3 »\r\n2 . 28 سال ؛ شمار زيادى آن را ترجيح داده‌اند . « 4 »\r\n3 . 30 سال « 5 »\r\n4 . 35 سال « 7 »\r\n6 . 44 سال « 6 »\r\n7 . 45 سال « 8 »\r\n\r\n\r\n","description":"","footnote":"\r\n( 1 ) . سيره حلبى ، 1 / 139 ؛ سيره مغلطاى ، 12 ؛ الاوائل ، 1 / 161 .\r\n( 2 ) . بنگريد : تاريخ الخميس ، 1 / 264 ؛ مجمع الزوائد ، 9 / 219 ؛ تاريخ يعقوبى ، 2 / 20 .\r\n( 3 ) . دلائل النبوه ( بيهقى ) ، 2 / 71 ؛ البداية و النهايه ، 2 / 294 .\r\n( 4 ) . شذرات الذهب ، 1 / 14 ؛ انساب الاشراف ، 1 / 98 ؛ تهذيب تاريخ دمشق ، 1 / 303 ؛ سير اعلام النبلاء ، 2 / 111 ؛ مختصر تاريخ دمشق ، 1 / 303 .\r\n( 5 ) . بنگريد : سيره حلبى ، 1 / 140 ؛ تاريخ الخميس ، 1 / 264 ؛ سيره مغلطاى ، 12 .\r\n( 6 ) . تهذيب تاريخ دمشق ، 1 / 303 .\r\n( 7 ) . سيره ابن كثير ، 1 / 625 ؛ سيره حلبى ، 1 / 140 .\r\n( 8 ) . تهذيب الاسماء و اللغات ، 2 / 342 ؛ مختصر التاريخ ، 2 / 275 ؛ سيره حلبى ، 1 / 140 ؛ تاريخ الخميس ، 1 / 301 .\r\n","page_name":" 210 ","page_number":214},
  {"content":"\r\n\r\n5 . 40 سال « 3 »\r\n8 . 46 سال « 4 »\r\nهر چند شمار زيادى از جمله ابن العماد قول دوم را بر ساير اقوال ترجيح داده‌اند ، امّا بيهقى قول نخست را صحيح مىداند . او مىگويد :\r\nخديجه شصت و پنج سال عمر كرد . گفته‌اند : پنجاه سال سن داشت . اين صحيح‌تر است . « 5 »\r\nبنابراين اگر خديجه 15 سال پيش از بعثت با رسول خدا ( ص ) ازدواج كرده باشد ، چنان كه بيهقى در اين باره جزم دارد ، « 6 » اين بدان معنى خواهد بود كه او كه در سال دهم بعثت از دنيا رفته ، مىبايست به هنگام ازدواج 25 سال سن داشته باشد . كسان ديگرى غير از بيهقى هم اين قول را ترجيح داده‌اند . « 7 »\r\nهر چند حاكم نيشابورى كه قول دوم را از ابن اسحاق نقل كرده است ، نظر صريح خود را در اين باره بيان نمىكند ، امّا آنجا كه از هشام بن عروه نقل مىكند كه خديجه در سن شصت سالگى درگذشت ؛ مىگويد : اين سخن ، شاذ است . آنچه من معتقدم اين است كه به شصت سالگى نرسيد . « 8 » اين سخن حاكم دلالت دارد كه قول پنجم كه مىگويد : خديجه در چهل سالگى با پيامبر ( ص )\r\n\r\n\r\n","description":"","footnote":"\r\n( 3 ) . انساب الاشراف ، 1 / 98 ؛ سيره مغلطاى ، 12 ؛ المواهب اللدنيه ، 1 / 38 ؛ شذرات الذهب ، 1 / 14 ؛ تاريخ الخميس ، 1 / 264 .\r\n( 4 ) . بنگريد : انساب الاشراف ، 1 / 98 .\r\n( 5 ) . دلائل النبوه ( بيهقى ) ، 2 / 71 .\r\n( 6 ) . همان ؛ البداية و النهايه ، 2 / 295 .\r\n( 7 ) . محمّد رسول اللّه ، 46 .\r\n( 8 ) . مستدرك حاكم ، 3 / 182 .\r\n","page_name":" 211 ","page_number":215},
  {"content":"\r\n\r\nازدواج كرد ، شاذ است . از نظر وى سنّ خديجه در اين زمان كمتر از سى و پنج سال بوده است . با اين حال به صراحت اعلام نكرده كه خديجه چندساله بود كه با پيامبر ( ص ) ازدواج كرد : سىساله ، بيست و هشت‌ساله يا بيست و پنج‌ساله ؟\r\n\r\n4 . يتيم قريش ، افسانه رسوا\r\nابن اسحاق مىگويد : خديجه به محمّد ( ص ) گفت : محمّد ؛ آيا ازدواج نمىكنى ؟ گفت : با كه ؟ گفت : با من . محمّد گفت : مرا چه به تو ؟ تو بانوى قريش و من يتيم قريش ؟ خديجه گفت : خواستگارى كن . « 1 »\r\nبرخى مىگويند : ابو طالب به پيامبر ( ص ) گفت : مىترسم كه قبول نكنند . او بانوى قريش است و تو يتيم قريش ! ابو طالب ، حمزه را به جاى خود فرستاد ، زيرا مىترسيد ، اگر خودش برود و او را رد كنند ، رسوايى به بار خواهد آمد . « 2 »\r\nدر روايت ديگرى آمده ، هنگامى كه خديجه از ابو طالب خواست كه او را براى محمّد از عمويش خواستگارى كند ، ابو طالب به او گفت : خديجه ، مرا مسخره نكن ! « 3 »\r\nما ترديد نداريم كه همهء اين سخنان دروغ است . چگونه ممكن است ، مردى كه بيش از 25 سال سن دارد ، خود را يتيم بخواند ؟ از سوى ديگر مىدانيم كه پيامبر ( ص ) در اصيل‌ترين خانوادهء عرب نژاد رشد كرد و تربيت شد ؛ حال چگونه نمىدانست كه يتيم ، فقط بر كودك نابالغ اطلاق مىشود ؟ !\r\nبيان چنين واژه‌هايى از مردى در حدّ و قوارهء رسول اكرم ( ص ) با عنايت به\r\n\r\n\r\n","description":"","footnote":"\r\n( 1 ) . سيره حلبى ، 1 / 138 .\r\n( 2 ) . الاوائل ، 1 / 160 - 161 .\r\n( 3 ) . سيره حلبى ، 1 / 138 .\r\n","page_name":" 212 ","page_number":216},
  {"content":"\r\n\r\nآنچه در بالا بدان اشاره كرديم ، از محالات است و تحت هيچ شرايطى نمىتوان پذيرفت كه پيغمبر ( ص ) چنين واژه‌هايى را به كار برده باشد .\r\nاز سوى ديگر چرا فقط محمّد ( ص ) ، يتيم ناميده شود ؟ در حالى كه وقتى عبد المطلب از دنيا رفت ، فرزندانش ، عبّاس و حمزه كودكان خردسالى بودند كه به سنّ بلوغ نرسيده بودند . « 1 »\r\nظاهرا اين سخن ، ساختهء دشمنان دين ، يا اهل كتاب يا اذناب امويان است كه همواره مىكوشيدند به گونه‌اى از منزلت و شأن رسول اكرم ( ص ) بكاهند .\r\nشايد درست آن باشد كه اين سخن را زنان قريش بر زبان رانده باشند . ما ، در اين باره به هنگام سخن از ازدواج‌هاى قبلى خديجه و نادرستى آن ، بحث خواهيم كرد .\r\nهمين طور مطالب زير هم دروغ است كه مىگويد : عموى خديجه نمىپذيرفت كه با محمّد ، يتيم ابو طالب ازدواج كند . « 2 » از اين رو خديجه حيله‌اى انديشيد و به او شراب نوشانيد تا در حالت مستى او را به ازدواج محمّد ( ص ) درآورد ، و چون به هوش آمد ، خود را در مقابل كار انجام شده ديد و به ناچار پذيرفت !\r\nيا اين سخن كه مىگويد : محمّد ( ص ) پيش از ازدواج بر خديجه وارد شد .\r\nخديجه دست او را گرفت و به سينهء خود چسبانيد . « 3 » اين سخنان و گفته‌هايى از اين دست با اخلاق و سجاياى والاى پيامبر اكرم ( ص ) و سيرهء آن حضرت ، كاملا ناسازگار است و قطعا دروغ . هدف از طرح چنين مطالبى ، كاستن از منزلت و فضايل آن گرامى است .\r\n\r\n\r\n","description":"","footnote":"\r\n( 1 ) . اين ديدگاه علّامه سيد مهدى روحانى ( ره ) است .\r\n( 2 ) . سيره حلبى ، 1 / 138 ؛ مسند احمد ، 1 / 312 ؛ مجمع الزوائد ، 9 / 220 .\r\n( 3 ) . سيره حلبى ، 1 / 140 .\r\n","page_name":" 213 ","page_number":217},
  {"content":"\r\n\r\n\r\n5 . ثروت خديجه\r\nبرخى از دشمنان اسلام سخنانى بر زبان مىآورند كه شواهد تاريخى بر بطلان و نادرستى آن دلالت دارد . آنان مىگويند : محمّد به خاطر ثروت خديجه با او ازدواج كرد . « 1 » زندگى پيامبر ( ص ) از اوّل تا آخر بهترين شاهد بر اين گفته است كه ثروت از نظر او هيچ ارزشى نداشت . خديجه تمام ثروت خود را به ميل خويش در راه اسلام و پيشرفت دين خرج كرد نه در راه پيامبر ( ص ) و خواسته‌هاى شخصى او . از سوى ديگر خديجه خود را براى ازدواج با پيامبر ( ص ) عرضه كرد « 2 » نه اين كه محمّد ( ص ) خواهان ازدواج با خديجه شد تا گفته شود كه به خاطر ثروت خديجه ، تقاضاى ازدواج كرد .\r\n\r\n6 . خديجه در ميان زنان قريش\r\nعموم مورّخان تأكيد كرده‌اند كه خديجه زيباترين زنان قريش بود . همچنان كه بافضيلت‌ترين همسر رسول اكرم ( ص ) بود . شايد همين نكته حسادت برخى از زنان پيغمبر ( ص ) نسبت به خديجه را تفسير كند . آن‌گونه كه حتى پس از وفات خديجه با اين كه هرگز با هم در خانه پيامبر اكرم ( ص ) نبودند ، از او بدگويى مىكرد و مىكوشيد تا هر چه بيشتر از منزلت و شأن او بكاهد .\r\nآن چنان كه از سخنان امام باقر ( ع ) به دست مىآيد ، از نظر فضيلت ، اخلاص ، ولايت و حتى زيبايى و جمال ، امّ سلمه پس از خديجه ، رتبه دوم را در ميان زنان پيامبر ( ص ) داشت .\r\nبه هر حال زنان صاحب جمال و اخلاص پيغمبر ( ص ) همواره مورد بغض\r\n\r\n\r\n","description":"","footnote":"\r\n( 1 ) . النبوه ، 63 .\r\n( 2 ) . سيره حلبى ، 1 / 137 ؛ سيره ابن هشام ، 1 / 200 ؛ تاريخ الخميس ، 1 / 264 .\r\n","page_name":" 214 ","page_number":218},
  {"content":"\r\n\r\nو حسادت آن دسته از زنان او بودند كه نه بهره‌اى از جمال داشتند و نه به ادب رفتار با رسول ( ص ) آراسته بودند ، بلكه همواره با كارها و مواضع ، و حتى سخنان خود آن حضرت را آزار و اذيّت مىكردند .\r\n\r\n7 . ازدواج‌هاى قبلى خديجه ؟\r\nگفته مىشود : پيامبر ( ص ) با دخترى جز عايشه ازدواج نكرد . خديجه پيش از پيامبر ( ص ) با دو نفر ديگر ازدواج كرده بود و از آنان فرزند هم داشت . آن دو مرد ، عتيق بن عائذ بن عبد اللّه مخزومى و ابو هالهء تميمى بودند .\r\nما ، در اين ادعا ترديد داريم و احتمال قوى مىدهيم كه آنچه در اين باره مىگويند ، ساختهء دست سياست بازان باشد . ما نمىخواهيم از اختلاف مورّخان دربارهء نام وى به تفصيل بحث كنيم كه آيا ابو هاله ، نبّاش بن زرارة است يا زراة بن نبّاش يا هند يا مالك ؟ و آيا از صحابه بود يا نه ؟ آيا ابتدا با او ازدواج كرد يا با عتيق ؟ « 1 »\r\nدر اين باره نيز نمىخواهيم بحث كنيم كه آيا هند از اين شوهر بود يا از آن يكى ؟ و اگر فرزند عتيق بود ، دختر بود « 2 » و گرنه پسر . و آيا در جنگ جمل همراه على ( ع ) بود و كشته شد يا در بصره در اثر طاعون ؟ « 3 » با اين حال چند نكته را به اختصار بيان مىكنيم ؛\r\nأ . ابن شهر آشوب مىگويد :\r\nاحمد بلاذرى و ابو القاسم كوفى در كتاب‌هاى خود ، و سيد مرتضى در\r\n\r\n\r\n","description":"","footnote":"\r\n( 1 ) . بنگريد : الاوائل ، 1 / 159 .\r\n( 2 ) . همان .\r\n( 3 ) . بنگريد : الاصابه ، 3 / 611 - 612 ؛ نسبت قريش ، 22 ؛ سيره حلبى ، 1 / 140 ؛ قاموس الرجال ، 10 / 431 ؛ اسد الغابه ، 5 / 12 - 13 .\r\n","page_name":" 215 ","page_number":219},
  {"content":"\r\n\r\nكتاب الشافى ، و ابو جعفر طوسى در كتاب تلخيص الشافى روايت كرده‌اند كه وقتى پيامبر ( ص ) با خديجه ازدواج كرد ، دختر بود . آنچه در كتاب‌هاى الانوار و البدع آمده ، مؤيد همين مطلب تواند بود . در اين دو كتاب بيان شده كه رقيه و زينب دختران هاله ، خواهر خديجه بودند . « 1 »\r\nب . ابو القاسم كوفى مىگويد :\r\nخاص و عام ، و اهل آثار و ناقلان اخبار اجماع دارند كه احدى از اشراف ، سادات و نجيب‌زادگان قريش نماند مگر كه از خديجه خواستگارى كرد و خواهان همسرى او شد ، امّا خديجه به همهء آن‌ها پاسخ منفى داد . هنگامى كه رسول خدا ( ص ) با او ازدواج كرد ، زنان قريش بر او خشم گرفتند و رهايش كردند . آنان به خديجه گفتند : اشراف و امراى قريش از تو خواستگارى كردند ، با احدى از آنان ازدواج نكردى امّا با محمّد ، يتيم ابو طالب ، فقير بىمال ، ازدواج نمودى ؟ !\r\nحال چگونه از نظر خردمندان فهميده ، پسنديده است كه خديجه با يك نفر عرب بيابان گرد از قبيله تميم ازدواج كند ، امّا آن چنان كه توصيف كرديم از ازدواج با اشراف و سادات قريش امتناع ورزيد ؟ آيا صاحب نظران نمىدانند كه چنين كارى از روشن‌ترين محالات و رسواترين مقالات است ؟ ! « 2 »\r\nاگر كسى بخواهد پاسخ كوفى را با اين بيان بدهد كه چگونه ممكن است يك زن شريف و زيبا در اين مدّت نسبتا دراز بدون ازدواج باقى مانده باشد ؟ ! بايد بداند كه پاسخ مناسبى نيست ، زيرا نمىتواند توجيه‌گر ردّ بزرگان قريش و قبول يك نفر عرب بيابان‌گرد تميمى از سوى خديجه باشد .\r\nاگر بپرسيد كه چگونه پدر يا سرپرست خديجه اجازه داد كه تا اين سن بدون همسر بماند ؟ پاسخ ما اين است كه پدرش در جنگ فجار كشته شد و\r\n\r\n\r\n","description":"","footnote":"\r\n( 1 ) . مناقب آل ابى طالب ، 1 / 159 .\r\n( 2 ) . الاستغاثه ، 1 / 70 .\r\n","page_name":" 216 ","page_number":220},
  {"content":"\r\n\r\nسرپرستش هم به اندازه پدرش قدرت نداشت كه او را به ازدواج با هر كه خودش مىخواست ، وادار سازد .\r\nاز سوى ديگر باقى ماندن يك زن شريف و صاحب جمال براى مدتى بدون ازدواج براى پيدا كردن مرد فاضل و كاملى كه در آن دوره كار مشكلى بود ؛ نمىتواند موجب شگفتى باشد .\r\nج . چگونه بزرگان قريش كه از خديجه خواستگارى كردند و او به آن‌ها پاسخ منفى داد ، او را به خاطر ازدواج با يك عرب بيابان‌گرد بىاصل و نسب سرزنش نكردند ؟ !\r\nد . گفته‌اند : نخستين شهيد اسلام ، فرزند خديجه بود به نام حارث بن ابى هاله و آن‌گاه كه رسول خدا ( ص ) دعوت خود را علنى كرد ، به شهادت رسيد . « 1 »\r\nنمىتوان اين ادعا را پذيرفت ، زيرا به سند صحيح از قتاده روايت كرده‌اند كه نخستين شهيد اسلام ، سميه مادر عمّار بود . « 2 » از مجاهد همچنين روايت كرده‌اند . « 3 »\r\nاز ابن عبّاس روايت شده كه « پدر و مادر عمّار كشته شدند . آن دو نخستين مسلمانانى بودند كه در اين راه كشته مىشدند . » « 4 » مگر اين كه ادعا شود ، سميه نخستين شهيد زن بود و حارث نخستين شهيد مرد . امّا اين احتمال بعيد است و بر خلاف ظاهر سخنان خودشان ، خصوصا كه واژهء شهيد همانند قتيل و جريح بر مذكر و مؤنث به يك اندازه به كار مىرود .\r\n\r\n\r\n","description":"","footnote":"\r\n( 1 ) . الاوائل ، 1 / 311 - 312 ؛ الاصابه ، 1 / 293 .\r\n( 2 ) . الاصابه ، 4 / 335 ؛ الطبقات الكبرى ، 8 / 193 .\r\n( 3 ) . الاستيعاب ، 4 / 331 .\r\n( 4 ) . وقعة صفّين ، 325 .\r\n","page_name":" 217 ","page_number":221},
  {"content":"\r\n\r\nه . روايت شده كه خديجه را خواهرى به نام هاله بود . « 1 » هاله با مردى مخزومى ازدواج كرد و فرزند دخترى برايش به دنيا آورد كه او را هاله ناميدند .\r\nسپس هاله با يك مرد تميمى به نام ابو هند ازدواج كرد و برايش پسرى به نام هند به دنيا آورد . اين مرد تميمى يك زن ديگر هم داشت كه دو دختر به نام‌هاى زينب و رقيه برايش به دنيا آورد و خود مرد . مرد تميمى هم مرد . پسرش هند نزد قوم و خويش پدرش رفت و دخترها : زينب و رقيه ، نزد هاله خواهر خديجه ماندند . خديجه خواهرش هاله و دو دختر را كه از مرد تميمى و زن ديگرش بودند ، نزد خود آورد . هنگامى كه خديجه با رسول خدا ( ص ) ازدواج كرد ، هاله از دنيا رفت . بدين ترتيب دو دختر تميمى نزد خديجه و رسول خدا ( ص ) ماندند . مردم عرب گمان مىبردند كه دخترى كه فرد بزرگ مىكند ، دختر او به شمار مىرود . از اين رو آن دو دختر را كه فرزند ابو هند تميمى و همسر ديگرش بودند ، به رسول خدا ( ص ) نسبت دادند و دختران او ناميدند . در مورد هند هم وضع همين گونه بود . « 2 »\r\nشايد بتوان اين روايات را با اختلافى كه درباره نام پدر هند آمده ، تأييد كرد . در اين باره به منابعى كه در پاورقى معرفى كرده‌ايم ، مراجعه كنيد .\r\n\r\n8 . دو همسر عثمان\r\nأ . روايت مقدسى از سعيد بن ابى عروه از قتاده دلالت دارد كه دو همسر عثمان ، دختر پيامبر ( ص ) نبودند . او مىگويد :\r\nخديجه در دوره جاهلى ( پيش از بعثت ) ، عبد مناف را براى رسول خدا ( ص ) به دنيا آورد و در اسلام دو پسر و چهار دختر : قاسم كه به\r\n\r\n\r\n","description":"","footnote":"\r\n( 1 ) . بنگريد : نسب قريش .\r\n( 2 ) . بنگريد : الاستغاثه ، 1 / 68 - 69 .\r\n","page_name":" 218 ","page_number":222},
  {"content":"\r\n\r\nهمين بابت كنيهء رسول خدا ( ص ) ابو القاسم بود ؛ قاسم زنده بود تا اين كه به راه افتاد . سپس مرد ؛ ديگرى عبد اللّه كه در كوچكى مرد ؛ ام كلثوم ، زينب ، رقيه و فاطمه . « 1 »\r\nقسطلانى مىگويد :\r\nگفته‌اند : پيش از بعثت پسرى داشت كه عبد مناف ناميده شد . بنا بر اين فرزندان او دوازده نفر مىشوند . همهء آنان جز همين پسر پس از بعثت به دنيا آمدند . « 2 »\r\nبرخى نيز تأكيد كرده‌اند كه با سند صحيح نزدشان ثابت شده كه رقيه كوچك‌ترين فرزندان پيامبر ( ص ) حتّى فاطمه ( س ) بود . « 3 »\r\nحال چگونه سخن كسانى را تأييد كنيم كه مىگويند : رقيه و زينب در جاهليت با فرزندان ابو لهب ازدواج كردند و پس از ظهور اسلام ، از آن‌ها جدا شدند ؟ مقدسى مىگويد :\r\nرسول خدا ( ص ) رقيه را به همسرى عثمان درآورد . رقيه در دو هجرت همراه عثمان بود و در هجرت نخست ، جنينى در كشتى سقط كرد . « 4 »\r\nآرى ، چگونه مىتوانيم اين سخن را تأييد كنيم ، در حالى كه مىدانيم :\r\nهجرت نخست به حبشه در سال پنجم بعثت بود . حال چگونه رقيه پيش از بعثت با پسر ابو لهب ازدواج كرد ؛ سپس از او جدا شد و با عثمان ازدواج كرد و پيش از هجرت به حبشه از او باردار شد ، در حالى كه خودش پس از بعثت متولد شده بود ؟ ! واقعا كه عجيب است !\r\nب . مطابق برخى روايات ، پس از آن كه سورهء «   تَبَّتْ يَدا أَبِي لَهَبٍ   » نازل شد ،\r\n\r\n\r\n","description":"","footnote":"\r\n( 1 ) . البداء و التاريخ ، 4 / 139 ؛ 5 / 16 .\r\n( 2 ) . المواهب اللدنيه ، 1 / 196 .\r\n( 3 ) . بنگريد : الاصابه ، 4 / 304 ؛ الاستيعاب ، 4 / 299 ؛ نسب قريش ، 21 .\r\n( 4 ) . البداء و التاريخ ، 5 / 17 ؛ تهذيب تاريخ دمشق ، 1 / 298 .\r\n","page_name":" 219 ","page_number":223},
  {"content":"\r\n\r\nابو لهب به پسرانش دستور داد كه رقيه و ام كلثوم را طلاق دهند . « 1 »\r\nاز سوى ديگر مىگويند : اين سوره به هنگام محاصره مسلمانان در شعب ابى طالب نازل شد . « 2 » محاصره مسلمانان پس از هجرت نخست به حبشه بود .\r\nج . روايت شده كه خديجه « عبد اللّه » را براى رسول خدا ( ص ) به دنيا آورد .\r\nسپس مدتى فرزند نياورد . روزى رسول خدا ( ص ) با مردى سخن مىگفت و عاص بن وائل به او مىنگريست . در اين هنگام مردى كه از آنجا مىگذشت ، دربارهء پيامبر ( ص ) از عاص سؤال كرد . عاص گفت : او ابتر يعنى دم بريده است . پس اين آيه نازل شد كه :\r\n إِنَّ شانِئَكَ هُوَ الْأَبْتَرُ .  « 3 »\r\nاز ظاهر روايت به دست مىآيد كه عبد اللّه متولد شد ، فرزند ديگرى براى پيامبر ( ص ) متولد نشده بود يا همه مرده بودند ، چنان كه اصلا پيامبر ( ص ) فرزندى نداشت . در حالى كه پيش از تولد فاطمه ( س ) ، رقيه در خانه عثمان بود .\r\nبنابراين عاص نمىتوانست پيامبر ( ص ) را ابتر - دم بريده - توصيف كند ، مگر اين كه گفته شود : مردم عرب به دختران اهميت نمىدادند ، بلكه از نظر آنان ، فقط پسران فرزند به حساب مىآمدند . از اين رو عاص ، پيامبر ( ص ) را ابتر ناميد .\r\nد . گذشت كه برخى مىگويند : خديجه سه يا ده سال پيش از بعثت با رسول خدا ( ص ) ازدواج كرد . حال چگونه زينب و رقيه از خديجه به دنيا آمدند و پيش از بعثت ازدواج كردند ؟ !\r\nه . دولابى مىگويد : عثمان در دورهء جاهليت با رقيه ازدواج كرد . « 1 »\r\n\r\n\r\n","description":"","footnote":"\r\n( 1 ) . نسب قريش ، 22 ؛ تهذيب تاريخ دمشق ، 1 / 293 ؛ اسد الغابه ، 5 / 456 .\r\n( 2 ) . الدر المنثور ، 6 / 408 .\r\n( 3 ) . كوثر ( 108 ) : 3 . بنگريد : تهذيب تاريخ دمشق ، 1 / 294 ؛ الدر المنثور ، 6 / 404 .\r\n","page_name":" 220 ","page_number":224},
  {"content":"\r\n\r\n« 1 » آنچه گذشت تأييد و تأكيد مىكند كه رقيه همسر عثمان غير از رقيه‌اى است كه ادعا مىكنند دختر پيامبر ( ص ) است و پس از بعثت متولد شد . همسر عثمان ، دختر پيامبر ( ص ) نبود ، بلكه آن حضرت او را بزرگ كرد . مردم عرب دخترى را كه فرد بزرگ مىكرد ، دختر او مىناميدند . در مورد ام كلثوم ، همسر ديگر عثمان هم همين گونه است ، زيرا فرض بر اين است كه او هم پس از بعثت به دنيا آمد .\r\n\r\n9 . زينب دختر پيامبر ( ص ) يا پروردهء او ؟\r\nدربارهء زينب هم نمىتوانيم مطمئن شويم كه دختر رسول خدا ( ص ) بوده است ، زيرا علاوه بر اين كه اگر ابو العاص بن ربيع پيش از بعثت با او ازدواج كرده باشد ، همهء آنچه دربارهء همسران عثمان گذشت ، دربارهء او هم صدق مىكند ؛ به چند نكته اشاره مىكنيم ؛\r\nأ . مغلطاى دربارهء خديجه مىگويد :\r\nسپس ابو هاله نبّاش بن زراره با او ازدواج كرد . خديجه براى او هند ، حارث و زينب را به دنيا آورد . كنيهء خديجه ام هند بود و طاهره خوانده مىشد . « 2 »\r\nب . از عمرو بن دينار است كه گفت :\r\nحسن بن محمّد بن على او را خبر داد كه : ابو العاص بن ربيع شوهر دختر خديجه بود . او را در بند به نزد پيامبر ( ص ) آوردند . زينب دختر پيامبر ( ص ) او را باز كرد . . . « 3 »\r\nاين كه در ابتدا گفت : دختر خديجه ، نشان مىدهد كه زينب دختر\r\n\r\n\r\n","description":"","footnote":"\r\n( 1 ) . بنگريد : المواهب اللدنيه ، 1 / 197 .\r\n( 2 ) . سيره مغلطاى ، 12 .\r\n( 3 ) . المصنّف ، 5 / 224 .\r\n","page_name":" 221 ","page_number":225},
  {"content":"\r\n\r\nپيامبر ( ص ) نبوده است ؛ اگر در آخر گفت : دختر پيامبر ( ص ) ؛ شايد از اين جهت بوده كه مىخواست بيان كند : او پروردهء رسول خدا ( ص ) بود ، نه دختر حقيقى او و گرنه چرا در ابتدا او را به طور خاص دختر خديجه ناميد ؟ همين مىتواند قرينه باشد كه زينب پروردهء پيامبر ( ص ) بوده است .\r\nج . برخى منابع مىگويد : زينب در سى سالگى پيامبر ( ص ) به دنيا آمد . او پيش از بعثت با ابو العاص بن ربيع ازدواج كرد و برايش على را كه در خردى مرد و امامه را به دنيا آورد . وقتى در ابتداى بعثت مادرش ايمان آورد ، او هم مسلمان شد . « 1 »\r\nاز ديدگاه آل ياسين اين سخن نامعقول است ، زيرا يك دختر ده‌ساله نمىتواند ازدواج كند و دخترى به دنيا آورد و آن دختر بزرگ شود ، چنان كه همراه مادرش در ابتداى بعثت ايمان آورد . اين در حالى است كه هنوز مادرش ده‌ساله است ! « 2 »\r\nاز نظر ما اين سخن چندان متين نمىباشد ، زيرا منظور از كسى كه همراه مادرش ايمان آورد ، زينب و خديجه است و نه امامه و زينب .\r\nروايات دربارهء ام كلثوم مىگويد : على ( ع ) به هنگام هجرت فواطم ، ام ايمن و گروهى از مؤمنان ضعيف را همراه خود برد . « 3 » در اين روايت نامى از ام كلثوم نيست . آيا پيش از آن هجرت كرد يا بعدا به تنهايى ؟ ! چرا على ( ع ) او را همراه خود نبرد تا او را از مكر قريش نجات دهد !\r\nبا توجّه به آنچه گذشت ، نمىتوان به طور قطعى مطمئن شد كه آنچه دربارهء ازدواج عثمان با دو دختر رسول خدا ( ص ) مىگويند ، درست باشد ، زيرا\r\n\r\n\r\n","description":"","footnote":"\r\n( 1 ) . بنگريد : النبوه ، پاورقى ، ص 65 .\r\n( 2 ) . همان ، 65 .\r\n( 3 ) . سيرة المصطفى ، 259 ؛ سيره حلبى ، 2 / 53 .\r\n","page_name":" 222 ","page_number":226},
  {"content":"\r\n\r\nاحتمال قوى مىرود كه آن دو پرورده‌هاى پيامبر ( ص ) باشند .\r\nدرباره زينب همسر ابو العاص نيز همين گونه است . از اين رو مىتوان شخصى را كه با پروردهء ديگرى ازدواج كرده ، داماد او ناميد ، لذا آنچه در اينجا بيان كرديم با سخنان حضرت على ( ع ) دربارهء عثمان منافاتى ندارد كه فرمود :\r\nآن قدر از داماد او - رسول خدا ( ص ) - كشيدم كه آن دو نكشيدند . « 1 »\r\n\r\n10 . رقيبان على ( ع )\r\nشايد هدف برخى كه آنان را به طور مسلّم دختر رسول خدا ( ص ) مىدانند و بر اين مطلب پافشارى دارند ، رقيب‌تراشى براى على ( ع ) در فضايل خارجى اوست . از اين رو ، عثمان را به « ذى النورين » ! ملقّب كرده‌اند . از سوى ديگر مىدانيم كه عثمان با آن دو برخورد و رفتار شايسته و مناسبى نداشت . در جاى ديگرى از همين كتاب در اين باره سخن خواهيم گفت .\r\n\r\n11 . هند ابن ابى هاله\r\nپيش از آن كه اين موضوع را به پايان بريم ، لازم مىدانيم نكاتى دربارهء آنچه از امام حسن ( ع ) نقل شده ، بيان كنيم . گفته مىشود : امام حسن ( ع ) فرمود :\r\nاز دايىام هند ابن ابى هاله كه مرد توصيف‌گرى بود ، دربارهء صفات رسول اكرم ( ص ) پرسيدم ، بدان اميد كه از او چيزى برايم توصيف كند كه بدان مشغول باشم ؛ گفت : رسول خدا ( ص ) با عظمت و عالىجاه . . . بود . . . مدتى داستان را از حسين ( ع ) پنهان مىكردم تا اين كه روزى جريان را براى او تعريف كردم . ديدم او در اين باره از من پيشى گرفته است .\r\nحسن ( ع ) از پدرش دربارهء ورود ، خروج و مجلس و شكل رسول\r\n\r\n\r\n","description":"","footnote":"\r\n( 1 ) . نهج البلاغه ( عبده ) ، 2 / 85 ؛ انساب الاشراف ، 5 / 60 ؛ العقد الفريد ، 3 / 376 ؛ الجمل ، 100 ؛ الغدير ، 9 / 74 .\r\n","page_name":" 223 ","page_number":227},
  {"content":"\r\n\r\nخدا ( ص ) پرسيد . او چيزى فروگذار نكرد ، مگر اين كه همه چيز را در اين باره بيان كرد . حسين ( ع ) گفت : از پدرم . . . سؤال كردم . « 1 »\r\nدر اين باره چند مطلب را بيان مىكنيم ؛\r\nأ . سند اين حديث چنين است : جميع عجلى از مردى از بنى تميم از فرزند ابو هاله همسر خديجه ام المؤمنين ( رض ) مكنى به ابو عبد اللّه ، از پسر ابو هاله از حسن بن على الخ . « 2 » مسأله چنان روشن است كه نيازى به بحث دربارهء اين سند نمىبينيم .\r\nب . پيش از اين بيان كرديم كه دربارهء هند اختلاف نظر است كه آيا پسر است يا دختر ؟ همان جا از اختلاف راويان دربارهء پدرش نيز سخن گفتيم .\r\nج . امام حسن ( ع ) با چشمان خود رسول خدا ( ص ) را ديده و حد اقل هفت سال با او زندگى كرده است . با آن حضرت بيعت كرد و برخى از پيمان‌هاى او را به عنوان شاهد امضا نمود . چنان كه براى مباهله با مسيحيان نجران نيز همراه جدّش رفت . . .\r\nپس چرا مىخواهد كه هند ، پيامبر ( ص ) را براى او توصيف كند ؟ آيا به نظر شما جدّش را فراموش كرده بود ؟ اگر به فرض او را از ياد برده بود ، چرا از پدرش نپرسيد كه فصيح‌ترين مردم عرب بود ، و آگاه‌ترين امّت و رسول خدا ( ص ) او را در دامان خود بزرگ كرد و همه چيز را از ريز و درشت دربارهء آن حضرت مىدانست ؟ !\r\nآيا معقول است كه هند دربارهء احوال رسول خدا ( ص ) از على ( ع ) آگاه‌تر و مطلع‌تر باشد ؟ !\r\nاز سوى ديگر در ميان انبوهى از متون اعم از راست و دروغ كه در اختيار\r\n\r\n\r\n","description":"","footnote":"\r\n( 1 ) . بنگريد : التراتيب الاداريه ، 2 / 448 - 449 ؛ دلائل النبوه ( بيهقى ) ، 2 / 216 .\r\n( 2 ) . التراتيب الاداريه ، 447 .\r\n","page_name":" 224 ","page_number":228},
  {"content":"\r\n\r\nداريم ، چيزى پيدا نمىكنيم كه نشان دهد ، هند با رسول خدا ( ص ) زندگى كرد يا در نزديكى او روزگار مىگذراند يا زمانى در مجلس او حضور داشت و . . .\r\nد . نمىدانيم چرا امام حسن ( ع ) اين مسأله را از برادرش پنهان مىكرد ؟ در حالى كه چيزى نداريم كه نشان دهد آن حضرت در چنين مسائلى خود را بر برادرش مقدّم مىداشت .\r\nه ما پسر ابو هاله ، راوى اين داستان از امام حسن ( ع ) را نمىشناسيم . آيا او هم از فرزندان خديجه بود ؟ اگر پاسخ مثبت است ، چرا تاريخ دربارهء او چيزى نگفته است ؟ ! اگر او پسر ابو هاله از زن ديگرى غير از خديجه بود ، بايد دانست كه از او هم تاريخ چيزى نگفته است . چنان كه نه در كتاب‌هاى انساب از او نام برده‌اند و نه در شمار راويان آمده ، نه در كتب رجال ذكرى از او هست ! !\r\n\r\n","description":"","footnote":"","page_name":" 225 ","page_number":229},
  {"content":"\r\n . \r\n","description":"","footnote":"","page_name":" 226 ","page_number":230},
  {"content":"\r\n\r\n\r\nفصل چهارم از ازدواج تا بعثت\r\n\r\n1 . حضور پيامبر ( ص ) در جنگ فجار\r\nمورّخان مىگويند : جنگى در ماه‌هاى حرام - ماه‌هاى حج و رجب - ميان قيس از يك طرف ، و قريش و كنانه از طرف ديگر روى داد . از اين جهت به جنگ فجار معروف شد . گفته مىشود : پيامبر ( ص ) در برخى از روزها در اين جنگ مشاركت و حضور فعّال داشت . ما نمىتوانيم صحّت اين گفته را تأييد كنيم ، بلكه در درستى آن به شدّت ترديد داريم . زيرا\r\nأ . اين جنگ در ماه حرام ، رجب روى داد . با توجه به شناختى كه از سيره و زندگى ابو طالب و رسول خدا ( ص ) داريم ، هيچ توجيهى براى شكستن حرمت ماه حرام از سوى آنان وجود ندارد . خصوصا كه هر دو مسلمان بودند « 1 » و حتى ودايع امامت نزد ابو طالب به امانت سپرده شده بود . « 2 » چنان كه متون فراوانى به عظمت و ثبات قدم او در دين دلالت دارد .\r\nمگر اين كه بگوييم ، جنگ فجار در ماه‌هاى نسىء يا شعبان يا شوّال رخ داد .\r\n\r\n\r\n","description":"","footnote":"\r\n( 1 ) . بنگريد : بحار الانوار ، 15 / 117 .\r\n( 2 ) . الغدير ، 7 / 394 ؛ الكافى ، 1 / 445 ؛ الدر المنثور ( عاملى ) ، 1 / 49 .\r\n","page_name":" 227 ","page_number":231},
  {"content":"\r\n\r\nفقط آنچه باعث وقوع اين جنگ شد ، در ماه حرام بود . « 1 » امّا اين توجيه ، هيچ مستند قابل اعتماد تاريخى ندارد .\r\nب . يعقوبى مىگويد :\r\nروايت شده است كه ابو طالب از شركت حتى يك نفر از بنى هاشم نيز در آن جنگ جلوگيرى كرد و گفت : اين كار ستم و بيداد و دورى از نزديكان و حلال شمردن ماه حرام است و من و بستگانم در آن شركت نمىكنيم . پس زبير بن عبد المطلب را به زور بردند و عبد اللّه بن جدعان تيمى و حرب بن اميه گفتند : در كارى كه بنى هاشم نباشند ، حاضر نخواهيم شد . « 2 »\r\nج . اختلاف روايات دربارهء نقش پيامبر ( ص ) در اين جنگ : در يك روايت آمده كه كار پيامبر ( ص ) اين بود كه تير به عموهايش مىداد و اموالشان را نگه مىداشت . « 3 » روايت ديگر مىگويد : پيامبر ( ص ) در اين جنگ چند تير هم انداخت ، امّا دوست داشت كه همين كار را هم نكرده بود . « 4 »\r\nروايت سوم مىگويد : آن حضرت در جنگ فجار شركت داشت و ابو براء نامى را زخمى كرد و به زمين زد . « 5 » در حالى كه مىگويند : پيامبر ( ص ) در آن زمان چهارده‌ساله بود . « 6 » در جاى ديگر او را نوجوان دانسته‌اند . نمىدانيم آيا مردم عرب به نوجوانان اجازه مىدادند در چنين معركه‌ها و جنگ‌هايى شركت كنند يا نه ؟\r\n\r\n\r\n","description":"","footnote":"\r\n( 1 ) . بنگريد : سيره حلبى ، 1 / 128 .\r\n( 2 ) . تاريخ يعقوبى ، 2 / 15 .\r\n( 3 ) . سيره ابن هشام ، 1 / 98 ؛ تاريخ الخميس ، 1 / 259 .\r\n( 4 ) . سيره دحلان ، 1 / 51 ؛ سيره حلبى ، 1 / 127 .\r\n( 5 ) . همان .\r\n( 6 ) . همان ، سيره حلبى ، 1 / 127 .\r\n","page_name":" 228 ","page_number":232},
  {"content":"\r\n\r\n\r\n2 . حلف الفضول\r\nپس از بازگشت قريش از جنگ فجار ، زبير بن عبد المطلب براى حلف الفضول دعوت كرد . آنان در خانهء عبد اللّه بن جدعان جمع شدند و دست‌هاى خود را در آب زمزم فرو بردند و هم پيمان شدند و بر يارى ستمديده ، و جستجوى معاش ، و نهى از منكر پيمان بستند . اين پيمان از شريف‌ترين پيمان‌ها بود . هم‌پيمانان عبارت بودند از : بنى هاشم ، بنى مطلب ، بنى اسد ، بنى زهره و تيم . « 1 » برخى منكر حضور بنى اسد در حلف الفضول هستند « 2 » و گفته‌اند كه عبد اللّه بن زبير پس از ظهور اسلام ، به نفع آنان چنين ادعايى كرد . « 3 »\r\nپيامبر اكرم « 4 » در اين پيمان حضور داشت و پس از رسالت ، آن را ستود و تأييد فرمود . از آن حضرت روايت شده كه گفت :\r\nدر خانه ابن جدعان در پيمانى حاضر شدم كه شادمان نيستم ، به جاى آن شتران سرخ موى داشته باشم . اگر اكنون هم به آن دعوت شوم ، حتما مىپذيرم . « 5 »\r\nدربارهء فلسفه اين پيمان گفته‌اند : مردى از زبيد كالايى به مكّه آورد . عاص بن وائل كالا را از او خريد ، امّا بهايش را نپرداخت . مردم زبيدى از احلاف ( هم‌پيمانان ) كمك خواست . احلاف را لعقة الدّم مىخواندند ، زيرا هنگامى كه هم پيمان شدند ، بر خلاف مطيبين كه آنان نيز از طرف‌هاى حلف الفضول بودند ؛ دستان خود را در خون فرو بردند . آنان عبارت بودند از : عبد الدار ، مخزوم ،\r\n\r\n\r\n","description":"","footnote":"\r\n( 1 ) . بنگريد : شرح نهج البلاغه ، 14 / 129 ؛ نسب قريش ، 383 .\r\n( 2 ) . الاغانى ، 16 / 66 .\r\n( 3 ) . همان ، 70 .\r\n( 4 ) . همان ؛ سيره حلبى ، 1 / 127 .\r\n( 5 ) . اعيان الشيعة ، 2 / 13 ؛ سيره ابن هشام ، 1 / 142 .\r\n","page_name":" 229 ","page_number":233},
  {"content":"\r\n\r\nجمح ، سهم و عدى بن كعب . احلاف از كمك به مرد زبيدى خوددارى كردند و او را از خود راندند . زبيدى بر فراز كوه ابو قبيس ايستاد و فرياد كمك خواهى سر داد . زبير بن عبد المطلب به پا خاست و براى اين پيمان دعوت كرد .\r\nاين پيمان بسته شد . آنان به سراغ عاص بن وائل رفتند و كالاى زبيدى را از او پس گرفتند و به صاحبش برگرداندند . « 1 »\r\n\r\nأ . امويان و حلف الفضول\r\nابو هريره از حضور امويان در حلف الفضول سخن گفته است ، امّا نه تنها كسى از او در اين باره پيروى نكرده ، بلكه شمارى از مورّخان او را تكذيب نموده‌اند . « 2 »\r\nهمين طور سخن كسانى كه گفته‌اند : ابو سفيان و عبّاس بن عبد المطلب ، دعوت كنندگان به اين پيمان بودند ، « 3 » به دلايل ذيل مردود است ؛\r\nأ . اين پيمان بر ضدّ امويان بود و عامل آن ، عاص بن وائل سهمى ، متّحد امويان . حال چگونه ابو سفيان در چنين پيمانى شركت مىكند تا چه رسد به اين كه دعوتگر به آن باشد ؟ !\r\nب . ابو سفيان و عبّاس از نظر سن و نفوذ ، و اعتبار شايستگى لازم براى انجام چنين دعوت مهمّى را نداشتند .\r\nج . محمّد بن جبير بن مطعم هنگام قتل عبد اللّه بن زبير بر عبد الملك مروان وارد شد . عبد الملك به او گفت : ابو سعيد ؛ آيا ما و شما - بنى عبد شمس و بنى نوفل بن عبد مناف - در حلف الفضول نبوديم ؟ پاسخ داد : تو بهتر مىدانى .\r\n\r\n\r\n","description":"","footnote":"\r\n( 1 ) . البداية و النهايه ، 2 / 291 - 292 ؛ سيره حلبى ، 1 / 132 ؛ سيره دحلان ، 1 / 53 .\r\n( 2 ) . سيره حلبى ، 1 / 131 ؛ سيره دحلان ، 1 / 53 .\r\n( 3 ) . همان ، منابع .\r\n","page_name":" 230 ","page_number":234},
  {"content":"\r\n\r\nگفت : ابو سعيد ، مرا از حقيقت امر باخبر ساز . گفت : نه به خداى سوگند ، ما و شما از آن خارج شديم . ابن ابى الحديد پاسخ او را با اين افزوده آورده است ؛ دست ما و شما ، در اسلام و جاهليت با هم بوده است . « 1 »\r\nد . عتبة بن ربيعة بن عبد شمس مىگفت : اگر مردى به تنهايى از قوم خود ، خارج شود ، من هم از بنى عبد شمس بيرون مىروم تا در حلف الفضول وارد شوم . عبد شمس در حلف الفضول نبودند . « 2 »\r\nه . مجموعه‌اى از وقايع دلالت دارد كه امويان در اين پيمان حضور نداشتند .\r\nدر حالى كه اسلام اين پيمان را پذيرفت و امضا كرد . از اين قضاياست ؛\r\n1 . در روزگار امارت وليد بن عتبة بن ابى سفيان ميان امام حسين ( ع ) و وليد اختلافى روى داد ؛ وليد به اتّكاى امارت خود ، قصد داشت تا به خلاف عدالت و انصاف رفتار كند . چون امام حسين ( ع ) اين را ديد به وليد گفت كه سوگند به خدا ! اگر عدل و انصاف را رعايت نكنى ، شمشير خويش را كشيده به مسجد رسول خدا ( ص ) خواهم رفت و مردم را به حلف الفضول فراخواهم خواند . . .\r\nجماعتى دعوت امام حسين ( ع ) را اجابت كردند ، عبد اللّه بن زبير ، مسور بن مخرمه زهرى و عبد الرحمن بن عثمان تيمى از اين جمله بودند . چون اين مطلب به وليد رسيد ، از در عدالت درآمد و حقّ امام حسين ( ع ) را به او داد و امام راضى شد . « 3 »\r\n2 . مطابق نقل ابو هلال عسكرى ، بين امام حسين ( ع ) و معاويه دربارهء زمينى كه از امام بود ، بحثى درگرفت . امام حسين ( ع ) به عبد اللّه بن زبير گفت : او را\r\n\r\n\r\n","description":"","footnote":"\r\n( 1 ) . سيره ابن هشام ، 1 / 143 ؛ شرح نهج البلاغه ، 15 / 226 ؛ الاغانى ، 16 / 68 .\r\n( 2 ) . الاغانى ، 16 / 70 .\r\n( 3 ) . سيره ابن هشام ، 1 / 142 ؛ سيره حلبى ، 1 / 132 ؛ انساب الاشراف 2 / 14 ؛ الاغانى ، 16 / 68 ؛ الكامل فى التاريخ ، 2 / 42 .\r\n","page_name":" 231 ","page_number":235},
  {"content":"\r\n\r\nبين سه كار مخيّر كن و چهارمى شمشير بنيان‌كن است . تو يا پسر عمر بين من و او حكم باشيد يا حق مرا به رسميت بشناسد يا اين كه آن را از من بخرد . در غير اين صورت ، سوگند به خدايى كه جانم به دست اوست ، براى حلف الفضول فرياد خواهم زد . « 1 »\r\n3 . ابو الفرج روايتى آورده كه در آخر آن آمده ، هنگامى كه معاويه ناراحتى خود را از اين كه امام حسن ( ع ) با وجود اين كه در مدينه است ، ولى به ملاقات او نيامده ، اظهار كرد ؛ عبد اللّه بن زبير او را به كشتن امام حسن ( ع ) توصيه نمود . معاويه نپذيرفت . عبد اللّه بن زبير گفت : امّا به خداى سوگند ! من و او در حلف الفضول يد واحدى عليه تو هستيم . معاويه گفت : تو كه هستى ؟\r\nمن به تو و حلف الفضول كارى ندارم . . . « 2 »\r\nاين متون خصوصا گزارش اخير نشان مىدهند كه معاويه و قوم او در حلف الفضول نبوده‌اند و به همين علّت پسر زبير به او تعريض مىزند . از سوى ديگر از اين مطالب به دست مىآيد كه ابو هريره و امثال او مىخواهند به هر طريقى شده ، حضور امويان را در حلف الفضول به عنوان بهترين پيمان عرب ثابت كنند و اجازه ندهند چنين فضيلتى از آنان فوت شود ، امّا سخنان مورّخان و حوادث تاريخى حضور آنان را در اين پيمان به كلّى تكذيب مىكند .\r\n\r\nب . اهداف و انگيزه‌هاى حلف الفضول\r\nلازم مىدانيم در پايان بحث حلف الفضول به انگيزه امضا كنندگان اشاره كنيم . شايد بتوان از لابلاى متون تاريخى انگيزهء آنان را در موارد زير خلاصه كرد ؛\r\n\r\n\r\n","description":"","footnote":"\r\n( 1 ) . الاوائل ، 1 / 73 - 74 ؛ الاغانى ، 16 / 68 .\r\n( 2 ) . الاغانى ، 8 / 180 .\r\n","page_name":" 232 ","page_number":236},
  {"content":"\r\n\r\nأ . انگيزهء فطرى انسانى : فطرت و عقل سليم به محتواى اين پيمان حكم مىكند و با احساسات ، عواطف و شعور انسانى و اصول اخلاقى هماهنگى كامل دارد .\r\nب . انگيزه مصلحت‌انديشى : عدم امنيّت مكّه موجب مىشد كه بازرگانان به اعزام كاروان‌هاى تجارى و مبادلات بازرگانى با مردم مكّه علاقه نشان ندهند .\r\nج . انگيزه‌هاى ديگرى كه شايد برخى از آنان داشتند . همانند حفظ قداست مكّه و مردم اين شهر در انديشه توده‌هاى عربى .\r\n\r\n3 . تولّد امير المؤمنين على ( ع )\r\nدر مورد تاريخ تولّد امام على ( ع ) تقريبا دوازده نظر وجود دارد كه از هفت تا بيست و سه سال قبل از بعثت در نوسان است . « 1 »\r\nشايد بتوان از شمار اقوال كاست ، بدين صورت كه معتقد شويم بين دوازده و پانزده سال پيش از بعثت منافاتى نيست . چرا كه ممكن است ، قائل به 15 سال پيش از بعثت ، سه سال نخست دعوت پيامبر ( ص ) را كه به صورت پنهانى انجام مىشد ، به حساب نياورده باشد . چنان كه بر همين مبنا در ميان مورّخان اختلاف است كه آيا دورهء مكّه ده سال به طول انجاميد يا سيزده سال ؟ هر يك از اين دو موضوع طرفدارانى دارد . به هر تقدير آنچه بيان شد ، صرف احتمال\r\n\r\n\r\n","description":"","footnote":"\r\n( 1 ) . المصنّف ، 5 / 00 ؛ العقد الفريد ، 4 / 311 ؛ انساب الاشراف ؛ تاريخ الخميس ، 1 / 279 ؛ المعارف ، 51 ؛ السنن الكبرى ، 6 / 206 ؛ اسد الغابه ، 4 / 16 - 18 ؛ مجمع الزوائد ، 9 / 102 ؛ احقاق الحق ، 7 / 538 - 554 ؛ الكافى ؛ 1 / 376 ؛ الطبقات الكبرى ، 2 / 21 ؛ مناقب آل ابى طالب ، 2 / 78 ؛ مناقب خوارزمى ، 17 ؛ الفصول المهمّه ، 12 ؛ الارشاد ، 9 ؛ اعلام الورى ؛ الارشاد ، 9 ؛ اعلام الورى ، 153 ؛ احكام الاحكام ، 1 / 190 ؛ انباه الرواة ، 1 / 11 ؛ نهاية الارب ، 8 / 181 ؛ الرياض النضره ، 2 / 156 .\r\n","page_name":" 233 ","page_number":237},
  {"content":"\r\n\r\nاست و نمىتوان آن‌ها را به طور قطع پذيرفت .\r\nاز سوى ديگر هرچند دوازده سال قبل از بعثت ، از طريق اهل بيت ( ع ) به عنوان سال تولّد امام على ( ع ) اعلام شده است ، امّا ده سال قبل از بعثت هم از همين طريق به ما رسيده است و مشهور علماى شيعه و ديگران است . برخى تلاش كرده‌اند ، از اين مطلب در جهت اهداف خاصى بهره ببرند ، مثل اينكه بگويند : على ( ع ) نخستين مسلمان از ميان كودكان است ؛ تا ابو بكر نخستين مسلمان مرد باشد . خواهيم ديد كه اين ادّعا به هيچ وجه صحّت ندارد .\r\nامير المؤمنين على ( ع ) برترين شخصيت پس از رسول خدا ( ص ) است كه در دامان وحى بزرگ شد و از پستان نبوّت نوشيد ، از پدر و مادرى هاشمى به دنيا آمد . پدر : ابو طالب شيخ ابطح ، مادر : فاطمه دختر اسد بن هاشم . كلينى و گروهى گفته‌اند : او نخستين هاشمى است كه از پدر و مادر هاشمى به دنيا آمد ، « 1 » امّا علّامه مجلسى بر اين گفته ايراد گرفته است . او مىگويد : برادران على ( ع ) يعنى : طالب ، عقيل و جعفر پيش‌تر از او ، از همين پدر و مادر هاشمى به دنيا آمدند . از سوى ديگر ، گفتهء برخى و از جمله شيخ طوسى در تهذيب هم نمىتواند درست باشد . آنان اين ديدگاه را به « پس از اسلام » مقيّد كرده‌اند . حال اگر منظورشان اين است كه على ( ع ) پس از بعثت متولد شده است ، قطعا نادرست است ، زيرا همگان اتّفاق نظر دارند كه آن حضرت پيش از بعثت چشم به جهان گشود و اگر منظورشان اين است كه پس از رسول خدا ( ص ) به دنيا آمد ، اين نيز نمىتواند درست باشد ، زيرا بيشتر برادران او پس از رسول خدا ( ص ) متولد شده‌اند . از سوى ديگر چنين اصطلاحى غريب و در آثار تاريخى بىسابقه است . درست آن است كه بگوييم ، مادرش ، اوّلين زن هاشمى\r\n\r\n\r\n","description":"","footnote":"\r\n( 1 ) . الكافى ، 1 / 376 ؛ نسب قريش ، 17 ؛ تهذيب الاحكام ، 6 / 19 ؛ اسد الغابه ، 4 / 16 ، الفصول المهمه ، 13 .\r\n","page_name":" 234 ","page_number":238},
  {"content":"\r\n\r\nاست كه براى يك مرد هاشمى فرزند آورد . چنان كه ابن ابى الحديد ، شهيد اوّل و ديگران نيز همين قول را برگزيده‌اند . « 1 »\r\n\r\nولادت على ( ع ) در كعبه\r\nمشهور و معروف است كه امام على ( ع ) روز جمعه سيزدهم رجب در درون خانهء كعبه به دنيا آمد و خداوند متعال اين فضيلت را به او اختصاص داد ، نه پيش از او كسى در داخل كعبه به دنيا آمد و نه پس از او . شمار انبوهى از دانشمندان ، راويان و محدّثان بر اين نكته تأكيد كرده ، اديبان و شاعران دربارهء آن شعر سروده‌اند . اين مطلب در كتاب‌هاى شيعه و سنّى به صورت مستفيض آمده است . چنان كه حاكم نيشابورى و گروهى ديگر گفته‌اند :\r\nاخبار متواتر است كه فاطمه بنت اسد ، امير المؤمنين على بن ابى طالب - كرّم اللّه وجهه - را در درون خانهء كعبه به دنيا آورد . . . شمارى از دانشمندان و مورّخان تصريح كرده‌اند كه احدى غير از او در خانهء كعبه متولّد نشده است . « 2 »\r\nامّا كينهء دشمنان على ( ع ) موجب شد تا در اين فضيلت هم براى او رقيب‌تراشى كنند و با ناديده گرفتن تصريح مورّخان و راويان حديث ، با بىپروايى تمام ضمن ثبت اين فضيلت براى ديگرى ، در اختصاص آن به على ( ع ) تشكيك كنند . بنگريد :\r\nحكيم بن حزام در درون خانهء كعبه به دنيا آمد . اين فضيلت را براى غير او سراغ نداريم ! آنچه دربارهء على روايت شده كه در درون كعبه به دنيا\r\n\r\n\r\n","description":"","footnote":"\r\n( 1 ) . بحار الانوار ، 35 / 16 ؛ شرح نهج البلاغه ، 1 / 13 ؛ 15 / 278 ؛ البدء و التاريخ ، 5 / 71 ؛ نسب قريش ؛ 40 ؛ نزهة المجالس ، 2 / 165 ؛ ذخائر العقبى ، 55 .\r\n( 2 ) . بنگريد : مستدرك حاكم ، 3 / 483 ؛ الفصول المهمه ، 12 ؛ كفاية الطالب ، 406 ؛ مناقب ابن مغازلى ، 7 ؛ اسد الغابه ، 4 / 31 ؛ سيره حلبى ، 1 / 139 ؛ تذكرة الخواص ؛ 10 ؛ الغدير ، 6 / 22 - 48 .\r\n","page_name":" 235 ","page_number":239},
  {"content":"\r\n\r\nآمد ، ضعيف است . « 1 »\r\nابن ابى الحديد هم مىگويد :\r\nبسيارى از علماى شيعه گمان مىبرند كه على در كعبه متولد شد ، امّا محدّثان اين نظر را قبول ندارند و گمان مىكنند كه حكيم بن حزام در كعبه به دنيا آمد . « 2 »\r\nحلبى و ديار بكرى كوشيده‌اند با اين احتمال كه هر دو در كعبه متولد شده باشند ، بين دو گروه صلح برقرار كنند ! « 3 »\r\nبا توجّه به آنچه از تصريح مورّخان و محدّثان آورديم ، چگونه چنين جمعى قابل پذيرش است ؟ مگر نه اين است كه حاكم نيشابورى به تواتر اين خبر ، تصريح كرده است ؛ در حالى كه اصولا صحّت سند مربوط به تولّد حكيم بن حزام در كعبه مورد ترديد است تا چه رسد كه متواتر باشد ؟\r\nثبت اين فضيلت براى حكيم بن حزام بدين خاطر بود كه زبيريان به او علاقه‌مند بودند ، زيرا او پسر عموى زبير و فرزندان او است . حكيم بن حزام بن خويلد بن اسد بن عبد العزّى ؛ چنان كه نسب زبيريان هم به اسد بن عبد العزّى مىرسد . حكيم در سال فتح مكّه ايمان آورد و از كسانى است كه رسول خدا ( ص ) با پرداخت غنايم حنين ، دل او را به دست آورد . « 4 » در عهد رسول خدا ( ص ) محتكر طعام بود . « 5 » مطابق نقل مامقانى از طبرى ، حكيم شديدا طرفدار عثمان بود و از على ( ع ) كنار كشيد و در هيچ يك از جنگ‌ها با او شركت نكرد . « 6 »\r\n\r\n\r\n","description":"","footnote":"\r\n( 1 ) . بنگريد : سيره حلبى ، 1 / 139 ؛ اسد الغابه ، 2 / 40 ؛ الاصابه ، 1 / 349 .\r\n( 2 ) . شرح نهج البلاغه ، 1 / 14 .\r\n( 3 ) . تاريخ الخميس ، 1 / 279 ؛ سيره حلبى ، 1 / 129 .\r\n( 4 ) . الاصابه ، 1 / 349 ؛ الاستيعاب ، 1 / 320 .\r\n( 5 ) . وسائل الشيعة ، كتاب التجاره ، 316 .\r\n( 6 ) . قاموس الرجال ، 3 / 387 .\r\n","page_name":" 236 ","page_number":240},
  {"content":"\r\n\r\nبنابراين طبيعى است كه مصعب بن عبد اللّه ، و زبير بن بكّار « 1 » كه بىترديد از هواداران زبير بودند ، بر خلاف اخبار متواتر و تصريح مورّخان و محدّثان بر ولادت على ( ع ) در درون كعبه و اين كه احدى قبل و بعد از او در آنجا متولد نشده ؛ روايت كنند كه جز حكيم بن حزام احدى در درون كعبه به دنيا نيامده است !\r\n\r\n4 . تجديد بناى كعبه\r\nمىگويند : سيلى بنيان كن در مكّه جارى شد و از ديوارى كه براى جلوگيرى از ورود آب به داخل كعبه ساخته بودند ، گذشت و ديوارهاى خانه را شكافت . مطابق روايت ديگرى گفته مىشود ، زنى مىخواست كعبه را خوشبو كند . آتشى از مجمرش افتاد و پردهء كعبه آتش گرفت . آتش به همه جاى خانه سرايت كرد و ديوارها سوخت . « 2 » پس از آن سيل آمد و شكاف ديوارهاى كعبه فزونى گرفت ، چنان كه مردم ترسيدند ، خانه فرو ريزد .\r\nبه هر تقدير پيش از بعثت ، قريش تصميم گرفت كه خانهء كعبه را بازسازى كند و در خانه را چنان بالا بياورد كه هر كسى نتواند وارد شود . براى انجام اين كار اموال پاكى فراهم نمودند . اموالى كه از راه زنا ، ربا ، غصب ، گسستن پيوندهاى خويشاوندى و هتك حرمت ديگران به دست نيامده باشد . « 3 » هر قبيله‌اى على حدّه به فراهم نمودن سنگ پرداخت . گفته مىشود : پيامبر اكرم ( ص ) نيز در جمع‌آورى سنگ ، مشاركت فعّال داشت . نخستين كسى كه قريش را بر تخريب كعبه جرأت داد ، وليد بن مغيره بود . قريش كار تخريب و\r\n\r\n\r\n","description":"","footnote":"\r\n( 1 ) . همان .\r\n( 2 ) . المصنّف ، 5 / 319 ؛ البداية و النهايه ، 2 / 300 .\r\n( 3 ) . سيره ابن هشام ، 1 / 206 ؛ سيره حلبى ، 1 / 141 ؛ البداية و النهايه ، 2 / 301 .\r\n","page_name":" 237 ","page_number":241},
  {"content":"\r\n\r\nتجديد بناى كعبه را تقسيم و به هر قبيله‌اى بخشى مشخص واگذار كرد .\r\nمورّخان در تاريخ اين حادثه اختلاف نظر دارند . در حالى كه گروهى آن را همزمان با بلوغ پيامبر ( ص ) يعنى پانزده سال پس از واقعهء فيل مىدانند ، « 1 » شمار ديگرى سال 25 عام الفيل را تجديد بناى كعبه دانسته‌اند . « 2 » در عين حال گروه سوم سال 35 عام الفيل يعنى پنج سال پيش از بعثت را پذيرفته‌اند . « 3 » شايد قول سوم مشهورتر باشد .\r\n\r\nنصب حجر الاسود\r\nوقتى كار به نصب حجر الاسود رسيد ، با هم اختلاف كردند و هر قبيله‌اى مىخواست اين افتخار را نصيب خود كند . نزديك بود كه كار به جنگ و شمشيركشى انجامد . بنى عبد الدار و بنى عدى ظرفى پر از خون آوردند و همراه بنى سهم و بنى مخزوم دست‌هاى خود را در خون فرو بردند « 4 » و بر مرگ قسم خوردند . آنان را « لعقة الدم » : ليسندگان خون ناميدند . « 5 » در اين هنگام ، ابو امية بن مغيره پدر امّ سلمه و يكى از بخشندگان قريش يا به نقل بلاذرى ، مغيره گفت :\r\nنخستين كسى كه از باب السلام - همان باب بنى شيبه - يا باب الصفا وارد شود ، او را در اين باره داور قرار دهند و هر چه او بگويد ، همان كنند . در اين هنگام رسول خدا ( ص ) وارد شد . چون او را ديدند ، گفتند :\r\nاين امين است ، راضى شديم ، اين محمّد است .\r\nبرخى مىگويند :\r\nقريش در جاهليت براى رفع خصومت‌ها ، پيامبر ( ص ) را حكم قرار\r\n\r\n\r\n","description":"","footnote":"\r\n( 1 ) . المصنّف ، 5 / 318 ؛ البداية و النهايه ، 2 / 300 .\r\n( 2 ) . تاريخ الخميس ، 1 / 279 .\r\n( 3 ) . سيره ابن هشام ، 1 / 204 .\r\n( 4 ) . شرح نهج البلاغه ، 14 / 129 .\r\n( 5 ) . سيره ابن هشام ، 1 / 209 .\r\n","page_name":" 238 ","page_number":242},
  {"content":"\r\n\r\nمىدادند ، زيرا او به خاطر كسى از حق نمىگذشت و جدل نمىكرد . « 1 »\r\nبه هر حال وقتى جريان را به پيامبر ( ص ) گفتند ، تن‌پوشى خواست يا مطابق برخى نقل‌ها لباس خود را پهن كرد . سپس سنگ را با دست خود روى آن گذاشت و فرمود تا هر قبيله‌اى يك گوشه از پيراهن را گرفته بلند كنند .\r\nهنگامى كه سنگ را تا مقابل جايگاه آن بالا بردند ، سنگ را با دست خود ، در محل آن ، نصب كرد .\r\nاين نشان مىدهد كه پيامبر ( ص ) در ميان مردم مكّه جايگاه خاصى داشت . چنان كه در بسيارى از مشاجرات خود آن حضرت را داور مىكردند و به او اطمينان و اعتماد كامل داشتند تا آنجا كه او را « امين » لقب دادند .\r\nسخنان ابو طالب در خطبهء خواستگارى خديجه هم شاهد خوبى بر منزلت و جايگاه ممتاز پيامبر ( ص ) و مرتبت عالى ، شرافت و سيادت آن حضرت است . موضع امية بن خلف در جنگ بدر هم بر همين نكته دلالت دارد .\r\n\r\n5 . ولادت فاطمه ( س )\r\nبرخى معتقدند كه فاطمه زهرا ( س ) پيش از بعثت متولد شد . آنان در تعيين سال ولادت آن حضرت با هم اختلاف دارند . در حالى كه شمارى مىگويند : در سال تجديد بناى كعبه يعنى پنج سال پيش از بعثت به دنيا آمد . « 2 » گروهى ديگر دو سال پيش‌تر يعنى هفت سال قبل از بعثت را معتبر دانسته‌اند . « 3 » حتى برخى دوازده سال پيش از بعثت گفته‌اند .\r\nدر مقابل اين عده گروهى ديگر عقيده دارند كه زهرا ( س ) پس از بعثت متولد شد . اين گروه نيز در سال تولد فاطمه ( س ) اختلاف نظر دارند . برخى سال\r\n\r\n\r\n","description":"","footnote":"\r\n( 1 ) . سيره حلبى ، 1 / 145 .\r\n( 2 ) . بنگريد : تاريخ الخميس ، 1 / 277 ؛ ذخائر العقبى ، 52 ؛ مقاتل الطالبيين ، 48 ؛ سيره مغلطاى ، 17 .\r\n( 3 ) . تاريخ الخميس ، 1 / 278 ؛ ذخائر العقبى ، 52 .\r\n","page_name":" 239 ","page_number":243},
  {"content":"\r\n\r\nبعثت « 1 » و شمارى سال دوم رسالت « 2 » و گروهى نيز چهل و يك سالگى رسول اكرم ( ص ) را سال ولادت دخترش دانسته‌اند . « 3 »\r\nسخن حق ، ديدگاه شيعه است كه در اين باره از امامان معصوم خود ، پيروى كرده‌اند . گروهى از ساير فرقه‌ها نيز از آنان تبعيت نموده‌اند . مطابق اين ديدگاه ، فاطمه زهرا ( س ) در سال پنجم بعثت متولد و در هجده سالگى از دنيا رفت . « 4 » مطالب زير اين نظر را تأييد يا بر صحّت آن دلالت دارد ؛\r\nأ . به هنگام سخن از فرزندان خديجه ( س ) آمد كه برخى معتقدند همهء فرزندان او جز عبد مناف « 5 » پس از بعثت متولد شده‌اند . از سوى ديگر مىدانيم كه فاطمه ( س ) كوچك‌ترين فرزند پيامبر ( س ) بود . صاحب استيعاب در شرح حال خديجه آورده كه طيّب پس از بعثت متولد شد . پس از او ام كلثوم به دنيا آمد و آن‌گاه فاطمه ( س ) .\r\nب . روايات فراوانى بر ولادت فاطمه ( س ) پس از بعثت دلالت دارد . اين روايات را گروهى از دانشمندان فرقه‌ها و نحله‌هاى مختلف در كتاب‌هاى خود آورده‌اند . بر پايهء اين روايات نطفهء فاطمه ( س ) از ميوه‌اى منعقد شد كه به هنگام اسراء و معراج ، جبرئيل از بهشت براى پيامبر ( ص ) آورد . شمارى از صحابه از جمله عايشه ، عمر بن خطّاب ، سعد بن مالك ، ابن عبّاس و . . . اين مطلب را نقل كرده‌اند . « 6 »\r\n\r\n\r\n","description":"","footnote":"\r\n( 1 ) . بحار الانوار ، 43 / 8 ؛ تاريخ الخلفاء ، 75 ؛ تهذيب التهذيب ، 2 / 441 .\r\n( 2 ) . الاستيعاب ، 4 / 374 ؛ بحار الانوار ، 43 / 9 ؛ نهاية الارب ، 18 / 213 .\r\n( 3 ) . مستدرك حاكم ، 3 / 163 ؛ نهاية الارب ، 18 / 213 ؛ مختصر تاريخ دمشق ، 2 / 269 ؛ بنگريد : تاريخ يعقوبى ، 2 / 20 ؛ سيره مغلطاى ، 17 ؛ الاستيعاب ، 4 / 374 .\r\n( 4 ) . ذخائر العقبى ، 52 ؛ تاريخ الخميس ، 1 / 278 ؛ مروج الذهب ، 2 / 289 .\r\n( 5 ) . بنگريد : البدء و التاريخ ، 5 / 16 ؛ تاريخ الخميس ، 1 / 272 .\r\n( 6 ) . بحار الانوار ، 43 / 4 - 6 ؛ الانوار النعمانيّة ، 1 / 80 ؛ مستدرك حاكم ، 3 / 156 ؛ الدر المنثور ، 4 / 153 .\r\n","page_name":" 240 ","page_number":244},
  {"content":"\r\n\r\nاگر بتوان در برخى از اين روايات مناقشه كرد ، قطعا در شمارى از آن‌ها مناقشه راه ندارد . چنان كه روايت نسائى هم مؤيد آن تواند بود . او روايت كرده كه وقتى ابو بكر و عمر از فاطمه ( س ) خواستگارى كردند ، رسول خدا ( ص ) آن دو را رد كرد و فرمود : فاطمه هنوز كوچك است . « 1 » اگر عمر آن حضرت هفده سال يا بيشتر بود ، قطعا پيامبر ( ص ) نمىفرمود كه هنوز كوچك است .\r\nبايد دانست كه بر خلاف ادعاى برخى ، باردار شدن خديجه به فاطمه ( س ) در سال پنجم بعثت بعيد نمىنمايد . استدلال اين گروه آن است كه سنّ خديجه در اين زمان خيلى زياد بود . در حالى كه پيش از اين ديديم كه سنّ خديجه در اين زمان 45 تا 50 سال بود . اگر سنّ مشهور خديجه را هم قبول كنيم ، مشكلى براى باردارى او نخواهد بود ، زيرا زنان قريشى تا شصت سالگى حيض مىشوند و اين يعنى هنوز مىتوانند باردار شوند .\r\nبدين ترتيب مسعودى در نسبت دادن بيست و نه سالگى به اكثر اهل بيت و شيعه ، « 2 » اشتباه كرده است . شايد اشتباه قلم خود او يا عمد و سهو ناسخان كتب او بوده است و نوزده ( تسع عشرة ) را بيست و نه ( تسع و عشرون ) ثبت كرده باشند .\r\n* * *\r\n\r\n\r\n","description":"","footnote":"\r\n( 1 ) . بنگريد : خصائص امير المؤمنين ، 114 ؛ مناقب آل ابى طالب ، 3 / 345 ؛ تذكرة الخواص ، 306 .\r\n( 2 ) . التنبيه و الاشراف ، 250 .\r\n","page_name":" 241 ","page_number":245},
  {"content":"\r\n . \r\n","description":"","footnote":"","page_name":" 242 ","page_number":246},
  {"content":"\r\n\r\n\r\nبخش سوم - از بعثت تا هجرت به حبشه\r\nفصل اوّل - بعثت\r\nفصل دوم - روايات آغاز وحى\r\nفصل سوم - دعوت پنهانى\r\nفصل چهارم - اسراء و معراج\r\nفصل پنجم - انذار خويشاوندان\r\nفصل ششم - دعوت علنى\r\n\r\n","description":"","footnote":"","page_name":" 243 ","page_number":247},
  {"content":"\r\n . \r\n","description":"","footnote":"","page_name":" 244 ","page_number":248},
  {"content":"\r\n\r\n\r\nفصل اوّل بعثت\r\n\r\n1 . دين پيامبر ( ص ) پيش از بعثت\r\nمسلّم است كه پيامبر ( ص ) پيش از بعثت مؤمن و موحّد بوده است .\r\nدانشمندان در اين باره اختلاف نظر دارند كه آيا پيامبر ( ص ) پيش از رسالت پيرو شريعت احدى از پيامبران پيش از خود بوده است يا خير ؟ آيا به شريعت نوح يا ابراهيم يا عيسى ايمان داشت يا شريعت ديگرى يا اين كه اصلا پيرو هيچ شريعتى نبوده است ؟ هر يك طرفدارانى دارد . « 1 » عبد الجبار ، غزّالى و سيد مرتضى در اين باره توقّف كرده‌اند . علّامهء مجلسى بر اساس تصريح روايات ، معتقد است كه پيامبر ( ص ) پيش از بعثت ، از همان موقع كه خداوند عقل او را كامل كرد ؛ يعنى از ابتدا ، پيامبر بود و مؤيّد به روح القدس . فرشته با او سخن مىگفت و او صداى فرشته را مىشنيد و او را در خواب مىديد . پس از چهل سال كه از عمرش گذشت ، به رسالت مبعوث گرديد . فرشته آشكارا با او سخن گفت و قرآن بر او فرود آمد و به تبليغ احكام مأمور شد . مجلسى تأكيد دارد كه اين\r\n\r\n\r\n","description":"","footnote":"\r\n( 1 ) . بنگريد : تاريخ الخميس ، 1 / 254 .\r\n","page_name":" 245 ","page_number":249},
  {"content":"\r\n\r\nمعنى از آثار معتبر و اخبار مستفيض برايش حاصل شده است . « 1 »\r\nدر اثبات نبوّت رسول اكرم ( ص ) از سنين خردسالى به آيات قرآن استدلال كرده‌اند كه از زبان عيسى بن مريم مىفرمايد :\r\n  إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا وَ جَعَلَنِي مُبارَكاً أَيْنَ ما كُنْتُ وَ أَوْصانِي بِالصَّلاةِ وَ الزَّكاةِ ما دُمْتُ حَيًّا .   « 2 »\r\nمنم بندهء خدا ، به من كتاب داده و مرا پيامبر قرار داده است ؛ و هر جا كه باشم مرا با بركت ساخته و تا زنده‌ام به نماز و زكات سفارش كرده است .\r\nخداوند متعال درباره يحيى ( ع ) نيز مىفرمايد :\r\n وَ آتَيْناهُ الْحُكْمَ صَبِيًّا .  « 3 »\r\nو از كودكى به او نبوّت داديم .\r\nاگر به اين آيات ، اخبار فراوانى را بيفزاييم كه در ميان آن‌ها ، اخبار صحيح نيز هست ، همانند روايت يزيد كناسى در الكافى كه مىگويد :\r\nخداوند به هيچ پيامبرى فضيلت و كرامت و معجزه‌اى اعطا نفرمود ، مگر آن را به پيامبر ما ( ص ) عطا كرد ؛ نتيجه اين خواهد شد كه پيامبر اكرم ( ص ) از همان سنين خردسالى از سوى خداوند متعال به نبوّت رسيد . « 4 »\r\nسپس آن حضرت را در چهل سالگى براى همهء مردم به رسالت مبعوث كرد . علّامهء مجلسى اين دليل را از جنبه‌هاى مختلف تأييد كرده است . « 5 »\r\nبه هر حال بايد اين اخبار به اثبات برسد تا بتوان مطابق مضمون آن بر نبوّت رسول اكرم ( ص ) از سنين خردسالى استدلال كرد و البته اين در صورتى\r\n\r\n\r\n","description":"","footnote":"\r\n( 1 ) . همان ، 278 - 279 .\r\n( 2 ) . مريم ( 19 ) : 30 - 31 .\r\n( 3 ) . مريم ( 19 ) : 12 .\r\n( 4 ) . بحار الانوار / 278 - 279 .\r\n( 5 ) . همان ، 277 - 281 .\r\n","page_name":" 246 ","page_number":250},
  {"content":"\r\n\r\nاست كه دلالت آن ، قطعى و نهايى باشد .\r\nبلى ، روايات فراوانى هست كه به نبوّت پيامبر ( ص ) پيش از بعثت اشاره يا تصريح دارد . چنان كه گذشت ، علّامهء مجلسى به همين اخبار استدلال كرده است . علّامهء امينى هم به اين روايت استدلال نموده كه حضرت محمّد ( ص ) زمانى پيامبر ( ص ) بود كه آدم بين روح و جسم به سر مىبرد . وى اين روايت را از چندين منبع غير شيعى آورده است . « 1 »\r\nبه هر حال مىتوانيم با يقين بگوييم كه آن حضرت پيش از بعثت ، مؤمن و موحّد بود ، خداوند را عبادت مىكرد ، به آنچه برايش به عنوان شريعت خداوند متعال و از جملهء دين حنيف ، آيين ابراهيم ( ع ) ثابت ، و مطابق عقل و فطرت سليم او بود ، عمل مىكرد . همچنان كه از ناحيهء خداوند مؤيد بود و از نظر سيرت و صورت و عقل و خرد ، برترين و كامل‌ترين آفريدگان به شمار مىرفت . فرشتهء الهى نيز محاسن اخلاق را به او آموزش مىداد . چنان كه از آن حضرت نقل نموده‌اند كه به مسائل شرعى متعهد بود ، گوشت مردار نمىخورد ، به تسميه و تحميد پايبند بود و . . .\r\n\r\n2 . بعثت\r\nمطابق نظر بيشتر سيره‌نويسان و مورّخان آگاه ، رسول اكرم ( ص ) چهل سال پس از عام الفيل به رسالت مبعوث شد . پيش از اين صداى فرشتهء الهى را مىشنيد تا اين كه در چهل سالگى ، جبرئيل ، پيك امين وحى بر او نمايان گرديد .\r\nبرخى نيز عمر آن حضرت را به هنگام بعثت ، چهل و دو ، چهل و سه ، و\r\n\r\n\r\n","description":"","footnote":"\r\n( 1 ) . بنگريد : الغدير ، 9 / 287 .\r\n","page_name":" 247 ","page_number":251},
  {"content":"\r\n\r\nچهل و پنج سال دانسته‌اند . « 1 » شايد در واقع بين اين ديدگاه‌ها اختلافى نباشد ، زيرا برخى دورهء دعوت پنهانى را كه از سه تا پنج سال به طول انجاميد ، دوران رسالت به حساب آورده‌اند و برخى ديگر ، بعثت را از آغاز دورهء دعوت علنى دانسته‌اند . « 2 »\r\nشايد برخى آن حضرت را در دورهء دعوت سرّى ، پيامبر مرسل براى همهء توده‌هاى مردم ندانند يا آن حضرت را فقط مأمور ابلاغ و دعوت خويشان بدانند . شايد همين مطلب باعث شده كه برخى معتقد باشند ، دوران دعوت مكّه ده سال به طول انجاميد . در حالى كه گروه ديگر اين دوره را سيزده سال مىدانند .\r\n\r\nأ . تاريخ بعثت و چگونگى نزول قرآن\r\nاز اهل بيت ( ع ) روايت شده كه پيامبر اكرم ( ص ) روز بيست و هفت ماه رجب به رسالت مبعوث شد . اين ديدگاه مشهور است و حتى علّامه مجلسى مدعى است كه شيعه در اين باره اتّفاق نظر دارد . از ديگران نيز همين تاريخ نقل شده است . « 3 »\r\nبرخى گفته‌اند : پيامبر ( ص ) در ماه رمضان به رسالت مبعوث شد امّا در روز آن با هم اختلاف دارند . « 4 » گروه سوم بعثت را در ماه ربيع الاوّل مىدانند ، امّا همانند گروه دوم ، در تعيين روز آن با هم اختلاف دارند . « 5 »\r\n\r\n\r\n","description":"","footnote":"\r\n( 1 ) . بنگريد : سيره مغلطاى ، 14 ؛ سيره حلبى ، 1 / 224 ؛ تاريخ الامم و الملوك ، 2 / 42 .\r\n( 2 ) . بحار الانوار ، 18 / 177 ؛ كمال الدين ، 197 ؛ تاريخ يعقوبى ، 2 / 19 ؛ سيره ابن هشام ، 1 / 280 ؛ مناقب آل ابى طالب ، 1 / 43 .\r\n( 3 ) . بنگريد : سيره حلبى ، 1 / 238 ؛ سيره مغلطاى ، 14 ؛ مناقب آل ابى طالب ، 1 / 173 .\r\n( 4 ) . بنگريد : تاريخ الامم و الملوك ، 2 / 44 ؛ سيره ابن هشام ، 1 / 256 ؛ تاريخ يعقوبى ، 2 / 22 .\r\n( 5 ) . المواهب اللدنيه ، 1 / 39 ؛ سيره مغلطاى ، 14 ؛ تاريخ يعقوبى ، 2 / 22 .\r\n","page_name":" 248 ","page_number":252},
  {"content":"\r\n\r\nگروه دوم در اثبات ديدگاه خود استدلال كرده‌اند كه پيامبر ( ص ) با قرآن مبعوث شد و همان گونه كه مىدانيم قرآن در ماه رمضان فرود آمده است ؛\r\n  إِنَّا أَنْزَلْناهُ فِي لَيْلَةِ الْقَدْرِ   ؛ « 1 »\r\nما ( قرآن ) را در شب قدر نازل كرديم .\r\n شَهْرُ رَمَضانَ الَّذِي أُنْزِلَ فِيهِ الْقُرْآنُ  . « 2 »\r\nماه رمضان ( همان ماه ) است كه در آن ، قرآن فرو فرستاده شده است .\r\nبايد به يك اشكال ديگر هم اشاره كنيم . خلاصهء آن چنين است ؛ هر چند اين دو آيهء مباركه بر نزول دفعى قرآن دلالت دارد ، امّا در جاى ديگر مىفرمايد :\r\n وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا  . « 3 »\r\nو قرآن را بخش بخش ( بر تو ) نازل كرديم ، تا آن را به آرامى به مردم بخوانى .\r\nاين آيه كه در آن واژهء « نزّلناه » آمده ، بر نزول تدريجى قرآن دلالت دارد . در حالى كه در آيات قبلى ، واژهء « انزل » آمده كه بر نزول دفعى دلالت مىكند . چنان كه آيهء 32 سورهء فرقان ( 25 ) هم بر نزول دفعى دلالت دارد ؛\r\n وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً  .\r\nو كسانى كه كافر شدند ، گفتند : چرا قرآن يك جا بر او نازل نشده است ؟\r\nاز سوى ديگر نبايد فراموش كرد كه برخى از آيات قرآن مربوط به حوادث زمان داراست كه در ظرف زمان به وقوع پيوسته است . مثل :\r\n  قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها   . « 4 »\r\nخدا گفتار زنى را كه دربارهء شوهرش با تو گفتگو و به خدا شكايت مىكرد ، شنيد .\r\n\r\n\r\n","description":"","footnote":"\r\n( 1 ) . قدر ( 97 ) : 1 .\r\n( 2 ) . بقره ( 2 ) : 185 .\r\n( 3 ) . الأسراء ( 17 ) : 106 .\r\n( 4 ) . مجادله ( 58 ) : 1 .\r\n","page_name":" 249 ","page_number":253},
  {"content":"\r\n\r\nعلاوه بر اين تاريخ نيز گواه است كه قرآن در طول بيست و سه سال يعنى به صورت تدريجى نازل شده است .\r\nپاسخ اشكال اين است كه منافاتى بين دو نزول تدريجى و دفعى نيست .\r\nمنظور از نزول دفعى ، مطابق روايات فراوان ، نزول قرآن به بيت المعمور است .\r\nسپس به صورت تدريجى از بيت المعمور بر رسول اكرم ( ص ) نازل مىشد . « 1 »\r\nبر اين اساس ممكن است ، نزول دفعى قرآن در شب قدر بوده ، نزول تدريجى آن از 27 رجب آغاز شده باشد .\r\nپاسخ ديگر آن است كه قرآن به صورت دفعى بر قلب پيامبر اكرم ( ص ) نازل شد ، امّا آن حضرت مأمور به تبليغ آن نبود . سپس مطابق مناسبت‌هايى كه پيش مىآمد ، به تدريج فرود مىآمد . شايد اين ديدگاه شواهدى داشته باشد كه فعلا مجال بحث دربارهء آن نيست . « 2 »\r\nديدگاه سوم بر آن است كه آغاز نزول قرآن پس از گذشت سه سال از بعثت يعنى پس از دعوت سرّى بوده است . اين مطلب در برخى از روايات آمده ، گروهى نيز بر آن تأكيد كرده‌اند . « 3 » بنابراين بين بعثت پيامبر ( ص ) در ماه رجب و نزول قرآن در ماه رمضان منافاتى وجود ندارد . « 4 »\r\n\r\nب . ديدگاه ما\r\nما ديدگاه خود را دربارهء تاريخ بعثت رسول اكرم ( ص ) به شرح زير خلاصه\r\n\r\n\r\n","description":"","footnote":"\r\n( 1 ) . بنگريد : الميزان ، 2 / 15 .\r\n( 2 ) . بنگريد : همان ، 18 ؛ تاريخ القرآن ( زنجانى ) ، 10 .\r\n( 3 ) . بنگريد : التمهيد فى علوم القرآن ، 1 / 82 - 83 ؛ الاتقان فى علوم القرآن ، 1 / 39 ؛ تاريخ يعقوبى ، 2 / 34 .\r\n( 4 ) . التمهيد فى علوم القرآن 1 / 81 .\r\n","page_name":" 250 ","page_number":254},
  {"content":"\r\n\r\nمىكنيم ؛\r\nأ . خداوند متعال مىفرمايد :\r\n قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً  . « 1 »\r\nو كسانى كه كافر شدند ، گفتند : چرا قرآن يك جا بر او نازل نشده است ؟\r\nدر اين آيه واژهء « نزّل » به كار رفته و منظور نزول دفعى است . بنابراين « نزّل » فقط به معنى نزول تدريجى نيست .\r\nب . از تتبّع آيات قرآنى به دست مىآيد كه بين مادهء « انزال » و « تنزيل » تفاوتى وجود ندارد . مثلا در قرآن آمده :\r\n وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ .  « 2 »\r\nو به بالا رفتن تو اطمينان نخواهيم داشت تا بر ما كتابى نازل كنى كه آن را بخوانيم .\r\nدر اينجا نزّل به معناى نزول دفعى به كار رفته است . چنان كه گاهى اوقات واژهء نزّل و زمانى واژهء انزل به كار مىرود ؛\r\n أَنْزَلْنا مِنَ السَّماءِ ماءً طَهُوراً  « 3 »\r\nيا\r\nنزّل من السماء ماء طهورا .\r\nنمونه‌هاى اين مطلب فراوان است و فعلا مجال تتبّع آن را نداريم .\r\nج . اين كه مىگويند : پيامبر اكرم ( ص ) با قرآن مبعوث شده درست نيست .\r\nروايات اهل بيت ( ع ) كه بيان مىكند : آن حضرت در ماه رجب به رسالت مبعوث شد ؛ در دلالت بر سستى اين عقيده بس است .\r\nد . روايات نزول قرآن بر بيت المعمور را نمىتوان از طريق اهل بيت ( ع )\r\n\r\n\r\n","description":"","footnote":"\r\n( 1 ) . فرقان ( 25 ) : 32 .\r\n( 2 ) . اسراء ( 17 ) : 93 .\r\n( 3 ) . فرقان ( 25 ) : 48 .\r\n","page_name":" 251 ","page_number":255},
  {"content":"\r\n\r\nاثبات كرد . چنان كه قابل اعتماد هم نيست . اين عقيدهء شيخ مفيد ( ره ) است . « 1 » از سوى ديگر اثبات نزول دفعى قرآن بر قلب پيامبر ( ص ) نيز خيلى مشكل است و بدون داشتن حجّت ، نمىتوان از آن صحبت كرد .\r\nه . نمىتوان به اين حديث اعتماد كرد كه به استناد نزول قرآن در طول مدت بيست سال مىگويد : قرآن سه سال پس از بعثت فرود آمد ، زيرا احتمال دارد اين سخن به نحو تقريب و تسامح بيان شده و در مقام تعيين دقيق مسأله نبوده است . اين عادت مردم است كه به هنگام خبر دادن از يك حادثه ، زيادى اندك را مىاندازند يا اضافه مىكنند . چنان كه معلوم است در اين كار ، خلاف واقع صورت نگرفته است .\r\nآرى ، ممكن است ، معانى و حقايق قرآن بر قلب نازنين پيامبر اكرم ( ص ) فرود آمده باشد تا انسانى كامل باشد و خويشتن را مطابق همان معانى عالى پرورش دهد . با اين حال صرفا يك احتمال است و نياز به اثبات دارد .\r\nاز آنچه گذشت مىتوان نتيجه گرفت كه مطابق روايات اهل بيت ( ع ) رسول اكرم ( ص ) در ماه رجب به رسالت مبعوث شد تا براى دريافت وحى قرآنى آماده شود :\r\n إِنَّا سَنُلْقِي عَلَيْكَ قَوْلًا ثَقِيلًا  . « 2 »\r\nدر حقيقت ما به زودى بر تو گفتارى گران‌بار القا مىكنيم .\r\nسپس به تدريج نزول قرآن در ماه مبارك رمضان آغاز شد .\r\nدر اين نيز مانعى وجود ندارد كه حقايق و معانى قرآنى به صورت دفعى بر آن حضرت فرود آمده و سپس نزول تدريجى آن آغاز شد . روايت مفضّل از\r\n\r\n\r\n","description":"","footnote":"\r\n( 1 ) . تصحيح الاعتقاد ، 58 .\r\n( 2 ) . مزمّل ( 73 ) : 5 .\r\n","page_name":" 252 ","page_number":256},
  {"content":"\r\n\r\nامام صادق ( ع ) احتمال اخير را تأييد مىكند . « 1 »\r\nچنان كه اين روايت نيز مؤيد همين مطلب است كه پيامبر ( ص ) را فرشته‌اى بود كه آن حضرت را به انجام اخلاق حسنه فرمان مىداد و پيش از آنكه قرآن فرود آيد ، فرشته خود را به او نشان مىداد . . . « 2 »\r\nاحتمال ديگر آن است كه قرآن در شب قدر به طور دفعى نازل شده باشد ، اما رسول خدا ( ص ) مأمور به ابلاغ آن نگرديد . سپس در مناسبت‌هاى مختلف به صورت تدريجى فرود آمد تا آن را به مردم ابلاغ نمايد .\r\n\r\nج . آغاز وحى\r\nآغاز وحى در غار حراء بود . اين غار روى كوه نور واقع است كه در سه ميلى شهر مكّه قرار دارد . گفته مىشود ، جبل النور همان كوه فاران است كه در تورات آمده است ، جز اين كه ظاهرا فاران نام كوه‌هاى مكّه است نه فقط كوه نور .\r\nياقوت حموى در فرهنگ جغرافيايى خود ، معجم البلدان به اين نكته تصريح كرده است . رسول اكرم ( ص ) در اين غار مطابق شريعتى كه برايش ثابت شده بود ، عبادت مىكرد . عبد المطلب نيز پيش از نوه‌اش در همين غار عبادت مىكرد .\r\nنخستين آيه‌اى كه بر پيامبر ( ص ) فرود آمد ، اين آيات بود ؛\r\n   بِسْمِ اللَّهِ الرَّحْمنِ الرَّحِيمِ اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ    . « 3 »\r\nبه نام خداوند رحمتگر مهربان ، بخوان به نام پروردگارت كه آفريد ، انسان را از علق آفريد .\r\nاين مطلب از اهل بيت ( ع ) روايت شده است . « 4 » چنان كه از ديگران هم به\r\n\r\n\r\n","description":"","footnote":"\r\n( 1 ) . بحار الانوار ، 1 / 53 ؛ 92 / 38 .\r\n( 2 ) . التمهيد فى علوم القرآن ، 1 / 83 .\r\n( 3 ) . علق ( 96 ) : 1 - 2 .\r\n( 4 ) . البرهان فى تفسير القرآن ، 1 / 29 .\r\n","page_name":" 253 ","page_number":257},
  {"content":"\r\n\r\nوفور نقل شده است . سياق آيات مذكور هم بر همين نكته دلالت دارد . « 1 »\r\nشايد گفته شود ، نخستين آياتى كه فرود آمد ، سورهء فاتحة الكتاب بود . « 2 »\r\nخصوصا كه رسول اكرم ( ص ) ، على ( ع ) و خديجه ( س ) روز دوم بعثت نماز خواندند .\r\nروشن است كه اين مطلب چيزى را ثابت نمىكند ، زيرا احتمال دارد ، سورهء فاتحة الكتاب بلافاصله پس از سورهء علق نازل شده باشد . چنان كه احتمال مىرود ، نماز در ابتدا بدون سوره فاتحة الكتاب بوده ، سپس خواندن اين سوره در نماز واجب شد . البته اين مطلب را هيچ كس نگفته است .\r\nاز سوى ديگر اين نكته با رواياتى كه نماز بدون سوره را نماز نمىداند ، « 3 » منافاتى ندارد ، زيرا ممكن است ، هنوز در آن زمان قرائت سوره در نماز تشريع نشده باشد . از سويى روايت كرده‌اند كه سورهء فاتحه پس از سورهء مدثّر يعنى چندين سال پس از بعثت نازل شد . « 4 »\r\nديدگاه سوم اين است كه نخستين آياتى كه بر رسول اكرم ( ص ) نازل شد ، سورهء مدثّر بود . « 5 » به زودى خواهيم ديد كه اين سوره پس از دعوت سرّى ، فرود آمد . چنان كه خود آنان رواياتى نقل كرده‌اند كه با اين نظرشان منافات دارد . « 6 »\r\n* * *\r\n\r\n\r\n","description":"","footnote":"\r\n( 1 ) . الدر المنثور ، 6 / 368 ؛ الاتقان فى علوم القرآن ، 1 / 23 .\r\n( 2 ) . الدر المنثور ، 1 / 24 .\r\n( 3 ) . وسائل الشيعة ، 4 / 732 - 733 .\r\n( 4 ) . الاتقان فى علوم القرآن ، 1 / 24 .\r\n( 5 ) . همان ، 23 .\r\n( 6 ) . بنگريد : الميزان ، 2 / 22 .\r\n","page_name":" 254 ","page_number":258},
  {"content":"\r\n\r\n\r\nفصل دوم روايات آغاز وحى\r\n\r\n1 . آغاز وحى در روايات مكتب خلافت\r\nبخارى ، مسلم و ديگران روايتى از زهرى از عروة بن زبير از عايشه نقل كرده‌اند كه خلاصهء آن چنين است ؛\r\nفرشته در غار حراء نزد پيامبر ( ص ) آمد و گفت : بخوان . گفت : من خواندن نمىدانم . گويد : فرشته مرا گرفت و چنان فشار داد كه بىرمق شدم . آن‌گاه رهايم كرد و گفت : بخوان . گفتم : خواندن نمىدانم . دوباره مرا گرفت و چنان به هم فشرد كه بىرمق شدم . آن‌گاه رهايم كرد و گفت :\r\nبخوان . گفتم : خواندن نمىدانم . بار سوم مرا گرفت و به هم فشرد . آن‌گاه رهايم كرد و گفت :\r\n    اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ     .\r\nپيامبر ( ص ) با دلى هراسان به خانه برگشت . بر خديجه وارد شد و گفت :\r\nمرا بپوشانيد ، مرا بپوشانيد . . . تا اين كه ترس او از بين رفت . ضمن بيان جريان به خديجه گفت : بر خودم ترسيدم . خديجه گفت : نه ، به خداى سوگند ؛ چنين نيست . هرگز خداوند ترا خوار نخواهد كرد . تو صلهء رحم مىكنى ؛ از درماندگان دست‌گيرى مىكنى ؛ برهنگان را مىپوشانى ؛ مهمان را گرامى مىدارى ؛ و در گرفتارىها به ديگران مدد مىرسانى . خديجه با او به راه افتاد تا به نزد ورقة بن نوفل . . . پسر عموى خويش آمد . اين ورقه در جاهليت آيين مسيحيت گزيده بود و به زبان عبرانى كتاب مىنوشت .\r\n\r\n","description":"","footnote":"","page_name":" 255 ","page_number":259},
  {"content":"\r\n\r\nاو انجيل را به همين زبان مىنوشت . ورقه پيرمردى بزرگ و نابينا بود .\r\nخديجه به پسر عمويش گفت : عموزاده ؛ سخن برادرزاده‌ات را بشنو . ورقه به پيامبر ( ص ) گفت : چه مىبينى ؟ رسول خدا ( ص ) آنچه ديده بود ، گفت .\r\nورقه به او گفت : اين همان ناموسى است كه خداوند به نزد موسى فرستاد . . . كاش آن هنگام كه قومت ترا بيرون مىكنند ، من زنده باشم .\r\nرسول خدا ( ص ) گفت : آيا آن‌ها مرا بيرون خواهند كرد ؟ ورقه گفت :\r\nآرى ، هيچ مردى همانند تو چيزى نياورد ، مگر او را راندند . اگر دورهء ترا درك كنم ، ترا يارى و حمايت خواهم كرد . . . چيزى نگذشت كه ورقه مرد و وحى قطع شد . « 1 »\r\nروايات متعارض و متناقض فراوان ديگرى هم در كتاب‌هاى آنان آمده است . به طور مثال چند نمونه را مىآوريم ؛\r\n1 . خديجه ، پيامبر ( ص ) را با ابو بكر به نزد ورقة بن نوفل فرستاد .\r\nپيامبر ( ص ) به ورقه گفت : صدايى از پشت سرش مىشنود كه مىگويد : يا محمّد ؛ يا محمّد ؛ و او نيز از ترس فرار مىكند . ورقه او را امر كرد كه بماند تا آنچه مىگويد ، بشنود . آن‌گاه به وى خبر دهد . محمّد چنين كرد . شنيد كه صدايى مىگويد : محمّد ؛ بگو : بسم اللّه الرحمن الرحيم تا به و لا الضّالين رسيد .\r\nسپس گفت : بگو : لا إله الّا اللّه . پيامبر ( ص ) به ورقه خبر داد . ورقه او را مژده داد كه او همان كسى است كه پسر مريم از آمدن او بشارت داده است . هنگامى كه ورقه مرد ، پيامبر ( ص ) گفت : من آن كشيش را در بهشت ديدم كه لباس حرير بر تن داشت ، زيرا به من ايمان آورد و مرا تصديق كرد . « 2 »\r\n2 . روايت ديگرى مىگويد : پس از آنكه خديجه داستان محمّد ( ص ) را به\r\n\r\n\r\n","description":"","footnote":"\r\n( 1 ) . صحيح بخارى ، 1 / 5 - 6 ؛ 9 / 38 ؛ صحيح مسلم ، 1 / 97 ؛ تاريخ الامم و الملوك ، 2 / 47 ؛ المصنّف ، 5 / 322 ؛ تاريخ الخميس ، 1 / 382 ؛ سيره دحلان ، 1 / 82 ؛ سيره حلبى ، 1 / 242 .\r\n( 2 ) . الروض الانف ؛ سيره دحلان ، 1 / 83 ؛ سيره حلبى ، 1 / 250 ؛ سيره مغلطاى ، 15 .\r\n","page_name":" 256 ","page_number":260},
  {"content":"\r\n\r\nورقه گزارش كرد ، ورقه به او خبر داد كه وى پيامبر اين امّت است . مدتى بعد ، ورقه پيامبر ( ص ) را ديد كه با خديجه طواف مىكنند . ورقه از پيامبر ( ص ) دربارهء آنچه ديده و شنيده بود ، پرسيد و او نيز همه را بازگفت . ورقه محمّد ( ص ) را خبر داد كه پيامبر اين امّت است . « 1 »\r\n3 . هنگامى كه پيامبر ( ص ) آنچه را ديده بود ، به خديجه گفت ، خديجه او را بشارت داد كه پيامبر اين امّت است و غلام او ناصح ، و بحيراى راهب اين مطلب را به او گفته‌اند و اين راهب بيست سال پيش او را فرمان داده كه با محمّد ( ص ) ازدواج كند . خديجه پيوسته با رسول خدا ( ص ) بود تا اين كه غذا خورد ، آب نوشيد و خنديد . سپس نزد راهب رفت كه در نزديكى مكّه زندگى مىكرد . داستان را به راهب گفت او نيز خديجه را خبر داد كه جبرئيل ، امين و فرستادهء خداوند به نزد پيامبران است . خديجه آن‌گاه نزد عدّاس آمد و از او در اين باره ، سؤال كرد . او نيز همين مطلب را به خديجه گفت . سپس خديجه نزد ورقة بن نوفل آمد . او نيز مثل همين سخن را گفت ، امّا خديجه را سوگند داد كه جريان را پوشيده نگه دارد و از او خواست كه پسر عبد اللّه را به نزد او فرستد تا خودش از او سؤال كند و جريان را از زبان او بشنود ، زيرا خوف دارد كه مبادا جبرئيل نباشد ، زيرا برخى از شياطين براى گمراهى و فساد خود را به اين صورت در مىآورند تا مرد خردمند را شيفتهء خود سازند و او را ديوانه كنند . خديجه نزد پيامبر ( ص ) بازگشت و سخن ورقه را به او بازگفت . اين آيه فرود آمد ؛\r\n   ن وَ الْقَلَمِ وَ ما يَسْطُرُونَ ، ما أَنْتَ بِنِعْمَةِ رَبِّكَ بِمَجْنُونٍ    . « 2 »\r\nخديجه اصرار ورزيد كه پيامبر ( ص ) به نزد ورقه برود . پيامبر ( ص ) نزد او\r\n\r\n\r\n","description":"","footnote":"\r\n( 1 ) . سيره ابن هشام ، 1 / 254 ؛ سيره حلبى ، 1 / 239 ؛ سيره دحلان ، 1 / 81 - 82 .\r\n( 2 ) . قلم ( 68 ) : 1 - 2 .\r\n","page_name":" 257 ","page_number":261},
  {"content":"\r\n\r\nرفت و ورقه او را تصديق كرد . تصديق و سخن ورقه دربارهء رسول خدا ( ص ) منتشر شد و اين امر ، بر اشراف قوم دشوار آمد . « 1 »\r\n4 . خديجه از پيامبر ( ص ) خواست ، هنگامى كه فرشته مىآيد ، به وى خبر دهد . پيامبر ( ص ) چنين كرد . خديجه دستور داد كه پيامبر ( ص ) روى ران راست او بنشيند . پيامبر ( ص ) چنين كرد ، امّا فرشته نرفت . خديجه ، پيامبر ( ص ) را در دامن خود نشاند ، بازهم فرشته نرفت . خديجه ناراحت شد و در حالى كه پيامبر ( ص ) در دامن او بود ، پوشش از سر و صورت خود برداشت . فرشته رفت .\r\nخديجه گفت : اين شيطان نيست ، پسر عمو ؛ اين فرشته است ؛ ثابت قدم باش .\r\nدر روايت ديگرى آمده ، خديجه ، رسول خدا ( ص ) را زير لباس خود ، قرار داد و سرش را از گريبان خويش به در آورد . در اين هنگام جبرئيل رفت . « 2 » در روايت ديگرى آمده كه اين كار به راهنمايى ورقه بود . « 3 »\r\n5 . ورقه به خديجه گفت : از او دربارهء كسى كه نزدش مىآيد ، سؤال كن .\r\nاگر ميكائيل باشد ، براى او فروتنى ، مهربانى و نرمش آورده است و اگر جبرئيل باشد ، براى او قتل و اسارت آورده است . خديجه از پيامبر ( ص ) سؤال كرد .\r\nگفت : جبرئيل است . خديجه به پيشانى خود زد . « 4 »\r\n6 . در روايت ديگرى آمده ، وقتى به پيامبر ( ص ) وحى شد ، گفت : اين - يعنى خودش - يا شاعر است يا مجنون . اين سخن را هرگز نبايد به قريش بگويم . هم اكنون بالاى كوه مىروم و خودم را به پايين پرتاب مىكنم و با\r\n\r\n\r\n","description":"","footnote":"\r\n( 1 ) . البداية و النهايه 3 / 14 - 5 ؛ سيره ابن هشام ، 1 / 354 ؛ سيره حلبى ، 1 / 239 - 240 ؛ سيره دحلان ، 1 / 81 - 82 .\r\n( 2 ) . سيره ابن هشام ، 1 / 255 ؛ تاريخ الخميس ، 1 / 283 ؛ سيره حلبى ، 1 / 252 ؛ سيره دحلان ، 1 / 84 .\r\n( 3 ) . سيره حلبى ، 1 / 252 .\r\n( 4 ) . تاريخ يعقوبى ، 2 / 23 .\r\n","page_name":" 258 ","page_number":262},
  {"content":"\r\n\r\nكشتن خود ، راحت مىشوم . گويد : بيرون رفتم تا به ميان كوه رسيدم ، از آسمان صدايى شنيدم كه مىگفت : محمّد ؛ تو رسول خدايى .\r\nدر ادامهء روايت آمده ، پيامبر ( ص ) به خديجه گفت : اين شاعر است يا مجنون . خديجه گفت : ترا از اين به خدا پناه مىدهم . سپس نزد ورقه رفت .\r\nورقه پيام استقامت براى پيامبر فرستاد . روزى او را در طواف كعبه ملاقات كرد .\r\nبين آن دو گفتگوهايى انجام شد . « 1 »\r\nاز نظر سهيلى ، خديجه دربارهء كار رسول خدا ( ص ) از ورقه ، عدّاس و نسطور سؤال كرد . « 2 »\r\n7 . عدّاس كتابى به خديجه داد كه آن را روى پيامبر ( ص ) بگذارد . اگر مجنون باشد ، شفا پيدا خواهد كرد ، و الّا ضررى ندارد . هنگامى كه خديجه با آن نوشته بازگشت ، ديد جبرئيل آياتى از سورهء قلم را به او ياد مىدهد . خديجه شادمان شد و او را نزد عدّاس برد . عدّاس پشت پيامبر ( ص ) را لخت كرد .\r\nخاتم پيامبرى را در ميان دو بازويش ديد . . . « 3 »\r\nدر روايت ديگرى است كه وقتى پيامبر ( ص ) آمدن جبرئيل را به خديجه گفت ، خديجه داستان را به بحيراى راهب نوشت . برخى گفته‌اند : خودش به نزد راهب سفر كرد تا از او در اين باره سؤال كند . « 4 »\r\n8 . در روايتى آمده ، وقتى پيامبر ( ص ) بالاى كوه مىرفت تا خود را از بلندى پرتاب كند ، چون روى قلّه رسيد ، جبرئيل نمايان مىشد و او را به رسالت خطاب مىكرد . در اين موقع ، پيامبر ( ص ) آرام مىگرفت و اطمينان خاطر پيدا\r\n\r\n\r\n","description":"","footnote":"\r\n( 1 ) . تاريخ الامم و الملوك ، 2 / 49 - 50 .\r\n( 2 ) . الروض الانف ، 1 / 273 ؛ الاوائل ، 1 / 146 .\r\n( 3 ) . تاريخ الخميس ، 1 / 284 ؛ سيره دحلان ، 1 / 83 ؛ سيره حلبى ، 1 / 243 .\r\n( 4 ) . سيره دحلان ، 1 / 83 ؛ سيره حلبى ، 1 / 244 .\r\n","page_name":" 259 ","page_number":263},
  {"content":"\r\n\r\nمىكرد . « 1 »\r\n9 . پيامبر ( ص ) با مسرّت و شادمانى به نزد خانواده‌اش بازگشت و مطمئن بود كه امر عظيمى روى داده است . وقتى وارد شد ، به خديجه گفت : آيا آنچه را پيش از اين گفتم ، در خواب ديده‌ام ؛ به تو نشان دهم ؟ جبرئيل به من اعلام كرد كه پروردگارم او را به نزد من فرستاده است . سپس آنچه را كه از ناحيه خداوند به او رسيده بود و نيز آنچه شنيده بود ، به خديجه گفت . خديجه او را بشارت داد و گفت : ترا مژده باد ؛ به خداى سوگند ؛ خداوند جز به نيكى با تو رفتار نمىكند . آنچه از فرمان خدا به تو رسيده ، بپذير كه حق است ، ترا بشارت كه حقيقتا رسول خدا هستى .\r\nسپس نزد عدّاس نصرانى ، غلام عتبة بن ربيعه ، رفت كه مردى از اهالى نينوا بود . از عدّاس دربارهء جبرئيل پرسيد . عدّاس از ذكر نام جبرئيل در اين سرزمين تعجّب كرد . او به خديجه گفت : جبرئيل ، امين خداوند به نزد پيامبران است .\r\nسپس خديجه به نزد ورقة بن نوفل رفت . . . « 2 »\r\nاين ، اندكى از انبوه روايات و گفته‌هاى درهم و ضد و نقيضى بود كه دربارهء آغاز وحى گفته‌اند و مىگويند . در پى ، برخى از اشكالات مطرح در اين سخنان را به اختصار و ايجاز بيان خواهيم كرد .\r\n\r\n2 . بررسى روايات آغاز وحى\r\nدر اين فرصت اندك نمىتوانيم همهء اشكالات و اشتباهات اين سخنان را بيان كنيم . انجام چنين امر مهمّى نياز به فرصت دراز و تأليف جدا دارد . با وجود اين در انجام مأموريت خويش در دفاع از مقام مقدس رسالت نكته‌هايى\r\n\r\n\r\n","description":"","footnote":"\r\n( 1 ) . المصنّف ، 5 / 323 .\r\n( 2 ) . البداية و النهايه ، 3 / 13 .\r\n","page_name":" 260 ","page_number":264},
  {"content":"\r\n\r\nرا به اختصار يادآورى مىكنيم ؛\r\n\r\nأ . سند روايات\r\nمهم‌ترين سند اين روايات ، سندى است كه در كتاب‌هاى صحيح بخارى ، صحيح مسلم و ديگر مجامع روايى مهمّ آنان از زهرى ، از عروة بن زبير و از عايشه نقل شده است ؛ در اينجا به اشارهء مختصرى دربارهء احوال آنان بسنده مىكنيم ؛\r\n\r\n1 . زهرى :\r\nوى از ياران ستمگران و از جمله كسانى بود كه به ظالمان اعتماد و تكيه داشت . « 1 » زهرى عامل و كارگزار امويان بود . « 2 » علّامهء شوشترى مىگويد :\r\nزهرى كاتب هشام بن عبد الملك و آموزگار فرزندانش بود . « 3 » ثقفى او را از فقهاى كوفه برشمرده كه از اطاعت على ( ع ) بيرون رفتند و با آن حضرت عداوت و كينه داشتند و مردم را از اطراف او دور كردند . « 4 » او و عروه در مسجد مدينه مىنشستند و از على ( ع ) بدگويى مىكردند . هنگامى كه امام سجاد ( ع ) شنيد ، به مسجد آمد و بالاى سرشان ايستاد و گفت : عروه ؛ پدرم با پدر تو اختلاف داشت . كار به داورى كشيد . داور به نفع پدرم رأى داد ، امّا تو زهرى ؛ اگر من و تو با هم در مكّه بوديم ، خانهء پدرت را به تو نشان مىدادم . « 5 »\r\nبدين ترتيب نمىتوانيم به اعوان و انصار ستمگران و دشمنان على ( ع ) اعتماد كنيم . چگونه چنين كارى ممكن است ، در حالى كه پيامبر اكرم ( ص )\r\n\r\n\r\n","description":"","footnote":"\r\n( 1 ) . بنگريد : سفينة البحار ، 1 / 572 ؛ معجم رجال الحديث ، 16 / 182 .\r\n( 2 ) . كشف الغمّه ، 2 / 317 .\r\n( 3 ) . قاموس الرجال ، 6 / شرح حال زهرى .\r\n( 4 ) . الغارات ، 2 / 558 .\r\n( 5 ) . شرح نهج البلاغه ، 4 / 102 ؛ الغارات ، 2 / 578 .\r\n","page_name":" 261 ","page_number":265},
  {"content":"\r\n\r\nفرمود :\r\nهر كه على را دشنام دهد ، مرا دشنام داده است . « 1 »\r\n\r\n2 . عروة بن زبير :\r\nاو مىگفت : نزد عبد اللّه بن عمر آمدم و به او گفتم :\r\nابو عبد الرحمن ؛ ما نزد پيشوايان خود مىنشينيم . آنان سخن مىگويند . در حالى كه مىدانيم سخن حق ، چيز ديگرى است ، آنان را تأييد مىكنيم ؛ آنان به ستم قضاوت مىكنند و ما آنان را تقويت و كارشان را تحسين مىكنيم . نظر تو در اين باره چيست ؟ پاسخ داد : برادرزاده ؛ ما ، در زمان رسول خدا ( ص ) اين كار را نفاق مىدانستيم ، امّا نمىدانيم كه شما چه مىگوييد ؟ « 2 »\r\nبدين ترتيب عروه پيشوايان ستمگر را امام مىدانست و پسر عمر كار او را نفاق توصيف كرد . اسكافى او را از آن دسته از تابعان شمرده كه اخبار زشتى درباره على ( ع ) مىساخت و مردم را براى نقل آن تشويق مىكرد . « 3 »\r\nعبد الرزاق از معمّر روايت كرده كه گفت : زهرى دو حديث از عروه از عايشه در طعن على ( ع ) داشت . روزى از او دربارهء آنان سؤال كردم . گفت : تو با آنان و حديثشان چه مىكنى ؟ من آن دو را دربارهء بنى هاشم ، متّهم مىدانم . « 4 »\r\nهرگاه از على ( ع ) نام برده مىشد ، عروه از آن حضرت بدگويى مىكرد . « 5 » از سوى ديگر ثابت نشده كه زهرى از عروه روايت شنيده باشد . در حالى كه اهل حديث بر آن اتّفاق نظر دارند . « 6 »\r\n\r\n3 . عايشه :\r\nعايشه با على ( ع ) دشمنى كرد و با او جنگيد . زهرى او و\r\n\r\n\r\n","description":"","footnote":"\r\n( 1 ) . مستدرك حاكم ، 3 / 121 .\r\n( 2 ) . السنن الكبرى ، 8 / 165 ؛ الترغيب و الترهيب ، 4 / 382 .\r\n( 3 ) . صفة الصفوة ، 2 / 85 .\r\n( 4 ) . قاموس الرجال ، 6 / 299 ؛ شرح نهج البلاغه ، 4 / 64 .\r\n( 5 ) . الغارات ، 2 / 576 .\r\n( 6 ) . تهذيب التهذيب ، 9 / 450 .\r\n","page_name":" 262 ","page_number":266},
  {"content":"\r\n\r\nخواهرزاده‌اش عروه را متّهم مىكرد كه دربارهء بنى هاشم مورد اعتماد نيستند .\r\nوى اين روايت را به صورت مرسل ( بدون سند ) نقل كرده است . نمىدانيم در حالى كه مىگويند : عايشه پس از بعثت به دنيا آمد ، چگونه و از چه كسى روايت آغاز وحى را نقل كرده است ؟ « 1 »\r\n\r\nب . تناقض آشكار روايات\r\nاگر اختلاف اين روايات در زيادت و نقص واژه‌ها بود ، شايد مىتوانستيم آن را بپذيريم . بدين اعتبار كه يكى همهء روايت را حفظ كرده است و ديگرى بخش اندكى از آن را ؛ هدف يكى با نقل بخشى از روايت برآورده مىشد و هدف ديگرى با نقل كل روايت . از سوى ديگر اگر تناقض روايات فقط در يك مورد بود ، مىتوانستيم عذر بياوريم كه احتمالا يكى از راويان دچار اشتباه سهوى شده است ، امّا مسأله ، خيلى بالاتر از اين است ، زيرا تناقض و اختلاف اگر در همهء جنبه‌هاى روايات نباشد ، لااقل در بيشتر مضمون آن‌ها ، نشانه‌هاى جعل و تحريف عمدى نمايان است . از قديم گفته‌اند كه دروغ‌گو كم حافظه است .\r\nبه علاوه بين اين روايات و يك روايت ديگر كه بخارى در ابتداى كتاب خود ، بلافاصله پس از اين روايت نقل كرده ، تناقض آشكارى وجود دارد . در آن روايت آمده كه نخستين آياتى كه بر پيامبر ( ص ) فرود آمد ، سورهء مدّثر بود .\r\nاز سوى ديگر هيچ يك از كارهاى عجيب و غريب كه در روايت عايشه آمده ، در اين روايت ديده نمىشود . اين موجب شك و ترديد فراوان است .\r\n\r\nج . فشار تا سر حدّ مرگ\r\nدر روايت كتب صحاح و ديگر كتاب‌هاى اهل سنّت آمده كه جبرئيل ،\r\n\r\n\r\n","description":"","footnote":"\r\n( 1 ) . بنگريد : ادامه همين كتاب .\r\n","page_name":" 263 ","page_number":267},
  {"content":"\r\n\r\nپيامبر ( ص ) را گرفت و چنان او را در هم فشرد كه از رمق افتاد و حتى گمان كرد كه فرشتهء مرگ است . سپس او را رها كرد و گفت : بخوان . پيامبر ( ص ) پاسخ داد كه خواندن نمىداند ، امّا جبرئيل قانع نشد و دوباره او را گرفت و درهم فشرد و رها كرد . اين كار را سه بار تكرار كرد . ما ، در اين مورد چند پرسش داريم كه پاسخى براى آن نمىيابيم ؛\r\nچرا جبرئيل چنين كرد ؟ چگونه مجاز بود كه آن قدر پيامبر اكرم ( ص ) را فشار دهد كه بىرمق شود و حتى گمان برد كه فرشتهء مرگ است ؟ چرا اين كار سه بار تكرار شد ؟ چرا در مرتبهء سوم پيامبر ( ص ) را تأييد كرد و نه در مرتبهء نخست يا دوم ؟ اگر پيامبر ( ص ) در مرتبه‌هاى نخست و دوم دروغ گفته باشد ، چگونه شايسته پيامبرى است ؟ و اگر در همان مرتبه نخست ، راست گفت ، پس چرا جبرئيل قانع نشد و او را رها نكرد ، بلكه براى دفعهء دوم و سوم همان اذيّت را تكرار نمود ؟\r\nآيا جبرئيل نوشته‌اى آورد كه پيامبر ( ص ) بخواند ؟ زيرا در صورتى سخن آن حضرت كه فرمود : خواندن نمىدانم ؛ درست خواهد بود كه فهميده باشد ، جبرئيل او را به خواندن دستور مىدهد ، نه به يادگيرى خواندن . سندى هم در حاشيهء خود بر صحيح بخارى چنين سخنى دارد ؛ « 1 »\r\nچرا رسول اكرم ( ص ) تسليم جبرئيل شد تا او را اين گونه شكنجه كند ؟ چرا ترسان و هراسان به خانه بازگشت ؟ آيا نمىتوانست چنان سيلىاى به صورت جبرئيل بزند كه چشمش به در آيد ؟ چنان كه پيش از او موسى با فرشته مرگ كرد ؟ و داستان اين واقعه را بخارى در صحيح خود آورده است . « 2 »\r\nآيا معقول است كه پيامبر ما ( ص ) - پناه بر خدا - تا اين اندازه ترسو بوده\r\n\r\n\r\n","description":"","footnote":"\r\n( 1 ) . صحيح بخارى ، 1 / 3 .\r\n( 2 ) . همان ، 153 ؛ 2 / 159 ؛ صحيح مسلم ، 7 / 100 .\r\n","page_name":" 264 ","page_number":268},
  {"content":"\r\n\r\nاست ؟ آيا مىتوان پذيرفت كه شجاعت از ميان پيامبران به موسى ( ع ) اختصاص داشته است ؟ در روايات ما آمده كه زرارة بن اعين از امام صادق ( ع ) پرسيد :\r\nچگونه رسول خدا ( ص ) نترسيد كه آنچه از نزد خداوند برايش مىآمد ، ممكن است ، از سوى شيطان باشد ؟ امام صادق ( ع ) پاسخ داد ؛\r\nهرگاه خداوند بنده‌اى را به رسالت برگزيند ، آرامش و وقار را بر قلبش فرو مىآورد . آنچه از نزد خدا براى او مىآمد ، چنان بود كه آن را عينا مىديد . « 1 »\r\n\r\nد . ترس پيامبر ( ص ) و نقش ورقه و خديجه\r\nدربارهء ترس پيامبر ( ص ) و نقش خديجه ، ورقه و ديگران در ايجاد طمأنينه و آرامش روحى آن حضرت ، به چند نكته توجّه مىدهيم ؛\r\n1 . چگونه جايز است خداوند فردى را به رسالت مبعوث كند كه خود نداند ، پيامبر است ؟ و ناچار است از يك زن يا يك نفر نصرانى كمك بگيرد ؟\r\nآيا اين زن براى منصب رسالت از آن مرد ترسو شايسته‌تر نبود ؟ نصرانى چه طور ؟ از كجا فهميد كه اين زن و آن مرد نصرانى راست گفته‌اند و حقيقت را بيان كرده‌اند ؟ چرا خود او نتوانست حقيقت را چنان كه خديجه يا نصرانى درك كردند ، درك كند ؟ آيا آن دو خردمندتر بودند يا به خداوند و تفضّلات الهى شناخت بيشترى داشتند ؟\r\nاگر جايز باشد كه شخص پيامبر ( ص ) دربارهء آنچه از خداوند متعال دريافت مىكند ، ترديد داشته باشد ، چگونه ترديد مردم در اين باره را نمىپذيرد ؟ و چراهاى فراوان ديگر .\r\n2 . خداوند متعال مىفرمايد :\r\n\r\n\r\n","description":"","footnote":"\r\n( 1 ) . تفسير عياشى ، 2 / 201 ؛ بحار الانوار ، 18 / 262 .\r\n","page_name":" 265 ","page_number":269},
  {"content":"\r\n\r\n وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً كَذلِكَ لِنُثَبِّتَ بِهِ فُؤادَكَ  . « 1 »\r\n قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ ، لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ  . « 2 »\r\n إِنِّي عَلى بَيِّنَةٍ مِنْ رَبِّي  . « 3 »\r\n قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي  . « 4 »\r\nبنابراين پيامبرى و نزول قرآن براى آرامش دل پيامبر ( ص ) و مؤمنان است و اين با گفتهء آنان منافات دارد كه قلب نازنين پيامبر ( ص ) با سخن يك مرد نصرانى يا زنى آرامش پيدا كرد !\r\nروشن است كه در گفتار ورقه يا سخن خديجه حجّت آشكارى وجود نداشت ، پس چگونه مىتوانست بگويد : اين راه من است كه من و هر كس پيروى من كرد ، با بينايى به سوى خدا دعوت مىكنيم ؟\r\n\r\nه . نقش اهل كتاب\r\nلازم است ، اندكى دربارهء ورقه ، نسطور ، عدّاس و بحيراى راهب كه نام آنان در اين روايات آمده ، سخن بگوييم . البته عمدهء روايات متوجّه ورقه است و روى آن متمركز شده است . بخارى و منابع عمده مورد وثوق اهل سنّت نيز بر او تأكيد نموده‌اند .\r\n1 . نسطور و بحيرا همان راهبان نصرانى هستند كه داستان ملاقات دروغين پيامبر ( ص ) در سفر شام با آنان مشهور است . پيش از اين آورديم كه مىگويند :\r\nپيامبر ( ص ) در كودكى همراه عموى خود ابو طالب به شام سفر كرد و در\r\n\r\n\r\n","description":"","footnote":"\r\n( 1 ) . فرقان ( 25 ) : 32 .\r\n( 2 ) . نحل ( 16 ) : 102 .\r\n( 3 ) . انعام ( 6 ) : 57 .\r\n( 4 ) . يوسف ( 12 ) : 108 .\r\n","page_name":" 266 ","page_number":270},
  {"content":"\r\n\r\nبصرى با نسطور يا بحيراى راهب ديدار كرد و از نبوّت آن حضرت خبر داد و از ابو طالب خواست كه او را به مكّه بازگرداند . دربارهء صحت و سقم اين داستان در جاى خود به تفصيل بحث كرديم .\r\nاگر نسطور يا بحيرا در بصرى - قصبه‌اى در حوران شام از توابع دمشق - زندگى مىكرد ، پرسش اين است كه چگونه خديجه مسير طولانى مكّه تا شام را سفر كرد ؟ يا كى به راهب نصرانى نامه نوشت ؟ و چه وقت پاسخ خود را دريافت كرد ؟ خصوصا كه خودشان روايت كرده‌اند كه على ( ع ) و خديجه ( س ) در روز دوم بعثت پيامبر ( ص ) ايمان آوردند و در حالى كه به او ايمان داشتند ، همراهش نماز خواندند . « 1 »\r\nآيا در آن زمان هواپيما بود ؟ آيا خديجه اين مسير را طى الارض پيمود يا اين كه باد او را به مقصد رساند ؟ ! نمىدانيم ؛ شايد راهبان نصرانى نقل مكان كردند و در نزديكى مكّه ساكن شدند تا خديجه به هنگام نياز بتواند با آنان مشورت كند ، سپس هرگز از آنان نامى به ميان نيايد ، زيرا مأموريت آن‌ها به پايان رسيد !\r\n2 . عدّاس ، آيا او همان كسى نيست كه پس از وفات ابو طالب يعنى ده سال پس از بعثت ، در طايف به دست پيامبر ( ص ) اسلام آورد ؟ اين داستان به گونه‌اى روايت شده كه مىرساند ، عدّاس پيش از آن ، هرگز پيامبر ( ص ) را نمىشناخت و چيزى از او نشنيده بود . « 2 »\r\nاين روايات تأكيد دارد كه پاسخ عدّاس دقيقا همان پاسخ ورقه بود و او نيز مانند پسر عموى خديجه راهب پيرى بود كه ابروانش روى چشم‌هايش افتاد و گوش‌هايش سنگين شده بود . . . اين ويژگىها جز سنگينى گوش‌ها ، وجه\r\n\r\n\r\n","description":"","footnote":"\r\n( 1 ) . مستدرك حاكم ، 3 / 112 ؛ مناقب خوارزمى ، 21 ؛ الجامع الصحيح ، 5 / 640 .\r\n( 2 ) . بنگريد : فصل هجرت به طايف .\r\n","page_name":" 267 ","page_number":271},
  {"content":"\r\n\r\nاشتراك همهء كسانى است كه مىگويند : خديجه دربارهء محمّد ( ص ) از آنان سؤال كرد ؟ جز اين كه ورقهء بدبخت به جاى سنگينى گوش‌ها ، نابينا هم بود ! دليلى نداريم كه اين احتمال را تأييد يا بدان اشاره نمايد كه اين عدّاس غير از آن است كه طرف مشورت خديجه بود .\r\nيك سؤال ديگر داريم كه چرا بحيرا ، عدّاس و نسطور كه پيامبر اكرم ( ص ) را مطابق اين روايات به خوبى مىشناختند و حتى حضرت سند پيامبرى خويش را از آنان گرفت ، هرگز ايمان نياوردند ؟\r\n3 . ورقه : علاوه بر نقش مهمّى كه در تثبيت پيامبرى رسول اكرم ( ص ) به ورقه مىدهند ، سخنانى از آن حضرت دربارهء وى نقل مىكنند كه هر چند در نص سخن اختلاف دارند ، امّا دلالت دارد كه ورقه در بهشت است . در اين روايات آمده كه پيامبر ( ص ) فرمود :\r\nورقه را دشنام مدهيد . من براى او يك يا دو باغ در بهشت ديدم .\r\nورقه را در لباس سفيد ديدم .\r\nورقه را در بهشت ديدم كه لباس حرير بر تن دارد .\r\nاو را در ميان بهشت ديدم كه لباس حرير بر تن دارد .\r\nاو را در ميان بهشت ديدم كه لباس سندس بر تن داشت .\r\nمن ورقه را ديدم كه لباس سفيد بر تن داشت . گمان مىبرم ، اگر اهل جهنّم بود ، نبايستى لباس سفيد بر تن مىداشت . « 1 »\r\nابن منده او را در شمار صحابه نام برده است . زين عراقى ، ورقه را نخستين مسلمان مىداند . بلقينى هم به همين گرايش دارد . « 2 » در همين روايات آغاز وحى كه موضوع بحث ماست ، ديديم كه ورقه پيامبر ( ص ) را\r\n\r\n\r\n","description":"","footnote":"\r\n( 1 ) . بنگريد : مستدرك حاكم ، 2 / 609 ؛ سيره مغلطاى ، 15 ؛ المصنّف ، 5 / 324 ؛ نسب قريش ، 207 ؛ الروض الانف 1 / 275 ؛ سيره حلبى ، 1 / 250 ؛ اسد الغابه ، 5 / 89 .\r\n( 2 ) . شرح بهجة المحافل ، 1 / 74 ؛ ارشاد السارى ، 1 / 67 .\r\n","page_name":" 268 ","page_number":272},
  {"content":"\r\n\r\nتصديق كرد و به او فهماند كه پيامبر است و وعده يارى و حمايت نيز داد ، امّا چيزى نگذشت كه مرد . در مقابل گفته‌هاى ديگرى هم دربارهء او هست ، بنگريد ؛\r\n1 . ابن عساكر : « احدى را نمىشناسم كه گفته باشد ورقه ايمان آورد . » « 1 »\r\n2 . ابن جوزى : « ورقه آخرين فردى است كه در دورهء فترت مرد و در قبرستان حجون دفن شد . او مسلمان نبود . » « 2 »\r\n3 . ابن عبّاس : « ورقه بر آيين مسيحيت مرد . » « 3 »\r\n4 . ورقه مسيحى مرد ، در حالى كه چندين سال پس از بعثت زندگى كرد .\r\nپس چگونه وارد بهشت مىشود ؟ آنچه دلالت دارد كه ورقه چندين سال پس از بعثت زنده بود ، روايتى است كه چندين نفر نقل كرده‌اند . در اين روايت آمده كه ورقه ديد ، بلال را شكنجه مىكنند . آنان را از اين كار نهى كرد ، امّا دست از شكنجه برنداشتند . گفت : به خداى سوگند ؛ اگر او را بكشيد ، قبرش را مزار خواهم كرد و بر سر قبرش خواهم گريست . « 4 » چنان كه معروف است ، شكنجه بلال پس از اعلان دعوت بود . حال چگونه مىگويند : ورقه پس از بعثت و پيش از دعوت علنى مرد ؟ « 5 » على ( ع ) و خديجه ايمان آوردند و روز دوم بعثت با پيامبر ( ص ) نماز خواندند ، چگونه ورقه در طول اين سال‌هاى دراز مسيحى باقى ماند ؟\r\nاز سوى ديگر برخى از روايت بخارى نتيجه گرفته‌اند كه « بعثت مقارن\r\n\r\n\r\n","description":"","footnote":"\r\n( 1 ) . الاصابه ، 3 / 633 .\r\n( 2 ) . همان ، 634 ؛ سيره حلبى ، 1 / 250 .\r\n( 3 ) . همان منابع .\r\n( 4 ) . حلية الاولياء ، 1 / 148 ؛ نسب قريش ، 208 ؛ ارشاد السارى ، 1 / 67 ؛ فتح البارى ، 1 / 26 .\r\n( 5 ) . سيره دحلان ، 1 / 84 .\r\n","page_name":" 269 ","page_number":273},
  {"content":"\r\n\r\nنبوت بود . » « 1 » بخارى روايت كرده كه نخستين آياتى كه بر پيامبر ( ص ) فرود آمد ، سورهء مدّثر بود .\r\n5 . در امتاع الاسماع آمده : ورقه در سال چهارم بعثت ، پس از آن كه وحى پىدرپى مىآمد ، از دنيا رفت . « 2 »\r\n6 . واقدى : « ورقه پس از دستور جهاد مرد . » « 3 » مىدانيم كه جهاد پس از هجرت تشريع شد ! حال چگونه ورقهء در بهشت است و لباس سندس يا حرير بر تن دارد ؟ چگونه ورقه نصرانى در بهشت است ، امّا ابو طالب حامى بزرگ اسلام و پيامبر ( ص ) در قعر آتش ؟\r\nاز سوى ديگر علّت ترديد پيامبر ( ص ) را نمىدانيم كه فرمود : يك يا دو باغ بهشتى يا فرمود : گمان مىبرم كه اگر جهنّمى بود نمىبايستى لباس سفيد بر تن داشته باشد ؟ چرا و چرا ؟ !\r\nما نمىدانيم ، چرا هيچ يك از مسلمانان نگفته‌اند كه ورقه نخستين مسلمان بود نه على و نه خديجه و نه هيچ كس ديگر ؟ به چه علّت ، او را از جمله اصحاب پيغمبر ( ص ) نشمرده‌اند ؟ چگونه بر آيين مسيحيت مرد و سپس وارد بهشت شد ؟\r\nيك پرسش ديگر هم داريم . اين پرسش ما دربارهء كشف حجاب خديجه است . آيا در آن زمان حجاب واجب بود و زنان ملزم به رعايت آن بودند ؟\r\nحجاب چگونه بود ؟ مگر در كتاب‌هاى آنان نيامده كه حجاب پس از هجرت در مدينه واجب شد ؟ يعنى : پس از وفات خديجه ( س ) ؟ ! پس چگونه خديجه دريافت كه اگر بىحجاب باشد ، فرشته خواهد رفت ؟ از سوى ديگر آيا فرشته\r\n\r\n\r\n","description":"","footnote":"\r\n( 1 ) . سيره حلبى ، 1 / 251 .\r\n( 2 ) . همان ، 250 - 252 .\r\n( 3 ) . ارشاد السارى ، 1 / 67 .\r\n","page_name":" 270 ","page_number":274},
  {"content":"\r\n\r\nمكلف بود كه به زنان بشر نگاه نكند ؟ آيا فرشته همانند انسان شهوت دارد كه بايد از آن بپرهيزد ؟ خديجه اين همه را از كجا مىدانست ؟\r\nما ، در اين باره پرسش‌هاى فراوانى داريم كه پاسخ قانع‌كننده و درستى از پيروان مكتب خلافت دريافت نمىكنيم .\r\n\r\n3 . ديدگاه درست\r\nما مطمئن هستيم كه وقتى پيامبر ( ص ) در غار حرا بود ، به او وحى شد . آن حضرت مسرور و شادمان از كرامت الهى و با اطمينان به مأموريت مهمّى كه به او واگذار شده - چنان كه ابن اسحاق روايت كرد - به خانه برگشت . خانوادهء پيامبر ( ص ) هم در شادمانى او شريك شد و همه ايمان آوردند . اين معنى از اهل بيت ( ع ) روايت شده است . زراره از امام صادق ( ع ) پرسيد : چگونه رسول خدا ( ص ) نترسيد كه آنچه از سوى خدا به او رسيده ، از شيطان باشد ؟ حضرت پاسخ داد :\r\nهرگاه خداوند يكى از بندگانش را به رسالت برمىگزيند ، به او آرامش و وقار مىدهد . آنچه از سوى خدا به پيامبر ( ص ) مىرسيد ، همانند چيزى بود كه به عيان مىديد . « 1 »\r\nاز امام صادق ( ع ) پرسيدند : پيامبران چگونه از رسالت خود آگاه مىشوند ؟\r\nفرمود : پرده از آنان برداشته مىشود . ( حقايق را به عيان مىبينند . ) « 2 » طبرسى مىگويد :\r\nخداوند به پيامبرش وحى نمىكند ، مگر با براهين روشن و نشانه‌هاى آشكار تا دلالت كند كه آنچه به او وحى شده از سوى خداوند متعال است . بنابراين به چيز ديگرى نياز نباشد . پيامبر از كسى يا چيزى نهراسد\r\n\r\n\r\n","description":"","footnote":"\r\n( 1 ) . بحار الانوار ، 18 / 262 ؛ تفسير عياشى ، 2 / 201 .\r\n( 2 ) . بحار الانوار ، 11 / 56 .\r\n","page_name":" 271 ","page_number":275},
  {"content":"\r\n\r\nو دل نگران نباشد . « 1 »\r\nقاضى عياض هم مىگويد :\r\nدرست نيست كه شيطان براى پيامبر به صورت فرشته در آيد و حقيقت امر را بر او مشتبه سازد ؛ نه در ابتداى رسالت و نه پس از آن . اعتماد به رسالت فقط از راه معجزه است . پيامبر شك ندارد كه آن كه از نزد خدا مىآيد ، فرشته و فرستاده حقيقى خداوند است و او اين مطلب را از راه علم ضرورى كه خدا به او عنايت كرده يا برهان آشكارى كه خدا برايش آشكار نموده ، درمىيابد تا كلمهء صدق و عدل پروردگار كامل شود و كلمات خداوند تغييرپذير نيست . « 2 »\r\nاز نظر ما علّت اين دروغ‌پردازىها چند چيز است ؛\r\n1 . وحى مهم‌ترين تكيه‌گاه اعتقاد به حقايق و تعاليم دينى است و اهميت ويژه‌اى در قانع‌سازى مردم براى ضرورت اعتماد و اطمينان به پيامبر و امام در تشريع ، عقيده ، رفتار ، و پيشگويىهاى غيبى و بلكه همهء مفاهيم و معارف مربوط به هستى و زندگى دارد . چنان كه در اقناع مردم به عصمت ، و صحّت همهء مواضع ، رفتارها ، گفته‌ها و كارهاى پيامبران ، اهميت بسزايى دارد .\r\nحال اگر بتوان كارى كرد كه شخص پيامبر به وحى ترديد داشته باشد ، بدين معنى كه نتواند بين فرشته و شيطان و وسوسه و حقيقت ، فرق گذارد ، در حالى كه همه چيز را به عيان و شهود مىبيند ؛ در اين حالت ديگران كه راهى براى كسب آگاهى حسى از اين مسائل ندارند ، براى بىاعتمادى ، و شك و ترديد در آن سزاوارتر خواهند بود !\r\nمحمد جواد بلاغى نقل كرده كه برخى از اهل كتاب در نقض ديدگاه‌هاى مسلمانان گفته‌اند : شيطان قرين محمّد است . آنان در اين ادعاى خود به گفته\r\n\r\n\r\n","description":"","footnote":"\r\n( 1 ) . مجمع البيان ، 10 / 384 .\r\n( 2 ) . رساله شفاء 112 .\r\n","page_name":" 272 ","page_number":276},
  {"content":"\r\n\r\nبرخى از مفسّران مسلمان استناد كرده‌اند كه مىگويند : رسول خدا ( ص ) دشمنى از شياطين جن داشت كه به صورت جبرئيل نزد او مىآمد و ابيض ناميده مىشد . « 1 » بدين ترتيب مىبينيم كه دشمنان اسلام در اين توطئه شوم دست داشته لااقل چنين سخنان بىپايه‌اى را تشويق كرده‌اند .\r\n2 . همان گونه كه رسول اكرم ( ص ) در امضاى سند نبوّت و تصديق وحى خود به اهل كتاب محتاج و مديون است ؛ بر همهء مسلمانان هم لازم است كه به برترى ، آگاهى عميق و گسترده ، و شناخت آنان از مسائل مهم اعتراف و اقرار كنند . از اين رو چنين نقشى را براى ورقه ، عدّاس ، بحيرا ، ناصح و نسطور ساختند كه همگى اهل كتاب بودند !\r\n3 . چرا از ميان پيامبران فقط رسول اكرم ( ص ) چنين سختىها و مشكلاتى را تحمل مىكند و چنان مورد بدرفتارى جبرئيل قرار مىگيرد كه برخى به صراحت گفته‌اند : دربارهء هيچ يك از پيامبران پيشين نقل نشده كه در ابتداى وحى با چنين مشكلاتى رو به رو شده باشد . وى اين گرفتارىها را از اختصاصات رسول اكرم ( ص ) برشمرده است . « 2 »\r\nجايى براى اين پرسش باقى نخواهد ماند اگر دريابيم كه برخى از اين كارها و احوال غير معقول از سوى اهل كتاب در ذهن شمارى از مسلمانان وارد و بخشى از تاريخ ، فقه و عقايد آنان شده تا پيامبر مسلمانان هم همان حالت‌هايى را داشته باشد كه ديگر پيامبران در كتاب‌هاى اهل كتاب دارند . بنابراين چندان شگفت نيست كه نشانه‌هاى اين داستان را در كتاب‌هاى تورات و انجيل به عيان مىبينيم . « 3 »\r\n\r\n\r\n","description":"","footnote":"\r\n( 1 ) . الهدى الى دين المصطفى ، 1 / 169 .\r\n( 2 ) . بهجة المحافل ، 1 / 162 ؛ ارشاد السارى ، 1 / 63 .\r\n( 3 ) . بنگريد : الهدى الى دين المصطفى ، 1 / 14 .\r\n","page_name":" 273 ","page_number":277},
  {"content":"\r\n\r\nدر عين حال نمىخواهيم سنگينى وحى را انكار كنيم . اين بحث ديگرى است . ما منكر اضطراب و ترس پيامبر ( ص ) هستيم كه مىگويند : مىخواست خود را از بالاى كوه به پايين پرتاب كند و ترس داشت كه مبادا ديوانه شده باشد . ما برخورد خشن و رفتار نارواى جبرئيل با آن حضرت را انكار مىكنيم و عقيده داريم كه اين خرافات توهين‌آميز از سوى اهل كتاب به محدّثان پرهيزگار بلكه احمق و بىپروا راه يافته است .\r\n4 . هيچ بعيد نمىدانيم كه هدف از جعل اين ترهات كاستن از كرامت پيامبر اكرم ( ص ) و طعن در قدسيت و منزلت آن حضرت در دل‌هاى مردم و ترسيم چهرهء مردى عادى و مبتذل نزد همگان است . چه دليلى بهتر از اين كه به ساده‌ترين مردم محتاج است تا او را به راه درست ، و حق و حقيقت راهنمايى كنند . اين نشان مىدهد كه در سراسر زندگى محتاج ديگران است و همگان از او خردمندترند !\r\nدر مباحث مقدماتى بيان كرديم كه برخى از سياست‌بازان مىخواستند دماغ بنى هاشم را به خاك بمالند و آنان را از نظر سياسى درهم كوبند . چنان كه معاويه سوگند خورد كه نام پيامبر ( ص ) را دفن كند . كسانى چون عبد اللّه بن زبير كه مدت‌هاى دراز صلوات بر پيامبر ( ص ) را قطع كرد .\r\n5 . زبيريان رقيب و دشمن امويان بودند . چنان كه با بنى هاشم نيز به خاطر سيادت و شرافت آنان دشمنى و حسادت داشتند . اگر بار ديگر به روايت آغاز وحى كه از نقش ورقة بن نوفل سخن مىگفت ، مراجعه كنيم ، خواهيم ديد كه عمده راويان اين خبر ، زبيريان و حزب آنان هستند ؛ مثل :\r\nعروة بن زبير كه معاويه او را ساخت تا اخبار زشتى دربارهء على ( ع ) جعل كند ؛\r\nاسماعيل بن حكيم ، آزادشدهء آل زبير ؛\r\nوهب بن كيسان ؛\r\nو ام المؤمنين عايشه ، خالهء عبد اللّه بن زبير .\r\n\r\n","description":"","footnote":"","page_name":" 274 ","page_number":278},
  {"content":"\r\n\r\nاز سوى ديگر مىدانيم كه خديجه دختر خويلد بن اسد است و ورقه پسر نوفل بن اسد ، و زبير پسر عوّام بن خويلد بن اسد . ملاحظه مىكنيد كه نسبت همه يكى است . حال درمىيابيم كه تلاش مىشد ، نقش مهمّى در بعثت پيامبر ( ص ) و گسترش اسلام به نزديكان عبد اللّه بن زبير بن عوّام بن خويلد بن اسد و به صورت گسترده به زبيريان داده شود و چنين القا كنند كه اگر آنان نبودند ، پيامبر ( ص ) خود را مىكشت يا لااقل نمىتوانست پيامبرى خودش را كشف كند .\r\nحال كه زبيريان چنين تاريخ افتخارآميزى دارند ، نه امويان مىتوانند به خاطر خلافت عثمان بر آنان فخرفروشى كنند و نه هاشميان به واسطهء مواضع ابو طالب و فرزندش على ( ع ) .\r\nبدين ترتيب نتيجه مىگيريم كه امويان از ساخت داستان آغاز وحى چنان كه گذشت ، بهره‌بردارى كرده ، بهترين و گران‌بهاترين اهداف خود را تحقق بخشيدند . چنان كه زبيريان هم از آن بهره بردند . در اين ميان سهم بيشتر نصيب اهل كتاب شد . اين گونه بود كه مسلمانان اهل كتاب كه در واقع مسلمان نشدند ، بلكه خود را تسليم كردند ، در كنار منافقان و طلقاى امّت و دنياخواهان دست به دست هم دادند و اسرائيليات و خرافات باطل را وارد معارف اسلام كردند و آن‌گاه كه موفق شدند ، اهل بيت ( ع ) را از جايگاه حقيقى آنان دور سازند ، قصه‌گويان و اذناب حكومت جاى آن‌ها را به ناحق اشغال كردند و تا توانستند هر باطلى را به پيامبر ( ص ) نسبت دادند .\r\n\r\n","description":"","footnote":"","page_name":" 275 ","page_number":279},
  {"content":"\r\n . \r\n","description":"","footnote":"","page_name":" 276 ","page_number":280},
  {"content":"\r\n\r\n\r\nفصل سوم دعوت پنهانى\r\n\r\n1 . نخستين مسلمان\r\nنخستين كسى كه اسلام آورد و صادقانه از پيامبر اكرم ( ص ) پيروى ، و آن حضرت را يارى و معاونت كرد ، امير المؤمنين على بن ابى طالب ( ع ) بود .\r\nعلّامهء امينى در كتاب ارزشمند خود ، الغدير ، سخن ده‌ها تن از بزرگان صحابه ، تابعين و اعلام مسلمان را از ده‌ها منبع معتبر غير شيعى آورده كه تأييد و تأكيد مىكند كه على ( ع ) نخستين مسلمان امّت اسلامى است . « 1 » از جمله اين افرادند ؛\r\n1 . على ( ع ) 2 . امام حسن مجتبى ( ع ) 3 . امام باقر ( ع ) 4 . عمر بن خطّاب 5 .\r\nسلمان فارسى 6 . انس بن مالك 7 . عبد اللّه بن عبّاس 8 . ابو ذر غفارى 9 . مقداد بن عمرو 10 . خبّاب بن ارت 11 . جابر بن عبد اللّه انصارى 12 . ابو سعيد خدرى 13 . حذيفة بن يمان 14 . عبد اللّه بن مسعود 15 . ابو ايوب انصارى 16 . خزيمة بن ثابت 17 . عمرو بن عاص 18 . سعد بن ابى وقّاص 19 . زيد بن ارقم 20 . محمّد بن ابى بكر 21 . جرير بن عبد اللّه بجلى 22 . بريده اسلمى 23 . عفيف كندى 24 .\r\nابو رافع 25 . ابو مرازم 26 . هاشم مرقال 27 . عبد اللّه بن حجل 28 . ابو عمره\r\n\r\n\r\n","description":"","footnote":"\r\n( 1 ) . بنگريد : الغدير ، 3 / 95 - 99 ؛ 224 - 236 ؛ 9 / 15 ، 122 ؛ 10 / 156 - 158 ، 164 - 168 ، 290 - 322 .\r\n","page_name":" 277 ","page_number":281},
  {"content":"\r\n\r\nبشير بن محصن 29 . عبد اللّه بن خبّاب بن ارت 30 . عبد اللّه بن بريده 31 . مالك اشتر 32 . عدى بن حاتم 33 . محمد حنفيه 34 . طار بن شهاب احمسى 35 .\r\nعبد اللّه بن هاشم مرقال 36 . عمرو بن حمق خزاعى 37 . سعيد بن قيس همدانى 38 . عبد اللّه بن ابى سفيان 39 . كعب بن زهير 40 . ربيعة بن حارث بن عبد المطلب 41 . فضل بن ابى لهب 42 . ابو الاسود دؤلى 43 . جندب بن زهير 44 . مالك بن عباده 45 . زفر بن يزيد اسدى 46 . نجاشى بن حارث بن كعب 47 .\r\nعبد اللّه بن حكيم 48 . عبد الرحمن بن حنبل 49 . عامر شعبى 50 . حسن بصرى 51 . قتامه 52 . محمّد بن شهاب زهرى 53 . محمّد بن مكندر 54 . ابو حازم سلمة بن دينار 55 . ربيعة بن عبد الرحمن 56 . محمّد بن سائب كلبى 57 . جنيد بن عبد الرحمن 58 . محمّد بن اسحاق 59 . وليد بن جابر 60 . عبد اللّه بن فضاله مزنى 61 . عمر بن مرّه جهنى . « 1 »\r\nعلاوه بر روايات و احاديث فراوانى كه از پيامبر اكرم ( ص ) ، امير المؤمنين على ( ع ) و صحابه و تابعين رسيده و اشعارى كه شاعران صدر اوّل اسلام در اين باره سروده‌اند ، برخى بر سبقت اسلام على ( ع ) ادعاى اجماع كرده‌اند . « 2 » بيان همهء اين روايات ، احاديث ، سخنان و اشعار كارى ناممكن است . در اينجا به چند مورد مختصر بسنده مىكنيم ؛\r\nمىگويند : پيامبر ( ص ) روز دوشنبه به رسالت مبعوث شد و على ( ع ) روز سه شنبه ايمان آورد . « 3 »\r\nپيامبر اكرم ( ص ) فرمود :\r\nنخستين فردى كه از شما در حوض كوثر بر من وارد شود ، نخستين\r\n\r\n\r\n","description":"","footnote":"\r\n( 1 ) . دو نفر آخر را ابن حجر عقلانى افزوده است : الاصابه ، 2 / 357 - 358 .\r\n( 2 ) . بنگريد : الصواعق المحرقه ، فصل اوّل باب نهم ؛ معرفة علوم الحديث ، 22 .\r\n( 3 ) . بنگريد : الاوائل ، 1 / 195 .\r\n","page_name":" 278 ","page_number":282},
  {"content":"\r\n\r\nمسلمان شما يعنى : على بن ابى طالب است . « 1 »\r\nعلى نخستين فرد از ياران من است كه مسلمان شد . على در اسلام از همهء امت من سبقت دارد . « 2 »\r\nروزى دست على ( ع ) را گرفت و فرمود :\r\nاين نخستين كسى است كه به من ايمان آورد و اين نخستين كسى است كه روز قيامت با من دست مىدهد . او صديق اكبر است . « 3 »\r\nنخستين كسى كه با من نماز خواند ، على است . « 4 »\r\nعلى ( ع ) در مناسبت‌هاى فراوان بر سبقت خويش در اسلام تأكيد فرموده است . از جمله :\r\nاحدى در نماز با رسول خدا ( ص ) بر من پيشى نگرفت .\r\nمن نخستين كسى هستم كه به رسول خدا ( ص ) ايمان آوردم . من صديق اكبر هستم .\r\nيا فرمود كه : احدى را در اين امّت نمىشناسد كه پيش از او خدا را پرستش كرده باشد ، مگر رسول خدا ( ص ) . و يا هفت سال پيش از مردم نماز خواند . « 5 »\r\nشايد منظور امام اين باشد كه دو يا پنج سال پيش از بعثت آن‌گاه كه ارهاصات « 6 » پيامبرى نمودار شد ، عبادت كرده است . آن‌گاه اين رقم را به سه يا\r\n\r\n\r\n","description":"","footnote":"\r\n( 1 ) . مستدرك حاكم ، 3 / 136 .\r\n( 2 ) . الغدير ، 3 / 95 - 96 .\r\n( 3 ) . همان ، 2 / 213 .\r\n( 4 ) . همان ، 3 / 220 .\r\n( 5 ) . بنگريد : الغدير ، 3 / 213 - 222 ؛ 10 / 158 - 164 ؛ شرح نهج البلاغه ، 1 / 503 ؛ تاريخ بغداد ، 4 / 224 ؛ مجمع الزوائد ، 9 / 102 ؛ الاوائل ، 1 / 195 ؛ وقعة صفّين ، 355 ، 360 ؛ مروج الذهب ، 2 / 59 .\r\n( 6 ) . خوارق عادتى كه از نبى پيش از ظهور ، ظاهر شود . . . تا بر نبوت او دلالت كند . ( لغت‌نامه دهخدا ) .\r\n","page_name":" 279 ","page_number":283},
  {"content":"\r\n\r\nپنج سال دوره دعوت سرّى افزوده است . احتمال دارد كه آن حضرت واقعا هفت سال پيش از بعثت با رسول خدا ( ص ) عبادت كرده باشد . اين احتمال در صورتى قوّت مىگيرد كه وقتى ايمان آورد ، ده يا يازده‌ساله بوده باشد .\r\nاستدلال امام على ( ع ) و احتجاج ياران حضرت و تابعان مبنى بر پيشى داشتن او در اسلام ، با اين كثرت شگفت‌انگيز در مناسبت‌هاى مختلف از جمله در صفين و تلاش آنان به اين مسأله ، خود برهانى روشن بر اين مطلب است .\r\nما ، در ميان دشمنان قسم خورده على ( ع ) كسى را سراغ نداريم كه منكر اين فضيلت باشد يا در آن شبهه نمايد يا آن را براى كس ديگرى برشمارد . در حالى كه مىدانيم دشمنان على ( ع ) انگيزه‌هاى گوناگونى داشتند و در راه نيل به اهداف پليد خود ، حتى از دروغ بستن بر خدا و رسول اكرم ( ص ) و بيان مطالب ناروا پروا نداشتند ، قطعا اگر احتمال مىدادند كه دروغشان در اين باره مورد پذيرش كسى قرار خواهد گرفت ، بىدرنگ به آن مبادرت مىكردند ، امّا اتّفاق نظرها در اين باره به حدى بود كه نتوانستند كوچك‌ترين خدعه و نيرنگى پيش گيرند . اين‌ها همه نشان مىدهد كه سبقت على ( ع ) در اسلام مسلّم و مورد اتّفاق نظر همگان بوده ، احدى نمىتوانست آن را انكار كند . براى نمونه و شاهدى بر اين اتّفاق نظر ، فقط يك حادثه را نقل مىكنيم كه براى سعد بن ابى وقّاص روى داد . مىدانيم كه وى از على ( ع ) جدا شد و راه ديگرى پيمود .\r\nحادثه چنين است ؛\r\nسعد شنيد كه مردى على ( ع ) را دشنام مىدهد ، ايستاد و خطاب به او گفت :\r\nاى مرد ؛ چرا على بن ابى طالب را دشنام مىدهى ؟ آيا نخستين كسى نبود كه اسلام آورد ؟ آيا او نخستين كسى نبود كه با رسول خدا ( ص ) نماز خواند ؟ آيا او داناترين مردم نبود ؟ . . . « 1 »\r\n\r\n\r\n","description":"","footnote":"\r\n( 1 ) . مستدرك حاكم ، 3 / 500 ؛ حياة الصحابة ، 2 / 514 - 515 .\r\n","page_name":" 280 ","page_number":284},
  {"content":"\r\n\r\nمقداد هم از كار قريش در شگفت بود كه خلافت را از نخستين مؤمن مسلمان يعنى على ( ع ) دور كردند . « 1 »\r\n\r\n2 . خديجه نخستين زن مسلمان\r\nدر مقابل سخنان صريحى كه در سبقت اسلام على ( ع ) از ميان امّت اسلامى گذشت ، ديدگاه ديگرى معتقد است كه خديجه از همگان در اسلام پيشى دارد و او نخستين آفريده‌اى است كه ايمان آورد . حتى برخى در اين باره ادعاى اجماع كرده‌اند . « 2 »\r\nاز نظر ما اين سخن مردود است ، زيرا همان گونه كه ديديم روايات فراوانى از پيامبر ( ص ) ، على ( ع ) ، صحابه و تابعان دلالت دارد كه على ( ع ) نخستين كسى است كه نماز خواند ، يا نخستين كسى است كه ايمان آورد يا نخستين فرد امّت يا مردم است كه مسلمان شد . « 3 » نمىتوان ادعا كرد كه منظور از مردم يا امّت فقط مردان يا بنابر قول ديگر ، كودكان است . البته خديجه نخستين زنى است كه مسلمان شد و با پيغمبر ( ص ) نماز خواند .\r\n\r\n3 . سبقت ابو بكر\r\nبا توجّه به آنچه گذشت ، مىدانيم كه ادعاى پيشى داشتن كسى غير از على ( ع ) در اسلام پس از دورهء خلفاى چهارگانه خصوصا پس از شهادت على ( ع ) مطرح شد . ما احتمال مىدهيم كه اين خيانت در دورهء معاويه انجام\r\n\r\n\r\n","description":"","footnote":"\r\n( 1 ) . الغدير ، 9 / 115 ؛ تاريخ يعقوبى ، 2 / 140 .\r\n( 2 ) . بنگريد : سيرة حلبى ، 1 / 267 ؛ تهذيب الاسماء و اللغات ، 2 / 182 .\r\n( 3 ) . بنگريد : سيرة حلبى ، 1 / 268 - 275 ؛ مناقب خوارزمى ، 18 - 20 ؛ سيره دحلان ، 1 / 91 ؛ الغدير ، 3 / 220 - 236 ؛ 10 / 168 ؛ حلية الاولياء ، 1 / 66 ؛ تهذيب تاريخ دمشق ، 3 / 407 .\r\n","page_name":" 281 ","page_number":285},
  {"content":"\r\n\r\nشد كه به كارگزاران خود در مناطق مختلف بخشنامه كرد كه هيچ فضيلتى براى على نگذاريد ، مگر اين كه همانند آن را براى ديگر صحابه بياوريد . « 1 »\r\nاز اين رو معتقديم كه قول به نخستين بودن ابو بكر در اسلام در دوره‌هاى متأخر براى نزديك شدن به امويان ساخته شده است ؛ اگر چه اين ديدگاه را از عبد اللّه بن عبّاس ، شعبى ، ابو ذر ، عمرو بن عبسه ، ابراهيم نخعى و حسان بن ثابت روايت كرده‌اند . آنچه بر نادرستى اين سخن دلالت دارد ، به شرح زير است ؛\r\nأ . گذشت كه ابن عبّاس ، شعبى و ابو ذر كه سبقت ابو بكر در اسلام از آنان نقل شده ، مىگويند : امير المؤمنين ( ع ) نخستين مسلمان بود . اسكافى سند حديث آنان دربارهء على ( ع ) را قوىتر و اين حديث را از حديث آن‌ها دربارهء اسلام ابو بكر ، مشهورتر مىداند . « 2 »\r\nروايت ابو ذر و عمرو بن عبسه نيز آشفته است . در اين روايت آمده كه ابو ذر و عمرو بن عبسه هر دو چهارمين مسلمان هستند و بلال پيش از ابو بكر مسلمان شد . در اين روايت نامى از على و خديجه ( ع ) نيامده است . اين بدان معنى است كه بلال از على و خديجه ( س ) زودتر اسلام آورد . در حالى كه قطعا عكس اين مطلب درست است . حال اگر چهار مسلمان نخست ، على ، خديجه ، بلال و عمرو بن عبسه باشند ، از نظر شما اسلام ابو بكر كجاست ؟\r\nب . عايشه اعتراف دارد كه پدرش چهارمين مسلمان است و خديجه ، زيد بن حارثه و على ( ع ) در اسلام از او پيشى دارند . « 3 »\r\nج . گذشت كه صحابه ، تابعان و على ( ع ) در احتجاجات خود بر معاويه و ديگران در مناسبت‌هاى مختلف حجّت آوردند كه على ( ع ) نخستين مسلمان\r\n\r\n\r\n","description":"","footnote":"\r\n( 1 ) . بنگريد : النصائح الكفايه ، 72 - 74 .\r\n( 2 ) . بنگريد : الغدير ، شرح نهج البلاغه ، 3 ؛ پايان كتاب العثمانيه .\r\n( 3 ) . بنگريد : الاوائل ، 1 / 202 .\r\n","page_name":" 282 ","page_number":286},
  {"content":"\r\n\r\nامّت است ، امّا احدى بر آنان اعتراض نكرد و نگفت كه نخستين مسلمان ، ابو بكر است .\r\nاصولا ديده نشده كه ابو بكر يا احدى از ياران و هواداران او احتجاج كنند كه ابو بكر نخستين مسلمان است . در حالى كه در اثبات خلافت خود ، شديدا به آن ، محتاج بودند تا آنجا كه خود را ناچار ديدند كبر سن و يار غار بودن او را به عنوان فضايل وى براى احراز پست خلافت برشمارند . « 1 » علاوه بر اين شمارى تصريح كرده‌اند كه ابو بكر چهارمين يا پنجمين مسلمان است . « 2 » على ( ع ) نيز فرمود : من صدّيق اكبر هستم و پيش از ابو بكر مسلمان شدم . « 3 » عبّاس نيز به عفيف گفت كه جز على و خديجه كسى ايمان نياورده است و اگر عفيف در آن زمان ايمان مىآورد ، دومين نفر بود . « 4 »\r\nد . ما معتقديم كه ابو بكر چند سال پس از بعثت اسلام آورد . از جمله دلايل ما در اين باره است ؛\r\n1 . گفته‌اند : وقتى ابو بكر مسلمان شد ، پيامبر ( ص ) او را صديق ناميد . « 5 » در حالى كه خودشان مىگويند : اين لقب بعد از اسراء و هنگامى بود كه ابو بكر آن حضرت را تصديق و قريش او را تكذيب كردند . « 6 » يا زمانى كه هر دو در غار بودند . البته از نظر ما هر دو گفته نادرست است . در هر حال آنان مدعىاند كه اسراء در سال دوازدهم بعثت بوده است .\r\n\r\n\r\n","description":"","footnote":"\r\n( 1 ) . مستدرك حاكم ، 30 / 66 ؛ السنن الكبرى ، 8 / 153 ؛ الغدير ، 5 / 369 ؛ 7 / 92 ؛ 10 / 7 - 13 .\r\n( 2 ) . بنگريد : سير اعلام النبلاء ، 1 / 216 .\r\n( 3 ) . بنگريد : ادامه همين كتاب .\r\n( 4 ) . بنگريد : لسان ميزان ، 1 / 395 .\r\n( 5 ) . سيره حلبى ، 1 / 273 ؛ سيره دحلان ، 1 / 8 .\r\n( 6 ) . سيره حلبى ، 1 / 273 .\r\n","page_name":" 283 ","page_number":287},
  {"content":"\r\n\r\n2 . برخى معتقدند كه ابو بكر پس از اسراء و معراج مسلمان شد و در آن روز صديق لقب گرفت . « 1 » در حالى كه خودشان مىگويند : اسراء و معراج اندكى پيش از هجرت بود .\r\n3 . طبرى به سند صحيح « 2 » از محمّد بن سعيد روايت كرده كه گفت : از پدرم پرسيدم : آيا ابو بكر در ميان شما نخستين مسلمان بود ؟ پدرم گفت : نه ، پيش از او پنجاه نفر مسلمان شده بودند . « 3 » اين يعنى اسلام ابو بكر پس از دوره سرّى دعوت و بيرون آمدن پيامبر ( ص ) از خانهء ارقم بوده است .\r\n4 . گويند : وقتى پيامبر ( ص ) مبعوث شد ، ابو بكر در يمن بود . در روايتى نقل شده كه ابو بكر گفت : وقتى به مكّه رسيدم ، مردم شادمانى كردند و گمان بردند كه با آمدن من ، فتح بزرگى نصيب آنان شده است . آنان اطراف مرا گرفتند و از ابو طالب شكايت كردند و گفتند : اگر حمايت ابو طالب از او نبود ، منتظرش نمىمانديم ( كارش را يكسره مىكرديم ) . گفتم : چه كسى در مخالفت با دين شما از او پيروى كرده است ؟ گفتند : فرزندان ابو طالب . « 4 » از نظر ما ابو بكر هرگز چنين منزلت و جايگاهى در ميان قريش نداشته است . تاريخ اين پايگاه را براى وى تأييد نمىكند .\r\nاز اين متون به دست مىآيد كه اسلام ابو بكر پس از دورهء سرّى و به تعبير دقيق‌تر دورهء دعوت اختيارى بود كه سه يا پنج سال به طول انجاميد .\r\nبرخى خواسته‌اند بين اقوال جمع كنند . از اين رو گفته‌اند : بهتر آن است كه بگوييم نخستين مسلمان از مردان آزاد ، ابو بكر بود و از كودكان على و از زنان\r\n\r\n\r\n","description":"","footnote":"\r\n( 1 ) . مجمع الزوائد ، 1 / 76 .\r\n( 2 ) . الغدير ، 3 / 240 .\r\n( 3 ) . تاريخ الامم و الملوك ، 2 / 60 .\r\n( 4 ) . سيره حلبى ، 1 / 275 ؛ سيره دحلان ، 1 / 90 ؛ نزهة المجالس ، 2 / 147 .\r\n","page_name":" 284 ","page_number":288},
  {"content":"\r\n\r\nخديجه و از غلامان زيد بن حارثه و از بردگان بلال . پس از آنكه به استناد متون روايى و تاريخى فراوان ثابت شد كه على ( ع ) در هر حال نخستين مسلمان است ، چنين سخنى بيهوده و باطل است .\r\nدر روايات آمده كه پيامبر اكرم ( ص ) دربارهء على ( ع ) فرمود : اوّل الرجال اسلاما يا اوّل اصحابى اسلاما ؛ يعنى على نخستين مردى بود كه مسلمان شد . از اين به دست مىآيد كه على ( ع ) به هنگام پذيرش اسلام ، مرد بالغى بوده است .\r\nعلاوه بر اين ، سنّ آن حضرت را در اين زمان 10 يا 12 سال گفته‌اند و البته معلوم است كه مردى ، به سن و سال نيست . به فرض اگر بپذيريم كه على ( ع ) در سنّ كودكى ايمان آورده است ؛ بايد دانست كه اين يك امتياز بزرگ براى او است كه پيامبر اكرم ( ص ) او را شايستهء منصب وصايت دانست و او را به اسلام دعوت كرد . مگر نه اين است كه مطابق نص قرآن كريم ، عيسى بن مريم در گهواره سخن گفت و در خردسالى به يحيى حكمت داده شد ؟ از سوى ديگر ، اگر وضع همين باشد كه اينان ادعا كرده‌اند ، در اين صورت سخن رسول خدا ( ص ) كه فرمود : على نخستين مسلمان است ، يا على در ميان شما نخستين كسى است كه اسلام آورد ؛ بىمعنى خواهد بود . از اين سخن رسول اكرم ( ص ) به دست مىآيد كه على ( ع ) در ميان همه طبقات جامعه از زن و مرد ، برده و آزاد ، و كوچك و بزرگ ، نخستين مسلمان است .\r\n\r\n4 . دعوت پنهانى\r\n\r\nأ . مراحل دعوت\r\nبرخى معتقدند كه دعوت اسلامى در عصر رسالت چهار مرحله داشته است ؛\r\nمرحلهء اوّل : دعوت پنهانى كه سه يا پنج سال طول كشيد .\r\nمرحلهء دوم : دعوت علنى كه تا هجرت به طول انجاميد .\r\nمرحلهء سوم : دفاع از دعوت با توسّل به شمشير كه تا صلح حديبيه طول\r\n\r\n","description":"","footnote":"","page_name":" 285 ","page_number":289},
  {"content":"\r\n\r\nكشيد .\r\nمرحلهء چهارم : جنگ و قتال با بت‌پرستان و مشركانى كه در راه گسترش اسلام مقاومت مىكردند . كار دعوت و حكم جهاد بر اين پايه استقرار پيدا كرد . « 1 »\r\n\r\nب . دعوت پنهانى\r\nما با كاربرد واژهء « دورهء سرّى » ، پنهانى براى اين مرحله از دعوت موافق نيستيم ، زيرا ظاهرا وقتى پيامبر اكرم ( ص ) به رسالت مبعوث شد ، مأمور به دعوت همهء مردم نبود ، امّا به صورت داوطلبانه و موردى و بدون جلب توجّه ديگران ، افرادى را دعوت مىكرد و در اين ميان كسانى هم به آن حضرت ، پاسخ مثبت مىدادند و آزادانه مسلمان مىشدند . در آن برهه اين روش براى تضمين دعوت ضرورى بود تا مبادا در معرض مقاومت مسلّحانه مخالفان قرار گيرد و در گهواره از بين برود . آرى لازم بود كه پيش از هر چيز ، گروهى از مؤمنان از قبايل مختلف تشكيل و مأموريت حمل و دفاع از دعوت را بر دوش گيرند . از سوى ديگر پيامبر ( ص ) نمىخواست نيروهاى خود را بيهوده هدر دهد و تلاش‌هايش را بىثمر سازد و كار به پراكندگى مؤمنان و در نهايت به هلاكت آن‌ها بينجامد . اين دوره ، به منزلهء آمادگى و تربيت عقيدتى و روحى مؤمنان براى مقاومت و ايستادگى در مقابل تهديد آينده بود .\r\nاگر هدف پيامبر ( ص ) رهبرى يك تحوّل گسترده و عمومى است ، بايد فرصت لازم براى كسب آمادگى و تربيت نيروهاى توانمند به منظور تحقق چنين هدف بزرگى را فراهم نمايد تا نيروهاى مؤمن بتوانند به شكل مؤثّرى بقاى خويش را تضمين و از اهداف تحقق يافته پاسدارى كنند .\r\n\r\n\r\n","description":"","footnote":"\r\n( 1 ) . فقه السيره ، 91 .\r\n","page_name":" 286 ","page_number":290},
  {"content":"\r\n\r\n\r\nج . خانه ارقم\r\nهنگامى كه شمار مسلمانان به سى نفر رسيد و برخى از آنان براى انجام فرايض به كوه‌ها و درّه‌هاى اطراف مكّه مىرفتند ، گروهى از مشركان در كمين آنان مىنشستند و به آزار و اذيّت آنان مىپرداختند . چنان كه گاهى اوقات برخوردهاى فردى بين دو طرف روى مىداد . گفته مىشود : گروهى از مسلمانان براى اقامهء نماز به درّه‌هاى مكّه رفتند ، گروهى از مردم قريش كه در كمين آنان بودند و به دنبالشان مىرفتند ، وقتى مسلمانان را در نماز ديدند ، آنان را تكذيب و كارشان را عيب شمردند . دو گروه با هم زد و خورد كردند . سعد بن ابى وقّاص با استخوان فك شترى بر سر مردى از مشركان زد ، و سرش را شكست . گويند : اين نخستين خونى بود كه در اسلام بر زمين ريخت . « 1 » زبير بن بكّار ، فردى به نام طليب را نخستين كسى مىداند كه در دفاع از رسول اكرم ( ص ) سر عوف بن صبره سهمى را شكست . « 2 » به هر حال ، يك بار ديگر دو نفر مشرك ، دو نفر مسلمان را كه براى نماز به يكى از دامنه‌هاى اطراف مكّه رفته بودند ؛ تعقيب و سپس با آنان درگير شدند . « 3 »\r\nعلى الظاهر اين حوادث جزئى موجب شد كه پيامبر اكرم ( ص ) خانهء ارقم را كه در دامنه كوه صفا قرار داشت ، مركز دعوت و اجتماع ياران خود سازد تا آنان به دور از چشم مشركان به عبادات و اقامهء شعائر دينى خود بپردازند .\r\nاين خانه مركز فعاليت پيامبر ( ص ) بود و يك ماه در آن ماند « 4 » و چنان كه\r\n\r\n\r\n","description":"","footnote":"\r\n( 1 ) . تاريخ الامم و الملوك ، 2 / 62 .\r\n( 2 ) . الاصابه ، 2 / 233 .\r\n( 3 ) . انساب الاشراف ، 1 / 117 .\r\n( 4 ) . بنگريد : سيره حلبى ، 1 / 283 ؛ سيره دحلان ، 1 / 99 .\r\n","page_name":" 287 ","page_number":291},
  {"content":"\r\n\r\nمىگويند تا شمار مسلمانان به چهل نفر نرسيد ، از آنجا بيرون نرفت . « 1 » البته اين رقم را كمتر و بيشتر هم گفته‌اند . در اين هنگام ، پيامبر ( ص ) از خانهء ارقم بيرون آمد تا دعوت خود را علنى و مرحلهء جديدى را كه سخت‌ترين ، خطرناك‌ترين ، شديدترين و پرمصيبت‌ترين مراحل دعوت بود ، شروع كند . از سوى ديگر احتمال مىرود پيامبر اكرم ( ص ) چند بار وارد اين خانه شده باشد ، امّا دست سياست‌گران ، اين واقعه را دگرگون جلوه داد تا خانه ارقم در مقابل شعب ابى طالب قرار گيرد . چنان كه برخى ادعا كرده‌اند ، خانهء ارقم ، دار الاسلام ناميده شد . « 2 »\r\nاز نظر ما خانهء ارقم نه اين اهميت را داشت و نه آن نقش مهم را . از اين رو مىبينيم كه ابن اسحاق هيچ اشاره‌اى به اين خانه ندارد . چنان كه بلاذرى هم به صورت گذرا از آن ياد مىكند . كسى كه به اين خانه اهميت داد و براى آن نقش تاريخى بارزى قائل شد ، در درجه نخست ، واقدى بود . سپس سياست‌بازان به آن عظمت بخشيدند و آن قدر بزرگ جلوه دادند كه دار الاسلام ناميده شد . هدف آنان از ياد بردن شعب ابى طالب و لااقل كاستن از اهميت و نقش آن در تاريخ اسلام بود .\r\n\r\nد . واكنش قريش\r\nمشركان قريش از ابتداى كار ، از نبوّت پيامبر ( ص ) خبردار شدند امّا چندان اهميتى به آن ندادند . شايد فكر مىكردند كه اين قضيه اهميت زيادى ندارد ، مگر از منظر بينش‌هاى قبيله‌اى . با اين حال همواره اخبار اين حادثه را دريافت و پىگيرى مىكردند و مىگفتند : جوان عبد المطلب از آسمان سخن مىگويد .\r\n\r\n\r\n","description":"","footnote":"\r\n( 1 ) . الاصابه ، 1 / 28 ؛ سيره حلبى ، 1 / 285 .\r\n( 2 ) . التراتيب الاداريه ، 1 / 408 .\r\n","page_name":" 288 ","page_number":292},
  {"content":"\r\n\r\n\r\n5 . مسلمانى ابو ذر غفارى\r\nابو ذر كه چهارمين يا پنجمين مسلمان بود « 1 » در همين دوره ( دعوت پنهانى ) مسلمان شد . ابو ذر وقتى از بعثت پيامبر ( ص ) آگاه شد ، برادرش را براى تحقيق به مكّه فرستاد ، امّا هنگامى كه بازگشت نتوانست آتش عشق او را فرونشاند . از اين رو خودش راهى مكّه شد و مصلحت نديد كه آشكارا دربارهء پيامبر ( ص ) سؤال كند . على ( ع ) او را ديد كه در گوشه مسجد الحرام دراز كشيده است ، دانست كه غريب است . سه روز از او مهمان‌دارى كرد ، امّا چيزى از او نپرسيد تا اين كه ابو ذر از على ( ع ) دربارهء پيامبر ( ص ) سؤال كرد . على ( ع ) او را مخفيانه نزد پيامبر ( ص ) برد . بدين صورت كه به او گفت : به دنبالش روان شود و اگر در بين راه چيزى ديد كه از آن بر خود بترسد ، بازگردد ، چنان كه گويى مىخواهد كارى انجام دهد يا كفشش را درست كند .\r\nابو ذر مسلمان شد و بلافاصله به مسجد الحرام رفت و با صداى بلند گفت :\r\nاشهد ان لا إله الا اللّه ، و انّ محمّدا رسول اللّه . مشركان بر سرش ريختند و چنان او را زدند كه نقش بر زمين شد . عبّاس خودش را روى او انداخت و گفت : واى بر شما ؛ مگر نمىدانيد كه او از قبيلهء بنى غفار است و راه تجارى شما به شام از آنجا مىگذرد . روز دوم ، بازگشت و همان جريان تكرار شد . باز عبّاس او را نجات داد . « 2 »\r\nابو ذر نزد رسول اكرم ( ص ) آمد و گفت : يا رسول اللّه ؛ قريش مرا زدند و تا از آنان انتقام نگيرم ، رهايشان نخواهم كرد . او از محضر رسول خدا ( ص ) بيرون آمد و به عسفان رفت و هرگاه كاروان قريش مىآمد ، در گردنهء ثنيه غزال ،\r\n\r\n\r\n","description":"","footnote":"\r\n( 1 ) . دلائل النبوه ؛ 1 / 458 ؛ الطبقات الكبرى ، 4 / 164 ؛ حلية الاولياء ، 1 / 157 .\r\n( 2 ) . صحيح بخارى ، 2 / 206 ؛ حلية الاولياء ، 1 / 159 ؛ مستدرك حاكم ، 3 / 339 ؛ الغدير ، 8 / 309 .\r\n","page_name":" 289 ","page_number":293},
  {"content":"\r\n\r\nشترانشان را رم مىداد . بار شتران كه گندم بود ، مىافتاد و چون قوم ابو ذر مىخواستند ، دانه‌هاى گندم را جمع كنند ، مىگفت : هيچ كس حق ندارد ، دانه‌اى گندم لمس كند مگر اين كه بگويد : لا إله الّا اللّه . آنان نيز با گفتن لا إله الّا اللّه ، جوال‌هاى گندم را برمىداشتند . « 1 »\r\nمطابق يك متن ديگر ، ابو ذر به اين كار خود ادامه داد تا پيامبر اكرم ( ص ) هجرت كرد و بدر و احد گذشت . آن‌گاه به مدينه آمد و در آنجا مقيم شد . « 2 »\r\nنيمى از افراد قبيله بنى غفار به دست ابو ذر مسلمان شدند . نيم ديگر وعده دادند كه وقتى پيامبر ( ص ) به مدينه بيايد ، مسلمان خواهند شد . « 3 »\r\nابو ذر در عصر جاهلى خداپرست بود و لا إله الّا اللّه مىگفت . او هرگز بت نپرستيد . گفته مىشود ، سال‌ها پيش از بعثت رسول خدا ( ص ) نماز مىخواند . « 4 »\r\n* * *\r\n\r\n\r\n","description":"","footnote":"\r\n( 1 ) . الطبقات الكبرى ، 4 / 164 .\r\n( 2 ) . همان ، 163 .\r\n( 3 ) . همان .\r\n( 4 ) . همان ، حلية الاولياء ، 1 / 157 .\r\n","page_name":" 290 ","page_number":294},
  {"content":"\r\n\r\n\r\nفصل چهارم اسراء و معراج\r\nارجح آن است كه اسراء و معراج در اثناى مرحلهء سرّى دعوت بود كه سه يا پنج سال به طول انجاميد : اسراء از مكّه به بيت المقدس مطابق نص صريح قرآن كريم ، و معراج از بيت المقدس به آسمان ، چنان كه در اخبار و روايات فراوان آمده است .\r\nبحث و بررسى ، و پژوهش دقيق در جزئيات و تفاصيل اين قضيه نيازمند وقت كافى و تأليف جداگانه‌اى است . در اينجا به اختصار ، برخى از جوانب آن را بررسى مىكنيم .\r\n\r\n1 . تاريخ اسراء و معراج\r\nمشهور است كه اسراء و معراج اندكى پيش از هجرت بود . برخى گفته‌اند :\r\nشش ماه پيش از هجرت ؛ گروهى سال دوازدهم بعثت ، برخى سال يازدهم و گروهى نيز سال دهم بعثت گفته‌اند . كسانى پس از هجرت هم گفته‌اند . « 1 »\r\n\r\n\r\n","description":"","footnote":"\r\n( 1 ) . بنگريد : تاريخ الخميس ، سيره حلبى .\r\n","page_name":" 291 ","page_number":295},
  {"content":"\r\n\r\nدر مقابل برخى گفته‌اند : اسراء و معراج در سال دوم بعثت بود . « 1 » سال پنجم ، و سال سوم بعثت هم گفته‌اند . ابن عساكر هم اين واقعه را در اوّل بعثت دانسته است . « 2 » ما سال سوم بعثت را ترجيح مىدهيم . مغلطاى پس از بيان برخى از ديدگاه‌ها در اين باره ، مىگويد :\r\nگفته شده ، پنج سال پس از بعثت بود . يك سال و نيم پس از بعثت هم گفته‌اند . عياض ، اين واقعه را پانزده ماه پس از بعثت مىداند . « 3 »\r\nملا على قارى از نووى نقل كرده كه\r\nبيشتر سلف ، و جمهور محدّثان و فقهاء عقيده دارند كه اسراء و معراج شانزده ماه پس از بعثت بود . « 4 »\r\nابن شهر آشوب مىگويد :\r\nپس از اسراى پيامبر ( ص ) در سال نهم بعثت ، نمازهاى يوميه واجب شد . « 5 »\r\nديار بكرى مىگويد :\r\nزهرى اسراء را در سال پنجم پس از بعثت مىداند . قاضى عياض نيز همين سال را از او حكايت كرده است . قرطبى و نووى هم اين سال را ترجيح داده‌اند . گفته شده ، يك سال پيش از هجرت بود . « 6 »\r\nما معتقديم كه اسراء و معراج در سال‌هاى نخست بعثت بوده است . چنان كه ترجيح مىدهيم كه در سال سوم بعثت باشد . علاوه بر اقوال گذشته خصوصا ديدگاه نووى و زهرى در تأييد ديدگاه خود ، به موارد زير اشاره مىكنيم ؛\r\n\r\n\r\n","description":"","footnote":"\r\n( 1 ) . بحار الانوار ، 18 / 319 .\r\n( 2 ) . البداية و النهايه ، 3 / 108 .\r\n( 3 ) . سيره مغلطاى ، 27 .\r\n( 4 ) . شرح شفاء ، 1 / 222 .\r\n( 5 ) . مناقب آل ابى طالب ، 1 / 43 .\r\n( 6 ) . تاريخ الخميس ، 1 / 307 .\r\n","page_name":" 292 ","page_number":296},
  {"content":"\r\n\r\n1 . از ابن عبّاس روايت شده كه اسراء و معراج دو سال پس از بعثت بود . « 1 »\r\nمىدانيم كه ابن عبّاس به زمان رسول خدا ( ص ) نزديك‌تر بود و از ديگر محدّثان و مورّخان به سيره و احوال ان حضرت ، آشناتر . بنابراين اگر سخنى از او ثابت شود ، بر اقوال ديگران مقدّم داشته مىشود . اگر فرض كنيم كه ابن عبّاس سه سال نخست بعثت را به حساب نياورده ، در اين صورت بين ديدگاه او و زهرى اختلافى نخواهد بود .\r\n2 . امام على بن ابى طالب ( ع ) فرمود : اسراء پس از گذشت سه سال از بعثت رسول اكرم ( ص ) بود . « 2 » اين درست‌ترين روايت و مورد اعتماد ماست .\r\n3 . روايت ابن عبّاس ، سعد بن مالك ، سعد بن ابى وقّاص ، امام صادق ( ع ) ، عمر بن خطاب و عايشه به صورت قاطع بر اين مطلب دلالت دارد . گفته‌اند :\r\nوقتى عايشه به پيامبر اكرم ( ص ) عتاب كرد كه چرا اين قدر فاطمه ( س ) را مىبوسد ، آن حضرت فرمود :\r\nبلى ، عايشه ؛ وقتى مرا به آسمان بردند ، جبرئيل مرا وارد بهشت كرد و سيبى از آنجا به من داد . من آن سيب را خوردم . سيب در صلب من نطفه‌اى شد . هنگامى كه پايين آمدم ، با خديجه همبستر شدم و فاطمه از آن نطفه به وجود آمد . بنابراين فاطمه ، فرشته‌اى به شكل انسان است و هرگاه شوق بهشت مىكنم ، او را مىبوسم . « 3 »\r\nاز آنچه گذشت ، به دست آمد كه فاطمه ( س ) در سال پنجم بعثت به دنيا آمد . بنابراين مىبايست اسراء و معراج حد اقل نه ماه و چه بسا دو سال پيش از تولد او باشد .\r\n\r\n\r\n","description":"","footnote":"\r\n( 1 ) . بحار الانوار ، 18 / 319 ؛ مناقب آل ابى طالب ، 1 / 177 ؛ تاريخ يعقوبى ، 2 / 62 .\r\n( 2 ) . بحار الانوار ، 18 / 379 .\r\n( 3 ) . مستدرك حاكم ، 3 / 165 ؛ ينابيع الموده ، 97 ؛ مجمع الزوائد ، 9 / 202 ؛ نزهة المجالس ، 2 / 179 ؛ كنز العمّال ، 14 / 97 ؛ ميزان الاعتدال ، 1 / 38 .\r\n","page_name":" 293 ","page_number":297},
  {"content":"\r\n\r\n4 . سورهء اسراء در اوايل بعثت فرود آمد .\r\nأ . بخارى روايت كرده كه آيهء : «  وَ لا تَجْهَرْ بِصَلاتِكَ وَ لا تُخافِتْ بِها  » « 1 » در مكّه نازل شد ؛ هنگامى كه رسول خدا ( ص ) پنهان بود . « 2 » مىدانيم كه اختفاى در خانه ارقم در سال‌هاى نخست بعثت و در دورهء دعوت سرّى بود .\r\nب . برخى گفته‌اند : سورهء اسراء ، سومين سوره‌اى است كه پس از سورهء حجر نازل شد . « 3 » سورهء حجر در دورهء دعوت سرّى نازل شد . در اين سوره آمده :  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ  . « 4 » پيامبر اكرم ( ص ) پس از اين دستور الهى ، دعوت خود را علنى كرد .\r\n5 . سورهء نجم كه گفته مىشود ، واقعهء معراج در اين سوره مطرح شده ، ديگر سوره‌اى است كه در اوايل بعثت نازل شد . اين سوره بيست و سومين يا بيست و چهارمين سوره‌اى است كه در مكّه نازل شد . پس از آن ، شصت و چهار سوره ديگر در مكّه فرود آمد . « 5 » مىگويند : اين سوره سه ماه پس از هجرت به حبشه نازل شد . مىدانيم كه هجرت مذكور در سال پنجم بعثت بود .\r\n\r\n2 . اسراء و معراج در خواب يا بيدارى ؟\r\nبرخى معتقدند كه اسراء فقط روحانى و در عالم رؤيا بوده است . آنان به سخن عايشه احتجاج مىكنند كه گفت : رسول خدا ( ص ) جسم را از دست ندادند . « 6 » معاويه هم آن را رؤياى شايسته مىدانست . « 7 » از حسن بصرى همچنين\r\n\r\n\r\n","description":"","footnote":"\r\n( 1 ) . اسراء ( 17 ) : 110 .\r\n( 2 ) . صحيح بخارى ، 3 / 99 ؛ الدر المنثور ، 4 / 206 .\r\n( 3 ) . مجلة الوعى الاسلامى ، شماره 163 ، 56 .\r\n( 4 ) . حجر ( 15 ) : 94 .\r\n( 5 ) . بنگريد : الاتقان فى علوم القرآن ، 1 / 10 - 11 ؛ 25 .\r\n( 6 ) . تاريخ الخميس ، 1 / 308 ؛ مناقب آل ابى طالب ، 1 / 177 .\r\n( 7 ) . تاريخ الخميس ، 1 / 308 .\r\n","page_name":" 294 ","page_number":298},
  {"content":"\r\n\r\nسخنى حكايت شده است .\r\nاعتقاد درست در اين باره ديدگاه شيعه و اكثريت مسلمانان است كه اسراء را روحانى و جسمانى با هم مىدانند . در خصوص معراج نيز اكثريت عقيده دارند كه آن نيز روحانى و جسمانى با هم بوده است . چند نكته را در اين باره بيان مىكنيم ؛\r\nأ . در خصوص روايت عايشه ، قسطلانى پاسخ داده كه وى از روى مشاهده سخن نگفته است ، زيرا در آن زمان ، نه همسر پيامبر ( ص ) بود و نه در سنّى كه چنين مسائلى را حفظ كند . شايد هم با توجّه به اختلاف مورّخان دربارهء زمان اسراء ، ممكن است ، عايشه هنوز متولد نشده بود . « 1 » دربارهء وضعيت معاويه پيش از اين در مباحث مقدماتى سخن گفتيم .\r\nب . خداوند سبحان مىفرمايد :\r\n  سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى   . « 2 »\r\nمنزّه است خدايى كه بنده‌اش را شبانگاهى از مسجد الحرام به سوى مسجد الاقصى سير داد .\r\nدر سورهء نجم نيز اگر آيات را ناظر به معراج بدانيم و ضمير را به پيامبر اكرم ( ص ) بازگشت دهيم نه به جبرئيل ؛ آمده است ؛\r\n  فَكانَ قابَ قَوْسَيْنِ أَوْ أَدْنى ، فَأَوْحى إِلى عَبْدِهِ ما أَوْحى   . « 3 »\r\nتا ( فاصله‌اش ) به قدر ( طول ) دو ( انتهاى ) كمان يا نزديك‌تر شد ؛ آن‌گاه به بنده‌اش آنچه را بايد وحى كند ، وحى فرمود .\r\nمىدانيم كه واژهء عبد به روح و جسم با هم به كار مىرود . حال اگر اسراء در خواب بود ، مىبايست بگويد : « روح عبده » . چنان كه در آيهء :  ما زاغَ الْبَصَرُ وَ \r\n\r\n\r\n","description":"","footnote":"\r\n( 1 ) . المواهب اللدنيه ، 2 / 2 .\r\n( 2 ) . اسراء ( 17 ) : 1 .\r\n( 3 ) . نجم ( 53 ) : 9 - 10 .\r\n","page_name":" 295 ","page_number":299},
  {"content":"\r\n\r\n ما طَغى  « 1 » نيز ظاهرا بصيرت حقيقى اراده شده است . « 2 »\r\nاز سوى ديگر آيهء سورهء اسراء و آيات سورهء نجم در مقام امتنان آمده است و سخن از حمد و ثناى الهى و شگفتىهاى قدرت خداوندگار است . حال اگر اسراء و معراج پيامبر ( ص ) را در عالم رؤيا بدانيم ، چنين سخنى در آيات قرآن پسنديده نخواهد بود ، زيرا هر كس حتى انسان‌هاى فاسق و فاجر هم مىتوانند در عالم رؤيا ، سفرهاى دور و دراز بروند و عجايب شگفت‌تر از آن را در نظر آورند .\r\nعلاوه بر اين رؤيا در نظر توده مردم بر عظمت و قدرت پروردگار دلالت نمىكند . چه بسا آن را به نوعى از اوهام و خيالات تفسير كنند . در اين صورت فلسفه حقيقى اسراء و معراج از بين خواهد رفت . « 3 »\r\nج . اگر اسراء صرف رؤياى شايسته باشد ، ديگر اعجازى در آن نخواهد بود ، چنان كه مشركان و معاندان هم آن را انكار نخواهند كرد و كسانى هم كه پيش از اين ، ايمان آورده‌اند ، مرتد نخواهند شد .\r\nد . اگر اسراء و معراج صرف رؤيا بود ، نمىبايست ابو طالب و بنى هاشم در پى حضرت ، شهر مكّه را زير پا بگذارند . چنان كه در روايات آمده ، عبّاس آن حضرت را صدا مىزد ، بدان اميد كه از گوشه‌اى پاسخ دهد .\r\nممكن است ، بپرسيد : اگر اسراء و معراج روحانى و جسمانى با هم باشد ، چه اشكالى پيش خواهد آمد كه عده‌اى تلاش مىكنند ، منكر آن شوند ؟\r\nشايد انكار اين قضيه به يكى از اين دلايل باشد ؛ ناتوانى مردم در فهم عقلى آن ، كاستن از كرامت و فضيلت پيامبر اكرم ( ص ) يا ناتوانى آنان در قانع‌سازى\r\n\r\n\r\n","description":"","footnote":"\r\n( 1 ) . نجم ( 53 ) : 17 .\r\n( 2 ) . بنگريد : بحار الانوار ، 18 / 286 ؛ المواهب اللدنيه ، 2 / 4 ؛ تاريخ الخميس ، 1 / 308 .\r\n( 3 ) . بنگريد : الميزان ، 13 / 24 .\r\n","page_name":" 296 ","page_number":300},
  {"content":"\r\n\r\nمردم در خصوص مسأله چنين مبهمى .\r\n\r\n3 . اسراء و معراج در قرآن\r\nما به استناد آيات قرآن به اسراء ايمان داريم . در قرآن دربارهء اسراء آمده ؛\r\n  سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي بارَكْنا حَوْلَهُ لِنُرِيَهُ مِنْ آياتِنا   . « 1 »\r\nمنزّه است آن ( خدايى ) كه بنده‌اش را شبانگاهى از مسجد الحرام به سوى مسجد الاقصى كه پيرامونش را بركت داده‌ايم - سير داد تا از نشانه‌هاى خود به او بنمايانيم .\r\nهمان گونه كه ملاحظه مىكنيد اين آيه مباركه فقط در صدد بيان اسراء است .\r\nداستان معراج در قرآن به صراحت نيامده است . در سورهء مباركهء نجم آمده :\r\n      ذُو مِرَّةٍ فَاسْتَوى ، وَ هُوَ بِالْأُفُقِ الْأَعْلى ، ثُمَّ دَنا فَتَدَلَّى ، فَكانَ قابَ قَوْسَيْنِ أَوْ أَدْنى ، فَأَوْحى إِلى عَبْدِهِ ما أَوْحى ، ما كَذَبَ الْفُؤادُ ما رَأى       . « 2 »\r\nمفاد اين آيات را به معراج تفسير كرده‌اند . البته اين در صورتى درست خواهد بود كه ضمير را در اين آيات به پيامبر اكرم ( ص ) بازگشت دهيم ، نه به ذى مره كه جبرئيل است . ظاهرا احتمال دوم درست است و روايت صحيحى با سند عالى از امام رضا ( ع ) نيز بر اين مطلب دلالت دارد . « 3 »\r\nآيهء :  وَ لَقَدْ رَآهُ بِالْأُفُقِ الْمُبِينِ  « 4 » هم به معراج تفسير شده است .\r\nبا اين حال ، كثرت و تواتر قطعى روايات معراج ، مجالى براى شك و ترديد در وقوع آن نمىگذارد . ما نيز با استناد به همين روايات متواتر به آن ايمان\r\n\r\n\r\n","description":"","footnote":"\r\n( 1 ) . اسراء ( 17 ) : 1 .\r\n( 2 ) . نجم ( 53 ) : 6 - 11 .\r\n( 3 ) . بنگريد : البرهان فى تفسير القرآن ، 4 / 248 .\r\n( 4 ) . تكوير ( 81 ) : 23 : و قطعا او را در افق درخشان ديد .\r\n","page_name":" 297 ","page_number":301},
  {"content":"\r\n\r\nداريم .\r\nبايد دانست كه بين آيه اسراء و روايات معراج هيچ گونه تعارضى وجود ندارد . زيرا اگر آيه اسراء ، مسير را در مسجد الاقصى به پايان مىرساند ، از اين روست كه اسراء و معراج از نظر كيفيت و مقصد ، دو سفر كاملا متفاوت بود و چون سفر اوّل در مسجد الاقصى به پايان مىرسيد ، آيهء مباركه پايان اين سفر را اعلام نمود و اصولا متعرض سفر دوم نشد تا ابتدا يا انتهاى آن را بيان كند .\r\nلازم مىدانيم به يك پرسش احتمالى پاسخ دهيم . شايد سؤال كنيد كه چرا معراج همانند اسراء به صراحت در قرآن بيان نشده است ؟ شايد راز مسأله در اين باشد كه اسراء يك امر نزديك به حس است . بنابراين آسان‌تر مورد تصديق انسان قرار مىگيرد . با وجود اين ، پذيرش اسراء براى آنان بسيار مشكل بود . در حالى كه رسول اكرم ( ص ) توصيفى دقيق از مسير و مقصد و آنچه در بيت المقدس ديده بود ، ارائه فرمود ، برخى با سختى پذيرفتند و شمارى به استهزاى آن حضرت روى آوردند . چنان كه برخى از سست ايمان‌هاى مسلمان ، مرتد شدند . « 1 »\r\nحال تصوّر كنيد ، اگر رسول اكرم ( ص ) آنان را از مسأله‌اى بسى شگفت‌تر خبر مىداد ، چه مىكردند ؟\r\nما ترجيح مىدهيم كه پيامبر ( ص ) در گزارش اسراء و معراج ، روش تدريج را به خدمت گرفت . ابتدا براى آنان از اسراء گفت ، امّا داستان معراج را فقط و فقط به ياران مؤمن ثابت قدم خويش بيان فرمود كه هم قدرت تحليل عقلانى داشتند و هم قادر بودند ، چنين امر خطيرى را بپذيرند . سپس در مناسبت‌هاى مختلف و به اقتضاى مصلحت و اهداف دعوت توحيدى ، ديگران را نيز از معراج باخبر فرمود .\r\n\r\n\r\n","description":"","footnote":"\r\n( 1 ) . المصنّف 5 / 328 ؛ حياة الصحابة ، 3 / 73 ؛ تاريخ الخميس ، 1 / 308 .\r\n","page_name":" 298 ","page_number":302},
  {"content":"\r\n\r\nنص قرآن است كه اسراء از مسجد الحرام آغاز شد ، امّا در شمارى از روايات آمده كه اين سفر از خانهء ام هانى شروع گشت . « 1 » علّامه طباطبائى احتمال داده كه اسراء دو بار انجام شده : يكى از مسجد الحرام و ديگرى از خانهء ام هانى . « 2 » احتمال ديگر آن است كه منظور از مسجد الحرام ، شهر مكّه است . اين كاربرد واژه‌ها ، متعارف است . چنان كه در آيات و روايات هم نمونه‌هايى دارد :\r\n هَدْياً بالِغَ الْكَعْبَةِ  « 3 » يا اطلاق مسجد شجره در روايات براى ذو الحليفه . احتمال سوم اين است كه در آن شب ، رسول اكرم ( ص ) از خانه ام هانى به مسجد الحرام رفت و از آنجا اسراء آغاز شد .\r\n* * *\r\n\r\n\r\n","description":"","footnote":"\r\n( 1 ) . سيره ابن هشام ، 2 / 43 .\r\n( 2 ) . الميزان ، 13 / 31 .\r\n( 3 ) . مائده ( 5 ) : 95 : به صورت قربانى به كعبه برسد .\r\n","page_name":" 299 ","page_number":303},
  {"content":"\r\n . \r\n","description":"","footnote":"","page_name":" 300 ","page_number":304},
  {"content":"\r\n\r\n\r\nفصل پنجم انذار خويشاوندان\r\n\r\n1 . حديث يوم الدار\r\nپس از گذشت سه سال از بعثت ، مرحلهء دعوت علنى فرا رسيد كه مرحله سخت و خطرناكى بود . ابتدا از محدودهء نسبتا كوچكى ابلاغ دين آغاز شد .\r\nفرمان الهى به پيامبر اكرم ( ص ) رسيد كه :  وَ أَنْذِرْ عَشِيرَتَكَ الْأَقْرَبِينَ  . « 1 » هنگامى كه اين آيه نازل شد ، رسول خدا ( ص ) على ( ع ) را فرمود تا غذايى فراهم كند .\r\nآن‌گاه فرزندان عبد المطلب را جمع نمايد تا با آنان سخن بگويد و فرمان الهى را به آنان ابلاغ كند . على ( ع ) يك صاع طعام تهيه كرد و يك ران گوسفند هم بدان افزود . ظرفى نيز پر از شير كرد . سپس بنى عبد المطلب را كه آن روز چهل مرد ، يكى بيش يا كم مىشدند ، فراهم ساخت . عموهاى او ابو طالب ، حمزه ، عبّاس و ابو لهب نيز در اين جمع بودند . همگى از آن طعام خوردند . على ( ع ) گفت :\r\nهمه سير شدند و خوراكىها همچنان بر جاى بود ، فقط جاى دستانشان را بر غذا مىديدم . به خداى سوگند ؛ اگر غذايى را كه براى همهء آنان\r\n\r\n\r\n","description":"","footnote":"\r\n( 1 ) . شعراء ( 26 ) : 214 : و خويشان نزديكت را هشدار ده .\r\n","page_name":" 301 ","page_number":305},
  {"content":"\r\n\r\nفراهم نمودم ، يك نفر مىخورد ، سير نمىشد . پيامبر ( ص ) فرمود :\r\nبرايشان نوشيدنى بيار . من ظرف شير را آوردم . همه نوشيدند و سير شدند . به خداى سوگند ؛ اگر يكى از آنان همه را مىنوشيد ، سير نمىشد .\r\nهنگامى كه رسول خدا ( ص ) مىخواست با آنان سخن بگويد ؛ ابو لهب بر او پيشى گرفت و گفت : اين يارتان ، از قديم شما را سحر و جادو كرده است . جمعيت متفرق شدند و رسول خدا ( ص ) با آنان سخن نگفت .\r\nروز ديگر رسول خدا ( ص ) به على ( ع ) فرمود : بار ديگر همان مقدار طعام تهيه كن و آنان را نزد من فراهم ساز . همگى خوردند و آشاميدند و سير شدند .\r\nپس رسول خدا ( ص ) به سخن آمد و گفت :\r\nاى فرزندان عبد المطلب ؛ به خدا قسم هيچ جوان عربى نمىشناسم كه بهتر از آنچه من براى شما آورده‌ام ، براى قوم خود آورده باشد . به راستى كه من خير دنيا و آخرت را براى شما آورده‌ام ، و خداى مرا فرموده است كه شما را به جانب او دعوت كنم . پس كدام يك از شما مرا كمك مىكند تا برادر من ، و وصى من و خليفه من در ميان شما باشد ؟ !\r\nاحدى از آنان وى را پاسخ نداد . على ( ع ) گفت :\r\nيا رسول اللّه ؛ من تو را در اين كار يارى مىدهم . پس گردنم را گرفت و گفت : هان ، اين است برادر من ، و وصىّ من ، و خليفهء من در ميان شما .\r\nپس از وى بشنويد و فرمانش ببريد . پس جمعيت بپاخاستند و مىخنديدند و به ابو طالب مىگفتند : تو را امر كرد كه از پسرت بشنوى و او را اطاعت كنى .\r\nدر برخى از متون آمده كه چون على ( ع ) به پا خاست و پاسخ گفت ، پيامبر ( ص ) او را نشاند .\r\n\r\nمطابق روايت اسكافى\r\nپيامبر ( ص ) فرمود : اين است برادر من ، و وصىّ من و خليفهء من . آنان به\r\n\r\n","description":"","footnote":"","page_name":" 302 ","page_number":306},
  {"content":"\r\n\r\nابو طالب گفتند : از پسرت اطاعت كن . او را بر تو امير كرد . « 1 »\r\nطبرى كه اين داستان را به همين نحو در تاريخ الامم و الملوك آورده ، چون در تفسير به اينجا رسيد ، آن را با همين متن و سند نوشت ، امّا يك عبارت را عوض و به اين صورت ثبت كرد ؛\r\nپس كدام يك از شما مرا كمك مىكند تا برادر من ، و چنين ، و چنان باشد . . . سپس گفت : اين است ، برادر من ، و چنين و چنان ! « 2 »\r\nابن كثير شامى نيز از او پيروى كرد و در حالى كه منبع مورد اعتماد او در تاريخ ، كتاب تاريخ طبرى است ، اين داستان را از تفسير او نقل نمود . « 3 »\r\nمحمّد حسنين هيكل در چاپ اوّل كتاب خود : حياة محمّد ، ص 104 نص روايت طبرى در تاريخ الامم و الملوك را آورده ، امّا در چاپ دوم عبارت : « و خليفه من در ميان شما » را حذف كرده است . وى اين خيانت علمى را در ازاى دريافت پانصد ليره يا فروش هزار نسخه از كتاب خود انجام داده است . « 4 »\r\n\r\nابن تيميه و حديث يوم الدار\r\nابن تيميه مطابق عادت زشت خود ، در انكار فضايل و مناقب امير المؤمنين على ( ع ) حديث يوم الدار را با بيان دلايلى واهى انكار كرده است . در اينجا خلاصه دلايل وى را آورده در حد مقدور پاسخ مىدهيم ؛\r\n1 . در سند روايت طبرى ، ابو مريم كوفى است . دانشمندان رجال بر ترك او ،\r\n\r\n\r\n","description":"","footnote":"\r\n( 1 ) . تاريخ الامم و الملوك ، 2 / 63 ؛ مختصر تاريخ ابو الفداء ، 2 / 14 ؛ شواهد التنزيل ، 1 / 372 ؛ كنز العمّال ، 15 / 116 - 117 ؛ شرح نهج البلاغه ، 13 / 244 ؛ مسند احمد ، 1 / 159 ؛ كفاية الطالب ، 205 ؛ منهاج السنه ، 4 / 80 ؛ فرائد السمطين ، 1 / 86 ؛ خصائص نسائى ، 86 ؛ الغدير ، 2 / 278 - 284 .\r\n( 2 ) . بنگريد : تفسير طبرى ، 19 / 75 .\r\n( 3 ) . بنگريد : البداية و النهايه ، 3 / 40 ؛ تفسير ابن كثير ، 3 / 351 .\r\n( 4 ) . بنگريد : حياة محمّد ، 139 ؛ سيرة المصطفى ، 130 .\r\n","page_name":" 303 ","page_number":307},
  {"content":"\r\n\r\nو نپذيرفتن روايات وى اجماع دارند . احمد بن حنبل مىگويد : ثقه نيست . ابن المدائني هم او را به جعل حديث متهم كرده است . « 1 »\r\nپاسخ : ابن عدى مىگويد : شنيدم ابن عقده ، از ابو مريم كوفى تعريف و تمجيد مىكند و او را ثنا مىگويد . وى در مدح ابو مريم از حد گذشت . « 2 » شعبه هم او را ثنا گفته است . « 3 » ذهبى دربارهء او مىگويد : به علم و رجال اهميت مىداد . « 4 »\r\nعلاوه بر اين ، در علت تضعيف وى توسط برخى از علماى رجال اهل سنّت ، تصريح كرده‌اند كه او شيعه بود . از نظر ما شيعه بودن زيانى نمىرساند .\r\nاصحاب صحاح سته خصوصا بخارى و مسلم از ده‌ها نفر از راويان شيعه ، حديث روايت كرده‌اند . « 5 »\r\nاز اين گذشته متقى هندى از طبرى نقل كرده كه وى اين حديث را صحيح دانسته است . « 6 » اسكافى معتزلى « 7 » و خفّاجى در شرح شفاء « 8 » اين حديث را صحيح دانسته‌اند .\r\nاحمد بن حنبل ، اين حديث را با سندى روايت كرده كه بىشك همه رجال آن از رجال صحاح هستند : شريك ، اعمش ، منهال ، عباد و على ( ع ) . « 9 »\r\n\r\n\r\n","description":"","footnote":"\r\n( 1 ) . منهاج السنه ، 4 / 81 .\r\n( 2 ) . بنگريد : لسان الميزان ، 4 / 43 .\r\n( 3 ) . همان ، 42 .\r\n( 4 ) . همان ؛ ميزان الاعتدال ، 2 / 631 .\r\n( 5 ) . همان منابع .\r\n( 6 ) . كنز العمّال ، 15 / 113 .\r\n( 7 ) . بنگريد : شرح نهج البلاغه ، 3 / 244 .\r\n( 8 ) . بنگريد : الغدير ، 2 / 280 .\r\n( 9 ) . همان ؛ مسند احمد ، 1 / 111 .\r\n","page_name":" 304 ","page_number":308},
  {"content":"\r\n\r\nبه فرض كه ادعاى وى را بپذيريم ، بايد دانست كه طرق اين حديث مستفيض است و همديگر را تقويت مىكند . بنابراين ضعف برخى از رجال در بعضى از سندها اشكالى ندارد .\r\n2 . اين روايت تأكيد دارد كه فرزندان عبد المطلب را كه چهل مرد مىشدند ، فراهم ساخت . روشن است كه هنگام نزول آيه انذار جمعيت فرزندان عبد المطلب به اين زيادى نبود .\r\nپاسخ : ظاهرا واژهء « عبد » افزودهء راويان است ، زيرا به تصريح شمارى از روايات ، آن حضرت ، بنى هاشم را دعوت كرد . « 1 » در برخى از روايات آمده ، بنى عبد المطلب و شمارى از بنى مطلب را دعوت كرد . « 2 » شايد امر بر راوى مشتبه شده و واژهء « عبد » را او افزوده باشد . چنين مواردى در روايات فراوان است . بنابراين از چنين خطايى لازم نمىآيد كه اصل واقعه دروغ باشد .\r\nاز سوى ديگر پسران عبد المطلب ، ده نفر بودند و كوچك‌ترين آن‌ها در آن زمان شصت‌ساله بود . حال اگر فرزندانشان را به اين رقم اضافه كنيم ، چرا به چهل مرد نرسد ؟ ! ما احتمال مىدهيم كه شمارشان خيلى بيشتر از اين باشد .\r\n3 . در حديث نقل مىشود كه هر يك نفر از حاضران به تنهايى بزغاله‌اى را همراه يك كوزه آب مىخورد . اين دروغ است ، زيرا در ميان بنى هاشم كسى به پرخورى شهرت نداشته است .\r\nپاسخ : مرحوم علّامه محمّد حسن مظفر چنين پاسخ داده است ؛\r\nحد اكثر چيزى كه اثبات مىشود ، مبالغه يا اشتباه راوى در اين ناحيه روايت است ، امّا اصل روايت همچنان به قوّت خود باقى است و آسيبى به آن نمىرساند . از اين گذشته عدم معروفيت آن‌ها به پرخورى دليل بر عدم اتّفاق اين واقعه نمىباشد . خصوصا با عنايت به اين كه مطابق\r\n\r\n\r\n","description":"","footnote":"\r\n( 1 ) . سيره ابن كثير ، 1 / 459 ؛ مسند احمد ، 1 / 111 ؛ تاريخ يعقوبى ، 2 / 27 .\r\n( 2 ) . الكامل فى التاريخ ، 2 / 62 .\r\n","page_name":" 305 ","page_number":309},
  {"content":"\r\n\r\nشهادت كتب تاريخى بسيارى از مردمان قريش پرخور بودند . « 1 »\r\n4 . چگونه ممكن است ، پيامبر ( ص ) به آن جماعت بگويد : هر يك از شما در اين امر ، مرا حمايت كند ، وصى و خليفهء پس از من مىشود ؛ در حالى كه صرف پذيرفتن چنين كارى موجب خلافت نمىگردد ، زيرا تمام مسلمانان آن حضرت را حمايت كردند ، ولى هيچ يك خليفه نيستند . از اين گذشته امكان داشت ، همه يا تعدادى از اين جماعت چهل نفرى درخواست پيامبر ( ص ) را بپذيرند ، در آن صورت كدام يك خليفه مىشد ؟ آيا امكان دارد همه خليفه باشند ؟\r\nپاسخ : علّامه مرحوم ، محمّد حسن مظفّر در پاسخ مىگويد :\r\nپيامبر ( ص ) نفرمود پذيرفتن دعوت ، علّت تامّهء خلافت پس از من است تا اين كه لازم بيايد ، هر كس اين كار را كرد ، اگر چه از قبيلهء رسول خدا ( ص ) نباشد ، خليفه باشد ؛ بلكه پيامبر به دستور خدا قصد داشت خويشاوندان نزديك خود را انذار دهد و ترغيب نمايد ، زيرا آنان به پيامبر ( ص ) نزديك‌تر بودند و سزاوارتر آن بود كه ايشان حضرت را يارى كنند و آن حضرت نيز اين مقام را تنها براى ايشان قرار داد . از سوى ديگر اين كار را كرد تا از همان آغاز بدانند كه اين مقام ، از آن على ( ع ) است . چرا كه خدا و رسولش مىدانستند كه كسى جز على ( ع ) پيشنهاد پيامبر ( ص ) را به طور كامل نمىپذيرد و صد در صد از او حمايت نخواهد كرد .\r\nنتيجه آنكه اين حادثه براى تثبيت امامت او و اتمام حجّت بر قومش بود .\r\nاگر به فرض چند نفر پاسخ مىدادند ، در اين صورت پيامبر اكرم ( ص ) شخص سزاوارتر و شايسته‌تر را براى اين كار تعيين مىفرمود . « 2 »\r\n5 . حمزه ، جعفر و عبيدة بن حارث همان پاسخ على را دادند . حتى حمزه\r\n\r\n\r\n","description":"","footnote":"\r\n( 1 ) . دلائل الصدق ، 2 / 234 .\r\n( 2 ) . همان ، 236 .\r\n","page_name":" 306 ","page_number":310},
  {"content":"\r\n\r\nپيش از آنكه شمار مؤمنان به چهل برسد ، مسلمان شد . « 1 »\r\nپاسخ : اين ايراد به هيچ وجه درست نيست ، زيرا\r\nأ . اگر حمزه پيش از نزول آيهء انذار مسلمان شده باشد ، حضورش در اين جمع لازم نبود . ما نمىتوانيم چنين مطلبى را محتمل بدانيم تا چه رسد كه بدان يقين داشته باشيم ، زيرا اگر نگوييم روايات دربارهء اسلام حمزه صراحت ، حد اقل در اين باره ظهور دارد كه وى پس از دعوت علنى ، و رويارويى پيامبر ( ص ) و قريش و مذاكرات آنان با ابو طالب ، مسلمان شد .\r\nب . به فرض كه بپذيريم ، احتمال دارد كه انذار خويشاوندان در اثناى دعوت سرّى و پيش از اسلام حمزه بوده است . حتى اگر حمزه در سال دوم بعثت مسلمان شده باشد ، بنابراين ماجراى حمزه و ابو جهل ، به منزلهء اعلان جزئى دعوت به شمار رود و قريش تعرّضات خود را به پيامبر اكرم ( ص ) در دورهء دعوت سرّى شروع كرده باشند . آنچه بر اين گفته دلالت دارد ، روايتى است كه مىگويند ، آيهء :  فَاصْدَعْ بِما تُؤْمَرُ  باعث شد كه دعوت از مرحله سرّى به مرحلهء نهايى وارد شود . بدين ترتيب بدون ترديد انذار خويشاوندان پيش از اين زمان بوده است .\r\nج . اگر حمزه پيش از آن ، ايمان آورده باشد ، حضور وى در اين جمع همانند حضور ابو طالب خواهد بود . احتمال دارد كه آن دو فكر مىكردند ، در اين دعوت مورد نظر پيامبر ( ص ) نيستند . خصوصا اگر مىدانستند كه زنده ماندن آنان پس از پيامبر ( ص ) دورترين احتمال ممكن است ، زيرا چنان كه ادّعا مىشود ، حمزه هم سنّ پيامبر ( ص ) بود . البته ما معتقديم كه حمزه بيش از بيست سال از پيامبر ( ص ) بزرگ‌تر بود ، زيرا او از عبد اللّه ، پدر حضرت و كوچك‌ترين فرزند عبد المطلب ، بزرگ‌تر بود . در مورد عبّاس همچنين پاسخ\r\n\r\n\r\n","description":"","footnote":"\r\n( 1 ) . منهاج السنه ، 4 / 81 - 83 .\r\n","page_name":" 307 ","page_number":311},
  {"content":"\r\n\r\nمىدهيم .\r\nابو طالب پيرمردى مسن بود كه هرگز احتمال نمىداد ، پس از پيامبر ( ص ) زنده باشد . بنابراين معنى ندارد كه يكى از آنان خود را به عنوان خليفه پيامبر ( ص ) مطرح كند يا چنين انديشه‌اى را بر زبان آورد .\r\nبدين ترتيب معلوم مىشود كه اشكالات ابن تيميه همانند سرابى است كه تشنه گمان مىبرد ، آب است يا همچون خاكسترى كه طوفانى شديد بر آن وزيدن گيرد .\r\n\r\n2 . نكاتى مهم درباره حديث انذار\r\n\r\nأ . روايات نادرست\r\nابن تيميه كوشيده روايات ديگرى را تقويت كند كه على و اهل بيت ( ع ) و بلكه عموم بنى هاشم را از انظار عمومى به دور مىدارد . اين روايات در كتاب‌هاى صحيح بخارى و صحيح مسلم آمده است . از جمله\r\nهنگامى كه آيهء :  وَ أَنْذِرْ عَشِيرَتَكَ الْأَقْرَبِينَ  نازل شد ، پيامبر ( ص ) همهء قريش ، عام و خاص را جمع كرد . سپس گفت :\r\nيا بنى كعب بن لؤى ؛ خود را از آتش نجات دهيد ؛ اى بنى مرة بن كعب ؛ خود را از آتش نجات دهيد ؛ اى بنى هاشم ؛ خود را از آتش نجات دهيد .\r\nاى بنى عبد المطلب خود را از آتش نجات دهيد . اى فاطمه دختر محمّد ؛ خود را از آتش نجات ده . . . « 1 »\r\nدر روايت ديگر آمده :\r\nپيامبر ( ص ) بنى هاشم را جمع كرد و آنان را بر در خانه نشاند ، زنان خود را جمع كرد و آنان را در خانه نشاند . سپس با بنى هاشم سخن گفت .\r\n\r\n\r\n","description":"","footnote":"\r\n( 1 ) . منهاج السنه ، 4 / 83 ؛ الدر المنثور ، 5 / 95 ؛ تاريخ الخميس ، 1 / 287 .\r\n","page_name":" 308 ","page_number":312},
  {"content":"\r\n\r\nآن‌گاه رو به خانوادهء خود كرد و گفت : اى عايشه دختر ابو بكر ؛ اى حفصه دختر عمر ؛ اى امّ سلمه ؛ اى فاطمه دختر محمّد ؛ اى مادر زبير عمهء رسول خدا ( ص ) جان خود را در راه خدا بفروشيد و براى رهايى خود از آتش بكوشيد . همانا كه من نمىتوانم شما را از عذاب خداوند نجات دهم .\r\nپس عايشه گريست و گفت . . .\r\nدر ادامه روايت گفتگوى عايشه را با پيامبر ( ص ) آورده است . « 1 »\r\nاين روايات نادرست است . زيرا\r\n1 . پيش از اين گذشت كه فاطمه ( ع ) هنوز به دنيا نيامده بود .\r\n2 . عايشه ، حفصه و امّ سلمه ، در اين زمان نه همسر آن حضرت بودند و نه عضو خانواده‌اش . آنان چندين سال بعد در مدينه همسر پيامبر ( ص ) شدند .\r\n3 . آنان عقيده دارند كه عايشه در سال پنجم بعثت متولد شد و انذار خويشاوندان هم در اين سال بود . ملاحظه مىكنيد كه چگونه خودشان را رد مىكنند ؟ البته ما معتقديم كه عايشه سال‌ها پيش از بعثت به دنيا آمده بود .\r\n4 . اين روايات با روايات ديگرى تناقض دارد كه مىگويد : پيامبر ( ص ) هنگامى قريش را دعوت كرد كه آيهء  فَاصْدَعْ بِما تُؤْمَرُ  نازل شد نه هنگام نزول آيهء انذار .\r\n5 . اين روايات با نص آيهء انذار تناقض دارد . اين آيهء مباركه پيامبر ( ص ) را فرمان مىدهد كه خويشاوندان نزديك خود را انذار دهد ، نه همهء خاندان خود را و نه همهء مردم را . خويشاوندان نزديك او ، بنى هاشم يا بنى عبد المطلب يا بنى مطلب بودند .\r\nاعتقاد به اين كه انذار چند مرتبه صورت گرفته ، نمىتواند اشكال را بر طرف كند ، زيرا روايات تصريح دارد كه مفاد آن پس از نزول آيهء انذار انجام شده است .\r\n\r\n\r\n","description":"","footnote":"\r\n( 1 ) . الدر المنثور ، 5 / 96 .\r\n","page_name":" 309 ","page_number":313},
  {"content":"\r\n\r\n\r\nب . جانشينى پيامبر ( ص ) در خانواده‌اش\r\nمرحوم علّامه مظفّر ( ره ) در اين باره مىگويد :\r\nمراد از سخن پيامبر ( ص ) در برخى از اين اخبار كه فرمود : « در بين شما » يا « در بين خانواده‌ام » تقييد خلافت نيست ، زيرا به اجماع مسلمانان ميان عشيرهء رسول خدا ( ص ) و ديگران از اين حيث فرقى نيست و لازم است ، خليفهء عام و خاص يكى باشد و هيچ كس چنين فرقى را نگفته است و صحيح نيست كه گفته شود : مراد از خلافت على ( ع ) ، در دو حديث اخير ، پرداختن على ( ع ) به ادارهء امور دنيوى اهل بيت رسول خدا ( ص ) است .\r\nبه خاطر اين كه على ( ع ) به اين كار پرداخت . همچنين نمىتوان گفت :\r\nمراد از خلافت ، ادارهء امور زندگى فاطمه ( س ) و حسنين ( ع ) است . زيرا اين سه تن هنوز به دنيا نيامده بودند و از سوى ديگر خانوادهء على ( ع ) محسوب مىشدند و تأمين هزينهء زندگى آنان مستقيما بر او واجب بود و ربطى به جانشينى پيامبر ( ص ) نداشت . پس مقصود از خلافت در اين روايت ، خلافت عامه و زعامت كلى است . « 1 »\r\n\r\nج . چرا انذار خويشاوندان ؟\r\nروشن است كه دعوت و انذار خويشاوندان نزديك ، بهترين وسيله براى تثبيت پايه‌هاى دعوت و نشر رسالت است ، زيرا اصلاحات بايد از داخل شروع شود و آنگاه كه قوم و خويش پذيرفتند با قدم‌هاى ثابت و عزم راسخ و مطمئن به سراغ ديگران برود .\r\nاز سوى ديگر دعوت خويشاوندان به آن حضرت فرصت مىداد تا عوامل ضعف و قوّت در بنيهء داخلى را از لحاظ روابط و مناسبات طبيعى بشناسد و دريابد كه تا چه حد از حمايت آنان برخوردار خواهد بود و بر اين اساس سياست‌هاى اجرايى خود را طرّاحى و مطابق آن اقدام كند .\r\n\r\n\r\n","description":"","footnote":"\r\n( 1 ) . بنگريد : دلائل الصدق ، 2 / 239 .\r\n","page_name":" 310 ","page_number":314},
  {"content":"\r\n\r\nبه علاوه هنگامى كه دعوت را با انذار خويشاوندان نزديك خود آغاز مىكند و چنان مىنمايد كه كوچك‌ترين مسامحه و نرمشى با عزيزترين بستگان خود ندارد ، بايد ديگران بدانند كه او كاملا به رسالت خود ، ايمان دارد و ذره‌اى در صحّت آن ترديد ندارد . به همين علّت از نزديكان خود ، انتظار دارد كه در طليعهء مؤمنان باشند و بهترين و گران‌بهاترين چيز خود را در راه اين دين فدا كنند . چنان كه مسيحيان نجران در قضيهء مباهله به درستى فهميدند .\r\nاز جهت ديگر رسول خدا ( ص ) در جامعه‌اى زندگى مىكرد كه بر پايهء روابط و مناسبات قبيله‌اى اداره مىشد ، بنابراين به هنگام اتخاذ مواضع اساسى و سرنوشت‌ساز ، لازم مىبيند كه به رغم اعتقاد درونى خويش ، موضع صريح و شفاف نزديكان و خويشاوندان خود را كسب كند و به آنان فرصت دهد تا با آزادى ، صراحت ، شفافيت ، و به دور از هر گونه فشار موضع‌گيرى كنند .\r\nبه هر حال رسول اكرم ( ص ) با وعدهء اكيد ابو طالب براى حمايت و نصرت وى از اين اجتماع بيرون آمد . مطابق نقل مورّخان ، هنگامى كه ابو لهب آن موضع ضدّ بشرى نامعقول را در قبال دعوت پيامبر ( ص ) اتخاذ كرد ، ابو طالب خطاب به او گفت :\r\nاى ننگ خاندان ؛ به خداى قسم كه براى يارى او آماده‌ايم و در آينده هم ياور او خواهيم بود . اى پسر برادرم ؛ هرگاه خواستى به سوى پروردگارت دعوت كنى ، ما را اعلام كن تا مسلّح شده همراه تو بيرون آييم . « 1 »\r\n\r\nد . على ( ع ) در يوم الانذار\r\nپيامبر اكرم ( ص ) على ( ع ) را براى پذيرايى از گروهى كه شمارشان حدود چهل نفر مىشد ، برگزيد ؛ به او دستور داد طعامى آماده كند و فرزندان\r\n\r\n\r\n","description":"","footnote":"\r\n( 1 ) . تاريخ يعقوبى ، 2 / 27 - 28 .\r\n","page_name":" 311 ","page_number":315},
  {"content":"\r\n\r\nعبد المطلب را فراهم سازد . به نظر مىرسد مهمانى در خانهء خود پيامبر ( ص ) بوده است ، زيرا على ( ع ) ظاهرا در اين زمان در خانهء پيامبر ( ص ) زندگى مىكرد . آن حضرت مىتوانست از خديجه ( س ) بخواهد كه غذايى فراهم سازد .\r\nهمچنان كه در اين ميان كسان ديگرى هم بودند كه وجاهت و معروفيت بيشترى از على ( ع ) داشتند . همانند ابو طالب و جعفر كه از نظر سنّى از على ( ع ) بزرگ‌تر بود و ديگرانى كه پيامبر ( ص ) مىتوانست از شخصيت و نفوذ آنان بر حاضران استفاده كند . با اين حال دقيقا على ( ع ) را انتخاب كرد تا اولا ، به وسيلهء او جلوى هرگونه انحراف قضيه را از مسير طبيعى آن كه در درجهء نخست بر پذيرش فكرى و وجدانى استوار است ، بگيرد و از سوى ديگر هر چند على ( ع ) از نظر سن خردسال بود ، امّا از نظر عقلى ، روحى و روانى ، فضائل و ملكات نفسانى ، و نيز به لحاظ اهداف و آرزوها در اوج قرار داشت و از همگان پيش بود . بهترين دليل بر ادّعاى ما ، پاسخى است كه از ميان حاضران فقط و فقط او به دعوت پيامبر ( ص ) داد و پذيرفت كه او را در راه دعوت ، يارى و حمايت كند . پيامبر اكرم ( ص ) از آن لحظه دريافت كه على ( ع ) شايستگى دارد برادر ، وصى و جانشين او باشد . اين مرتبه‌اى است كه همّت مردان از رسيدن به آن كوتاه است و حتى در مخيّله آنان نمىگنجد كه روزى به اين منصب دست يابند . امّا على ( ع ) از نوجوانى در اين باره از همگان پيشى گرفت ، زيرا او در كنف حمايت پيامبر ( ص ) زندگى كرد و آن حضرت كفيل و مربى او بود ، غذا را مىجويد و در دهانش مىگذاشت ؛ على ( ع ) نيز به تعبير خودش همانند بچه شترى كه به دنبال مادرش گام برمىدارد ، از آن حضرت پيروى مىكرد . چنان كه گويى فرزند اوست .\r\n\r\nه . موضع ابو لهب\r\nابو لهب عمق اين دعوت را درك كرد و به خوبى فهميد كه كار به مرحلهء جدّى رسيده است . او با چشمان خودش معجزه ديگرى را مىديد كه به انبوه\r\n\r\n","description":"","footnote":"","page_name":" 312 ","page_number":316},
  {"content":"\r\n\r\nمعجزات و كرامات پيامبر ( ص ) در طول سال‌هاى زندگىاش افزوده مىشود .\r\nديد كه ران گوسفندى و كوزهء شيرى با اعجاز او چهل مرد را بسنده كرد و اضافه هم آمد !\r\nابو لهب طبيعت و اهداف دين محمّد ( ص ) را مىشناخت و مىدانست كه وى به امتيازات شخصى كه از راه زورگويى و ستم به دست آمده ، ذره‌اى ارزش نمىگذارد . از اين رو مطابق منطق بىمنطق خود دريافت كه مىبايست در مقابل اين دين بايستد و با هر وسيلهء ممكن مانع تحقّق اهداف آن شود و بايد فرصت را از پيامبر ( ص ) بگيرد . ابو لهب به دو جهت چنين موضع گرفت ؛ 1 . حفظ مصالح و منافع مورد نظر خود 2 . ارضاى حس كينه‌توزى و حسدى كه سينه‌اش مالامال از آن بود و دليلى نداشت جز اين كه شاهد صفات پسنديده ، اخلاق كريمه و سجاياى فاضله در شخصيت پيامبر اكرم ( ص ) بود و اين به نظر او گناه نابخشودنى به نظر مىآمد .\r\nاز اين رو از فرصتى كه در اثر معجزه طعام پيش آمده بود و حاضران با چشم خود ديدند ، با وقاحت و بىشرمى تمام بهره گرفت و به رويارويى آشكار با پيامبر ( ص ) پرداخت و خطاب به حاضران گفت : از قديم ، يارتان شما را جادو كرده است ، لذا در روز نخست بدون اين كه رسول اكرم ( ص ) سخن بگويد ، مهمانان پراكنده شدند تا اين كه در روز دوم سخن گفت و بر آنان اتمام حجت كرد .\r\n\r\nو . انذار چرا ؟\r\nرسول اكرم ( ص ) از خداوند متعال مأموريت يافت كه ابتدا خويشاوندان خود را انذار دهد ؛  وَ أَنْذِرْ عَشِيرَتَكَ الْأَقْرَبِينَ  « 1 » چنان كه در مورد ساير مردم نيز\r\n\r\n\r\n","description":"","footnote":"\r\n( 1 ) . شعراء ( 26 ) : 214 .\r\n","page_name":" 313 ","page_number":317},
  {"content":"\r\n\r\nوضع به همين منوال بود . خداوند در سورهء مدّثر كه از سوره‌هاى اوايل بعثت است ، دستور داد :  قُمْ فَأَنْذِرْ  . « 1 »\r\nپرسش اين است كه چرا به رغم اين كه پيامبر ( ص ) به عنوان بشارت دهنده و بيم دهنده به رسالت مبعوث شد و قرآن نيز كتاب هدايت و بشارت است ، در ابتداى كار ، سخن از بيم و انذار مىگويد ؟ !\r\nراز اين كار روشن است . در ابتداى بعثت ، همگى مردم كافر بودند و غرق در ستم و انحراف . بنابراين لازم بود كه ابتدا انذار دهد تا دريابند كه در چه وضعيت خطرناكى زندگى مىكنند و چه عواقب وحشتناك و هلاك كننده‌اى در انتظار آنان است . اين بيم و انذار موجب خواهد شد كه براى رهايى و خلاصى از اين وضعيت به پا خيزند .\r\nپس از آن نوبت به پيرايش جامعه از رسوبات جاهلى و تطهير افراد از آلايش‌ها و بيمارىهاى درونى فرا خواهد رسيد . آنگاه در كنار هم به بناى پايه‌هاى اصلى و اساسى جامعه اسلامى از نظر احساسات و عواطف و روابط و مناسبات خواهد پرداخت . در اين راه اساسىترين موضوع انديشه و فرهنگ فرد و جامعه و ارائهء مفهوم حقيقى و واقعى از هستى ، زندگى و انسان براى تربيت و تزكيه بشر است . مىدانيم كه اين وظيفهء اساسى پيامبر و امام و مبلّغ مسلمان است ؛\r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ  . « 2 »\r\nاوست آن كس كه در ميان بىسوادان فرستاده‌اى از خودشان برانگيخت تا آيات او را بر آنان بخواند و پاكشان گرداند و كتاب و حكمت بديشان بياموزد .\r\n\r\n\r\n","description":"","footnote":"\r\n( 1 ) . مدثّر ( 74 ) : 2 .\r\n( 2 ) . جمعه ( 62 ) : 2 .\r\n","page_name":" 314 ","page_number":318},
  {"content":"\r\n\r\n\r\nز . سخن پيامبر ( ص ) در يوم الانذار\r\nعلاوه بر آنچه در ابتداى بحث آورديم ، مطابق برخى روايات ، آن حضرت خطاب به حاضران فرمود :\r\nاى فرزندان عبد المطلب ، من بيم‌دهندهء شما از سوى خداوند عزّ و جلّ هستم . همانا براى شما چيزى آورده‌ام كه احدى از عرب نياورده است .\r\nاگر از من اطاعت كنيد ، رشد يابيد و رستگار شويد و نجات پيدا كنيد .\r\nاين سفره‌اى است كه خداوند مرا فرمان داده است ، پهن كنم . من اين سفره را براى شما فراهم ساختم ، چنان كه عيسى بن مريم براى قومش فراهم ساخت . پس هر كه پس از آن ، از ميان شما كفر ورزد ، خداوند او را به شدّت عذاب خواهد كرد ؛ عذابى كه هيچ يك از جهانيان را نكرده است . از خدا بپرهيزيد و آنچه به شما مىگويم ، بشنويد و بدانيد اى فرزندان عبد المطلب كه خداوند هيچ پيامبرى را مبعوث نكرد ، مگر اين كه براى او برادر ، وزير ، و وصى ، و وارثى از خاندانش قرار داد . براى من هم وزيرى قرار داده است ، چنان كه براى پيامبران پيش از من قرار داد .\r\nهمانا خداوند مرا براى همهء مردم به رسالت فرستاد و بر من نازل فرمود :\r\n وَ أَنْذِرْ عَشِيرَتَكَ الْأَقْرَبِينَ  ، و بستگان خالصت را بيم بده . به خداى سوگند كه مرا از آن خبر داد و نام او را برايم بيان كرد ، ليكن من شما را دعوت مىكنم و پند مىدهم و آن را به شما عرضه مىدارم تا پس از آن ، شما را حجّتى نباشد . شما خويشان ، و بستگان خالص من هستيد . كدام يك از شما مىپذيرد تا برادرم در راه خدا باشد و مرا كمك كند .\r\nادامه اين سخن با آنچه در ابتداى بحث آورديم ، هماهنگ است . « 1 »\r\nاين متن با چنين موضعى مناسب‌تر و موافق‌تر است . چنان كه با فرمان آيه به انذار خويشاوندان هم كاملا منسجم و هماهنگ است . « 2 »\r\n\r\n\r\n","description":"","footnote":"\r\n( 1 ) . جمعه ( 62 ) : 2 .\r\n( 2 ) . بحار الانوار ، 18 / 215 - 216 ؛ سعد السعود ، 106 .\r\n","page_name":" 315 ","page_number":319},
  {"content":"\r\n\r\n\r\nح . برادر و وصى\r\nپيامبر اكرم ( ص ) در اين سخن تأكيد مىفرمايد « كسى كه او را يارى كند ، برادر و وصى او خواهد بود . » آن حضرت با بيان اين جمله به حاضران گوشزد مىكند كه بين او و كسى كه او را يارى و حمايت خواهد كرد ، تا چه اندازه محبت و علاقه وجود دارد و تا آنجا كه چنين فردى به مثابهء برادر او است .\r\nبنابراين رابطهء بين آن دو ، رابطهء رئيس و مرئوس ، و آمر و مأمور ، و عالى و دانى نيست ، بلكه رابطه تعاون و همكارى در انجام عملى سازنده و پربار و رابطهء برادر با برادر با دنيايى از محبّت ، اطمينان ، اعتماد و صفا مىباشد . از سوى ديگر نشان‌گر مرتبت بلند و منزلت عالى امير المؤمنين على ( ع ) است كه به افتخار برادرى با سرور بشر مفتخر شده است .\r\n\r\n","description":"","footnote":"","page_name":" 316 ","page_number":320},
  {"content":"\r\n\r\n\r\nفصل ششم دعوت علنى\r\n\r\n1 . مأموريت جديد\r\nپس از آنكه رسول خدا ( ص ) خويشاوندان نزديك خود را انذار كرد ، و پس از انتشار امر نبوّت در شهر مكّه ، قريش كه جديّت و ابعاد قضيه را دريافت ، با استهزاء و تمسخر و انواع تهمت و افتراء ، به رويارويى با رسول اكرم ( ص ) رفت . هدف آنان از اين اقدامات ناجوانمردانه شكستن شخصيت رسول خدا ( ص ) نزد افكار عمومى بود . در حالى كه هنوز آن حضرت از آنان براى پذيرش اسلام دعوت نكرده بود . اين اقدامات تحقيرگرايانه در استقبال مردم براى ورود به اسلام تأثير گذاشت . پيامبر ( ص ) از اين بابت غمگين و اندوهگين شد و آن را مانع جدّى در راه انتشار دعوت و انجام رسالت خود دانست . خداوند به او فرمان داد كه دعوت خويش را آشكار كند و از قريش براى پذيرش دين و تسليم در مقابل پروردگار دعوت نمايد . از سوى ديگر تهديد اكيد فرمود كه خداوند تمسخركنندگان را به شدّت مجازات خواهد كرد . از اين رو نبايد نگران باشد ، بلكه بهتر است\r\n\r\n","description":"","footnote":"","page_name":" 317 ","page_number":321},
  {"content":"\r\n\r\nآنان را ناديده بگيرد ؛\r\n  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ إِنَّا كَفَيْناكَ الْمُسْتَهْزِئِينَ   . « 1 »\r\nپس آنچه را بدان مأمور شدى آشكار كن و از مشركان روى برتاب ؛ كه ما ( شرّ ) ريشخندگران را از تو بر طرف خواهيم كرد .\r\nخداوند متعال در اين فرمان الهى برنامهء آيندهء رسالت را اعلام فرمود و پيامبر اكرم ( ص ) را فرمان داد كه از مشركان روى بگرداند و در برابر استهزاكنندگان صبر و بردبارى پيشه سازد و از اين بابت اندوهگين نباشد .\r\nرسول خدا ( ص ) فرمان پروردگارش را اطاعت و دعوت خويش را آشكار كرد و از همهء توده‌هاى مردمى خواست كه تسليم پروردگار شوند و به آيين مسلمانى درآيند . مىگويند : پيامبر ( ص ) روى سنگى ايستاد و گفت :\r\nاى مردم قريش و اى مردم عرب ؛ من شما را دعوت مىكنم كه بگوييد :\r\nلا إله الّا اللّه و اين كه من رسول خدايم . شما را فرمان مىدهم كه از شرك و بت‌پرستى دست برداريد . پس مرا پاسخ دهيد تا بر عرب فرمانروايى كنيد و عجم فرمان‌بردار شما باشد و شما در بهشت ، پادشاه باشيد .\r\nقريش او را مسخره كردند و گفتند : محمّد پسر عبد اللّه جن زده شده است ، امّا به خاطر موضع ابو طالب متعرّض او نشدند . « 2 »\r\nدر روايت ديگرى آمده ،\r\nپيامبر ( ص ) بر دامنه صفا ايستاد و قريش را صدا زد . مردم پيرامون او گرد آمدند ، به آنان گفت : چه مىگوييد اگر به شما خبر دهم كه سپاهى از پس اين كوه به سوى شما مىآيد ، آيا مرا تصديق مىكنيد ؟ گفتند : بلى ، ترا متّهم نمىدانيم و هرگز دروغ نگفته‌اى . فرمود : من شما را از عذابى شديد بيم مىدهم . . . ابو لهب به پا خاست و فرياد زد : خداى ترا نابود كند ، براى اين مردم را جمع كردى ؟ مردم از اطراف او پراكنده شدند . پس نازل شد :\r\n\r\n\r\n","description":"","footnote":"\r\n( 1 ) . حجر ( 15 ) : 94 - 95 .\r\n( 2 ) . بنگريد : تفسير نور الثقلين ، 3 / 34 .\r\n","page_name":" 318 ","page_number":322},
  {"content":"\r\n\r\n  تَبَّتْ يَدا أَبِي لَهَبٍ وَ تَبَّ   تا آخر سوره . « 1 »\r\n\r\n2 . مذاكرات بىثمر\r\nابن اسحاق مىگويد :\r\nهنگامى كه پيامبر ( ص ) بنا به فرمان خداوند قوم خويش را به اسلام فراخواند و دعوت خود را آشكار كرد ، چنان كه به من رسيده ، آنان از او فاصله نگرفتند و او را رد نكردند تا اين كه خدايانشان را بد گفت و نكوهش كرد . قريش اين كار را تحمّل نكردند و با وى به ستيزه برخاستند و جز مردم اندكى كه به توفيق خداوند اسلام آورده و پنهان بودند ، بر مخالفت و دشمنى با وى همداستان شدند .\r\nعموى رسول خدا ( ص ) ، ابو طالب حمايت وى را بر عهده گرفت و به يارى وى برخاست و رسول خدا ( ص ) هم بىپرده و بىآنكه از مانعى بترسد ، امر خويش را آشكار ساخت . « 2 »\r\nدر اين موقع جمعى از قريش تلاش كردند در اين باره با ابو طالب مذاكره نمايند . به عقيدهء ابن اسحاق اين مذاكرات در سه مرحله انجام شد و هر سه به شكست انجاميد .\r\n\r\nأ . مرحله نخست\r\nجمعى از اشراف قريش نزد ابو طالب رفتند . از جمله : عتبة بن ربيعه ، شيبة بن ربيعه ، ابو سفيان بن حرب ، ابو البخترى : عاص بن هشام ، اسود بن مطلب ، ابو جهل : عمرو بن هشام ، وليد بن مغيره ، نبيه و منبّه : پسران حجّاج و عاص بن وائل . آنان گفتند : ابو طالب ؛ به راستى برادرزاده‌ات خدايان ما را بد گفته و دين ما را سبك شمرده و خردهاى ما را مسخره كرده و پدران ما را گمراه دانسته\r\n\r\n\r\n","description":"","footnote":"\r\n( 1 ) . بنگريد : الدر المنثور ، تفسير آيه مباركه .\r\n( 2 ) . سيره ابن هشام ، 1 / 276 - 277 .\r\n","page_name":" 319 ","page_number":323},
  {"content":"\r\n\r\nاست . يا خود ، جلوى او را بگير ، يا كار او را به ما واگذار ، تو هم مانند ما با او مخالف هستى ، شرّ او را از سر تو هم كم مىكنيم . ابو طالب به نرمى پاسخ داد تا بازگشتند .\r\n\r\nب . مرحله دوم\r\nهنگامى كه ديدند ، رسول خدا ( ص ) همچنان دعوت خود را آشكار مىكند و مردم را بدان مىخواند و بين او و مردم درگيرى به وجود آمده ، مردم از همديگر فاصله گرفته با هم دشمنى پيشه كرده‌اند و ذكر و ياد رسول خدا ( ص ) در ميان قريش همه‌گير شده است ، نزد ابو طالب رفتند و او را تهديد كردند كه اگر جلوى برادرزاده‌اش را نگيرد و او را از بدگويى پدرانشان و ناسزاگويى خدايانشان و تحقير خردهايشان بازندارد ، به زودى با او خواهند جنگيد تا يكى از دو گروه از بين برود . سپس بازگشتند .\r\nابو طالب در پى رسول خدا ( ص ) فرستاد و داستان را به او بازگفت و از او خواست تا جان خود و او را حفظ كند و تكليف او را دشوار نسازد . رسول خدا ( ص ) به گمان اين كه ابو طالب در تصميم يارى دادن او سست شده و دست از نصرت وى خواهد كشيد ، گفت :\r\nاى عمو ، به خداى سوگند ؛ اگر خورشيد را در دست راست و ماه را در دست چپ من نهند كه از اين كار دست بردارم ، چنين نخواهم كرد تا خداوند آن را پيروز گرداند يا من در اين راه جان نهم .\r\nابو طالب او را وعدهء يارى داد .\r\n\r\nج . مرحله سوم\r\nقريش نزد ابو طالب آمدند و پيشنهاد كردند كه عمارة بن وليد را بگيرد و پيامبر را كه با دين ابو طالب و دين پدرانش مخالفت كرده ، قريش را پراكنده ساخته و آنان را بىخرد دانسته است ، به آنان تسليم نمايد تا او را بكشند .\r\n\r\n","description":"","footnote":"","page_name":" 320 ","page_number":324},
  {"content":"\r\n\r\nابو طالب گفت : به خدا قسم ؛ چه زشت پيشنهادى ؛ پسر خود را مىدهيد تا او را براى شما پرورش دهم و آنگاه پسر خود را به شما بدهم تا او را بكشيد ؟\r\nبه خدا قسم هرگز چنين كارى نمىشود .\r\nمطعم بن عدى به ابو طالب گفت : قوم تو از در انصاف درآمدند و كوشيدند ترا از آن چه خوش ندارى ، رها سازند ، امّا تو هيچ پيشنهادى را نمىپذيرى ! ابو طالب گفت : به خدا قسم بىانصافى مىكنند و تو هم تصميم گرفته‌اى كه مرا واگذارى و آنان را يارى دهى ، اكنون هرچه مىخواهى بكن . « 1 »\r\nشايد اين مراحل در هم داخل يا برهم مترتّب باشد . آنچه ما بيان كرديم برداشت ما از سير طبيعى حوادث بود ، نه كمتر و نه بيشتر .\r\n\r\n3 . پس از شكست مذاكرات\r\nابو طالب پس از شكست مذاكرات دريافت كه كار به مرحلهء خطرناكى رسيده است كه عن قريب وارد جنگ ناخواسته‌اى با قريش خواهد شد . بنابراين بايد با رعايت جوانب احتياط ، از خطراتى كه آنان را تهديد مىكند ، برحذر باشد . او بنى هاشم و بنى مطلب را فراهم ساخت و از آنان خواست تا از پيامبر ( ص ) حمايت كنند و براى حفظ او به پا خيزند . پس همگى جز ابو لهب به وى پيوستند و دعوت وى را در حمايت از رسول خدا پذيرفتند .\r\nخداوند متعال رسول خود را حفظ كرد و قريش نتوانست كوچك‌ترين صدمه‌اى به او وارد سازد ، جز اينكه او را به جنون ، جادو ، كهانت و شاعرى متهم مىكردند . در مقابل آيات قرآن در تكذيب قوم نازل مىشد و رسول خدا ( ص ) همچنان در راه حق مقاومت مىكرد و در نهان و آشكار ، همگان را به سوى خداوند دعوت مىنمود .\r\n\r\n\r\n","description":"","footnote":"\r\n( 1 ) . بنگريد : سيره ابن هشام ، 1 / 282 - 286 ؛ البداء و التاريخ ، 4 / 147 - 149 .\r\n","page_name":" 321 ","page_number":325},
  {"content":"\r\n\r\nهنگامى كه قريش دريافت كه دشمنى و تجاوز بر ضدّ شخص محمّد ( ص ) به درگيرى مسلّحانه خواهد انجاميد كه از يك سو آمادگى لازم را براى چنين درگيرى خونينى ندارند و از سوى ديگر مطمئن نيستند كه به نفع آنان به پايان خواهد رسيد ؛ على الخصوص كه بنى هاشم روابط گسترده‌اى با ديگران داشت و با برخى از قبايل نيز پيمان همكارى متقابل بسته بود . همانند پيمان مطيبين و پيمان عبد المطلب با قبيلهء خزاعه كه در بيرون از مكّه سكونت داشتند . از جهت ديگر چه بسا اگر چنين جنگى روى دهد ، به محمّد ( ص ) امكان خواهد داد تا دعوت خود را در ميان قبايل گسترش دهد . از اين‌رو مشركان قريش ترجيح دادند ، ضمن دورى از هرگونه جنگ و درگيرى مسلّحانه ، راه‌هاى ديگرى براى تضعيف محمّد ( ص ) و مقاومت در مقابل او جستجو كنند . اين روش‌ها را مىتوان در موارد ذيل خلاصه كرد ؛\r\nأ . جلوگيرى از ملاقات و ديدار مردم با رسول خدا ( ص ) و گوش فرادادن به آيات قرآن . خداوند مىفرمايد :\r\n وَ هُمْ يَنْهَوْنَ عَنْهُ وَ يَنْأَوْنَ عَنْهُ  . « 1 »\r\nو آنان ( مردم را ) از آن بازمىدارند و ( خود نيز ) از آن دورى مىكنند .\r\n وَ قالَ الَّذِينَ كَفَرُوا لا تَسْمَعُوا لِهذَا الْقُرْآنِ وَ الْغَوْا فِيهِ لَعَلَّكُمْ تَغْلِبُونَ  . « 2 »\r\nو كسانى كه كافر شدند ، گفتند : به اين قرآن گوش مدهيد و سخن لغو در آن اندازيد ، شايد شما پيروز شويد .\r\nب . پىگيرى روش استهزاء و تمسخر و اتهام‌پراكنى به هدف :\r\n1 . تأثيرگذارى بر شخص رسول خدا ( ص ) به گونه‌اى كه از نظر روانى احساس شكست كند و با احساس حقارت و پستى روزگار بگذراند تا مگر از\r\n\r\n\r\n","description":"","footnote":"\r\n( 1 ) . انعام ( 6 ) : 26 .\r\n( 2 ) . فصّلت ( 41 ) : 26 .\r\n","page_name":" 322 ","page_number":326},
  {"content":"\r\n\r\nاين كار دست بردارد و خويش را تكذيب كند .\r\n2 . كوبيدن شخصيت و كرامت رسول خدا ( ص ) به منظور ايجاد نفرت در افراد ضعيف و روى گردانى آنان از پيوستن به آن حضرت . از اين رو مىبينيم كه سفيهان قوم را وادار به آزار و اذيّت او كرده ، احيانا بزرگان و رؤساى قريش اين كار را بر عهده مىگرفتند . چنان كه وقتى به نماز مىايستاد يا در كوچه‌ها راه مىرفت ، بر سر او خاكروبه « 1 » يا زهدان گوسفند مىريختند . « 2 »\r\nاين روش‌ها تا حدودى موجب روىگردانى مردم از ورود به حوزه مسلمانى شد . عروة بن زبير مىگويد :\r\n. . . آنچه را به آنان گفت ، خوش نداشتند و كسانى را كه از آن‌ها پيروى مىكردند ، فريب دادند . پس عموم مردم از او ( رسول خدا ) روى گردان شدند . « 3 »\r\n\r\n4 . شكنجه‌هاى طاقت‌فرسا\r\nقريش راه ديگرى براى مبارزه و مقاومت در برابر گسترش اسلام در پيش گرفت . بدين ترتيب كه به شكنجه و آزار مسلمانان بىپناه و بردگان روى آورد .\r\nهر قبيله‌اى به آزار افراد مسلمان خويش پرداخت و آنان را به حبس ، زدن و گرسنگى و تشنگى و ديگر روش‌هاى وحشيانه و غير انسانى شكنجه كرد .\r\nمشركان قريش شمارى از مسلمانان را شكنجه كردند . عمر بن خطّاب ، لبيبه كنيز بنى مؤمل - يكى از خانواده‌هاى بنى عدى - را شكنجه مىكرد تا از اسلام برگردد . عمر او را مىزد و چون خسته مىشد ، بازمىايستاد و به كنيزك\r\n\r\n\r\n","description":"","footnote":"\r\n( 1 ) . بنگريد : سيره حلبى ، 1 / 291 - 292 ؛ سيره دحلان ، 1 / 208 .\r\n( 2 ) . بنگريد : البداية و النهايه ، 2 / 134 .\r\n( 3 ) . تاريخ الامم و الملوك ، 2 / 68 .\r\n","page_name":" 323 ","page_number":327},
  {"content":"\r\n\r\nمىگفت ، « من از تو عذر مىخواهم ، ترا رها نكردم ، مگر اين كه خسته شدم . » « 1 »\r\nشايد بنى مؤمل به عمر اجازه داده بودند كه كنيزك را شكنجه كند و گرنه موقعيت اجتماعى وى به او اجازه نمىداد كه چنين مسئوليت‌هايى را بر عهده گيرد !\r\nاز ديگر كسانى كه قريش شكنجه كردند ، مىتوان از خباب بن ارت ، امّ شريك ، مصعب بن عمير و شمار ديگرى ياد كرد .\r\n\r\n5 . نخستين شهيد اسلام\r\nخانواده ياسر از جمله كسانى بودند كه شديدترين شكنجه‌ها را در راه اسلام تحمل كردند . سميه مادر عمّار به دست ابو جهل ، فرعون قريش به شهادت رسيد . او نخستين شهيد اسلام است . « 2 » پس از او همسرش ، ياسر شربت شيرين شهادت را نوشيد .\r\nبا وجود اين كسانى معتقدند كه نخستين كشته ، حارث بن ابى هاله است .\r\nبدين ترتيب كه وقتى رسول خدا ( ص ) مأموريت يافت ، دعوت خويش را آشكار كند ، در مسجد الحرام به پا خاست و فرمود : بگوييد لا إله الّا اللّه تا رستگار شويد . قريش به او يورش بردند . فريادى بلند شد . نخستين كسى كه براى يارى او آمد ، حارث بن ابى هاله بود . حارث قريش را زد و از اطراف حضرت پراكند . آنان بازگشتند و او را به كتك گرفتند و آن قدر زدند كه مرد . « 3 »\r\nاين سخن درست نيست ، زيرا پيش‌تر آورديم كه خداوند متعال رسول خود را به كمك ابو طالب و قوم او حفظ كرد و قريش نتوانستند كوچك‌ترين\r\n\r\n\r\n","description":"","footnote":"\r\n( 1 ) . سيره ابن هشام ، 1 / 341 ؛ سيره حلبى ، 1 / 300 .\r\n( 2 ) . الاستيعاب ، 4 / 331 ؛ الاصابه ، 4 / 35 ؛ اسد الغابه ، 5 / 481 ؛ تاريخ يعقوبى ، 2 / 28 .\r\n( 3 ) . الاصابه ، 1 / 293 ؛ الأوائل ، 1 / 311 .\r\n","page_name":" 324 ","page_number":328},
  {"content":"\r\n\r\nصدمه‌اى به او وارد كنند . در مورد آن دسته از افراد بنى هاشم كه مسلمان شده بودند ، نيز چنين بود . فى المثل نه على ( ع ) شكنجه شد و نه جعفر و نه ديگرى .\r\nچنان كه آمد امنيت جانى بنى هاشم به خاطر موقعيت اجتماعى ابو طالب بود .\r\nاز سوى ديگر تقريبا مورّخان اتّفاق نظر دارند كه نخستين شهيد اسلام ، سميّه و سپس همسرش ياسر بود .\r\nگذشته از اين ، چگونگى اعلان دعوت با آنچه در اين قضيه گفته‌اند ، تعارض و تناقض آشكار دارد .\r\nآنچه مىتوان از اين ادعا فهميد اين است كه هدف آنان از ساخت اين داستان ، اثبات اين مسأله است كه خديجه پيش از پيامبر ( ص ) با يك يا دو مرد ازدواج كرده و از آن‌ها فرزند داشته است . در ردّ اين ادّعا نيز در جاى خود ، بحث كرديم . « 1 »\r\nعمّار نيز به دست بنى مخزوم به شدّت شكنجه شد . چنان كه به ناچار كلماتى بر زبان آورد كه خوشايند مشركان بود . پس رهايش كردند . عمّار گريان نزد رسول خدا ( ص ) آمد و گفت :\r\nيا رسول اللّه ؛ مرا رها نكردند ؛ مرا وادار كردند كه از تو بدگويى كنم و خدايانشان را به نيكى ياد نمايم .\r\nپيامبر ( ص ) فرمود : عمّار ؛ قلبت را چگونه مىبينى ؟\r\nگفت : يا رسول اللّه ؛ قلبم مطمئن به ايمان است .\r\nفرمود : چيزى بر تو نيست . اگر دوباره سراغ تو آمدند ، همان را بگو كه مىخواهند . خداوند دربارهء تو نازل فرمود :\r\n إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  . « 2 »\r\n\r\n\r\n","description":"","footnote":"\r\n( 1 ) . بنگريد : مباحث قبلى تحت عنوان : ازدواج قبلى خديجه .\r\n( 2 ) . نحل ( 16 ) : 106 ؛ بنگريد : حلية الاولياء ، 1 / 140 ؛ تفسير طبرى ، 4 / 112 .\r\n","page_name":" 325 ","page_number":329},
  {"content":"\r\n\r\nمگر آن كس كه مجبور شده ولى قلبش به ايمان اطمينان دارد .\r\n\r\n6 . در جستجوى پناهگاه\r\nقريش به سياست قهرآميز خود ، در شكنجه مسلمانان بىدفاع ادامه داد .\r\nچنان كه تداوم اين وضعيت براى مسلمانان امكان‌پذير نبود . براى مسلمانان تحت شكنجه مسلّم شد كه بايد در پى پناهگاهى باشند كه آنان را در رويارويى با مشكلات و تحمل سختىها و پايدارى و مقاومت در مقابل فشارهاى دشمن استكبارى يارى دهد .\r\nاز سوى ديگر استمرار اين وضعيت سرشار از مشكلات و مصائب و پر از درد و رنج موجب كاهش شديد استقبال مردم و گرايش آنان به اسلام مىگرديد . چرا كه وضعيت جديد براى آنان جز ترس و وحشت ، و شكنجه و آزار ، دستاورد ديگرى على الظاهر نداشت .\r\nاز جهتى ديگر ضرورت داشت به هر طريق كه شده ضربه‌اى هر چند از نظر روانى بر روحيه استكبارى و جبروت ستمگراى قريش وارد شود تا دريابد كه مسأله دين و دين‌دارى از حدود تصوّرات و توانمندىهاى او بيرون است و بايد با واقع‌گرايى و عقلانيت بيشترى در اين باره بينديشد .\r\nاين گونه بود كه رسول خدا ( ص ) هجرت به حبشه را به عنوان يك پناهگاه مطمئن براى مسلمانان برگزيد . اين هجرت در سال پنجم بعثت بود . پيامبر اكرم ( ص ) راز انتخاب اين سرزمين را چنين بيان فرمود :\r\nدر اين سرزمين پادشاهى است كه در مملكت او به كسى ستم نمىشود ، و آنجا سرزمين راستى و صداقت است و به حسن همجوارى پاىبند است .\r\nروشن است كه\r\n1 . براى قريش ضرورى بود كه تمام تلاش‌هاى خود را براى بازگرداندن مسلمانان به كار گيرد تا همچنان حاكم و مسلّط بماند و تصميم‌گيرندهء اوّل و\r\n\r\n","description":"","footnote":"","page_name":" 326 ","page_number":330},
  {"content":"\r\n\r\nآخر دربارهء سرنوشت نهايى اين دين باشد كه تهديد كنندهء قدرت‌طلبى ، شرك و انحراف اوست .\r\n2 . قريش به خاطر روابط بازرگانى و اقتصادى ، در سرزمين‌هاى روم و شام نفوذ داشت . بنابراين هجرت به اين منطقه مىتوانست راه بازگرداندن مهاجران مسلمان را براى قريش آسان و لااقل امكان شكنجه آنان را براى اين قوم فراهم سازد . خصوصا كه پادشاهان اين سرزمين به هيچ يك از اصول اخلاقى و انسانى پاىبند نبودند و در ارتكاب انواع ظلم و ستم خصوصا در حقّ كسانى كه به دعوت تازه‌اى منسوب هستند و آن را براى منافع شخصى خود مضر و براى كيان و جبروت خويش تهديد جدّى به شمار مىآوردند ؛ پروايى نداشتند .\r\nسرزمين يمن و برخى از مناطق عربى و قبايل‌نشين ديگر نيز تحت نفوذ حكومت ظالم و ستمگر ساسانى بود . روشن است كه خطر پناه بردن به كسرى كمتر از امپراطور روم نبود .\r\n3 . قريش در مناطق مختلف عربى حتى سرزمين‌هاى تحت نفوذ ايران و روم نفوذ جدّى داشت . بنابراين مسلمانان در اين مناطق هم نمىتوانستند ، امنيّت داشته باشند .\r\n4 . سرزمين حبشه كه به تصريح رسول اكرم ( ص ) در حكومت آنجا بر كسى ستم نمىشد ، از نفوذ ايران ، روم و قريش به دور بود و دسترسى بدان براى قريش از طريق اسب و شتر امكان‌پذير نبود مگر اينكه به وسيلهء كشتى ، درياها را پشت سر گذارد . از سوى ديگر قريش با جنگ كشتىها آشنا نبود .\r\nدقيقا به همين علّت رسول اكرم ( ص ) سرزمين حبشه را براى هجرت مسلمانان تحت شكنجه برگزيد .\r\n\r\n","description":"","footnote":"","page_name":" 327 ","page_number":331},
  {"content":"\r\n\r\n\r\n7 . هجرت به حبشه\r\nحسب روايت امّ سلمه ، مسلمانان به دستور رسول خدا ( ص ) به طور پراكنده به حبشه هجرت كردند . « 1 » گفته مىشود در ابتدا ده مرد و چهار زن به سرپرستى عثمان بن مظعون راهى اين ديار شدند . « 2 » سپس به تدريج ديگران به مهاجران حبشه پيوستند تا اين كه شمارشان به هشتاد و دو يا هشتاد و سه مرد - اگر عمّار بن ياسر را همراه آنان بدانيم - و نوزده زن رسيد . كودكان در اين رقم به حساب نيامده‌اند .\r\nهر چند از نظر عموم مورّخان اين هجرت به سال پنجم بعثت بوده است ، امّا حاكم نيشابورى معتقد است كه مسلمانان پس از رحلت ابو طالب به حبشه هجرت كردند . « 3 » مىدانيم كه ابو طالب در سال دهم بعثت درگذشت . شايد حاكم از هجرت جديدى سخن مىگويد كه برخى از مسلمانان در اين زمان داشته‌اند .\r\nاحتمال مىرود همان بازگشت مهاجران باشد كه چون شنيدند در مكّه صلح برقرار شده ، بازگشتند ، امّا وقتى متوجه شدند دروغ بوده است ، به حبشه برگشتند . با اين حال شواهدى در دست نداريم كه تأييد كند كه اين واقعه دقيقا در همان سال بوده است .\r\nما ترجيح مىدهيم كه همه را يك هجرت بدانيم و سرپرستى آن را با جعفر بن ابى طالب كه جز وى كسى از بنى هاشم در اين هجرت نبود . بنابراين دو هجرت نبود : در هجرت نخست ده نفر و ديگران در هجرت دوم بلكه آنان به صورت پراكنده و به دور از چشم مشركان قريش و رعايت جوانب سرّى ، مكّه را ترك نمودند . دليل ما نامه‌اى است كه رسول خدا ( ص ) همراه عمرو بن\r\n\r\n\r\n","description":"","footnote":"\r\n( 1 ) . تاريخ الخميس ، 1 / 290 .\r\n( 2 ) . سيره ابن هشام ، 1 / 345 ؛ سيره حلبى ، 1 / 324 ؛ تاريخ الخميس ، 1 / 288 .\r\n( 3 ) . مستدرك حاكم ، 2 / 622 .\r\n","page_name":" 328 ","page_number":332},
  {"content":"\r\n\r\nاميه ضمرى براى نجاشى فرستاد . در اين نامه آمده است ؛\r\nهمانا پسر عمويم ، جعفر پسر ابو طالب را به سوى شما گسيل داشتم .\r\nشمارى از مسلمانان همراه اويند . انتظار دارم كه چون به سرزمين شما رسيدند ، جاى مناسبى در اختيارشان قرار دهى . « 1 »\r\nاين نكته از روايت ابو موسى اشعرى نيز به دست مىآيد ؛\r\nرسول خدا ( ص ) به ما دستور داد كه همراه جعفر بن ابى طالب به سرزمين نجاشى برويم . . . « 2 »\r\nالبته ما ، در هجرت ابو موسى به حبشه ترديد داريم . ظاهرا اين وهم يا اشتباه عمدى راوى بوده است ، زيرا ابو موسى در سال هفتم هجرى در مدينه مسلمان شد . گفته‌اند : ابو موسى همراه گروهى براى ملاقات با رسول خدا ( ص ) راهى مدينه شد ، امّا كشتى آنان را به ساحل حبشه رساند . سپس همراه مهاجران در سال هفتم هجرى به مدينه بازگشتند . « 3 » چنين مىنمايد كه سفر ابو موسى پس از هجرت به مدينه بود است ، مگر اين كه قصد وى ملاقات در مكّه بوده باشد . از سوى ديگر اقامت طولانى آنان در حبشه مطرح مىشود . ظاهرا ابو موسى و همراهان وى در راه بازگشت به مهاجران حبشه برخورد كردند . عسقلانى مىگويد :\r\nكشتى ابو موسى به كشتى جعفر بن ابى طالب برخورد كرد . پس همه با هم آمدند . « 4 »\r\nلازم مىدانيم دربارهء هجرت مسلمانان به سرزمين حبشه نكاتى را به شرح ذيل مورد توجّه قرار دهيم ؛\r\n\r\n\r\n","description":"","footnote":"\r\n( 1 ) . اعلام الورى ، 45 ؛ بحار الانوار ، 18 / 418 .\r\n( 2 ) . سيره ابن كثير ، 3 / 70 .\r\n( 3 ) . بنگريد : همان ، 2 / 14 .\r\n( 4 ) . الاصابه ، 2 / 359 .\r\n","page_name":" 329 ","page_number":333},
  {"content":"\r\n\r\n\r\nأ . امير مهاجران\r\nمعتقديم كه هجرت جعفر به سبب شكنجه قريش نبوده است ، زيرا قريش از موقعيت ابو طالب هراس داشت و جانب او و عموم بنى هاشم را حرمت مىنهاد . به عقيدهء ما ، رسول اكرم ( ص ) جعفر را با مهاجران ، به حبشه فرستاد تا امير آنان باشد ، به كارشان رسيدگى كند ، بر مصالح و شئون آن‌ها نظارت داشته باشد و مراقبت كند كه جذب جامعهء جديد نشوند . چنان كه فرزند جحش در حبشه مسيحى شد .\r\n\r\nب . نخستين مهاجر\r\nمىگويند : عثمان بن عفّان نخستين كسى است كه همراه خانواده‌اش به حبشه مهاجرت كرد . به همين مناسبت ، رسول خدا ( ص ) او را نخستين فردى برشمرد كه پس از لوط با خانواده‌اش هجرت كرد . « 1 » گفته‌اند : او نخستين كسى بود كه از مكّه بيرون رفت . « 2 » ما ، در اين باره ترديد داريم ، زيرا اگر منظورشان اين است كه وى نخستين فردى است كه همراه خانواده‌اش مهاجرت كرده ، خودشان ابو سلمه را در اين باره نخستين مىدانند . « 3 » اگر منظور اين است كه وى نخستين فردى است كه از مكّه بيرون رفت ، خود مىگويند : حاطب بن ابى عمرو « 4 » يا سليط بن عمرو « 5 » نخستين فردى است كه از مكّه خارج شد . دربارهء ابو سلمه همچنين عقيده‌اى دارند .\r\n\r\n\r\n","description":"","footnote":"\r\n( 1 ) . سيره حلبى ، 1 / 323 ؛ تاريخ الخميس ، 1 / 289 .\r\n( 2 ) . سيره ابن هشام ، 1 / 344 ؛ سيره حلبى ، 1 / 223 ؛ البداية و النهايه ، 3 / 66 .\r\n( 3 ) . الاصابه ، 2 / 335 ؛ اسد الغابه ، 3 / 196 .\r\n( 4 ) . سيره حلبى ، 1 / 323 ؛ الاصابه ، 1 / 301 .\r\n( 5 ) . سيره حلبى ، 1 / 323 .\r\n","page_name":" 330 ","page_number":334},
  {"content":"\r\n\r\n\r\nج . رقّت عمر\r\nمىگويند : هنگامى كه مهاجران براى هجرت آماده مىشدند ، عمر كه آنان را در اين حال ديد ، دلش سوخت . اين حادثه او را دل تنگ و محزون ساخت . « 1 »\r\nاين سخن نادرست است ، زيرا خروج مهاجران سرّى و مخفيانه بود ، عده‌اى سواره و شمارى پياده خود را به ساحل دريا رساندند و در آنجا سوار يك كشتى شدند . قريش در پى آنان به جستجو بيرون آمدند تا به دريا رسيدند ، امّا احدى از مهاجران را پيدا نكردند . « 2 » از سوى ديگر نقل شده كه عمر ، قبل و بعد از هجرت به حبشه ، نسبت به مسلمانان سنگ‌دلى و خشونت تمام داشت و اگر به كسى از آنان دست مىيافت ، او را شكنجه مىكرد .\r\n\r\nد . هجرت ابو بكر\r\nمىگويند : هنگامى كه شكنجه باقىماندگان مسلمان در مكّه شدت گرفت ، اقامت در مكّه براى ابو بكر سخت شد و آزار و اذيّت مىديد . از اين رو هنگامى كه بنى هاشم در شعب ابو طالب در محاصره بودند ، به سوى حبشه حركت كرد . چون به برك الغماد ، جايى در پنج منزلى مكّه ، رسيد ، ابن دغنه بزرگ قبيله قارّه كه از هم‌پيمانان بنى زهرهء قريش بود ، او را ديد . پرسيد : ابو بكر كجا مىروى ؟ گفت : خويشان مرا بيرون كردند . مىخواهم در زمين بگردم و خدايم را پرستش كنم . ابن دغنه گفت : مردى چون تو ، تبعيد نمىشود . تو از بينوايان دستگيرى مىكنى . . . بازگرد . من به تو پناه مىدهم . ابو بكر با ابن دغنه بازگشت . شب هنگام به ميان قبايل قريش رفت و به آنان اعلام نمود كه من به\r\n\r\n\r\n","description":"","footnote":"\r\n( 1 ) . مجمع الزوائد ، 6 / 24 ؛ مستدرك حاكم ، 4 / 58 ؛ سيره حلبى ، 1 / 323 - 324 .\r\n( 2 ) . سيره حلبى ، 1 / 324 ؛ تاريخ الخميس ، 1 / 288 - 289 ؛ اعلام الورى ، 43 ؛ تاريخ يعقوبى ، 2 / 29 ؛ تاريخ الامم و الملوك ، 2 / 69 ؛ البداء و التاريخ ، 4 / 149 ؛ زاد المعاد ، 2 / 44 . . .\r\n","page_name":" 331 ","page_number":335},
  {"content":"\r\n\r\nابو بكر پناه داده‌ام . قريش پذيرفت مشروط به اين كه فقط در خانه‌اش عبادت و پرستش كند و كار خود را آشكار نسازد . ابو بكر پس از مدتى ، در كنار خانه‌اش در محلهء بنى جمح ، مسجدى ساخت و در آن به نماز و قرائت قرآن پرداخت .\r\nزنان و كودكان قريش براى شنيدن قرآن دور او چنان گرد مىآمدند كه از فشار جمعيت روى هم مىافتادند . ابو بكر صوت خوش و سيماى زيبايى داشت .\r\nمشركان در اين باره به ابن دغنه مراجعه كردند . او نزد ابو بكر آمد و از او خواست تا از اين كار دست بردارد ، امّا ابو بكر پناهندگى او را رد كرد . « 1 »\r\nبنا به آنچه در پى مىآيد ، ما ، در اين قضيه ترديد داريم ؛\r\n1 . اگر خويشان ابو بكر او را بيرون رانده‌اند ، بدين معنى نيست كه به اختيار خودش هجرت كرده باشد . ظاهر روايت چنين مىگويد .\r\n2 . اين حديث فقط از طريق عايشه نقل شده است . خيلى شگفت است ، زيرا خودشان مدّعىاند كه وى در آن هنگام چنان خردسال بود كه نمىتوانست چنين حوادث و خصوصياتى را به دقّت به خاطر بسپارد . چنان كه نمىگويد اين حادثه را از چه كسى روايت كرده است . ما مرسلات صحابه و نيز عدالت همگى آنان را درست نمىدانيم .\r\n3 . به تصريح روايت ، ابن دغنه هم پيمان بنى زهره بود . حال چگونه رانده‌شدهء قريش را پناه داد ؟ مگر به ادّعاى خود آنان ، وقتى پيامبر ( ص ) از اخنس بن شريق پناه خواست تا در جوار او وارد مكّه شود ، اخنس عذر نياورد كه هم پيمان قريش است . « 2 »\r\n\r\n\r\n","description":"","footnote":"\r\n( 1 ) . بنگريد : سيره دحلان ، 1 / 127 ؛ سيره ابن هشام ؛ 2 / 12 - 13 ؛ شرح نهج البلاغه ، 13 / 267 ؛ المصنّف ، 5 / 385 - 386 ؛ تاريخ الخميس ، 319 - 320 ؛ حياة الصحابة ، 1 / 276 - 277 .\r\n( 2 ) . اعلام الورى ، 55 ؛ بحار الأنوار 19 / 7 ؛ سيره ابن هشام ، 2 / 20 ؛ بهجة المحافل ، 1 / 126 ؛ سيره حلبى ، 1 / 360 .\r\n","page_name":" 332 ","page_number":336},
  {"content":"\r\n\r\n4 . چرا پس از آنكه پناهندگى ابن دغنه را رد كرد ، قريش او را شكنجه نكرد و از مكّه بيرون نراند ؟ اگر اين بار قبيلهء وى از او حمايت كرد ، چرا بار نخست چنين نكرد ؟\r\n5 . اسكافى در ردّ جاحظ كه مدّعى اين قضيه است ، گفت :\r\nچگونه ممكن است بنى جمح عثمان بن مظعون را كه نزد آنان عزيز و ارجمند بود ، مورد ضرب و شتم ، و آزار و اذيّت قرار دهند ، امّا به ابو بكر اجازه دهد كه در محله آنان مسجد بسازد و در آنجا عبادت كند و قرآن بخواند ؟ مگر خود شما روايت نمىكنيد كه ابن مسعود گفت : هرگز آشكارا نماز نخوانديم تا اين كه عمر بن خطّاب مسلمان شد . در حالى كه آنچه در باب مسجد ابو بكر مىگوييد ، پيش از مسلمانى عمر بوده است ؟\r\nآنچه دربارهء صوت خوش و سيماى زيباى ابو بكر گفته‌ايد ، چگونه درست است ، در حالى كه واقدى و ديگران روايت كرده‌اند كه عايشه مردى را ديد با صورتى كم مو ، گونه‌هاى لاغر ، چشمان فرو رفته ، گوژپشت با شلوارى رها ؛ گفت : مردى از او شبيه‌تر به ابو بكر نديدم . من در اين توصيف چيزى نمىبينم كه بر زيبائى دلالت كند . « 1 »\r\nمقدسى نيز توصيفى دقيق از سيماى ابو بكر دارد كه ديدگاه اسكافى را تأييد مىكند . « 2 »\r\n6 . به تصريح اين روايت ، ابو بكر مسجدى در محلهء بنى جمح ساخت . در حالى كه مىگويند : مسجد قبا نخستين مسجدى بود كه در اسلام ساخته شد . « 3 »\r\nهمين طور مىگويند : عمّار نخستين كسى است كه در اسلام مسجد ساخت . « 4 »\r\n7 . چند پرسش داريم كه بايد پاسخ دهند : چرا به ابو بكر اجازه دادند كه در\r\n\r\n\r\n","description":"","footnote":"\r\n( 1 ) . شرح نهج البلاغه ، 13 / 268 .\r\n( 2 ) . البداء و التاريخ ، 5 / 76 ؛ تاريخ الخميس ، 2 / 199 ؛ تاريخ الامم و الملوك ، 2 / 615 .\r\n( 3 ) . وفاء الوفاء ، 1 / 250 ؛ سيره حلبى ، 2 / 55 .\r\n( 4 ) . الطبقات الكبرى ، 3 / 178 - 179 ؛ الاعلاق النفيسه ، 196 .\r\n","page_name":" 333 ","page_number":337},
  {"content":"\r\n\r\nمحلهء بنى جمح مسجد بسازد ؟ چرا مردم بنى جمح به اين مبارزه‌طلبى اعتراض نكردند ؟ چرا بنى تميم اين صفات شايسته و ارجمند ابو بكر را درك نكردند و او را رها ساختند كه بيرون رود ، امّا ابن دغنه متوجه شايستگىهاى او شد ؟ چرا قريش متوجه اين صفات نشدند و او را به شدّت عذاب و شكنجه كردند ؟\r\n\r\n8 . تلاش نوميدانهء قريش\r\nپس از آنكه قريش از ضربت شديدى كه خورده بود ، به خود آمد و استقرار مسلمانان و امنيت آنان را در حبشه ديد ، انجمنى فراهم ساخت و در اين باره به رايزنى پرداخت . قريش تصميم گرفت كه دو مرد را به نمايندگى از خود براى بازگرداندن مهاجران به حبشه اعزام كند . عمرو بن عاص ، و عمّارة بن وليد براى انجام اين مأموريت انتخاب شدند . قريش آنان را همراه هدايايى براى نجاشى و وزيران وى راهى كرد . در بين راه حادثهء هيجان‌انگيزى ميان عمّاره و عمرو بن عاص روى داد كه به رابطه عمّاره و همسر عمرو مربوط مىشد . عمرو در حقّ همسرش بردبارى به خرج داد تا در فرصت مناسب ، براى عمّاره حيله‌اى به كار برد .\r\nفرستادگان قريش در حضور نجاشى ، مدعى شدند كه : شمارى از جوانان نادان ما به كشور شما آمده‌اند ؛ آنان از آيين خود بريده‌اند و به آيين شما درنيامده‌اند . آن‌ها دينى بدعت نهاده‌اند كه ما و شما نمىشناسيم . اشراف قوم از پدران ، عموها و خانواده‌هايشان ، ما را نزد شما فرستاده‌اند تا آن‌ها را بازگردانيم . . .\r\nنجاشى از تسليم مسلمانان به فرستادگان قريش خوددارى كرد تا دربارهء صحّت و سقم ادعاهاى آنان تحقيق كند . مهاجران مسلمان وارد مجلس نجاشى شدند . شاه حبشه دربارهء سخنان عمرو بن عاص از مسلمانان پرسيد . جعفر بن ابى طالب گفت :\r\nپادشاها ؛ ما مردمى بوديم دچار جهل و جاهليت . بت‌ها را مىپرستيديم ، از\r\n\r\n","description":"","footnote":"","page_name":" 334 ","page_number":338},
  {"content":"\r\n\r\nگوشت مردار تغذيه مىكرديم ، به زشتىها دست مىيازيديم ، پيوند خويشاوندى را پاس نمىداشتيم ، همسايگان را از ياد مىبرديم و زورمندهاى ما ناتوانان را طعمه خود مىساختند . ما چنين مىزيستيم تا آن كه خداوند در ميان ما پيامبرى برانگيخت كه از خود ما بود . تبارش را مىشناختيم و صداقت ، امانت و پاكدامنى او برايمان شناخته شده بود . او ما را به پرستش خداوند فرا خواند و به وانهادن سنگ‌ها و بت‌هايى كه پدرانمان پرستش‌گر آن بودند ؛ او ما را به راستى در سخن ، اداى امانت ، پاسدارى پيوند فاميلى ، احترام همسايه ، پايبندي به حرمت محارم و خون ديگران فرمان داد و از زشتىها ، زورگويى ، خوردن مال يتيم ، و آلوده شدن به هتك حرمت خانواده‌ها بازداشت . او ما را فرمان داد كه خداى يگانه را بپرستيم و با او شريكى نگيريم . به نماز و زكات فرمانمان داد .\r\nما نيز او را تصديق كرديم و به او ايمان آورديم و او را در آنچه از سوى خدا آورده بود ، پيروى كرديم . خداى يگانه را پرستيديم و از شرك دورى جستيم . آنچه را او حرام برشمرده بر خود حرام كرديم و حلال‌هاى او را حلال شمرديم . زورمندان جامعه ما بر ما ستم كردند ، ما را شكنجه‌ها دادند و براى منحرف كردن از دينمان آزردند تا ديگر بار ما را به گرداب بت‌پرستى بكشانند و بر آن وادارند كه پليدىها را مباح بدانيم . چون آنان با زورگويى با ما رفتار كردند و در تنگناى سخت‌مان گذاشتند ، ناگزير به سرزمين شما گريختيم و شما را بر ديگران برگزيديم و به زيستن در پناه شما تمايل نشان داديم . با اين اميد كه در سايهء شما مورد ستم نباشيم .\r\nنجاشى گفت : از آنچه او آورده ، چيزى همراه داريد ؟ جعفر به تلاوت آيه‌هايى از سوره كهف لب گشود . نجاشى و اسقف‌ها چندان گريستند كه موى صورتشان از اشك تر شد . آن‌گاه نجاشى چنين گفت :\r\nبه خدا سوگند ؛ اين آيه‌ها كه شما خوانديد با آنچه عيسى آورده ، پرتوى است از يك چراغ . به خداى سوگند ؛ نه اينان را به شما تسليم مىكنم و نه آنان از اين توطئه آسيبى خواهند ديد .\r\nروز بعد عمرو بن عاص خواستار ديدار نجاشى شد تا به او خبر دهد كه مسلمانان عقيده دارند : عيسى بن مريم ، بنده خداست . نجاشى در پى مسلمانان\r\n\r\n","description":"","footnote":"","page_name":" 335 ","page_number":339},
  {"content":"\r\n\r\nفرستاد و از آنان پرسيد . جعفر پاسخ گفت :\r\nما دربارهء او همان را مىگوييم كه پيامبرمان در اين باره آورده است . او بنده خدا ، پيامبر خدا ، روح خدا و كلمه خداست كه آن را به مريم عذراء بتول ( دوشيزهء پاكدامن ) افكنده است .\r\nنجاشى پاره چوبى از زمين برداشت و گفت : به خدا قسم ؛ عيسى بن مريم از آنچه گفتى به اندازهء اين پاره چوب هم بالاتر نيست . دربار نجاشى را همهمه‌اى در برگرفت . وزيران او را شنيدن اين سخن خوش نيامد . نجاشى گفت : هر چند شما را بد آيد . آنگاه به مسلمانان گفت : برويد كه شما در امانيد . بدگويان شما زيان‌كارند . ( اين جمله را سه بار گفت ) . دوست ندارم كه در برابر آزار يكى از شما ، كوهى از طلا داشته باشم . سپس هداياى قريش را به آنان پس داد .\r\nاز امام حسين ( ع ) روايت شده كه پسر عاص دوباره براى توطئه بر ضدّ مسلمانان به حبشه رفت ، امّا خداوند كيد وى را به خودش برگرداند و به خشم الهى گرفتار آمد . « 1 »\r\nبرخى در صحّت اين روايت تشكيك كرده‌اند ، زيرا در آن از روزه ياد شده است . در حالى كه روزه در مدينه واجب شد . « 2 » اين سخن نادرست است ، زيرا روزه و زكات در مكّه تشريع شد . منشأ اين تحقيقات برجسته احمد امين و همتايان وى ، ايجاد شك و ترديد در موضع قهرمانانه جعفر است كه شايستگى ، جسارت ، حكمت ، خردمندى و درايت او را نمايان ساخت .\r\nدر جاى ديگرى نيز در حقّ جعفر اجحاف كرده‌اند . مورّخان مغرض كوشيده‌اند ، جعفر را از فرماندهى نخست غزوه موته به دور دارند و اين منصب\r\n\r\n\r\n","description":"","footnote":"\r\n( 1 ) . بنگريد : الاحتجاج ، 1 / 411 ؛ سيره ابن كثير ، 2 / 27 ؛ البداية و النهايه ، 3 / 76 .\r\n( 2 ) . فجر الاسلام ، 76 ؛ شايد وى اين مطلب را از حلبى گرفته باشد . بنگريد : سيره حلبى ، 1 / 339 .\r\n","page_name":" 336 ","page_number":340},
  {"content":"\r\n\r\nرا براى زيد بن حارثه ثابت كنند . همهء تلاش‌هاى ناميمون در حقّ جعفر براى آن است كه وى برادر على ( ع ) بود .\r\n\r\n9 . شورش عليه نجاشى\r\nحضور مسلمانان در حبشه ، موجب بروز مشكلاتى براى نجاشى شد . چنان كه او را به خروج از دين متهم و بر ضدّ وى شورش كردند . نجاشى توانست با حسن درايت و خردمندى شورش را سركوب كند . مسلمانان نزد او در بهترين منزل و پناهگاه زندگى كردند تا پس از هجرت پيامبر اكرم ( ص ) به مدينه برگشتند .\r\nشورش مردم حبشه به روايت ابن اسحاق چنين بود كه مردم گرد هم آمدند و به نجاشى گفتند : تو از دين ما بيرون رفته‌اى . آن‌گاه عليه او شوريدند .\r\nنجاشى در پى جعفر و ياران او فرستاد و براى آنان يك كشتى آماده ساخت و گفت : بر اين كشتى سوار شويد و همچنان بمانيد . اگر شكست خوردم ، هرجا خواستيد برويد و اگر پيروز شدم ، در اينجا بمانيد . سپس با شورشيان به گفتگو پرداخت و آنان پراكنده شدند . « 1 »\r\nاين شورش پيش از آمدن عمرو بن عاص و عمّاره بود ، زيرا نجاشى به آنان گفت :\r\nبه خداى سوگند ؛ خدا در بازدادن پادشاهى از من رشوه‌اى نگرفت تا من رشوه‌اى بگيرم ، و دربارهء من به حرف مردم گوش نداد تا من به حرف آنان گوش دهم . هداياى آنان را پس دهيد كه نيازى به آن ندارم از سرزمين من بيرون رويد .\r\nعمرو بن عاص و عمّاره سرافكنده و دست خالى بازگشتند . « 2 »\r\n\r\n\r\n","description":"","footnote":"\r\n( 1 ) . سيره ابن هشام ، 1 / 365 ؛ سيره حلبى ، 2 / 202 .\r\n( 2 ) . سيره ابن هشام ، 1 / 362 ؛ البداية و النهايه ، 3 / 75 .\r\n","page_name":" 337 ","page_number":341},
  {"content":"\r\n\r\nبرههء كوتاهى پس از هجرت مسلمانان به حبشه و احتمالا تا برگشت فرستادگان قريش ، نوعى آرامش نسبى در مكّه برقرار شد . اخبار اين آرامش كوتاه مدت و آتش بس غير رسمى به گوش مسلمانان در حبشه رسيد . از سوى ديگر شاهد حوادثى بودند كه به خاطر آنان براى نجاشى پيش آمد . از اين رو پس از دو يا سه ماه شمارى از آنان از جمله عثمان بن مظعون به قصد مكّه بازگشتند . تعداد آنان را بيش از سى مرد گفته‌اند .\r\nآرى ، راز حقيقى بازگشت برخى از مهاجران همين بود ، نه افسانهء غرانيق كه دشمنان اسلام گفته‌اند . ما ترديدى در كذب قصّه غرانيق نداريم .\r\nقريش كه تلاش‌هاى خود را براى بازگرداندن مسلمانان مهاجر به هدر رفته ديد ، دوباره شكنجه و آزار و اذيّت مسلمانان باقى مانده در مكّه را از سر گرفت و با استهزاء ، تمسخر ، اتهام به جنون و جادوگرى ، پيامبر اكرم ( ص ) را آماج انواع مختلف شيوه‌هاى جنگ روانى قرار داد .\r\n\r\n10 . افسانه غرانيق\r\nخلاصه اين داستان دروغين چنين است كه پس از گذشت حدود دو ماه از هجرت مسلمانان به حبشه ، پيامبر ( ص ) با مشركان به گفتگو نشست . خداوند سورهء نجم را بر او نازل كرد . پيامبر ( ص ) اين سوره را تلاوت كرد تا به اين آيه رسيد :\r\n  أَ فَرَأَيْتُمُ اللَّاتَ وَ الْعُزَّى ، وَ مَناةَ الثَّالِثَةَ الْأُخْرى   . « 1 »\r\nدر اين هنگام شيطان دو عبارت ديگر را به او وسوسه كرد و حضرت به گمان وحى ، آن دو جمله را به زبان آورد كه مىگويد :\r\nتلك الغرانيق العلى و انّ شفاعتهنّ لترتجى .\r\n\r\n\r\n","description":"","footnote":"\r\n( 1 ) . نجم ( 53 ) : 19 - 20 .\r\n","page_name":" 338 ","page_number":342},
  {"content":"\r\n\r\nسپس سوره را ادامه داد تا به آيهء سجده رسيد . پيامبر ( ص ) به سجده رفت ، مسلمانان و مشركان نيز همراه او سجده كردند ، مگر وليد بن مغيره كه به خاطر پيرى يا تكبّر - بنا به اختلاف روايات - سجده نكرد ، امّا مشتى خاك به پيشانى خود رساند و چنين سجده كرد . برخى افراد ديگرى از جمله سعيد بن عاص ، امية بن خلف و ابو لهب را به تفريق و جمع گفته‌اند .\r\nبه روايت بخارى ، انس و جن همراه مسلمانان و مشركان به سجده رفتند .\r\nاين خبر در مكّه پراكنده شد و مشركان شادمانى كردند . حتى گفته‌اند : مشركان پيامبر ( ص ) را روى دوش گرفته و از پايين تا بالاى مكّه دور زدند .\r\nشب هنگام كه جبرئيل نزد پيامبر ( ص ) آمد ، حضرت سوره را به او عرضه داشت . آن دو جمله را هم گفت . جبرئيل انكار كرد . پيامبر ( ص ) گفت : چيزى به خدا نسبت دادم كه نفرموده است ؟ پس خداوند به او وحى فرمود :\r\n   وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَهُ وَ إِذاً لَاتَّخَذُوكَ خَلِيلًا ، وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا ، إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً    . « 1 »\r\nو چيزى نمانده بود كه تو را از آنچه به سوى تو وحى كرده‌ايم ، گمراه كنند تا غير از آن را بر ما ببندى و در آن صورت تو را به دوستى خود گيرند ؛ و اگر تو را استوار نمىداشتيم ، قطعا نزديك بود كمى به سوى آنان متمايل شوى ؛ در آن صورت ، حتما تو را دو برابر ( در ) زندگى و دو برابر ( پس از ) مرگ ( عذاب ) مىچشانيديم ، آنگاه در برابر ما براى خود ياورى نمىيافتى .\r\nبر درستى اين روايت به آيه‌اى استدلال كرده‌اند كه مدّعىاند به همين مناسبت نازل شده است :\r\n  وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ وَ اللَّهُ عَلِيمٌ حَكِيمٌ لِيَجْعَلَ ما  \r\n\r\n\r\n","description":"","footnote":"\r\n( 1 ) . اسراء ( 17 ) : 73 - 75 .\r\n","page_name":" 339 ","page_number":343},
  {"content":"\r\n\r\n يُلْقِي الشَّيْطانُ فِتْنَةً لِلَّذِينَ فِي قُلُوبِهِمْ مَرَضٌ وَ الْقاسِيَةِ قُلُوبُهُمْ . . .  « 1 »\r\nو پيش از تو ( نيز ) هيچ رسول و پيامبرى را نفرستاديم جز اين كه هرگاه چيزى تلاوت مىنمود ، شيطان در تلاوتش القاى ( شبهه ) مىكرد . پس خدا آنچه را شيطان القا مىكرد ، محو مىگردانيد ؛ سپس خدا آيات خود را استوار مىساخت و خدا دانا و حكيم است ؛ تا آنچه را كه شيطان القا مىكند ، براى كسانى كه در دل‌هايشان بيمارى است و ( نيز ) براى سنگ‌دلان آزمايشى گرداند .\r\nشمارى از اسناد اين روايات نزد برخى از فرقه‌ها صحيح است . « 2 »\r\nمىگويند : موقعى كه مسلمانان حبشه خبر توافق و صلح پيامبر ( ص ) و قريش را شنيدند ، گروهى از آنان به مكّه بازگشتند ، امّا وقتى به نزديك مكّه رسيدند ، متوجه شدند كه دروغ بوده است .\r\nما يقين داريم كه همهء روايات اين افسانه دروغ و ساختگى است . شمارى از دانشمندان فرقه‌هاى مختلف اسلامى نيز در اين عقيده با ما شريك هستند .\r\nمحمّد بن اسحاق در پاسخ به سؤالى در اين باره گفت : اين داستان ساختهء زنديقان است . وى در ردّ اين افسانه ، كتابى نوشت . « 3 »\r\nقاضى عبد الجبار دربارهء اين خبر گفت :\r\nاساسى ندارد . چنين اخبارى دسيسهء ملحدان است . « 4 »\r\nابو حيان توحيدى مىگويد كه كتاب خود را از بيان چنين افسانه‌اى پيراسته است . « 5 »\r\n\r\n\r\n","description":"","footnote":"\r\n( 1 ) . حج ( 22 ) : 52 - 53 .\r\n( 2 ) . بنگريد : الدر المنثور ، 4 / 194 ، 366 - 368 ؛ سيره حلبى ، 1 / 325 - 326 ؛ فتح البارى ، 8 / 333 ؛ تفسير طبرى ، 17 / 131 - 134 .\r\n( 3 ) . بنگريد : البحر المحيط ، 6 / 381 .\r\n( 4 ) . تنزيه القرآن ، 243 .\r\n( 5 ) . البحر المحيط ، 6 / 381 .\r\n","page_name":" 340 ","page_number":344},
  {"content":"\r\n\r\nبيضاوى با ايراد بر اسناد اين قصّه ، آن را تكذيب كرده است . بيهقى ، نووى ، رازى ، نسفى ، ابن عربى و سيّد مرتضى نيز قصّه غرانيق را تكذيب كرده‌اند . در تفسير خازن آمده ، اهل علم اين قصّه را سست و بىاساس خوانده‌اند . « 1 » عياض گويد :\r\nاين حديث را نه احدى از مردان صحيح تخريج كرده و نه احدى از راست‌گويان موثّق با سند درست و متّصل روايت نموده است . فقط مفسّران و مورّخانى به اين قصّه و مانند آن پرداخته‌اند كه همواره به افسانه‌هاى عجيب علاقهء وافر نشان مىدهند و هر مطلب راست و دروغى را از كتاب‌ها التقاط مىكنند . قاضى بكر بن علامه مالكى راست مىگويد كه مردم به نوشته‌هاى برخى از پيروان فرقه‌ها و مفسّران مبتلا شدند و ملحدان به اين كار تعلّق خاطر پيدا كردند . علاوه بر ضعف ناقلان ، روايات اين قصّه مضطرب ، اسناد آن منقطع ، و واژه‌هايش مختلف است . « 2 »\r\nما ، در تأييد وى مىگوييم ؛\r\n1 . همهء روايات اين قصّه جز طريق سعيد بن جبير ، يا ضعيف است يا مقطوع . « 3 » حديث سعيد نيز مرسل است كه نزد جمهور محدّثان ضعيف به شمار مىرود ، زيرا ممكن است از فرد غير موثّقى نقل كرده باشد . « 4 »\r\nاز سوى ديگر اگر احتجاج به حديث مرسل درست باشد ، در فروع است .\r\nدر حالى كه مسأله مورد بحث از عقايد به شمار مىرود و نياز به قطع دارد .\r\nعلاوه بر اين كسى كه به اسناد اين قصّه توجّه كند ، در مىيابد كه به يك نفر از تابعان يا يكى از صحابه‌اى منتهى مىشود كه در آن زمان متولّد نشده بود .\r\n\r\n\r\n","description":"","footnote":"\r\n( 1 ) . فتح البارى ، 8 / 333 ؛ سيره حلبى ، 1 / 11 ؛ الرحلة المدرسيه ، 38 ؛ الهدى الى دين المصطفى ، 1 / 130 ؛ تفسير رازى ، 23 / 50 .\r\n( 2 ) . الشفاء ، 2 / 126 ؛ المواهب اللدنيه ، 1 / 53 .\r\n( 3 ) . فتح البارى ، 8 / 333 .\r\n( 4 ) . بنگريد : مقدمه ابن الصلاح ، 26 .\r\n","page_name":" 341 ","page_number":345},
  {"content":"\r\n\r\n2 . روايات با هم تناقض دارد . ديديم كه دربارهء فردى كه سجده نكرد ، با هم اختلاف فراوان داشتند . در برخى روايات آمده : پيامبر ( ص ) در حال نماز اين سوره را خواند ، روايت ديگرى مىگويد : در حالى كه در ميان قوم خود ، نشسته بود ؛ يكى مىگويد : در دل مىخواند ؛ ديگرى مىگويد : بر زبانش جارى شد . يكى مىگويد : شيطان به آنان خبر داد كه پيامبر ( ص ) چنين گفت . ديگرى مىگويد : مشركان اين سوره را خواندند . يكى مىگويد : پيامبر ( ص ) به هنگام قرائت سوره متوجه شد ؛ ديگرى مىگويد : تا شب متوجّه نشد . « 1 »\r\n3 . اين داستان علاوه بر منافات با عصمت پيامبر ( ص ) از خطا و سهو خصوصا در تبليغ آيات الهى كه مورد اجماع امّت است و با دلايل قطعى ثابت شده ؛ بيان‌گر ارتداد پيامبر ( ص ) - العياذ باللّه - است .\r\n4 . اين داستان با آيات قرآن منافات دارد كه سلطهء شيطان را بر بندگان خدا نفى مىكند ؛\r\n إِنَّ عِبادِي لَيْسَ لَكَ عَلَيْهِمْ سُلْطانٌ  . « 2 »\r\nدر حقيقت تو را بر بندگان من تسلّطى نيست .\r\n إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ  . « 3 »\r\nدر حقيقت او را بر كسانى كه ايمان آورده‌اند و بر پروردگارشان توكل مىكنند ، تسلّطى نيست .\r\nمگر اين كه از نظر آنان - پناه بر خدا - پيامبر ( ص ) بنده خدا ، مؤمن و از متوكلان نباشد و اين جز كفر نيست .\r\n5 . هيچ يك از آيات مذكور نمىتواند ناظر به قصّه غرانيق باشد ، زيرا\r\n\r\n\r\n","description":"","footnote":"\r\n( 1 ) . بنگريد : الدر المنثور ؟ 4 / 194 ، 366 - 368 ؛ سيره حلبى ، 325 - 326 ؛ تفسير طبرى ، 17 / 131 - 134 ؛ فتح البارى ، 8 / 333 ؛ الصحيح من سيرة النبى الاعظم ( ص ) ، 3 / 137 - 140 .\r\n( 2 ) . اسراء ( 17 ) : 65 .\r\n( 3 ) . نحل ( 16 ) : 99 .\r\n","page_name":" 342 ","page_number":346},
  {"content":"\r\n\r\nأ . آيات سورهء نجم در مذمّت شديد بتان مشركان : لات ، منات و عزّى مىگويد :\r\n إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ . إِنْ يَتَّبِعُونَ إِلَّا الظَّنَّ وَ ما تَهْوَى الْأَنْفُسُ وَ لَقَدْ جاءَهُمْ مِنْ رَبِّهِمُ الْهُدى  . « 1 »\r\n( اين بتان ) جز نام‌هايى بيش نيست كه شما و پدرانتان نام‌گذارى كرده‌ايد ( و ) خدا بر ( حقّانيت ) آن‌ها هيچ دليلى نفرستاده است . ( آنان ) جز گمان و آنچه را كه دلخواهشان است ، پيروى نمىكنند ؛ با آن كه قطعا از جانب پروردگارشان هدايت بر ايشان آمده است .\r\nحال چگونه مشركان پس از اين مذمّت شديد و توبيخ سخت دربارهء بت‌ها ، از آن سخن خيالى شادمان شدند و سجده كردند ؟ چگونه متوجّه اين تناقض آشكار در سخن وى نشدند و اگر آن را دريافتند ، با چه تفسيرى ، پيامبر ( ص ) را بر دوش خود گذاشتند و سراسر مكّه را از پايين تا بالا دور زدند . در حالى كه مىگفتند : پيامبر فرزندان عبد مناف ؟\r\nچرا پيامبر ( ص ) متوجه اين تناقض آشكار نشد و تا شب هنگام از آن غافل بود تا اين كه جبرئيل بر او خرده گرفت ؟ ! آيا طول اين مدّت در غفلت به سر مىبرد يا خداى نكرده تا اين حد كند ذهن بود ؟\r\nآيا اين روايت با سوره نجم خصوصا آيات نخست آن تناقض آشكار ندارد كه مىگويد :\r\n  وَ ما يَنْطِقُ عَنِ الْهَوى ، إِنْ هُوَ إِلَّا وَحْيٌ يُوحى   . « 2 »\r\nاز سر هوس سخن نمىگويد ؛ اين سخن به جز وحىاى كه مىشود ، نيست .\r\nآيا در همين سوره از روى هواى نفس سخن نمىگويد ؟ ! بالاتر اين كه كلماتى بر زبان مىآورد كه شيطان به او القا كرده و خود مدعى است كه آيات\r\n\r\n\r\n","description":"","footnote":"\r\n( 1 ) . نجم ( 53 ) : 23 .\r\n( 2 ) . نجم ( 53 ) : 3 - 4 .\r\n","page_name":" 343 ","page_number":347},
  {"content":"\r\n\r\nقرآنى است و از نزد خداوند به او وحى شده است ؟ اين در حالى است كه خداوند مىفرمايد :\r\n   وَ لَوْ تَقَوَّلَ عَلَيْنا بَعْضَ الْأَقاوِيلِ لَأَخَذْنا مِنْهُ بِالْيَمِينِ ، ثُمَّ لَقَطَعْنا مِنْهُ الْوَتِينَ    . « 1 »\r\nو اگر ( او ) پاره‌اى گفته‌ها بر ما بسته بود ؛ دست راستش را سخت مىگرفتيم ؛ سپس رگ قلبش را پاره مىكرديم .\r\nب . آيات سورهء حج : به اجماع همه اين سوره در مدينه نازل شد . خصوصا كه در اين سوره امر به اعلام حج در ميان مردم ، فرمان قتال و جهاد آمده است و از بسته بودن راه مسجد الحرام سخن مىگويد . همهء اين مسائل پس از هجرت و برخى ، سال‌ها پس از آن بوده است . اين بدان معنى است كه سورهء حج سال‌ها پس از قصّه غرانيق نازل شده است ، زيرا اين افسانه را مربوط به سال پنجم بعثت مىدانند . حال چگونه خداوند متعال تسكين و آرامش خاطر بخشى پيامبر ( ص ) را در اين سال‌هاى طولانى به تأخير انداخت ؟ !\r\nعلاوه بر اين ، معناى آيه با مفاد روايت غرانيق سازگارى ندارد . تمنّى علاقهء شديد به تهيهء چيزى است كه محبوب و مورد رغبت است . پيامبر ( ص ) به چيزى علاقه و آرزو دارد كه با رسالت او سازگارى داشته باشد . بزرگ‌ترين آرزوى چنين فردى ، پيروزى حق و شكست باطل است . حال اگر بخواهيم آيه را بر افسانهء غرانيق تطبيق دهيم ، بايد منظور از تمنّى قرائت و تلاوت باشد . در حالى كه اين معنا شاذ و نادر و بلكه شگفت و عجيب است و مخالف وضع لغوى و ظاهر لفظى . ما ترديد نداريم كه اين تفسير ساختگى و جعلى است تا با روايت خيالى غرانيق هماهنگى داشته باشد .\r\nج . آيات سورهء اسراء كه مىگويند به همين مناسبت نازل شد ، با اين قضيه تناقض و تنافى دارد . حال چگونه دربارهء آن فرود آمده است ؟ اين آيات\r\n\r\n\r\n","description":"","footnote":"\r\n( 1 ) . حاقه ( 69 ) : 44 - 46 .\r\n","page_name":" 344 ","page_number":348},
  {"content":"\r\n\r\nمىگويد : پيامبر ( ص ) به مشركان نزديك نشد و به آنان تمايل پيدا نكرد ، بلكه خداوند او را ثابت و استوار نگه داشت ، و اگر او تمايل پيدا مىكرد ، حتما عقوبت مىشد . در حالى كه افسانهء غرانيق آشكارا گوياى آن است كه پيامبر ( ص ) خيلى به آنان نزديك شد ، سخن مشركان را پذيرفت ، بر خدا افترا بست و چيزى وارد قرآن كرد كه از آن نبود ؟ !\r\n5 . چگونه مشركان در پايان سوره وقتى به آيهء :  فَاسْجُدُوا لِلَّهِ وَ اعْبُدُوا  « 1 » رسيدند ، سجده كردند ؛ در حالى كه سجده براى خدا را رد مىكردند ؟ خداوند مىفرمايد :\r\n وَ إِذا قِيلَ لَهُمُ اسْجُدُوا لِلرَّحْمنِ قالُوا وَ مَا الرَّحْمنُ أَ نَسْجُدُ لِما تَأْمُرُنا وَ زادَهُمْ نُفُوراً  . « 2 »\r\nو چون به آنان گفته شود : ( خداى ) رحمان را سجده كنيد ؛ مىگويند :\r\nرحمان چيست ؟ آيا براى چيزى كه ما را ( به آن ) فرمان مىدهى ، سجده كنيم ؟ و بر رميدنشان مىافزايد .\r\nاز سوى ديگر چگونه وقتى رسول خدا ( ص ) به زعم آن‌ها از بت‌هاى قريش ستايش كرد و آن‌ها را صاحب حق شفاعت دانست ، احدى از مسلمانان مرتد نشد يا ايمان وى سست نگرديد ؟ « 3 »\r\n\r\nحقيقت امر\r\nظاهرا حقيقت ماجرا همان است كه مىگويند : هنگامى كه پيامبر ( ص ) قرآن مىخواند ، مشركان سخنان بيهوده ، و سر و صداى ناهنجار به راه مىانداختند تا احدى سخنان آن حضرت را نشنود . خداوند متعال فرمود :\r\n وَ قالَ الَّذِينَ كَفَرُوا لا تَسْمَعُوا لِهذَا الْقُرْآنِ وَ الْغَوْا فِيهِ لَعَلَّكُمْ تَغْلِبُونَ  . « 4 »\r\nو كسانى كه كافر شدند گفتند : به اين قرآن گوش مدهيد و سخن لغو در\r\n\r\n\r\n","description":"","footnote":"\r\n( 1 ) . نجم ( 53 ) : 62 .\r\n( 2 ) . فرقان ( 25 ) : 60 .\r\n( 3 ) . بنگريد : الاكتفاء ، 1 / 353 - 354 ؛ تنزيه الانبياء 107 ؛ سيره دحلان ، 1 / 128 .\r\n( 4 ) . فصّلت ( 41 ) : 26 .\r\n","page_name":" 345 ","page_number":349},
  {"content":"\r\n\r\nآن اندازيد ، شايد شما پيروز شويد .\r\nبدين ترتيب وقتى پيامبر ( ص ) سوره نجم را تلاوت كرد و به اين مورد رسيد ، مشركان گفتند : تلك الغرانيق . . . « 1 »\r\nبعدها قصه‌گويان و كينه‌توزان و شايد مسلمان‌شده‌هاى اهل كتاب كه بسيارى از اسرائيليات را وارد اسلام كردند ؛ هماهنگ با مصالح و اهداف پليد خود ، مطالبى دربارهء اين واقعه ساختند تا بدان وسيله عصمت پيامبر اكرم ( ص ) را زير سؤال ببرند و آيات قرآنى را مورد شك و ترديد جدّى قرار دهند تا فضا براى طرح چنين احتمالاتى در همهء آيات و سوره‌هاى قرآن مهيّا شود . سپس ميزان جهل و ناآگاهى پيامبر ( ص ) و عدم درك تناقض‌هاى چنين آشكارى را به ميان بكشند و مدّعى شوند كه آن حضرت در مقابل شيطان تسليم بود و نمىتوانست القائات شيطانى را از آيات رحمانى تشخيص دهد ، امّا در مقابل مىبينيم كه مىگويند : شيطان از حسّ عمر فرار مىكند . « 2 » يا از وقتى عمر مسلمان شد ، شيطان به او نرسيد مگر اين كه در برابر او به صورت درافتاد . « 3 »\r\nسپس خاورشناسان كينه‌توز و دشمن اسلام با استفاده از اين اباطيل و افسانه‌ها به ساحت مقدّس رسول خدا ( ص ) خرده گرفتند . « 4 » خداوند تلاش آنان را بىثمر ساخت و فكرشان را به خودشان بازگرداند . همانا حق چون صبح روشن است و سيره پيامبر ما ( ص ) در نجابت ، صفا و طهارت همچون خورشيد در ميان آسمان نور افشانى مىكند .\r\n* * *\r\n\r\n\r\n","description":"","footnote":"\r\n( 1 ) . سيره دحلان ، 1 / 128 ؛ تنزيه الانبياء ، 107 .\r\n( 2 ) . الرياض النضره ، 2 / 301 .\r\n( 3 ) . عمدة القارى ، 16 / 196 ؛ تاريخ عمر بن خطّاب ، 62 . بنگريد : صحيح مسلم ، 7 / 115 ؛ مسند احمد ، 1 / 171 ، 182 ؛ صحيح بخارى ، 2 / 44 .\r\n( 4 ) . بنگريد : تاريخ الشعوب الاسلاميه ، 34 ؛ الاسلام ، 35 - 36 .\r\n","page_name":" 346 ","page_number":350},
  {"content":"\r\n\r\n\r\nبخش چهارم - از مسلمانى حمزه تا بيعت عقبه\r\nفصل اوّل - مسلمانى حمزه و عمر\r\nفصل دوم - شعب ابو طالب\r\nفصل سوم - ابو طالب ، مؤمن قريش\r\nفصل چهارم - هجرت به طائف\r\nفصل پنجم - دعوت قبايل و بيعت عقبه\r\n\r\n","description":"","footnote":"","page_name":" 347 ","page_number":351},
  {"content":"\r\n . \r\n","description":"","footnote":"","page_name":" 348 ","page_number":352},
  {"content":"\r\n\r\n\r\nفصل اوّل مسلمانى حمزه و عمر\r\n\r\n1 . مسلمانى حمزه\r\nدربارهء تاريخ گرايش حمزه به اسلام اختلاف نظر زياد است ، در حالى كه برخى روايات از اسلام عموى پيامبر ( ص ) در سال دوم بعثت سخن مىگويد :\r\nكسانى بر آنند كه حمزه پس از ورود پيامبر ( ص ) به خانهء ارقم مسلمان شد .\r\nچنان كه مىگويند : ورود پيامبر ( ص ) به خانهء ارقم در اواخر سال سوم بود .\r\nحسب روايت ديگرى گفته‌اند : حمزه سه روز پيش از عمر اسلام آورد .\r\nگويند : عمر در سال ششم به علّت پس از خروج پيامبر ( ص ) از خانهء ارقم مسلمان شد . اين هم تناقض دارد ، زيرا پيامبر ( ص ) در اواخر سال سوم بعثت و فقط براى يك ماه وارد خانه ارقم شد . خواهيم ديد كه عمر سال‌ها پس از حمزه مسلمان شد .\r\nابن هشام و برخى ديگر ، اسلام حمزه را پس از هجرت به حبشه يعنى حوالى سال شش مبعث مىدانند ، ما نيز همين نظر را ترجيح مىدهيم ، زيرا چنان كه مقدسى مىگويد ، وقتى حمزه مسلمان شد ، پيامبر ( ص ) و مسلمانان با آمدن او عزّت گرفتند . اين كار بر مشركان سخت آمد و مجبور شدند ، تغيير روش دهند . از اين رو به جاى انزواى پيامبر ( ص ) به سرزنش روى آوردند و\r\n\r\n","description":"","footnote":"","page_name":" 349 ","page_number":353},
  {"content":"\r\n\r\nكوشيدند او را با مال و ثروت به سوى خود ، جلب كنند . چنان كه همسرى دختران قريش را نيز به او پيشنهاد كردند . « 1 »\r\nآن چنان كه از سيرهء ابن هشام به دست مىآيد ، اين پيشنهادها پس از هجرت به حبشه بود . حمزه پس از علنى شدن دعوت و مذاكرات قريش با ابو طالب مسلمان شد . هنگامى كه شيوه دشمنى و آزار و اذيّت را براى برخورد با پيامبر ( ص ) در پيش گرفتند .\r\nبه هر حال اسلام حمزه ، تحوّل جديدى بود كه در محاسبات قريش در نيامده بود . او با ورود خود به اسلام معيارها را به كلّى دگرگون ساخت ، بازوى قريش را از كار انداخت ، بر وحشت آن‌ها افزود و طغيان و سركشى آنان را فروخواباند .\r\nروزى ابو جهل در صفا از پيامبر ( ص ) گذشت . آن حضرت را اذيّت كرد و ناسزا گفت و با عيب‌جويى از دين و تضعيف كارش به انتقام‌جويى از او پرداخت ، امّا رسول خدا ( ص ) پاسخ او را نداد .\r\nحمزه مرد صيد و شكار بود . هرگاه از شكار برمىگشت ، به مسجد الحرام مىرفت و به دور كعبه طواف مىكرد و به حاضران سلام مىگفت و به خانه‌اش مىرفت . اين بار كه حمزه از شكار بازگشت ، يكى از زنان قريش او را از برخورد ابو جهل با پيامبر ( ص ) خبردار كرد . حمزه خشمگين شد و به مسجد الحرام رفت . ابو جهل را با قريش نشسته ديد ، به سوى او رفت و چون بالاى سر او رسيد ، چنان با كمانش بر سر او كوبيد كه سرش شكست . سپس گفت : چگونه او را دشنام دادى در حالى كه من آيين وى را پذيرفته‌ام و عقيده او را دارم ؟ اگر جرأت دارى دوباره آن را تكرار كن . در اين حال ابو جهل التماس مىكرد و لباس حمزه را گرفته بود ، امّا حمزه نپذيرفت . مردانى از\r\n\r\n\r\n","description":"","footnote":"\r\n( 1 ) . البدء و التاريخ ، 4 / 148 - 149 .\r\n","page_name":" 350 ","page_number":354},
  {"content":"\r\n\r\nبنى مخزوم بپاخاستند تا مگر ابو جهل را يارى دهند . به حمزه گفتند : مىبينيم كه از دين به در شدى ؟ حمزه گفت : مگر چه چيزى مرا بازمىدارد و حالى كه برايم روشن شده كه او رسول خدا است و آنچه مىگويد ، حق است ؟ به خداى سوگند ؛ از او دست برنمىدارم ؛ اگر راست مىگوييد ، مرا بازداريد . ابو جهل گفت : ابو عمّاره را رها كنيد . به خداى سوگند ؛ من برادرزاده‌اش را به زشتى دشنام دادم .\r\nمقدسى گفت : هنگامى كه حمزه مسلمان شد ، دين و پيامبر ( ص ) به وسيلهء او عزّت گرفت . « 1 » رسول خدا ( ص ) با اسلام حمزه بسى شادمان شد . قريش فهميد كه پيامبر ( ص ) قوى و نيرومند شده از اين رو دست از برخوردهاى قبلى برداشت .\r\nحمزه به پيامبر ( ص ) گفت :\r\nبرادرزاده ؛ دينت را آشكار ساز . به خداى قسم ؛ خوش ندارم كه آنچه خورشيد بر آن مىتابد ، از من باشد و من همچنان بر دين سابقم باشم . « 2 »\r\nحمزه گرامىترين جوان قريش و نستوه‌ترين آنان بود . « 3 » ظاهر و بلكه صريح سخن حمزه است كه اسلام وى از روى احساس و عاطفه نبود ، بلكه پيش از آن با مشاهده رفتار و كردار و نيز شنيدن سخنان پيامبر ( ص ) به حقّانيت او پى برده بود . از نخستين جملاتى كه حمزه در برخورد با ابو جهل بر زبان آورد ، به دست مىآيد كه پيش از اين حادثه مسلمان شده بود ، امّا بنا به ملاحظاتى از جمله رعايت شرايط زمان و حفظ اسلام و مسلمانان ، ايمان خود را پنهان مىكرد .\r\n\r\n\r\n","description":"","footnote":"\r\n( 1 ) . البدء و التاريخ ، 5 / 98 .\r\n( 2 ) . سيره ابن هشام ، 1231 .\r\n( 3 ) . تاريخ الامم و الملوك ، 2 / 72 .\r\n","page_name":" 351 ","page_number":355},
  {"content":"\r\n\r\n\r\n2 . مسلمانى عمر\r\nمىگويند : عمر بن خطّاب در سال ششم بعثت ، سه روز پس از حمزه مسلمان شد و آن هنگامى بود كه با شمشير كشيده آهنگ رسول خدا ( ص ) كرد و گروهى از صحابه كه نزديك چهل مرد مىشدند ، در خانهء ارقم در دامنهء كوه صفا بودند . از جمله ابو بكر ، حمزه ، على و ديگر يارانى كه به حبشه مهاجرت نكرده بودند . عمر در راه به نعيم بن عبد اللّه رسيد . او از عمر پرسيد كجا مىرود ؟ عمر پاسخ داد كه مىخواهد محمّد را بكشد . نعيم به او گفت : اگر او را بكشى از چنگ فرزندان عبد مناف نجات نخواهى يافت . بدان كه داماد و خواهرت نيز مسلمان شده‌اند . عمر با شنيدن اين سخن به سوى خانهء خواهرش به راه افتاد . وقتى به آنجا رسيد ، خبّاب بن ارت سورهء طه را به آن دو ياد مىداد . چون از آمدن عمر باخبر شدند ، خبّاب را در پستوى خانه پنهان كردند و فاطمه دختر خطّاب ، صحيفه را زير ران‌هايش پنهان نمود . عمر وارد شد . پس از گفتگويى ، محكم گريبان شوهر خواهرش را گرفت و ضربتى بر سر فاطمه كوبيد . در اين لحظه خواهر عمر به سخن آمد و به او گفت كه مسلمان شده‌اند و او هرچه مىخواهد ، بكند . عمر از كار خود ، پشيمان شد و چون خواهرش را خون‌آلود ديد ، از قصد خود منصرف شد . صحيفه را از خواهرش طلب كرد . به او نداد . عمر به خدايان خود سوگند ياد كرد كه به او بازخواهدگرداند . فاطمه به او گفت : تو به خاطر شرك نجس هستى و پس از جنابت غسل نمىكنى و اين قرآن را جز پاكيزگان لمس نمىتوانند كرد . عمر برخاست و غسل كرد ( وضو گرفت ) . سپس بخشى از صحيفه را خواند . او كاتب بود و قرآن را نيك يافت . خبّاب بيرون آمد و به او گفت : رسول خدا ( ص ) خواسته است كه خداوند اسلام را با آمدن او يا ابو جهل شوكت دهد . عمر از او خواست وى را به نزد رسول خدا ( ص ) دلالت كند تا مسلمان شود . پس چنان كرد . با هم به راه افتادند و چون در زدند ، مردى از روزنه در نگاه كرد ، ديد عمر با شمشير كشيده بر كنار در است ؛ هراسان نزد رسول خدا ( ص ) بازگشت و جريان را به\r\n\r\n","description":"","footnote":"","page_name":" 352 ","page_number":356},
  {"content":"\r\n\r\nاو گزارش داد .\r\nحمزه گفت : به او اجازه دهيد . اگر به قصد خيرى آمده باشد ، به وى خواهيم داد و اگر قصد بدى داشته باشد ، او را با شمشير خودش خواهيم كشت . پيامبر ( ص ) به او اجازه ورود داد و به سوى او رفت تا او را در حجره ملاقات كرد . گريبانش را گرفت . سپس او را به شدّت تكان داد و تهديد كرد .\r\nعمر به حضرت گفت : آمده تا مسلمان شود . پيامبر ( ص ) تكبير گفت . مسلمانان نيز چنان تكبير گفتند كه كسانى كه در مسجد بودند ، شنيدند .\r\nسپس عمر از رسول خدا ( ص ) درخواست كرد كه بيرون رود و كارش را آشكار كند . عمر گويد : او را در ميان دو صف بيرون برديم ، در يك صف من بودم و در صف ديگر حمزه . غبارى همچون غبار آرد برخاست تا وارد مسجد شديم . قريش را چنان دچار حسرت ديدم كه هرگز نديده بودم . رسول خدا ( ص ) در آن روز او را فاروق ناميد .\r\nدر روايت دوم آمده ، قريش گرد هم فراهم شدند و دربارهء اين كه چه كسى محمّد را بكشد ، رايزنى كردند . عمر گفت : من او را مىكشم . گفتند : عمر ؛ تو مرد اين كار هستى . عمر شمشير حمايل كرده ، بيرون رفت . در بين راه به سعد بن ابى وقّاص رسيد . بين آن دو مشاجره‌اى درگرفت تا اين كه هر يك دست به شمشير بردند . سعد جريان خواهر عمر را كه همراه شوهرش مسلمان شده بود ، به عمر بازگفت . . .\r\nدر روايت سوم آمده ، در حالى كه عمر پيشاپيش جمعيت حركت مىكرد ، به راه افتادند . عمر فرياد مىزد : لا إله الّا اللّه ، محمّد رسول اللّه . هنگامى كه قريش درباره كسانى كه پشت سر او بودند ، سؤال كردند ؛ عمر آنان را تهديد كرد كه اگر احدى از قريش كوچك‌ترين تحركى انجام دهد ، گردنش را با شمشير خواهد زد . سپس پيشاپيش رسول خدا ( ص ) به راه افتاد و در حالى كه حضرت طواف مىكرد ، عمر از او محافظت مىكرد . سپس پيامبر ( ص ) نماز ظهر را علنى خواند . . .\r\n\r\n","description":"","footnote":"","page_name":" 353 ","page_number":357},
  {"content":"\r\n\r\nدر روايت چهارم آمده ، وقتى عمر مسلمان شد ، مسلمانان تحت شكنجه و ضرب و شتم بودند ؛ نزد ابو جهل آمد كه به عقيدهء ابن هشام دايى او بود ، امّا از نظر ابن جوزى ، عاص بن هاشم دايى وى بود ؛ عمر دايىاش را از مسلمانى خود باخبر كرد . او در را به روى عمر بست . آنگاه نزد يكى ديگر از بزرگان قريش رفت . او هم مانند ابو جهل رفتار كرد . عمر با خود گفت : اين چيزى نيست . مردم كتك مىخورند ، امّا احدى مرا نمىزند . پس در پى جارچى گشت . وقتى وى را به نزد جارچى راهنمايى كردند ، اسلام خود را به او خبر داد . جارچى در ميان قريش جار زد كه عمر مسلمان شده است . مردم هجوم بردند و او را به كتك بستند . دايىاش او را پناه داد . پس مردم از اطرافش پراكنده شدند . امّا عمر پناهندگى دايىاش را رد كرد ، زيرا مردم كتك مىخوردند ، امّا او كتك نمىخورد . گويد : عمر همواره كتك مىخورد تا اين كه خداوند اسلام را آشكار ساخت .\r\nدر روايت پنجم آمده ، عمر مىرفت كه طواف خانه كند . ابو جهل به او گفت : فلانى مىپندارد كه تو از دين به در شده‌اى ؟ عمر شهادتين بر زبان آورد .\r\nمشركان بر او يورش بردند . عمر به عتبة بن ربيعه يورش برد و روى سينه‌اش نشست و او را به كتك گرفت و انگشتانش را در چشمان عتبه فرو برد و او همچنان فرياد مىكشيد . مردم از اطرافش پراكنده شدند . از آن پس احدى جز بزرگان و اشراف قريش به او نزديك نمىشد . حمزه مردم را از اطراف عمر متفرق مىكرد .\r\nدر روايت ششم آمده : عمر در جاهليت شراب مىخورد . شبى عازم مجلس هميشگى خويش شد ، امّا احدى را در آنجا نديد ، ميگسار را خواست . او را هم نيافت . قصد خانهء خدا كرد تا به دور آن طواف كند . محمّد را در نماز ديد .\r\nعلاقه‌مند بود كه به او گوش فرا دهد . پس زير پردهء كعبه رفت و نماز او را شنيد . بدين ترتيب اسلام در دل او وارد شد . هنگامى كه رسول خدا ( ص ) به خانهء مسكونى خود ، معروف به رقطاء مىرفت ، در راه به او پيوست و مسلمان\r\n\r\n","description":"","footnote":"","page_name":" 354 ","page_number":358},
  {"content":"\r\n\r\nشد . سپس به خانهء خودش رفت .\r\nدر كتاب العمده آمده ، گفته‌اند كه عمر پس از سى و سه مرد و شش زن ، مسلمان شد . ابن مسيب گويد : وى پس از چهل مرد و ده زن اسلام آورد .\r\nعبد اللّه بن ثعلبه مسلمانى او را پس از چهل و پنج مرد و يازده زن مىداند .\r\nگفته‌اند : چهلمين مسلمان بود . آنگاه خداوند متعال فرمود :\r\n يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ  . « 1 »\r\nاى پيامبر ؛ خدا و كسانى از مؤمنان كه پيرو تو هستند ، تو را بس است .\r\nگويند رسول خدا ( ص ) پيش از مسلمانى عمر دعا كرد و گفت : خدايا ؛ اسلام را به عمر بن خطّاب شوكت عنايت فرما . در متن ديگر آمده ، خدايا ؛ اسلام را به ابو الحكم بن هشام يا عمر بن خطّاب تأييد كن ( عزّت بده ) .\r\nپيامبر ( ص ) روز چهارشنبه دعا كرد و عمر روز پنجشنبه مسلمان شد .\r\nپسر عمر گفت : رسول خدا ( ص ) فرمود : خداوندا ؛ اسلام را به محبوب‌ترين مرد نزد خود ، عزّت بده : ابو جهل يا عمر بن خطّاب . گويد : دوست‌داشتنىترين آن دو نزد خداوند عمر بود .\r\nگويند مسلمانى عمر گشايش بود ، هجرت او پيروزى ، و امارت او رحمت .\r\nهنگامى كه مسلمان شد ، چندان مبارزه كرد كه مسلمانان توانستند در كنار كعبه نماز بخوانند . « 2 »\r\n\r\n\r\n","description":"","footnote":"\r\n( 1 ) . انفال ( 8 ) : 64 . درباره اين روايات بنگريد : الاوائل ، 1 / 221 ؛ الثقات ، 72 - 5 ؛ البداء و التاريخ ، 5 / 88 - 90 ؛ مجمع الزوائد 9 / 61 ؛ الطبقات الكبرى ، 3 / 191 ؛ عمدة القارى ، 8 / 68 ؛ سيرهء ابن هشام ، 1 / 366 - 374 ؛ تاريخ الخميس ، 1 / 295 - 297 ؛ تاريخ عمر بن خطّاب ، 23 - 30 ؛ سيره حلبى ، 1 / 329 - 335 ؛ سيره دحلان ، 1 / 132 - 137 ؛ المصنّف ، 5 / 327 - 328 ؛ شرح نهج البلاغه ، 12 / 182 - 183 ؛ حياة الصحابة ، 1 / 274 - 276 ؛ الاتقان فى علوم القرآن ، 1 / 51 ؛ الدر المنثور ، 3 / 200 ؛ كشف الاستار ، 3 / 169 - 172 ؛ دلائل النبوه ، 2 / 4 - 9 ؛ لباب النقول ، 11 .\r\n( 2 ) . بنگريد : البداء و التاريخ ، 5 / 88 ؛ سيره مغلطاى ، 23 ؛ الاوائل ، 1 / 221 ؛ الطبقات الكبرى ، 3 / 191 -\r\n","page_name":" 355 ","page_number":359},
  {"content":"\r\n\r\nترمذى به رغم اين كه برخى از اين روايات را صحيح خوانده ، آن را شگفت دانسته است . ما نه تنها در درستى اين روايات ترديد داريم ، بلكه مطمئن هستيم كه از اساس باطل است . براى توضيح اين مطلب به چند نكته اشاره مىكنيم ؛\r\n\r\nأ . زمان\r\nمطابق اين روايات عمر سه روز پس از حمزه مسلمان شد . اسلام عمر موجب شد كه رسول خدا ( ص ) پس از رسيدن شمار مسلمانان به چهل نفر يا عددى در اين حدود ، از خانهء ارقم بيرون آيد .\r\n1 . چنان كه مىگويند بيرون آمدن مسلمانان از خانهء ارقم در سال سوم بعثت ، هنگامى بود كه پيامبر اكرم ( ص ) مأموريت پيدا كرد كه دعوت را علنى سازد . در حالى كه خود ، تصريح كرده كه عمر در سال ششم بعثت مسلمان شد .\r\n2 . مىگويند عمر پس از هجرت به حبشه اسلام آورد تا آنجا كه وقتى ديد مسلمانان براى مهاجرت آماده مىشوند ، دلش به حال آنان سوخت و از آن زمان آرزو مىكردند ، عمر مسلمان شود . مىدانيم كه اين هجرت در سال پنجم بعثت بود ، امّا خروج از خانهء ارقم دو سال پيش از آن يعنى : در سال سوم بعثت .\r\n3 . عمر در شكنجه مسلمانان شركت داشت و اين پس از خروج از خانه ارقم و دعوت علنى بود .\r\nاينك ما مىتوانيم با اطمينان بگوييم عمر قطعا در سال ششم و بلكه سال‌ها پس از آن ، مسلمان شد . مستند ما ، در اين باره به شرح زير است ؛\r\n\r\n\r\n","description":"","footnote":"\r\n3 / 191 - 193 ؛ جامع الصحيح ، 315 - 314 ؛ دلائل النبوه ( بيهقى ) ، 2 / 7 ؛ تحفه احوذى ، 4 / 314 ؛ المصنّف ، 5 / 325 ؛ الاستيعاب ، 1 / 271 ؛ تاريخ اسلام ( ذهبى ) ، 2 / 102 ؛ منتخب كنز العمّال ، 7 / 470 .\r\n","page_name":" 356 ","page_number":360},
  {"content":"\r\n\r\n1 . مىگويند ، عمر پس از واجب شدن نماز ظهر مسلمان شد و پيامبر ( ص ) در حمايت او نماز خود را علنى خواند . آنان عقيده دارند كه نماز ظهر به هنگام اسراء و معراج واجب شد . از نظر آن‌ها اين واقعه در سال دوازدهم يا سيزدهم بعثت بود . بنابراين سخنشان با هم تناقض آشكار دارد .\r\n2 . عبد اللّه بن عمر به صراحت مىگويد كه وقتى پدرش مسلمان شد ، او شش سال سن داشت . « 1 » از نظر برخى عبد اللّه در هنگام اسلام پدرش ، پنج‌ساله بود . « 2 »\r\nاين مطلب دلالت دارد كه مطابق ديدگاه برخى « 3 » عمر در حدود سال نهم بعثت مسلمان شده است ، زيرا عبد اللّه در سال سوم بعثت به دنيا آمد و در جنگ خندق يعنى : سال پنجم هجرى پانزده‌ساله بود كه مطابق مشهور ، رسول خدا ( ص ) به او اجازه داد در اين جنگ شركت كند . « 4 »\r\n3 . ابن شهاب گويد : حفصه و عبد اللّه پيش از پدرشان ، عمر مسلمان شدند .\r\nهنگامى كه عمر اسلام آورد ، عبد اللّه حدودا هفت‌ساله بود . « 5 » اين بدان معنى است كه عمر در سال دهم بعثت مسلمان شده است .\r\nاز روايات به دست مىآيد كه عمر اندكى پيش از هجرت مسلمان شد .\r\nدلايل اين مطلب به شرح ذيل است ؛\r\n1 . به عمر رسيد كه خواهرش گوشت مردار نمىخورد . « 6 » روشن است كه\r\n\r\n\r\n","description":"","footnote":"\r\n( 1 ) . الطبقات الكبرى ، 3 / 193 ؛ شرح نهج البلاغه ، 12 / 182 ؛ تاريخ عمر بن خطّاب ، 19 .\r\n( 2 ) . فتح البارى ، 7 / 135 .\r\n( 3 ) . مروج الذهب ، 2 / 321 ؛ البداية و النهايه ، 3 / 82 .\r\n( 4 ) . سير اعلام النبلاء ، 3 / 209 ؛ الاصابه ، 2 / 347 ؛ تهذيب الكمال ، 15 / 240 .\r\n( 5 ) . سير اعلام النبلاء ، 3 / 209 .\r\n( 6 ) . المصنّف ، 5 / 326 .\r\n","page_name":" 357 ","page_number":361},
  {"content":"\r\n\r\nتحريم گوشت مردار در سورهء مباركهء انعام آمده كه به طور يك جا در مكّه نازل شد و آن هنگامى بود كه اسماء بنت يزيد اوسى افسار ناقهء رسول خدا ( ص ) را در دست داشت . « 1 » مىدانيم كه مسلمانى مردم يثرب و از جمله اوسيان پس از مسافرت پيامبر اكرم ( ص ) به طايف بود و زنان يثرب پس از بيعت نخست عقبه به مكّه آمدند .\r\n2 . برخى احتمال قريب داده‌اند كه عمر ، چهلمين يا چهل و پنجمين فردى باشد كه پس از هجرت مسلمانان به حبشه ، اسلام آوردند . « 2 » مؤيد اين ديدگاه آن است كه مهاجران به حبشه بيش از هشتاد مرد بودند . مىدانيم كه اين هجرت در سال پنجم بعثت بود و چنان كه مدعىاند ، عمر در سال ششم مسلمان شد .\r\nبنابراين بايد مسلمانانى كه عمر چهلمين آنان بود ، كسانى غير از مهاجران باشند .\r\nعلاوه بر اين روايات ديگرى هم در دست هست كه تصريح دارد عمر در سال ششم بعثت مسلمان شد و دل او به حال مهاجران به حبشه سوخت . چنان كه از آن زمان آرزو مىكردند عمر مسلمان شود .\r\nدر داستان عقد برادرى مهاجران و انصار در مدينه خواهد آمد كه مهاجران به يثرب در اين زمان چهل و پنج مرد ، اندكى كمتر يا بيشتر « 3 » بودند . اين بدان معنى است كه پس از هجرت به حبشه ، همين افراد مسلمان شدند . پس اگر عمر به عنوان چهلمين نفر پس از هجرت به حبشه مسلمان شد ؛ يعنى اندكى پيش از هجرت به آيين مسلمانى درآمده ، سپس به يثرب مهاجرت كرده است .\r\n\r\n\r\n","description":"","footnote":"\r\n( 1 ) . الدر المنثور ، 3 / 2 .\r\n( 2 ) . الثقات ، 1 / 73 ؛ البداء و التاريخ ، 5 / 88 .\r\n( 3 ) . البته ابن هشام حدود هفتاد نفر از مهاجران به مدينه را نام برده است ، امّا از نظر ما قابل اعتماد نيست .\r\n","page_name":" 358 ","page_number":362},
  {"content":"\r\n\r\nشايد به همين دليل در مكّه از سوى مشركان مورد شكنجه قرار نگرفت .\r\n3 . در روايات اسلام عمر آمده كه وى به رسول خدا ( ص ) كه در حال نماز بود و قرائت را آشكار مىخواند ، نزديك شد ؛ شنيد كه حضرت مىخواند :\r\n وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ  تا رسيد به  الظَّالِمُونَ  . « 1 »\r\nروشن است كه اين دو آيهء مباركه در سورهء عنكبوت آمده كه يا آخرين سوره‌اى است كه در مكّه فرود آمده يا سورهء ما قبل آخر . « 2 » بنابراين مسلمانى عمر اندكى پيش از هجرت بوده است .\r\n4 . بخارى به سند خود از نافع روايت كرده كه گفت : مردم چنين سخن مىگويند كه عبد اللّه بن عمر پيش از پدرش مسلمان شد . . . نافع تلاش كرده تا اين سخن را چنين توجيه كند كه عبد اللّه در بيعت شجره ( رضوان ) پيش از پدرش بيعت كرد . سپس گفته : اين همان چيزى است كه مردم مىگويند : پسر عمر پيش از او مسلمان شد . « 3 »\r\nما از نافع مىپرسيم : آيا مردم زبان عربى را نمىدانستند ؟ چرا نگفتند :\r\nعبد اللّه پيش از پدرش بيعت كرد ؟ آيا در ميان آنان احدى نبود كه بداند اين سخن بر آن مطلب دلالت و اشاره ندارد ؟ پس چگونه مىتوان پذيرفت كه اين نكته مورد نظرشان بوده است ؟\r\nما عقيده داريم كه آنچه مردم در آن زمان گفته‌اند ، درست است . پسر عمر اندكى پيش از هجرت مسلمان شد . سپس پدرش اسلام آورد و هجرت كرد .\r\n5 . عمر در حديبيه با اين احتجاج نامهء رسول خدا ( ص ) را نبرد كه بنى عدى او را يارى نخواهند كرد . اين بدان معنى است كه وى مسلمان شد و هجرت\r\n\r\n\r\n","description":"","footnote":"\r\n( 1 ) . عنكبوت ( 29 ) : 48 . المصنّف ، 5 / 326 .\r\n( 2 ) . الاتقان فى علوم القرآن ، 1 / 10 - 11 .\r\n( 3 ) . صحيح بخارى ، 5 / 16 .\r\n","page_name":" 359 ","page_number":363},
  {"content":"\r\n\r\nكرد و احدى از مسلمانى وى خبردار نشد و گرنه او را شكنجه مىكردند و بنى عدى هم به يارى او نمىشتافتند . « 1 » خصوصا كه وى پيش از مسلمانى از وضعيت ذلت بار خود ، رنج مىبرد .\r\n\r\nب . فاروق\r\nدر اين روايات آمده كه وقتى عمر اسلام آورد ، پيامبر ( ص ) او را فاروق ناميد . ما ، در اين سخن جدا ترديد داريم ، زيرا زهرى مىگويد :\r\nچنين به ما رسيده كه اهل كتاب نخستين كسانى هستند كه عمر را فاروق ناميدند . سپس مسلمانان در اين باره از آنان پيروى كردند . به ما خبرى نرسيده كه پيامبر ( ص ) در اين باره چيزى فرموده باشد . « 2 »\r\nلقب فاروق در ايام خلافت عمر براى وى به كار مىرفت . « 3 »\r\n\r\nج . خواندن عمر\r\nروايات مسلمانى عمر مىگويد : عمر بن خطّاب خواندن مىدانست . او خودش صحيفه‌اى را كه از خبّاب بن ارت در خانه خواهرش گرفت ، خواند .\r\nما ، در اين گفته نيز ترديد داريم و معتقديم كه وى خصوصا در ابتداى كار خواندن و نوشتن نمىدانست . شايد در پايان زندگى خواندن و نوشتن را فراگرفته باشد . دليل ما ، در اين باره دو مطلب است ؛\r\n1 . برخى تصريح كرده‌اند كه خبّاب بن ارت صحيفه را براى وى خواند . « 4 »\r\n\r\n\r\n","description":"","footnote":"\r\n( 1 ) . بنگريد : صفحاتى كه در پى مىآيد .\r\n( 2 ) . الطبقات الكبرى ، ؛ البداية و النهايه ، 7 / 1 ) .\r\n( 3 ) . طبقات الشعرا ، 44 .\r\n( 4 ) . العبر ، 2 / 9 .\r\n","page_name":" 360 ","page_number":364},
  {"content":"\r\n\r\nاگر عمر مىتوانست بخواند ، چرا خودش نخواند تا از درستى آن مطمئن باشد ؟\r\n2 . حافظ عبد الرزاق چنان كه مىگويند ، همين روايت را به سند صحيح نقل كرده است . او در اين روايت مىگويد :\r\nدر خانه به دنبال استخوان دو كتف مىگشت تا اين كه آن را پيدا كرد ، به خواهرش گفت : به من گفته‌اند كه تو از آنچه كه من مىخورم ، نمىخورى . پس با همان استخوان بر سر خواهرش كوبيد ، چنان كه سرش از دو جا شكست . سپس استخوان را بيرون برد و كسى را پيدا كرد تا برايش بخواند . عمر نمىتوانست بنويسد . چون صحيفه را برايش خواندند ، به هنگام شنيدن آيات قرآن ، قلبش به حركت آمد . « 1 »\r\nروايت عياض بن ابى مولى نيز مؤيد همين مطلب است . « 2 » گفته مىشود : عمر از هوش و استعداد علمى برخوردار نبود . چنان كه دوازده سال طول كشيد تا سورهء بقره را ياد گرفت . وقتى اين سوره را حفظ كرد ، چند شتر كشت . « 3 »\r\nما نخستين كسى نيستيم كه دربارهء ناتوانى خليفه دوم در خواندن و نوشتن ترديد داريم بلكه از قرن نخست هجرى اين مسأله مورد شك و مناقشه بوده است . زهرى مىگويد :\r\nنزد عمر بن عبد العزيز ، والى مدينه بوديم ، پس از او امارت به عبيد اللّه بن عبد اللّه بن عتبه رسيد ، او گفت : آيا كسى هست كه به من پاسخ دهد : آيا عمر نوشتن مىدانست ؟ عروه گفت : بلى ، او مىنوشت . پرسيد : به چه دليل ؟ گفت : به اين دليل كه عمر گفت : اگر نبود كه مردم بگويند عمر در قرآن چيزى افزود ، همانا كه آيه رجم را با دست خودم مىنوشتم عبيد اللّه پرسيد : آيا عروه مىداند كه اين حديث را از چه كسى شنيده\r\n\r\n\r\n","description":"","footnote":"\r\n( 1 ) . المصنّف ، 5 / 326 .\r\n( 2 ) . عيون الاخبار ، 1 / 43 ؛ حياة الصحابة ، 2 / 785 ؛ الدر المنثور ، 2 / 291 ؛ تفسير ابن كثير ، 2 / 68 .\r\n( 3 ) . شرح نهج البلاغه ، 12 / 66 ؛ التراتيب الاداريه ، 2 / 280 ؛ الغدير ، 6 / 196 ؛ تفسير قرطبى ، 1 / 152 ؛ تاريخ عمر بن خطّاب ، 165 .\r\n","page_name":" 361 ","page_number":365},
  {"content":"\r\n\r\nاست ؟ پاسخ داد : نه . عبيد اللّه گفت : عروه همانند مگس مىكوشد تا شكمش را پر كند امّا اثرش را نمىبيند . احاديث ما را مىدزدد و سپس از ما پوشيده مىدارد . يعنى : من براى او حديث كردم . « 1 »\r\nوقتى اثبات شد كه عمر در آن هنگام نمىتوانست بخواند يا خواندن و نوشتن وى مورد ترديد بود ، طبيعى است كه در اين گفته آنان ترديد كنيم كه وى را از كاتبان وحى مىدانند . « 2 » شايد اين نيز يكى از نشانه‌هاى افتخارى بود كه برخى از افراد به وى دادند ، افرادى كه محروميت عمر از اين فضيلت برايشان سخت بود .\r\n\r\nد . شوكت اسلام\r\nروايات مسلمانى عمر بيان مىكند كه اسلام با آمدن عمر شوكت گرفت و پيامبر ( ص ) از خداوند خواست كه اسلام را به وسيلهء وى شوكت دهد . در عين حال برخى از روايات ، عمر را از جبّاران عصر جاهلى مىداند . چنان كه وقتى به ابو بكر سفارش كرد با مردم به عطوفت و مهربانى رفتار كند ؛ ابو بكر به وى گفت :\r\nچشم يارى ترا داشتم ، امّا اين گونه با من رفتار مىكنى . زيرا تو در جاهليت ، جبّار بودى و در عصر اسلامى از متكبّران . . . « 3 »\r\nما ، در درستى اين سخن ترديد و بلكه به نادرستى آن يقين داريم . دلايل ما چنين است ؛\r\n1 . وقتى اسلام با ابو طالب ، بزرگ مكّه و حمزه شير خدا و شير رسول خدا كه با ابو جهل سركردهء شرك چنان رفتار كرد كه ديديم و با ساير بنى هاشم ،\r\n\r\n\r\n","description":"","footnote":"\r\n( 1 ) . مختصر تاريخ دمشق ، 17 / 10 .\r\n( 2 ) . تاريخ يعقوبى ، 2 / 80 ؛ الاستيعاب ، 1 / 51 ؛ بحوث فى تاريخ القرآن و علومه ، 11 .\r\n( 3 ) . كنز العمّال ، 6 / 259 .\r\n","page_name":" 362 ","page_number":366},
  {"content":"\r\n\r\nصاحبان مجد و شرافت ، و عزّت و نجابت ، شوكت نگيرد ؛ قطعا با عمر بن خطّاب كه در سفر شام با وليد بن صغيره برده ناچيزى بيش نبود ؛ « 1 » شوكت نخواهد گرفت . خصوصا كه در قبيله خود هرگز سمت سرورى و رياست نداشت . « 2 » در مدتى كه در محضر رسول خدا ( ص ) بود ، اصلا از وى مواضع شجاعانه و حماسى ديده نشد ، بلكه برعكس بارها به تصريح شمار زيادى از مورّخان و محدّثان ، از صحنه نبرد گريخت . چنان كه در احد ، حنين و خيبر پا به فرار گذاشت .\r\n2 . هر چه باشد ، چه عمر پيش از محاصره مسلمانان در شعب ابى طالب مسلمان شده باشد و چه پس از آن ، هرگز با ورود وى به حوزهء مسلمانى تفاوتى در وضعيت مسلمانان نمىبينيم ، بلكه عكس اين مطلب درست است .\r\nچنان كه وقتى پيامبر ( ص ) از طايف بازگشت ، با تحمل مصائبى چند توانست وارد مكّه شود . در اين هنگام عمر هيچ كمكى به آن حضرت نكرد .\r\n3 . بخارى و ديگران از پسر عمر روايت كرده‌اند كه مىگفت : هنگامى كه عمر از ترس جان خود در منزل پنهان شده بود ، ناگهان عاص بن وائل وارد خانه شد . . . تا اين كه مىگويد : عاص گفت : عمر ؛ ترا چه مىشود ؟ گفت :\r\nخويشان تو گمان مىبرند كه اگر مسلمان شوم ، مرا خواهند كشت . عاص گفت : به تو دست نخواهند يافت . وى اين عبارت را پس از پناه دادن به عمر گفت . سپس روايت بيان مىكند كه عاص مردم را از ضربه زدن به عمر بازداشت . ذهبى اين جمله را از عمر افزوده كه گفت : من از شكوه عاص تعجّب كردم . « 3 »\r\n\r\n\r\n","description":"","footnote":"\r\n( 1 ) . المنمق ، 147 .\r\n( 2 ) . ربيع الابرار ، 1 / 707 .\r\n( 3 ) . بنگريد : صحيح بخارى ، 5 / 60 - 61 ؛ نسب قريش ، 409 ؛ تاريخ عمر بن خطّاب ، 26 .\r\n","page_name":" 363 ","page_number":367},
  {"content":"\r\n\r\nكسى كه در اثر تهديد مردم به قتل ، بر خويش بترسد و در خانه پنهان شود ، چگونه مىتواند عزيز باشد و موجب شكوه اسلام ؟ ! ما معتقديم كه او در پرتو اسلام بالا رفت و مقام و موقعيتى به هم زد . چنان كه خود وى در سفر به شام در روزگار خلافت خود به اين مسأله اقرار كرد . « 1 »\r\n\r\nه . نزول آيه\r\nمىگويند : آيهء  يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ  . « 2 » به مناسبت اسلام آوردن عمر بن خطاب به عنوان چهل و چهارمين مسلمان فرود آمد . « 3 »\r\nاين سخن با روايت كلبى تعارض دارد . كلبى روايت كرده كه اين آيه در جنگ بدر ، در مدينه فرود آمد . « 4 » واقدى معتقد است كه اين آيه دربارهء بنى قريظه و بنى نضير فرود آمد . « 5 » اين آيه در سورهء انفال است كه يك سوره مدنى است نه مكى . به روايت زهرى اين آيه درباره انصار نازل شد . « 6 »\r\nعلاوه بر اين ، آيات جهاد پيش از اين آيه آمده است . مىدانيم كه جهاد در مدينه تشريع شد . بنابراين ، آيهء مذكور با آيات قبلى هماهنگى و انسجام كامل دارد . چنان كه با فضاى مدينه هم هماهنگ است . در اين شهر بود كه اسلام شوكت گرفت و مسلمانان عزيز شدند .\r\nاز آنچه گذشت به دست مىآيد كه روايات اسلام عمر با هم تناقض دارد .\r\nدر اين روايات سعى شده تا به گونه‌اى اسلام حمزه كه موجب عزّت مسلمانان و شادمانى و سرور پيامبر ( ص ) شد ، تحت الشعاع قرار گيرد . چنان كه فضيلت ردّ پناهندگى كه از امتيازات عثمان بن مظعون است ، به وى داده شده است .\r\n\r\n\r\n","description":"","footnote":"\r\n( 1 ) . مستدرك حاكم ، 1 / 61 - 62 .\r\n( 2 ) . انفال ( 8 ) : 64 .\r\n( 3 ) . الدر المنثور ، 3 / 200 .\r\n( 4 ) . مجمع البيان ، 4 / 577 .\r\n( 5 ) . التبيان فى تفسير القرآن ، 5 / 152 .\r\n( 6 ) . الدر المنثور ، 3 / 200 .\r\n","page_name":" 364 ","page_number":368},
  {"content":"\r\n\r\n\r\nفصل دوم شعب ابو طالب\r\n\r\n1 . محاصره اقتصادى و اجتماعى\r\nهنگامى كه قريش شوكت پيامبر ( ص ) و ياران وى ، عزّت مهاجران در حبشه ، و گسترش اسلام در ميان قبائل را ديدند « 1 » و آنگاه كه تلاش‌هاى خود را در ستيز با آيين پيامبر اكرم ( ص ) شكست خورده يافتند ، درصدد برآمدند تا به تجربهء جديدى دست بزنند . اين اقدام جديد محاصره اقتصادى و اجتماعى بنى هاشم و ابو طالب بود . بدين ترتيب كه يا محمّد را تحويل دهند تا قريش بكشد ، يا محمّد از آيين خويش دست بردارد ؛ يا همگى از گرسنگى و خوارى بميرند ، بدون اين كه مسئوليت اين كار بر عهدهء شخص معينى باشد و بتوانند آنان را به جنگى ناخواسته وادار كنند كه چه بسا هيچ كس نتواند نتايج و پيامدهاى ناگوار آن را پيش‌بينى كند . بدين منظور ، قريش پيمانى را نوشتند و در آن بر ضدّ بنى هاشم و بنى مطلب تعهّد كردند : از آنان زن نگيرند ، به آنان زن ندهند ؛ چيزى به آن‌ها نفروشند و چيزى از آن‌ها نخرند و با آنان در هيچ كارى همراه نشوند ، مگر اين كه محمّد را تحويل دهند تا وى را بكشند .\r\n\r\n\r\n","description":"","footnote":"\r\n( 1 ) . سيرهء مغلطاى ، 23 ؛ سيره ابن هشام ، 1 / 375 ؛ تاريخ الخميس ، 1 / 279 .\r\n","page_name":" 365 ","page_number":369},
  {"content":"\r\n\r\nچهل نفر از سران قريش اين پيمان را امضا و مهر كردند و آن را مدتى در كعبه آويختند . گفته مىشود : قريش از سرقت اين سند ترسيدند ، لذا آن را به خانهء مادر ابو جهل انتقال دادند . « 1 »\r\nاين پيمان بىمهرى و بيدادگرى ، مطابق مشهورترين روايات در سال هفتم بعثت بود . برخى آن را در سال ششم دانسته‌اند . ابو طالب به خاندان هاشم دستور داد كه رسول خدا ( ص ) را با خود به شعب ابو طالب ببرند . فرزندان مطلب بن عبد مناف نيز همراه آنان بودند ، مگر ابو لهب . تا سال دهم بعثت در اين درّه بودند .\r\nقريش مراقبانى گماشته بود تا هيچ كس نتواند براى محاصره‌شدگان غذايى ببرد . آن‌ها از اموال خديجه و ابو طالب مصرف مىكردند تا اين كه تمام شد . از اين رو به ناچار از برگ درختان استفاده مىكردند . كودكان در فشار گرسنگى ناله مىكردند و مشركان صدايشان را از آن سوى شعب مىشنيدند و براى همديگر بازگو مىكردند . در حالى كه برخى مسرور و شادمان مىشدند ، كسانى ديگر اين كار را سرزنش و مذمّت مىكردند . مىگويند : در ميان مشركان ، كسانى با مسلمانان همدردى مىكردند . اين احساس همدردى غالبا از سوى افرادى بود كه با مسلمانان رابطه نسبى و خويشاوندى داشتند . همانند ابو العاص بن ربيع و حكيم بن حزام . البته ما ، در اين باره ترديد داريم .\r\nمسلمانان جز موسم حج در ماه ذى حجه و ايام عمره در ماه رجب نمىتوانستند از شعب ابو طالب بيرون آيند . آنان در اين روزها در شرايط سختى به خريدوفروش مىپرداختند ، زيرا مشركان پيشاپيش با هر تازه‌واردى به مكّه ملاقات مىكردند و با پيشنهاد قيمت‌هاى گزاف او را به طمع مىانداختند ، مشروط بر اين كه چيزى به مسلمانان نفروشد . ابو لهب در اين كار جلودار بود .\r\n\r\n\r\n","description":"","footnote":"\r\n( 1 ) . بحار الانوار ، 19 / 16 .\r\n","page_name":" 366 ","page_number":370},
  {"content":"\r\n\r\nوى قيمت‌هاى بالايى را به بازرگانان پيشنهاد مىداد تا جايى كه چيزى برايشان باقى نمىماند . او بها را تضمين مىكرد و اضافه پرداخت آنان را از اموال خود مىداد . مشركان هر فردى را كه به مسلمانان چيزى مىفروخت ، به غارت اموال تهديد مىكردند و هر فردى را كه وارد مكّه مىشد ، از معامله با مسلمانان بر حذر مىداشتند .\r\nخلاصه اين كه قريش بازارها را به روى مسلمانان محاصره شده بستند .\r\nغذايى وارد مكّه نمىشد و دادوستدى صورت نمىگرفت ، مگر اين كه مشركان قريش قبل از هركس به آن مبادرت مىكردند . هدف آنان از اين اقدام ريختن خون رسول خدا ( ص ) بود . « 1 » اين مصيبت دو يا سه سال به طول انجاميد .\r\nامير المؤمنين على ( ع ) با به خطر انداختن جان خود ، مخفيانه براى مسلمانان غذا مىآورد . به تعبير اسكافى و ديگران ، اين در شرايطى بود كه اگر به على ( ع ) دست مىيافتند ، او را زنده نمىگذاشتند . « 2 »\r\nابو طالب ( ره ) شب‌ها بر جان پيامبر ( ص ) سخت بيمناك بود . از اين رو هنگامى كه مردم به بستر خود مىرفتند ، پيامبر ( ص ) را در بسترش مىخواباند تا همهء ساكنان شعب ببينند و آنگاه كه همه به خواب رفته بودند ، او را بيدار مىكرد و فرزندش على ( ع ) را به جاى او در بستر قرار مىداد . « 3 » ابو طالب به همين مناسبت ابيات شعرى خطاب به فرزندش على ( ع ) سروده است .\r\n\r\nأ . ثروت خديجه و شمشير على ( ع )\r\nمعروف است كه اسلام با شمشير على ( ع ) و ثروت خديجه ( س ) پيشرفت\r\n\r\n\r\n","description":"","footnote":"\r\n( 1 ) . البداية و النهايه ، 3 / 84 .\r\n( 2 ) . شرح نهج البلاغه ، 13 / 256 .\r\n( 3 ) . همان ، 14 / 64 ؛ الغدير ، 7 / 358 - 357 ؛ تيسير المطالب ، 49 .\r\n","page_name":" 367 ","page_number":371},
  {"content":"\r\n\r\nكرد . پيامبر اكرم ( ص ) دربارهء شمشير على ( ع ) فرمود :\r\n لا فتى الّا على * لا سيف الّا ذو الفقار \r\nدربارهء نقش على ( ع ) در پيشرفت و گسترش اسلام ، به هنگام سخن از جنگ‌هاى پيغمبر ( ص ) بحث خواهيم كرد . از اين رو بدان نمىپردازيم .\r\nخديجه ( س ) نيز اموال خود را خصوصا در دوران سخت محاصره سياسى و اقتصادى شعب ابو طالب براى ادامهء حيات مسلمانان محصور هزينه كرد .\r\nمعناى اين سخن چيست ؟ گوينده چه هدفى از طرح اين مطالب دارد ؟ آيا بدان معنى است كه خديجه ( س ) به مردم رشوه مىداد تا مسلمان شوند ؟ آيا مىتوان در تاريخ حتى يك مورد پيدا كرد كه چنين كارى صورت گرفته باشد ؟ شايد بگوييد : پيامبر اكرم ( ص ) براى جلب قلوب مردم اموالى به آنان مىداد تا به اسلام علاقه‌مند شوند . قضيهء غنايم حنين روشن‌ترين دليل بر اين مطلب است و احدى سهم « مؤلفة قلوبهم » را در اسلام و گسترش آيين يكتاپرستى انكار نمىكند .\r\nپاسخ اين است كه آنچه مىگويند بدان معنى نيست كه براى پذيرش اسلام رشوه مىگرفتند ، بلكه هدف اسلام اين است كه آن‌ها در محيط اسلامى زندگى كنند و با ديد مثبت و بينش سليم به اوضاع و احوال بنگرند و موانع روانى ، سياسى و يا اجتماعى از سر راه آنان برداشته شود . از اين رو پرداخت چنين اموالى به آنان كمك مىكرد تا در بيشتر موارد بر اين موانع خيالى فايق آيند و در فضاى اسلامى بسربرند و ويژگىها و اهداف اسلام را بهتر فهم كنند تا از اين طريق با پاسخ‌هاى قانع كنندهء وجدانى و فكرى به حقانيت و اهداف بلند اسلام پى ببرند .\r\nدر ميان همين افراد هستند كسانى كه فكر مىكنند اسلام آنان را از مال و ثروت و ديگر امتيازات مورد علاقه محروم كرده است . پس چرا اسلام در خفا براى اين كابوس كينه‌ساز و مضرّ به مصالح خويش ، برنامه‌ريزى نكند ؟ از اين رو هرگاه به او مالى داده و چنين تفهيم شود كه اسلام مخالف مال و ثروت\r\n\r\n","description":"","footnote":"","page_name":" 368 ","page_number":372},
  {"content":"\r\n\r\nنيست :\r\n قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  . « 1 »\r\n( اى پيامبر ؛ ) بگو : زيورهايى را كه خدا براى بندگانش پديد آورده ، و ( نيز ) روزىهاى پاكيزه را چه كسى حرام گردانيده است ؟\r\nدر اين صورت ممكن است ، قانع شود كه هدف اسلام جز تأكيد بر انسانيت آدمى به عنوان معيار حقيقى ارزش انسان چيزى نيست و ثروت ، قدرت ، زيبايى ، جاه و مقام را در اين باره از ديدگاه اسلام ارزشى نباشد . از اين رو اسلام مىكوشد زندگى انسان را در اين مسير ساماندهى كند تا در دنيا و آخرت سعادتمند باشد .\r\nاموال خديجه ( س ) نه به عنوان رشوه به كسى داده شد تا مسلمان شود و نه به احدى از مؤلفة قلوبهم ، بلكه صرفا براى حفظ جان و زندگى مسلمانانى هزينه شد كه به خاطر اسلام و آرمان‌هاى والاى آن سخت‌ترين مصائب و رنج‌ها را به جان خريدند ؛ مسلمانانى كه قريش از جنگ با آنان به هر وسيله غير انسانى و ضدّ اخلاقى حتى فقر و گرسنگى كوتاهى نكرد . از اين‌رو ثروت خديجه ( س ) صرف ادارهء زندگى كسانى شد كه در معرض خطرهاى بزرگى قرار داشتند و از اين راه به آيين اسلام خدمت كردند . همين معناى سخن آن‌هاست كه مىگويند : اسلام با ثروت خديجه پابرجا ماند .\r\nثروت خديجه كه در دورهء محاصره در شعب ابو طالب خرج شد ، غالبا اموالى بود كه از آن براى سدّ جوع و پوشش بدن استفاده مىشد و الّا از آنجا كه در غالب اوقات امكان خريدوفروش براى آنان فراهم نبود ، در راه‌هاى ديگر هزينه نشد .\r\nاز سوى ديگر به دليل موقعيت و وسعت شهر مكّه ، ثروت هر چه هم زياد\r\n\r\n\r\n","description":"","footnote":"\r\n( 1 ) . اعراف ( 7 ) : 32 .\r\n","page_name":" 369 ","page_number":373},
  {"content":"\r\n\r\nبود ، محدود به شمار مىرفت و كاربرد چندانى نداشت . زيرا مكّه ، شهر بسيار بزرگى نبود ، بلكه در مقايسه با قريه ، بزرگ به نظر مىرسيد . از اين رو در قرآن « ام القرى » ناميده شده است . همواره در چنين شهرى به لحاظ محدوديت ، قدرت و توانمندىهاى آن ، ثروت محدود باقى مىماند .\r\n\r\nب . حكيم بن حزام\r\nحكيم بن حزام را از جمله افرادى برشمرده‌اند كه به طور پنهانى و مخفيانه براى مسلمانان در شعب ابو طالب غذا مىفرستاد . « 1 » ما ، در اين سخن ترديد داريم ، زيرا حكيم از جمله كسانى است كه قريش در شب غار براى كشتن رسول خدا ( ص ) نامزد كردند . آنان شب را در كنار در خانهء حضرت در كمين نشستند تا لحظهء موعود فرا رسيد . « 2 » امّا خداوند مكر آنان را به خودشان بازگرداند .\r\nعلاوه بر اين حكيم بن حزام در عهد رسول اكرم ( ص ) غلّاتى را كه به مدينه وارد مىشد ، احتكار مىكرد . « 3 » وى از گروه مؤلفة قلوبهم يعنى از كسانى بود كه رسول اكرم ( ص ) با دادن مال ، دل آنان را به دست آورد . « 4 » كسى كه چنين روحيه‌اى داشته باشد ، قطعا چنان بذل و بخششى براى او سخت خواهد بود .\r\nخصوصا كه علاوه بر بذل مال ، جان وى نيز در معرض خطرهاى ناشى از دشمنى با قريش قرار خواهد گرفت . مگر اين كه معتقد شويم وى اين كار را بر\r\n\r\n\r\n","description":"","footnote":"\r\n( 1 ) . سيره ابن هشام ، 1 / 379 .\r\n( 2 ) . بحار الانوار ، 19 / 31 ؛ مجمع البيان ، 4 / 537 .\r\n( 3 ) . دعائم الاسلام ، 2 / 35 ؛ تهذيب الاحكام ، 7 / 160 ؛ وسائل الشيعة ، 12 / 316 ؛ التوحيد ، 389 ؛ الكافى ، 5 / 165 ؛ من لا يحضره الفقيه ، 3 / 266 ؛ الاستبصار ، 3 / 15 .\r\n( 4 ) . نسب قريش ، 231 .\r\n","page_name":" 370 ","page_number":374},
  {"content":"\r\n\r\nپايهء روحيه احتكارى و بازرگانى خود انجام مىداد . بدين صورت كه كالاهاى خوراكى را به گران‌ترين قيمت به مسلمانان مىفروخت . بنابراين جان خود را به خاطر ثروت‌اندوزى و مال دوستى به خطر مىانداخت .\r\nما بعيد نمىدانيم كه خاندان زبير در ثبت اين فضيلت براى حكيم بن حزام دست داشته باشند . خصوصا كه وى از جمله كسانى بود كه از بيعت با امير المؤمنين على ( ع ) امتناع ورزيد و از عثمانىهاى سرسخت بود . « 1 » پيش از اين به هنگام بحث از ولادت امام على ( ع ) در كعبه ، در اين باره نيز سخن گفتيم .\r\n\r\n2 . شقّ القمر\r\nمعجزهء شقّ القمر : دو پاره شدن ماه ، در سال هشتم بعثت انجام شد كه هنوز مسلمانان در شعب ابو طالب در محاصره بودند . « 2 » در روايات فراوانى آمده قريش از رسول خدا ( ص ) درخواست آيتى كردند . آن حضرت از خدا خواست و ماه به دونيم تقسيم شد . چنان كه همه آن را ديدند . سپس به هم آمد .\r\nقريش گفتند : اين همان سحر هميشگى اوست . پس اين آيه نازل شد :\r\n   اقْتَرَبَتِ السَّاعَةُ وَ انْشَقَّ الْقَمَرُ ، وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ    . « 3 »\r\nنزديك شد قيامت و از هم شكافت ماه ؛ و هرگاه نشانه‌اى ببينند روى بگردانند و گويند : سحرى دائم است .\r\nدر يك روايت آمده ، قريش گفتند : منتظر مسافران باشيد تا مگر آنان چه مىگويند ، زيرا محمّد نمىتواند همهء مردم را جادو كند . وقتى مسافران رسيدند ، از آن‌ها در اين باره پرسيدند . پاسخ گفتند : آرى ، ما آن را ديديم . خداوند نازل فرمود :\r\n\r\n\r\n","description":"","footnote":"\r\n( 1 ) . قاموس الرجال ، 3 / 387 .\r\n( 2 ) . الميزان ، 19 / 62 - 64 .\r\n( 3 ) . قمر ( 54 ) : 1 - 2 .\r\n","page_name":" 371 ","page_number":375},
  {"content":"\r\n\r\n  اقْتَرَبَتِ السَّاعَةُ وَ انْشَقَّ الْقَمَرُ   . « 1 »\r\nسيد شريف جرجانى در شرح المواقف و ابن سبكى در شرح المختصر ، اين حديث را متواتر خوانده بيان كرده‌اند كه اهل سنّت در تواتر آن ترديدى ندارند . « 2 »\r\nعلّامهء طباطبائى ( ره ) مىگويد :\r\nشق القمر : دو پاره شدن ماه براى رسول خدا ( ص ) در روايات فراوانى از ائمه ( ع ) به ما رسيده و علماى حديث و ديگر دانشمندان شيعه آن را بىترديد پذيرفته‌اند . « 3 »\r\nبه هر حال چنان كه برخى از بزرگان گفته‌اند : شق القمر را نمىتوان از ضروريات دين به حساب آورد . « 4 »\r\nدر ردّ شق القمر گفته‌اند : اگر ماه دو پاره شده است ، مىبايست همهء مردم مىديدند و رصدكنندگان غرب و شرق آن را ثبت مىكردند ، زيرا اين حادثه از شگفت‌ترين نشانه‌هاى آسمانى و حوادث كيهانى است و انگيزه‌هاى كافى براى شنيدن و نقل آن وجود دارد .\r\nدر پاسخ به اين ايراد گفته‌اند :\r\nأ . احتمال دارد كه مورد غفلت واقع شده باشد . بنابراين دليلى ندارد كه همهء حوادث زمينى و آسمانى براى مردم معلوم و محفوظ بوده آيندگان از گذشتگان به ارث برند . « 5 » در توضيح اين مطلب يكى از بزرگان ، چنين مىگويد :\r\n1 . شق القمر در يك نيمكره زمين صورت گرفته است . بنابراين كسانى كه\r\n\r\n\r\n","description":"","footnote":"\r\n( 1 ) . الدر المنثور ، 6 / 133 ؛ مناقب آل ابى طالب ، 1 / 122 .\r\n( 2 ) . الميزان ، 19 / 60 .\r\n( 3 ) . همان ، 61 ؛ بحار الانوار ، 17 / 348 - 359 .\r\n( 4 ) . بنگريد : همه بايد بدانند ، 75 .\r\n( 5 ) . الميزان ، 19 / 64 .\r\n","page_name":" 372 ","page_number":376},
  {"content":"\r\n\r\nدر نيمكرهء ديگر ( منطقهء روز ) بوده‌اند ، آن را نديده‌اند .\r\n2 . در اين نيمكره نيز هرگاه حادثه آسمانى پس از نيمه شب روى دهد ، بيشتر مردم نخواهند ديد ، زيرا همه در اين زمان در خواب هستند .\r\n3 . چه بسا در برخى مناطق آسمان ابرى باشد و ماه ديده نشود .\r\n4 . حوادث آسمانى ، هنگامى جلب نظر مىكند كه همراه رعد و برق باشد يا تأثير غير عادى بر جاى گذارد . چنان كه مثلا در كسوف ، نور خورشيد كم مىشود . هنگامى چنين واقعه‌اى قابل توجّه خواهد بود كه زمانى نسبتا دراز به طول انجامد .\r\n5 . از اين گذشته مردم سابق چندان اهميّتى به آسمان و پيگيرى حوادث كيهانى و اجرام آسمانى نمىدادند .\r\n6 . در آن روزگار وسايل ارتباط جمعى وجود نداشت تا يك خبر را از دورترين نقطه روى زمين به ساير نقاط عالم مخابره كند و انظار جهانى را به يك حادثه جلب نمايد .\r\n7 . تاريخ موجود ما واقعا ناقص است . چه فاجعه‌ها ، زلزله‌ها و سيل‌هاى وحشتناكى كه در اعصار و قرون گذشته روى داد و ملّت‌هاى فراوانى را از بين برد ، امّا ذكرى از آن‌ها در تاريخ نيامده است .\r\nحال روشن مىشود كه لازم نيست همهء مردم شق القمر را بشناسند و تاريخ آن را به طور دقيق ضبط و ثبت كرده باشد . « 1 »\r\nب . در منطقه عربى و ديگر مناطق رصدخانه‌اى براى رصد اوضاع آسمانى وجود نداشت . در شرق و غرب عالم ، فقط روم و يونان صاحب رصدخانه بودند امّا معلوم نيست ، در آن زمان رصدكننده‌اى وجود داشته است . علاوه بر اين ، سرزمين‌هاى غربى كه به اين مسأله اهميت مىدادند با شهر مكّه اختلاف\r\n\r\n\r\n","description":"","footnote":"\r\n( 1 ) . همه بايد بدانند ، 84 - 90 .\r\n","page_name":" 373 ","page_number":377},
  {"content":"\r\n\r\nافق داشتند . حسب تصريح برخى روايات ، ماه به صورت بدر بود و به هنگام طلوع دو پاره شد و مدتى اندك دوام داشت . سپس به هم آمد . بنابراين وقتى در سرزمين مغرب طلوع كرد ، به هم برآمده بود . « 1 »\r\nپيش از اين كه بحث خود را درباره شقّ القمر را به پايان بريم ، مناسب مىدانيم گفتارى مختصر از علّامه سيّد محمّد حسين طباطبائى ( ره ) را در اين باره تقديم خواننده ارجمند داريم .\r\n\r\nگفتارى اجمالى در مورد شقّ القمر\r\nمعجزهء شق القمر به دست رسول خدا ( ص ) در مكّه و قبل از هجرت و به پيشنهاد مشركين ، مسأله‌اى است كه مورد قبول همهء مسلمين است و كسى از ايشان در آن ترديد نكرده است .\r\nاز قرآن كريم آياتى كه به روشنى بر آن دلالت دارد يكى آيهء مورد بحث است كه فرموده :    اقْتَرَبَتِ السَّاعَةُ وَ انْشَقَّ الْقَمَرُ ، وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ    . « 2 » ، چون همانطور كه قبلا اشاره كرديم كلمهء « آيت » در آيهء دوم جز اين كه همان باشد كه در جملهء « انشقّ القمر » از آن خبر داده ، با هيچ آيتى ديگر منطبق نيست ، براى اين كه نزديك‌ترين معجزه با نزول آن آيه همان معجزهء شق القمر بوده كه مشركين از آن مانند ساير آيات اعراض كردند و گفتند :\r\nسحرى است مستمر .\r\nو اما از حديث بايد دانست كه روايات بىشمارى بر آن دلالت دارد كه شيعه و سنّى آن‌ها را نقل كرده‌اند ، و محدثين هر دو طايفه آن‌ها را پذيرفته‌اند .\r\nپس هم كتاب بر وقوع چنين معجزه‌اى دلالت دارد و هم سنّت و اما اين كه\r\n\r\n\r\n","description":"","footnote":"\r\n( 1 ) . الميزان ، 19 / 65 .\r\n( 2 ) . قمر ( 54 ) : 1 - 2 .\r\n","page_name":" 374 ","page_number":378},
  {"content":"\r\n\r\nيك كرهء آسمانى دونيم شود ، چنين چيزى فى نفسه ممكن است و عقل دليلى بر محال بودن آن ندارد . از سوى ديگر معجزه هم امرى است ، خارق العاده ، و وقوع حوادث خارق العاده نيز ممكن است و عقل دليلى بر محال بودن آن ندارد ، و ما ، در جلد اول اين كتاب به طور مفصل در اين باره بحث نموده ، هم امكان معجزه را اثبات كرديم و هم وقوع آن را ، و يكى از روشن‌ترين شواهد بر وقوع شق القمر ، قرآن كريم است . پس بايد آن را بپذيريم هر چند كه از ضروريات دين نباشد .\r\nولى بعضىها به وقوع چنين معجزه‌اى اشكال كرده و گفته‌اند : اين كه معجزات پيامبر ( ص ) با اقتراح و پيشنهاد مردم انجام شود ، با آيهء «  وَ ما مَنَعَنا أَنْ نُرْسِلَ بِالْآياتِ إِلَّا أَنْ كَذَّبَ بِهَا الْأَوَّلُونَ وَ آتَيْنا ثَمُودَ النَّاقَةَ مُبْصِرَةً فَظَلَمُوا بِها وَ ما نُرْسِلُ بِالْآياتِ إِلَّا تَخْوِيفاً  » « 1 » منافات دارد ، براى اين كه از اين آيه يا چنين استفاده مىشود كه ما ديگر براى اين امّت معجزاتى نمىفرستيم براى اين كه هرچه معجزه براى امت‌هاى سابق فرستاديم همه را تكذيب كردند ، و اين امّت هم مثل همان امّت‌ها و داراى طبيعت همان‌ها هستند ، و در نتيجه اينان نيز معجزات ما را تكذيب خواهند كرد ، و وقتى معجزه اثر نداشته باشد ، ديگر چه فايده‌اى در فرستادن آن است ؟\r\nو يا استفاده مىكنيم كه مىخواهد بفرمايد : ما هيچ معجزه‌اى براى اين امّت نمىفرستيم ، براى اين كه اگر بفرستيم اين امّت نيز مانند ساير امّت‌هاى گذشته آن را تكذيب مىكنند ، و در اثر تكذيب معذب و هلاك مىشوند ، و ما نمىخواهيم اين امّت منقرض گشته به عذاب استيصال گرفتار آيد .\r\nپس به هر حال آيهء فوق دلالت دارد كه خداى تعالى هيچ معجزه‌اى به اقتراح و پيشنهاد اين امّت نمىفرستد ، آن طور كه در امّت‌هاى گذشته\r\n\r\n\r\n","description":"","footnote":"\r\n( 1 ) . اسراء ( 17 ) : 59 .\r\n","page_name":" 375 ","page_number":379},
  {"content":"\r\n\r\nمىفرستاد .\r\nالبته اين اشكال همانطور كه اشاره شد در خصوص معجزاتى است كه با اقتراح و پيشنهاد مردم جارى شود ، نه آن معجزاتى كه خود خداى تعالى و بدون اقتراح مردم به منظور تأييد رسالت يك پيامبر جارى مىكند ، مانند معجزهء قرآن براى پيامبر اسلام و دو معجزه عصا و يد ( بيضا ) براى موسى ( ع ) و معجزهء زنده كردن مردگان و غيره براى عيسى ( ع ) و همچنين آيات نازله ديگر كه همه لطفى است از ناحيهء خداى تعالى و نيز مانند معجزاتى كه از پيامبر اسلام سر زد ، بدون اين كه مردم از او خواسته باشند .\r\nپس به حكم آيهء 59 سورهء اسرا هيچ پيغمبرى نمىتواند به پيشنهاد مردم معجزه بياورد ، پس ما هم نمىتوانيم معجزهء شق القمر را قبول كنيم ؛ چون هم به پيشنهاد مشركين بوده - البته اگر بوده - و هم اين كه مشركين به آن ايمان نياوردند و نظير آيهء سورهء اسرا آيهء شريفهء زير است كه مىفرمايد : «  وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً . . .  « 1 »  قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا  » « 2 » و آياتى ديگر غير آن ، چون از آيهء مذكور نيز به دست مىآيد وقتى از آن جناب خواستند تا به معجزه چشمه‌اى از زمين برايشان بجوشاند ، در پاسخ خداى را تسبيح كرد ، و فرمود : من كه به جز يك انسان فرستاده شده نيستم ( لا بد معنايش اين است كه بشر رسول نمىتواند از پيش خود و به دلخواه مردم معجزه بياورد ؟ ) در پاسخ با ذكر مقدمه‌اى ثابت مىكنيم كه اولا ، هيچ فرقى ميان معجزات پيشنهادى و غير آن نيست و در صورت وجود دليل محكم نقلى هر دو قسم قابل قبول است و ثانيا ، نازل نشدن عذاب بر مشركين عرب علتى ديگر داشته ، كه با كنار رفتن آن علت ، عذاب هم بر آنان نازل نشد .\r\n\r\n\r\n","description":"","footnote":"\r\n( 1 ) . اسراء ( 17 ) : 90 .\r\n( 2 ) . اسراء ( 17 ) : 93 .\r\n","page_name":" 376 ","page_number":380},
  {"content":"\r\n\r\nتوضيح مقدمه اين است كه : رسول خدا ( ص ) بر مشركين عرب به تنهايى مبعوث نبود ، و امّت او همه جهانيان تا روز قيامت هستند ، به دليل آيهء شريفهء «  قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً  » « 1 » ، و آيهء شريفهء «  وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ  » « 2 » و آيهء شريفهء «  وَ لكِنْ رَسُولَ اللَّهِ وَ خاتَمَ النَّبِيِّينَ  » « 3 » و آياتى ديگر .\r\nچيزى كه هست آن جناب دعوت خود را از مكّه و از ميان قوم خويش كه مردم مكّه و اطراف آن بودند ، شروع كرد و جمعيت بسيارى دعوتش را پذيرفتند ، ولى عامهء مردم بر كفر خود باقى مانده تا آنجا كه توانستند دعوتش را با دشمنى و اذيّت و استهزاء مقابله نموده ، تصميم گرفتند يا او را به قتل برسانند يا اين كه از آن شهر بيرون كنند كه خداى تعالى دستورش داد كه هجرت كند .\r\nو آن‌هايى كه به آن جناب ايمان آوردند ، هر چند نسبت به مشركين كم بودند و در تحت شكنجه آنان قرار داشتند ، اما براى خود جمعيتى بوده‌اند كه قرآن درباره‌شان فرموده : «  أَ لَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ وَ أَقِيمُوا الصَّلاةَ  » « 4 » حتى آن قدر زياد بودند كه از رسول خدا ( ص ) اجازه مىخواستند تا با مشركين مبارزه و نبرد كنند ، ولى خداى تعالى اجازه نداد ( به روايات وارده در شأن نزول آيهء فوق مراجعه فرماييد ) .\r\nپس معلوم مىشود ، مسلمانان مكّه عدّه و عدّه‌اى داشته‌اند و روز به روز به جمعيتشان اضافه مىشده تا آن كه رسول خدا ( ص ) به مدينه مهاجرت كرد و در\r\n\r\n\r\n","description":"","footnote":"\r\n( 1 ) . اعراف ( 7 ) : 158 .\r\n( 2 ) . انعام ( 6 ) : 19 .\r\n( 3 ) . احزاب ( 33 ) : 40 .\r\n( 4 ) . نساء ( 4 ) : 77 .\r\n","page_name":" 377 ","page_number":381},
  {"content":"\r\n\r\nآنجا دعوتش گسترش و اسلام نشر يافت ، مدينه و قبائل اطرافش را تا يمن و ساير اطراف شبه جزيرهء عربستان را گرفت ، و از اين سرزمين پهناور تنها مكّه و اطراف آن باقى ماند و اين گستردگى همچنان ادامه يافت تا از مرز عربستان هم گذشت و رسول خدا ( ص ) در سال ششم هجرت نامه‌هايى به پادشاهان و بزرگان فارس و روم و مصر نوشت و در سال هشتم هجرت مكّه را هم فتح كرد و در اين فاصله يعنى فاصله هجرت تا فتح مكّه عدهء زيادى از اهالى مكّه و اطرافش به دين اسلام درآمدند تا آن كه رسول خدا ( ص ) از دنيا رحلت نموده ، انتشار اسلام به جايى رسيد كه همه مىدانيم و به طور مداوم جمعيتش بيشتر و آوازه‌اش گسترده‌تر شد تا امروز كه يك پنجم جمعيت دنيا را تشكيل داده‌اند .\r\nحال كه اين مقدمه روشن شد ، مىگوييد : آيه مورد بحث يعنى مسأله دونيم شدن قرص ماه معجزه‌اى بود پيشنهادى كه مشركين مكّه آن را از رسول خدا ( ص ) خواسته بودند ، معجزه‌اى كه اگر تكذيبش مىكردند ، دنبالش عذاب بود و تكذيبش هم كردند ؛ براى اين كه گفتند ، سحرى است ، مستمر و ليكن تكذيب مشركين باعث آن نمىشد كه خداى تعالى تمامى امّت اسلام را كه پيامبر اسلام رسول ايشان است هلاك كند ، آرى امّت اسلام تمامى ساكنان روى زمين هستند و در آن ايامى كه مشركين شق القمر را تكذيب كردند ، حجت بر تمامى مردم روى زمين تمام نشده بود ؛ چون اين معجزه پنج سال قبل از هجرت اتفاق افتاد و خداى تعالى خودش فرموده : «  لِيَهْلِكَ مَنْ هَلَكَ عَنْ بَيِّنَةٍ  » « 1 » .\r\nو حتى باعث اين هم نمىشد كه تمامى اهل مكّه را هلاك كند ، چون در ميان آنان جمعى از مسلمين بودند ، و به همين لحاظ در صلح حديبيّه خداى تعالى مقابلهء مسلمانان با مشركين را به صلح انجام داد و وقتى مسلمانان از\r\n\r\n\r\n","description":"","footnote":"\r\n( 1 ) . انفال ( 8 ) : 42 .\r\n","page_name":" 378 ","page_number":382},
  {"content":"\r\n\r\nاين كه نتوانستند داخل مكّه شوند ، ناراحت شدند ، فرمود :\r\n وَ لَوْ لا رِجالٌ مُؤْمِنُونَ وَ نِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ لِيُدْخِلَ اللَّهُ فِي رَحْمَتِهِ مَنْ يَشاءُ لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً  . « 1 »\r\nعلاوه بر اين اين فرض هم صحيح نبود كه خداى تعالى تنها كفار مكّه را هلاك نموده ، مؤمنين ايشان را نجات دهد ؛ چون جمع بسيارى از همان كفار نيز در فاصله پنج سال قبل از هجرت و هشت سال بعد از هجرت و تمامى آنان در فتح مكّه مسلمان شدند ، هر چند كه اسلام بسيارى از آن‌ها ظاهرى بود ؛ زيرا دين مبين اسلام در مسلمانى اشخاص به اقرار به شهادتين هر چند به ظاهر باشد ، اكتفا مىكند .\r\nاز اين هم كه بگذريم ، عموم اهل مكّه و حوالى آن اهل عناد و لجاج - كه در بحث روايتى گذشته چند روايت از آن‌ها را نقل كرديم - نبودند ، و تنها صناديد و بزرگان ايشان عنان داشتند ، و رسول خدا ( ص ) را استهزاء مىكردند و مسلمانان را شكنجه مىدادند و عليه رسول خدا ( ص ) پيشنهاد معجزه مىدادند .\r\nمنظور از آيهء «  إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ  » « 2 »\r\nهمين طبقه بوده است و خداى تعالى همين لجبازان را كه اقتراح معجزه مىكردند در چند جا از كلام خود تهديد كرد به محروميت از ايمان و به هلاكت و به همين تهديد خود وفا هم نمود ، هيچ يك از آنان ايمان نياوردند و در واقعه جنگ بدر هلاكشان كرد ، «  وَ تَمَّتْ كَلِمَةُ رَبِّكَ صِدْقاً وَ عَدْلًا  » . « 3 »\r\nو امّا اين كه صاحب اشكال تمسك كرد به آيهء 59 سوره اسرا براى اين كه خداى عالى مطلقا معجزه نمىفرستد . در پاسخش مىگوييم : آيهء شريفه همان\r\n\r\n\r\n","description":"","footnote":"\r\n( 1 ) . فتح ( 48 ) : 25 .\r\n( 2 ) . بقره ( 2 ) : 6 .\r\n( 3 ) . انعام ( 6 ) : 115 .\r\n","page_name":" 379 ","page_number":383},
  {"content":"\r\n\r\nطور كه خود او نيز اقرار كرد ، شامل آن معجزات كه رسالت يك پيامبر تأييد مىكند ، نمىشود ، مانند قرآن براى تأييد رسالت رسول اسلام و نيز شامل آياتى كه جنبهء لطف دارد نمىشود ، از قبيل خوارق عاداتى كه از آن جناب سر مىزد ، از غيب خبر مىداد و بيمارانى كه به دعايش شفا مىيافتند و ( صدها ) مانند آن .\r\nبنابراين بر فرض هم كه آيهء مذكور مطلق باشد ، تنها شامل معجزات اقتراحى مشركين مكّه مىشود كه اقتراحاتشان نظير اقتراحات امّت‌هاى گذشته بود ، براى اين نبود كه با ديدن معجزه ايمان بياورند ، بلكه براى اين بود كه آن را تكذيب كنند و خلاصه سر به سر پيغمبر خود بگذارند ؛ چون طبع مشركين مكّه طبع همان مكذبين از امّت‌هاى گذشته بود و لازمهء آيهء مزبور هم اين است كه مشركين مكّه را معذب كند ، و خدا نخواست فورى آنان را عذاب كند .\r\nالبته اين را هم بگوييم كه در آيهء مذكور دو حالت هست ؛ يكى ، اين كه حرف « باء » در جملهء « و ما نرسل بالآيات » زايده باشد ، و كلمهء « آيات » مفعول جمله « نرسل » باشد ، و معنا اين باشد كه ما آيات را نمىفرستيم ، مگر براى تخويف و احتمال دوم ، اين كه باى مصاحبه به معناى « باى فارسى » باشد . در اين صورت مفعول جمله « نرسل » رسول تقديرى است و معناى آيه اين است كه ما هيچ پيغمبرى را با آيات نمىفرستيم ، مگر براى تخويف .\r\nو امّا اين كه گفتيم : خدا نخواست فورى آنان را عذاب كند ، علّت آن را خود خداى تعالى در جاى ديگر توضيح داده و فرموده : «  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ  » « 1 » پس ، از اين آيه برمىآيد كه علّت نفرستادن آيت و به دنبال تكذيب آن عذاب اين نبوده كه خدا نخواسته آيت و معجزه‌اى بفرستد ، بلكه علّت اين بوده كه رسول خدا ( ص ) در بين آنان مانع فرستادن آيت بوده ، همچنان كه از آيه شريفهء «  وَ إِنْ كادُوا لَيَسْتَفِزُّونَكَ مِنَ \r\n\r\n\r\n","description":"","footnote":"\r\n( 1 ) . انفال ( 8 ) : 33 .\r\n","page_name":" 380 ","page_number":384},
  {"content":"\r\n\r\n الْأَرْضِ لِيُخْرِجُوكَ مِنْها وَ إِذاً لا يَلْبَثُونَ خِلافَكَ إِلَّا قَلِيلًا  » « 1 » نيز همين معنا استفاده مىشود .\r\nاز سوى ديگر فرموده :\r\n  وَ ما لَهُمْ أَلَّا يُعَذِّبَهُمُ اللَّهُ وَ هُمْ يَصُدُّونَ عَنِ الْمَسْجِدِ الْحَرامِ وَ ما كانُوا أَوْلِياءَهُ إِنْ أَوْلِياؤُهُ إِلَّا الْمُتَّقُونَ وَ لكِنَّ أَكْثَرَهُمْ لا يَعْلَمُونَ ، وَ ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً فَذُوقُوا الْعَذابَ بِما كُنْتُمْ تَكْفُرُونَ   . « 2 »\r\nو اين آيات بعد از جنگ بدر نازل شد و اين معنا را بيان مىكند كه از طرف كفار هيچ مانعى از نزول عذاب نيست ، تنها مانع آن وجود رسول خدا ( ص ) در بين ايشان است . وقتى مانع بر طرف شود ، عذاب هم نازل مىشود ، همچنان كه بعد از خارج شدن آن جناب از بين مشركين قريش ، خداى تعالى ايشان را در جنگ بدر به آن وضع عجيب از بين برد .\r\nكوتاه سخن آنكه مانع از فرستادن آيات ، تكذيب بود ، هم در امّت‌هاى گذشته و هم در اين امّت ، چون مشركين در خصيصه تكذيب مثل امّت‌هاى گذشته بودند و مانع از فرستادن عذاب ، وجود رسول خدا ( ص ) بود . همين كه مقتضى عذاب از قبيل سوت زدن و كف زدن موجود شد و يكى از دو ركن مانع كه عبارت بود از وجود رسول خدا ( ص ) در بين آنان بر طرف گرديد ، ديگر نه مانعى براى فرستادن آيت و معجزه باقى ماند و نه مانعى براى فرستادن عذاب ؛ چون بعد از تكذيب معجزه ، و به خاطر مقتضيات عذاب كه همان سوت و كف زدن و امثال آن بود ، حجت بر آنان تمام گرديد .\r\nپس به طور خلاصه مىگوييم : مفاد آيهء شريفهء «  وَ ما مَنَعَنا أَنْ نُرْسِلَ بِالْآياتِ . . .  » « 3 » يكى از دو احتمال است ، يا اين است كه : مادامىكه رسول\r\n\r\n\r\n","description":"","footnote":"\r\n( 1 ) . اسراء ( 17 ) : 76 .\r\n( 2 ) . انفال ( 8 ) : 34 و 35 .\r\n( 3 ) . اسراء ( 17 ) : 59 .\r\n","page_name":" 381 ","page_number":385},
  {"content":"\r\n\r\nخدا ( ص ) در بين ايشان است ، خداى تعالى از فرستادن معجزه امتناع مىكند ، كه در اين فرض آيه شريفه با فرستادن آيت « شق القمر » و « پيروزى بدر » و تأخير عذاب تا آن جناب از ميان آنان بيرون شود ، منافاتى نداشته ، و دلالتى بر امتناع از آن ندارد و چگونه ممكن است بر آن دلالت كند با اين كه خداى سبحان تصريح كرده به اين كه داستان بدر خود آيتى بوده ، و كشته شدن كفار در آن واقعه هم عذابى بوده است .\r\nيا اين است كه فرستادن آيت وقتى است كه لغو نباشد ، و اگر لغو بود خداى تعالى از فرستادن آن امتناع مىنمود و چون كفار مكّه مجبور و سرشته بر تكذيب بودند ، براى آنان آيت و معجزه نخواهد فرستاد كه در اين هم آيهء شريفه با فرستادن معجزه و تأخير عذاب كفار تا بعد از هجرت رسول خدا ( ص ) منافاتى ندارد . چون در اين فرض فرستادن آيت لغو نيست ، بلكه فايدهء احقاق حق و ابطال باطل دارد . پس چه مانعى دارد كه آيت شق القمر هم از آيات و معجزاتى باشد كه خدا نازل كرده ، و فايده‌اش اين باشد كه كفار را به جرم تكذيبشان عذاب كند ، البته بعد از آنكه مانع عذاب بر طرف شده باشد ، يعنى رسول خدا ( ص ) از ميان آنان بيرون رفته باشد ، آن وقت ايشان را در جنگ بدر نابود كند .\r\nو امّا اين كه استدلال كردند به آيهء «  قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا  » « 1 »\r\nبر اين كه هيچ معجزه‌اى به پيشنهاد مردم صورت نمىگيرد ، در پاسخ مىگوييم :\r\nمفاد آيهء شريفه اين نيست كه خداى سبحان نبوت رسول خدا ( ص ) را به وسيلهء معجزه تأييد نمىكند ؛ چون مفاد آن ، اين است كه بگو من از آنجا كه يك بشر هستم كه از ناحيهء خدا فرستاده شده‌ام ، از ناحيهء خود قدرتى براى آوردن معجزه ندارم .\r\n\r\n\r\n","description":"","footnote":"\r\n( 1 ) . اسراء ( 17 ) : 93 .\r\n","page_name":" 382 ","page_number":386},
  {"content":"\r\n\r\nچون اگر مفاد آن انكار معجزات از رسول خدا ( ص ) باشد ، انكار معجزه همهء انبياء هم خواهد بود ؛ زيرا همه انبياى بشرى رسول بودند و حال آنكه قرآن كريم در ضمن نقل داستان‌هاى انبياء معجزاتى بسيار براى آنان اثبات كرده ، و از همهء آن معجزات روشن‌تر خود اين آيه خودش را رد مىكند ، براى اين كه آيهء شريفه يكى از آيات قرآن است كه خود معجزه است و به بانگ بلند اعلام مىكند ، اگر قبول نداريد ، يك آيه مثل آن بياوريد ، پس چگونه ممكن است ، اين آيه معجزه را انكار كند ، با اين كه خودش معجزه است ؟\r\nبلكه مفاد آيه اين است كه رسول خدا ( ص ) بشرى است فرستاده شده ، خودش از اين جهت كه بشر است ، قادر بر هيچ چيز نيست تا چه رسد ، به آوردن معجزه ، تنها امر به دست خداى سبحان است ، اگر بخواهد به دست او معجزه جارى مىكند ، و اگر نخواهد نمىكند . همچنان كه در جاى ديگر فرموده :\r\n وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَتْهُمْ آيَةٌ لَيُؤْمِنُنَّ بِها قُلْ إِنَّمَا الْآياتُ عِنْدَ اللَّهِ وَ ما يُشْعِرُكُمْ أَنَّها إِذا جاءَتْ لا يُؤْمِنُونَ  « 1 »\r\nو نيز از قوم نوح حكايت كرده كه گفتند :\r\n  قالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ قالَ إِنَّما يَأْتِيكُمْ بِهِ اللَّهُ إِنْ شاءَ   « 2 »\r\nو نيز فرموده :\r\n وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ *  . « 3 »\r\nآيات در اين معنا بسيار است .\r\nيكى ديگر از اعتراضاتى كه به آيت شق القمر شده - به طورى كه نقل\r\n\r\n\r\n","description":"","footnote":"\r\n( 1 ) . انعام ( 6 ) : 109 .\r\n( 2 ) . هود ( 11 ) : 31 - 32 .\r\n( 3 ) . رعد ( 13 ) : 38 .\r\n","page_name":" 383 ","page_number":387},
  {"content":"\r\n\r\nشده - اين است كه اگر اين طور مىگويند ، قرص ماه دونيم شده باشد ، بايد تمام مردم دنيا ديده باشند و رصد بندان شرق و غرب عالم اين حادثه را در رصدخانهء خود ضبط كرده باشند ؛ چون اين از عجيب‌ترين آيات آسمانى است و تاريخ تا آنجا كه در دست است و همچنين كتب علمى هيأت و نجوم كه از اوضاع آسمانى بحث مىكند ، نظيرى براى آن سراغ نمىدهد و قطعا اگر چنين حادثه‌اى رخ داده بود اهل بحث كمال دقت و اعتنا را در شنيدن و نقل آن به كار مىزدند و مىبينيم كه نه در تاريخ از آن خبرى هست و نه در كتب علمى اثرى .\r\nبعضى هم پاسخى از اين اعتراض داده‌اند كه خلاصه‌اش از نظر خواننده مىگذرد ، گفته‌اند :\r\nاولا ، ممكن است ، مردم آن شب از اين حادثه غفلت كرده باشند ، چه بسيار حوادث جوى و زمينى رخ مىدهد كه مردم از آن غافلند ، اين طور نيست كه هر حادثه‌اى رخ دهد ، مردم بفهمند و آن را نزد خود محفوظ نگه داشته و سينه به سينه تا عصر ما باقى بماند .\r\nثانيا ، سرزمين حجاز و اطراف آن از شهرهاى عرب‌نشين و غيره رصدخانه‌اى نداشتند تا حوادث جوى را ضبط كنند . رصدخانه‌هايى كه در آن ايام بر فرض كه بوده باشد در شرق در هند ، و در مغرب در روم و يونان و غيره بوده ، در حالى كه تاريخ از وجود چنين رصدخانه‌هايى در اين نواحى و در ايام وقوع حادثه هم خبر نداده و اين جريان به طورى كه در بعضى از روايات آمده در اوائل شب چهاردهم ذى الحجّه سال ششم بعثت يعنى پنج سال قبل از هجرت اتفاق افتاده است .\r\nعلاوه بر اين بلاد مغرب كه اعتنايى به اين گونه مسائل داشته‌اند ( البته اگر در آن تاريخ چنين اعتنايى داشته بودند ) با مكّه اختلاف افق داشته‌اند ، اختلاف زمانى زيادى كه باعث مىشد ، آن بلاد جريان را نبينند . چون به طورى كه در بعضى از روايات آمده قرص ماه در آن شب بدر بوده ، و در حوالى غروب\r\n\r\n","description":"","footnote":"","page_name":" 384 ","page_number":388},
  {"content":"\r\n\r\nخورشيد و اوائل طلوع ماه اتّفاق افتاده ، و ميان انشقاق ماه و دوباره متصل شدن آن زمانى اندك فاصله شده است ، ممكن است ، مردم آن بلاد وقتى متوجّه ماه شده‌اند كه اتصال يافته بوده است .\r\nاز اين هم كه بگذريم ، ملّت‌هاى غير مسلمان يعنى اهل كليسا و بت‌خانه را در امور دينى و مخصوصا حوادثى كه به نفع اسلام باشد ، متهم و مغرض مىدانيم .\r\nاعتراض سومى كه به مسأله شق القمر شده اين است كه بعضى گفته‌اند : دونيم شدن ماه به هيچ وجه ممكن نيست ، مگر وقتى كه جاذبه ميان دو نيمهء آن از بين برود و اگر از بين برود ، ديگر ممكن نيست ، دوباره به هم بچسبند ؛ پس اگر انشقاقى اتفاق افتاده باشد ، بايد تا ابد به همان صورت باقى بماند .\r\nجواب اين اشكال اين است كه : قبول نداريم كه چنين چيزى محال عقلى باشد . بله ، ممكن است ، محال عادى يعنى خارق عادت باشد و اين محال بودن عادى اگر مانع از التيام بعد از انشقاق باشد ، مانع از انشقاق قبل از التيام هم خواهد بود ؛ به اين معنا كه از همان اوّل انشقاق صورت نمىگرفت و حال آنكه انشقاق به حسب فرض صورت گرفته ، در حقيقت اساس اين اعتراض انكار هر امر خارق العاده است ، و گرنه كسى كه خرق عادت را جايز و ممكن بداند ، چنين اعتراضى نمىكند . « 1 »\r\n\r\n3 . نقض پيمان\r\nتقريبا سه سال پس از آغاز محاصره مسلمانان در شعب ابو طالب ، رسول خدا ( ص ) عمويش را خبر داد كه موريانه همهء نوشته‌هاى صحيفه را كه محتواى آن ظلم و ستم ، و بريدن پيوندهاى خويشاوندى است ؛ خورده ، مگر جمله‌اى كه اسم خداوند در آن آمده است .\r\n\r\n\r\n","description":"","footnote":"\r\n( 1 ) . الميزان ( ترجمه فارسى ) ، 19 / 96 - 105 .\r\n","page_name":" 385 ","page_number":389},
  {"content":"\r\n\r\nابو طالب همراه فرزندان هاشم از شعب بيرون آمد و به سراغ قريش رفت .\r\nمشركان گفتند : گرسنگى آنان را بيرون كرده است . به ابو طالب گفتند : اى ابو طالب ؛ هنگام آن رسيده كه عهد خويشاوندى را يادآورى و با قومت صلح كنى . ابو طالب گفت : براى كار خيرى نزد شما آمده‌ام . هم اكنون عهدنامهء خود را بياوريد . شايد گشايشى در آن پيدا كنيم . عهدنامه را آوردند . همچنان مهرها بر آن باقى بود . ابو طالب گفت : آيا چيزى از آن انكار مىكنيد ؟ گفتند : نه ، همان عهدنامه است . گفت : برادرزاده‌ام كه هرگز به من دروغ نگفته ، مرا خبر داد كه خدا موريانه را بر آن گماشته و هرچه جز نام خدا در آن بوده ، همه را خورده است . اگر سخنش راست باشد ، آيا از ظلم و ستم بر ما دست مىكشيد ؟ گفتند :\r\nدست برمىداريم و كارى نداريم . گفت : من هم اگر سخنش دروغ باشد ، او را به شما مىدهم تا بكشيد . گفتند : ابو طالب ؛ انصاف دادى . پس مهر عهدنامه شكسته شد ، و ديدند كه موريانه هر چه جز نام خدا در آن بوده ، همه را خورده است . مسلمانان تكبير گفتند و چهرهء بزرگان قريش درهم كشيده شد . ابو طالب گفت : آيا روشن شد ، كدام يك از ما به سحر و جادو سزاوارتريم ؟ در آن روز جمع زيادى از مردم مسلمان شدند ، امّا مشركان به همين قانع نشدند ، بلكه بر عنادشان افزوده شد و همچنان به مفاد عهدنامه پايبند ماندند تا اين كه گروهى از آنان محتواى آن را نقض كردند . از جمله : بنى هشام بن عمرو بن ربيعه ، زهير بن امية بن مغيره ، مطعم بن عدى ، ابو البخترى بن هشام و زمعة بن اسود .\r\nهمهء اينان رابطهء نسبى با هاشم و مطلب داشتند . آنان در نقض صحيفه قريش سخن گفتند . ابو جهل : به معارضه برخاست ، امّا به او توجّه نكردند . عهدنامهء قريش پاره و عهد آن شكسته شد . بنى هاشم از شعب ابو طالب ( ره ) بيرون آمدند . « 1 »\r\n\r\n\r\n","description":"","footnote":"\r\n( 1 ) . بنگريد : سيره ابن هشام ، 2 / 16 ؛ دلائل النبوه ، 2 / 312 ؛ تاريخ يعقوبى ، 2 / 31 ؛ سيره دحلان ،\r\n","page_name":" 386 ","page_number":390},
  {"content":"\r\n\r\n\r\n4 . پس از نقض پيمان\r\nرسول اكرم ( ص ) همچنان به ترويج و نشر دين و انجام رسالت خويش ادامه مىداد . قريش نيز همواره در سر راه او مانع‌تراشى مىكرد و با هر وسيله‌اى كه در اختيار داشت ، مردم را از جمع شدن در اطراف پيامبر ( ص ) و گوش دادن به سخنان او بازمىداشت . رسول اكرم ( ص ) صبورى و شكيبايى پيش گرفت ، نه كسل شد و نه دلتنگ . از اين رو قريش در اين ماجرا پيروز نشد و به نتيجه‌اى دست نيافت . حوادثى كه در اين مسير روى داد ، فراوان است . اگر بخواهيم همه را بررسى كنيم ، بحث به درازا خواهد كشيد ، لذا چاره‌اى نداريم جز اين كه از آن درگذريم . البته اين اقدام براى ما سخت دشوار است .\r\n\r\n5 . نمايندگان نصارا\r\nرسول خدا ( ص ) هنوز در مكّه بود كه نخستين گروه از خارج مكّه و دقيقا از حبشه و به قولى از نجران به حضور آن حضرت رسيدند . اين گروه از مردم نصارا بنا به گفته ابن اسحاق بيست مرد بودند . ارقام ديگرى هم گفته‌اند . بوطى سرپرست اين هيأت را جعفر بن ابى طالب ( ره ) مىداند . « 1 » از اين نقل مىتوان فهميد كه آنان در سال هفتم هجرى به هنگام فتح خيبر ، آن موقع كه جعفر براى هميشه از حبشه برگشت ، همراه او به حضور پيامبر ( ص ) رسيدند . در هر حال گفته مىشود : مسيحيان در مسجد الحرام ، رسول خدا ( ص ) را ديدند ، با او سخن گفتند و پرسش كردند . مردم قريش نيز در پيرامون كعبه انجمن داشتند .\r\nهنگامى كه رسول خدا ( ص ) آنان را به اسلام دعوت كرد ، پذيرفتند و صادقانه ايمان آوردند . چون از نزد رسول خدا ( ص ) برخاستند ، ابو جهل با گروهى از\r\n\r\n\r\n","description":"","footnote":"\r\n1 / 137 - 138 ؛ الكامل فى التاريخ ، 2 / 88 ؛ البداية و النهايه ، 3 / 85 - 86 ؛ سيره ابن كثير ، 2 / 44 .\r\n( 1 ) . فقه السيره ، 126 ؛ مجمع البيان ، 7 / 258 .\r\n","page_name":" 387 ","page_number":391},
  {"content":"\r\n\r\nقريش سر راه بر ايشان گرفتند و گفتند : چه مردان بىخردى ؛ مردم حبشه شما را براى رسيدگى و تحقيق امرى فرستادند ، امّا شما بىدرنگ دين خود را رها كرديد و دعوت وى را تصديق نموديد .\r\nنمايندگان نصارا در پاسخ قريش گفتند : درود بر شما ؛ ما شما را مىشناسيم .\r\nما به كيش خود ، شما به كيش خود ؛ ما از اين سعادت برنمىگرديم . خداوند درباره آنان آياتى نازل فرمود :\r\n الَّذِينَ آتَيْناهُمُ الْكِتابَ مِنْ قَبْلِهِ هُمْ بِهِ يُؤْمِنُونَ  . . .  وَ إِذا سَمِعُوا اللَّغْوَ أَعْرَضُوا عَنْهُ وَ قالُوا لَنا أَعْمالُنا وَ لَكُمْ أَعْمالُكُمْ سَلامٌ عَلَيْكُمْ لا نَبْتَغِي الْجاهِلِينَ  . « 1 »\r\nكسانى كه از قبل ، كتاب ( آسمانى ) به ايشان داده‌ايم ، آنان به قرآن مىگروند . . . و چون لغوى بشنوند از آن روى برمىتابند و مىگويند :\r\nكردارهاى ما از آن ما و كردارهاى شما از آن شماست . سلام بر شما ؛ جوياى ( مصاحبت ) نادانان نيستيم .\r\nاين واقعه طبعا ضربه كوبنده‌اى بر پيكر قريش ، برنامه‌ها و اهداف استكبارى او بود . على الخصوص اگر اين هيأت از حبشه ، آن هم به سرپرستى جعفر بن ابى طالب آمده باشد ، بدان معنى خواهد بود كه دعوت اسلامى راه خود را در دل انسان‌هاى مناطقى باز كرده كه تحت سيطره ، نفوذ و فرمانروايى قريش نيست .\r\nاز سوى ديگر اين حادثه هشدارى بود به قريش براى انجام اقدامات فورى پيش از آنكه فرصت از دست برود امّا با وجود حمايت و دفاع ابو طالب ، بنى هاشم و بنى مطلب از محمّد ( ص ) چگونه و چه زمان خواهند توانست اقدامات كوبنده و ثمربخشى بر او وارد كنند ؟ بايد در انتظار نشست .\r\n* * *\r\n\r\n\r\n","description":"","footnote":"\r\n( 1 ) . قصص ( 28 ) : 52 - 55 .\r\n","page_name":" 388 ","page_number":392},
  {"content":"\r\n\r\n\r\nفصل سوم ابو طالب ، مؤمن قريش\r\n\r\n1 . دورانديشى و ايمان ابو طالب\r\nمطالعه و بررسى حوادث پيش از هجرت پيامبر اكرم ( ص ) گوياى ده‌ها شاهد و دليل بر دورانديشى ابو طالب ( ره ) است . بهترين شاهدى كه الآن مىتوانيم بيان كنيم ، نكته‌اى است كه اندكى پيش در بحث نقض پيمان قريش آورديم . ديديم كه ابو طالب از آنان خواست تا صحيفه را بياورند و چنين وانمود كرد كه ممكن است ، بين آنان صلح و سازشى برقرار شود . به كارگيرى اين شيوه براى آن بود كه صحيفه باز نشود ، مگر علنى چنان كه همگان ببينند و نيز آنان را براى رو به رو شدن با يك حادثه بزرگ ناگهانى آماده سازد و راه را براى يك انتخاب منطقى فرا روى قريش هموار نمايد تا اين حقيقت را به آسانى بپذيرند و به آن ، ملتزم شوند .\r\nبه خصوص هنگامى كه ابو طالب ( ره ) توانست از آنان براى تحقق هدف خويش وعده بگيرد و آنان را در مقابل شرافت سخن قرار دهد . اين اقدام زيركانه وى بر پايهء قواعد شرافت و رعايت احترام خويش و بر حسب معيارهايى بود كه بر اساس آن رفتار مىكردند .\r\nابو طالب ( ره ) در اين راه تا حدود زيادى موفّق شد . چنان كه مردم فرياد\r\n\r\n","description":"","footnote":"","page_name":" 389 ","page_number":393},
  {"content":"\r\n\r\nبرآوردند : ابو طالب ؛ با ما از در انصاف درآمدى .\r\nاز متونى كه تقديم داشتيم ، يك حقيقت ديگر هم روشن مىشود . اين حقيقت داراى اهميت و بازتاب‌هاى خاص خود است و دلالت دارد بر ميزان اعتماد ابو طالب به راست‌گويى و صداقت پيامبر ( ص ) و درستى راه و حقانيت آيينى كه آورده است . چنان كه از اتهام كهانت و جادوگرى براى برادرزاده‌اش به شدّت رنج مىبرد و آن را يك افتراى آشكار در حقّ او مىدانست . از اين رو فرصت به دست آمده را براى بيان اشتباه انديشه و بىپايگى پندارشان غنيمت شمرد و خطاب به قريش گفت : « آيا روشن شد ، كدام يك از ما به سحر و جادو سزاوارتريم ؟ » نتيجه اين موضع‌گيرى حكيمانه و دورانديشى ابو طالب ( ره ) آن شد كه به سبب معجزه پيامبر ( ص ) شمار زيادى از مردم قريش در آن روز مسلمان شدند .\r\n\r\n2 . مواضع ابو طالب ( ره )\r\nابو طالب مرد بزرگ مكّه حامى و ياور پيامبر ( ص ) از دوران كودكى است و اينك نيز با دست و زبان از او حمايت مىكند و در راه دفاع از جان ، دين و آيين وى به رويارويى مشكلات بزرگ و مشقت‌هاى طاقت فرسا رفته است تا آنجا كه بتواند فرصت لازم براى گسترش و ترويج اسلام را براى او فراهم آورد .\r\nابو طالب ، پيامبر ( ص ) را بر همهء فرزندان خود مقدّم داشت و چنان كه مىگويند : خود وى ، او را به توصيهء بحيراى راهب از بصرى به مكّه بازگرداند تا مبادا قوم شرور يهود به او دست پيدا كنند .\r\nآرى ، ابو طالب دشمنى قريش را پذيرفت و رنج فقر و گرسنگى را بر خود هموار كرد ، چنان كه در راه فرزند برادرش انزواى اجتماعى را تجربه كرد و با چشم خود ديد كه چگونه كودكان بنى هاشم از گرسنگى ناله مىكنند و برگ درختان مىخورند . او به صراحت اعلام كرد كه آمادگى دارد ، در جنگ\r\n\r\n","description":"","footnote":"","page_name":" 390 ","page_number":394},
  {"content":"\r\n\r\nكوبنده‌اى كه تر و خشك را با هم از بين برد ، فرو رود ، امّا محمّد را تحويل آنان ندهد و او را از دعوت به سوى خداوند متعال بازندارد و حد اقل چنين درخواستى از او نداشته باشد .\r\nقريش شكمبهء شتر بر روى پيامبر ( ص ) انداختند ، نزد ابو طالب آمد . عمو در حمايت جانانه از برادرزاده موضعى كوبنده در برابر جبّاران و فراعنهء قريش اتخاذ كرد . شمشير به دست گرفت و به برادرش حمزه دستور داد كه شكمبه را بردارد . با هم ، آهنگ قريش كردند ، چون او را ديدند ، خشونت را در سيمايش احساس كردند . پس به حمزه فرمود كه سبيل تك تك آنان را با شكمبه شتر آلوده سازد . حمزه چنين كرد . « 1 »\r\nبنا به گزارش ديگرى ، ابو طالب خويشان خود را فراخواند و فرمان داد كه سلاح خويش را برگيرند . هنگامى كه قريش او را ديدند ، خواستند پراكنده شوند ، ابو طالب به آن‌ها گفت :\r\nبه خداى اين خانه قسم ؛ هيچ يك از شما از جاى برنخواهد خاست ، و الّا گردنش را با همين شمشير خواهم زد . سپس بينى فردى را كه آن عمل زشت را با پيامبر ( ص ) انجام داده بود ، چنان به هم فشرد كه خون آمد . او پسر زبعرى بود . سپس دستور داد تا خون و كثافات را بر سر و رويش ماليدند . « 2 »\r\nابو طالب در شعب ، خودش از پيامبر ( ص ) پاسدارى و محافظت مىكرد .\r\nبدين منظور شب‌ها كه همگان در بستر آرميده بودند ، جايش را عوض مىكرد و فرزندش على ( ع ) را به جاى او مىگذاشت تا اگر اتّفاقى بيفتد ، براى فرزندش باشد نه محمّد . او به همين مناسبت ابيات رسايى خطاب به على ( ع )\r\n\r\n\r\n","description":"","footnote":"\r\n( 1 ) . الكافى ، 1 / 449 ؛ منية الراغب ، 75 ؛ سيره حلبى ، 1 / 291 - 292 ؛ بحار الانوار ، 18 / 209 .\r\n( 2 ) . بنگريد : الغدير ، 7 / 388 ؛ 8 / 3 - 4 ؛ ابو طالب مؤمن قريش ، ثمرات الاوراق ، 285 - 286 ؛ نزهة المجالس ، 2 / 122 ؛ الجامع لاحكام القرآن ، 6 / 405 ؛ تاريخ يعقوبى ، 2 / 24 - 25 .\r\n","page_name":" 391 ","page_number":395},
  {"content":"\r\n\r\nسروده است . على ( ع ) نيز در پاسخ پدر چنين سروده‌هايى خطاب به او دارد . « 1 »\r\nابو طالب گاهى قريش را با ملايمت از پيامبر ( ص ) دور مىكرد و گاهى با خشونت . او براى تحريك عواطف و احساسات ، و دور ساختن غائله ، شعرهاى سياسى مىسرود و فضا را براى اعتلاى كلمه خداوند ، و گسترش دين و حمايت از پيروان رسول خدا ( ص ) آماده مىكرد .\r\nيك بار پيامبر ( ص ) را گم كرد ، هرچه گشت او را نيافت . پس بنى هاشم را جمع ، و آنان را مسلّح كرد . او قصد داشت ، اگر ثابت شود ، اتّفاقى براى محمّد ( ص ) پيش آمده هر يك از آنان را در كنار يكى از بزرگان قريش قرار دهد تا او را بكشد .\r\nهمهء اين تلاش‌ها و موضع‌گيرىهاى جوان مردانه ابو طالب براى دفاع از پيامبر اكرم ( ص ) ، يارى و اعتلاى كلمه خداوند و بالا بردن منزلت دين بود .\r\nروشن است كه برشمردن همهء مواضع و فداكاريهاى ارزشمند و عظيم ابو طالب نياز به وقت دراز ، و تلاش جداگانه دارد . در اينجا به همين اندازه بسنده مىكنيم و اقرار داريم كه حق مطلب را چنان كه بايد و شايد ادا نكرده‌ايم . در پى به گوشه‌اى از انبوه بىشمار فداكاريهاى جانانه ابو طالب در راه دفاع از پيامبر ( ص ) و مسلمانى اشاره مىكنيم .\r\n\r\n3 . فداكاريهاى ابو طالب ( ره )\r\nاز آنچه گذشت روشن شد كه ابو طالب ، بزرگ مكّه آمادگى داشت تا\r\n1 . از موقعيت خود در ميان قوم دست بردارد و در وضعيتى كاملا مخالف\r\n\r\n\r\n","description":"","footnote":"\r\n( 1 ) . مناقب آل ابى طالب ، 1 - 64 - 65 ؛ اسنى المطالب ، 21 ؛ دلائل النبوه ، 2 / 312 ؛ الغدير ، 7 / 357 - 358 ؛ 8 / 3 - 4 ؛ سيره حلبى ، 1 / 342 ؛ دلائل النبوه ( بيهقى ) ، 2 / 312 ؛ تاريخ الاسلام ( ذهبى ) ، 2 / 140 - 141 ؛ ابو طالب مؤمن قريش ، 194 .\r\n","page_name":" 392 ","page_number":396},
  {"content":"\r\n\r\nآن يعنى عداوت و دشمنى با خويشاوندان ، مردم شهر و حتى همهء دنيا قرار گيرد . وى كاملا آماده بود تا به خاطر پيامبر ( ص ) از شهر و ديارش تبعيد شود ، در انزواى سياسى و اجتماعى قرار گيرد ، امّا هرگز تسليم فشارهاى گوناگون قريش نشود .\r\n2 . براى دفاع و حمايت از برادرزاده و دين او به گرسنگى ، فقر و محاصره اقتصادى تن دهد و حتى اموال و اندوخته‌هاى خود را در راه دين صرف نمايد .\r\n3 . در صورت لزوم خويشتن را درگير معركه جنگى كوبنده و ويران‌گر سازد كه چه بسا به نابودى خاندان بنى هاشم و دشمنان آنان منتهى خواهد شد .\r\n4 . كوچك‌ترين فرزندش ، على ( ع ) را قربانى كند و فداى پيامبرش سازد .\r\nچنان كه غم غربت فرزند ديگرش ، جعفر را به دوش مىكشيد كه در راه دين و حفظ جان مسلمانان بىپناه به حبشه هجرت كرد .\r\n5 . با دست و زبان خود جهاد كند و همهء امكانات مادى و معنوى خويش را در اين راه به كار گيرد و در راه دفاع از دين ، از تحمّل مشكلات و سختىها پروايى نداشته باشد و همهء توان خويش را براى حفظ و حمايت آن به كار گيرد .\r\nلازم مىدانيم ، در اينجا به يك پرسش كه از سوى برخى مغرضان مطرح مىشود ، پاسخ دهيم . پرسش اين است : چرا فداكاريهاى ابو طالب در دفاع از پيامبر ( ص ) و آيين مسلمانى برخاسته از حميت نسبى و قبيله‌اى و انگيزه‌هاى عاطفى و احساسى نباشد ؟ آيا فكر نمىكنيد ، بر اساس انگيزهء « دوستى طبيعى » باشد ؟ « 1 »\r\nدر پاسخ به اين پرسش مغرضانه به چند نكته اشاره مىكنيم ؛\r\n1 . دلايل قاطع بر ايمان ابو طالب ( ع ) در دست داريم خصوصا اشعار و\r\n\r\n\r\n","description":"","footnote":"\r\n( 1 ) . تفسير ابن كثير ، 3 / 394 .\r\n","page_name":" 393 ","page_number":397},
  {"content":"\r\n\r\nسخنان صريح خود وى در كنار گفته‌هاى پيامبر ( ص ) و ائمه اطهار ( ع ) به روشنى ثابت مىكند كه چنين انگيزه‌هايى در موضع‌گيرىها و فداكاريهاى جانانه وى جايى نداشت .\r\n2 . اگر محمّد برادرزادهء ابو طالب است ، على فرزند خود اوست . اگر عاطفه نسبى انگيزه او در اين راه بود ، پس چرا فرزندش را به اختيار خود در راه برادرزاده‌اش فدا مىكند . در حالى كه به اندازه كافى دربارهء عواقب اين كار انديشه ، تأمل و تدبّر كرده است ؟ چرا راضى مىشود كه اگر كسى كشته شود ، پسرش باشد نه برادرزاده‌اش ؟ آيا خردمندانه است كه ابو طالب به طور طبيعى فرزند برادرش را بيشتر از فرزند و جگرگوشه خودش دوست بدارد ؟\r\n3 . اگر حميت قبيله‌اى و رابطه نسبى انگيزه و عامل مواضع ابو طالب بود ، چرا ابو لهب را بر آن نداشت كه همانند ابو طالب موضع‌گيرى كند ؟ برعكس مىبينيم وى از سرسخت‌ترين و جسورترين دشمنان رسول خدا ( ص ) بود و بيش از همه در اذيت و آزار برادرزاده‌اش مىكوشيد !\r\nبه علاوه هر چند ساير بنى هاشم همراه پيامبر ( ص ) وارد شعب ابو طالب شدند ، امّا فداكاريهاى آنان يك دهم فداكاريهاى ابو طالب نمىشد . همچنان كه همين موضع‌گيرى آنان تحت تأثير و نفوذ ، و پافشارى ابو طالب بود و بس .\r\nبدين ترتيب روشن مىشود كه حميّت دينى از حميّت نسبى بسى قوىتر است . از اين رو شمارى از مسلمانان را مىبينيم كه آمادگى خود را براى قتل پدران و فرزندان خويش در راه دين و ايمان به صراحت اعلام كرده‌اند .\r\nفى المثل عبد اللّه بن عبد اللّه بن ابى از رسول خدا ( ص ) اجازه خواست كه پدر خودش را بكشد . « 1 » در جنگ صفين نيز برادر از برادر دست برنمىداشت تا اين كه امير المؤمنين على ( ع ) به او اجازه فرمود كه برادرش را رها سازد . « 2 » شواهد\r\n\r\n\r\n","description":"","footnote":"\r\n( 1 ) . الصافى ، 5 / 180 ؛ سيره حلبى ، 2 / 64 ؛ الدر المنثور ، 6 / 24 ؛ الاصابه ، 2 / 336 .\r\n( 2 ) . وقعة صفّين ، 271 - 272 .\r\n","page_name":" 394 ","page_number":398},
  {"content":"\r\n\r\nفراوان ديگرى نيز در اين باره هست .\r\n4 . اگر ابو طالب اين فداكارىها را براى رسيدن به مال و ثروت ، مقام و موقعيت دنيايى انجام مىداد ، لازم بود كه برادرزاده‌اش را فداى فرزند خودش كند و هم او را در راه خانواده خويش قربانى سازد ، زيرا با اين كار مىتوانست به همه چيز دنيا برسد . در حالى كه ابو طالب همه چيز را فداى محمّد ( ص ) كرد .\r\nچنان كه احتمال داشت خودش نيز همراه او نابود شود . چنين اقداماتى به هيچ وجه در منطق مصالح دنيايى پذيرفتنى نيست .\r\n5 . حميّت قبيله‌اى - اگر هم باشد - فقط در حدود مصالح قبيله‌اى و حفظ شئونات و آينده قبيله تأثير مىگذارد ، امّا هرگاه اين حميّت عامل نابودى و از هم‌پاشيدگى قبيله و به هدر رفتن منافع و مصالح آن و به خطر انداختن آينده قبيله و افراد آن باشد ، هرگز مجال بروز نخواهد يافت و احدى از خردمندان جهان چنين اقداماتى را نخواهند پذيرفت .\r\nبدين ترتيب روشن مىشود كه نمىتوانيم موضع‌گيرىهاى حكيمانه و فداكاريهاى جانانه ابو طالب ( ع ) را تفسير كنيم ، مگر بر پايهء انگيزه‌هاى عقيدتى و ايمان راسخ كه انسان را بر آن مىدارد تا هرچه دارد در راه دين و عقيده خود بذل و بخشش نمايد .\r\nدرود و سلام بر تو اى ابو طالب ؛ اى پدر مردان ؛ اى قافله سالار فداكارى و ايثار در راه حق و دين ؛ رحمت و بركات خداوندگارى بر روح جاودان تو باد ؛\r\n\r\n4 . در فراق ابو طالب و خديجه\r\nابو طالب ، فدايى بزرگ حق و حقيقت در سال دهم بعثت رحلت كرد .\r\nپيامبر اكرم ( ص ) با رحلت جان‌گداز وى ، پشتيبانى قوى ، و عزيزى با وفا را از دست داد . آرى ، چنان كه گذشت ، ابو طالب ( ره ) حامى و مدافع پيامبر ( ص ) و\r\n\r\n","description":"","footnote":"","page_name":" 395 ","page_number":399},
  {"content":"\r\n\r\nدين و رسالت او بود .\r\nپس از مدتى كوتاه - گفته‌اند : سه روز ، يا حدود يك ماه « 1 » - امّ المؤمنين خديجه درگذشت . او برترين ، نيكوترين و خوش‌اخلاق‌ترين همسران پيامبر ( ص ) بود . يكى از زنان پيامبر ( ص ) به رغم اين كه هرگز با خديجه در خانهء پيامبر ( ص ) نبود ، امّا همواره حسادت و غيرت شديدى نسبت به او داشت .\r\nپيامبر اكرم ( ص ) سال دهم بعثت را به خاطر درگذشت ابو طالب و خديجه ، عام الحزن ؛ سال اندوه نام‌گذارى كرد . اين نام‌گذارى ، اين بيان‌گر خدمات شايسته و فداكاريهاى بىمانند آن دو در راه دين و حمايت از پيامبر اكرم ( ص ) است .\r\nبديهى است ، علاقه و حزن نسبت به اين دو يار فداكار ناشى از مصلحت شخصى و عواطف خويشاوندى نبود ، او فقط براى خدا و در راه خدا دوست مىداشت و بس . او نه بدان جهت كه يكى همسر او بوده است و ديگرى عمويش ، بلكه از اين جهت از فقدان و فراق آن دو اندوهگين است كه در آنان ايمان قوى ، استقامت و پايدارى در دين ، و فداكارى و جان بازى در راه عقيده و خدا را احساس مىكرد . رسول خدا ( ص ) هنگامى كه حادثه درگذشت آنان را عزاى عمومى اعلام مىكند ، در حقيقت به همين نكته اشاره دارد . آنجا كه فرمود :\r\nدو مصيبت بر اين امّت وارد شده ، من نمىدانم بر كدام يك ، بيشتر شيون كنم . « 2 »\r\n\r\n\r\n","description":"","footnote":"\r\n( 1 ) . سيره حلبى ، 1 / 364 ؛ التنبيه و الاشراف ، 200 ؛ البداية و النهايه ، 3 / 127 ؛ سيره ابن كثير ، 2 / 132 ؛ تاريخ يعقوبى ، 2 / 35 .\r\n( 2 ) . روضة الواعظين ، 138 ؛ اوائل المقالات ، 13 ؛ الطرائف ، 298 ؛ شرح نهج البلاغه ، 4 / 165 .\r\n","page_name":" 396 ","page_number":400},
  {"content":"\r\n\r\nايمان ابو طالب از نظر اهل بيت ( ع ) و شيعه آنان از مسلّمات شمرده مىشود ، و احدى از آنان در اين باره ذرّه‌اى ترديد ندارد . حتى شمارى از روايات شيعه او را از اوصياء شمرده كه نور جبينش در قيامت ، همهء نورها را در خواهد نورديد مگر نور پيامبر ( ص ) ، ائمه و مادرشان فاطمه ( س ) را . « 1 »\r\nدربارهء ايمان ابو طالب كتاب‌هاى فراوانى از سوى عالمان شيعه و دانشمندان اهل سنّت نوشته شده است . برخى از آن‌ها در كتاب : الذريعة الى تصانيف الشيعة ، 2 / 510 - 514 ، ذكر شده است . از آن جمله است : بغية الطالب لايمان ابى طالب و حسن خاتمته ، تأليف جلال الدين سيوطى ؛ اسنى المطالب فى نجاة ابى طالب ، نوشتهء مفتى شافعى مكّه : سيد احمد بن زينى دحلان ؛ ايمان ابى طالب تأليف شيخ مفيد ؛ ابو طالب مؤمن قريش ، تأليف عبد اللّه خنيزى .\r\nعلّامه امينى ( ره ) ايمان ابو طالب را از جماعتى از علماى اهل سنّت نقل كرده است . « 2 » آنان ضمن اثبات ايمان وى ، كتاب‌هايى نيز در اين باره نوشته‌اند .\r\nاز جمله مىتوان از اين افراد نام برد : برزنجى ، اجهورى ، اسكافى ، ابو القاسم بلخى ، ابن وحشى ، تلمسانى ، شعرانى ، سبط ابن جوزى ، قرطبى ، سبكى ، ابو طاهر ، سيوطى و ديگران .\r\nشمارى از اين عالمان سنى مذهب همچون ابن وحشى ، اجهورى و تلمسانى حكم كرده‌اند كه دشمن ابو طالب كافر است يا هر كه از او به زشتى ياد كند ، كافر است . « 3 »\r\nراجع به اشعار ابو طالب كه به ايمان و اسلام وى صراحت كامل دارد ، در جلد هفتم كتاب شريف الغدير صص 33 - 384 به تفصيل بحث شده است و\r\n\r\n\r\n","description":"","footnote":"\r\n( 1 ) . الغدير ، 7 / 389 .\r\n( 2 ) . بنگريد : الغدير ، ج 7 و 8 .\r\n( 3 ) . همان ، 7 / 382 - 383 .\r\n","page_name":" 397 ","page_number":401},
  {"content":"\r\n\r\nسپس چهل حديث دربارهء ايمان و فضائل آن بزرگوار از كتب معروف و معتبر نقل و آنگاه نوزده نفر از بزرگان دانشمندان اسلامى كه در اين مسأله به تحقيق و تفصيل بحث كرده و دربارهء آن كتاب تأليف كرده‌اند ، معرفى شده‌اند . در خاتمه اين جلد نمونه‌هايى از اشعار شاعران شيعه در مدح ابو طالب آمده است ( صص 385 - 409 ) . در اوايل جلد هشتم از شبهات مخالفان و معاندان با تحقيق و استناد به مدارك جواب داده شده است . ديوان ابو طالب ( ع ) را ابو نعيم على بن حمزهء لغوى در سيسيل جمع‌آورى و از جمعى از دانشمندان و مشايخ شيعه و سنّى روايت كرده است . « 1 »\r\nدربارهء ايمان ابو طالب به جلد سوم كتاب : الصحيح من سيرة النبى الاعظم ( ص ) صص 225 - 259 مراجعه كنيد . در اين كتاب به نحو شايسته و گسترده در اين باره بحث و بررسى شده است .\r\n* * *\r\n\r\n\r\n","description":"","footnote":"\r\n( 1 ) . بنگريد : تاريخ پيامبر اسلام ، 134 - 135 .\r\n","page_name":" 398 ","page_number":402},
  {"content":"\r\n\r\n\r\nفصل چهارم هجرت به طائف\r\n\r\n1 . در جستجوى پناهگاه\r\nديديم كه رسول اكرم ( ص ) با رحلت ابو طالب ياورى قوى و قدرتمند را از دست داد . ابو طالب با دست و زبان و شعر و فرزندان خانواده و خاندان و همهء امكانات و توانمندىهاى خود از پيامبر ( ص ) و دعوت الهى او جانانه حمايت و دفاع كرد و مال و ثروت و موقعيت و منزلت و روابط اجتماعى خويش را در اين راه فدا ساخت . قريش گمان مىكرد كه پيامبر ( ص ) با وفات حامى بزرگ خود ، در عزم و اراده خويش براى تداوم راه و دعوت سست خواهد شد . از اين رو پس از وفات بزرگ مكّه ، گستاخى خويش را به نهايت رساندند و انواع آزار و اذيّت‌هايى را كه در زمان ابو طالب از انجام آن عاجز و ناتوان بودند ، در حقّ حضرت روا داشتند . قريش فرصت را براى انتقام‌جويى و كينه‌كشى و فروريختن جام خشم خويش بر سر پيامبر ( ص ) كه او را باعث مشكلات و گرفتارىهاى خود مىدانست ؛ مناسب ديد .\r\nپيامبر اكرم ( ص ) دريافت كه دعوت اسلامى با فشارهاى قوى مواجه است .\r\nاين فشارها كه از سوى قريش اعمال مىشد ، مانع عمده بر سر راه گسترش اسلام و ورود ديگران به حوزهء مسلمانى بود . چه تازه مسلمانان جز عذاب و\r\n\r\n","description":"","footnote":"","page_name":" 399 ","page_number":403},
  {"content":"\r\n\r\nشكنجه ، و اهانت و تحقير چيزى نمىديدند . بنابراين انگيزه كافى براى گرايش به اسلام فراهم نبود . بالاتر اين كه امكان داشت ، آنچه پيامبر ( ص ) با سختى و مجاهدت فراوان به دست آورده ، با خطرهايى مواجه شود كه چه بسا توان مقابله با آن را نداشته ، عبور موفقيت‌آميز از آن ممكن نباشد .\r\nاز اين رو تحرك جديدى لازم بود تا جنب و جوش تازه‌اى در رگ‌هاى دعوت اسلامى دميده آن را براى مقابله و مواجهه با خطرهاى احتمالى توانمندتر سازد و بيش از پيش فعّال نمايد .\r\nحال كه ماندن پيامبر ( ص ) در مكّه - اگر خطرى براى دعوت اسلامى نداشته باشد - لااقل به معنى جمود و ايستايى نهضت خواهد بود ؛ طبيعى است كه آن حضرت به دنبال جايگاه ديگرى برآيد تا در آنجا به دور از آزار و اذيّت ، و مكر و توطئه قريش ، آزادى جنبش و دعوت اسلامى فراهم باشد و مسلمانان پيش از آنكه مأيوس و نوميد شوند ، و در مقابل فشارهاى مداوم مشركان مكّه از پاى درآيند ؛ در پايگاه جديد ، به دور از آزار و اذيّت‌هاى گوناگون قريش نفس راحتى بكشند . اين دلايل بود كه پيامبر اكرم ( ص ) را بر آن داشت تا به طائف مهاجرت كند .\r\n\r\n2 . هجرت به طائف در كلام مورّخان\r\nپيامبر اكرم ( ص ) پس از صدور اذن الهى براى خروج از مكّه ، همراه على ( ع ) « 1 » يا زيد بن حارثه يا همراه هر دو « 2 » چند روز مانده به آخر شوّال سال دهم بعثت به طائف سفر رفت .\r\nآن حضرت ده روز در طائف ماند و مطابق برخى اقوال يك ماه ؛ در اين\r\n\r\n\r\n","description":"","footnote":"\r\n( 1 ) . سيرة المصطفى ، 221 - 222 ؛ شرح نهج البلاغه ، 14 / 97 .\r\n( 2 ) . شرح نهج البلاغه ، 4 / 127 ؛ سيرة المصطفى ، 221 - 222 .\r\n","page_name":" 400 ","page_number":404},
  {"content":"\r\n\r\nمدت با يكايك اشراف ثقيف سخن گفت ، امّا هيچ يك به او پاسخ مثبت ندادند ، بلكه بر جوانان خويش ترسيدند و از او خواستند تا از شهرشان بيرون رود و سفيهان خود را وادار كردند تا در دو صف بر سر راه حضرت نشستند و او را سنگباران كردند . على ( ع ) از پيامبر ( ص ) دفاع مىكرد . چنان كه سر او يا زيد بن حارثه شكست .\r\nمىگويند : رسول خدا ( ص ) به سايهء باغى از آن عتبه و شيبه فرزندان ربيعه پناه برد و در گوشه‌اى نشست . پسران ربيعه كه خستگى پيامبر ( ص ) را ديدند ، عواطف و احساساتشان برانگيخته شد و با غلام نصرانى خود ، عدّاس كه از مردم نينوا بود ، مقدارى انگور براى وى فرستادند . عدّاس انگور را پيش حضرت گذاشت . موقعى كه پيامبر ( ص ) خواست انگور را بخورد ، بسم اللّه الرحمن الرحيم گفت . عدّاس تعجب كرد كه كسى در اين منطقه نام خداى را بر زبان آورد . بين آن دو سخنانى ردّ و بدل شد و در نهايت به مسلمانى غلام نصرانى انجاميد . يكى از برادران به ديگرى گفت : غلامت را تباه كرد .\r\nپيامبر ( ص ) عازم مكّه شد ، امّا دشمنانش خود را براى آزار و اذيّت‌هاى بىسابقه آماده كرده بودند . با اين حال پيامبر ( ص ) براى رويارويى با همهء احتمالات ممكن آماده بود . چه به همراه خود گفت : خداوند از مشكلاتى كه مىبينى ، راه خروج و گشايشى قرار داده است . او دينش را نصرت خواهد داد و از پيامبرش حمايت خواهد كرد .\r\nپيامبر ( ص ) از اخنس بن شريق درخواست پناهندگى كرد تا بتواند وارد مكّه شود ، امّا اخنس با اين استدلال كه هم پيمان قريش است ، به او پناه نداد .\r\nسپس از سهيل بن عمرو درخواست پناهندگى كرد . او نيز به دليل اين كه از طايفه بنى عامر بود ، عليه بنى كعب پناهندگى نداد .\r\nبدين ترتيب پيامبر ( ص ) در پناه مطعم بن عدى وارد مكّه شد كه خود و همراهانش براى حمايت از آن حضرت مسلّح شده بودند . قريش پناهندگى مطعم را پذيرفت .\r\n\r\n","description":"","footnote":"","page_name":" 401 ","page_number":405},
  {"content":"\r\n\r\nبرخى گويند : پيامبر ( ص ) به محض ورود به مكّه در همان روز نخست پناهندگى مطعم را رد كرد . ديگران گفته‌اند : مدتى در پناه وى به سر برد .\r\nمىگويند : پس از درگذشت ابو طالب ، پيامبر ( ص ) سفرهايى به ميان قبايل بنى صعصعه و بنى شيبان داشت ، امّا نتوانست حمايت آنان را جلب كند . « 1 »\r\nلازم مىدانيم چند مطلب را در اين باره توضيح دهيم ؛\r\n\r\nأ . عدّاس\r\nما ، دربارهء نقش عدّاس و خوردن انگور اهدايى فرزندان ربيعه ترديد داريم .\r\nزيرا\r\n1 . پيامبر ( ص ) هديه مشرك را نمىپذيرفت تا نياز به جبران داشته باشد .\r\nحال چگونه هديه فرزندان مشرك ربيعه را پذيرفت و حاضر شد وامدار آنان باشد ؟\r\n2 . به تصريح اين روايت ، عدّاس مسلمان شد . در حالى كه برخى تأكيد دارند كه پيامبر ( ص ) محزون از طائف برگشت و حتى يك زن يا مرد به او ايمان نياورد . « 2 » مگر اين كه بگويند : منظور زنان و مردان آزاد بود يا كسى از مردم بومى و اهالى منطقه به او ايمان نياورد .\r\n3 . ده سال از دعوت رسول اكرم ( ص ) مىگذشت و آوازهء آن ، به ساير مناطق رسيده بود و همگان دربارهء آن سخن مىگفتند . چنان كه خود آن حضرت ده روز يا يك ماه كامل در طائف به سر برد و مردم را به آيين مسلمانى دعوت كرد . حال چگونه عدّاس از ياد نام خدا در اين سرزمين شگفت زده شد ؟\r\n\r\n\r\n","description":"","footnote":"\r\n( 1 ) . شرح نهج البلاغه ، 4 / 126 .\r\n( 2 ) . بنگريد : الطبقات الكبرى ، 1 / 142 .\r\n","page_name":" 402 ","page_number":406},
  {"content":"\r\n\r\n\r\nب . پناهندگى\r\nما ، دربارهء پذيرش پناهندگى مطعم از سوى پيامبر ( ص ) ترديد داريم . زيرا 1 . پيش از اين ديديم كه پيامبر اكرم ( ص ) نمىپذيرفت كه مشركى را بر او حقّى باشد و آن حضرت وامدار احدى از مشركان باشد .\r\n2 . پيامبر ( ص ) در اين زمان پنجاه سال سن داشت . حال چگونه نمىدانست كه همپيمان بر ضدّ متّحد خودپناهندگى نمىدهد ؟\r\n3 . آيا اين كار نزديكى به ستمگران و تمايل به ظالمان و غير مسلمانان نبود كه خداوند در قرآن كريم به شدّت از آن نهى فرموده است :\r\n وَ لا تُؤْمِنُوا إِلَّا لِمَنْ تَبِعَ دِينَكُمْ  . « 1 »\r\nجز به كسى كه دين شما را پيروى كند ، ايمان نياوريد .\r\n وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ  . « 2 »\r\nو به كسانى كه ستم كرده‌اند ، متمايل نشويد كه آتش دوزخ به شما مىرسد .\r\n4 . عثمان بن مظعون پناهندگى وليد بن مغيره را به منظور همدردى با يارانش رد كرد . آيا معقول است كه پيامبر اكرم ( ص ) در اين موضوع از پسر مظعون كمتر باشد ؟ چرا هنگامى كه پناهندگى مطعم را خصوصا مطابق يكى از اقوال در همان روز نخست ورود به مكّه ، رد كرد ، از آزار و اذيّت قريش نترسيد ؟ اگر پذيرش اين پناهندگى خيالى به خاطر ترس پيامبر ( ص ) از جانش بود ، بايد دانست كه حضرت اطمينان داشت قريش قدرت انجام چنين اقدام جنايت‌كارانه‌اى را ندارد . علاوه بر اين مگر خاندان بنى هاشم در آن زمان كجا بودند كه از بزرگ و آقاى خود حمايت كنند تا نياز به اخذ پناهندگى از ديگرى\r\n\r\n\r\n","description":"","footnote":"\r\n( 1 ) . آل عمران ( 3 ) : 73 .\r\n( 2 ) . هود ( 11 ) : 113 .\r\n","page_name":" 403 ","page_number":407},
  {"content":"\r\n\r\nنباشد ؟ مگر حمزهء شير خدا و شير رسول خدا كجا بود ؟\r\n\r\nج . موقعيت طائف\r\nمردم طائف با مكّه و مناطق همجوار روابط بازرگانى و اقتصادى داشتند .\r\nآنان عمده‌ترين محصولات خود را كه ميوه بود ، به مكّه و ديگر مناطق اطراف صادر مىكردند . از اين رو سرنوشت خود را از نظر اقتصادى و اجتماعى با ديگران مرتبط مىدانستند و تلاش مىكردند هر چه بيشتر به آنان نزديك شوند و دوستى و رضايت آن‌ها را به دست آورند تا مبادا همانند بنى هاشم در فشار اجتماعى يا محاصره اقتصادى قرار نگيرند . اهالى طائف در اين باره بيش از همه ، از مردم مكّه بيم داشتند كه بازار اصلى توليدات آنان بود .\r\nاز سوى ديگر يكى از بت‌هاى مهم و مشهور عرب به نام لات در شهر طائف قرار داشت و مردم عرب براى زيارت آن به طائف مىآمدند . « 1 » بنابراين مركزيت دينى هم در ميان عرب داشت و اهالى مىكوشيدند تا به هرگونه‌اى آن را حفظ كنند .\r\nاينك مىتوانيم راز برخورد خشن مردم طائف را با پيامبر اكرم ( ص ) به خوبى فهم كنيم كه چرا سعى داشتند ، هر چه زودتر آن حضرت را از شهر خود بيرون كنند .\r\nمردم طايف كه عروة بن مسعود ، مبلّغ اسلام را كشتند تا سال‌هاى پايانى زندگى پيامبر ( ص ) مسلمان نشدند . چنان كه در جاى خود خواهيم آورد ، در سال نهم هجرى با فرستادن هيأتى به حضور رسول خدا ( ص ) مسلمان شدند . « 2 »\r\n\r\n\r\n","description":"","footnote":"\r\n( 1 ) . الاصنام ، 16 ؛ سيرهء دحلان ، 3 / 11 ؛ تاريخ الخميس ، 2 / 135 .\r\n( 2 ) . بنگريد : الكامل فى التاريخ ، 2 / 283 ؛ تاريخ الخميس ، 2 / 135 ؛ سيره ابن هشام ، 4 / 183 ؛ سيره دحلان ، 3 / 9 .\r\n","page_name":" 404 ","page_number":408},
  {"content":"\r\n\r\n\r\nد . نتايج سفر\r\nبر خلاف پندار برخى كه ممكن است گمان برند سفر پيامبر ( ص ) به طائف بىثمر بود ، ما معتقديم كه تأثيرات ايجابى و مثبتى بر ذهن كسانى گذاشت كه رسول خدا ( ص ) با آنان ديدار و گفتگو كرد . البته نتيجه مطلوب و مورد نظر در آينده تحقق يافت ، زيرا فضا را براى گرايش قبيله ثقيف به اسلام آماده ساخت .\r\nاين قبيله وقتى شوكت اسلام و مسلمانان را ديد ، بدون اين كه تحت تأثير فشارهاى اقتصادى و اجتماعى مناطق اطراف خصوصا قريش قرار گيرد و از اين بابت واهمه‌اى داشته باشد ، با اعزام نمايندگانى به مدينه ، اظهار مسلمانى كرد .\r\nاز اين گذشته سفر پيامبر ( ص ) به طائف شايعات دروغ قريش كه او را به جنون و جادو متهم مىكردند ، خنثى كرد و مردم از نزديك شخصيت و ويژگىهاى بارز او را به عيان نظاره كردند .\r\n\r\n","description":"","footnote":"","page_name":" 405 ","page_number":409},
  {"content":"\r\n . \r\n","description":"","footnote":"","page_name":" 406 ","page_number":410},
  {"content":"\r\n\r\n\r\nفصل پنجم دعوت قبايل و بيعت عقبه\r\n\r\n1 . خشك‌سالى و دعاى پيغمبر ( ص )\r\nفشارهاى سخت و توان‌فرسايى كه در آن روزهاى غم‌انگيز بر پيامبر اكرم ( ص ) وارد مىشد ، موضع‌گيرى منفى قبيلهء ثقيف و گستاخى قريش در آزار و اذيّت رسول خدا ( ص ) ، پيامبر رحمت را چنان در تنگنا قرار داد كه لب به نفرين گشود . خشك‌سالى سخت و سهمگينى مردم مكّه را در تنگنا قرار داد .\r\nچنان كه به خوردن گوشت سگ و مردار ، خون و پوست خشكيده ، استخوان‌هاى سوخته و گوشت مردگان زير خاك روى آوردند و مادران ، فرزندان و گوشه خود را براى سدّ جوع توان فرسا خوردند .\r\nبا آمدن سال يازدهم ، ابو سفيان به پيامبر ( ص ) پناه آورد و گفت : اى محمّد ؛ تو خود بر پيوندهاى خويشاوندى تأكيد نموده‌اى . قوم و قبيله تو از گرسنگى هلاك شدند . اينك برايشان دعا كن . پس رسول خدا ( ص ) دعا فرمود . با دعاى آن حضرت ، عذاب و رنج طاقت‌فرساى مردم بر طرف شد . خداوند فرمود :\r\n إِنَّا كاشِفُوا الْعَذابِ قَلِيلًا إِنَّكُمْ عائِدُونَ  « 1 »\r\n\r\n\r\n","description":"","footnote":"\r\n( 1 ) . دخان ( 44 ) : 15 .\r\n","page_name":" 407 ","page_number":411},
  {"content":"\r\n\r\nما اين عذاب را اندكى از شما برمىداريم ( ولى ) شما در حقيقت باز از سر مىگيريد .\r\nآمدن ابو سفيان به نزد پيامبر ( ص ) تأكيد بر اين مطلب است كه مشركان ، به حقّانيت آيين حضرت اعتقاد داشتند ، امّا از روى استكبار ، برترىطلبى ، سركشى و حفظ امتيازهاى ظالمه خويش انكار مىكردند .\r\nاز سوى ديگر پاسخ مثبت پيامبر ( ص ) به درخواست ابو سفيان فقط به خاطر پيوندهاى خويشاوندى نبود ، چرا كه پيوند حقيقى همهء انسان‌ها ، اسلام است و بر همين اساس همگان با هم برادر مىشوند . رسول خدا ( ص ) مىخواست دليل ديگرى بر حقّانيت آيين خويش در اختيار او قرار دهد و حجّت را بر وى و مردم قريش كه شاهد ماجرا بودند ، تمام كند . از سوى ديگر به كسانى كه مصالح دنيايى چندانى ندارند ، فرصت دهد تا به دور از جوّ ساختگى و فضاى متلاطم و كاذب جامعه ، در اين باره انديشه كنند .\r\n\r\n2 . دعوت قبايل\r\nرسول خدا ( ص ) فرصت را در موسم حج غنيمت مىشمرد و آيين خود را به تك‌تك قبايل عرضه مىكرد تا با پذيرش اسلام ، در زمينهء نشر و تأييد و حمايت و يارى آن بكوشند . هرگاه مىشنيد ، مسافرى صاحب نام و شرف ، وارد مكّه شده است ، به هر طريقى به سراغ او مىرفت و او را به اسلام دعوت مىكرد . عمويش ابو لهب همواره به دنبالش روان بود و از مخاطبان وى مىخواست كه به سخنانش گوش ندهند و از او پيروى نكنند . چنان كه برادرزاده‌اش را به جنون و جادو ، و شعر و شاعرى متهم مىكرد .\r\nدر اغلب اوقات مردم سخنان قريش را مىپذيرفتند : به خاطر ترس از نفوذ و قدرت قريش يا حفظ مصالح و پيوندهاى اقتصادى خود در مكّه خصوصا در موسم حج و بازار عكّاظ . چنان كه اقدامات تخريبى ابو لهب در اين ميان بيشترين تأثير را داشت . چه او عموى پيامبر ( ص ) بود و از همگان بيشتر او\r\n\r\n","description":"","footnote":"","page_name":" 408 ","page_number":412},
  {"content":"\r\n\r\nرا مىشناخت .\r\nالبته اين تلاش‌هاى رسول خدا ( ص ) چندان بىتأثير هم نبود ، بلكه در آينده خصوصا پس از فتح مكّه نقش مهمّى در گسترش اسلام داشت . مورّخان تصريح كرده‌اند كه مردم عرب منتظر اسلام قريش بودند ، زيرا آن‌ها امام مردم ، اهل حرم و فرزندان اسماعيل بودند و احدى منكر اين امتيازات نبود . آن‌گاه كه مكّه فتح شد و قريش دست‌هاى خود را به نشانه تسليم در مقابل آيين محمّد ( ص ) بالا برد ، مردم عرب گروه گروه به آيين مسلمانى درآمدند . « 1 »\r\nگاهى اوقات كه پيامبر ( ص ) قبائل را به اسلام دعوت مىكرد ، با زشت‌ترين واژه‌ها او را رد مىكردند و مىگفتند : خانواده و خويشاوندانت ترا بهتر مىشناسند كه از تو پيروى نكرده‌اند . « 2 » اين نشان مىدهد كه فقط ترس از قريش مانع ورود ديگران به اسلام نبوده است ، بلكه عوامل ديگرى هم در اين ميان دخالت داشته است . از سوى ديگر جنبش تبليغى پيامبر اكرم ( ص ) و دعوت قبايل به اسلام و مسافرت‌هاى متعدد حضرت نشان‌گر ضعف و بىاعتبارى اين منطق است كه مىگويد : بر صاحب دعوت است كه در خانهء خويش بنشيند تا مردم به سراغ او بيايند .\r\n\r\n3 . دعوت فرزندان عامر بن صعصعه\r\nيكى از حوادثى كه در خلال دعوت قبايل روى داد ، گفتگويى است كه پيامبر اكرم ( ص ) با فرزندان عامر بن صعصعه داشت . بدين ترتيب كه :\r\nرسول خدا ( ص ) نزد فرزندان عامر رفت و آنان را به توحيد دعوت و نبوّت خويش را بر آنان عرضه داشت . مردى از ميان آنان به نام : بيحرة بن فراس به\r\n\r\n\r\n","description":"","footnote":"\r\n( 1 ) . بنگريد : الكامل فى التاريخ ، 2 / 286 - 287 .\r\n( 2 ) . سيره حلبى ، 2 / 3 .\r\n","page_name":" 409 ","page_number":413},
  {"content":"\r\n\r\nاطرافيان گفت : به خدا قسم ؛ اگر مىتوانستم اين جوان قريش را در اختيار داشته باشم ، عرب را به كمك او مىخوردم ! سپس به پيامبر ( ص ) چنين گفت : اگر با تو بيعت كنيم و به يارى تو برخيزيم و خداوند ترا بر دشمنانت پيروز گرداند ، آيا اين كار پس از تو ، ما را خواهد بود ؟ پيامبر ( ص ) در پاسخ او فرمود : اين كار در اختيار خداوند است ، آن را هركجا بخواهد ، قرار مىدهد . بيحره گفت : آيا به خاطر تو گلوهايمان را هدف تير عرب قرار دهيم و آن‌گاه كه خداوند ترا پيروز گرداند ، كار مال ديگران باشد ؟ برو كه ما را به كار تو حاجتى نيست .\r\nبدين ترتيب فرزندان عامر از پذيرش اسلام سرپيچى كردند و آنگاه كه مردم به مناطق خود بازگشتند ، نزد شيخ قبيله رفتند . پير از آنان دربارهء حوادثى كه در موسم حج روى داده بود ، پرسيد . گفتند : جوانى از قريش ، يكى از بنى عبد المطلب ، نزد ما آمد كه گمان مىبرد ، پيامبر است ، از ما مىخواست كه او را حمايت كنيم و با او به پا خيزيم و او را با خود به سرزمين خويش بياوريم .\r\nپير دست خود را بر سر زد و گفت : اى فرزندان عامر ؛ آيا مىتوان تلافى كرد ؟ آيا مىشود ، آنچه را از دست داده‌ايم ، دوباره به دست آوريم ؟ سوگند به آن كه جان فلانى در دست اوست ، هرگز خاندان اسماعيل به دروغ مدّعى نبوّت نشده‌اند . ادّعاى او قطعا حقّ است . عقل شما كجا بود ؟ ! « 1 » چنين حادثه‌اى ميان پيامبر اكرم ( ص ) و قبيلهء كنده هم پيش آمد . « 2 »\r\nلازم مىدانيم چند نكته را مورد اشاره قرار دهيم ؛\r\n\r\nأ . منصب امامت\r\nدر اين روايت تأكيد شده كه اين كار در اختيار خداوند است و هر جا او\r\n\r\n\r\n","description":"","footnote":"\r\n( 1 ) . بنگريد : سيره ابن هشام ، 2 / 66 ؛ الثقات ، 1 / 89 - 91 ؛ الروض الانف ، 1 / 180 ؛ حياة الصحابة ، 1 / 78 - 79 ؛ دلائل النبوه ( ابو نعيم ) ، 100 ؛ حياة محمّد ، 152 ؛ بهجة المحافل ، 1 / 128 .\r\n( 2 ) . البداية و النهايه ، 3 / 140 .\r\n","page_name":" 410 ","page_number":414},
  {"content":"\r\n\r\nبخواهد ، مىگذارد . چند نكته را از اين عبارت مىتوانيم فهم كنيم ؛\r\n1 . پيامبر اكرم ( ص ) با اين سخن خويش بر عكس سياستمداران روزگار عمل كرد . آنان وعده‌هاى شيرين و رنگارنگ مىدهند ، امّا چون به قدرت رسيدند و تخت رياست را در اختيار گرفتند ، همهء وعده‌هاى خويش را فراموش مىكنند . چنان كه گويى اصلا چيزى نبوده است . در حالى كه رسول خدا ( ص ) حاضر نشد ، به فرزندان عامر وعده‌اى بدهد كه نمىدانست آيا خواهد توانست به آن عمل كند ؟ آن حضرت نياز شديدى به يارى ديگران داشت و قبيله بنى عامر از نظر عدّه و عدّه چنان قدرتمند بود كه بتواند به خوبى از پيامبر ( ص ) حمايت و دفاع كند .\r\n2 . پاسخ پيامبر ( ص ) به فرزند فراس مؤيد ديدگاه شيعه دربارهء منصب امامت و خلافت است . مكتب اهل بيت ( ع ) عقيده دارد كه خلافت منصبى است كه نمىتوان براى انتخاب صاحب منصب به مردم مراجعه كرد ، بلكه اين منصب در اختيار خداوند است و او امام را نصب مىكند .\r\n\r\nب . كوته‌بينى در هدف\r\nهدف فرزندان عامر برخاسته از پايگاه ايمانى قوى و پذيرش عقيدتى راسخ و كسب ثواب الهى و ترس از عقوبت خداوندگارى نبود ، بلكه در درجهء نخست مبتنى بود بر مصالح تجارى ، خوردن و رسيدن به مجد و سلطنت عرب بود .\r\nروشن است كه هرگاه اين قبيله مصالح خود را پايان يافته تلقى و به اهداف خويش دست يافت ، دست از يارى و نصرت برخواهد داشت و حتى آن‌گاه كه پيامبر ( ص ) را مانع تحقق اهداف و حفظ امتيازات ظالمانه خويش دانست ، عليه او خواهد شوريد . معلوم است كه اعتماد به چنين افرادى شايسته نيست و پيامدهاى ناگوارى خواهد داشت .\r\n\r\n","description":"","footnote":"","page_name":" 411 ","page_number":415},
  {"content":"\r\n\r\n\r\nج . دين و سياست\r\nبرخى از محقّقان را نظر بر آن است كه وقتى مرد عامرى از دعوت پيامبر ( ص ) خبردار شد ، دريافت كه اين دين ، صرف رهبانيت در صومعه‌ها ، نماز ، دعا ، و اوراد و اذكار نيست ، بلكه دين سياست ، مديريت و حكومت است . از اين رو آشكارا گفت : اگر مىتوانستم اين جوان قريش را در اختيار داشته باشم ، عرب را مىخوردم .\r\nاسعد بن زراره بزرگ انصار ، پيش از مرد عامرى به اين حقيقت رسيد و آن هنگامى بود كه به مكّه آمد و پيامبر ( ص ) دعوت خويش را بر او عرضه كرد .\r\nاسعد با فراست خود دريافت كه محمّد و دعوت او مىتواند جامعهء يثرب را اصلاح كند و مشكلات حل نشدنى بين دو قبيلهء اوس و خزرج را درمان نمايد .\r\nبه همين منظور از رسول خدا ( ص ) دعوت كرد تا به يثرب هجرت كند و چنين شد . « 1 »\r\nچقدر تفاوت است ، بين فهم اينان از اسلام و دعوت قرآن كه زمينه‌ساز مسلمانى انصار و هجرت پيامبر ( ص ) شد و فهم كسانى كه قائل به جدايى دين از سياست هستند . بىترديد اين انديشه از القائات استعمار ، و تفكر وارداتى نصرانى است .\r\n\r\n4 . دستاوردهاى دعوت از قبايل\r\nاز آنچه گذشت نتيجه مىگيريم كه :\r\nأ . رويارويى پيامبر ( ص ) با مردم و گفتگوى مستقيم با آنان فرصت مىداد ، برداشتى عميق و حقيقى از شخصيت رسول اكرم ( ص ) و حقيقت آيين وى داشته باشند . از سوى ديگر مىتوانست شايعات و دروغ‌پراكنىهاى مغرضانه\r\n\r\n\r\n","description":"","footnote":"\r\n( 1 ) . بنگريد : بحار الانوار ، 19 / 9 ؛ الاعم الورى ، 57 .\r\n","page_name":" 412 ","page_number":416},
  {"content":"\r\n\r\nقريش و ايادى آن را كه در ميان توده‌هاى مردم ، پيامبر ( ص ) را ساحر ، جادوگر ، شاعر و مجنون معرفى مىكرد ، خنثى سازد .\r\nب . ماجراى فرزندان عامر بن صعصعه به روشنى دلالت دارد كه دعوت پيامبر اكرم ( ص ) از قبايل در مناسبت‌هاى مختلف از جمله مراسم حج و عمره نقش مهمّى در تبليغ دين و انتشار آوازهء آن در اطراف و اكناف داشت . طبيعى بود كه مردم پس از بازگشت به اوطان خود از آنچه در طول سفر ديده و شنيده بودند ، سخن بگويند . در اين ميان خبر هيجان‌انگيزترى از ظهور دين جديد ، آن هم در شهر مكّه ، نبود .\r\n\r\n5 . ازدواج پيامبر ( ص ) با سوده و عايشه\r\nمىگويند : پيامبر اكرم ( ص ) ده سال پس از بعثت با سوده دختر زمعه ازدواج كرد و عايشه دختر ابو بكر را به عقد خويش درآورد . سوده نقش مهمّى در تاريخ اسلام و زندگانى پيامبر ( ص ) و حتى پس از آن ندارد ، يا لااقل ما ، در متون تاريخى چيزى دربارهء نقش او پيدا نكرديم . در حالى كه همهء تلاش‌ها بر عايشه و نقش او در تاريخ اسلام متمركز است ، تا آنجا كه به استحباب عقد نكاح در ماه شوّال فتوا داده‌اند . چه پيامبر ( ص ) در ماه شوّال وى را به ازدواج خويش درآورد . « 1 » در صورتى كه شخص پيامبر ( ص ) در ماه‌هاى ديگر با ساير همسران خود ازدواج كرد !\r\nما ، در اين فرصت اندك نمىتوانيم همهء آنچه را كه دربارهء عايشه گفته شده و مىشود ، جمع‌آورى كنيم ، زيرا چنين كارى بسى سخت و بلكه ناممكن است . از اين رو فقط به دو نكته دربارهء ازدواج وى با پيامبر ( ص ) اشاره مىكنيم : سنّ عايشه ، و زيبايى و محبوبيت وى نزد پيامبر ( ص ) .\r\n\r\n\r\n","description":"","footnote":"\r\n( 1 ) . نزهة المجالس ، 2 / 137 .\r\n","page_name":" 413 ","page_number":417},
  {"content":"\r\n\r\n\r\nأ . سنّ عايشه\r\nمىگويند : پيامبر ( ص ) ، عايشه را در سنّ شش يا هفت سالگى به عقد خود درآورد و او پس از هجرت در سنّ نه سالگى به خانه رسول خدا ( ص ) آمد .\r\nاين خبر از عايشه نقل شده است . « 1 »\r\nاز نظر ما اين رقم درست نيست . ما معتقديم كه عمر عايشه به هنگام ازدواج با پيامبر اكرم ( ص ) خيلى بيش از اين بود . چنان كه به هنگام عقد سيزده تا هفده سال سن داشته است . در اينجا فقط به يك روايت بسنده مىكنيم و خوانندهء ارجمند را به منابع مفصّل در اين باره ارجاع مىدهيم . « 2 »\r\nابن اسحاق ، عايشه را در شمار كسانى آورده كه در ابتداى بعثت مسلمان شدند . او مىگويد : عايشه در اين زمان كوچك بود و فقط پس از هجده نفر مسلمان شد ؛ يعنى نوزدهمين نفرى است كه آيين مسلمانى برگزيد . « 3 » اگر عمر وى را به هنگام بعثت به طور مثال هفت سال بدانيم ، در اين صورت به هنگام عقد هفده سال و موقع هجرت بيست سال سن داشته است . مگر اين كه بگويند : وقتى مسلمان شد ، كمتر از هفت سال سن داشت . مثلا در اين موقع كودك شيرخواره‌اى بيش نبود ! .\r\n\r\nب . زيبايى و محبوبيت عايشه\r\nاگر نگوييم همهء روايات زيبايى و محبوبيت عايشه نزد پيامبر اكرم ( ص ) ، لااقل بيشتر آن از خود وى يا خواهرزاده‌اش ، عروة بن زبير نقل شده است . ما\r\n\r\n\r\n","description":"","footnote":"\r\n( 1 ) . الطبقات الكبرى ، 8 / 39 ؛ الاصابه ، 4 / 359 ؛ شرح نهج البلاغه ، 9 / 190 ؛ تاريخ الامم و الملوك ، 2 / 413 .\r\n( 2 ) . بنگريد : حديث الافك ؛ الصحيح من سيرة النبى الاعظم ( ص ) ، 3 / 285 - 287 .\r\n( 3 ) . سيره ابن هشام ، 1 / 271 ؛ تهذيب الاسماء و اللغات ، 2 / 351 ؛ البداء و التاريخ ، 4 / 164 .\r\n","page_name":" 414 ","page_number":418},
  {"content":"\r\n\r\nيقين داريم كه همهء اين روايات دروغ است . زيرا\r\n1 . چرا همهء اين روايات جز از طريق عايشه و خواهرزاده‌اش نقل نشده است . تتبع روايات اين مطلب را روشن مىسازد .\r\n2 . عبد اللّه بن عبّاس ، پس از جنگ جمل با بيان اين حقيقت به مقابله عايشه رفت كه او نه زيباترين زنان پيامبر ( ص ) بوده است و نه گرامىترين آن‌ها از نظر حسب . « 1 » چنان كه عمر نيز زينب بنت جحش را زيبا توصيف كرد ، نه عايشه را بلكه اصلا به وى اشاره نكرد .\r\n3 . زبير بن به كار روايت كرده كه ضحاك بن ابى سفيان كلابى ، مردى زشت و قبيح‌منظر بود . هنگامى كه با پيامبر ( ص ) بيعت كرد ، گفت : من دو همسر دارم كه از اين حميرا زيباترند ( منظور وى عايشه بود و در آن زمان هنوز آيهء حجاب نازل نشده بود ) . اگر بخواهى يكى را طلاق مىدهم تا با او ازدواج كنى ؟ عايشه نشسته بود و سخن او را مىشنيد ، گفت : آيا او زيباتر است يا تو ؟ ضحاك گفت : من زيباتر و گرامىترم .\r\nرسول خدا ( ص ) از سؤال عايشه خنده‌اش گرفت ( زيرا آن مرد زشت و قبيح منظر بود ) . « 2 »\r\n4 . عبّاد بن عوّام به سهيل بن ذكوان گفت : عايشه را برايم توصيف كن .\r\nگفت : زشت بود . يحيى گفت : به سهيل بن ذكوان گفتيم : آيا تو عايشه را ديدى ؟ گفت : بلى . گفتند : او را توصيف كن . گفت : زن سياهى بود . « 3 »\r\n5 . بررسى و مطالعهء زندگانى همسران پيامبر ( ص ) بىترديد نشان مىدهد كه اگر همهء آنان چنين نباشند ، لااقل بيشتر آن‌ها نزد پيامبر ( ص ) محبوب‌تر بودند .\r\n\r\n\r\n","description":"","footnote":"\r\n( 1 ) . الفتوح ، 2 / 337 .\r\n( 2 ) . السميرا المهذّب ، 2 / 8 - 9 .\r\n( 3 ) . الضعفاء الكبير ، 2 / 155 .\r\n","page_name":" 415 ","page_number":419},
  {"content":"\r\n\r\nاز حسادت و غيرتى كه وى نسبت به ساير همسران پيامبر ( ص ) نشان مىداد ، مىتوان فهميد كه آنان از وى زيباتر بوده‌اند ، زيرا به طور طبيعى زن زشت و بدمنظر نسبت به زن زيبا و قشنگ حسودى و غيرت نشان مىدهد ، امّا هرگز زن قشنگ و صاحب جمال نسبت به زن زشت و كريه منظر حسد و رشك نخواهد برد .\r\nحال اگر درست باشد كه عايشه محبوب رسول خدا ( ص ) بود و حضرت او را بيش از همهء همسرانش دوست مىداشت ، پس چرا اين همه نسبت به آنان حسد و رشك مىورزد ؟ طبيعى است كه حسد بردن به خاطر چيزى است كه حسود فاقد آن است و آرزو مىكند كه از آن فرد گرفته و به وى منتقل شود .\r\n\r\n6 . اسلام در مدينه\r\nميان مورّخان دربارهء نخستين مسلمان ، زمان و چگونگى گرايش مردم مدينه اختلاف نظر است ، امّا مىتوانيم بر اين نكته تأكيد كنيم كه آيين مسلمانى در چند مرحله وارد يثرب شد . در ابتدا اسعد بن زراره و ذكوان بن عبد القيس در دورهء محاصره مسلمان در شعب ابو طالب مسلمان شدند . سپس پنج يا شش يا هشت نفر ديگر ايمان آوردند . آنگاه بيعت نخست عقبه و سپس بيعت دوم عقبه انجام شد . « 1 »\r\nمىگويند : اسعد بن زراره و ذكوان بن عبد القيس از قبيله خزرج در موسم حج يك سال كه بنى هاشم در محاصره بودند ، به مكّه آمدند تا مگر عتبة بن ربيعه را بر ضدّ اوس هم‌پيمان خويش سازند . عتبه درخواست آنان را رد كرد و گفت : شهر شما از ما دور است و از سوى ديگر ما خود گرفتاريم و به كار\r\n\r\n\r\n","description":"","footnote":"\r\n( 1 ) . بنگريد : سيره مغلطاى ، 29 .\r\n","page_name":" 416 ","page_number":420},
  {"content":"\r\n\r\nديگرى نمىرسيم . وقتى از گرفتارى آنان پرسيدند ، عتبه از ظهور پيامبر ( ص ) سخن گفت و اينكه جوانان قريش را تباه كرده و جمعشان را بر هم زده است .\r\nدر ضمن آن دو را از برقرارى ارتباط با پيامبر ( ص ) برحذر داشت ، زيرا جادوگرى است كه با سخن خود مردم را سحر مىكند . او به اسعد توصيه كرد كه به هنگام طواف ، پنبه در گوش‌هاى خود بگذارد تا سخنان محمّد ( ص ) را نشنود . پيامبر ( ص ) در آن هنگام با گروهى از بنى هاشم در حجر اسماعيل مىنشست . آنان براى انجام مناسك حج از شعب ابو طالب بيرون آمده بودند .\r\nاسعد براى طواف كعبه آمد . پيامبر ( ص ) را در حجر نشسته ديد ؛ با خود گفت : نادان‌تر از خود نمىبينم . آيا چنين حديثى در كعبه باشد و من از آن آگاه نشوم تا به هنگام بازگشت ، خويشان خود را از آن خبر دهم ؟ ! پنبه را از گوش درآورد و نزد رسول خدا ( ص ) آمد و بر او سلام كرد و سخن گفت .\r\nپيامبر ( ص ) دعوت خويش را به او عرضه داشت . اسعد مسلمان شد . ذكوان هم پس از او اسلام آورد .\r\nدر روايت ديگرى است كه وقتى پيامبر ( ص ) با اسعد بن زراره و ذكوان بن عبد القيس ديدار كرد ، اسعد گفت :\r\nيا رسول اللّه ؛ پدر و مادرم فداى تو ؛ من از اهالى يثرب و از مردم قبيله خزرج هستم . ريسمان پيوند ميان ما و برادران اوسىمان گسسته شده است . اميد دارم خداوند اين رشته را به وسيلهء تو پيوند دهد . من گرامىتر از تو نديدم . مردى از قوم من همراه من است ، اگر او به اين آيين درآيد ، اميدوارم كه خداوند خواستهء ما را از تو كامل سازد . به خداى سوگند ؛ يا رسول اللّه ؛ همواره خبر شما را از يهود مىشنيديم . آن‌ها ما را از ظهور شما بشارت مىدادند و وصف شما مىگفتند . اميدوارم كه شهر ما هجرتگاه شما باشد . از اين هم ، يهوديان ما را خبردار كرده‌اند . حمد خدايى را كه مرا به سوى تو راهنمايى كرد . به خدا قسم كه به مكّه نيامدم ، مگر براى پيدا كردن هم پيمان بر ضدّ قوم خويش امّا خداوند بالاتر از آن به ما عطا فرمود .\r\n\r\n","description":"","footnote":"","page_name":" 417 ","page_number":421},
  {"content":"\r\n\r\nسپس رو به ذكوان كرد و گفت : اين همان رسول خداوند است كه يهود ما را از آمدن وى بشارت مىدادند و از اوصافش براى ما مىگفتند . پيش آى و مسلمان شو . پس ذكوان اسلام آورد . . . « 1 »\r\nدر سال يازدهم بعثت ، در موسم حج ، رسول خدا ( ص ) دعوت خود را بر قبائل عرضه مىكرد و از آنان يارى مىطلبيد . در عقبهء منى با گروهى از مردم خزرج ملاقات كرد . پيامبر ( ص ) آنان را به خدا و اسلام فراخواند و آياتى از قرآن را برايشان تلاوت نمود . خزرجيان مسلمان شدند . آنان شش نفر و عبارت بودند از : اسعد بن زراره ، جابر بن عبد اللّه بن رئاب ، عوف بن حارث ، رافع بن مالك ، عقبه و قطبه پسران عامر . جز اين هم گفته‌اند كه از نظر رقم و اسم متفاوت است . آنان به ميان قوم خود بازگشتند و از رسول خدا ( ص ) سخن گفتند و آن‌ها را به اسلام دعوت كردند . سپس در سال دوازدهم يعنى يك سال پيش از هجرت ، در عقبه منى با آن حضرت بيعت كردند . « 2 »\r\nشايد اسعد بن زراره و ذكوان اسلام خود را پوشيده مىداشتند و آنگاه كه اين گروه شش يا هشت نفرى مسلمان شدند ، آنان هم ايمان خود را علنى ساختند .\r\nلازم مىبينيم در اينجا به چند نكته توجّه دهيم :\r\n\r\nأ . پيشگويىهاى اهل كتاب\r\nاهالى يثرب از يهوديان مىشنيدند كه به زودى پيامبرى ظهور خواهد كرد .\r\nهمين امر آنان را از نظر روانى براى پذيرش اسلام آماده ساخت .\r\n\r\nب . درگيرىهاى اوس و خزرج\r\nجنگ‌هاى وحشتناكى بين دو قبيلهء اوس و خزرج رخ داده بود . آخرين\r\n\r\n\r\n","description":"","footnote":"\r\n( 1 ) . بحار الانوار ، 19 / 9 ؛ اعلام الورى ، 57 .\r\n( 2 ) . همان منابع .\r\n","page_name":" 418 ","page_number":422},
  {"content":"\r\n\r\nجنگ آن‌ها كه به پيروزى اوس خاتمه يافت ، جنگ بعاث بود ، هنگامى كه پيامبر ( ص ) و بنى هاشم در شعب ابو طالب در محاصره بودند . وضعيت دو قبيله بىنهايت سخت بود . چنان كه مىگويند : شب و روز سلاح بر زمين نمىگذاشتند . « 1 » اين بدان معنى است كه مردم عرب يثرب از بدترين وضعيتى كه ممكن است كسى همانند آنان و با امكانات معيشتى محدود با آن رو به رو شود ؛ رنج مىبردند .\r\nروشن است كه آنان به شوق رهايى از اين وضعيت فاجعه‌آميز روزگار مىگذراندند و چنان كه در سخنان اسعد بن زراره آمد ، آرزو مىكردند ، كسى رشته‌هاى گسسته اين دو قبيله را به هم پيوند زند . بنابراين مردم يثرب طعم تلخ انحراف و ستم را چشيده بودند و منجى حقيقى خود را جستجو مىكردند و او را در وجود پيامبر اكرم ( ص ) مىديدند كه با تعاليم سهل و آسان ، ظهور كرده بود .\r\n\r\nج . تعاليم سهل و آسان\r\nتعاليم اسلام ، با فطرت سليم هماهنگ و بدور از ابهام و پيچيدگى است .\r\nچنان سهل و آسان است كه درك حقانيّت آن به انديشه عميق ، و فهم اهداف آن به كوشش فراوان ، و پيشگويى كاهن و رمّال نياز ندارد . به همين دليل است كه مىبينيم مردم يثرب خيلى زود فهميدند كه اسلام مىتواند مشكلات گريبان‌گير جامعهء آنان را حل كند . از اين رو به سرعت مسلمان شدند . درست برعكس مردم مكّه و قريش كه آن را براى مصالح شخصى و امتيازات ظالمانهء خود خطرناك تشخيص دادند .\r\nمردم يثرب علاوه بر پيشگويىهاى يهود ، از همان لحظات نخست ، اسلام و\r\n\r\n\r\n","description":"","footnote":"\r\n( 1 ) . همان منابع .\r\n","page_name":" 419 ","page_number":423},
  {"content":"\r\n\r\nتعاليم رهايىبخش آن را منجى واقعى خود تشخيص دادند كه مىتواند آنان را از تاريكىها به نور و از مرگ به زندگى هدايت كند . همچنان كه اين دين را در زمينه‌هاى عقيده و احكام و اجتماع و سياست هماهنگ و موافق فطرت و عقل سليم يافتند . از اين رو به اين دعوت معتقد شدند و به خاطر آن با قريش و عرب جنگيدند .\r\n\r\nد . مردم يثرب و اهالى مكّه\r\nاهالى يثرب نتوانستند به كمك آيين دوگانه‌پرستى ، مشكلات گوناگون داخلى خود را حل و لااقل از شدّت آن بكاهند . همچنان كه اين آيين هيچ گونه امتيازى در زمينه‌هاى اقتصادى ، اجتماعى و . . . براى آنان نداشت . از اين جهت رو به ضعف و سستى گذاشت . علاوه بر اين ، مخالفت با فطرت و عقل سليم ، و نيز پيشگويىهاى يهوديان دربارهء ظهور عن‌قريب پيامبر آخر الزمان تا حدود زيادى به سستى و ضعف بت‌پرستى اوس و خزرج افزود .\r\nدرست برعكس ، مشركان مكّه از نظر اجتماعى و اقتصادى از بت‌پرستى خود بهره مىبردند و خويشتن را محور اصلى همهء طوايف و قبايل منطقه ساخته و امتيازات ظالمانه گسترده‌اى براى خود جعل كرده بودند . از اين رو به هيچ قيمتى حاضر نبودند براى خدمت به حقيقت و انسانيت ، از اين امتيازات دست بردارند ، بلكه آماده بودند تا حق و انسان را در راه همين امتيازات ، انحرافات و مصالح خويش قربانى كنند .\r\nعلاوه بر آنچه گذشت ، شخصيت عظيم ، اخلاق كريمانه ، خانواده بلند مرتبه ، و رابطهء خويشاوندى رسول اكرم ( ص ) كه او را از طريق مادرش آمنه ، به بنى نجّار ( يكى از تيره‌هاى خزرج ) پيوند مىداد ؛ از جمله عواملى است كه در گرايش مردم يثرب به اسلام و فداكارى و جانبازى صادقانه آنان در راه دين نقش داشت .\r\n\r\n","description":"","footnote":"","page_name":" 420 ","page_number":424},
  {"content":"\r\n\r\n\r\n7 . بيعت نخست عقبه\r\nمورّخان مىگويند : هنگامى كه گروه شش يا هشت نفرى نو مسلمانان يثرب به شهر خويش بازگشتند ، براى مردم از رسول خدا ( ص ) سخن گفتند و آن‌ها را به اسلام دعوت كردند . چنان اسلام در سراسر يثرب پراكنده شد كه خانه‌اى در يثرب نبود ، مگر اين كه در آن ، از رسول خدا ( ص ) سخن مىگفتند .\r\nدر سال دوازدهم بعثت ، دوازده نفر از انصار : دو نفر از اوس و ده نفر از خزرج ، در مراسم حج با پيامبر ( ص ) ديدار و در عقبهء منى با آن حضرت به بيعت نساء بيعت كردند ؛ يعنى : بيعتى كه مشتمل بر جنگ نبود . بدين ترتيب كه :\r\nبراى خدا شريكى قرار ندهند و دزدى نكنند و زنا نكنند و فرزندان خود را نكشند و بت‌هايى را كه ساخته باشند ، از ميان دستان و پاهاى خويش نياورند ، و در كارهاى نيك از او نافرمانى نكنند ؛ و اگر وفا كنند ، آنان را بهشت خواهد بود و اگر چيزى از اين‌ها را مرتكب شوند ، كارشان به خداى واگذار است تا اگر خواست بيامرزد و اگر خواست عذاب كند .\r\nاين دوازده نفر پس از بيعت به شهر خود برگشتند و رسول خدا ( ص ) ، مصعب بن عمير را همراهشان فرستاد تا به آنان قرآن و اسلام بياموزد و احكام دين تعليم دهد . بدين جهت بود كه مصعب را « مقرى » مىناميدند . گفته مىشود ، عبد اللّه بن امّ مكتوم را نيز در پى او فرستاد . « 1 » مصعب نخستين نماز جمعه را در مدينه برپا كرد .\r\nمصعب بن عمير و مسلمانانى كه همراه او بودند ، موفّق شدند . سعد بن معاذ به دست او ايمان آورد و موجب مسلمانى قبيله خود شد . بدين ترتيب كه وقتى به دست مصعب مسلمان شد ، نزد قوم خود بازگشت و به آنان گفت : اى بنى عبد الاشهل ؛ مرا در ميان خود چگونه مىدانيد ؟\r\nگفتند : سرور مايى و از همهء ما با تدبيرتر و نيكوسرشت‌تر . گفت : حال كه\r\n\r\n\r\n","description":"","footnote":"\r\n( 1 ) . سيره حلبى ، 2 / 9 ؛ سيره دحلان ، 1 / 151 - 152 .\r\n","page_name":" 421 ","page_number":425},
  {"content":"\r\n\r\nچنين است ، سخن با زنان و مردان شما بر من حرام است تا به خدا و رسولش ايمان آوريد .\r\nراوى گفت : به خدا سوگند ؛ در هيچ يك از خانه‌هاى قبيله بنى عبد الاشهل زن و مردى روز را به شب نياورد ، مگر اين كه مسلمان شد . « 1 »\r\nبدين ترتيب همهء افراد اين قبيله در يك روز ايمان آوردند ، مگر چنان كه گفته‌اند : عمرو بن ثابت . وى تا احد اسلام نياورد . سپس مسلمان شد و پيش از آن كه حتى يك سجده كند ، به شهادت رسيد .\r\nمصعب همچنان مردم را به اسلام دعوت مىكرد تا اين كه همهء مردان و زنان انصار مسلمان شدند ، مگر گروهى اندك از اوس كه در اين باره از يكى از رهبران خود پيروى كردند . وى تا پس از هجرت رسول اكرم ( ص ) مسلمان نشد . « 2 »\r\n\r\n8 . بيعت دوم عقبه\r\nمصعب بن عمير به مكّه بازگشت و گزارش كار خود ( و مسلمانى مردم يثرب ) را به عرض رسول خدا ( ص ) رسانيد و آن حضرت شادمان شد . « 3 »\r\nدر موسم حج سال سيزدهم بعثت ، جمع زيادى از مردم يثرب به قصد حج عازم مكّه شدند . در ميان اين جمعيت كه شمارشان به پانصد نفر مىرسيد « 4 » هم مشركان حضور داشتند و هم مسلمانانى كه تقيه مىكردند و از خوف قوم ، مسلمانى خود را پوشيده مىداشتند .\r\n\r\n\r\n","description":"","footnote":"\r\n( 1 ) . بنگريد : سيره ابن هشام ، 2 / 79 - 80 ؛ سيره حلبى ، 2 / 14 ؛ تاريخ الامم و الملوك ، 2 / 90 .\r\n( 2 ) . سيره ابن هشام ، 2 / 79 - 80 ؛ سيره حلبى ، 2 / 14 .\r\n( 3 ) . بحار الانوار ، 19 / 12 : مصعب گزارش كار خود را به پيامبر ( ص ) نوشت ؛ اعلام الورى ، 59 .\r\n( 4 ) . الطبقات الكبرى ، 1 / 149 .\r\n","page_name":" 422 ","page_number":426},
  {"content":"\r\n\r\nبرخى از مسلمانان يثرب با پيامبر ( ص ) ملاقات كردند . حضرت با آنان وعده گذاشت كه در ميانه‌هاى ايام تشريق ، شب هنگام كه همه خوابيده باشند ، با هم ديدار كنند . پيامبر ( ص ) فرمود كه موقع آمدن ، خوابيدگان را بيدار نكنند و منتظر غايبان نباشند .\r\nدر آن شب موعود به عادت هميشه با همسفران خود خوابيدند تا آنكه ثلثى از شب گذشت ، آنگاه با كمال احتياط ، پنهان و جدا از هم ، رو به عقبه حركت كردند تا در آنجا هفتاد يا هفتاد و سه مرد ، و دو زن فراهم گشتند . آنان در خانه عبد المطلب كه در پايين عقبه بود ، با رسول خدا ( ص ) ملاقات كردند . در اين ديدار ، حمزه ، على و عبّاس حضور داشتند . « 1 » آنگاه با او بيعت كردند كه\r\nچنان كه از خويشتن ، خانواده و فرزندان خود دفاع مىكنند ، از او و خانواده‌اش دفاع نمايند و آنان را پشتيبانى و يارى دهند و بر شنيدن و اطاعت ، در كثرت مشغله و بىكارى و بر انفاق مال به هنگام برخوردارى و تنگ‌دستى و بر امر به معروف و نهى از منكر ، و دعوت به خداى و نهراسيدن از سرزنش هيچ سرزنش كننده‌اى ؛ در مقابل مردم عجم به آيين آن‌ها خواهند پيوست و اينان پادشاهان عالم خواهند شد .\r\nعبّاس بن فضله كه خصوصا با عنايت به عبارت پايانى بيعت ، اهميت خطير آن را دريافت و به خوبى متوجّه شد كه فقط رويارويى و مقاومت بر ضد مشركان مكّه يا جزيرة العرب مطرح نيست ، بلكه بايد در اين راه در مقابل همهء جهان قرار گيرند ، بر آن شد تا از حقيقت امر مطمئن شود و چشم بيعت‌كنندگان را به روى واقعيات چنان بگشايد كه با بينش كامل بيعت كنند و روز مبادا نگويند : اگر چنين مىدانستيم ، بيعت نمىكرديم . از اين‌رو خطاب به همسفران خود گفت :\r\nاى گروه اوس و خزرج ؛ مىدانيد بر چه كارى با اين مرد بيعت مىكنيد ؟\r\n\r\n\r\n","description":"","footnote":"\r\n( 1 ) . اعلام الورى ، 59 ؛ بحار الانوار ، 19 / 12 - 13 ؛ سيره حلبى ، 2 / 16 ؛ تفسير قمى ، 1 / 273 .\r\n","page_name":" 423 ","page_number":427},
  {"content":"\r\n\r\nگفتند : آرى ، گفت : شما بر جنگ با سرخ و سياه و جنگ با پادشاهان عالم با وى بيعت مىكنيد . اگر چنان مىبينيد كه هرگاه مصيبتى بر شما وارد شد ، دست از يارى وى برخواهيد داشت ، از هم اكنون او را فريب ندهيد .\r\nبدانيد كه رسول خدا ، هرچند قوم و خويشانش با او مخالفت كرده‌اند ، امّا همچنان عزيز است و كسى را به او دسترسى نيست . سپس عبد اللّه بن حزم ، پدر جابر ، اسعد بن زراره ، ابو الهيثم تيهان ، به سخن آمدند و گفتند :\r\nترا چه به اين سخن ؟ اى رسول خدا ؛ بلكه خون ما ، در مقابل خون شما و جان ما ، در مقابل جان شما . هرچه مىخواهى براى خودت و پروردگارت شرط كن . « 1 »\r\n\r\nأ . نقش عبّاس در بيعت عقبه\r\nدر برخى از روايات آمده كه عبّاس بن عبد المطلب در بيعت دوم عقبه همراه پيامبر ( ص ) بود . هر چند عبّاس در آن تاريخ هنوز بر كيش قوم خود بود امّا علاقه داشت كه در كار برادرزاده‌اش نظارت كند و در امر بيعت مطمئن شود . او به همين مناسبت جملاتى خطاب به انصار گفت كه چنين است ؛\r\nاى گروه خزرج ؛ همان گونه كه مىدانيد ، محمّد از ماست و ما او را از گزند قوم خويش : كسانى كه هم رأى ما هستند ، بازداشتيم . هم اكنون در ميان ما و در شهر خود بس عزيز و نيرومند است . او از ميان همهء مردم شما را برگزيده و مىخواهد به شما بپيوندد ؛ نيك بنگريد ، اگر چنان كه مىبينيد كه به آنچه او را بدان خوانده‌ايد ، وفادار خواهيد ماند و در برابر دشمنانش از او حمايت خواهيد كرد ، كارى را كه در پيش گرفته‌ايد ، دنبال كنيد و اگر چنان مىبينيد كه پس از بردن وى به شهر خويش ، دست از يارى وى برداريد و او را بىكس رها كنيد ، از هم اكنون او را واگذاريد ، چه او در ميان خويشان و در شهر خويش عزيز و نيرومند است .\r\n\r\n\r\n","description":"","footnote":"\r\n( 1 ) . بحار الانوار ، 19 / - 12 - 13 ؛ دلائل النبوه ( بيهقى ) ، 2 / 450 ؛ تاريخ الخميس ، 1 / 318 ؛ تفسير قمى 1 / 272 - 273 ؛ سيره ابن هشام ، 2 / 88 ؛ سيره حلبى ، 2 / 17 ؛ البداية و النهايه ، 3 / 185 .\r\n","page_name":" 424 ","page_number":428},
  {"content":"\r\n\r\nدر روايت ديگرى آمده كه عبّاس خطاب به يثربيان گفت :\r\nمحمّد از ميان همه مردم ، شما را انتخاب كرده است . اگر شما اهل قدرت و توانايى و بصيرت جنگى هستيد و به تنهايى مىتوانيد از پس دشمنى همه عرب به درآييد ؛ چه عرب شما را با يك كمان هدف قرار خواهد داد ، پس اينك بينديشيد و با هم مشورت كنيد . . .\r\nما ، در درستى اين مطلب ترديد داريم ؛ زيرا\r\n1 . كلام منسوب به عبّاس ، تضعيف آشكار پيامبر اكرم ( ص ) است و نه چنان كه مىگويند : اطمينان و تثبيت كار او . خصوصا اگر اين جمله را مدّ نظر قرار دهيم كه گفت : اگر به تنهايى از پس دشمنى همهء عرب به در مىآييد ، چه عرب شما را با يك كمان هدف قرار خواهد داد .\r\n2 . در اين سخن مطالبى آمده كه حقيقت ندارد . خصوصا آنجا كه مىگويد :\r\n« محمّد از ميان همه ، شما را برگزيده . » اين بدان معنى است كه همهء مردم با پيامبر ( ص ) موافق هستند و حاضرند او را يارى دهند ، امّا او همه را رد كرده است . در حالى كه جز قبيلهء شيبان بن ثعلبه ، هيچ كس حاضر نشد ، از پيامبر ( ص ) حمايت كند . آيا اين قبيله همه مردم است ؟\r\n3 . هنوز بحث هجرت به يثرب مطرح نشده بود . پيامبر ( ص ) نيز به احدى در اين باره چيزى نگفته بود . پس عبّاس از كجا مىدانست كه آن حضرت به زودى به يثرب هجرت خواهد كرد ؟ آيا به او وحى شد ؟ ! چه مىدانيم !\r\n4 . گوينده چنين سخنى نمىتواند جز مسلمان باشد ، بلكه مىبايست با ايمان كامل لب به چنين مطالبى باز كند . در حالى كه مىدانيم در آن تاريخ هنوز عبّاس مسلمان نشده بود و همچنان مشرك بود تا در واقعه بدر اسلام آورد . مطابق نقل برخى روايات عبّاس تا فتح مكّه مسلمان نشد . از سوى ديگر نمىتوان احتمال داد كه عبّاس اين سخنان را از روى حميّت و عصبيت قبيله‌اى در حمايت از برادرزاده‌اش گفته باشد ، زيرا زندگى عبّاس قبل و پس از اين واقعه به روشنى گواهى مىدهد كه هرگز چنين مواضعى اتخاذ نكرد ، بلكه در\r\n\r\n","description":"","footnote":"","page_name":" 425 ","page_number":429},
  {"content":"\r\n\r\nواقعه بدر با شمشير به جنگ پيامبر ( ص ) و همين مسلمانان مورد خطاب شتافت !\r\nما ترجيح مىدهيم كه اين سخن را عبّاس بن نضله انصارى بر زبان آورده باشد كه بيشتر جملاتى را از او آورديم ، نه عبّاس بن عبد المطلب . شباهت جملات منسوب به آن دو ، گوياى اين برترى است . احتمال مىدهيم ، راوى به سبب تشابه اسمى اشتباه كرده و سخن عبّاس بن نضله انصارى را به عبّاس بن عبد المطلب نسبت داده است . احتمال ديگر آن است كه خلفاى عبّاسى اين فضيلت ارزشمند را براى جدّ خويش ثبت كرده باشند تا به اهداف معينى دست يابند .\r\n\r\nب . دوازده نقيب\r\nهنگامى كه بيعت مردم يثرب انجام شد ، رسول خدا ( ص ) فرمود :\r\nدوازده نفر نقيب از ميان خود برگزيدند تا مسئول و مراقب قوم خود باشند .\r\nآنان نه نفر از خزرج و سه نفر از اوس را به عنوان نقيب برگزيدند .\r\nقريش از اين اجتماع خبردار شد و سلاح برگرفت . رسول خدا ( ص ) فريادشان را شنيد و انصار را فرمود كه پراكنده شوند . انصار گفتند : اى رسول خدا ؛ اگر ما را فرمان دهى كه با شمشيرهايمان به آنان يورش بريم ، چنان خواهيم كرد . پيامبر ( ص ) فرمود : چنين فرمانى به من داده نشده است . خداوند مرا اذن جنگ نداده است . گفتند : يا رسول اللّه ؛ آيا با ما از مكّه بيرون مىشوى ؟\r\nفرمود : منتظر فرمان خدا مىمانم\r\nقريش با اسلحه آمدند . حمزه شمشير به دست با على ( ع ) بيرون رفت . چون حمزه را ديدند ، پرسيدند : چه خبر است كه جمع شده‌ايد ؟ حمزه به منظور حفظ پيامبر ( ص ) ، مسلمانان و اسلام ، تقيه كرد و گفت : گرد هم جمع نشده‌ايم و احدى اينجا نيست . به خداى سوگند ؛ اگر احدى از اين گردنه عبور كند ،\r\n\r\n","description":"","footnote":"","page_name":" 426 ","page_number":430},
  {"content":"\r\n\r\nگردنش را با شمشير مىزنم . قريش بازگشتند و صبح نزد عبد اللّه بن ابى رفتند ؛ به او گفتند : شنيده‌ايم كه قوم تو بر جنگ ما با محمّد بيعت كرده‌اند . به خدا قسم ؛ طايفه‌اى در عرب نيست كه اشتعال نايره جنگ ميان خود و آنان را بيشتر دشمن بداريم تا جنگ ميان خود و شما را .\r\nعبد اللّه سوگند ياد كرد كه چنين چيزى نبوده است و او از آن اطلاعى ندارد . انصار او را از كارشان باخبر نكرده بودند . انصار پراكنده شدند و رسول خدا ( ص ) به مكّه بازگشت .\r\nقريش بعدا از صحت خبر مطمئن شد . از اين رو در پى انصار بيرون رفتند و بر سعد بن عباده و منذر بن عمير دست يافتند ، امّا منذر از آنان گريخت . سعد را گرفتند و زير شكنجه قرار دادند . خبر دستگيرى و شكنجه سعد به جبير بن مطعم و حارث بن حرب بن اميه رسيد . آن دو آمدند و او را خلاص كردند ، زيرا وى به آنان در تجارت پناه داده و مردم يثرب را از تعرّض به آن دو بازداشته بود . « 1 »\r\n* * *\r\n\r\n\r\n","description":"","footnote":"\r\n( 1 ) . تاريخ الخميس ، 1 / 318 - 319 ؛ دلائل النبوه ( بيهقى ) ، 2 / 450 ؛ اعلام الورى ، 57 .\r\n","page_name":" 427 ","page_number":431},
  {"content":"\r\n . \r\n","description":"","footnote":"","page_name":" 428 ","page_number":432},
  {"content":"\r\n\r\n\r\nبخش پنجم - از مكّه تا مدينه\r\nفصل اوّل - مقدّمات هجرت فصل دوم - هجرت رسول خدا ( ص ) فصل سوم - از قباء تا مدينه فصل چهارم - پيش از استقرار در مدينه\r\n\r\n","description":"","footnote":"","page_name":" 429 ","page_number":433},
  {"content":"\r\n . \r\n","description":"","footnote":"","page_name":" 430 ","page_number":434},
  {"content":"\r\n\r\n\r\nفصل اوّل مقدّمات هجرت\r\n\r\n1 . اهداف و انگيزه‌ها\r\nدربارهء انگيزه‌ها و اهداف هجرت از مكّه به چند نكته اشاره مىكنيم ؛\r\n1 . مكّه سرزمين مناسبى براى ادامه دعوت نبود و رسول خدا ( ص ) نهايت بهره‌بردارى ممكن را از اين شهر كرده بود و هيچ اميدى براى پيوستن گروه‌هاى ديگرى - لااقل در آينده نزديك - به آيين اسلام نداشت .\r\nهنگامى ماندن در اين شهر و تحمّل آزار و اذيّت قريش قابل توجيه بود كه اميد مىرفت ، با ورود دسته‌هاى جديد به حوزهء مسلمانى ، اسلام قدرت گيرد ، امّا حال كه مكّه گروه‌هايى از جوانان مؤمن و مستضعف را تقديم اسلام كرده ، جز موانع گسترده براى جلوگيرى از نشر و گسترش دين چيزى ندارد ، نه تنها ماندن در اين شهر قابل توجيه نيست ، بلكه خيانت به دعوت اسلامى و فراهم نمودن زمينه نابودى و فروپاشى آن است .\r\n2 . رسول اكرم ( ص ) به عنوان نماينده و مبلّغ آيين توحيدى نمىتوانست به پيشرفت‌هاى اندك دوران مكّه بسنده كند ، زيرا اسلام دين همهء بشريت است و\r\n\r\n","description":"","footnote":"","page_name":" 431 ","page_number":435},
  {"content":"\r\n\r\nهمهء انسان‌ها را در سراسر گيتى مخاطب خود مىداند ؛\r\n وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً  . « 1 »\r\nو ما تو را جز ( به سمت ) بشارت‌گر و هشدار دهنده براى تمام مردم ، نفرستاديم .\r\nاز سوى ديگر موفقيت‌هاى به دست آمده فعلى نمىتوانست زمينه اجراى همهء احكام و قوانين اسلام و تحقق اهداف والاى آن خصوصا اجراى مقررات اجتماعى و حكومتى دين را فراهم سازد .\r\nگذشته از اين فرزندان عبد المطلب و خاندان بنى هاشم فقط مىتوانستند ، شخص رسول خدا ( ص ) را در قبال دشمنى و تجاوز مشركان قريش حفظ كنند ؛ البته اين نيز پس از رحلت ابو طالب با فشارهاى توان‌فرسايى كه روز به روز دامنهء آن گسترده‌تر مىشد ، تا حدود زيادى دستخوش تغييرات منفى شده وضعيت خطرناكى پيدا كرده بود . آنان هرگز نمىتوانستند و نخواهند توانست از ياران پيامبر ( ص ) حمايت و دفاع كنند تا چه رسد به اين كه بخواهد آيين خود را ترويج كند و روز به روز بر شمار مسلمانان بيفزايد .\r\n3 . مسلمانان سال‌هاى دراز در مقابل ظلم و ستم ، و عذاب و شكنجه مداوم و بىامان مشركان مقاومت و پايدارى كرده بودند . چنان كه گروهى از ياران بىپناه حضرت به ناچار ترك شهر و ديار كردند و از ظلم و ستم قريش به سرزمين غربت در آن سوى آب‌هاى درياى سرخ فرار نمودند .\r\nاگر افراد معدودى چون حمزه و شمار ديگرى بودند كه خانواده‌هايشان از آنان حمايت مىكردند ، ساير مسلمانان غالبا از توده‌هاى ضعيف و بىپناه بودند و چاره‌اى جز صبر و شكيبايى ، و تحمّل آزار و اذيّت و شكنجه‌هاى توان‌فرساى دشمن را نداشتند .\r\n\r\n\r\n","description":"","footnote":"\r\n( 1 ) . سباء ( 34 ) : 28 .\r\n","page_name":" 432 ","page_number":436},
  {"content":"\r\n\r\nحال اگر همين وضعيت تداوم پيدا مىكرد ، نه تنها روحيه يأس و نوميدى بر آنان مستولى مىشد ، چه بسا به شرك و بت‌پرستى بازمىگشتند و خود و ديگران را به هلاكت مىانداختند .\r\n4 . در نهايت قريش به اين نتيجه رسيد كه با طرح نقشه پيامبر ( ص ) براى هميشه از دست او خلاص شود . سران كفر براى اجراى اين توطئه ، كم‌هزينه‌ترين راه را برگزيدند تا مگر خاندان هاشم توان خون‌خواهى پيامبر ( ص ) را نداشته به ناچار تن به مصالحه دهند و آنگاه كه محمّد ( ص ) كشته شد ، از بين بردن پيروان وى آسان‌تر خواهد بود و حتى اگر به حال خود رها شوند ، در نهايت محكوم به اضمحلال و نابودى خواهند بود .\r\nهر چند اين انديشه ناشى از عصبيت قبيله‌اى و حميّت جاهلى بود ، امّا بسى زيركانه طرّاحى شده بود و به قريش امكان مىداد تا اهداف شرورانه خود را در قبال اسلام و پيامبر ( ص ) عملى سازد .\r\nبدين ترتيب روشن مىشود كه پيامبر ( ص ) و مسلمانان همراه او چاره‌اى نداشتند ، جز اين كه از شهر مكّه بيرون روند و در مكانى امن و امان ساكن شوند ؛ چنان كه در آنجا به دور از هرگونه فشارى و با آزادى تمام براى تشكيل جامعهء اسلامى برنامه‌ريزى كنند و پيامبر ( ص ) بتواند به نشر دعوت و ابلاغ رسالت خود به نحو كامل اقدام نمايد .\r\n\r\n2 . راز انتخاب مدينه\r\nبايد به اين پرسش پاسخ داد كه چرا پيامبر اكرم ( ص ) شهر يثرب را براى هجرت برگزيد و آنجا را پايگاه دعوت خويش قرار داد ؟ انتخاب مدينه به چند عامل مربوط است . در اينجا به گوشه‌اى از اين عوامل اشاره مىكنيم ؛\r\n1 . چنان كه گذشت ، مكّه را جايگاه خاصى در دل مردم بود و بدون سيطره بر آن و برچيدن بت‌پرستى و جايگزينى آيين اسلامى ، دعوت توحيدى پيامبر ( ص ) شكست خورده به حساب مىآمد . دعوت اسلامى همان اندازه به\r\n\r\n","description":"","footnote":"","page_name":" 433 ","page_number":437},
  {"content":"\r\n\r\nمكّه محتاج بود كه مكّه به دعوت اسلامى .\r\nبنابراين ضرورت داشت جايى به عنوان پايگاه اين دعوت انتخاب شود كه علاوه بر نزديكى ، بتوان از آنجا اوضاع مكّه را زير نظر داشت و نوعى فشار سياسى و اقتصادى و حتى نظامى به وقت لزوم بر آن وارد ساخت .\r\nمدينه همان جايى بود كه مقدمات و لوازم اعمال چنين فشارى در آن موجود بود . مدينه مىتوانست به دليل قرار داشتن در مسير كاروان‌هاى بازرگانى و تجارى قريش ، مكّه را از نظر اقتصادى در فشار قرار دهد . خصوصا كه منبع تأمين معاش مردم كه در درجهء نخست ، تجارت و مبادلات بازرگانى بود .\r\n2 . پيش از اين ديديم كه هجرت به مدينه تنها راه حل ممكن فراروى پيامبر ( ص ) بود . هجرت به طايف فايده‌اى نداشت . مردم اين شهر تحت تأثير پيوندهاى اقتصادى خويش با مكّه بودند و به خوبى مىدانستند كه تا چه اندازه به بازارهاى مصرف مكّه محتاج هستند . ساير قبايل عرب قدرتى در خود نمىديدند تا بخواهند از پيامبر ( ص ) و مسلمانان حمايت و دفاع كنند و پناه بردن به آنان جز فزونى مشكلات ، دستاوردى براى حضرت نداشت .\r\nيمن ، ايران ، روم ، شام و ساير مناطق ، زير سلطه دو ابرقدرت بزرگ آن روزگار بودند كه با هجرت به اين سرزمين‌ها جز مشكلات و خطرات هولناك بهره‌اى عايد پيامبر ( ص ) و دعوت توحيدى نمىشد . برخورد كسرى با نامه پيامبر اكرم ( ص ) و مأموريتى كه براى نابودى اسلام به فرماندار ايرانى يمن داد ، بهترين دليل بر اين نكته است كه اين مناطق نمىتوانست در فهرست اماكن مناسب براى هجرت مسلمانان قرار گيرد .\r\nحبشه نيز به لحاظ موقعيت جغرافيايى علاوه بر اين كه از مكّه فاصله زيادى داشت ، نظر به واقعيت‌هاى اجتماعى ، سياسى ، انسانى و نژادى و نيز به عنوان يك كشور افريقايى نمىتوانست رهبرى يك برنامهء اصلاحى جهانى را در هيچ يك از زمينه‌هاى اقتصادى ، سياسى ، نظامى و حتى فكرى و اجتماعى بر عهده\r\n\r\n","description":"","footnote":"","page_name":" 434 ","page_number":438},
  {"content":"\r\n\r\nگيرد . علاوه بر اين لشكركشى از حبشه موجب مىشد كه همهء قبائل عرب به دليل پيوندهاى خويشاوندى و نژادى ، و حميّت و عصبيّت عربى در كنار مكّيان قرار گيرند و از آنان تا پاى جان در مقابل مسلمانان دفاع كنند .\r\n3 . مدينه از نظر زراعى غنىتر از مكّه بود . بنابراين اگر روزى با نوعى فشار بازرگانى روبه‌رو مىشد ، البته در توان مكّه نبود كه هرگز چنين فشارى بر مدينه تحميل كند ؛ در عين حال مدينه مىتوانست در مقابل اين فشار مقاومت كند و بدون تسليم شدن در مقابل خواسته ديگران ، به نوعى هرچند مشقّت بار به زندگى روزمرهء خود ادامه دهد .\r\n4 . اهالى مدينه در اصل مردمان مهاجر يمن بودند كه در قديم الايام نوعى تمدّن ابتدايى داشتند . بدين ترتيب نه همانند مردمان بيابان‌گرد عرب ، قلب‌هاى خشن داشتند و نه همچون مردم قريش در فضاى روانى خاصى به دنبال امتيازات ويژه و مصالح منطقه‌اى بودند .\r\nاز سوى ديگر به خاطر رقابت‌هاى آشكار تيره‌هاى عدنانى و قحطانى ، حتى اگر مردم مدينه انگيزه‌هاى دينى و عقيدتى نداشتند ، از تسليم پيامبر ( ص ) به دشمن عدنانى ، خوددارى مىكردند .\r\n5 . مردم مدينه طعم تلخ انحراف را چشيده بودند و جنگ‌هاى پىدرپى آنان را از پاى درآورده بود ؛ آن‌ها همواره در رعب و وحشت به سر مىبردند ، چنان كه شب و روز اسلحه بر زمين نمىگذاشتند . « 1 » وقتى پيامبر ( ص ) اسعد بن زراره را به اسلام دعوت كرد ، وى خطاب به حضرت گفت :\r\nمن از اهالى يثرب و از مردم قبيله خزرج هستم . ريسمان پيوند ميان ما و برادران اوسىمان گسسته است . اميد دارم خداوند اين رشته را به وسيله\r\n\r\n\r\n","description":"","footnote":"\r\n( 1 ) . بحار الانوار ، 19 / 8 - 10 .\r\n","page_name":" 435 ","page_number":439},
  {"content":"\r\n\r\nتو پيوند دهم . من گرامىتر از تو نديدم . . . « 1 »\r\n6 . بشارت‌هاى يهود مدينه درباره ظهور قريب الوقوع پيامبرى در منطقه عربستان ، همه را براى پذيرش دين جديد آماده كرده بود ، امّا نياز به شرايط مساعد و مناسبت‌هاى تشويقى داشتند . حال چرا پيامبر ( ص ) چنين استعدادهايى را ناديده بگيرد و فرصت را براى آنان فراهم نسازد ؟\r\n7 . از همه گذشته ، مردم مدينه ، خودشان از پيامبر ( ص ) دعوت كردند تا به اين شهر هجرت كند ؛ با او در عقبهء منى بيعت كردند و به حضرت وعدهء يارى و نصرت دادند و متعهّد شدند كه چونان زن و فرزند خويش از آن حضرت دفاع كنند و حتى در اين راه سلاح بردارند و در مقابل همگان بايستند .\r\n\r\n3 . پيمان برادرى مهاجران\r\nاحتمال مىرفت مسلمانان در مهاجرت به يثرب با مشكلات و مصاعب فراوانى روبه‌رو شوند كه نياز به همراهى و همكارى فوق العاده داشت . از اين‌رو پيمان برادرى مهاجران به عنوان مقدمه هجرت مطرح شد . هدف اين بود كه مناسبات انسانى را از حد روابط مصلحتى تا مرتبهء برادرى بالا كشد .\r\nچنان كه در ابتدا كه هنوز آيهء ارث نيامده بود ، برخى از مسلمانان گمان مىكردند كه برادرى بدون پيوند نسبى هم موجب ارث است .\r\nاين مطلب بر عمق و ژرفاى تأثير اين حادثه در روحيات و مناسبات مسلمانان دلالت دارد . به هر حال ، رسول اكرم ( ص ) پيش از هجرت مهاجران را بر اساس حق و مواسات با هم برادر كرد : ابو بكر و عمر ؛ حمزه و زيد بن حارثه ؛ عثمان و عبد الرحمن بن عوف ؛ زبير و عبد اللّه بن مسعود ؛ عبادة بن حارث و بلال ؛ مصعب بن عمير و سعد بن ابى وقّاص ؛ ابو عبيده جرّاح و سالم مولاى ،\r\n\r\n\r\n","description":"","footnote":"\r\n( 1 ) . همان ؛ اعلام الورى ، 57 .\r\n","page_name":" 436 ","page_number":440},
  {"content":"\r\n\r\nابو حذيفه ؛ سعيد بن زيد و طلحه ؛ على ( ع ) و خودش . آن‌گاه خطاب به على ( ع ) فرمود :\r\nآيا خشنود نمىشوى كه من برادر تو باشم ؟\r\nعلى ( ع ) گفت : آرى يا رسول اللّه ؛ خشنود شدم .\r\nپيامبر ( ص ) فرمود : تو در دنيا و آخرت برادر من هستى . « 1 »\r\n\r\n4 . آغاز هجرت\r\nمورّخان مىگويند : بيعت دوم عقبه سه ماه پيش از هجرت رسول خدا ( ص ) به مدينه بود . چنان كه در جاى ديگر مىگويند : على الظاهر پس از بيعت نخست عقبه كه ياران حضرت به سبب آزار و اذيّت قريش توان زندگى در مكّه را نداشتند ، پيامبر ( ص ) به آنان اجازه داد تا به مدينه هجرت كنند و خود در انتظار اذن خداوند ، در مكّه ماند . ياران پيامبر ( ص ) به صورت پراكنده از مكّه خارج شدند و به مدينه رفتند .\r\n\r\n\r\n","description":"","footnote":"\r\n( 1 ) . سيرهء حلبى ، 2 / 20 ؛ تاريخ الخميس ، 1 / 353 ؛ مستدرك حاكم ، 3 / 14 .\r\n","page_name":" 437 ","page_number":441},
  {"content":"\r\n . \r\n","description":"","footnote":"","page_name":" 438 ","page_number":442},
  {"content":"\r\n\r\n\r\nفصل دوم هجرت رسول خدا ( ص )\r\n\r\n1 . توطئه شوم\r\nاشراف قريش در دار الندوه گرد هم آمدند و احدى از آنان غايب نبود .\r\nحاضران از خاندان‌هاى بنى عبد شمس ، نوفل ، عبد الدار ، جمح ، سهم ، اسد ، مخزوم و ديگر خانواده‌هاى مكّه بودند و اجازه ندادند كه احدى از تهامه وارد شود ، زيرا تهامىها هوادار محمّد ( ص ) بودند . همچنان كه مواظب بودند « 1 » تا احدى از خاندان هاشم يا كسانى كه به گونه‌اى با آن‌ها ارتباط دارند ، از اين جريان باخبر نشود . « 2 »\r\nمطابق گزارش‌ها ، شيطان نيز در چهره پيرى نجدى همراه آنان وارد مجلس شد . « 3 »\r\nآن‌ها با هم مشورت و رايزنى كردند كه با محمّد ( ص ) چه كنند ؟\r\nپيشنهادهايى مطرح شد . از جمله كسى گفت : او را به زنجير آهنى بسته حبس نمايند ، امّا احتمال دادند كه با يارانش ارتباط برقرار كند و آنان ، او را آزاد كنند .\r\n\r\n\r\n","description":"","footnote":"\r\n( 1 ) . تاريخ الخميس ، 1 / 321 ؛ سيره حلبى ، 2 / 25 ؛ نور الابصار ، 15 .\r\n( 2 ) . همان ، منابع .\r\n( 3 ) . تاريخ الامم و الملوك ، 2 / 68 ؛ تاريخ الخميس ، 1 / 321 - 322 .\r\n","page_name":" 439 ","page_number":443},
  {"content":"\r\n\r\nپيشنهاد شد او را به سرزمين‌هاى ديگر تبعيد كنند ؛ چنان ديدند كه اين كار به محمّد ( ص ) امكان مىدهد تا به نشر و ترويج دين خود همّت گمارد . در نهايت رأى آنان بر پيشنهاد ابو جهل يا شيطان قرار گرفت كه از هر قبيله يك جوان دلير و نسب‌دار و گيرنده انتخاب كنند و آنگاه به هر كدام از جوانان يك شمشير برّنده بدهند و آنان با شمشيرهاى خود بر پيامبر ( ص ) وارد شوند و دسته‌جمعى او را بكشند و خون او در ميان همهء قبايل پراكنده شود و بنى عبد مناف نتوانند با همهء طوايف قريش بجنگند و ناچار به گرفتن ديه تن در دهند و آنان هم ديه مىدهند . بدين ترتيب كار پايان مىيابد .\r\nروشن است كه ويژگىهايى كه براى جوانان در نظر گرفتند ، براى اين بود كه هيچ يك از قبايل به تسليم جوان خويش نينديشد ، زيرا اگر او را تحويل دهند ، بنى هاشم براى وارد كردن ضربه هر چند محدود به قريش قدرت بيشترى خواهد داشت .\r\nهمچنان كه چنين ويژگىهايى ، اجراكنندگان اين جنايت پليد را در انجام مأموريت آن‌ها كه ذره‌اى ترديد ، و ضعف و سستى در اجراى آن جايز نبود ، مطمئن‌تر و جسورتر مىساخت .\r\nبه هر حال خداوند متعال از طريق وحى پيامبرش را از اين توطئه آگاه كرد :\r\n وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ  . « 1 »\r\nمكر الهى در اينجا ، تدبير سرّى براى شكست اقدامى است كه ديگران بر انجام آن هم داستان شده بودند .\r\n\r\n2 . على ( ع ) در بستر پيغمبر ( ص )\r\nمورّخان مىگويند : جوانان قريش بر در خانه پيامبر ( ص ) كه مطابق برخى\r\n\r\n\r\n","description":"","footnote":"\r\n( 1 ) . انفال ( 8 ) : 30 .\r\n","page_name":" 440 ","page_number":444},
  {"content":"\r\n\r\nروايات ، خانهء عبد المطلب بود ، « 1 » فراهم شدند و انتظار مىبردند تا به خواب رود . از جمله مىتوان به افراد زير اشاره كرد ، حكم بن ابى العاص ، عقبة بن ابى معيط ، نضر بن حارث ، امية بن خلف ، زمعة بن اسود ، ابو لهب ، ابو جهل ، ابو غيطله ، طعمة بن عدى ، ابى بن خلف ، خالد بن وليد ، عتبه ، شيبه ، حكيم بن حزام ، نبيه و منبه ، پسران حجّاج . « 2 »\r\nقريش از ميان ده يا پانزده قبيله خود ، ده يا پانزده نفر يا بيشتر ، به اختلاف روايات ، انتخاب كردند تا به طور دسته جمعى رسول خدا ( ص ) را با شمشيرهايشان بكشند . در برخى نقل‌ها يكصد نفر آمده است . « 3 »\r\nما اين عدد را بعيد مىدانيم ، زيرا علاوه بر مخالفت صريح با ساير روايات ، چيزى در دست نداريم كه عدد صد را براى تعداد قبايل قريش تأييد كند . چنان كه نمىتوان احتمال داد از هر قبيله چند نفر آمده باشند ، زيرا روايات تصريح دارد كه از هر قبيله فقط يك نفر حضور داشته است .\r\nبه هر حال توطئه‌گران آماده شدند و گرد هم آمدند . خداوند متعال نيز پيامبرش را از مكر آنان آگاه كرد . رسول اكرم ( ص ) على ( ع ) را از توطئه قريش خبر داد و او را فرمود كه در بسترش بخوابد . على ( ع ) گفت : اى پيامبر خدا ، آيا با خوابيدن من در آنجا تو سالم مىمانى ؟ پيامبر ( ص ) فرمود : بلى ، على ( ع ) خنده‌اى تبسّم‌آميز كرد و به شكرانهء اين افتخار ، سر به سجده گذاشت . سپس در بستر پيامبر ( ص ) خوابيد و برد خصوصى حضرت را روى خود كشيد .\r\nپيامبر ( ص ) در حالى از خانه خارج شد كه قريش خانه را در محاصره داشتند و انتظار مىكشيدند تا بخوابد . رسول خدا ( ص ) به هنگام بيرون شدن از خانه ، اين\r\n\r\n\r\n","description":"","footnote":"\r\n( 1 ) . بحار الانوار ، 19 / 73 .\r\n( 2 ) . بنگريد : سيره حلبى ، 2 ؛ بحار الانوار ، 19 / 31 ، 72 .\r\n( 3 ) . سيره حلبى ، 2 / 280 ؛ نور الابصار ، 15 .\r\n","page_name":" 441 ","page_number":445},
  {"content":"\r\n\r\nآيه را تلاوت مىكرد :\r\n وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ  . « 1 »\r\nو ما فراروى آن‌ها سدّى و پشت سرشان سدّى نهاده و پرده‌اى بر ( چشمان ) آنان فروگسترده‌ايم ؛ در نتيجه نمىتوانند ببينند .\r\nآنگاه مشت خاكى برگرفت و بر سر آنان پاشيد و بىآنكه او را ببينند ، از ميان ايشان گذشت و راهى غار ثور شد .\r\nوقتى على ( ع ) در بستر رسول خدا ( ص ) خوابيده بود ، ابو بكر آمد . او به گمان اين كه على ( ع ) پيامبر ( ص ) است ، گفت : اى پيغمبر خدا ( ص ) ؛ على ( ع ) گفت : پيغمبر خدا ( ص ) به سوى چاه ميمونه رفت . او را درياب . بدين ترتيب ابو بكر با پيامبر ( ص ) وارد غار شد . « 2 »\r\nگويند : مشركان قريش ، على را همچون پيامبر ( ص ) سنگ‌باران كردند و او به خود مىپيچيد ، و سرش را زير پارچه كرده بود و تا صبح بيرون نياورد .\r\nقريش صبحگاهان به على ( ع ) يورش بردند و تا او چشم خود را به آنان باز كند ، با شمشيرهاى كشيده به او حمله آوردند . خالد بن وليد از همه جلوتر بود ، على پريد و با تردستى و چالاكى ، دستش را گرفت و به هم پيچاند . خالد چون بچه شتر به هوا مىرفت و به سان شتر كف كرده بود . على ( ع ) شمشير را از دست خالد گرفت و با آن به قريش سخت گرفت . مشركان از جلوى او به بيرون\r\n\r\n\r\n","description":"","footnote":"\r\n( 1 ) . يس ( 36 ) : 9 .\r\n( 2 ) . درباره آنچه گذشت ، بنگريد : مناقب خوارزمى ، 73 ؛ مستدرك حاكم ، 3 / 133 ؛ مسند احمد .\r\n1 / 321 ؛ تذكرة الخواص ، 34 ؛ شواهد التنزيل ، 1 / 99 - 101 ؛ تاريخ الامم و الملوك ، 2 / 100 ؛ البرهان فى تفسير القرآن ، 1 / 207 ؛ الفصول المهمه ، 30 ؛ خصائص امير المؤمنين ( ع ) 63 ؛ مجمع الزوائد ، 9 / 120 ؛ فضائل الخمسه ، 1 / 231 ؛ ذخائر العقبى ، 87 ؛ كفاية الطالب ، 190 ؛ امالى طوسى ، 2 / 81 ؛ ترجمة الامام على ( ع ) من تاريخ مدينة دمشق ، 1 / 186 ، 190 . غاية المرام ، 66 ؛ الرياض النضره ، 2 / 203 ؛ بحار الانوار ، 19 / 78 ، 93 .\r\n","page_name":" 442 ","page_number":446},
  {"content":"\r\n\r\nخانه گريختند ، چنان كه گوسفند مىرمد . چون به او نگريستند ، دريافتند كه على است . پرسيدند : تو على هستى ؟ گفت : من على هستم . گفتند : هدف ما تو نبودى . يارت چه كرد ؟ فرمود : از او چيزى نمىدانم . « 1 »\r\n\r\n3 . قريش در جستجوى پيغمبر ( ص )\r\nقريش براى پيدا كردن پيامبر ( ص ) ، به سرعت جاسوسان خود را بسيج كرد و آنان براى انجام اين مأموريت بر شتران رام و سركش ، سوار شدند و جاى پاى حضرت را بردند تا به نقطه‌اى رسيدند كه ابو بكر به او ملحق شده بود .\r\nردشناس گفت : كسى كه در جستجوى او هستيد ، در اينجا مرد ديگرى به او پيوسته است . قريش رد را بردند تا به در غار رسيدند . امّا خداوند آنان را از ورود به غار بازداشت .\r\nبدين ترتيب كه عنكبوتى بر در غار تار تنيده و كبوترى تخم گذاشته بود .\r\nقريش از ديدن تار عنكبوت و تخم كبوتر ، به اين نتيجه رسيد كه غار متروك است و احدى وارد آن نشده است و گرنه تار عنكبوت پاره مىشد و تخم كبوتر مىشكست و كبوتر وحشى بر در غار آرام نمىگرفت . « 2 »\r\nعلى ( ع ) تا شب صبر كرد . آنگاه در تاريكى شب ، همراه هند بن ابى هاله ، در غار ثور به حضور رسول خدا ( ص ) رسيد . حضرت به هند فرمود كه دو شتر براى او و همراهش خريدارى كند . ابو بكر گفت : اى پيغمبر خدا ؛ من دو شتر براى خود و شما آماده كرده‌ام تا با آن به يثرب برويد . پيامبر ( ص ) گفت : هر دو يا يكى را قبول نمىكنم ، مگر اين كه بهايش را بگيرى . ابو بكر گفت : پس مال\r\n\r\n\r\n","description":"","footnote":"\r\n( 1 ) . امالى طوسى ، 2 / 82 - 83 .\r\n( 2 ) . تاريخ الخميس ، 1 / 328 ؛ سيره حلبى ، 2 / 37 ؛ البداية و النهايه ، 3 / 181 - 182 .\r\n","page_name":" 443 ","page_number":447},
  {"content":"\r\n\r\nشما . پيامبر ( ص ) على ( ع ) را فرمود تا بهاى شتران را به ابو بكر پرداخت كرد . « 1 »\r\nپس او را به حفظ عهد خود و اداى امانت‌هاى مردم سفارش كرد . قريش و مردم عرب كه در موسم حج از بيرون مكّه مىآمدند ، اموال و كالاهاى خود را نزد پيامبر ( ص ) به امانت مىگذاشتند تا برايشان نگه‌دارى كند .\r\nپيامبر ( ص ) على ( ع ) را فرمود كه صبح و شام بر دامنه كوه فرياد زند : هر كه نزد محمّد امانتى دارد بيايد تا امانتش را به او پس دهيم . سپس به او فرمود :\r\nعلى ؛ از اين پس ناپسندى از قريش نخواهى ديد تا به من بپيوندى . پس امانت مرا در حضور مردم و آشكارا ادا كن . من فاطمه دخترم را به تو مىسپارم و هر دوى شما را به خداوند ؛ او شما را حفظ كند .\r\nلازم مىدانيم در اينجا به چند نكته توجّه دهيم ؛\r\n\r\nأ . هزينه‌هاى هجرت\r\nرسول اكرم ( ص ) به على ( ع ) دستور داد كه چند شتر براى خود و فواطم ( فاطمه بنت اسد ، فاطمه بنت محمّد ، و فاطمهء بنت زبير بن عبد المطلب ) و كسانى از بنى هاشم كه همراه او هجرت كنند ، بخرد . ابو عبيده گفت : به عبيد اللّه ابن ابى رافع ، گفتند : آيا رسول خدا ( ص ) چيزى داشت كه اين گونه خرج كند ؟ گفت : من از پدرم درباره همين موضوع پرسيدم . گفت : مگر از ثروت خديجه ( س ) خبر ندارى ؟ رسول خدا ( ص ) فرمود : هيچ مالى به اندازهء ثروت خديجه مرا نفع نداد . تا زمانى كه رسول خدا ( ص ) در مكّه بود ، با مال خديجه بدهكار و اسير را آزاد ، و از ناتوان دست‌گيرى مىكرد و به نيازمندان مىبخشيد و فقراى اصحاب خود را مهمان مىكرد ، و هزينه آنان را كه مىخواستند هجرت كنند ، مىپرداخت . پيامبر ( ص ) پس از سه روز توقّف در غار ثوم عازم\r\n\r\n\r\n","description":"","footnote":"\r\n( 1 ) . بحار الانوار ، 19 / 62 ؛ امالى طوسى ، 2 / 83 ؛ بنگريد : وفاء الوفاء 1 / 237 .\r\n","page_name":" 444 ","page_number":448},
  {"content":"\r\n\r\nمدينه شد . « 1 »\r\n\r\nب . برترين الگوى جانبازى\r\nدر اينجا داستانى از شگفت‌انگيزترين فداكارىها ، جانبازىها و از خودگذشتگىهايى كه تاريخ به خود ديده است ، نمايان مىشود . دليران و پهلوانان در كارزارها و پيكارها رو در روى دشمنان خود مىايستند و با سلاح و تجهيزات ، و همراه ياران و همراهان خويش به دفاع و نبرد مىپردازند و صحنهء كارزار ، آنان را در حال تنهايى به ايستادگى در مقابل دشمن ناچار مىسازد . امّا اين كه انسان با خواست و ارادهء خويش و با آرامش و بىسلاح ، و وسائل جنگ به سوى مرگ برود ؛ پس بر بسترى در ميان گردابى از خطرها و امور ترسناك بخوابد ، از هر چيزى به دور است جز ايمان و اطمينان به پروردگار ، و شوق به سلامتى رهبر ، چنان كه وقتى پيامبر ( ص ) به على ( ع ) گفت كه در بستر او بخوابد تا بتواند فرار كند و از توطئه قريش خلاصى يابد ؛ با شوق فراوان به استقبال خطر رفت . اين چيزى است كه در تاريخ قهرمانىها روى نداده و از هيچ كس در تاريخ فداكارىها در راه خدا و عقيده ، ديده نشده است . . .\r\nخفتن على ( ع ) در بستر پيامبر ( ص ) در شب هجرت ، براى نخستين بار نبود . ابو طالب در دوره محاصره بنى هاشم در شعب ، على را در بستر پيغمبر مىخوابانيد تا اگر حادثه‌اى روى دهد ، به على برسد نه محمّد ( ص ) . هرگز على ، پدرش را از اين كار منع نمىكرد ؛ بلكه همواره با رضايت و طيب خاطر از اين كار استقبال مىكرد . « 2 »\r\n\r\nج . قريش و على ( ع )\r\nدربارهء برخورد قريش با على ( ع ) هنگامى كه او را به جاى رسول خدا ( ص )\r\n\r\n\r\n","description":"","footnote":"\r\n( 1 ) . امالى طوسى ، 2 / 81 ؛ بحار الانوار ، 19 / 61 - 62 .\r\n( 2 ) . بنگريد : سيرة المصطفى ، 250 - 252 .\r\n","page_name":" 445 ","page_number":449},
  {"content":"\r\n\r\nدر بستر ديدند ، به دو نكته اشاره مىكنيم ؛\r\n1 . وقتى قريش با اين وضعيت مواجه شدند ، على ( ع ) را در مورد محمّد ( ص ) تحت فشار قرار ندادند تا جاى پسر عمويش را بگويد ، علّت آن بود كه مىدانستند هرگونه تلاشى در اين باره عبث و بيهوده است . زيرا كسى كه چنين مخلصانه در بستر پيامبر ( ص ) خوابيده و بىنظيرترين صحنهء فداكارى و جانبازى تاريخ را آفريده است ، قطعا رازى كه جان خويش را براى آن گذاشته است ، فاش نخواهد كرد . از اين رو مىبينيم قريش او را رها كردند و نوميدانه بازگشتند . « 1 »\r\n2 . على ( ع ) با اتخاذ اين موضع فداكارانه در قبال پيامبر اكرم ( ص ) بالاترين الگوى انسان كامل را به نمايش گذاشت و معنى اخلاص و ماهيت فداكارى و حقيقت ايمان را به توده‌هاى در گذر تاريخ معرفى كرد . او به هر حال خود را كشته مىديد ؛ يا مشركان به خيال اين كه رسول خدا ( ص ) است ، به او حمله برده ، هر كدام يك ضربهء شمشير وارد و او را مىكشتند ، يا انتقام پيامبر ( ص ) را از او مىگرفتند ، زيرا وى سبب خلاصى كسى شده است كه عقايدشان را زشت مىخواند ، خدايانشان را ناسزا مىگفت و جمعشان را پراكنده ساخت . از سوى ديگر مىدانست پيامبر ( ص ) تا چه اندازه على ( ع ) را دوست دارد و او نزد حضرتش تا چه پايه ، منزلت دارد .\r\nپس هرگاه او را بكشند ، در حقيقت برادر ، پسر عمو ، و فدايى جانباز پيامبر ( ص ) را كشته‌اند . « 2 »\r\nامّا چرا وقتى ديدند كه خفته در بستر على ( ع ) است ، او را رها كردند ؟\r\nپاسخ اين است كه با مشاهدهء برخورد وى با خالد بن وليد ، از رويارويى با\r\n\r\n\r\n","description":"","footnote":"\r\n( 1 ) . بنگريد : حياة امير المؤمنين ( ع ) ، 105 - 106 .\r\n( 2 ) . همان ، 107 - 108 .\r\n","page_name":" 446 ","page_number":450},
  {"content":"\r\n\r\nعلى ( ع ) وحشت كردند و پا به فرار گذاشتند . احتمال ديگر اين است كه نمىخواستند فرصت را براى يافتن پيغمبر ( ص ) ، از دست بدهند .\r\n\r\n4 . آيه غار\r\n إِلَّا تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ ، إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ عَزِيزٌ حَكِيمٌ  . « 1 »\r\nاگر او ( پيامبر ) را يارى نكنيد ، قطعا خداوند او را يارى كرد ؛ هنگامى كه كسانى كه كفر ورزيدند ، او را ( از مكّه ) بيرون كردند ، و او نفر دوم از دو تن بود ، آنگاه كه در غار ( ثور ) بودند ، وقتى به همراه خود مىگفت :\r\nاندوه مدار كه خدا با ماست ؛ پس خدا آرامش خود را بر او فرو فرستاد ، و او را با سپاهيانى كه آن‌ها را نمىديديد ، تأييد كرد ، و كلمهء كسانى را كه كفر ورزيدند ، پست‌تر گردانيد ، و كلمهء خداست كه برتر است ، و خدا شكست‌ناپذير حكيم است .\r\nشايد كسانى اين آيه را دليل بر فضيلت ابو بكر بدانند . بدين ترتيب كه :\r\n1 . در اين آيه از ابو بكر به « ثانى اثنين » ياد شده است . به اين معنى كه وى در فضيلت يكى از دو نفر است و چه فضيلتى از اين بالاتر كه ابو بكر قرين پيغمبر ( ص ) باشد .\r\n2 . ابو بكر در اين آيه ، يار پيامبر ( ص ) خوانده شده است . مىدانيم كه همراه بودن در اين موقعيت بزرگ ، منزلت بلندى است .\r\n3 . پيامبر ( ص ) به او گفت : « خداوند با ماست » يعنى خداوند آنان را حمايت و نصرت خواهد كرد . كسى كه در نصرت و يارى خداوند ، شريك پيامبر ( ص ) باشد ، از بزرگ‌ترين مردم است .\r\n\r\n\r\n","description":"","footnote":"\r\n( 1 ) . توبه ( 9 ) : 40 .\r\n","page_name":" 447 ","page_number":451},
  {"content":"\r\n\r\n4 . از اين به دست مىآيد كه سكينه : آرامش بر ابو بكر فرو فرستاده شد .\r\nزيرا او محتاج آرامش بود ، نه پيامبر ( ص ) ؛ چه پيامبر ( ص ) مىدانست كه از جانب خداوند متعال حفظ مىشود . « 1 »\r\nاز نظر ما هيچ يك از اين دلايل درست نيست ، زيرا\r\n1 . عايشه مىگويد : خداوند در قرآن چيزى دربارهء ما نازل نكرد ، جز اين كه عذر مرا فرو فرستاد . « 2 » ما ، در كتاب حديث الافك ثابت كرده‌ايم كه امكان ندارد خداوند دربارهء اين عذر عايشه ، آيه‌اى فرو فرستاده باشد .\r\n2 . ثانى اثنين بودن ابو بكر جز خبر دادن از تعداد ، چيزى نيست و بر فضيلت وى دلالت ندارد ، زيرا ممكن است ، دومى يك كودك ، يك جاهل ، يك مؤمن ، يك فاسق يا هر كس ديگرى باشد . در قرآن كريم فضيلت منحصر در تقوا و پرهيزگارى است نه در دوم بودن :\r\n إِنَّ أَكْرَمَكُمْ عِنْدَ اللَّهِ أَتْقاكُمْ  . « 3 »\r\nعلامه محمّد حسن مظفر معتقد است كه اگر منظور دوم بودن در فضيلت و شرافت بود ، مىبايست ابو بكر از پيامبر ( ص ) هم برتر باشد ! زيرا به اقتضاى آيه مباركه ، او اوّل بود و پيامبر ( ص ) دوم . « 4 »\r\n3 . روشن است كه هدف اين آيه اشاره به موقعيت خطرناكى است كه پيامبر ( ص ) در غار داشت و در آنجا كسى نبود كه از او حمايت و دفاع كند .\r\nهمراه وى نه تنها از او دفاع نمىكرد ، بلكه به خاطر اندوه ، خوف و وحشت خود ، بار سنگينى بر دوش پيامبر ( ص ) به حساب مىآمد و به جاى اين كه به\r\n\r\n\r\n","description":"","footnote":"\r\n( 1 ) . بنگريد : دلائل الصدق ، 2 / 404 - 405 .\r\n( 2 ) . صحيح بخارى ، 3 / 121 ؛ فتح القدير ، 4 / 21 .\r\n( 3 ) . حجرات ( 49 ) : 13 .\r\n( 4 ) . دلائل الصدق ، 2 / 404 .\r\n","page_name":" 448 ","page_number":452},
  {"content":"\r\n\r\nحضرت كمك كند و از خطر بكاهد ، خود نيازمند دلدارى پيامبر ( ص ) بود و لااقل هيچ تأثيرى در دفاع از رسول خدا ( ص ) و كاهش مشكلات و سختىهاى موجود نداشت ، بلكه فقط بر تعداد افزود و عدد را به دو رساند .\r\n4 . همراهى با پيامبر ( ص ) نيز براى وى فضيلتى به شمار نمىرود ، زيرا فقط بر جمع بودن و با هم بودن در يك مكان دلالت دارد كه چه بسا يكى بزرگ و ديگرى كوچك ، يكى عالم و دانشمند ، و ديگرى جاهل و نادان باشد ؛ بنابراين همراهى به خودى خود فضيلت ندارد .\r\n5 . عبارت « ان اللّه معنا » : خدا با ماست ؛ براى دلدارى ابو بكر آمده تا اندوه او را ببرد و يادآورى نمايد كه خداوند آنان را از چشم قريش ، حفظ خواهد كرد ، لذا اين فضيلتى ندارد .\r\n6 . به گفته مورّخان ، اندوه ابو بكر پس از ديدن معجزات آشكار و آيات باهرهء الهى بود . بنابراين با ديدن آن مىبايست به پيروزى و حفظ جان پيامبر ( ص ) و خودش مطمئن مىشد ، نه اندوهگين . اين كه فرمود : « اندوهگين مباش » ؛ نشان مىدهد كه وى حتى يك گام راسخ در معرفت جلال و عظمت الهى برنداشت .\r\n7 . عقيدهء آنان كه ابو بكر در نصرت الهى با پيامبر ( ص ) شريك است و اين يك فضيلت بزرگ به شمار مىرود ؛ عقيدهء باطلى است ، زيرا مطابق نص صريح آيه ، نصرت الهى اختصاص به رسول خدا ( ص ) دارد و بس . در حالى كه ابو بكر تابع محض بود و تابعيت در نصرت ، فضيلت به همراه نمىآورد .\r\n8 . فرود آمدن « سكينه » : آرامش ؛ بر ابو بكر روا نيست ، بلكه اين آرامش بر شخص رسول خدا ( ص ) نازل شد ، زيرا ضماير متأخر و متقدم در اين آيهء مباركه ، همه به رسول اكرم ( ص ) برمىگردد و كسى در اين باره اختلاف ندارد ، حال چگونه يك ضمير در ميان آيه ، به كسى جز پيامبر ( ص ) بازمىگردد ؟ ! اين خلاف ظاهر است و اثبات آن نياز به قرينه قاطع دارد .\r\n\r\n","description":"","footnote":"","page_name":" 449 ","page_number":453},
  {"content":"\r\n\r\n\r\n5 . جانبازى در راه خدا\r\nآمده است كه خداوند متعال به جبرئيل و ميكائيل وحى فرمود كه من شما را با هم برادر كردم و عمر يكى را از ديگرى بلندتر ساختم . كدام يك از شما برادرش را بر زندگى خود برترى مىدهد ؟ هر دو زندگى را برگزيدند . پس به آن دو وحى فرمود : چرا شما همانند على بن ابى طالب نيستيد ؟ من او را با محمّد ( ص ) برادر كردم ؛ على در بستر محمّد ( ص ) خوابيد و جان خود را به خاطر او به خطر افكند و زندگى او را بر زندگى خويش ترجيح داد . اكنون به زمين فرود رويد و او را از گزند دشمن حفظ كنيد . آن دو فرشته به زمين فرود آمدند ، جبرئيل بالاى سر على و ميكائيل پايين پاى او ايستاد . آنگاه جبرئيل گفت : خوشا به حال كسانى چون تو اى فرزند ابو طالب ؛ خداى متعال در برابر فرشتگان به تو مباهات مىكند . آنگاه خداوند عزّ و جل اين آيه را نازل فرمود :\r\n وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ  . « 1 »\r\n\r\n\r\n","description":"","footnote":"\r\n( 1 ) . بقره ( 2 ) : 207 . بنگريد : اسد الغابه ، 4 / 25 ؛ المستجاد ، 10 ؛ ثمرات الاوراق ، 303 ؛ البرهان فى التفسير القرآن ، 1 / 207 ؛ احياء علوم الدين ، 3 / 258 ؛ تاريخ يعقوبى ، 2 / 39 ؛ شواهد التنزيل ، 1 / 97 ؛ تذكرة الخواص ، 35 ؛ تاريخ الخميس ، 1 / 325 - 326 ؛ مناقب خوارزمى ، 74 ؛ ينابيع الموده ، 92 ؛ الجامع لاحكام القرآن ، 3 / 21 ؛ سيره حلبى ، 3 / 168 ؛ فوائد السمطين ، 1 / 330 ؛ مسند احمد ، 1 / 331 ؛ دلائل الصدق ، 2 / 81 - 82 ؛ روضة الواعظين ، 107 ؛ اللوامع ، 2 / 375 - 377 ؛ نزهة المجالس ، 2 / 209 ؛ الارشاد ، 31 ؛ خصائص الوحى ، 93 - 94 ؛ العمده ، 24 ؛ مستدرك حاكم ، 3 / 4 ؛ كفاية الطالب ، 239 ؛ بحار الانوار ، 19 / 39 ، 64 ، 80 ؛ فضائل احمد ، 124 - 125 ؛ التفسير الكبير ، 5 / 204 ؛ خصائص الوحى المبين ، 93 - 94 ؛ المواهب اللدنيه ، 1 / 60 ؛ غاية المرام ، 346 ؛ احقاق الحق ( ملحقات ) ، 3 / 24 - 34 ؛ 6 / 479 - 481 ؛ 8 / 339 ؛ 14 / 116 ؛ 20 / 109 - 114 ؛ الغدير ، 2 / 48 ؛ الكوكب المضى ، 45 ؛ روض الاحباب ، 185 ؛ مكاشفة القلوب ، 42 ؛ توضيح الدلائل ، 154 ؛ 1 / 60 ؛ شواهد التنزيل ، 1 / 97 ؛ ترجمة الامام على من تاريخ دمشق ، 1 / 137 - 138 ؛ كشف الغمّه ، 1 / 310 .\r\n","page_name":" 450 ","page_number":454},
  {"content":"\r\n\r\nو از ميان مردم كسى است كه جان خود را براى طلب خشنودى خدا مىفروشد ، و خدا نسبت به ( اين ) بندگان مهربان است .\r\nبه روايت اسكافى\r\nهمه مفسّران گفته‌اند : فرمودهء خداوند متعال :  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  ؛ درباره على ( ع ) فرود آمد كه در شب هجرت در بستر پيغمبر ( ص ) خوابيد . « 1 »\r\nاز آنچه گذشت به روشنى دروغ فضل بن روزبهان روشن مىشود كه مدّعى است بيشتر مفسّران عقيده دارند كه اين آيه درباره زبير و مقداد فرود آمد ؛ آنگاه كه به فرمان رسول خدا ( ص ) مأمور شدند تا خبيب بن عدى را از چوبه‌اى كه مردم قريش او را به دار آويخته بودند ، پايين آورند . در مكّه خبيب را به دار آويخته بودند و اطراف او را چهل تن از مشركين محاصره كرده بودند .\r\nزبير و مقداد با فداكارى و از جان‌گذشتگى توانستند خبيب را از دار پايين بياورند . در اين هنگام آيهء شريفه نازل شد . « 2 »\r\nعلّامه مظفر نيز ادعاى فضل را كذب محض مىداند و مىگويد :\r\nمفسّران حتى سيوطى ، رازى و زمخشرى چنين چيزى نگفته‌اند . در حالى كه رازى همهء ديدگاه‌ها را در تفسير اين آيه آورده و سيوطى همهء روايات را جمع كرده است . در كتاب الاستيعاب ، در شرح حال خبيب آورده :\r\nشخصى كه رسول خدا ( ص ) براى پايين آوردن خبيب فرستاد ، عمرو بن اميه ضمرى بود و نامى از زبير و مقداد نمىبرد . « 3 »\r\nبا توجّه به آنچه گذشت ، به گفتهء ابن تيميه « 4 » كه به انكار فضائل امير المؤمنين على ( ع ) مشهور است ، توجّه نمىشود .\r\n\r\n\r\n","description":"","footnote":"\r\n( 1 ) . شرح نهج البلاغه ، 13 / 262 .\r\n( 2 ) . دلائل الصدق ، 2 / 82 .\r\n( 3 ) . همان .\r\n( 4 ) . سيره حلبى ، 2 / 27 .\r\n","page_name":" 451 ","page_number":455},
  {"content":"\r\n\r\nلازم مىدانيم به اين پرسش پاسخ دهيم كه چرا مشركان در شب هجرت تا صبح پشت ديوار خانهء پيامبر ( ص ) ماندند ؟ برخى گفته‌اند : قريش به سوى ديوار خانه هجوم آوردند ، زنى از داخل فرياد كشيد ؛ آن‌ها به همديگر گفتند : در ميان قوم عرب زشت است كه از ما چنين ياد كنند كه ديوار خانه را بر روى دختران عمويمان فروريزيم . « 1 »\r\nبرخى نيز عقيده دارند كه ابو لهب راضى نشد ، پيامبر ( ص ) را شبانه به قتل رسانند ، چه جان زنان و كودكان در خطر بود . « 2 »\r\nشايد علّت اين تأخير در ورود به خانه هر دو مسأله باشد و شايد به اين علّت كه مردم شاهد و نظاره‌گر قتل وى به دست همهء قبايل باشند تا به اين طريق حجت بر بنى هاشم تمام شود و نتوانند طلب ثار ( خون‌خواهى ) كنند . « 3 »\r\n\r\n6 . در راه مدينه\r\nامام صادق ( ع ) فرمود : هنگامى كه رسول خدا ( ص ) از غار ثور بيرون آمد و رو به يثرب گذاشت ، قريش ، براى كسى كه او را بگيرد ، صد شتر جايزه تعيين كرد . از جمله كسانى كه در پى دست‌گيرى رسول خدا ( ص ) بودند ، سراقة بن جشعم بود كه خود را به آن حضرت رساند . رسول خدا ( ص ) فرمود : خدايا ؛ به آنچه خود مىخواهى ، سراقه را از من كفايت كن . ناگهان پاهاى اسب سراقه در زمين فرو رفت و او از اسب درافتاد . سراقه گفت : اى محمّد ؛ مىدانم آنچه به اسب من رسيد ، از ناحيهء تو بود ، دعا كن خداوند اسب مرا رها كند . به جانم سوگند ؛ اگر از من به شما خيرى نرسد ، ثمرى نخواهد رسيد . رسول خدا ( ص )\r\n\r\n\r\n","description":"","footnote":"\r\n( 1 ) . بنگريد : سيره حلبى ، 2 / 28 ؛ روض الانف ، 2 / 229 .\r\n( 2 ) . بحار الانوار ، 19 / 50 .\r\n( 3 ) . سيره حلبى ، 2 / 26 - 28 .\r\n","page_name":" 452 ","page_number":456},
  {"content":"\r\n\r\nدعا فرمود . خداوند اسب سراقه را رها كرد .\r\nاو دوباره در پى حضرت به راه افتاد . اين كار را سه بار تكرار كرد .\r\nهنگامى كه براى بار سوم پاهاى اسب وى رها شد ، گفت : اى محمّد ؛ اين شتر من است كه در مقابل تو است ؛ غلام من نيز هست . اگر به مركب يا شير ، ترا نيازى است ، آن را بگير و اين تير از تيردان من به عنوان نشانه نزد تو باشد .\r\nمن بازمىگردم و آنان را از تعقيب تو بازمىدارم . رسول خدا ( ص ) فرمود : « مرا به آنچه نزد تست ، حاجت نباشد . »\r\nاين كه پيامبر ( ص ) پيشنهاد سراقه را رد كرد و از او چيزى نگرفت ، بر اساس اين اصل بود كه نمىخواست وام‌دار مردى مشرك باشد .\r\nرسول خدا ( ص ) به راه خود ادامه داد تا به خيمهء امّ معبد رسيد .\r\nدر آنجا فرود آمد و از وى غذا خواست . امّ معبد عذر خواست كه چيزى ندارم . در اين هنگام چشم رسول خدا ( ص ) به گوسفندى در كنار خيمه افتاد كه در اثر لاغرى و ناتوانى از رمه مانده بود . رسول خدا ( ص ) گفت : اجازه مىدهى كه او را بدوشم ؟ گفت : آرى ، امّا فايده‌اى ندارد . در اثر دعاى رسول خدا ( ص ) شير گوسفند زياد شد و ريزش گرفت . حضرت ظرفى خواست و شير دوشيد ، همه خوردند و سير شدند .\r\nامّ معبد فرزندش را كه چون پاره‌اى گوشت بود ، نه سخن مىگفت و نه روى پايش مىايستاد ، به رسول خدا ( ص ) عرضه داشت . حضرت خرمايى جويد و آن را در دهان كودك گذاشت ، كودك در دم برخاست ، راه رفت و به سخن آمد . هسته خرما را در زمين پنهان كرد . آن نيز در حال نخلى شد و خوشه‌هاى خرما از آن آويزان . رسول خدا ( ص ) به اطراف نگريست ، همه جا مرتع‌هاى سرسبز شد . سپس به طرف مدينه رهسپار شد . هنگامى كه رسول خدا ( ص ) وفات كرد ، نخل خرما نداد و چون على ( ع ) به شهادت رسيد ، سرسبز\r\n\r\n","description":"","footnote":"","page_name":" 453 ","page_number":457},
  {"content":"\r\n\r\nنشد و آنگاه كه حسين ( ع ) را در كربلا كشتند ، از آن خون جارى شد . « 1 »\r\nوقتى ابو معبد بازگشت و وضعيت را ديد ، در اين باره از همسرش پرسيد .\r\nامّ معبد در توصيف پيغمبر ( ص ) گفت :\r\nمردى ديدم با ظاهرى سخت آراسته ، چهره‌اى درخشان و اخلاقى بسيار پسنديده ، نه بيمارى داشت و نه اندامش بىتناسب بود ، چهره‌اش سخت گيرا و زيبا بود ، چشمانى سياه همراه با مژه‌هاى بلند داشت ، صدايش رسا ، گردنش افراخته و ريشش انبوه و نسبتا بلند و ابروانش پيوسته بود ؛ هرگاه سكوت مىكرد ، و قارى خاص داشت و چون لب به سخن مىگشود ، بزرگ منشى و علو مرتبه‌اش آشكار مىگرديد ؛ از دور سخت با مهابت و شكوهمند مىنمود و از نزديك خوش محضر و شيرين گفتار ؛ كلامش مختصر و پسنديده بود نه كم و بيش ، گويى سخن او چون رشته‌هاى گهر بود كه پراكنده شود ؛ متوسط القامه بود نه بلند بود و نه كوتاه به چشم مىآمد ؛ شاخه‌اى بود كه اگر ميان دو شاخه ديگر قرار مىگرفت از هر سه برازنده‌تر مىنمود ؛ دوستانى داشت كه سخت شيفته‌اش بودند . چون او سخن مىگفت ، آن‌ها سكوت مىكردند و گوش فرا مىدادند و چون فرمان مىداد به اجراى آن مبادرت مىكردند ، فرمانش روان بود و آن را به جان مىخريدند ؛ نه اخمو بود و نه ستمگر . درود خدا بر او باد .\r\nتوصيف امّ معبد از رسول خدا ( ص ) معروف و مشهور است . ابو معبد دانست كه او رسول خدا ( ص ) بوده است . سرانجام به مدينه آمد و همراه خانواده‌اش مسلمان شد . « 2 »\r\n\r\n7 . كرامات درخشان\r\nآنچه گذشت در ميان كرامات آشكار و معجزات كوبنده رسول خدا ( ص )\r\n\r\n\r\n","description":"","footnote":"\r\n( 1 ) . تاريخ الخميس ، 1 / 335 .\r\n( 2 ) . بنگريد : تاريخ الخميس ، 1 / 334 ؛ بحار الانوار ، 19 / 41 - 42 ؛ 75 - 76 به نقل از : الخرائج و الجرائح ؛ دلائل النبوه ( بيهقى ) ، 1 / 279 ؛ سيره حلبى ، 2 / 49 - 50 .\r\n","page_name":" 454 ","page_number":458},
  {"content":"\r\n\r\nكه اشرف مخلوقات و گرامىترين خلايق از آغاز آفرينش تا قيام قيامت است ؛ چيزى نيست .\r\nاز جهت ديگر : تحقّق چنين كرامات روشنى بلافاصله پس از مصائب و سختىهاى هجرت ، تأكيد بر اين مطلب است كه هجرت رسول خدا ( ص ) مىتوانست با دخالت مستقيم عنايت خداوندگارى با موفقيت به پايان رسد ، امّا خداوند اراده فرموده كه كارها بر پايهء اسباب و علل طبيعى انجام شود و رسول خدا ( ص ) در مواجهه مشكلات زندگى و تحمّل سختىهاى دعوت توحيدى با همهء بحران‌ها مصائب و گرفتارىهاى آن ، اسوه و الگوى نيك همگان در همهء دوره‌ها و روزگاران باشد . بحران‌هايى كه در زندگى انسان به وجود مىآيد ، نقش مهمّى در ساخت و شكل‌گيرى خصوصيات آدمى و شناخت نقاط ضعف وى دارد . چنان كه روحيه نشاط و فعاليت ، و جنب و جوش سازنده را در انسان تقويت و او را به جديّت در اتّخاذ موضع وامىدارد .\r\nاز آن جايى كه هدف خداوند آبادانى هستى به وسيلهء انسان است ، آدم بىحال و متّكى به معجزات و كرامات نمىتواند اين مأموريت مهم را در آبادانى زمين به انجام رساند .\r\nخلاصهء كلام اين كه كرامات و معجزات فقط براى كمك به تربيت و تكامل انسان در طرح آماده‌سازى وى است ؛ به گونه‌اى كه عنصرى فعّال ، سازنده و تأثيرگذار باشد نه موجودى منفعل و تأثيرپذير .\r\n\r\n8 . هجرت امير المؤمنين ( ع )\r\nرسول خدا ( ص ) به هجرت مبارك خويش ادامه داد تا به نزديكى مدينه رسيد . ابتدا در قباء مهمان خانهء عمرو بن عوف شد . ابو بكر پافشارى داشت كه وارد مدينه شوند ، امّا رسول اكرم ( ص ) درخواست پسر ابو قحافه را رد كرد و\r\n\r\n","description":"","footnote":"","page_name":" 455 ","page_number":459},
  {"content":"\r\n\r\nفرمود : من وارد يثرب نمىشوم تا پسر عمو و برادرم ، و دخترم بيايند . منظور حضرت ، على و فاطمه ( ع ) بود . « 1 »\r\nبا فرا رسيدن شب ، ابو بكر از پيغمبر ( ص ) جدا شد و به مدينه رفت و بر قبيله‌اى از انصار وارد شد . رسول خدا ( ص ) در قباء ماند و مهمان كلثوم بن هدم بود . « 2 »\r\nرسول خدا ( ص ) از قباء نامه‌اى به على ( ع ) نوشت و او را فرمود كه هر چه زودتر به آن حضرت بپيوندد و خيلى درنگ نكند ؛ نامه را با ابو واقد ليثى فرستاد .\r\nعلى ( ع ) با دريافت نامه پيامبر ( ص ) بىدرنگ خود را آماده خروج و هجرت كرد . آن حضرت مؤمنان ناتوانى را كه تا آن روز در مكّه مانده بودند ، فرمان هجرت داد تا به طور پراكنده و پنهانى خود را در تاريكى شب به ذى طوى برسانند . على ( ع ) با همراهان خود كه همه فاطمه نام داشتند : فاطمه بنت رسول ، فاطمه بنت اسد مادر على ( ع ) و فاطمه بنت زبير بن عبد المطلب ؛ از مكّه بيرون آمد . ايمن پسر امّ ايمن كه غلام پيغمبر ( ص ) بود و ابو واقد با آنان همراه شدند .\r\nايمن از ترس پىگيرى قريش مركب زنان را با خشونت مىراند . على ( ع ) او را فرمان داد كه مدارا كند . او پوزش خواست و گفت : ترس آن دارد كه قريش مزاحمتى ايجاد كنند . آن حضرت به او فرمود : نگران مباش كه رسول خدا ( ص ) آن روز كه مكّه را ترك مىكرد ، مرا اطمينان داد كه از قريش ناپسندى نخواهم ديد .\r\nدر اين ميان ، هفت سواره نقاب دار كه غلام حارث بن اميه به نام جناح هشتمين آن‌ها بود ، در نزديكى ضجنان خود را به او رساندند . على ( ع ) زنان را\r\n\r\n\r\n","description":"","footnote":"\r\n( 1 ) . بنگريد : الفصول المهمه ، 35 ؛ امالى طوسى ، 2 / 83 ؛ اعلام الورى ، بحار الانوار ، 19 / 64 ، 75 - 76 ، 115 - 116 ؛ 22 / 366 .\r\n( 2 ) . اعلام الورى ، 66 ؛ بحار الانوار ، 19 / 106 .\r\n","page_name":" 456 ","page_number":460},
  {"content":"\r\n\r\nپياده و با شمشير كشيده آهنگ سواران كرد .\r\nآنان از على ( ع ) خواستند كه بازگردد . على ( ع ) فرمود : اگر بازنگردم ؟\r\nگفتند : ترا به زور و به رغم ميل خودت بازخواهيم‌گرداند . . .\r\nسواران به شتران نزديك شدند تا آن‌ها را بلند كنند . على ( ع ) بين آن‌ها قرار گرفت . جناح با شمشيرش به او حمله برد . على ( ع ) ضربهء او را دفع كرد و ضربه‌اى به شانه‌اش زد ، چنان كه شمشير به كتف اسبش رسيد . پس به ياران وى حمله برد و مىگفت :\r\n خلّوا سبيل الجاهد المجاهد * آليت لا اعبد غير الواحد \r\nراه رزمنده مبارز را باز كنيد ، همانا من جز خداى يكتا ، احدى را پرستش نمىكنم .\r\nآن گروه پراكنده شدند و گفتند : پسر ابو طالب ؛ خودت را از چشم‌ها دور دار . على ( ع ) فرمود : اينك من بر آنم كه به پسر عمويم رسول خدا ( ص ) در يثرب بپيوندم . هر كه خوش دارد كه با شمشير من گوشتش شكافته و خونش ريخته شود ، مرا تعقيب كند يا به من نزديك شود . پس رو به دو مرد همراه خود كرد و فرمود : شتران را حركت دهيد . آنگاه چيره و پيروز رفت تا به ضجنان رسيد . آن روز و شب را در آنجا درنگ كرد و گروهى از مؤمنان مستضعف به او پيوستند . امّ ايمن كنيز رسول خدا ( ص ) نيز همراه آنان بود .\r\nآن شب ايستاده و نشسته ، و به پهلوها خوابيده ، عبادت كردند تا صبح دميد .\r\nنماز صبح را به امامت على ( ع ) به جاى آوردند . سپس حضرت آنان را حركت داد . در هر منزلى نماز را به امامت على ( ع ) مىخواندند تا اين كه به مدينه رسيدند . مطابق برخى روايات پيش از رسيدن آنان ، آياتى در شأن آن‌ها بر پيامبر ( ص ) نازل شد ؛\r\n الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ \r\n\r\n","description":"","footnote":"","page_name":" 457 ","page_number":461},
  {"content":"\r\n\r\n الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ  . . .  فَاسْتَجابَ لَهُمْ رَبُّهُمْ ، أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى  . « 1 »\r\nهمانان كه خدا را ( در همهء احوال ) ايستاده و نشسته ، و به پهلو آرميده ياد مىكنند ، و در آفرينش آسمان‌ها و زمين مىانديشند ( كه ) پروردگارا ؛ اين‌ها را بيهوده نيافريده‌اى ، منزّهى تو ؛ پس ما را از عذاب آتش دوزخ در امان بدار . . . پس پروردگارشان ، دعاى آنان را اجابت كرد ( و فرمود : ) من عمل هيچ صاحب عملى از شما را ، از مرد يا زن ، تباه نمىكنم .\r\nچون رسول خدا ( ص ) از آمدن على ( ع ) باخبر شد ، بىدرنگ فرمود : على را براى من بخوانيد . گفته شد كه على ( ع ) را ياراى حركت نيست . رسول خدا ( ص ) خودش به ديدار على ( ع ) آمد ؛ چون او را ديد ، دست در گردن او انداخت و آنگاه كه چشمان حضرت به دو پاى ورم كردهء على ( ع ) افتاد كه از آن قطره‌هاى خون بر زمين مىچكيد ، از روى دل‌سوزى گريست . در حالى كه قطره‌هاى اشك بر گونه‌هاى حضرتش مىغلتيد ، خطاب به على ( ع ) گفت :\r\nعلى ؛ تو در اين امّت در ايمان به خدا و پيامبرش نخستين پيش‌گامى و در هجرت به سوى خدا و پيامبرش نيز نخستين و در پايدارى به پيمان آخرين . به حقّ او كه جان من به دست قدرت اوست جز مؤمن تو را دوست نمىدارد ، مؤمنى كه خدا دل او را با ايمان آزموده است و تو را جز منافق يا كافر دشمن نمىدارد . « 2 »\r\nبنابراين هجرت علنى و تهديد به قتل راه‌گيران قريش از على ( ع ) بود نه از هيچ كس ديگر چون عمر بن خطّاب . اين فضيلت على ( ع ) نيز همانند بسيارى از فضايل و مناقب آن حضرت به ديگران نسبت داده شده و در معرض غارت چپاول‌گران قرار گرفته است .\r\n\r\n\r\n","description":"","footnote":"\r\n( 1 ) . آل عمران ( 3 ) : 191 - 195 .\r\n( 2 ) . امالى طوسى ، 2 / 83 - 86 ؛ بحار الانوار ، 19 / 64 - 67 ؛ البرهان فى تفسير القرآن ، 1 / 332 - 333 ؛ مناقب آل ابى طالب ، 1 / 183 - 184 ؛ اعلام الورى ، امتاع الاسماع ، 1 / 48 .\r\n","page_name":" 458 ","page_number":462},
  {"content":"\r\n\r\n\r\n9 . سياست حكيمانه\r\nامام على ( ع ) و فرزندان معصومش ( ع ) همواره مىكوشيدند ، فرصت را از دشمنان دين ، حقيقت و ايمان بگيرند . عبد الواحد بن ابى عون روايت كرده كه رسول خدا ( ص ) به هنگام رحلت ، على ( ع ) را فرمود كه با صداى بلند ، فرياد بزند :\r\nهر كه طلب يا دينى از رسول خدا دارد ، به نزد من بيايد .\r\nاز اين رو همه‌ساله در عيد قربان كسى را مىفرستاد تا اين مطلب را در عقبه با صداى بلند اعلام كند . چنين بود تا على ( ع ) به شهادت رسيد . سپس حسن بن على ( ع ) چنين مىكرد ، تا او نيز به شهادت رسيد . پس از او ، حسين بن على ( ع ) همين كار را مىكرد ، امّا پس از او اين كار قطع شد .\r\nابن ابى عون مىگويد : احدى از خلق خدا نزد على ( ع ) نمىآمد كه به حق يا باطل ادعاى طلبى كند ، مگر اين كه على ( ع ) به او مىداد . « 1 »\r\nدر مدينه كار تشكيل جامعه اسلامى و پايه‌گذارى حكومت ، و برنامه‌ريزى براى گسترش اسلام در سراسر گيتى شروع شد . در اين شهر دعوت از مرحله كادرسازى به مرحلهء جامعه‌سازى و اجراى عقيده و شريعت اسلامى و محو آثار جاهلى از سراسر جهان ، تغيير وضعيت داد .\r\nبررسى كامل گام‌هايى كه رسول اكرم ( ص ) در پايه‌گذارى تمدن اسلامى در دوران مدينه پيمود ، كار دشوارى است و در اين فرصت امكان انجام آن براى ما فراهم نيست و چه بسا ما را از مسير اصلى اين پژوهش در بررسى و دريافت حوادث اصلى در سيرهء معطّر رسول خدا ( ص ) بازدارد . از اين رو كار اين بررسى را با انجام جزئيات و تفاصيل آن به ديگران وامىگذاريم و به\r\n\r\n\r\n","description":"","footnote":"\r\n( 1 ) . بنگريد : الطبقات الكبرى ، 2 / 89 .\r\n","page_name":" 459 ","page_number":463},
  {"content":"\r\n\r\nبررسى و مطالعهء بخش‌هايى مىپردازيم كه قبل از هر چيز براى يك پژوهش‌گر با اهميت جلوه مىكند .\r\n\r\n10 . استقبال از رهبر\r\nمىگويند مردم يثرب هرگز به اندازهء روزى كه رسول خدا ( ص ) وارد اين شهر شد ، سرور و شادمانى نكردند و در تاريخ اين شهر خاطره‌اى ثبت نشده كه تا اين حد مردم را به وجد و پاىكوبى كشانده باشد .\r\nعايشه مىگويد : چون پيامبر ( ص ) به مدينه رسيد ، زنان و كودكان انصار شادى كنان مىخواندند :\r\nطلع البدر علينا من ثنيّات الوداع وجب الشّكر علينا ما دعا اللّه داع ايّها المبعوث فينا جئت بالامر المطاع\r\nماه از ثنية الوداع بر ما تابيد ؛\r\nتا آن هنگام كه كسى خداى را بخواند ، شكر اين نعمت بر ما واجب شد .\r\nاى كه در ميان ما برانگيخته شده‌اى ، فرمانى آورده‌اى كه قطعا به آن عمل خواهيم كرد .\r\nرسول خدا ( ص ) به سمت راست تغيير جهت داد تا در قباء فرود آمد . « 1 »\r\nدر روايت ديگرى هست كه رسول خدا ( ص ) آستين‌هايش را به رقص آورد . « 2 » پس از چند روز توقّف در قباء ، پيامبر اكرم ( ص ) عازم مدينه شد .\r\nآورده‌اند كه به هنگام عبور حضرت بر قبيله بنى نجّار ، زنان قبيله در استقبال از او دف زنان ، همه اين شعر را همخوانى مىكردند :\r\n نحن نساء من بنى النجّار * يا حبّذا محمّد من جار \r\n\r\n\r\n","description":"","footnote":"\r\n( 1 ) . تاريخ الخميس ، 1 / 341 - 342 ؛ سيره حلبى ، 2 / 54 ؛ دلائل النبوه ( بيهقى ) ، 2 / 233 ، وفاء الوفاء ، 1 / 244 ؛ 4 / 72 / 1 ؛ فتح البارى ، 7 / 204 .\r\n( 2 ) . دلائل الصدق ، 1 / 389 . فضل بن روزبهان كوشيده اين مطلب را توجيه كند .\r\n","page_name":" 460 ","page_number":464},
  {"content":"\r\n\r\nما زنانى از قبيلهء بنى نجّار هستيم ؛ خوش‌حاليم كه محمّد همسايه ما مىشود .\r\nپيامبر ( ص ) از آنان پرسيد : آيا مرا دوست مىداريد ؟ همه در پاسخ گفتند :\r\nآرى . يا رسول اللّه ؛\r\nرسول خدا ( ص ) سه بار پىدرپى گفت : من نيز شما را دوست مىدارم . « 1 »\r\nحلبى مىگويد : اين دليل آشكارى است بر جواز شنيدن آواز و دف‌زنى در غير عروسى . « 2 »\r\nابن كثير هم به روايت صحيح بخارى و صحيح مسلم بر جواز غنا در عروسى و هنگام آمدن مسافر استدلال كرده است . « 3 »\r\n\r\nبررسى و مناقشه\r\nاز نظر ما اين مطالب و گفته‌ها نادرست است ، زيرا\r\n\r\nأ . ثنية الوداع در جهت شام\r\nثنية الوداع در جهت مكّه نيست ، بلكه در مسير كسانى است كه از شام به مدينه مىآيند . « 4 » سمهودى بيان مىكند كه\r\nدر ثنية الوداع مسجدى است كه وقتى مسافر شام وارد مدينه مىشود ، در سمت چپ او قرار دارد . « 5 » من در هيچ يك از سفرهايى كه در مسير مكّه - مدينه انجام شده ، نامى از ثنية الوداع نديده‌ام . « 6 » شايد مستند كسانى كه\r\n\r\n\r\n","description":"","footnote":"\r\n( 1 ) . وفاء الوفاء ، 1 / 263 ؛ فتح البارى ، 7 / 204 ؛ دلائل النبوه ( بيهقى ) ، 2 / 234 - 235 ؛ تاريخ الخميس ، 1 / 341 ؛ سيره حلبى ، 2 / 61 ؛ البداية و النهايه ، 3 / 200 .\r\n( 2 ) . سيره حلبى ، 2 / 61 .\r\n( 3 ) . البداية و النهايه ، 1 / 276 .\r\n( 4 ) . زاد المعاد ، 3 / 10 ؛ بنگريد : وفاء الوفاء ، 4 / 170 ، التراتيب الاداريه ، 2 / 130 .\r\n( 5 ) . وفاء الوفاء ، 3 / 845 .\r\n( 6 ) . همان ، 4 / 1172 .\r\n","page_name":" 461 ","page_number":465},
  {"content":"\r\n\r\nاين محل را در مسير مكّه قرار داده‌اند ، سخن زنانى باشد كه به هنگام ورود پيامبر ( ص ) ، شعر مىخواندند . « 1 »\r\nعلاوه بر اين گزارش‌هاى ورود و خروج پيامبر ( ص ) در حوادث و سفرهاى تبوك ، خيبر ، موته ، غزوهء عاليه و غابه دلالت دارد كه ثنية الوداع در مسير شام و خيبر به مدينه واقع است . « 2 »\r\nبه هر حال درست است كه به هنگام بازگشت رسول اكرم ( ص ) از تبوك ، مسلمانان با اين شعر ، از آن حضرت استقبال كردند . چنان كه ابن قيّم معتقد است كه اين دو بيت به هنگام بازگشت رسول خدا ( ص ) از غزوه تبوك بوده است . او مىگويد :\r\nچون رسول خدا ( ص ) در بازگشت از تبوك به مدينه نزديك شد ، مردم براى استقبال از آن حضرت بيرون آمدند و زنان و كودكان نيز بيرون آمدند و اين شعار را سردادند :\r\nطلع البدر علينا من ثنيات الوداع ؛ وجب الشكر علينا ما دعا للّه داع .\r\nالبته برخى از راويان مىگويند : اين سرود در هنگام ورود پيامبر ( ص ) از مكّه به مدينه خوانده مىشد . امّا اين توهّمى آشكار است . زيرا ثنية الوداع در مدخل مدينه از سمت شام قرار دارد و كسى كه از مكّه به مدينه بيايد از اين محل عبور نمىكند و آنجا را نمىبيند ، مگر آنكه به قصد شام از مدينه بيرون رود . « 3 »\r\n\r\nب . استدلال شگفت\r\nاستدلال حلبى با اين روايت بر جواز موسيقى خيلى شگفت‌انگيز است . اين روايت جز اين نمىگويد كه زنان يثرب به ميمنت قدوم رسول خدا ( ص ) شعر\r\n\r\n\r\n","description":"","footnote":"\r\n( 1 ) . همان .\r\n( 2 ) . بنگريد : وفاء الوفاء ، 4 / 1168 - 1172 ؛ 3 / 857 - 858 . بنگريد : حياة الصحابة ، 1 / 306 ؛ السنن الكبرى ، 9 / 175 .\r\n( 3 ) . خاتم النبيين ( ترجمه فارسى ) ، 2 / 232 .\r\n","page_name":" 462 ","page_number":466},
  {"content":"\r\n\r\nمىسرودند . امّا اين كار همراه با ارتكاب محرمات نبود . چنان كه در اين باره نيز ساكت است كه آيا سرود آنان مشتمل بر ترجيع بود يا نه ؟\r\nمىدانيم كه شعرخوانى حرام نيست . از اين رو برخى گفته‌اند : استدلال ارباب موسيقى حرام به اين روايت همانند استدلال كسى است كه خوردن شراب مست‌كننده را در قياس با انگور ، حلال مىداند . چنين قياسى شباهت به قياس كسانى دارد كه مىگفتند : بيع همانند رباست . « 1 »\r\n\r\nج . رقص آستين\r\nاين كه مىگويند : پيامبر اكرم ( ص ) آستين‌هاى خود را به رقص آورد ، چنان كه فضل بن روزبهان نيز اعتراف كرده ، « 2 » خلاف مروّت است . علّامه محمّد حسن مظفر مىگويد :\r\nاين كار ( رقص ) سفاهت آشكار است و هرزگى ظاهر و بزرگ‌ترين نقص رئيس قوم و برترين كار منافى باحيا و مروّت در آن روزگار و شديدترين امر و مباين با رسالت در ارشاد خلق و تهذيب آنان از سفاهت و نقايص و تذكّر آنان به امورى كه انسان را به آخرت نزديك مىكند . « 3 »\r\n\r\n11 . نفاق در مكّه\r\nمناسب مىدانيم پيش از آنكه بحث خود را در اين فصل به پايان رسانيم ، مسأله نفاق در دوره مكّه را مورد اشاره قرار دهيم . اين مسأله كه خواهيم كوشيد آن را در قالب پاسخ به يك پرسش مورد بحث قرار دهيم ، با دوره مدينه هم ارتباطى تنگاتنگ دارد . پرسش اين است : آيا در ميان مسلمانان مكّه ،\r\n\r\n\r\n","description":"","footnote":"\r\n( 1 ) . زاد المعاد ، 3 / 17 - 18 .\r\n( 2 ) . بنگريد : دلائل الصدق ، 1 / 390 .\r\n( 3 ) . همان ، 393 ( ترجمهء فارسى ، 1 / 481 ) .\r\n","page_name":" 463 ","page_number":467},
  {"content":"\r\n\r\nمنافق هم وجود داشت ؛ بدين معنى كه به رغم اظهار مسلمانى ، در دل كفر خود را پنهان كرده باشد ؟ آيا محيط مكّه و اوضاع و احوال مسلمانان پيش از هجرت براى ظهور چنين افرادى مناسب بود ؟\r\nعلّامه سيّد محمّد حسين طباطبائى ( ره ) در اين باره مىگويد :\r\nشايد كسانى معتقد باشند كه حركت نفاق از به دو وارد شدن اسلام به مدينه شروع و تا نزديكى وفات رسول خدا ( ص ) ادامه داشت . اين سخنى است كه جمعى از مفسران گفته‌اند و ليكن با تدبّر و موشكافى حوادثى كه در زمان رسول خدا ( ص ) رخ داد و فتنه‌هاى بعد از رحلت آن جناب و در نظر گرفتن طبيعت اجتماع فعال آن روز ، عليه اين نظريه حكم مىكند . براى اين كه اولا ، هيچ دليل قانع كننده‌اى در دست نيست كه دلالت كند بر اين كه نفاق منافقين در ميان پيروان رسول خدا ( ص ) و حتى آن‌هايى كه قبل از هجرت ايمان آورده بودند ، رخنه نكرده باشد ، دليلى كه ممكن است ، در اين باره اقامه شود ، مسلمانان قبل از هجرت به همين منظور مسلمان شده باشند ؟ يعنى به ظاهر اظهار اسلام كرده باشند تا روزى به آرزوى خود كه همان رياست و استعلاء است ، برسند . معلوم است كه اثر نفاق در همه جا واژگون كردن امور ، و انتظار بلا براى مسلمانان و اسلام ، و افساد مجتمع دينى نيست . اين آثار ، آثار نفاقى است كه از ترس و طمع منشأ گرفته باشد ، امّا نفاقى كه ما احتمالش را داديم ، اثرش اين است كه تا بتوانند اسلام را تقويت نموده ، به تنور داغى كه اسلام برايشان داغ كرده نان بچسبانند و به همين منظور و براى داغ‌تر كردن آن ، مال و جاه خود را فداى آن كنند تا به اين وسيله امور نظم يافته و آسياى مسلمين به نفع شخصى آنان به چرخش درآيد . بله ، اين گونه منافقين وقتى دست به كارشكنى و مخالفت مىزنند كه ببينند دين جلوى رسيدن به آرزوها را كه همان پيشرفت و تسلط بيشتر بر مردم است ، مىگيرد كه در چنين موقعى دين خدا را به نفع اغراض فاسد خود تفسير مىكنند .\r\nنيز ممكن است بعضى از آن‌ها كه در آغاز بدون هدفى شيطانى مسلمان شده‌اند ، در اثر پيشامدهايى دربارهء حقانيت دين به شك بيفتند و در آخر از دين مرتد بشوند و ارتداد خود را از ديگران پنهان بدارند ، همچنان كه\r\n\r\n","description":"","footnote":"","page_name":" 464 ","page_number":468},
  {"content":"\r\n\r\nدر ذيل جملهء  ذلِكَ بِأَنَّهُمْ آمَنُوا ثُمَّ كَفَرُوا . . .  « 1 » بدان اشاره نموديم و همچنان كه از لحن آياتى نظير آيهء :  يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ  ، « 2 » نيز امكان چنين ارتداد و چنين نفاقى استفاده مىشود .\r\nو نيز آن افراد از مشركين مكّه كه در روز فتح ايمان آوردند ، چگونه ممكن است ، اطمينانى به ايمان صادق و خالصشان داشت ؟ با اين كه بديهى است ، همهء كسانى كه حوادث سال‌هاى دعوت را مورد دقّت قرار داده‌اند ، مىدانند كه كفار مكّه و اطرافيان مكّه و مخصوصا صناديد قريش هرگز حاضر نبودند به پيامبر ايمان بياورند و اگر آوردند به خاطر آن لشكر عظيمى بود كه در اطراف مكّه اطراق كرده بود و از ترس شمشيرهاى كشيده بر بالاى سرشان بود و چگونه ممكن است ، بگوييم در چنين جوّى نور ايمان در دل‌هايشان تابيده و نفوسشان داراى اخلاص و يقين گشته و از صميم دل و با طوع و رغبت ايمان آوردند ، و ذره‌اى نفاق در دل‌هايشان راه نيافت ؟\r\nو ثانيا اين كه ، استمرار نفاق تنها تا نزديكى رحلت رسول خدا ( ص ) نبود ، و چنان نبوده كه در نزديكىهاى رحلت نفاق منافقين از دل‌هايشان پريده باشد ، بله هيچ دلالتى ندارد . و آن دليل اين است كه منشأ نفاق ، ترس از اظهار باطن يا طمع خير است و پيامبر و مسلمانان آن روز كه در مكّه بودند و هنوز هجرت نكرده بودند ، قوت و نفوذ كلمه و دخل و تصرف آن چنانى نداشتند كه كسى از ايشان بترسد يا طمع خيرى از آنان داشته باشد و به اين منظور در ظاهر مطابق ميل آنان اظهار ايمان كنند و كفر خود را پنهان بدارند ؛ چون خود مسلمانان در آن روز توسرىخور و زيردست صناديد قريش بودند . مشركين مكّه يعنى دشمنان سرسخت آنان و معاندين حق هر روز يك فتنه و عذابى درست مىكردند ، در چنين جوّى هيچ انگيزه‌اى براى نفاق تصور نمىشود .\r\nبه خلاف بعد از هجرت كه رسول خدا ( ص ) و مسلمانان ياورانى از اوس\r\n\r\n\r\n","description":"","footnote":"\r\n( 1 ) . منافقون ( 63 ) : 3 .\r\n( 2 ) . مائده ( 5 ) : 54 .\r\n","page_name":" 465 ","page_number":469},
  {"content":"\r\n\r\nو خزرج پيدا كردند و بزرگان و نيرومندان اين دو قبيله پشتيبان آنان شده و از رسول خدا ( ص ) دفاع مىنمودند ، همانطور كه از جان و مال و خانواده خود دفاع مىكردند و اسلام به داخل تمامى خانه‌هايشان نفوذ كرده بود و به وجود همين دو قبيله عليه عده قليلى كه هنوز به شرك خود باقى بودند ، قدرت‌نمايى مىكرد و مشركين جرأت علنى كردن مخالفت خود را نداشتند . به همين سبب براى اين كه از شرّ مسلمانان ايمن بمانند به دروغ اظهار اسلام مىكردند ، در حالى كه در باطن كافر بودند و هر وقت فرصت مىيافتند ، عليه اسلام دسيسه و نيرنگ به كار مىبردند .\r\nوجه اين كه گفتيم : اين دليل درست نيست ؛ اين است كه علت و منشأ نفاق منحصر در ترس و طمع نيست تا بگوييم هر جا مخالفين انسان نيرومند شدند و يا زمام خيرات به دست آنان افتاد ، از ترس نيروى آنان و به اميد خيرى كه از ايشان به انسان برسد نفاق مىورزد ، و اگر گروه مخالف چنان قدرتى و چنين خيرى نداشت ، انگيزه‌اى براى نفاق پيدا نمىشد ، بلكه بسيارى از منافقين را مىبينيم كه در مجتمعات بشرى دنبال هر دعوتى مىروند و دور هر ناحق و صدايى را مىگيرند ، بدون اين كه از مخالف خود هر قدر هم نيرومند باشد ، پروايى بكنند . نيز اشخاصى را مىبينيم كه در مقام مخالفت با مخالفين خود برمىآيند ، و عمرى را با خطر مىگذرانند و به اميد رسيدن به هدف بر مخالفت خود اصرار هم مىورزند تا شايد هدف خود را كه رسيدن به حكومت است ، به دست آورده ، نظام جامعه را در دست بگيرند ، و مستقل در اداره آن باشند و در زمين غلو كنند . رسول خدا ( ص ) هم از همان اوائل دعوت فرموده بود كه اگر به خدا و دعوت اسلام ايمان بياوريد ، ملوك و سلاطين زمين خواهيد شد . « 1 »\r\nعلّامه در جاى ديگر مىگويد :\r\n\r\n\r\n","description":"","footnote":"\r\n( 1 ) . الميزان ، 19 / 289 .\r\n","page_name":" 466 ","page_number":470},
  {"content":"\r\n\r\nبعضى از مفسرين « 1 » كه پذيرفته‌اند ، سورهء مورد بحث در مكّه نازل شده ، و منافقين و بيماردلان در مدينه پيدا شدند ، دربارهء آيهء  وَ لِيَقُولَ الَّذِينَ فِي قُلُوبِهِمْ مَرَضٌ  گفته‌اند كه : يك پيش‌گويى غيبى است از اين كه بعد از هجرت جمعى منافقين پيدا خواهند شد .\r\nما مىگوييم : اين كه سورهء مورد بحث همه‌اش در مكّه نازل شده باشد ، مطلبى است كه از نظر روايات متعين است و بعضى از مفسرين ادعاى اجماع بر آن كرده‌اند و اين كه از مقاتل نقل كرده‌اند كه آيهء  وَ ما جَعَلْنا أَصْحابَ النَّارِ إِلَّا مَلائِكَةً . . .  در مدينه نازل شده از طريق نقل ثابت نشده كه به راستى او چنين چيزى گفته باشد و بر فرض هم كه ثابت باشد ، يك نظريه شخصى از مقاتل است كه فكر كرده نفاق در مدينه پيدا شده و آيه از آن خبر مىدهد .\r\nامّا اين كه نفاق در مدينه پيدا شد ، بعضى از مفسرين « 2 » بر آن اصرار ورزيده و استدلال كرده‌اند ، به اين كه رسول خدا ( ص ) و مسلمانان قبل از هجرت آن قدر نيرومند نبودند و امرشان نافذ و دستشان باز نبوده كه مردم از هيبت آنان حساب ببرند و كفر باطنى خود را پنهان كنند و يا به اميد خيرشان دم از اسلام بزنند ، به خلاف حالى كه مسلمانان بعد از هجرت در مدينه داشتند .\r\nليكن اين استدلال تمام نيست ؛ زيرا همانطور كه در سورهء منافقون در بحثى كه پيرامون نفاق داشتيم به ناتمامى آن اشاره نموديم و حاصلش اين است كه انگيزه و علت نفاق منحصر در ترس و پروا داشتن و يا به دست آوردن خير عاجل نيست ، چون ممكن است ، كسى به اميد نفع و خير مؤجل و درازمدت نفاق بورزد و ممكن است كسى به انگيزهء تعصب و حميت نفاق بورزد و يا انگيزه‌اش اين باشد كه نسبت به كفر قبلى خود عادت داشته ، دست برداشتن از عادت برايش مشكل باشد و همچنين ممكن است ، انگيزه‌هايى ديگر باعث نفاق شود .\r\n\r\n\r\n","description":"","footnote":"\r\n( 1 ) . روح المعانى ، 29 / 127 .\r\n( 2 ) . همان .\r\n","page_name":" 467 ","page_number":471},
  {"content":"\r\n\r\nو هيچ دليلى در دست نيست كه دلالت كند ، بر اين كه پاى اين انگيزه‌ها در مورد هيچ يك از مسلمانان مكّه در كار نبوده ، بلكه از بعضى از همان مسلمانان نقل شده كه در مكّه ايمان آورده ، و سپس برگشته و يا با شك و ترديد ايمان آورده و سپس ثابت قدم شده است .\r\nعلاوه بر اين خداى تعالى خودش فرموده :\r\n  وَ مِنَ النَّاسِ مَنْ يَقُولُ آمَنَّا بِاللَّهِ فَإِذا أُوذِيَ فِي اللَّهِ جَعَلَ فِتْنَةَ النَّاسِ كَعَذابِ اللَّهِ وَ لَئِنْ جاءَ نَصْرٌ مِنْ رَبِّكَ لَيَقُولُنَّ إِنَّا كُنَّا مَعَكُمْ أَ وَ لَيْسَ اللَّهُ بِأَعْلَمَ بِما فِي صُدُورِ الْعالَمِينَ ، وَ لَيَعْلَمَنَّ اللَّهُ الَّذِينَ آمَنُوا وَ لَيَعْلَمَنَّ الْمُنافِقِينَ   . « 1 »\r\nاين دو آيه در سورهء عنكبوت است ، كه در مكّه نازل شده ، و مىبينيد كه از وجود نفاق در مكّه خبر مىدهد و بر فرض كه از همهء ادلهء مكّى بودن اين سوره صرف نظر كنيم ، همين كه مىبينيم مشتمل بر مسأله فتنه و اذيّت شدن در راه خداست ، بايد بفهميم كه حد اقل اين دو آيه در مكّه نازل شده است . چون در مدينه فتنه و اذيّت ديدن در راه خدا رخ نداد . اگر بگويى در آيهء اوّل مسأله نصرت خدايى ذكر شد ؛ مىگوييم : صرف اين دليل نمىشود ، بر اين كه آيه در مدينه نازل شده باشد ؛ چون نصرت مصاديق ديگرى هم غير از فتح و پيروزى در جنگ كه فتحى فورى و نقد است ، دارد .\r\nاحتمال اين كه مراد از فتنه ، واقعه‌اى باشد كه بعد از هجرت در مكّه رخ داد ، به مطلب ما ضرورى نمىزند ، براى اين كه منافقين مفتون كه بعد از هجرت و در مكّه مفتون شدند و دچار نفاق گرديدند از همان‌هايى بودند كه قبل از هجرت ايمان آورده بودند ، هر چند كه بعد از هجرت مورد اذيت واقع شدند . « 2 »\r\n\r\n\r\n","description":"","footnote":"\r\n( 1 ) . عنكبوت ( 29 ) : 10 - 11 .\r\n( 2 ) . الميزان ، 20 / 90 - 91 .\r\n","page_name":" 468 ","page_number":472},
  {"content":"\r\n\r\n\r\nفصل سوم از قباء تا مدينه\r\n\r\n1 . پيامبر ( ص ) در قباء\r\nمورّخان و محدّثان را عقيده بر اين است كه رسول اكرم ( ص ) پس از استقبال با شكوه و به ياد ماندنى مسلمانان به قباء آمد و در قبيلهء بنى عمرو بن عوف بر كلثوم بن هدم وارد شد .\r\nدر آن روز ابو بكر پافشارى مىكرد تا وارد مدينه شوند ، امّا رسول خدا ( ص ) او را رد كرد و فرمود : از آنجا نخواهد رفت تا پسر عمو ، برادر و محبوب‌ترين خانواده‌اش و كسى كه جان خود را فداى او كرد ، بيايد . . .\r\nابو بكر ناراحت و دلگير شد . او از پيامبر ( ص ) جدا و در همان شب وارد مدينه گشت ، امّا رسول خدا ( ص ) در قباء ماند تا در نيمهء ربيع الاوّل ، على ( ع ) با فاطمه‌هاى همراه خويش ( فاطمه بنت رسول ، فاطمه بنت اسد ، فاطمه بنت زبير بن عبد المطلب ) و امّ ايمن « 1 » به آن حضرت پيوستند و مهمان « 2 » كلثوم بن هدم\r\n\r\n\r\n","description":"","footnote":"\r\n( 1 ) . بحار الانوار ، 19 / 106 ، 115 - 116 ؛ اعلام الورى ، 66 ؛ امالى طوسى ، 2 / 83 ؛ الفصول المهمه ، 35 .\r\n( 2 ) . بنگريد : امتاع الاسماع ، 48 .\r\n","page_name":" 469 ","page_number":473},
  {"content":"\r\n\r\nهدم شدند . « 1 » برخى را عقيده بر اين است كه زيد بن حارثه و ابو رافع زنان را همراه خود آوردند .\r\nحلبى در رفع تنافى اين دو روايت مىگويد : احتمال دارد كه وقتى پيامبر ( ص ) نامه را از قباء براى على ( ص ) مىفرستاد ، اين دو نفر هم با او بودند و در راه با على ( ع ) همراه شدند و با حضرت برگشتند . « 2 » از اين رو برخى آوردن زنان را به آن دو نسبت داده و نقش مثال زدنى و موضع قوى امير المؤمنين ( ع ) در دفاع از آنان را به عمد ناديده گرفته‌اند .\r\n\r\nأ . تأسيس مسجد قباء\r\nرسول اكرم ( ص ) در مدتى كه در قباء بود ، مسجد معروف قباء را بنا نهاد .\r\nبه نظر مىرسد كه صاحب اين انديشه و بنيان‌گذار نخست اين مسجد ، عمّار بن ياسر باشد . « 3 » اين مسجد همان مسجدى است كه اين آيهء مباركه در شأن آن نازل شد :\r\n لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيهِ . . .  . « 4 »\r\nمسجدى كه از روز نخستين بر پايه تقوا بنا شده ، سزاوارتر است كه در آن ( به نماز ) ايستى .\r\nبه تصريح برخى از مورّخان همچون ابن جوزى ، مسجد قباء ، نخستين مسجدى است كه در اسلام ساخته شد . « 5 » به نظر مىرسد كه برخى از زنان در ساخت مسجد مشاركت فعّال داشته‌اند . از ابن ابى اوفى روايت شده كه چون\r\n\r\n\r\n","description":"","footnote":"\r\n( 1 ) . بحار الانوار ، 19 / 106 ؛ البداية و النهايه ، 3 / 197 .\r\n( 2 ) . سيره حلبى ، 2 / 53 .\r\n( 3 ) . وفاء الوفاء ، 1 / 250 ؛ سيره حلبى ، 2 / 55 .\r\n( 4 ) . توبه ( 9 ) : 108 .\r\n( 5 ) . همان منابع ؛ بنگريد : التراتيب الاداريه ، 2 / 76 .\r\n","page_name":" 470 ","page_number":474},
  {"content":"\r\n\r\nهمسرش مرد ، مىگفت :\r\nاو را بر دوش تشييع كنيد و در اين باره رغبت ورزيد . او و مواليانش شبانه براى مسجدى كه بر اساس تقوا ساخته شده ، سنگ مىآوردند و ما در روز ، دو سنگ ، دو سنگ . « 1 »\r\nچنين به نظر مىرسد كه ساخت مسجد قباء پس از ورود على ( ع ) شروع شده است ، زيرا در روايت است كه رسول خدا ( ص ) به ابو بكر فرمود كه سوار ناقه شود و آن را حركت دهد تا بر اساس گردش حيوان ، نقشه مسجد را بكشند ، امّا ناقه برنخاست . سپس به عمر فرمود . اين بار نيز شتر برنخاست تا اين كه به على ( ع ) فرمود . ناقه بلافاصله برخاست و دورى زد . بدين ترتيب مسجد بر حسب گردش شتر بنيان نهاده شد . رسول خدا ( ص ) فرمود : اين - شتر - مأمور است . « 2 »\r\n\r\nب . نماز جمعه در قباء\r\nگفته مىشود : رسول خدا ( ص ) نماز جمعه را در قباء يا در سر راه قباء به مدينه اقامه فرمود . « 3 » برخى را عقيده بر اين است كه نماز جمعه در مكّه واجب شد ، امّا به علّت عدم تمكّن نتوانستند در مكّه اقامه كنند . « 4 » شايد ابن غرس به همين مطلب اشاره داشته باشد ، آنجا كه مىگويد : « هرگز در مكّه نماز جمعه اقامه نشد . » « 5 »\r\nممكن است ، در وجوب نماز جمعه به اين زودى در مدينه هم ترديد كنند .\r\n\r\n\r\n","description":"","footnote":"\r\n( 1 ) . مجمع الزوائد ، 2 / 10 ؛ حياة الصحابة ، 3 / 112 .\r\n( 2 ) . وفاء الوفاء ، 1 / 251 ؛ تاريخ الخميس ، 1 / 338 ؛ تاريخ جرجان ، 144 .\r\n( 3 ) . سيره حلبى ، 2 / 9 ؛ تاريخ المدينه ، 1 / 68 .\r\n( 4 ) . سيره حلبى ، 2 / 9 ، 12 ، 59 .\r\n( 5 ) . همان ، 59 ؛ الاتقان فى علوم القرآن ، 1 / 37 .\r\n","page_name":" 471 ","page_number":475},
  {"content":"\r\n\r\nبه اين اعتبار كه سورهء جمعه سال‌ها پس از هجرت فرود آمد و بلكه از آخرين سوره‌هاى قرآن است كه نازل شد . « 1 »\r\nامّا اين ترديد بىمورد است ، زيرا سورهء جمعه نظر به تشريع نماز جمعه ندارد ، بلكه از لزوم سعى براى شركت در نماز جمعه‌اى سخن مىگويد كه اقامه مىشود . بنابراين ممكن است ، نماز جمعه پيش از اين تشريع شده باشد ، امّا برخى از مسلمانان براى شركت در آن ، سستى و سهل انگارى مىكردند . از اين رو اين سوره مباركه نازل شد تا آنان براى حضور در اين مراسم مهم برانگيزد .\r\nشايد همين سهل‌انگاران و كاهلان بودند كه رسول اكرم ( ص ) آنان را تهديد كرد كه اگر به ترك نماز جمعه ادامه دهند ، خانه‌هايشان را آتش خواهد زد . « 2 »\r\nاين اشكال هم كه اگر پيامبر اكرم ( ص ) نماز جمعه را در قباء خوانده باشد ، بدان معنى است كه آن را در سفر اقامه كرده است ؛ اشكال بىموردى است ، زيرا احتمال مىرود رسول خدا ( ص ) در قباء نيّت اقامه كرد تا على ( ع ) و همراهان او برسند . چه حضرت مىدانست كه آمدنشان بيش از ده روز طول خواهد كشيد .\r\nچنان كه گفته‌اند : رسول اكرم ( ص ) پانزده روز در قباء بود . « 3 » همچنان كه احتمال مىرود در آن روزگار محله قباء يكى از محله‌هاى مدينه محسوب مىشد . بدين ترتيب هر كس به قباء مىرسيد ، چنان بود كه به مدينه رسيده است .\r\n\r\n2 . ورود پيامبر ( ص ) به مدينه\r\nپس از پانزده روز توقّف در قباء « 4 » رسول خدا ( ص ) آهنگ يثرب كرد .\r\n\r\n\r\n","description":"","footnote":"\r\n( 1 ) . الاتقان فى علوم القرآن ، 1 / 11 ، 11 - 13 .\r\n( 2 ) . در اين باره به كتب تاريخ و حديث مراجعه كنيد .\r\n( 3 ) . بحار الانوار ، 19 / 106 ؛ سيره حلبى ، 2 / 55 .\r\n( 4 ) . بحار الانوار ، 19 / 106 ؛ سيره حلبى ، 2 / 55 .\r\n","page_name":" 472 ","page_number":476},
  {"content":"\r\n\r\nمورّخان در تاريخ دقيق خروج حضرت از مكّه ، ورود به قباء و مدينه اختلاف فراوانى دارند . در عين حال به اتّفاق عقيده دارند كه در روزهاى نخست ماه ربيع الاوّل به يثرب وارد شد . « 1 » مطابق بررسىهاى علّامه مجلسى ، رسول خدا ( ص ) روز دوشنبه اوّل ماه ربيع الاوّل از مكّه خارج شد و روز جمعه دوازدهم همين ماه وارد مدينه شد . اين عقيده شيخ مفيد نيز هست و برخى هم بر آن ادّعاى اجماع كرده‌اند . « 2 »\r\nبر پايهء يك روايت ، پيامبر ( ص ) پيش از برآمدن خورشيد به يثرب رسيد . او و همراهش هر دو لباس سفيد شبيه هم بر تن داشتند . همين مسأله مردم را به اشتباه مىانداخت و آنان به گمان اين كه ابو بكر ، پيامبر ( ص ) است ، به او سلام مىكردند ؛ تا اين كه خورشيد بالا آمد و بر چهره پيامبر ( ص ) تابيد . ابو بكر بر او سايه انداخت . اين موقع مردم ، پيامبر ( ص ) را شناختند . « 3 »\r\nقطعا اين روايت نادرست است . چنان كه مورّخان تأكيد كرده‌اند ، رسول خدا ( ص ) در گرماى ميانه روز ( در شدّت گرما ) وارد مدينه شد . « 4 »\r\nلازم مىدانيم به چند نكته توجّه دهيم ؛\r\n1 . مردم مدينه همه روزه گروه گروه به قباء مىآمدند و به رسول خدا ( ص ) سلام مىكردند ؛ اين بدان معنى است كه مردم يثرب پيش از آمدن حضرت ، او را مىشناختند . پس چگونه برخى مدّعىاند كه مردم او را با ابو بكر اشتباه مىگرفتند تا اين كه وى حضرت را در سايه خود گرفت ؟\r\n\r\n\r\n","description":"","footnote":"\r\n( 1 ) . بنگريد : تاريخ الخميس ، 1 / 337 ؛ المواهب اللدنيه ، 1 / 67 ؛ بحار الانوار ، 58 / 366 .\r\n( 2 ) . بنگريد : بحار الانوار ، 8 / 366 - 367 .\r\n( 3 ) . تاريخ الخميس ، 1 / 337 ؛ دلائل النبوه ( بيهقى ) ، 2 / 498 - 499 ، سيره ابن هشام ، 2 / 137 ؛ البداية و النهايه ، 3 / 186 ؛ سيره حلبى ، 2 / 52 .\r\n( 4 ) . همان ، منابع .\r\n","page_name":" 473 ","page_number":477},
  {"content":"\r\n\r\n2 . شخصيت و شمايل پيامبر اكرم ( ص ) تفاوت آشكارى با ابو بكر داشت .\r\nپيش از اين در داستان امّ معبد ديديم كه وقتى پيامبر ( ص ) را براى شوهرش توصيف كرد ، ابو معبد حضرت را بر پايهء همين توصيف شناخت . « 1 » چنان كه پيش‌تر وصف ابو بكر را از زبان دخترش عايشه آورديم .\r\n3 . اندكى قبل آورديم كه رسول خدا ( ص ) نماز جمعه را در راه مدينه اقامه كرد . « 2 » اين بدان معنى است كه اندكى پس از ظهر وارد شهر شده است . چرا كه فاصله قباء تا مدينه چندان زياد نيست .\r\n\r\n3 . منزل پيامبر ( ص ) در مدينه\r\nروز جمعه رسول خدا ( ص ) به قصد مدينه بر مركب خويش سوار شد .\r\nعلى ( ع ) نيز همراه او بود و از حضرت جدا نمىشد . پيامبر ( ص ) از محلهء هيچ يك از قبيله‌هاى ساكن در يثرب نمىگذشت ، مگر اين كه اصرار داشتند ، نزد آنان فرود آيد ، امّا پاسخ رسول خدا ( ص ) به همگان چنين بود :\r\nشترم را رها كنيد كه خودش دستور دارد .\r\nشتر كه حضرت افسارش را رها كرده بود ، همچنين راه يافت تا به جايى رسيد كه مسجد النبى ( ص ) را در آنجا ساختند ؛ شتر در اين مكان از رفتن بازايستاد و زانو بر زمين زد . اين زمين به خانهء ابو ايوب انصارى فقيرترين شهروند يثرب ، نزديك بود . « 3 »\r\nابو ايوب يا مادرش ، بار سفر رسول خدا ( ص ) را به خانه برد و حضرت كه على ( ع ) نيز با او بود ، در اين منزل ساكن شد تا مسجد و خانه‌ها را ساختند . « 4 »\r\n\r\n\r\n","description":"","footnote":"\r\n( 1 ) . تاريخ الخميس ، 1 / 334 - 335 ؛ سيره حلبى ، 2 / 49 - 50 ؛ دلائل النبوه ( بيهقى ) ، 1 / 279 .\r\n( 2 ) . دلائل النبوه ( بيهقى ) ، 2 / 500 ؛ تاريخ الخميس ، 1 / 339 ؛ سيره ابن هشام ، 2 / 139 .\r\n( 3 ) . بحار الانوار ، 19 / 12 ؛ بنگريد : مناقب آل ابى طالب ، 1 / 185 .\r\n( 4 ) . روضه كافى ، 339 - 340 ؛ بحار الانوار ، 19 / 116 .\r\n","page_name":" 474 ","page_number":478},
  {"content":"\r\n\r\nگفته‌اند : رسول اكرم ( ص ) يك ماه ، هفت ماه يا يك سال كامل در خانه ابو ايوب انصارى ماند . « 1 » به عقيده ما يك ماه درست‌تر مىنمايد ، زيرا بعيد است ، كار ساختمان مسجد كه انصار و مهاجران با جديّت تمام در ساخت آن كار مىكردند و رسول خدا ( ص ) نيز به آنان كمك مىكرد ؛ بيش از اين به طول انجاميده باشد .\r\nساير مهاجران نيز بىخانه نماندند ؛ بلكه انصار در بردن آنان با هم به رقابت پرداختند و بر اساس سهميه‌بندى در ميان انصار پراكنده شدند . « 2 »\r\n\r\n4 . مسلمانى عبد اللّه بن سلّام\r\nمورّخان و محدّثان مكتب خلافت مىگويند : عبد اللّه بن سلّام يهودى ، وقتى شور و شوق مردم يثرب را در قدوم رسول خدا ( ص ) ديد ، به سرعت خود را به حضرت رساند . چون پيامبر ( ص ) را ديد و سخنش را شنيد ، دانست كه اين سيماى دروغ‌گويى نيست . « 3 »\r\nهمين گروه معتقدند كه عبد اللّه همان دم سه پرسش از پيامبر ( ص ) كرد كه پاسخ آن را جز پيغمبر نداند . رسول خدا ( ص ) به پرسش‌هاى پسر سلّام پاسخ گفت . عبد اللّه مسلمان شد . سپس از پيامبر ( ص ) خواست كه دربارهء وى از يهوديان پرسش كند ؛ پيش از آنكه از مسلمانى وى خبردار شوند . حضرت چنين كرد . پاسخ دادند : او بهترين ماست و پسر بهترين ما و برترين و پسر برترين ما . چون از مسلمانى وى خبردار شدند ، گفتند : او بدترين ماست و پسر بدترين ما . « 4 »\r\n\r\n\r\n","description":"","footnote":"\r\n( 1 ) . البداء و التاريخ ، 4 / 178 ؛ وفاء الوفاء ، 1 / 265 ؛ سيره حلبى ، 2 / 64 .\r\n( 2 ) . سيره حلبى ، 2 / 64 .\r\n( 3 ) . الاصابه ، 2 / 320 ؛ الاستيعاب ، 2 / 382 ؛ مستدرك حاكم ، 3 / 13 .\r\n( 4 ) . صحيح بخارى ، 7 / 212 ؛ الاصابه ، 2 / 371 ؛ الاستيعاب ، 2 / 382 .\r\n","page_name":" 475 ","page_number":479},
  {"content":"\r\n\r\nچنان كه مىگويند ؛ عبد اللّه بن سلّام همان كسى است كه اين آيهء شريفه در شأن او نازل شد :\r\n وَ شَهِدَ شاهِدٌ مِنْ بَنِي إِسْرائِيلَ عَلى مِثْلِهِ فَآمَنَ وَ اسْتَكْبَرْتُمْ .  « 1 »\r\nو شاهدى از فرزندان اسرائيل به مشابهت آن ( با تورات ) گواهى داده و ايمان آورد و شما تكبّر نموديد .\r\nنزول آيهء زير را نيز در شأن وى مىدانند\r\n قُلْ كَفى بِاللَّهِ شَهِيداً بَيْنِي وَ بَيْنَكُمْ وَ مَنْ عِنْدَهُ عِلْمُ الْكِتابِ .  « 2 »\r\nبگو : كافى است خدا و آن كس كه نزد او علم كتاب است ، ميان من و شما گواه باشد .\r\nمطالب و فضايل ساختگى ديگرى نيز دربارهء پسر سلّام گفته‌اند كه ما به بيان و بررسى همين مقدار بسنده مىكنيم . به اختصار چند نكته را در اين باره مورد توجّه قرار مىدهيم ؛\r\nأ . علاوه بر تناقض آشكار روايات مربوط به چگونگى مسلمان شدن وى ، برخى مسلمانى پسر سلّام را تا سال هشتم هجرى به تأخير مىاندازند . « 3 »\r\nب . در خصوص آيهء  وَ شَهِدَ شاهِدٌ مِنْ بَنِي إِسْرائِيلَ . . .  چند نكته را توضيح مىدهيم ؛\r\n1 . روايت شده كه اين آيه دربارهء ميمون بن بنيامين در قصّه‌اى تقريبا شبيه قصّهء عبد اللّه بن سلّام فرود آمد . « 4 » از زهرى ، مجاهد ، پسر عمر ، سعيد بن جبير ، عمر و قتاده نيز خلاف آنچه درباره ابن سلّام مىگويند ، نقل شده است . « 5 »\r\n\r\n\r\n","description":"","footnote":"\r\n( 1 ) . احقاف ( 46 ) : 10 ؛ بنگريد : اسد الغابه ، 3 / 176 ؛ صحيح بخارى ، 7 / 9 ؛ الدر المنثور ، 4 / 69 .\r\n( 2 ) . رعد ( 13 ) : 43 ؛ بنگريد : الاصابه ، 2 / 321 ؛ الدر المنثور ، 4 / 69 ؛ الاستيعاب ، 2 / 383 .\r\n( 3 ) . الاصابه ، 2 / 320 .\r\n( 4 ) . بنگريد : الدر المنثور ، 6 / 40 ؛ فتح البارى ، 7 / 98 ؛ الاصابه ، 3 / 471 .\r\n( 5 ) . الدر المنثور ، 4 / 69 ؛ مشكل الآثار ، 1 / 137 .\r\n","page_name":" 476 ","page_number":480},
  {"content":"\r\n\r\n2 . شعبى گفت : چيزى از قرآن دربارهء عبد اللّه بن سلّام فرود نيامد . « 1 »\r\n3 . عكرمه گفت : اين آيه دربارهء عبد اللّه بن سلّام نيست . اين آيه مكّى است و مىگويد : هر كس از بنى اسرائيل ايمان آورد ، همانند كسى است كه به پيامبر ( ص ) ايمان آورده است . مسروق همچنين مطلبى را با سوگند گفت .\r\nشعبى و ابو عمر هم با استناد به همين دليل ، نزول آيه را در شأن پسر سلّام رد كرده‌اند . « 2 »\r\n4 . ظاهر آيه مىرساند كه خطاب به مشركان است كه استكبار پيش گرفته‌اند ، در حالى كه برخى از بنى اسرائيل كه به گفته‌هاى آنان اعتماد مىورزند ، ايمان آورده‌اند . بنابراين مناسب نمىنمايد كه خطاب آيه به يهوديان باشد ، زيرا آنان هم از جملهء بنى اسرائيل هستند . پس مناسب‌تر آن بود كه بگويد : « منكم » نه « من بنى اسرائيل » . اين مؤيّد استدلال عكرمه ، شعبى ، مسروق و ديگران است .\r\nطحاوى تصريح كرده كه رسول اكرم ( ص ) در نزول اين آيه دربارهء ابن سلّام تصريح نفرمود ، بلكه مالك اين نكته را استنباط كرده است . « 3 »\r\nج . دربارهء آيهء  وَ مَنْ عِنْدَهُ عِلْمُ الْكِتابِ  ، چند نكته را مورد توجّه قرار مىدهيم ؛\r\n1 . در بند ب همين بحث آورديم كه شعبى منكر نزول آيه‌اى دربارهء ابن سلّام بود .\r\n2 . عكرمه ، حسن ، شعبى ، محمّد بن سيرين و سعيد بن جبير با استناد به اين كه اين سوره در مكّه نازل شده ، نزول آيه در شأن ابن سلّام را انكار كرده‌اند ،\r\n\r\n\r\n","description":"","footnote":"\r\n( 1 ) . مشكل الآثار ، 1 / 137 ؛ الدر المنثور ، 4 / 69 ؛ 6 / 39 - 40 ؛ دلائل الصدق ، 2 / 135 ؛ الميزان ، 11 / 389 .\r\n( 2 ) . الاستيعاب ، 2 / 383 ؛ فتح البارى ، 7 / 98 ؛ الدر المنثور ، 6 / 39 .\r\n( 3 ) . مشكل الآثار ، 1 / 39 .\r\n","page_name":" 477 ","page_number":481},
  {"content":"\r\n\r\nزيرا وى در مدينه اسلام آورد . « 1 »\r\n3 . مىگويند ، عمر بن خطّاب پس از نزول همين آيه مسلمان شد ، زيرا شنيد رسول خدا ( ص ) آن را با آياتى ديگر در نماز مىخواند . عمر منتظر ماند و پس از نماز پيامبر ( ص ) مسلمان شد . « 2 » مىدانيم كه عمر در مكّه مسلمان شد .\r\n4 . روايات متواترى داريم كه تأكيد دارد منظور در آيهء  وَ مَنْ عِنْدَهُ عِلْمُ الْكِتابِ  ، امير المؤمنين على بن ابى طالب ( ع ) است . او عالم به تفسير و تأويل ، ناسخ و منسوخ و حلال و حرام بود . اين روايات از ابو سعيد خدرى ، ابن عبّاس ، محمّد حنفيه ، امام محمّد باقر ( ع ) ، سدّى ، زيد بن على ( ره ) ، امام موسى بن جعفر ( ع ) و ابو صالح به ما رسيده است . « 3 » جالب است كه ابو صالح دربارهء آيهء :  وَ مَنْ عِنْدَهُ عِلْمُ الْكِتابِ  مىگويد :\r\nيعنى : مردى از قريش ، او على است ، امّا نام او را نمىآوريم ! « 4 »\r\nبايد از وى پرسيد : چرا نام او را نمىآورى ؟ چرا كتمان حق ؟ احتمال مىدهيم كه وى مىترسيد كه او را به تشيع متهم سازند . در آن زمان تشيع مرادف زندقه‌گرى بود و پيامد چنين اتهامى عذاب و شكنجه از سوى دشمنان على و اهل بيت او كه صاحبان قدرت و سلطنت و پادشاهى بودند :\r\n و متى تولّى آل احمد مسلم * قتلوه أو وصموه بالالحاد « 1 » \r\n\r\n\r\n","description":"","footnote":"\r\n( 1 ) . الاستيعاب ، 2 / 383 ؛ الدر المنثور ، 4 / 69 ؛ مشكل الآثار ، 1 / 137 - 138 ؛ دلائل الصدق ، 2 / 135 ؛ الاتقان فى علوم القرآن ، 1 / 12 ؛ احقاق الحق ، 3 / 208 ؛ غرايب القرآن ، 113 / 100 ؛ الجامع لاحكام القرآن ، 9 / 336 ؛ ينابيع الموده ، 103 - 104 .\r\n( 2 ) . الدر المنثور ، 4 / 69 .\r\n( 3 ) . بنگريد : شواهد التنزيل ، 1 / 307 - 308 ؛ مناقب ابن مغازلى ، حديث 361 ؛ غاية المرام ، 357 ؛ دلائل الصدق ، 2 / 135 ؛ ينابيع الموده ، 102 - 105 ؛ احقاق الحق ، 3 / 451 - 452 ؛ 4 / 362 - 365 ؛ العمده ، 124 ؛ الجامع لاحكام القرآن ، 9 / 336 .\r\n( 4 ) . شواهد التنزيل ، 1 / 310 ؛ احقاق الحق ( ملحقات ) ، 14 / 364 .\r\n","page_name":" 478 ","page_number":482},
  {"content":"\r\n\r\n« 1 » هرگاه مسلمانى خاندان احمد را به ولايت خود برگزيند ،\r\nاو را بكشند و يا ملحد خوانند .\r\n\r\nدو نكتهء مهم\r\nأ . ما بعيد نمىدانيم كه معاويه و حزب اموى در اعطاى اين فضيلت مهم به عبد اللّه بن سلّام دست داشته‌اند . پسر سلّام اهتمام ويژه‌اى در حمايت و تأييد حكومت و سلطنت امويان داشت . روايت قيس بن سعد بن عباده دليل بر مدّعاى ماست . از او نقل مىكنند كه گفت :\r\n وَ مَنْ عِنْدَهُ عِلْمُ الْكِتابِ  ، على ( ع ) است . معاويه گفت : بلكه منظور عبد اللّه بن سلّام است . قيس گفت : خداوند نازل فرمود :  إِنَّما أَنْتَ مُنْذِرٌ وَ لِكُلِّ قَوْمٍ هادٍ  ؛  أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ  ؛ هادى در آيه اوّل و شاهد در آيه دوم ، على ( ع ) است ، زيرا در روز غدير خم ، رسول خدا ( ص ) او را به امامت نصب كرد و گفت : من كنت مولاه فعلى مولاه ؛ و فرمود : انت منّى بمنزلة هارون من موسى الّا انّه لا نبىّ بعدى در اينجا معاويه ساكت شد و نتوانست او را رد كند . « 2 »\r\nب . جالب توجّه است كه پسر سلّام همواره ياور دشمنان على ( ع ) بود و به آنان تمايل داشت . هنگامى كه پس از قتل عثمان ، مسلمانان با على ( ع ) به خلافت بيعت كردند ، عبد اللّه بن سلّام با آن حضرت بيعت نكرد . « 3 »\r\nشايد راز و رمز اهتمامى كه به وى داده و او را شخصيتى صاحب منزلت و مقام دانسته‌اند ، همين مطلب باشد . چنان كه وى را در اثبات صدق پيامبر ( ص ) و صحّت رسالت حضرت ، صاحب فضل و قدم دانسته‌اند . ابو ريّه مىگويد :\r\n\r\n\r\n","description":"","footnote":"\r\n( 1 ) . ر . ك : رسائل خوارزمى ؛ الحياة السياسيه للامام الرضا ( ع ) ، فصل : « سياسة العباسين ضد العلويين » .\r\n( 2 ) . ينابيع الموده ، 104 .\r\n( 3 ) . شرح نهج البلاغه ، 4 / 9 .\r\n","page_name":" 479 ","page_number":483},
  {"content":"\r\n\r\nهمين پسر سلّام بود كه اسرائيليات را وارد اسلام كرد . « 1 »\r\nجبرئيل مورد خشم و غضب يهوديان بود . از اين رو عبد اللّه بن سلّام در تفسير آيهء :  وَ إِذا رَأَوْا تِجارَةً أَوْ لَهْواً انْفَضُّوا إِلَيْها  ، گفته است : لهو عبارت بود از نگاه كردن مسلمان به سيماى زيباى دحيه . مىدانيم كه جبرئيل به صورت همين دحيهء كلبى به حضور رسول خدا ( ص ) مىرسيد . « 2 »\r\nج . برخى از خلفا خصوصا عثمان در امور مهم با پسر سلّام مشورت مىكرد و او بر اساس ديدگاه خودش نظر مىداد . عبد اللّه در محاصره عثمان ، در گفتار از وى دفاع مىكرد ، امّا در عمل كارى براى او نكرد . « 3 » در حالى كه به عثمان وعده داده بود از وى در مقابل شورشيان انقلابى دفاع كند . انقلابيون محاصره‌كننده عثمان معتقد بودند كه هنوز ابن سلّام يهودى است . از اين رو تلاش مىكرد ، از خود رفع اتّهام كند . « 4 » او ، كعب الاحبار و ديگر زعماى يهودى و مسيحى كه اظهار مسلمانى كردند ، منبع اصلى بسيارى از مواضع خطرناك در حكومت اسلامى بودند . اين دو نفر به منزلهء مشاوران هيأت حاكمه در بسيارى از مسائل سياسى و عقيدتى عمل مىكردند .\r\n* * *\r\n\r\n\r\n","description":"","footnote":"\r\n( 1 ) . بنگريد : شيخ المضيره ؛ اضواء على السنة المحمّديه .\r\n( 2 ) . بنگريد : التراتيب الاداريه ، 1 / 190 .\r\n( 3 ) . المصنّف ، 11 / 444 - 446 ؛ حياة الصحابة ، 3 / 540 ؛ الطبقات الكبرى ، 3 / 83 ؛ مجمع الزوائد ، 92 - 93 ؛ الاصابه ، 2 / 321 .\r\n( 4 ) . بنگريد : فتوح ابن اعثم ، 2 / 223 - 224 .\r\n","page_name":" 480 ","page_number":484},
  {"content":"\r\n\r\n\r\nفصل چهارم پيش از استقرار در مدينه\r\n\r\n1 . بازگشت مهاجران حبشه\r\nخبر هجرت رسول خدا ( ص ) و مسلمانان به مدينه ، به مهاجران حبشه رسيد . از اين‌رو آهنگ بازگشت كردند و سى و سه مرد و هشت زن برگشتند .\r\nاز اين تعداد ، دو مرد در مكّه مردند و هفت زن به زندان افتادند ؛ باقى مانده آنان در مدينه به رسول خدا ( ص ) پيوستند . چنان كه بيست و پنج نفرشان در جنگ بدر حضور داشتند . « 1 »\r\nبازگشت مهاجران حبشه به تدريج انجام مىشد « 2 » تا اين كه جعفر بن ابى طالب در سال هفتم هجرى ، هنگام فتح خيبر به مدينه بازگشت و باقى مانده مسلمانان را با خود به مدينه آورد .\r\nسى نفر مهاجران مذكور جداى از كسانى بودند كه در سال پنجم بعثت ، يعنى هشت سال پيش از هجرت به مكّه بازگشتند . مىدانيم كه مكّه همان\r\n\r\n\r\n","description":"","footnote":"\r\n( 1 ) . بنگريد : الطبقات الكبرى ، 1 / 139 ؛ زاد المعاد ، 1 / 25 ؛ 2 / 24 - 25 ؛ البداء و التاريخ ، 4 / 152 ؛ فتح البارى ، 7 / 145 .\r\n( 2 ) . الطبقات الكبرى ، 1 / 139 ؛ زاد المعاد ، 1 / 25 ؛ البداء و التاريخ ، 4 / 152 .\r\n","page_name":" 481 ","page_number":485},
  {"content":"\r\n\r\nشهرى است كه مهاجران به واسطهء آزار و اذيّت مشركان ، آنجا را به قصد حبشه ترك كردند ، حال چگونه به اين شهر آمدند و در آنجا گرفتار شدند ؟\r\nظاهرا علّت آن بود كه راهشان از نزديكى مكّه مىگذشت . روايت صنعانى بر اين نكته دلالت دارد . او مىگويد :\r\nهنگامى كه رسول خدا ( ص ) با كفار قريش جنگيد ، آنان مانع رسيدن مهاجران حبشه به حضور پيامبر ( ص ) شدند تا اين كه به هنگام جنگ خندق ، در مدينه به حضور حضرت رسيدند . « 1 »\r\nنمىتوانيم زمان جنگ خندق را براى بازگشت مهاجران حبشه تأييد كنيم .\r\nاحتمال مىدهيم اين واژه در روايت صنعانى ، تصحيف خبر باشد ، زيرا معروف در اين باره همان است كه ما گفتيم . احتمال ديگر اين است كه شمارى از مهاجران حبشه به هنگام عبور از نزديكى مكّه ، پنهانى يا آشكارا وارد اين شهر شده‌اند تا ضمن برداشتن اموال خويش ، با خانواده و خويشاوندان نيز تجديد ديدار كنند و كعبه را زيارت و طواف نمايند . سپس در مدينه به رسول خدا ( ص ) بپيوندند ، ليكن قريش بدون رعايت حرمت ، غربت و خويشاوندى ، با قساوت و خشونت با آنان برخورد كرد .\r\nروشن است كه اين گروه از مهاجران چند ماه پس از ورود رسول خدا ( ص ) به مدينه بازگشته‌اند ، زيرا آگاهى از هجرت رسول خدا ( ص ) و آمدن به مكّه ، و حوادثى كه بين آنان و قريش روى داده و در نهايت آمدن به مدينه زمانى دراز به طول مىانجامد ، چنان كه برخى يادآورى كرده‌اند كه عبد اللّه بن مسعود كه از همان سى نفرى بود كه به مكّه بازگشت و از آنجا به مدينه آمد ، هنگامى به مدينه رسيد كه رسول خدا ( ص ) براى بدر آماده مىشد . « 2 »\r\n\r\n\r\n","description":"","footnote":"\r\n( 1 ) . المصنّف ، 5 / 367 .\r\n( 2 ) . فتح البارى ، 7 / 145 .\r\n","page_name":" 482 ","page_number":486},
  {"content":"\r\n\r\n\r\n2 . عايشه در خانه پيامبر ( ص )\r\nدر سال نخست ، برخى گفته‌اند در سال دوم هجرت ، عايشه در ماه شوال به خانهء پيامبر ( ص ) آمد . گفته‌اند : پيامبر اكرم ( ص ) با هيچ دخترى جز عايشه ازدواج نكرد . ما به درستى اين سخن اطمينان نداريم ، زيرا پيش از اين به هنگام سخن از ازدواج حضرت با خديجه گفتيم كه ازدواج بانوى قريش با مردى جز رسول خدا ( ص ) تا حدود زيادى مورد ترديد جدّى است .\r\nما نمىدانيم چرا زفاف عايشه ، براى پيامبر ( ص ) ، چندان مهم نبوده است .\r\nروايت شده كه به رغم انتظار مردم و توانايى پيغمبر ( ص ) ، براى عروسى عايشه وليمه ( مهمانى ) نداد ؛ جز اين كه كاسه‌اى شير از خانهء سعد بن عباده براى حضرت آوردند . رسول خدا ( ص ) قسمتى از شير را نوشيد و باقى مانده را عايشه خورد . « 1 » ما نمىتوانيم اين را وليمه عروسى قلمداد كنيم ، زيرا طبيعى است كه رسول خدا ( ص ) از تعارف غذا به همنشين خود غفلت نورزد تا چه رسد به همسرش .\r\nلازم مىدانيم دو نكته را در اين باره مورد توجّه قرار دهيم ؛\r\n\r\nأ . استدلال جالب\r\nهمواره عايشه در محبوبيت خود نزد رسول خدا ( ص ) استدلال مىكرد كه حضرت « در ماه شوّال با من ازدواج كرد ؛ پس كدام يك از همسران رسول خدا ( ص ) نزد وى از من محبوب‌تر بوده است . » « 2 » واقعا استدلال جالبى است .\r\nما نمىدانيم كه زمان شوّال چه فضيلتى داشته است كه وى از خديجه ، امّ سلمه و ديگر زنان پيامبر ( ص ) محبوب‌تر باشد ، حال آن كه آنان محبوب‌تر بوده‌اند . از\r\n\r\n\r\n","description":"","footnote":"\r\n( 1 ) . تاريخ الخميس ، 1 / 358 ؛ سيره حلبى ، 2 / 121 .\r\n( 2 ) . همان منابع ؛ تاريخ الامم و الملوك ، 2 / 118 .\r\n","page_name":" 483 ","page_number":487},
  {"content":"\r\n\r\nاين رو همواره عايشه به آنان حسادت مىكرد و به آزار و اذيّتشان مىپرداخت ، چنان كه حتى در حضور رسول خدا ( ص ) نيز با آنان بدرفتارى مىكرد .\r\nجالب‌تر اين كه مىبينيم ، برخى به استحباب ازدواج در ماه شوّال فتوا داده‌اند ؟ ! « 1 »\r\nبه نظر مىرسد كه علاقهء آنان به عايشه و ارج‌گذارى به خواسته‌هاى وى موجب چنين فتوايى شده است . مىدانيم كه عايشه پس از پيغمبر ( ص ) دست راست هيأت حاكمه بود و با على ( ع ) - خار چشم خلفا - جنگيد و هرگز نتوانست از آن حضرت به نيكى ياد كند . « 2 » از سوى ديگر روايت كرده‌اند كه پيامبر ( ص ) در ماه شعبان با جويريه و حفصه ، در ماه رمضان با زينب دختر خزيمه و در ماه ذىقعده با زينب دختر جحش ازدواج كرد . آيا پيامبر ( ص ) در اين ازدواج‌ها ، استحباب ماه شوّال را ناديده گرفت و فقط در مورد عايشه عمل كرد و بس ؟ ! واقعا كه شگفت‌انگيز است ! !\r\n\r\nب . آغاز دوره‌اى جديد\r\nبا ورود عايشه به خانهء پيامبر اكرم ( ص ) ، دورهء جديدى در اين خانه كه الگوى تمام عيار آرامش ، شكوه و جلال بود ، آغاز شد و تحوّلات و تغييرات معينى روى داد . با ورود وى تناقضات دامنه‌دارى در خانه پيامبر ( ص ) رخ نمود كه در موارد فراوانى موجب گرفتارى و دل‌مشغولى حضرت بود . محرك اصلى بخش اعظم اين مسائل عايشه بود و خود در آن ، دخالت مستقيم داشت .\r\nتاريخ و حديث متواتر ، مواضع وى را ثبت و ضبط كرده است . او به صراحت مىگفت ، عامل اصلى گرفتارىها و درگيرىهايى كه در خانه پيامبر ( ص ) اتّفاق مىافتاد ، خودش بوده است .\r\n\r\n\r\n","description":"","footnote":"\r\n( 1 ) . بنگريد : نزهة المجالس ، 2 / 137 .\r\n( 2 ) . فتح البارى ، 2 / 131 ؛ مسند احمد ، 6 / 228 ؛ الغدير ، 9 / 324 .\r\n","page_name":" 484 ","page_number":488},
  {"content":"\r\n\r\n\r\n3 . آيه صلح\r\nبرخى مىگويند : از جمله حوادث پيش از بدر است « 1 » كه رسول اكرم ( ص ) براى عيادت سعد بن عباده به محلهء بنى حرث بن خزرج رفت . در آن هنگام هنوز عبد اللّه بن ابى بن سلول مسلمان نشده بود . رسول خدا ( ص ) سوار بر الاغ از مجلس عبد اللّه عبور كرد . گروهى از مسلمانان ، مشركان و يهوديان و از جمله عبد اللّه بن رواحه در اين مجلس حضور داشتند . غبارى از حركت الاغ بلند شد .\r\nعبد اللّه بن ابى بينىاش را با گوشه لباسش گرفت و گفت : گرد و خاك نكنيد .\r\nپيامبر ( ص ) پياده شد و آنان را به سوى خداوند دعوت كرد . پسر ابى گفت : اى مرد ؛ آنچه مىگويى ، اگر حق است ، من نمىپسندم . پس ما را در مجالسمان اذيّت نكن ، به مركبت بازگرد و هر كه به سراغ تو آمد ، برايش قصّه بگو .\r\nعبد اللّه بن رواحه گفت : بلى ، يا رسول اللّه ؛ براى ما سخن بگو كه ما آن را دوست داريم . مسلمانان و مشركان به هم ناسزا گفتند ، چنان كه نزديك بود به هم بريزند ، امّا رسول خدا ( ص ) آنان را به آرامش دعوت كرد تا ساكت شدند .\r\nسپس به سعد بن عباده وارد شد و ماجرا را به او گفت . سعد از رسول خدا ( ص ) خواست كه از عبد اللّه بن ابى دست بردارد . زيرا نزديك بود كه پيش از آمدن حضرت ، او را به امارت برگزينند و تاج بر سرش نهند ، امّا چون شما به اين شهر آمديد ، منصرف شديم .\r\nدر روايت ديگرى آمده پيامبر ( ص ) همراه مسلمانان نزد عبد اللّه رفت تا دل قومش را به دست آورد . پسر ابى گفت : بدان كه به خدا قسم ؛ بوى الاغت مرا اذيّت كرد . يكى از انصار گفت : به خداى سوگند كه الاغ پيامبر از تو خوش بوتر است . مردى از اقوام عبد اللّه به غيرت آمد و انصارى را ناسزا گفت . ياران هر يك به حمايت از او برخاستند و با تركه و لنگ كفش به جان هم افتادند .\r\n\r\n\r\n","description":"","footnote":"\r\n( 1 ) . سيره حلبى ، 2 / 64 .\r\n","page_name":" 485 ","page_number":489},
  {"content":"\r\n\r\nپس خداوند متعال نازل فرمود :\r\n وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما . . .  « 1 »\r\nدر مجمع البيان آمده : كسى كه آن سخن را به ابن ابى گفت ، عبد اللّه بن رواحه بود و زد و خورد ميان طرفداران ابن رواحه از اوس و طرفداران ابن ابى از خزرج رخ داد .\r\nاز نظر ما هيچ يك از دو روايت بىاشكال نيست ؛\r\nأ . آيهء صلح را نمىتوان بر روايت اوّل تطبيق داد ، زيرا درگيرى بين مسلمانان و مشركان بود و نه ميان دو گروه از مؤمنان . علاوه بر اين ، از روايت دوم نيز به دست نمىآيد كه نزاع ميان دو گروه از اهل ايمان بوده است . حال اگر اين دو روايت را به لحاظ نزديكى سياق و مضمون ، يك روايت بگيريم ، نمىتوان اطمينان داشت كه نزول آيه به اين مناسبت درست باشد .\r\n\r\n4 . مسلمانى سلمان\r\nدر سال نخست هجرى و احتمالا در ماه جمادى الاوّل « 2 » سلمان فارسى ايمان آورد . پيامبر اكرم ( ص ) و تنى چند از ائمّه اطهار ( ع ) او را از اهل بيت خوانده فرموده‌اند :\r\nسلمان از ما اهل بيت ( ع ) است . « 3 »\r\nسلمان در جستجوى حق و حقيقت از سرزمين خود هجرت كرد و در اين مسير مشكلات و مصائب فراوانى را تحمل كرد ؛ چنان كه او را به بردگى بردند و رسول اكرم ( ص ) او را آزاد فرمود . خلاصه داستان وى مطابق نقل صنعانى\r\n\r\n\r\n","description":"","footnote":"\r\n( 1 ) . الدر المنثور ، 6 / 90 ؛ سيره حلبى ، 2 / 63 - 64 ؛ حياة الصحابة ، 2 / 578 - 579 ؛ صحيح بخارى ، 1 / 370 .\r\n( 2 ) . بنگريد : تاريخ الخميس ، 1 / 351 .\r\n( 3 ) . بنگريد : قاموس الرجال ، ج 4 شرح حال سلمان فارسى .\r\n","page_name":" 486 ","page_number":490},
  {"content":"\r\n\r\nچنين است ؛\r\nاو در سرزمين خود ، تعاليمى را از يك راهب مسيحى آموخت ، امّا موقعى كه خانواده‌اش از قضيّه خبردار شدند ، راهب را بيرون كردند . سلمان پنهانى همراه او شد و به موصل آمد . وى در آنجا چهل راهب را ديد . چند ماه بعد با يكى از آنان به بيت المقدس رفت . سلمان عبادت و اجتهاد راهب را از نزديك نظاره كرد و چون او را از دست داد ، در باره‌اش از گروهى از انصار پرس‌وجو كرد ، امّا آنان فكر كردند كه وى يك بردهء فرارى است . از اين رو او را گرفتند و با خود به مدينه آوردند و در يك چهار ديوارى حبس كردند . آن راهب مسيحى به وى گفته بود كه به زودى در ميان عرب ، پيغمبرى ظهور خواهد كرد كه صدقه نمىخورد ، ولى هديه قبول مىكند و بين بازوانش مهر نبوّت است .\r\nدر ضمن او را فرمود كه اگر وى را درك كند ، از او پيروى نمايد . « 1 »\r\nدر مدينه و آن چنان كه مىگويند : در قباء به حضور پيامبر ( ص ) رسيد و خرمايى به عنوان صدقه به او تعارف كرد ، امّا حضرت نخورد و فرمود كه اصحاب خوردند . سلمان اين را يك نشانه دانست .\r\nبار ديگر او را در مدينه زيارت كرد و خرمايى را به عنوان هديه به حضرت داد . پيامبر ( ص ) آن را خورد . سلمان اين را نشانهء دوم شمرد .\r\nبار سوم پيغمبر ( ص ) را در بقيع غرقد به هنگام تشييع پيكر يكى از يارانش ديد و بر او سلام داد و سپس پشت سر حضرت قرار گرفت . پيامبر ( ص ) پشتش را نشان داد . سلمان مهر نبوّت را ديد . پس خود را به آن چسباند و بوسيد ؛ در حالى كه مىبوسيد ، مىگريست . آنگاه مسلمان شد و داستان خود را نقل كرد . پس از اين با اربابش قرارداد رهايى از بردگى امضا كرد . او براى پرداخت مال الكتابه ( حق آزادى ) كار مىكرد . پيامبر ( ص ) نيز او را در اين راه\r\n\r\n\r\n","description":"","footnote":"\r\n( 1 ) . المصنّف ، 8 / 418 .\r\n","page_name":" 487 ","page_number":491},
  {"content":"\r\n\r\nيارى داد .\r\nنخستين جنگى كه سلمان حضور داشت ، خندق بود . پس از آن در همهء جنگ‌هاى پيامبر ( ص ) حاضر بود . به عقيدهء ابن عبد البر ، اوّلين جنگى كه سلمان شركت كرد ، بدر بود . با توجّه به اين كه رسول خدا ( ص ) او را در پرداخت مال الكتابه يارى فرمود ، ديدگاه ابن عبد البر درست‌تر مىنمايد .\r\nملاحظه مىشود كه سلمان فارسى بر پايهء انگيزه‌هاى عاطفى و مصلحتى يا در اثر فشار و فضاى معينى ايمان نياورد . او با انديشه و پذيرش عقلانى خالصانه ، پس از كوشش فراوان در جستجوى دين حق و حقيقت و تحمّل مشكلات و سختىهاى بىشمار مسلمان شد . داستان مسلمانى سلمان ، فطرى بودن اسلام و هماهنگى آن با احكام عقلى و مقتضيات فطرت سليم را مورد تأييد قرار مىدهد .\r\n\r\n5 . گرده‌پاشى نخل\r\nمىگويند : پيامبر ( ص ) در اوايل ورود به مدينه ، قومى را ديد كه درخت خرمايى را گرده‌پاشى مىكنند ؛ فرمود : اگر تلقيح نكنيد ، خودش محصول خوب مىدهد . آنان تلقيح را رها كردند ، امّا نخل ، خرماى نامرغوب داد . روزى دربارهء نخلشان سؤال فرمود ؛ پاسخ دادند : چنين و چنان . رسول خدا ( ص ) فرمود : شما در كار دنيايتان از من آگاه‌تر هستيد ؛ يا فرمود : اگر تلقيح مفيد است ، همان را انجام دهيد . چه آنچه من گفتم ، پندارى بيش نبود . در ظن از من پيروى مكنيد امّا هرگاه چيزى از خدا براى شما آوردم ، آن را بگيريد . چه من بر خدا دروغ نمىبندم . « 1 »\r\n\r\n\r\n","description":"","footnote":"\r\n( 1 ) . بنگريد : صحيح مسلم ، 7 / 95 ؛ سنن ابن ماجه ، 2 / 825 ؛ مسند احمد ، 6 / 123 ؛ 3 / 152 ؛ البرهان ، العرجان ، 254 ؛ مشكل الآثار ، 2 / 294 ؛ كشف الاستار ، 1 / 112 ؛ مسند ابى يعلى ، 6 / 238 ؛ صحيح\r\n","page_name":" 488 ","page_number":492},
  {"content":"\r\n\r\nما ، در درستى اين روايت ترديد داريم ، زيرا علاوه بر اختلاف آشكارى كه در متون مختلف اين روايت هست و با مراجعه و مقايسه آن‌ها با هم روشن مىشود ، پرسش‌هاى بىپاسخى داريم ؛\r\nچرا پيامبر اكرم ( ص ) در كارى كه به او ربطى نداشت و در تخصص او نبود ، دخالت كرد ، مگر نمىدانست كه مردم به همهء سخنان او اهتمام مىورزند ، بدان ترتيب اثر مىدهند و خود را در عمل به آن ملتزم و متعهّد مىدانند ؟ چرا مردم را دچار خسارت و زيان كرد ؟ چه كسى مسئول خسارتى است كه مشورت دادن وى در پى داشت ؟ مگر خود او به عبد اللّه بن عمرو ابن عاص نفرمود كه هرچه از حضرتش مىشنود ، بنويسد ، زيرا جز سخن حقّ از ميان دو لب او بيرون نمىآيد ؟\r\nعلاوه بر اين ، مگر آن حضرت در قلب منطقهء عربستان زندگى نمىكرد ؟\r\nمگر پنجاه و سه سال عمر خويش را در ميان مردم عرب سپرى نكرده بود ؟ آيا مىتوان پذيرفت كه گرده‌پاشى و اهميّت آن را در توليد خرما نمىدانست ؟ مگر نمىدانست درخت خرما بدون تلقيح محصول نمىدهد ؟ چگونه در طول زندگى خويش در اين باره چيزى نشنيده بود ؟\r\nآيا درست است كه مردم نبايد در زندگى دنياى خود از او پيروى كنند ؟ آيا پذيرفتنى است كه حضرت در امور دنيا مطابق رأى خويش و پندار خود حرف مىزد ؟ آيا درست است كه اسلام دين و دنيا را از هم جدا مىكند ؟ و همهء تلاش مكتب امور غير دنيوى است ؟ آيا اين تهمت و افترا نيست ؟ آيا با قرآن و سنّت و مجموعهء تعاليم دينى منافات ندارد ؟ و پرسش‌هاى بىپاسخ و فراوان ديگر .\r\n\r\n\r\n","description":"","footnote":"\r\nابن حبّان ، 1 / 201 .\r\n","page_name":" 489 ","page_number":493},
  {"content":"\r\n . \r\n","description":"","footnote":"","page_name":" 490 ","page_number":494},
  {"content":"\r\n\r\n\r\nبخش ششم - از ورود به مدينه تا پايان جنگ بدر\r\nفصل اوّل - اقدامات زيربنايى\r\nفصل دوم - تشريع احكام\r\nفصل سوم - غزوه‌ها و سريه‌هاى پيش از بدر\r\nفصل چهارم - جنگ بدر بزرگ\r\n\r\n","description":"","footnote":"","page_name":" 491 ","page_number":495},
  {"content":"\r\n . \r\n","description":"","footnote":"","page_name":" 492 ","page_number":496},
  {"content":"\r\n\r\n\r\nفصل اوّل اقدامات زيربنايى در مدينه\r\nرسول خدا ( ص ) به محض ورود به مدينه يك سرى اقدامات زيربنايى انجام داد كه به آيندهء دعوت اسلامى پيوند مىخورد . اين زيرساخت‌ها فراوان و متنوّع است . در اين قسمت به موارد زير بسنده مىكنيم ؛\r\n1 . نماز جمعه 2 . تأسيس مسجد قباء 3 . بناى مسجد مدينه 4 . تأسيس تاريخ هجرى 5 . پيمان برادرى مهاجرين و انصار 6 . منشور حكومت اسلامى مدينه .\r\nپيش از اين دربارهء دو موضوع نخست سخن گفتيم . اينك به بحث و بررسى دربارهء ساير موضوعات مىپردازيم .\r\n\r\n1 . تأسيس تاريخ هجرى\r\nمورّخان مىگويند ، نخستين كسى كه هجرت رسول خدا ( ص ) را مبدأ تاريخ قرار داد ، خليفهء دوم عمر بن خطّاب بود . بيشتر آنان عقيده دارند كه انتخاب هجرت به عنوان مبدأ تاريخ اسلام به پيشنهاد و اشارهء على بن ابى طالب ( ع ) بود . « 1 »\r\n\r\n\r\n","description":"","footnote":"\r\n( 1 ) . بنگريد : تاريخ عمر بن خطّاب ، 76 ؛ الكامل فى التاريخ ، 2 / 526 ؛ تاريخ يعقوبى ، 2 / 145 ؛ التنبيه و الاشراف ، 252 ؛ تهذيب تاريخ دمشق ، 1 / 23 ؛ فتح البارى ، 7 / 209 ؛ تاريخ الخلفاء ، 132 ،\r\n","page_name":" 493 ","page_number":497},
  {"content":"\r\n\r\nبرخى از مورّخان عقيده دارند كه اين پيشنهاد را فقط على ( ع ) مطرح نكرد ، بلكه شمارى از صحابه نيز در اين باره با او سهيم هستند . « 1 »\r\nگروه سوم ، عدّه‌اى از صحابه را بدون ذكر نام آن‌ها پيشنهاد دهندهء اين اقدام مىدانند . « 2 »\r\nدر مقابل دستهء چهارم به همين بسنده كرده‌اند كه نخستين كسى كه تاريخ هجرى را پايه‌گذارى كرد ، عمر بن خطّاب بود ، امّا در خصوص پيشنهاد مذكور سخنى بر زبان نياورده‌اند . « 3 »\r\nخواهيم كوشيد ، موضوع را به شرح زير مورد بررسى و مطالعه دقيق‌ترى قرار دهيم ؛\r\n\r\nأ . تاريخ هجرى به روايت مورّخان\r\nمورّخان علّت تأسيس تاريخ هجرى را به گونه‌هاى مختلف بيان كرده‌اند .\r\nدر اينجا روايت ابن كثير را با اشاره به برخى ديگر از منابع مىآوريم .\r\nواقدى مىنويسد ؛ در ربيع الاوّل اين سال - سال شانزدهم يا هفدهم يا\r\n\r\n\r\n","description":"","footnote":"\r\n138 ؛ بحار الانوار ، 58 / 350 - 351 ؛ 40 / 218 ؛ محاضرة الاوائل ، 28 ؛ سفينة البحار ، 2 / 641 ؛ مناقب آل ابى طالب ، 2 / 144 ؛ الاعلان بالتوبيخ لمن ذمّ التاريخ ، 80 - 81 ؛ على و الخلفاء ، 139 - 141 ؛ احقاق الحق ، 8 / 220 .\r\n( 1 ) . البداية و النهايه ، 7 / 47 ؛ الوزراء و الكتّاب ، 20 ؛ مآثر الانافه ، 3 / 336 .\r\n( 2 ) . صبح الاعشى ، 6 / 241 ؛ مآثر الانافه ، 3 / 36 ؛ فتح البارى ، 7 / 209 ؛ الكال فى التاريخ ، 1 / 10 .\r\n( 3 ) . الاستيعاب ، 2 / 460 ؛ المحاسن و المساوى ، 2 / 68 ؛ تاريخ الخميس ، 1 / 338 ؛ 2 / 241 ؛ تهذيب التهذيب ، 7 / 440 ؛ مآثر الانافه ، 1 / 92 ؛ تحفة الناظرين ، 2 / 62 ؛ صفة الصفوة ، 1 / 276 ؛ الطبقات الكبرى ، 3 / 1 / 202 ؛ تاريخ ابن الوردى ، 1 / 145 ؛ الاوائل ، 1 / 223 ؛ تاريخ الامم و الملوك ، 3 / 277 ؛ محاضرات الادباء ، 1 / 105 ؛ الانس الجليل ، 1 / 188 ؛ الاعلاق النفيسه ، 199 ؛ بحار الانوار ، 58 / 349 - 350 ؛ الاعلان بالتوبيخ لمن ذمّ التاريخ ، 79 .\r\n","page_name":" 494 ","page_number":498},
  {"content":"\r\n\r\nهجدهم « 1 » عمر بن خطّاب ، تاريخ را نوشت . او نخستين كسى است كه اين كار را انجام داد . ما علّت اين اقدام را در سيرهء عمر بيان كرده‌ايم . بدين ترتيب كه سندى را به عمر ارائه دادند كه در آن مبلغى را به نفع كسى و بر عهدهء ديگرى ثبت كرده بودند ، موعد پرداخت ماه شعبان تعيين شده بود . عمر پرسيد : كدام شعبان ؟ شعبان امسال ، پارسال يا سال آينده ؟\r\nعمر ، صحابه را جمع كرد و به آنان گفت : براى مردم تاريخى درست كنيد كه موعد پرداخت ديون خود را بر اساس آن بدانند . گفته مىشود : يكى از آنان ( هرمزان ) [ بايد دانست كه وى از اصحاب به شمار نمىرود . 
  ] پيشنهاد كرد كه همانند ايرانيان بر پايهء جلوس شاهان تاريخ‌گذارى كنند . بدين ترتيب كه هرگاه يكى از پادشاهان مىميرد ، سال‌ها را از آغاز جلوس پادشاه جديد شمارش مىكنند . « 2 » مسلمانان را اين رأى خوش نيامد .\r\nيكى ديگر از حاضران ( گفته مىشود : يكى از مسلمان‌شده‌هاى يهودى ) پيشنهاد كرد كه از تاريخ رومى استفاده كنيد كه از زمان اسكندر مقدونى معمول است . اين پيشنهاد را نيز به علّت طولانى بودن آن ، رد كردند . « 3 »\r\nگروهى نظر دادند كه تولّد پيغمبر ( ص ) را مبدأ قرار دهيد . در مقابل شمارى ، خواهان بعثت رسول خدا ( ص ) به عنوان مبدأ تاريخ مسلمانان شدند .\r\nعلى بن ابى طالب و گروهى ديگر پيشنهاد كردند كه « هجرت پيغمبر ( س ) به مدينه را مبدأ تاريخ قرار دهند ، زيرا هجرت براى همگان آشكار است .\r\nقطعا هجرت از تولّد و بعثت حضرت آشكارتر است . عمر و صحابه اين\r\n\r\n\r\n","description":"","footnote":"\r\n( 1 ) . الوزراء و الكتّاب ، 20 ؛ البداية و النهايه ، 3 / 206 - 207 .\r\n( 2 ) . صبح الاعشى ، 6 / 241 ؛ بحار الانوار ، 58 / 349 - 350 ؛ سفينة البحار ، 2 / 641 ؛ تاريخ ابن الوردى ، 1 / 145 ؛ الانس الحليل ، 1 / 187 ؛ الخطط و الآثار ، 1 / 284 .\r\n( 3 ) . الاعلان بالتوبيخ لمن ذمّ التاريخ ، 81 ؛ بحار الانوار ، 58 / 350 ؛ نزهة الجليس ، 1 / 22 .\r\n","page_name":" 495 ","page_number":499},
  {"content":"\r\n\r\nرأى را پسنديدند . عمر دستور داد كه هجرت رسول خدا ( ص ) مبدأ تاريخ باشد » . « 1 »\r\nاز سعيد بن مسيّب روايت شده كه گفت :\r\nعمر ، مردم را گرد آورد و از آنان پرسيد : از چه روزى ، تاريخ را بنويسند ؟\r\nعلى بن ابى طالب گفت : از روزى كه رسول خدا ( ص ) هجرت كرد و سرزمين شرك را ترك نمود . عمر همين كار را كرد .\r\nحاكم گفت : اسناد اين حديث صحيح است ، امّا بخارى و مسلم آن را نياورده‌اند . « 2 »\r\nيعقوبى در حوادث سال شانزدهم مىگويد :\r\nدر اين سال نامه‌ها را تاريخ‌گذارى كردند و تصميم گرفتند كه بر مبناى ميلاد رسول خدا ( ص ) باشد . سپس گفت : مىخواستند سال بعثت را مبدأ تاريخ قرار دهند ، امّا على بن ابى طالب ( ع ) پيشنهاد كرد كه هجرت پيغمبر ( ص ) را مبدأ قرار دهند . « 3 »\r\nمتون و روايات ديگرى نيز هست كه نشان مىدهد ، عمر نخستين كسى است كه تاريخ هجرى اسلامى را پايه‌گذارى كرد .\r\n\r\nب . ديدگاه برتر\r\nما ، در صحّت اين ديدگاه خيلى ترديد داريم و معتقديم كه تاريخ هجرى از\r\n\r\n\r\n","description":"","footnote":"\r\n( 1 ) . بنگريد : البداية و النهايه ، 7 / 73 - 74 ؛ 3 / 306 ؛ تاريخ عمر بن خطّاب ، 75 - 76 ؛ تهذيب تاريخ دمشق ، 1 / 22 - 23 ؛ شرح نهج البلاغه ، 12 / 74 ؛ على و الخلفاء ، 240 ؛ الاعلان بالتوبيخ لمن ذمّ التاريخ ، 80 - 81 ؛ منتخب كنز العمّال ، 4 / 67 ؛ الكامل فى التاريخ ، 1 / 10 ؛ كنز العمّال ، 10 / 195 .\r\n( 2 ) . مستدرك حاكم ، 3 / 14 ؛ تلخيص المستدرك ، 3 / 14 ؛ الاعلان بالتوبيخ لمن ذمّ التاريخ ، 80 ؛ فتح البارى ، 7 / 209 ؛ تاريخ الامم و الملوك ، 2 / 391 ؛ 3 / 144 ؛ تاريخ عمر بن خطّاب ، 76 ؛ تهذيب تاريخ دمشق ، 1 / 23 ؛ منتخب كنز العمّال ، 10 / 192 - 193 ؛ احقاق الحق ، 8 / 219 ؛ الخطط و الآثار ، 1 / 284 ؛ الشماريخ فى علم التاريخ ، 4 ؛ الكامل فى التاريخ ، 1 / 10 .\r\n( 3 ) . تاريخ يعقوبى ، 2 / 145 .\r\n","page_name":" 496 ","page_number":500},
  {"content":"\r\n\r\nزمان رسول خدا ( ص ) پايه‌گذارى شد و آن حضرت ، بارها و در مناسبت‌هاى مختلف بر مبناى هجرت ، تاريخ‌گذارى كرده است . آنچه در زمان عمر اتّفاق افتاد ، فقط و فقط تغيير آغاز سال قمرى از ربيع الاوّل به محرّم بود . صاحب بن عبّاد به اين نكته اشاره كرده است . « 1 »\r\nمورّخان در اين باره نيز با هم اختلاف نظر دارند . برخى معتقدند كه محرّم سال نخست هجرت را آغاز سال هجرى قرار دادند . اين ديدگاه اكثر مورّخان است . برخى نيز عقيده دارند كه محرّم سال دوم را آغاز سال هجرى قرار دادند و ما قبل آن را ناديده گرفتند . اين ديدگاه را بيهقى نقل كرده و يعقوب بن سفيان فسوى بدان معتقد است . « 2 »\r\n\r\nج . محرّم ، آغاز سال هجرى\r\nدر اين مطلب اختلاف نظر است كه چه كسى ، به جاى ربيع الاوّل ، محرّم را به عنوان ماه آغازين سال هجرى پيشنهاد كرد . گفته مىشود ، پيشنهاد دهنده عثمان بن عفّان بود . « 3 »\r\nدر مقابل برخى معتقدند كه اين ديدگاه شخص عمر بود . « 4 » گروهى نيز مىگويند ، عبد الرحمن بن عوف ، ماه رجب را پيشنهاد كرد ، امّا على بن ابى طالب ( ع ) ماه محرّم را مطرح كرد و همين نظر به تصويب رسيد . « 5 » گروه\r\n\r\n\r\n","description":"","footnote":"\r\n( 1 ) . عنوان المعارف و ذكر الخلائف ، 11 .\r\n( 2 ) . البداية و النهايه ، 3 / 94 .\r\n( 3 ) . نزهة الجليس ، 1 / 21 ؛ فتح البارى ، 7 / 209 ؛ الاعلان بالتوبيخ لمن ذمّ التاريخ ، 80 ؛ منتخب كنز العمّال ، 4 / 67 ؛ الشماريخ فى علم التاريخ ، 10 ؛ كنز العمّال ، 17 / 145 ؛ 10 / 193 .\r\n( 4 ) . الاعلان بالتوبيخ لمن ذمّ التاريخ ، 79 ؛ الوزراء و الكتّاب ، 20 ؛ فتح البارى ، 7 / 209 ؛ مآثر الانافه ، 3 / 337 .\r\n( 5 ) . الاعلان بالتوبيخ لمن ذمّ التاريخ ، 81 - 82 ؛ احقاق الحق ، 8 / 320 .\r\n","page_name":" 497 ","page_number":501},
  {"content":"\r\n\r\nديگرى عقيده دارند كه پس از پيشنهاد على ( ع ) و عثمان ، عمر سال هجرى را از ماه محرّم آغاز كرد . « 1 »\r\nگروه ديگرى مىگويند : از مجموع اين روايات استفاده مىكنيم كه محرّم پيشنهاد عمر ، على و عثمان بود . « 2 » از سخن ابو هلال عسكرى به دست مىآيد كه عمر مىخواست ، ماه محرّم را آغاز سال قرار دهد تا ماه‌هاى حرام در يك سال پشت سر هم قرار گيرند . « 3 »\r\nما بسيار بعيد مىدانيم كه امام على ( ع ) پيشنهاد كرده باشد كه ماه ربيع الاوّل را ترك نمايند و به جاى آن ، ماه محرّم را قرار دهند كه نزد مردم عرب ، ماه آغازين سال بود . « 4 » در مقابل يقين داريم كه آن حضرت در طول حيات خود بر ربيع الاوّل به عنوان ماه آغاز سال هجرى اصرار داشته است . امام على ( ع ) در اين باره تنها نبود ، بلكه عده‌اى ديگر از صحابه و مسلمانان آزاده با او هم عقيده بوده‌اند . ما ، در اثبات ديدگاه خود به موارد زير استناد مىكنيم كه در مجموع بر اين مطلب دلالت دارد ؛\r\n1 . اندكى پيش آمد كه آن حضرت پيشنهاد كرد كه تاريخ را از روز هجرت پيغمبر ( ص ) يا روزى كه سرزمين شرك را ترك گفت ، قرار دهند . چنان كه روايت سعيد بن مسيّب هم بر اين نكته دلالت صريح دارد . مىدانيم كه هجرت رسول خدا ( ص ) در ماه ربيع الاوّل بود .\r\n2 . در عهد نامهء مردم نجران كه على ( ع ) نوشت ، آمده است ؛\r\nو كتب عبد اللّه بن ابى رافع لعشر خلون من جمادى الآخرة سنة سبع و ثلاثين منذ\r\n\r\n\r\n","description":"","footnote":"\r\n( 1 ) . تاريخ الخميس ، 1 / 338 ؛ وفاء الوفاء ، 1 / 248 .\r\n( 2 ) . الاعلان بالتوبيخ لمن ذمّ التاريخ ، 80 ؛ ارشاد السارى ، 6 / 234 ؛ فتح البارى ، 7 / 209 - 210 .\r\n( 3 ) . الأوائل ، 1 / 223 .\r\n( 4 ) . البداية و النهايه ، 3 / 207 ؛ بحار الانوار ، ج 85 .\r\n","page_name":" 498 ","page_number":502},
  {"content":"\r\n\r\nو لج رسول اللّه ( ص ) المدينة . « 1 »\r\nاين عهدنامه را عبد اللّه - ظاهرا عبيد اللّه باشد - بن ابى رافع در روز دهم جمادى الثانى سال سى و هفتم از ورود رسول خدا ( ص ) به مدينه ، نوشت .\r\nچنان كه روشن است رسول خدا ( ص ) در ماه ربيع الاوّل وارد مدينه شد .\r\nدر مورد ساير صحابه نيز مىگوييم :\r\n1 . آن گونه كه سهيلى و ديگران نقل كرده‌اند ، مالك بن انس گفت : آغاز سال اسلامى ، ربيع الاوّل است ، زيرا اين ماهى است كه رسول خدا ( ص ) هجرت كرد . « 2 »\r\n2 . از اسمعى نقل شده كه گفت : مسلمانان از ماه ربيع الاوّل ، ماه هجرت ، تاريخ زدند . « 3 » از زهرى هم همين سخن نقل شده است .\r\n3 . جهشيارى گفت : در يك روايت شاذ آمده كه هنگامى كه رسول خدا ( ص ) روز دوشنبه دوازدهم ربيع الاوّل سال چهاردهم بعثت به عنوان مهاجر از مكّه وارد مدينه شد ، دستور داد كه تاريخ‌گذارى كنند . « 4 »\r\nاين سخن رسول خدا ( ص ) را خواهيم آورد كه فرمود : « حسين ( ع ) در آغاز شصتمين سال هجرت من كشته خواهد شد » . روايات ديگرى قريب به همين مضمون داريم كه دلالت مىكند ، آغاز سال هجرى ماه ربيع الاوّل بود ، زيرا اگر محرّم آغاز سال باشد ، امام حسين ( ع ) در سال شصت و يك هجرى كشته شد و اگر ربيع الاوّل را ماه آغاز سال بدانيم ، آن حضرت در پايان سال شصتم هجرى به شهادت رسيده است .\r\n4 . خواهد آمد كه صاحب بن عبّاد و ديگران مىگفتند : آغاز سال ، ماه\r\n\r\n\r\n","description":"","footnote":"\r\n( 1 ) . الخراج ( ابو يوسف ) ، 81 ؛ جمهرة رسائل العرب ، 1 / 82 .\r\n( 2 ) . البداية و النهايه ، 3 / 207 ؛ 4 / 94 .\r\n( 3 ) . الاعلان بالتوبيخ لمن ذمّ التاريخ ، 78 .\r\n( 4 ) . الوزراء و الكتّاب ، 20 .\r\n","page_name":" 499 ","page_number":503},
  {"content":"\r\n\r\nربيع الاوّل بود ، امّا بعدا به ماه محرّم برگشت .\r\n5 . سهل بن سعد گفت : مردم در شمارش سال‌ها اشتباه كردند ، آنان نه از بعثت حضرت شمارش كردند و نه از وفات او بلكه سال‌ها را از ورود پيغمبر ( ص ) به مدينه شمارش كردند .\r\n6 . تا اواسط سال پنجم هجرى ، صحابه و به پيروى از آنان ، مورّخان ماه‌ها را از ربيع الاوّل كه ماه هجرت رسول خدا ( ص ) بود ، شماره مىكردند . در اين باره سخن خواهيم گفت .\r\nاز آنچه گذشت به دست مىآيد كه امام على ( ع ) نه تنها ماه محرّم را به عمر پيشنهاد نكرد ، بلكه از جمله كسانى بود كه به شدّت اصرار داشت تا ربيع الاوّل ، كه پيغمبر ( ص ) در آن از مكّه يا غار ثور خارج شد يا در نخستين روز آن وارد مدينه گرديد ؛ به عنوان ماه آغاز سال باقى بماند ، امّا همانند بسيارى از صحابه كه اين تغيير را نمىپسنديدند ، به رأى حضرت نيز توجّه نكردند و ديدگاه خود را غالب نمودند .\r\nدر پايان لازم مىدانيم به اين نكته توجّه دهيم كه شايد پيشنهاد على ( ع ) براى قرار دادن روز ورود رسول خدا ( ص ) به مدينه به عنوان مبدأ تاريخ اسلام مؤيّد ديدگاه كسانى باشد كه مىگويند : پيغمبر ( ص ) روز اوّل ربيع الاوّل وارد مدينه شد .\r\nآنچه براى ما ، در اين بحث مهم است ، پاسخ به اين پرسش است كه چه كسى براى نخستين بار هجرت را مبدأ تاريخ قرار داد ؟ ما معتقديم كه رسول خدا ( ص ) نخستين كسى است كه به هجرت تاريخ‌گذارى كرد . دلايل خود را در اين باره در ادامهء همين بحث خواهيم آورد .\r\n\r\nد . موافقان ديدگاه ما\r\nهر چند موافقان چندانى در اين ديدگاه با ما همراه نيستند ، بلكه برخى در بيان ديدگاه قطعى خود مردد هستند و شمارى نيز به رأى شايع گرايش دارند ،\r\n\r\n","description":"","footnote":"","page_name":" 500 ","page_number":504},
  {"content":"\r\n\r\nامّا معتقديم كه آنان از متون و روايات كافى براى صدور رأى قطعى و نيل به يقين در اين باره آگاهى كافى ندارند تا به كمك اين اخبار بتوانند در مقابل ديدگاه مشهور راويان و مورّخان مقاومت و مخالفت كنند .\r\nبه هر حال به شمارى از موافقان خويش در اين عقيده اشاره مىكنيم ؛ سيد عبّاس مكّى در كتاب نزهة الجليس ؛ ابو طاهر زيادى مطابق نقل سيوطى از ابن القماح از ابن الصلاح ؛ صاحب كتاب المواهب اللدنيه مىگويد : رسول خدا ( ص ) دستور داد كه تاريخ بگذارند و تاريخ را از زمان هجرت نوشت .\r\nزرقانى گفت ، حاكم در كتاب الاكليل اين مطلب را به تفصيل از زهرى نقل كرده است . مشهور خلاف اين گفته است و چنان كه حافظ گفته ، اين كار در زمان عمر انجام شد . « 1 » اين ديدگاه از اصمعى و ديگران هم نقل شده است .\r\nصاحب بن عبّاد گفت : پيامبر ( ص ) روز دوشنبه دوازدهم ربيع الاوّل وارد مدينه شد . تاريخ از همان زمان بود ، امّا بعدا به محرّم برگشت . « 2 »\r\nابن عساكر گفت : اين ديدگاه به صواب نزديك‌تر است . چنان كه خواهد آمد ، سيوطى هم او را تأييد كرده است . « 3 » سيد على خان پس از نقل عهدنامهء رسول خدا ( ص ) به سلمان فارسى ، مىگويد :\r\nاز اين عهدنامه استفاده مىشود كه تاريخ در زمان رسول خدا ( ص ) هم بود . اين بر خلاف رأى مشهور است كه مىگويد : تاريخ هجرى را عمر بن خطّاب در دوره خلافت خود وضع كرد . « 4 »\r\nقسطلانى گفت :\r\nرسول خدا ( ص ) دستور داد كه تاريخ بگذارند و تاريخ را از زمان هجرت\r\n\r\n\r\n","description":"","footnote":"\r\n( 1 ) . التراتيب الاداريه ، 1 / 181 ؛ بنگريد : المواهب اللدنيه ، 1 / 67 .\r\n( 2 ) . عنوان المعارف و ذكر خلائف ، 11 .\r\n( 3 ) . الشماريخ فى علم التاريخ ، 10 .\r\n( 4 ) . الدرجات الرفيعه ، 207 .\r\n","page_name":" 501 ","page_number":505},
  {"content":"\r\n\r\nنوشت . گفته شده : اوّلين كسى كه تاريخ زد ، عمر بن خطّاب بود كه تاريخ را از محرّم قرار داد . « 1 »\r\nمغلطاى گويد :\r\nرسول خدا ( ص ) دستور داد كه تاريخ بگذارند و تاريخ را از هنگام هجرت نوشت . ابن جزّار گفت : اين سال به عام الاذن : سال اجازه ، معروف است كه در آن به رسول خدا ( ص ) اجازه داده شد ، از مكّه به يثرب هجرت كند . گفته‌اند : عمر نخستين كسى بود كه تاريخ گذاشت و آن را از محرّم قرار داد . « 2 »\r\nمىدانيم كه هر يك از ده سال نخست به يك نام ، موسوم گرديد ، سال اوّل را عام الاذن ناميدند . « 3 »\r\nابن شهر آشوب گفت :\r\nطبرى و مجاهد در كتاب‌هاى تاريخ خود گفته‌اند : عمر بن خطّاب مردم را جمع كرد تا از آنان بپرسد كه تاريخ را از چه روزى بنويسيم ؟ على ( ع ) گفت : از روزى كه رسول خدا ( ص ) هجرت كرد و اهالى شرك را ترك گفت . گويى مىخواست بگويد : در اين باره بدعت نگذاريد و چنان كه در زمان رسول خدا ( ص ) مىنوشتند ، شما هم تاريخ بگذاريد ، زيرا هنگامى كه پيامبر ( ص ) در ماه ربيع الاوّل وارد مدينه شد ، دستور داد كه تاريخ بگذارند . در آن زمان به يك يا دو ماه از هجرت او تاريخ مىگذاشتند تا اين كه يك سال كامل شد . اين را از ابن شهاب نقل كرده‌اند . « 4 »\r\nعلّامهء مجلسى هم همين عقيده را دارد و معتقد است كه مبدأ قرار دادن هجرت براى تاريخ ، مأخوذ از جبرئيل ، و مستند به وحى الهى و منسوب به\r\n\r\n\r\n","description":"","footnote":"\r\n( 1 ) . المواهب اللدنيه ، 1 / 67 .\r\n( 2 ) . سيره مغلطاى ، 35 - 36 .\r\n( 3 ) . نفس الرحمن فى فضائل سلمان ، 44 .\r\n( 4 ) . مناقب آل ابى طالب ، 2 / 144 .\r\n","page_name":" 502 ","page_number":506},
  {"content":"\r\n\r\nخبر نبوى است . « 1 »\r\n\r\nه . ديدگاه سهيلى\r\nسهيلى اصرار دارد كه تاريخ هجرى در قرآن آمده است . خلاصهء سخن او چنين است ؛\r\nاگر اتّفاق نظر صحابه براى قرار دادن هجرت به عنوان مبدأ تاريخ مستند به استفاده آنان از قرآن باشد ، بايد دانست كه چه استفادهء نيكويى كرده‌اند و از آنان جز اين گمان نمىرود و اگر اين كار اجتهاد و رأى شخصى آنان باشد ، اين هم اجتهاد و رأى خوبى است و پيش از آنكه چنين اقدامى انجام دهند ، قرآن به درستى آن اشاره كرده است . در قرآن آمده :\r\n لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيهِ  « 2 »\r\nمسجدى كه از روز نخستين بر پايهء تقوا بنا شده ، سزاوارتر است كه در آن ( به نماز ) ايستى . مىدانيم كه در اين آيهء مباركه ، منظور اوّل همهء روزها نيست . چنان كه واژهء آشكارى وجود ندارد كه واژهء يوم به آن اضافه شده باشد . بنابراين بايد يك واژهء پنهان ( مضمر ) اضافه شده باشد . سخن اين گوينده هم نامعقول است كه مىگويد : در روز اوّل انجام داده‌اى ، مگر اينكه آن را به سال يا ماه يا تاريخ معينى اضافه كنيم . از سوى ديگر هيچ گونه قرينهء حاليه يا مقاليه‌اى وجود ندارد كه بر اين نكته دلالت كند ، مگر بنا به تقدير اين كه بگوييم : از نخستين روز ورود رسول خدا ( ص ) به مدينه و اين نخستين روز تاريخ ( اسلام ) است .\r\nسخن برخى از دانشمندان دستور زبان عربى هم نادرست است كه مىگويند : بايد در اين آيه اين تركيب را در تقدير بگيريم كه : من تأسيس اوّل يوم ، چه « من » جز بر زمان داخل نمىشود . علّت نادرستى اين ديدگاه آن است كه حتى با اين تقدير هم بايد زمان را در تقدير بگيريم و مثلا\r\n\r\n\r\n","description":"","footnote":"\r\n( 1 ) . بنگريد : بحار الانوار ، 55 / 351 .\r\n( 2 ) . توبه ( 9 ) : 108 .\r\n","page_name":" 503 ","page_number":507},
  {"content":"\r\n\r\nبگوييم : من وقت تأسيس .\r\nبنا بر اين اضمار گرفتن واژهء تأسيس هيچ فايده‌اى ندارد . علاوه بر اين ، واژهء « من » هم بر زمان داخل مىشود و هم بر غير زمان . خداوند فرمود :\r\nمن قبل و من بعد . » « 1 »\r\nكتّانى مىگويد :\r\nحافظ عسقلانى در فتح البارى به دنبال سخن سهيلى گفته است : اين سخن سهيلى است ، امّا آنچه از تركيب : من اوّل يوم ، به ذهن متبادر مىشود ، اين است كه از وقتى پيامبر ( ص ) و يارانش وارد مدينه شدند . « 2 »\r\nبه عقيدهء ابن منير ، اين سخن سهيلى تكلّف و مشقّت است و خروج از تقدير مورد نظر دانشمندان پيشين كه آن را چنين در تقدير گرفته‌اند : من تأسيس اوّل يوم يعنى از نخستين روزى كه تأسيس در آن انجام شده است . اين تقدير ، مقتضاى زبان عربى است و قواعد دستورى هم بر صحّت آن گواهى مىدهد .\r\nبه عقيدهء كتّانى ، مأخذ سخن سهيلى آشكار است . از اين رو مىگويد : با انصاف در آن بينديش ، آن را حق خواهى يافت . چنان كه شهاب الدين خفّاجى نيز با اظهار شگفتى به همين كلام بسنده كرده است . « 3 »\r\nياقوت حموى معتقد است كه سخن خداوند : من اوّل يوم ، مقتضى مسجد قباء است ، زيرا اين مسجد از نخستين روزى كه رسول خدا ( ص ) وارد هجرتگاه خويش شد ، تأسيس گرديد و اين روز ، نخستين روز تاريخ مبارك هجرى است و نيز از آن جهت كه خداوند مىدانست ، آن را روز نخست تاريخ قرار خواهند داد ، نخستين روزى ناميد كه در آن تاريخ گذاشته شد . اين ديدگاه\r\n\r\n\r\n","description":"","footnote":"\r\n( 1 ) . الروض الانف ، 2 / 246 ؛ ارشاد السارى ، 6 / 234 ؛ فتح البارى ، 7 / 208 - 209 ؛ وفاء الوفاء ، 1 / 8 / 24 .\r\n( 2 ) . فتح البارى ، 7 / 209 .\r\n( 3 ) . التراتيب الاداريه ، 1 / 181 - 182 .\r\n","page_name":" 504 ","page_number":508},
  {"content":"\r\n\r\nبرخى از فضلاء است . چنان كه برخى مىگويند : در اينجا مضاف حذف شده است . تقدير آن چنين است : تأسيس اوّل يوم . از ديدگاه ما ، رأى گروه نخست ، بهتر است . « 1 »\r\nاز ابن عبّاس در تفسير اين آيه ، سخنى چون گفتار سهيلى نقل شده است . « 2 »\r\nاگر سخن اينان درست باشد ، مناسب آن است كه رسول خدا ( ص ) پيش از هر كسى به مقتضاى اين آيه مباركه عمل كند . چنان كه در واقع عمل فرمود . اگر كسى مدّعى شود كه اين سخن سهيلى و هم رأيان وى بعيد به نظر مىرسد ، بايد دانست كه هر چند متعيّن در مسأله نيست ، لااقل در حدّ يك احتمال به قوّت خود باقى مىماند . ما نيز آن را به عنوان تأييد آورديم ، نه دليل و مستند ديدگاه خود .\r\n\r\nو . مستند ديدگاه ما\r\nما ، در اثبات ديدگاه خود ، مبنى بر اينكه رسول خدا ( ص ) هجرت را مبدأ تاريخ اسلامى قرار داد ، به امور زير استناد مىكنيم ؛\r\n1 . زهرى گفت : هنگامى كه رسول خدا ( ص ) به عنوان مهاجر وارد مدينه شد ، دستور داد كه تاريخ بگذارند . تاريخ را از ربيع الاوّل نوشتند . « 3 »\r\nدر روايت ديگرى از زهرى است كه تاريخ از هنگامى است كه پيامبر ( ص )\r\n\r\n\r\n","description":"","footnote":"\r\n( 1 ) . معجم البلدان ، 5 / 124 .\r\n( 2 ) . تنوير المقياس ، 2 / 224 .\r\n( 3 ) . فتح البارى ، 7 / 208 ؛ ارشاد السارى ، 6 / 233 ؛ التنبيه و الاشراف ، 252 ؛ تاريخ الامم و الملوك ، 2 / 388 ؛ نزهة الجليس ، 1 / 21 ؛ مناقب آل ابى طالب ، 2 / 142 ؛ بحار الانوار ، 40 / 218 ؛ على و الخلفاء ، 241 ؛ صبح الاعشى ، 6 / 240 ؛ التراتيب الاداريه ، 1 / 180 ؛ تاريخ الخميس ، 1 / 338 ؛ الشماريخ فى علم التاريخ ، 10 ؛ وفاء الوفاء ، 1 / 248 ؛ الكامل فى التاريخ ، 1 / 10 ؛ المواهب اللدنيه ، 1 / 67 ؛ الاعلان بالتوبيخ لمن ذمّ التاريخ ، 78 .\r\n","page_name":" 505 ","page_number":509},
  {"content":"\r\n\r\nهجرت كرد و وارد مدينه شد . « 1 » قلقشندى گويد : بر اين اساس ، ابتداى تاريخ ، سال هجرت است . « 2 » در مقابل برخى اين حديث را يك خبر معضل و خلاف مشهور توصيف كرده‌اند . « 3 » شايد همان است كه جهشيارى آن را خبر شاذ دانست . « 4 » ديگران هم نزديك به همين سخن گفته‌اند . « 5 »\r\nمسعودى بر اين گفته چنين ايراد گرفته است كه اوّلا ، خبر واحد است . از اين رو به آن اعتنا نمىشود . از سوى ديگر يك روايت مرسل است و كسانى روايات مرسل را نمىپذيرند .\r\nوانگهى آنچه در ابتدا حكايت كرده كه عمر به پيشنهاد على ( ع ) هجرت را مبدأ تاريخ قرار داد ؛ مورد اتّفاق است . علاوه بر اين در روايت مذكور زمان معينى اعلام نشده كه رسول خدا ( ص ) تاريخ زده باشد و چگونگى آن را هم ذكر نكرده است . « 6 »\r\nايراد مسعودى و ديگران بر خبر زهرى وارد نيست ، زيرا اگر به فرض بپذيريم كه خبر مرسلى است ؛ بايد دانست كه نمىتوان به خاطر واحد و مرسل بودن روايت مذكور از آن دورى جست ، بلكه همه حتى آنانى هم كه اخبار مرسل را قبول ندارند ، بايد به اين روايت عمل كنند ، زيرا روايات و دلايل ديگرى در اين باره داريم كه بر صحّت مفاد آن دلالت مىكند .\r\nزهرى روايت ديگرى هم دارد كه دلالت مىكند تاريخ هجرى در زمان\r\n\r\n\r\n","description":"","footnote":"\r\n( 1 ) . الشماريخ فى علم التاريخ ، 10 .\r\n( 2 ) . صبح الاعشى ، 6 / 240 .\r\n( 3 ) . فتح البارى ، 7 / 208 ؛ ارشاد السارى ، 6 / 233 ؛ وفاء الوفاء ، 1 / 248 .\r\n( 4 ) . الوزراء و الكتّاب ، 20 .\r\n( 5 ) . الاعلان بالتوبيخ لمن ذمّ التاريخ ، 78 ؛ تاريخ الخميس ، 1 / 338 .\r\n( 6 ) . التنبيه و الاشراف ، 252 .\r\n","page_name":" 506 ","page_number":510},
  {"content":"\r\n\r\nپيامبر ( ص ) نيز معمول بوده است . او مىگويد :\r\nقريش از حادثهء فيل تا جنگ‌هاى فجار را چهل سال مىشمردند و از جنگ‌هاى فجار تا وفات هشام بن مغيره را شصت سال و از وفات او تا بناى كعبه را نه سال ، و بين اين دو حادثه تا هجرت رسول خدا ( ص ) به مدينه را پانزده سال . به اين ترتيب كه پنج سال آن مربوط به پيش از نزول وحى است . سپس تاريخ‌گذارى شروع شد . « 1 »\r\nاز عبارت پايانى گفتهء زهرى به دست مىآيد كه پس از هجرت ، مسلمانانى از سال شمارى قبلى اعراض كردند و از اين پس به هجرت تاريخ گذاشتند .\r\n2 . روايتى كه حاكم از عبد اللّه بن عبّاس نقل و آن را صحيح خوانده است ، بر مبناى اين روايت ، ابن عبّاس گفت :\r\nتاريخ از سالى بود كه رسول خدا ( ص ) به مدينه آمد . در اين سال ، عبد اللّه بن زبير به دنيا آمد . « 2 »\r\n3 . سخاوى مىگويد :\r\nدر ميان مورّخان دربارهء نخستين كسى كه تاريخ گذاشت ، اختلاف نظر است . ابن عساكر در كتاب : تاريخ مدينهء دمشق از انس بن مالك روايت كرده كه گفت : تاريخ از هنگام هجرت رسول خدا ( ص ) به مدينه بود .\r\nاصمعى نيز همين گونه گفته است : از ربيع الاوّل كه ماه هجرت پيغمبر ( ص ) است ، تاريخ‌گذارى كردند . « 3 »\r\nوى در ادامه ، روايت پيش گفتهء زهرى را نقل كرده است .\r\nاين مطلب دلالت دارد كه پايه‌گذار تاريخ ، عمر نبود ، بلكه همان گونه كه\r\n\r\n\r\n","description":"","footnote":"\r\n( 1 ) . تهذيب تاريخ دمشق ، 1 / 21 .\r\n( 2 ) . مستدرك حاكم ، 3 / 13 - 14 ؛ مجمع الزوائد ، 1 / 1996 ؛ الاعلان بالتوبيخ لمن ذمّ التاريخ ، 80 - 81 ؛ تاريخ الامم و الملوك ، 2 / 389 - 390 ؛ التاريخ الكبير ، 1 / 9 ؛ الشماريخ فى علم التاريخ ، 10 ؛ الخطط و الآثار ، 1 / 284 .\r\n( 3 ) . الاعلان بالتوبيخ لمن ذمّ التاريخ ، 78 .\r\n","page_name":" 507 ","page_number":511},
  {"content":"\r\n\r\nگذشت ، وى از محرّم تاريخ گذاشت .\r\nسخاوى در ادامه ايراد گرفته است كه اين سخن مخالف ديدگاه درست و مشهور است كه مىگويد : دستور تاريخ‌گذارى ، در دورهء عمر بود و آغاز سال نه ماه ربيع الاوّل ، بلكه ماه محرّم است .\r\nاز نظر ما ايراد سخاوى وارد نيست ، زيرا صرف مخالفت با ديدگاه معروف و مشهور ، موجب فساد روايت نمىشود ، بلكه هرگاه دليل قاطع بر خلاف ديدگاه رايج وجود داشت ، بايد از آن دست برداشت و به ديدگاه جديد عمل كرد .\r\n4 . مورّخان مىگويند : رسول خدا ( ص ) در ماه ربيع الاوّل به مدينه هجرت كرد . به عقيدهء زهرى و ديگران ، آن حضرت در نخستين روز همين ماه به مدينه رسيد . در مقابل ابن اسحاق و كلبى عقيده دارند كه پيغمبر ( ص ) از نخستين روز ربيع الاوّل از مكّه بيرون آمد .\r\nگروه سوم را عقيده بر اين است كه آن حضرت در اين روز از غار ثور بيرون آمد . « 1 »\r\nشايد بتوان به موجب عهدنامه‌اى كه على ( ع ) نوشت ، ورود رسول خدا ( ص ) به مدينه در نخستين روز ربيع الاوّل را تأييد كرد . آن حضرت در اين عهدنامه كه پيش‌تر از آن ياد كرديم ، نوشت : « از روزى كه رسول خدا ( ص ) وارد مدينه شد » . در مقابل نكته‌اى هست كه ديدگاه دوم را تأييد مىكند ، زيرا حضرت ، پيشنهاد كرد كه مبدأ تاريخ را زمانى قرار دهند كه رسول خدا ( ص ) سرزمين شرك را ترك نمود يا هنگام هجرت آن حضرت را مبدأ تاريخ به حساب آورند ، مگر اين كه ادعا شود ، اين بخش از سخن حضرت مجمل است ،\r\n\r\n\r\n","description":"","footnote":"\r\n( 1 ) . بنگريد : تاريخ الخميس ، 1 / 324 ؛ الاستيعاب ، 1 / 29 ؛ الروض الانف ، 2 / 245 ؛ دلائل النبوه ( بيهقى ) ، 2 / 226 ؛ المواهب اللدنيه ، 1 / 67 .\r\n","page_name":" 508 ","page_number":512},
  {"content":"\r\n\r\nزيرا آنان در صدد تعيين سالى بودند كه آن را مبدأ قرار دهند . بنابراين با ظهور بخش نخست سخن حضرت منافاتى ندارد .\r\nآنچه مهم است ، اين نكته است كه هجرت در اوّل ربيع الاوّل بود . حال اگر ديدگاه مالك ، اصمعى ، روايت زهرى و برداشت خود از سخن حضرت على ( ع ) را بدان اضافه كنيم كه آغاز سال اسلامى ، ماه ربيع الاوّل بود ؛ قطعا اطمينان پيدا خواهيم كرد كه تاريخ هجرى پيش از دوره عمر پايه‌گذارى شده بود و او فقط آغاز سال را از ربيع الاوّل به محرّم آورد . اين اقدام در تغيير آغاز سال دلالت دارد كه وى پايه‌گذار تاريخ هجرى نيست . مؤيد اين ديدگاه نكته‌اى است كه پيش‌تر به آن ، اشاره كرديم . در آنجا آورديم كه صحابه تا ميانهء سال پنجم ، ماه‌ها را از هجرت رسول خدا ( ص ) كه ربيع الاوّل بود ، شمارش مىكردند . ابو سعيد خدرى مىگفت : وجوب روزهء ماه رمضان ، يك ماه پس از تغيير قبله در ماه شعبان ، يعنى در آغاز هجدهمين ماه بود . « 1 »\r\nعبد اللّه بن انيس دربارهء سريه خود ، به سفيان بن خالد مىگفت :\r\nمن ، روز دوشنبه پنجم محرّم در آغاز پنجاه و چهارمين ماه از مدينه خارج شدم . « 2 »\r\nمحمّد بن مسلمه هم درباره غزوه قرطاء مىگويد :\r\nدر شب دهم محرّم از مدينه بيرون شدم و نوزده شب غايب بودم . سپس يك شب مانده از محرّم ، در آغاز پنجاه و پنجمين ماه وارد مدينه شدم . « 3 »\r\nچنان كه از سخنان سلمة بن اكوع ، خالد بن وليد و ديگران به دست مىآيد ، از اين پس سال شمارى آغاز گرديد و شمارش ماه‌ها را رها كردند . « 4 »\r\n\r\n\r\n","description":"","footnote":"\r\n( 1 ) . تاريخ الخميس ، 1 / 368 .\r\n( 2 ) . المغازى ، 2 / 531 - 534 .\r\n( 3 ) . همان .\r\n( 4 ) . بنگريد : همان ، 537 ؛ صفة الصفوة ، 1 / 652 .\r\n","page_name":" 509 ","page_number":513},
  {"content":"\r\n\r\nاين روش صحابه بود كه بر پايهء آن ، عمل مىكردند و مورّخان هم از آنان پيروى نموده تا اواسط و بلكه تا پايان سال پنجم ، ماه‌ها را شمردند . از اين هنگام به شمارش سال‌ها روى آوردند . « 1 »\r\nاين نكته دلالت دارد كه تاريخ از نخستين سال‌هاى هجرت پايه‌گذارى شد و الّا معنى ندارد كه يك نفر صحابى در پاسخ به پرسشى كه از وى درباره حادثه‌اى در سال پنجم كرده‌اند ، از ذكر سال روى بگرداند و به شمارش ماه‌ها بپردازد و پس از مدتى تفكّر و تأمّل پاسخ طرف را بدهد ؛ مگر اين كه شمارهء ماه‌ها را از حفظ داشته و روش جارى و معمول او باشد تا به خوبى در ذهن و انديشه وى تثبيت شده باشد . اين مطلب گوياى ميزان اهتمام صحابه در حفظ ربيع الاوّل به عنوان مبدأ تاريخ اسلام است .\r\n5 . متنى از عهد نامهء رسول خدا ( ص ) براى سلمان فارسى داريم كه به سال نهم هجرى ، تاريخ‌گذارى شده است . ابو نعيم از حسن بن ابراهيم بن اسحاق برجى مستملى و او از محمّد بن احمد بن عبد الرحمن كه گفت : از ابو على حسين بن محمّد بن عمرو ثابى شنيدم كه مىگفت : اين سند را در شيراز ، در دست يكى از نوادگان غسّان بن زادان بن شاذويه بن ماه بنداد ، برادر سلمان ديدم . اين عهدنامه به خط على بن ابى طالب ( ع ) است و با خاتم پيامبر اكرم ( ص ) مهر شده است .\r\nوى نسخه‌اى از آن رونويسى كرد كه به شرح ذيل است ؛\r\nبسم اللّه الرحمن الرحيم ؛ هذا كتاب من محمّد رسول اللّه ، سأله سلمان وصيّة بأخيه ماه بنداذ و اهل بيته و عقبه . . .\r\nابو نعيم عهدنامه را ادامه مىدهد تا به اين عبارت مىرسد كه مىگويد :\r\n\r\n\r\n","description":"","footnote":"\r\n( 1 ) . بنگريد : الطبقات الكبرى ، 2 / 1 / 56 ؛ المغازى ، 1 / 9 ، 11 ، 363 ؛ الوفاء باخبار المصطفى ، 2 / 673 - 675 ؛ البداية و النهايه ، 4 / 61 .\r\n","page_name":" 510 ","page_number":514},
  {"content":"\r\n\r\nو كتب على بن ابى طالب بامر رسول اللّه ( ص ) فى رجب سنة تسع من الهجرة و حضر ابو بكر و عمر و عثمان و طلحه و زبير و عبد الرحمن و سعد و سعيد و سلمان و ابو ذر و عمّار و عيينه و صهيب و بلال و مقداد و جماعة آخرون من المؤمنين .\r\nابو محمّد بن حيان از افرادى كه به اين مسأله اهتمام مىورزيدند ، نقل كرده است كه\r\nگروهى از برادرزادگان سلمان در شيراز زندگى مىكنند ؛ بزرگ آنان مردى است كه او را غسّان بن زادان مىگويند . اين عهدنامه را كه به خط على بن ابى طالب است ، با خود دارند و نزد غسّان محفوظ است . عهدنامه بر روى چرم سفيد نوشته شده و با خاتم پيغمبر ( ص ) و مهر ابو بكر و على ( ع ) ممهور گرديده است . اين عهدنامه دقيقا حرف به حرف همانند عهدنامهء قبلى است با اين تفاوت كه مىگويد : على بن ابى طالب ( ع ) آن را نوشت و نامى از عيينه و گروهى از مؤمنان نياورده است . « 1 »\r\nبرخى به اين عهدنامه ايراد گرفته‌اند كه علاوه بر ركاكت لفظ ، مقطوع السند است و نخستين كسى كه به هجرت تاريخ زد ، عمر بود . « 2 »\r\nدر پاسخ وى مىگوييم :\r\n1 . ادعاى ركاكت لفظ نامعلوم است .\r\n2 . هر چند مقطوع السند است ، امّا تا زمانى كه متون و شواهدى كه آورديم و از اين پس خواهد آمد ، آن را تقويت و تأييد مىكند ، اشكالى از اين بابت متوجّه روايت نخواهد شد .\r\n3 . ادعاى اين كه عمر نخستين كسى است كه به هجرت تاريخ زد ، آغاز بحث است .\r\n\r\n\r\n","description":"","footnote":"\r\n( 1 ) . ذكر اخبار اصبهان ، 1 / 52 - 53 ؛ الدرجات الرفيعه ، 206 - 207 ؛ طبقات المحدّثين باصبهان ، 1 / 231 - 234 ؛ نفس الرحمن فى فضائل سلمان ، 44 .\r\n( 2 ) . بنگريد : تعليقات بلوشر بر : طبقات المحدّثين ، 1 / 234 .\r\n","page_name":" 511 ","page_number":515},
  {"content":"\r\n\r\n4 . عهدنامه مفادات ( آزادى ) سلمان با عثمان بن اشهل يهودى ، در پايان اين عهدنامه كه متن آن را در همين كتاب آورده‌ايم ، چنين ثبت شده است ؛\r\nآن را على بن ابى طالب در جمادى الاوّل از هجرت محمّد بن عبد اللّه ، رسول خدا ( ص ) نوشت . « 1 »\r\nبرخى از دانشمندان در صحّت و اصالت اين عهدنامه ترديد كرده‌اند . ما ايرادات آنان را در كتاب خود : سلمان الفارسى فى مواجهة التحدّي ص 25 - 30 آورده‌ايم . « 2 »\r\n5 . بلاذرى متن نامه‌اى را آورده كه رسول خدا ( ص ) براى يهوديان مقنا و بنى حبيبه نوشت و با آنان بر يك چهارم در آمد ماهيگيرى ، نسّاجى ، زره و سلاح ، و محصولات باغى صلح كرد .\r\nبلاذرى مىگويد :\r\nيكى از اهالى مصر به من خبر داد كه با چشم خود نامه را بر روى پوست قرمز رنگ با خطوط مندرس و از هم پاشيده ديده و آن را رونويسى كرده است . وى اين عهدنامه را به شرح زير بر من املا كرد ؛\r\nبسم اللّه الرحمن الرحيم ؛ من محمّد رسول اللّه الى بنى حبيبة ، و اهل مقنا ، سلم انتم ؛ فانّه انزل علىّ : انّكم راجعون الى قريتكم فاذا جاءكم كتابى هذا ، فانّكم آمنون و لكم ذمّة اللّه و ذمّة رسوله . . . ليس عليكم امير الّا من انفسكم او من اهل بيت رسول اللّه ( ص ) و كتب على بن ابو طالب ( ع ) فى سنة تسع . « 3 »\r\n\r\n\r\n","description":"","footnote":"\r\n( 1 ) . بنگريد : ذكر اخبار اصبهان ، 1 / 52 ؛ طبقات المحدّثين باصبهان ، 1 / 226 - 227 ؛ تاريخ بغداد ، 10 / 170 ؛ تهذيب تاريخ دمشق ، 6 / 199 ؛ نفس الرحمن فى فضائل سلمان ، 20 - 21 ؛ مجموعة الوثاق السياسيه ، 328 ؛ مكاتيب الرسول ( ص ) ، 2 / 209 ؛ الرحلة فى طلب الحديث ، 53 .\r\n( 2 ) . اين كتاب با نام : سلمان فارسى ، زندگانى و مسلمانى ، به اهتمام همين مترجم به فارسى ترجمه شده است . چاپ سوم اين اثر در شركت چاپ و نشر بين الملل وابسته به مؤسسه انتشارات امير كبير در تهران منتشر شده است .\r\n( 3 ) . فتوح البلدان ، 67 ؛ اين پيمان را على بن ابى طالب در سال نهم نوشت .\r\n","page_name":" 512 ","page_number":516},
  {"content":"\r\n\r\nمحمّد بن احمد بن عساكر ، در پاورقى خود بر كتاب فتوح البلدان ، دو ايراد بر اين نامه گرفته است . ايرادهاى وى به شرح زير است ؛\r\nأ . على ( ع ) كه علم نحو ( دستور زبان عربى ) را اختراع كرد تا سخن عرب با گفتار مردم نبطى در هم نياميزد ، امكان ندارد كه سخن اشتباه از او صادر شود و به جاى على بن ابى طالب بگويد : على بن ابو طالب و واژه‌اى را كه در وضعيت مضاف اليه است ، مرفوع بنويسد .\r\nب . چنان كه در كتاب بلاذرى آمده ، صلح پيامبر ( ص ) با اهالى مقنا در غزوه تبوك انجام شد . در اين نكته اختلافى وجود ندارد كه على بن ابى طالب در اين غزوه حضور نداشت ، حال چگونه على ، كاتب اين صلح‌نامه است ؟\r\nما ، در پاسخ به اين دو ايراد ، خلاصهء گفتار علّامهء مرحوم على احمدى را با قدرى افزون از روايات و متون به اقتضاى مورد مىآوريم . امّا پاسخ ايراد نخست ، ملا على قارى در شرح خود بر كتاب الشفا نوشتهء قاضى عياض به نقل از كتاب النوادر ، نوشتهء ابو زيد اصمعى از يحيى بن عمر نقل كرده است كه گفت : قريش واژهء « اب » را در كنيه تغيير نمىداد ، بلكه در همهء حالات اعم از نصب ، رفع و جر ، همواره به صورت مرفوع « ابو » مىآورد .\r\n6 . در كتاب النهاية فى غريب الحديث نوشتهء ابن اثير جزرى و كتاب شرح الشفاء ملا على قارى آمده : « پيامبر ( ص ) در نامه‌اى به مهاجر بن اميّه ، نوشت :\r\nمهاجر بن ابو اميّه » . آن دو در ادامه گفته‌اند : از آنجا كه ابو اميّه به كنيه مشهور بود ، و جز آن نام معروف ديگرى نداشت ، رسول خدا ( ص ) از او به كنيه ياد فرمود .\r\nملا على قارى ، مثالى در اين باره آورده است . او مىگويد : چنان كه فى المثل مىگويند : على بن ابو طالب .\r\nدر اينجا به مناسبت سخن زمخشرى را مىآوريم كه گفته است :\r\nپيامبر ( ص ) به وائل بن حجر نوشت : من محمّد رسول اللّه الى المهاجر بن ابو اميّه انّ وائل . . . از اين جهت ابو اميّه را در حالت جرّى به\r\n\r\n","description":"","footnote":"","page_name":" 513 ","page_number":517},
  {"content":"\r\n\r\nصورت مرفوع رها كرد كه وى به همين كنيه مشهور و معروف بود و چون مثلى رايج شد كه در آن تغييرى صورت نمىگيرد . همين گونه است سخن مردم عرب كه مىگويند : على بن ابو طالب و معاوية بن ابو سفيان . « 1 »\r\n7 . علّامهء احمدى مىگويد : در كتاب مجموعهء وثائق السياسيه از صفدى نقل شده كه گفت : برخى مىنويسند : على بن ابو طالب و مىخوانند : على بن ابى طالب .\r\nمؤلف كتاب مذكور ، پس از نقل ديدگاه اصمعى در كتاب النوادر كه ما اندكى پيش آورديم ، مىگويد : بالاتر از اين ، در سفرى كه در محرّم سال 1358 در مدينه به سر مىبردم . در نوشته‌اى قديمى در جنوب كوه سلع عبارتى ديدم كه در آن نوشته شده بود ؛\r\n« أنا على بن ابو طالب » . ممكن است اين نوشته به خط على ( ع ) باشد .\r\nهمو در كتاب خود مىگويد : واژهء على بن ابو طالب را در چهار موضوع از كتاب‌هاى متداول بزرگان دانشمندان ديده است .\r\nما ، در اينجا سخن عسقلانى را اضافه مىكنيم كه گفت : حاكم نيشابورى گويد : بيشتر متقدّمان عقيده دارند كه اسم ابو طالب ، كنيه او بوده است . « 2 »\r\nمغلطاى مىگويد : گفته مىشود : اسم [ ابو طالب 
  ] ، كنيه‌اش بود . حاكم اين گفته را بيان كرده است ، امّا در آن ترديد داريم . « 3 » به عقيدهء مسعودى « 4 » مردم دربارهء اسم ابو طالب با هم اختلاف دارند . برخى معتقدند كه كنيه‌اش ، اسم او بود و على ( ع ) با املاى پيامبر ( ص ) به يهود خيبر نوشت ، كتب على بن ابو طالب . اين كه حرف الف از واژهء ابن افتاده ، دلالت دارد كه « بن » در ميان دو\r\n\r\n\r\n","description":"","footnote":"\r\n( 1 ) . الفائق ، 1 / 14 .\r\n( 2 ) . الاصابه ، 4 / 115 .\r\n( 3 ) . سيرهء مغلطاى ، 10 .\r\n( 4 ) . مروج الذهب ، 2 / 109 .\r\n","page_name":" 514 ","page_number":518},
  {"content":"\r\n\r\nاسم علم قرار گرفته است نه بين يك اسم علم و يك كنيه .\r\nدر اين باره ديدگاه‌هاى ديگرى هم در صحّت تركيب مذكور آمده است . « 1 »\r\nبه هر حال واژهء « ابو » در تركيب على بن ابو طالب ، موجب اشكال در روايت نمىشود .\r\nدر پاسخ به ايراد دوم ، علّامهء احمدى مىگويد : نه در كلام بلاذرى تصريح شده و نه دلالتى وجود دارد كه اين صلح‌نامه در تبوك نوشته شده است . چنان كه در متن صلح‌نامه هم چيزى دالّ بر اين مطلب نيامده است ، بلكه چنين به دست مىآيد كه گروهى از يهوديان مقنا به حضور پيامبر ( ص ) رسيدند و آنان به زودى به سرزمين خود بازخواهندگشت . احتمال مىدهيم كه آنان به منظور تجارت يا اخذ همين صلح‌نامه يا اهداف ديگرى ، در مدينه به حضور رسول خدا ( ص ) رسيده و حضرت آن را نوشته و به يهوديان داده است .\r\nقابل ملاحظه است كه شمارى از منابع و مصادر به همين اشاره بسنده كرده‌اند كه رسول خدا ( ص ) در سال نهم ، براى اهالى مقنا نوشت . « 2 »\r\n8 . صلح‌نامه خالد بن وليد براى اهالى دمشق ؛ ابن سلّام گفت : محمّد بن كثير از اوزاعى از ابن سراقه براى ما حديث كرد كه خالد بن وليد براى مردم دمشق نوشت ؛\r\nاين نوشته‌اى است از خالد بن وليد براى مردم دمشق : همانا من آنان را در خون‌ها ، اموال ، و كنيسه‌هايشان امان دادم . . .\r\nابو عبيدهء جرّاح ، و شرحبيل بن حسنه و قضاعى بن عامر بر آن گواه بودند ، و در سال سيزدهم نوشته شد . « 3 »\r\nاحتمال اينكه عبارت پايانى از اصل صلح‌نامه نبوده ، بلكه تعبير راويان و\r\n\r\n\r\n","description":"","footnote":"\r\n( 1 ) . بنگريد : الصحيح من سيرة النبيّ الاعظم ( ص ) ، 4 / 196 - 197 .\r\n( 2 ) . مكاتيب الرسول ، 1 / 288 - 290 ؛ 293 - 294 ؛ 2 / 634 - 637 .\r\n( 3 ) . الاموال ، 297 ؛ فتوح البلدان ، 128 .\r\n","page_name":" 515 ","page_number":519},
  {"content":"\r\n\r\nمورّخان باشد ؛ مردود و بر خلاف ظاهر عبارت است .\r\nاز واقدى روايت شده كه خالد بن وليد نوشته‌اش را تاريخ نزد ، امّا وقتى مسلمانان مىخواستند به يرموك كوچ كنند ، خالد پيمان نامهء مسيحيان را تجديد كرد و ضمن ثبت گواهى ابو عبيده ، شرحبيل و يزيد بن ابى سفيان ، به ربيع الثّانى سال پانزدهم تاريخ زد . « 1 » ابن كثير ، عمرو بن عاص را نيز به شهود افزوده است .\r\nآن گونه كه احتمال مىرود ، بتوان از عبارت ابن كثير هم كمك گرفت ، مانعى نمىبينيم كه اين نوشته ، عهدنامه ديگرى باشد كه خالد بن وليد به هنگام كوچ مسلمانان به سوى يرموك ، دربارهء كليساهاى مسيحيان نوشته است . « 2 » حتى اگر تاريخ نامه سال پانزدهم باشد ، اين هم در دلالت ، به خواستهء ما زيانى وارد نمىكند ، زيرا داستان تاريخ‌نگارى عمر پس از اين و درست به سال شانزدهم يا هفدهم هجرى بوده است .\r\nاحدى مدّعى نيست كه اقدام عمر دربارهء تأسيس تاريخ هجرى پيش از اين بوده است . خصوصا با اين ملاحظه كه فتح دمشق در ابتداى خلافت وى و بلكه پيش از آن بود كه خبر فوت ابو بكر و خلافت عمر به سپاه مسلمين برسد .\r\n9 . سيوطى از مجموعه‌اى به خط ابن القماح نقل كرده كه\r\nابن الصلاح گفت : ابو طاهر ، محمّد بن محمش زيادى در تاريخ الشروط گفته است : رسول خدا ( ص ) در صلح‌نامه‌اى كه براى مسيحيان نجران نوشت ، به هجرت تاريخ زد و به على ( ع ) دستور داد كه در آن بنويسد :\r\nاين صلح‌نامه در سال پنجم هجرت نوشته شد . گويد : بنابراين كسى كه به هجرت تاريخ زد ، رسول خدا ( ص ) بود و عمر در اين باره از آن حضرت تبعيت كرد . « 3 »\r\n\r\n\r\n","description":"","footnote":"\r\n( 1 ) . بنگريد : فتوح البلدان ، 130 .\r\n( 2 ) . البداية و النهايه ، 7 / 21 .\r\n( 3 ) . بنگريد : الشماريخ فى علم التاريخ ، 10 ؛ التراتيب الاداريه ، 1 / 181 .\r\n","page_name":" 516 ","page_number":520},
  {"content":"\r\n\r\nسيد عبّاس مكّى گويد :\r\nتاريخ سنّت گذشته و روش پسنديده‌اى است كه رسول خدا ( ص ) هنگامى كه براى مسيحيان نجران ، صلح‌نامه مىنوشت ، به آن امر فرمود .\r\nآن حضرت به على ( ع ) دستور داد كه در صلح‌نامه بنويسد : در سال پنجم هجرت نوشته شد . « 1 »\r\nوى در ادامه روايت پيش گفته محمّد بن شهاب زهرى را نقل كرده است .\r\nسخاوى گويد :\r\nاگر اين سخن ثابت شود ، عمر در اين باره تابع است نه مبتكر . « 2 »\r\nسيوطى مىگويد :\r\nشايد بگويند : اين صريح در اين مطلب است كه در سال پنجم تاريخ زده است . در حالى كه در حديث اوّل ( يعنى روايت پيش گفته زهرى ) آمده :\r\nپيامبر ( ص ) روز ورود به مدينه تاريخ زد . پاسخ اين است كه بين آن دو منافاتى وجود ندارد ، زيرا ظرف زمان يعنى : روزى كه وارد مدينه شد ؛ متعلّق به فعل امر : دستور داد ؛ نيست بلكه متعلّق به مصدر يعنى : تاريخ است . بدين ترتيب معناى جمله چنين خواهد بود : دستور داد كه به آن روز ( روز ورود به مدينه ) تاريخ بزنند نه اين كه دستور به تاريخ زدن ، در آن روز بود . « 3 »\r\nپاسخ روشن‌تر اين است كه رسول خدا ( ص ) از ابتداى ورود به مدينه دستور داد كه تاريخ بزنند و مبدأ تاريخ را ماه ربيع الاوّل قرار داد و هنگامى كه در سال پنجم هجرى براى مسيحيان نجران ، عهدنامه صلح نوشت ، آن را به كار برد .\r\n10 . در صحيفه سجاديه روايتى آمده كه دلالت دارد ، هجرت رسول\r\n\r\n\r\n","description":"","footnote":"\r\n( 1 ) . نزهة الجليس ، 1 / 21 .\r\n( 2 ) . التراتيب الاداريه ، 1 / 181 .\r\n( 3 ) . الشماريخ فى علم التاريخ ، 10 .\r\n","page_name":" 517 ","page_number":521},
  {"content":"\r\n\r\nخدا ( ص ) از سوى خداوند متعال مبدأ تاريخ قرار گرفته است ؛ در اين روايت آمده ،\r\nجبرئيل به پيامبر ( ص ) گفت : آسياب اسلام بر پايه هجرت تو مىچرخد .\r\nبر اين اساس ده سال خواهد بود . سپس آسياب اسلام در رأس سى و پنج سال از هجرت تو خواهد چرخيد و پنج سال تداوم خواهد داشت . « 1 »\r\n11 . امّ سلمه گفت : رسول خدا ( ص ) فرمود :\r\nحسين بن على در آغاز شصتمين سال هجرت من كشته مىشود . « 2 »\r\n12 . انس گفت : اصحاب پيامبر ( ص ) براى ما حديث كردند كه آن حضرت گفت :\r\nصد سال از هجرت من نخواهد گذشت ، جز اين كه همهء شما مرده باشيد . « 3 »\r\n13 . نوشته‌اى از خالد بن وليد نقل مىكنند كه براى مردم حيره نوشت و در آخر آن آمده است ، اگر در عمل يا گفتار خيانت كردند ، ذمّه من از آنان برداشته خواهد شد . اين عهد در ربيع الاوّل سال دوازدهم نوشته شد . « 4 »\r\nمعلوم است كه حيره در روزگار ابو بكر به دست خالد بن وليد فتح شد .\r\nاين بدان معنى است كه تاريخ پيش از خلافت عمر پايه‌گذارى شد و مورد استفاده بود . حال چگونه عمر در سال شانزدهم تاريخ هجرى را پايه‌گذارى\r\n\r\n\r\n","description":"","footnote":"\r\n( 1 ) . صحيفه سجاديه ، 10 ؛ بحار الانوار ، 58 / 351 ؛ سفينة البحار ، 2 / 641 ؛ البداية و النهايه ، 6 / 206 - 207 ؛ 7 / 219 - 276 ؛ سنن ابى داود ، 4 / 159 - 160 .\r\n( 2 ) . مجمع الزوائد ، 9 / 190 ؛ ترجمة الامام الحسين ( ع ) من تاريخ مدينة دمشق ، 185 ؛ تاريخ بغداد ، 1 / 142 ؛ الامام ، 5 / 299 ؛ كنز العمّال ، 13 / 13 ؛ ميزان الاعتدال ، 1 / 212 ؛ منتخب كنز العمّال ، 5 / 111 ؛ مقتل الحسين خوارزمى ؛ 1 / 161 ؛ احقاق الحق ، 11 / 354 ؛ مفتاح النجاة ، 136 .\r\n( 3 ) . مجمع الزوائد ، 1 / 197 .\r\n( 4 ) . مشهد الامام على ( ع ) فى النجف الاشرف ، 104 - 105 .\r\n","page_name":" 518 ","page_number":522},
  {"content":"\r\n\r\nكرد ؟\r\n14 . حافظ عبد الرزاق صنعانى از ابو هريره روايت كرده كه گفت :\r\nواى بر مردم عرب از شرّى كه نزديك است ، در آغاز سال شصت بر آنان وارد شود و در آن امانت ، غنيمت شمرده مىشود . . . « 1 »\r\n15 . همو از عبد اللّه بن مسعود روايت كرده كه گفت :\r\nدر سال سى و پنجم حادثه عظيمى روى خواهد داد . اگر هلاك شديد ، سزاوار آن هستيد و اگر نجات پيدا كرديد ، اميد نجات هست و چون سال هفتادم فرارسد ، چيزهايى خواهيد ديد كه منكر آن هستيد . « 2 »\r\nابن مسعود و ابو هريره اين پيش‌گويى را از طريق پيغمبر اكرم ( ص ) دانستند . اين بدان معنى است كه رسول خدا ( ص ) پايه‌گذار تاريخ هجرى است .\r\n16 . در حديثى كه راويان خبر همه ثقه هستند ، آمده ،\r\nاز آغاز سال شصتم به خداوند پناه مىبريم . در روايت ديگرى است از سال شصتم و فرمانروايى كودكان به خداوند پناه مىبريم . « 3 »\r\nابو هريره گفت : خدايا ! سال شصت و فرمانروايى كودكان مرا در نيابد . « 4 »\r\n17 . مالك از نافع از پسر عمر كه گفت : در آغاز سال صد و هفتاد مرزبانى در جدّه از بهترين و ارجمندترين مرزبانىها خواهد بود . « 5 »\r\n\r\nز . بازگشت به آغاز\r\nاز آنچه گذشت ، روشن مىشود كه آنچه در ميان مردم شهرت يافته كه عمر\r\n\r\n\r\n","description":"","footnote":"\r\n( 1 ) . المصنّف ، 11 / 373 - 375 .\r\n( 2 ) . همان .\r\n( 3 ) . تطهير الجنان و اللسان ، 66 ؛ كنز العمّال ، 11 / 113 .\r\n( 4 ) . الاتحاف بحب الاشراف ، 65 .\r\n( 5 ) . لسان الميزان ، 2 / 79 .\r\n","page_name":" 519 ","page_number":523},
  {"content":"\r\n\r\nبن خطّاب ، پايه‌گذار تاريخ هجرى است ، نه قابل قبول تواند بود و نه دليلى آن را تأييد مىكند ، بلكه تنها كارى كه خليفه دوم كرد ، اين بود كه محرّم را به جاى ربيع الاوّل آغاز سال قرار داد ؛ چه به رأى خود و چه به پيشنهاد عثمان .\r\nمىدانيم كه محرّم در عصر جاهلى ، آغاز سال عرب بود . « 1 »\r\nبعيد نيست كه تاريخ هجرى كه رسول خدا ( ص ) آن را پايه‌گذارى فرمود و بارها نامه‌هاى خود را بر پايهء آن تاريخ زد ، به سبب نيازمندى كم مردم آن دوره به تاريخ ، شهرت پيدا نكرد . آنگاه عمر در روزگار خلافت خود ، چنان كه گذشت ، صحابه را گردهم آورد تا بر يك تاريخ اتّفاق نظر كنند ، امّا در اين گردهمايى خواسته‌هاى مغرضانه‌اى مطرح شد كه هدف آن به فراموشى سپردن تاريخ پيامبر ( ص ) بود كه آن حضرت پايه‌گذارى كرد و بدان فرمان داد . چنان كه يكى به تاريخ روميان نظر داشت و مسلمان‌شده‌هاى يهودى به تاريخ اسكندر و هرمزان مشاور خليفه دوم به تاريخ ايران بر پايهء جلوس شاهان بر تخت سلطنت و چهارمى تولّد رسول خدا ( ص ) را به عنوان مبدأ تاريخ اسلام پيشنهاد كرد كه تاريخ مردمان عرب در اواخر عصر جاهلى بود ، امّا على ( ع ) به عنوان پاسدار دين و پرچم‌دار حق در موقع مناسب تاريخ هجرى را پيشنهاد كرد كه رسول خدا ( ص ) پايه‌گذارى فرمود و بسيارى از نامه‌ها و معاهدات خود را با آن تاريخ زده بود . چنان كه چاره‌اى نديدند ، جز اين كه ديدگاه آن حضرت را بپذيرند و اذعان كنند كه پيشنهاد او حق است و حق همواره برتر از همه چيز .\r\nعلّت اين كه حضرت على ( ع ) هجرت را مبدأ تاريخ اسلام قرار داد و نه روز تولّد يا وفات رسول خدا ( ص ) را به لحاظ اهميّت فوق العادهء هجرت بود كه پيغمبر ( ص ) از سرزمين شرك ، آنجا كه پر بود ، از ذلّت و خوارى به سرزمين اسلام ، آنجا كه عزّت و كرامت در آن موج مىزد قدم نهاد . بنابراين\r\n\r\n\r\n","description":"","footnote":"\r\n( 1 ) . البداية و النهايه ، 3 / 206 - 207 .\r\n","page_name":" 520 ","page_number":524},
  {"content":"\r\n\r\nهجرت را در ساخت تاريخ و انسانيت جايگاهى بس مهم است .\r\nهم چنان كه آن حضرت با اين پيشنهاد ، همهء مواضع ذليلانه و حوادث مربوط به طواغيت و ستمگران را از ميدان بدر كرد و اجازه نداد كه مبدأ تاريخ مسلمانان قرار گيرد و در ذهن و انديشه بشريت ريشه دواند و چونان ميراث ، فرهنگ و زندگى در نسل‌هاى متمادى انسانيت باقى بماند .\r\nما از ملل مسلمان مىخواهيم كه تاريخ هجرى اسلامى را در تقويم و تاريخ خود به كار برند ، چه گذشته‌ها را به حاضر ربط مىدهد و سرّ عزّت و سربلندى اسلامى را در گذشته بازگو مىكند ، به توده‌هاى مسلمان مىآموزد كه از پيغمبر ( ص ) سرمشق زندگى بياموزند و هرگاه در محل اقامت خويش نتوانستند به تكاليف و وظايف الهى خود عمل كنند ، هجرت كنند و در ساير نقاط زمين به مسئوليت‌هاى الهى خود ، عمل نمايند . تاريخ هجرى به مسلمانان پويايى و اميد مىبخشد و آنان را از سكون و بىتفاوتى به سوى بىنهايت سوق مىدهد .\r\nاگر قرار است كه حادثهء مهمى مبدأ تاريخ باشد ، چه حادثه‌اى مهم‌تر و بزرگ‌تر از هجرت پيغمبر اكرم ( ص ) و حوادث عصر رسالت ؟\r\n\r\n2 . بناى مسجد مدينه\r\nرسول خدا ( ص ) زمين مسجد را كه مربدى « 1 » بود ، از آن دو يتيم خزرجى به نام‌هاى سهل و سهيل پسران عمرو ، به ده دينار خريد . روايت ديگر بر آن است كه دو يتيم تحت سرپرستى اسعد بن زراره يا كسى ديگر ، زمين را بدون دريافت قيمت ، براى ساخت مسجد در اختيار پيامبر اكرم ( ص ) قرار دادند .\r\nكار ساخت مسجد شروع شد و از منطقهء حرّه سنگ مىآوردند . رسول خدا ( ص ) در ساختن مسجد و آوردن سنگ با مسلمانان همكارى مىكرد . اين\r\n\r\n\r\n","description":"","footnote":"\r\n( 1 ) . بنگريد : سيرهء حلبى ، 2 / 46 - 67 ؛ 71 .\r\n","page_name":" 521 ","page_number":525},
  {"content":"\r\n\r\nكار باعث تشويق و جدّيت ياران بود . چنان كه يكى از ايشان گفت :\r\nلئن قعدنا و النّبى يعمل لذاك منّا العمل المضلّل « 1 »\r\nاگر ما بنشينيم در حالى كه رسول خدا كار مىكند ؛ كار ما بسى گمراهانه خواهد بود .\r\nمسلمانان به هنگام ساختن مسجد سرود مىخواندند ؛ مثل :\r\nاللهم انّ الاجر اجر الآخره فارحم الانصار و المهاجره « 2 »\r\nخدايا ؛ همانا پاداش حقيقى ، پاداش آخرت است ، خدايا ؛ انصار و مهاجرين را رحمت كن .\r\nمساحت مسجد را صد ذراع در صد ذراع يا چيزى در همين حدود گرفتند .\r\nمطابق يك روايت ديگر ، هفتاد در شصت ذراع انتخاب شد . ما احتمال مىدهيم كه هر دو درست باشد . بدين ترتيب كه ابتدا شصت در هفتاد بود ، ولى در ساخت دوم ، توسعه دادند و صد در صد ذراع شد . پيامبر ( ص ) و اصحاب ، خانه‌هاى خود را در اطراف مسجد ساختند و از هر كدام يك در به داخل مسجد باز مىشد . چنان كه بيايد ، به فرمان الهى همهء درها بسته شد ، مگر در خانهء على ( ع ) .\r\nلازم مىدانيم قبل از هر چيز ، به بررسى و ارزيابى چند مطلب بپردازيم ؛\r\n\r\nأ . پرداخت قيمت زمين\r\nبرخى مدّعىاند كه ده دينار ، بهاى مربد را ابو بكر پرداخت . ما ، در صحّت اين مطلب ترديد داريم ، زيرا\r\n1 . ابو بكر قدرت پرداخت چنين مبلغى را نداشت . در اين باره در حديث غار سخن گفتيم .\r\n\r\n\r\n","description":"","footnote":"\r\n( 1 ) . زمين مسطحى كه براى خشك كردن خرما از آن استفاده مىشد .\r\n( 2 ) . بنگريد : سيرهء حلبى ، 2 / 64 - 67 .\r\n","page_name":" 522 ","page_number":526},
  {"content":"\r\n\r\n2 . به فرض كه بپذيريم ، وى قدرت پرداخت چنين مبلغى را داشت ، در مقابل روايتى داريم كه مىگويد : اسعد بن زراره به جاى زمين ، نخلى در محلهء بنى بياضه به دو يتيم عمرو داد . روايت سوم بر آن است كه ابو ايوب و مطابق روايت ديگر معاذ بن عفراء ، كودكان يتيم را راضى كرد . « 1 »\r\nبرخى احتمال داده‌اند كه ابو بكر قيمت زمين را پرداخت كرد و ديگران از باب نيكى و خيرخواهى چيزى افزون بر قيمت ، اعطا كردند . « 2 »\r\nعلاوه بر اين كه اولويتى در اين باره نمىبينيم ، با عبارت : « عوّض » سازگارى ندارد . چه اين واژه مىرساند كه اسعد بن زراره ، قيمت زمين را پرداخت كرد نه اين كه از باب نيكى و خيرخواهى چيزى داد !\r\n3 . بخارى روايت كرده كه رسول خدا ( ص ) به قبيلهء بنى نجّار پيغام فرستاد كه اى بنى نجّار ؛ قيمت زمينتان را از من بگيريد .\r\nبنى نجّار گفتند : به خداى سوگند كه بهاى زمين را جز از خدا نمىخواهيم . « 3 »\r\n\r\nب . سنگ‌هاى خلافت\r\nحاكم از عايشه روايت كرده كه نخستين سنگ را براى بناى مسجد ، پيامبر ( ص ) آورد . سپس ابو بكر ، سنگ ديگرى آورد . آنگاه عمر و سپس عثمان هر كدام يك سنگ آوردند . گفتم : يا رسول اللّه ؛ آيا به اين‌ها نمىنگرى كه چگونه ترا كمك مىكنند ؟ گفت : عايشه ؛ اينان خلفاى پس از من هستند . به گفتهء حاكم اين حديث به شرط بخارى و مسلم صحيح است ، ولى آن را نياورده‌اند . « 4 »\r\n\r\n\r\n","description":"","footnote":"\r\n( 1 ) . وفاء الوفاء ، 1 / 323 - 324 ؛ سيره حلبى ، 2 / 65 ؛ البداية و النهايه ، 3 / 215 .\r\n( 2 ) . سيره حلبى ، 2 / 65 ؛ وفاء الوفاء ، 1 / 323 - 324 .\r\n( 3 ) . صحيح بخارى ، 1 / 57 ؛ وفاء الوفاء ، 1 / 323 ؛ التراتيب الاداريه ، 2 / 77 ؛ الكامل فى التاريخ ، 2 / 110 .\r\n( 4 ) . مستدرك حاكم ، 3 / 96 - 97 ؛ وفاء الوفاء ، 1 / 332 - 333 ؛ تاريخ الخميس ، 1 / 343 - 344 ؛ دلائل\r\n","page_name":" 523 ","page_number":527},
  {"content":"\r\n\r\nاز نظر ما اين روايت نادرست است ، زيرا علاوه بر تناقض و اختلاف متون روايت كه در مراجعه و مقايسهء آن‌ها روشن مىشود ، چند نكته را بيان مىكنيم ؛\r\n1 . ذهبى پس از تضعيف سند روايت مىگويد : اگر اين روايت صحيح بود ، قطعا نص در خلافت به شمار مىرفت ، امّا به هيچ وجه صحيح نمىباشد ، زيرا عايشه در آن ايّام به خانهء پيامبر ( ص ) نيامده بود و بلكه او دختر خردسالى بود .\r\nبنابراين روايت وى بر نادرستى مطلب دلالت دارد . « 1 » ابن كثير نيز اين حديث را با اين سياق شگفت خوانده است . « 2 »\r\n2 . به تصريح بخارى در ردّ حديث سفينه ، اين روايت مخالف عقيدهء اهل سنّت است كه معتقدند ؛ رسول خدا ( ص ) خليفه تعيين نكرد . بنابراين دروغ و نادرست است . « 3 » از نظر ما هم قطعا دروغ است ، زيرا رسول خدا ( ص ) بر خلافت و امامت على ( ع ) تأكيد فرمود . آن قدر در اين باره روايت داريم كه جاى هيچ گونه ترديدى نيست . علّامه امينى بخش عمده‌اى از روايات اهل سنّت را در اين باره آورده است . « 4 » حضرت على ( ع ) و فرزندان و ياران و شيعيان او در طول تاريخ اسلام بر حقانيّت حضرت به همين روايات استدلال كرده‌اند .\r\n3 . مطابق اين روايت ، عثمان بن عفّان نيز در آن زمان در مدينه بوده است .\r\nدر حالى كه به گفتهء خودشان وى در حبشه بود . سمهودى اشاره دارد كه عثمان در مدينه نبود و سهيلى نيز نام وى را از اين روايت حذف كرده است . « 5 »\r\n\r\n\r\n","description":"","footnote":"\r\nالنبوه ( بيهقى ) ، 2 / 272 ؛ سيره حلبى ، 2 / 56 / 66 .\r\n( 1 ) . تلخيص المستدرك ، 3 / 97 .\r\n( 2 ) . البداية و النهايه ، 3 / 218 .\r\n( 3 ) . سيره حلبى ، 2 / 66 .\r\n( 4 ) . الغدير ، 1 / 195 - 213 .\r\n( 5 ) . وفاء الوفاء ، 1 / 252 .\r\n","page_name":" 524 ","page_number":528},
  {"content":"\r\n\r\nبه هر حال هر چند عثمان وقتى شنيد مردم مكّه مسلمان شده‌اند ، با گروهى ديگر از حبشه بازگشت ، امّا با روشن شدن واقعيت ، دوباره به آنجا برگشت . از همين‌رو مىگويند : عثمان دوباره به حبشه هجرت كرد . « 1 »\r\n\r\nج . عثمان و عمّار\r\nمىگويند عثمان به نظافت و پاكيزگى اهميّت فراوان مىداد . هنگام ساختن مسجد ، خشت مىآورد و گرد و خاك را از لباسش دور مىكرد . هرگاه خشت را بر زمين مىگذاشت ، آستين خود را تكان مىداد و به لباسش نگاه مىكرد تا اگر گرد و خاكى بر آن نشسته ، بتكاند . على ( ع ) نظرى به او افكند و شعرى سرود :\r\n لا يستوى من يعمر المساجد * ايدأب فيها قائما و قاعدا \r\n و من يرى عن التراب حائدا \r\nكسى كه مساجد را تعمير مىكند و ايستاده و نشسته در آن رنج مىبرد ، با كسى كه از خاك روى گردان است ، برابر نمىباشد .\r\nعمّار همين سرود را از على فراگرفت و مىخواند و تكرار مىكرد ، امّا نمىدانست كه منظور كيست ؟ در همين حال از كنار عثمان گذشت . عثمان گفت : اى پسر سميه به كه تعرّض مىكنى ؟ يا از اين سرودخوانى دست برمىدارى يا با همين عصا بر بينى تو مىكوبم . پيامبر ( ص ) كه در سايهء خانهء امّ سلمه نشسته بود ، با شنيدن اين سخن پسر عفّان به خشم آمد و فرمود :\r\nهمانا عمّار بن ياسر پوست ميان چشم و بينى من است .\r\nمردم دست از اين كار برداشتند و به عمّار گفتند : پيامبر ( ص ) دربارهء تو خشم گرفت ، مىترسيم دربارهء ما چيزى در قرآن نازل شود . عمّار گفت : من او\r\n\r\n\r\n","description":"","footnote":"\r\n( 1 ) . الطبقات الكبرى ، 1 / 138 ؛ البدء و التاريخ ، 5 / 17 ؛ الكامل فى التاريخ ، 3 / 185 .\r\n","page_name":" 525 ","page_number":529},
  {"content":"\r\n\r\nرا چنان كه خشم گرفت ، خشنود مىكنم .\r\nاز اين رو گفت : يا رسول اللّه ؛ اصحاب تو با من چه كار دارند ؟ فرمود : عمّار ؛ چه شده ؟ پاسخ داد : مىخواهند مرا بكشند . خودشان يك خشت يك خشت مىبرند ، امّا دو تا سه خشت بر دوش من بار مىكنند . پيامبر ( ص ) دست عمّار را گرفت و او را در مسجد گرداند و در حالى كه گرد و غبار صورت او را با دست خود پاك مىكرد ، فرمود :\r\nپسر سميه ياران من ترا نمىكشند ، بلكه گروه باغى ترا خواهند كشت . « 1 »\r\nبدين ترتيب رسول اكرم ( ص ) از فضاى موجود براى پيش برد كار دعوت و پيش‌گيرى از فريب خوردن مسلمانان به نحو مطلوب بهره‌بردارى مىكند و به همگان گوشزد مىفرمايد كه مبادا فريب كسانى را بخورند كه به ظاهر مسلمان شده‌اند ، امّا در پى منافع و مصالح خويش هستند . بايد در آينده مراقب تحرّكات اين گروه باشند . قتل عمّار به دست معاويه در جنگ صفين جاى تدبّر و تأمّل دارد . او به دست نيروهاى مردى كشته شد كه پسر عموى عثمان است و براى خون‌خواهى وى سر به شورش بر ضدّ خليفهء مسلمانان برداشته است . چنان كه عثمان نيز در حضور پيامبر ( ص ) برخورد تند و خشنى با عمّار داشت .\r\nاز آن جايى كه مطابق برخى روايات به هنگام آغاز عمليات ساختمانى مسجد ، عثمان بن عفّان در حبشه بود و از سوى ديگر به لحاظ عدّهء زياد مسلمانان مهاجر و انصار كه در كار ساخت مسجد مشاركت داشتند ، بسيار بعيد مىدانيم كه تا بازگشت مهاجران حبشه ، كار ساختمان به درازا كشيده باشد ؛ از اين رو به نظر مىرسد داستان عثمان و عمّار به هنگام توسعه فضاى مسجد بوده كه پس از خيبر در سال هفتم هجرى انجام شد ، « 2 » زيرا\r\n\r\n\r\n","description":"","footnote":"\r\n( 1 ) . سيره ابن هشام ، 2 / 142 ؛ تاريخ الخميس ، 1 / 345 ؛ وفاء الوفاء ، 1 / 329 ؛ الغدير ، 9 / 21 - 22 .\r\n( 2 ) . وفاء الوفاء ، 1 / 338 .\r\n","page_name":" 526 ","page_number":530},
  {"content":"\r\n\r\n1 . سمهودى پس از نقل گفتگوى عبد اللّه بن عمرو عاص و پدرش به هنگام قتل عمّار در جنگ صفين ، يادآورى مىكند كه اين گفتگو مىرساند كه سخن پيامبر ( ص ) به عمّار در بناى دوم مسجد بوده است ، زيرا عمرو در سال پنجم هجرى مسلمان شد . « 1 »\r\n2 . در همين روايت نيز مطلبى آمده كه نشان مىدهد اين قضيه در بناى دوم مسجد بوده است . چه مىگويد : پيامبر ( ص ) در سايهء خانهء امّ سلمه نشسته بود .\r\nمعلوم است كه آن حضرت ابتدا مسجد « 2 » را ساخت و سپس خانه‌هاى خود را پس از تكميل ساختمان نخست مسجد و به تدريج مطابق نياز بنا كرد . نخست خانهء سوده و عايشه را ساخت . « 3 » از سوى ديگر مىدانيم كه امّ سلمه مدّت‌ها پس از بناى مسجد ، هنگامى كه ابو سلمه فوت كرد ، به همسرى پيامبر ( ص ) درآمد .\r\nدر اين باره در جاى خود سخن خواهيم گفت .\r\nنكتهء ديگرى كه لازم مىدانيم خوانندهء محترم را به آن توجّه دهيم ، فلسفهء حمايت رسول خدا ( ص ) از عمّار است . مىدانيم كه مسلمانان به هنگام ساختن مسجد به آن مرتبه از شعور و آگاهى رسيده بودند كه به خوبى دريابند اين كارشان براى رسيدن به منافع پست دنيايى نيست ، بلكه هدف نيل به ثواب آخرت است . از اين‌رو بايد در انديشه ، عمل و مواضع آنان ، آخرت مقام نخست را داشته باشد و زندگى حقيقى ، همان زندگى آخرت است و بلكه بدون آن ، زندگى معنا ندارد . چنان كه مىسرودند :\r\nاللهم لا عيش الّا عيش الآخره اللهم ارحم الانصار و المهاجره\r\nخدايا ؛ زندگى حقيقى جز زندگى آخرت نيست ؛\r\nخدايا ؛ انصار و مهاجران را رحمت كن .\r\n\r\n\r\n","description":"","footnote":"\r\n( 1 ) . همان ، 331 - 332 .\r\n( 2 ) . سيره حلبى ، 2 / 87 ؛ زاد المعاد ، 1 / 25 .\r\n( 3 ) . تاريخ الخميس ، 1 / 346 ؛ وفاء الوفاء ، 2 / 458 - 462 .\r\n","page_name":" 527 ","page_number":531},
  {"content":"\r\n\r\nحمايت پيامبر ( ص ) از عمّار كه مطابق روايت مروى از آن حضرت ، ايمان سراسر وجودش را پر كرده بود و در راه حفظ دين و عقيده بارها شكنجه شده و هنوز از روى اخلاص و آگاهى براى دين و ايمان خود تلاش مىكند ، دقيقا بر پايهء همين منطق انجام شد .\r\nاز سوى ديگر عثمان تلاش كرد تا با نسبت دادن وى به مادرش ، او را مورد سرزنش و تحقير قرار دهد ؛ آنگاه كه خطاب به او گفت : پسر سميه ؛ به كه تعرّض مىكنى ؟ در حالى كه مىدانيم سميه نخستين شهيد اسلام است و در راه حفظ دين و ايمان خود زير شكنجه‌هاى طاقت‌فرساى مشركان قريش جان به جان‌آفرين سپرد .\r\nاز جهت ديگر ، پيامبر اكرم ( ص ) به هنگام حمايت و دفاع از عمّار به مقام شامخ مادرش ، مجاهد صبور ، سميه شهيد ( ره ) اشاره فرمود . آنجا كه عمّار را خطاب و او را به مادرش منسوب كرد : پسر سميه ؛ ياران من ترا نمىكشند .\r\n\r\nد . مشاركت پيامبر ( ص )\r\nمسلمانان توان لازم براى ساختن مسجد را داشتند و هيچ گونه نيازى به مشاركت پيغمبر اكرم ( ص ) نبود ، امّا آن حضرت ترجيح داد ، در عمليات ساختمانى مسجد شركت نمايد . همين حضور روحيهء حماسى مسلمانان را برانگيخت و آنان با جديّت و نشاط كار مىكردند . سرودشان اين بود :\r\nلئن قعدنا و النبى يعمل لذاك منّا العمل المضلّل\r\nاز سوى ديگر مشاركت پيامبر ( ص ) به كار ارزش خاصى داد و بدين ترتيب خط كلى شخصيت رهبرى در اسلام را معرفى كرد . اين اقدام حضرت گوياى اين مطلب است كه احساس مسئوليت رهبرى در قبال كار خصوصا زمانى كه در ارتباط با اهداف بلند و مصالح عالى اسلام و مسلمين است ؛ بايد فراتر از امر و نهى باشد .\r\nاز سوى ديگر رسول خدا ( ص ) مىخواست انسان فروتن و دوستدار مردم\r\n\r\n","description":"","footnote":"","page_name":" 528 ","page_number":532},
  {"content":"\r\n\r\nباشد ، دل‌هاى آنان را به دست آورد و همچون يكى از آنان باشد . بنابراين نه بر آنان برترى داشته باشد و نه در كارهاى جمعى آنان غايب . در حقيقت اين يكى درس عملى براى معاصران صاحب نفوذ حضرت و تأديب و تربيت كسانى بود كه پس از او به خلافت و حكومت خواهند رسيد .\r\n\r\nه . مشاركت فعّال زنان در ساخت مسجد\r\nدر برخى از متون تاريخى آمده كه زنان نيز در ساختن مسجد مشاركت فعّال داشتند . آنان شبانه سنگ مىآوردند و مردها روز . « 1 » در اين باره دو نكته را مورد توجّه قرار مىدهيم ؛\r\nأ . مشاركت زنان در چنين كارى كه ارتباط تنگاتنگى با وضعيت سياسى ، اجتماعى و عبادى مردم دارد ، يك مسأله كاملا مهم و قابل توجّه است . مىدانيم كه نه تنها زن در جامعهء عرب جاهلى هيچ گونه نقشى در زندگى نداشت ، بلكه مرد عرب او را به شدّت تحقير مىكرد و زشت‌ترين رفتار ممكن را با او داشت . پيش‌تر در مباحث مقدّماتى سخنانى در اين باره آورديم .\r\nب . در اين مشاركت سازنده ، موقعيت خاص زن نيز مراعات شد تا در فضايى به دور از تحريك احساسات كه پيامدهاى منفى در جامعه بر جاى مىگذارد و نتيجهء اختلاط زن و مرد و عدم رعايت پوشش مناسب است ، زنان هم ايفاى نقش نمايند و در شب‌ها به دور از چشم و گوش مردان بيگانه در بناى مسجد شركت فعّال داشته باشند .\r\n\r\nو . نماز جماعت زنان\r\nمىگويند : زنان مسلمان ، نماز جماعت خاص خود را داشتند . در حالى كه\r\n\r\n\r\n","description":"","footnote":"\r\n( 1 ) . بنگريد : كشف الاستار ، 1 / 206 ، 222 ، 249 .\r\n","page_name":" 529 ","page_number":533},
  {"content":"\r\n\r\nمردان نماز را در داخل مسجد اقامه مىكردند ، زنان نماز را در صحن مسجد به امامت سليمان بن ابى حثمه به جاى مىآوردند . هنگامى كه عثمان به خلافت رسيد ، نماز جماعت زنان و مردان را يك جا اقامه كرد . « 1 »\r\nعلى الظاهر جدايى نماز زنان و مردان پس از رسول خدا ( ص ) و دقيقا در دورهء خلافت عمر ، در نماز تراويح بود كه خود وى بدعت گذاشت . « 2 » عثمان اين جدايى را بر هم زد ، امّا حضرت على ( ع ) كه به خلافت رسيد ، دوباره نماز زنان را از مردان جدا كرد . در اين دوره مردى به نام عرفجه نماز زنان را اقامه مىكرد . « 3 »\r\nدر اين روايات يك اشكال هست كه مىگويد : على ( ع ) در ماه رمضان يعنى در نماز تراويح ، مردان و زنان را از هم جدا كرد . روشن است كه على ( ع ) اين نماز را بدعت مىدانست و از خواندن آن ، جلوگيرى مىكرد . « 4 » حال چگونه خودش اقامه مىكرد ؟ درست اين است كه حضرت جماعت زنان و مردان را در نمازهاى يوميه از هم جدا كرد .\r\n\r\n3 . پيمان برادرى مهاجران و انصار\r\nپس از پنج يا هشت ماه ، كمتر يا بيشتر ، « 5 » پيامبر ( ص ) ميان مهاجران و انصار قرار برادرى نهاد . ابن سعد مىگويد : حضرت در همان وقت ، بين\r\n\r\n\r\n","description":"","footnote":"\r\n( 1 ) . حياة الصحابة ، 2 / 171 ؛ الطبقات الكبرى ، 5 / 26 .\r\n( 2 ) . التراتيب الاداريه ، 1 / 73 .\r\n( 3 ) . حياة الصحابة ، 3 / 171 ؛ كنز العمّال ، 4 / 282\r\n( 4 ) . بنگريد : بحار الانوار ، 19 / 122 ؛ المواهب اللدنيه ، 2 / 71 ؛ تاريخ الخميس ، 1 / 35 ؛ مناقب آل ابى طالب ، 1 / 152 ؛ وفاء الوفاء ، 1 / 276 ؛ فتح البارى ، 7 / 210 ؛ سيره حلبى ، 2 / 92 .\r\n( 5 ) . الطبقات الكبرى ، 1 / 2 / 1 .\r\n","page_name":" 530 ","page_number":534},
  {"content":"\r\n\r\nمهاجران با هم نيز برادرى برقرارى كرد . رسول خدا ( ص ) آنان را برادر هم كرد تا در راه حق همديگر را يارى دهند و به گفتهء برخى ، پس از مرگ از همديگر ارث ببرند ، امّا پيش از آنكه احدى از برادران بميرد ، سورهء انفال فرود آمد و ارث را به خويشاوندان نسبى اختصاص داد . « 1 » نخستين مهاجر برادر كه مرد ، عثمان بن مظعون بود كه پس از بدر رحلت كرد . « 2 »\r\nاز نظر ما ارث بردن برادران مهاجر و انصار از همديگر مورد شك و ترديد است ، زيرا\r\nأ . اگر برداشتن اين حكم نسخ بود ، معنى نداشت كه پيش از عمل به آن ، نسخ شود . علاوه بر اين ، در چنين وضعيتى تشريع ارث بردن برادران پيمانى از همديگر عبث و بىفايده مىنمود .\r\nب . چرا آن عدّه از مهاجران و انصار كه در جنگ بدر شهيد شدند ، ارث نگذاشتند . مىدانيم كه بدر پيش از نزول آيهء ارث بود :  وَ أُولُوا الْأَرْحامِ بَعْضُهُمْ أَوْلى بِبَعْضٍ *  . « 3 » بنابراين سخن قائلان به توارث برادران پيمانى كه پيش از عثمان بن مظعون احدى فوت نكرد ؛ درست نيست ، زيرا او پس از بدر درگذشت . در حالى كه شمارى از آنان در همين واقعه بدر كشته شدند . آرى ، ممكن است ، عثمان نخستين مسلمانى بود كه به مرگ طبيعى از دنيا رفت يا نخستين مهاجرى بود كه دار فانى را وداع گفت .\r\nج . مرگ عثمان بن مظعون پس از نزول آيهء رافع حكم پيشين نامعلوم است . اين ادّعا صرفا اجتهاد مورّخان و مؤلّفان است .\r\nبه نظر مىرسد كه برخى از مسلمانان گمان بردند كه شايد اين برادرى\r\n\r\n\r\n","description":"","footnote":"\r\n( 1 ) . بحار الانوار ، 19 / 30 ( پاورقى ) ؛ سيره حلبى ، 2 / 92 .\r\n( 2 ) . الاصابه ، 2 / 464 ؛ الكامل فى التاريخ ، 2 / 141 .\r\n( 3 ) . انفال ( 8 ) : 75 .\r\n","page_name":" 531 ","page_number":535},
  {"content":"\r\n\r\nپيمانى چنان است كه تا حد ارث بردن از همديگر نيز مىرسد . از اين‌رو آيهء ارث فرود آمد و پندارشان را باطل كرد .\r\n\r\nأ . شمار برادران\r\nمسلمانان به هنگام برقرارى پيمان برادرى ، نود مرد بودند : چهل و پنج نفر مهاجر و همين رقم ناصر . ابن جوزى مدعى است كه مسلمانان را در اين هنگام ، سرشمارى كرده جمعا هشتاد و شش مرد بوده‌اند . برخى نيز گفته‌اند :\r\nبرادران صد نفر شدند . « 1 »\r\nشايد اين رقم كسانى بوده كه مطابق شمار مهاجران از انصار با آنان برادر شدند ، نه اين كه جمعيت مردان مسلمان در آن زمان ، همين رقم بود و الّا تصادف شگفتى است كه شمار مسلمانان مهاجر دقيقا به اندازه مسلمانان ناصر باشد !\r\nبه هر حال با افزوده شدن مسلمانان جديد يا ورود مسلمانان به مدينه ، رسول اكرم ( ص ) آنان را با هم برادر مىكرد . « 2 » چنان كه ابو ذر را با سلمان فارسى يا منذر بن عمرو برادر كرد . در حالى كه مىدانيم ابو ذر پس از احد وارد مدينه شد . زبير را با عبد اللّه بن مسعود برادر كرد . در حالى كه وى زمانى وارد مدينه شد كه حضرت براى بدر آماده مىشد . « 3 »\r\nشايد اشكال كنيد كه جمعيت مسلمانان به هنگام عقد برادرى خيلى بيش از اين رقم‌ها بوده است ، زيرا در عقبهء دوم بيش از هشتاد نفر با پيامبر ( ص ) بيعت\r\n\r\n\r\n","description":"","footnote":"\r\n( 1 ) . بنگريد : الطبقات الكبرى ، 1 / 2 / 1 ؛ المواهب اللدنيه ، 1 / 17 ؛ فتح البارى ، 7 / 210 ؛ سيره حلبى ، 2 / 90 ؛ بحار الانوار ، 19 / 130 .\r\n( 2 ) . فتح البارى ، 19 / 130 .\r\n( 3 ) . همان ، 145 .\r\n","page_name":" 532 ","page_number":536},
  {"content":"\r\n\r\nكردند . چنان كه ده يا سيزده ماه پس از اين ، سپاهى متشكل از سيصد و سيزده مرد براى بدر به راه انداخت . مىتوان چنين پاسخ داد :\r\n1 . برخى گفته‌اند كه يكصد و پنجاه نفر از مهاجران با يكصد و پنجاه نفر از انصار برادر شدند . « 1 »\r\n2 . رقم مذكور فقط شمار مهاجرانى است كه با همين رقم از انصار برادر شدند و الّا شمار انصار خيلى بيشتر از مهاجران بود . در ابتدا مهاجران چهل و پنج نفر مرد بودند كه با همين شمار از انصار برادر شدند تا اين كه كم‌كم جمعيت مهاجران به صد و پنجاه نفر مذكور در روايت دوم رسيد ، امّا اين بدان معنى نيست كه ساير مسلمانان انصار بدون برادر مانده باشند . احتمالا پيامبر ( ص ) آنان را با هم برادر كرده است .\r\n\r\nب . برادرى افراد همانند\r\nبررسى روايات برادرى مسلمانان پيش و پس از هجرت نشان مىدهد كه رسول اكرم ( ص ) افراد نظير و شبيه را با هم برادر مىكرد . ظاهرا پيش از هجرت ، بين ابو بكر و عمر ، طلحه و زبير ، عثمان و عبد الرحمن بن عوف ، على و خودش برادرى برقرار كرد . « 2 » از نظر ابن حبّان اين در برادرى دوم در مدينه بود .\r\nاو مىافزايد : سعد بن ابى وقّاص و عمّار ياسر را با هم برادر كرد . « 3 » چنان كه معلوم است ، همهء اين برادران پيمانى از مهاجران بودند .\r\nرسول خدا ( ص ) در مدينه ، بين ابو بكر و خارجة بن زهير ، عمر و عتبان بن مالك برادرى برقرار كرد . سپس دست على ( ع ) را گرفت و فرمود : اين برادر من\r\n\r\n\r\n","description":"","footnote":"\r\n( 1 ) . بنگريد : بحار الانوار ، 19 / 130 .\r\n( 2 ) . مستدرك حاكم ، 3 / 14 ؛ وفاء الوفاء ، 1 / 267 - 268 ؛ سيره حلبى ، 2 / 20 ؛ فتح البارى ، 7 / 211 .\r\n( 3 ) . الثقات ، 1 / 138 - 142 .\r\n","page_name":" 533 ","page_number":537},
  {"content":"\r\n\r\nاست . چنان كه بين حمزه و زيد بن حارثه و جعفر بن ابى طالب و معاذ بن جبل برادرى بست . ايراد گرفته‌اند كه در اين زمان ، جعفر بن ابى طالب در حبشه بود ؟ « 1 » پاسخ همان است كه پيش از اين بيان كرديم ، مبنى بر اين كه رسول خدا ( ص ) ، هرگاه يكى از مسلمانان به مدينه مىآمد ، او را با كسى برادر مىكرد .\r\nبرخى نيز پاسخ داده‌اند كه معاذ را براى برادرى با جعفر در انتظار گذاشت تا وى از حبشه بيايد . « 2 » اين نشان‌گر عنايت رسول خدا ( ص ) به جعفر و بيان كنندهء فضيلت اين مهاجر راه خداوند است .\r\n\r\nج . برادرى على ( ع )\r\nاحمد بن حنبل روايت كرده كه رسول خدا ( ص ) مسلمانان را با هم برادر كرد و على ( ع ) را با كسى برادر نساخت . چنان كه براى او برادرى ديده نمىشد . على گفت : يا رسول اللّه ؛ يارانت را با هم برادر قرار دادى ولى مرا رها كردى ؟ پيامبر ( ص ) فرمود :\r\nترا براى خودم گذاشتم ، تو برادر منى و من برادر تو . هرگاه كسى ترا پرسيد ، بگو : من بندهء خدا و برادر رسول خدا هستم . احدى پس از تو چنين ادّعايى نخواهد كرد مگر دروغ‌گويان . سوگند به خدايى كه مرا به حق مبعوث كرده است ، ترا به تأخير نينداختم مگر براى خودم . تو براى من همانند هارونى نسبت به موسى جز اين كه پس از من پيامبرى نيست ، تو برادر و وارث من هستى . « 3 »\r\nشگفتا ؛ على ( ع ) پس از رحلت جان‌گداز رسول خدا ( ص ) در ميانهء حوادث\r\n\r\n\r\n","description":"","footnote":"\r\n( 1 ) . سيره ابن هشام ، 2 / 151 .\r\n( 2 ) . سيره حلبى ، 2 / 91 ؛ البداية و النهايه ، 3 / 227 .\r\n( 3 ) . بنگريد : دلائل الصدق ، 2 / 267 ؛ ينابيع الموده ، 56 ؛ تذكرة الخواص ، 23 ؛ الرياض النضره ، 2 / 29 ؛ تاريخ مدينة دمشق ، 6 / 21 ؛ الثقات ، 141 - 143 .\r\n","page_name":" 534 ","page_number":538},
  {"content":"\r\n\r\nغصب خلافت فرمود : من بندهء خدا و برادر رسول خدا هستم . آنان او را تكذيب كردند و گفتند : بنده خدا آرى ، امّا برادر رسول خدا نه ! « 1 »\r\nحديث برادرى خصوصا برادرى رسول خدا ( ص ) و على ( ع ) ، خواه در برادرى نخست در مكّه و خواه در برادرى دوم در مدينه ، چنان متواتر است كه قابل انكار ، و بلكه قابل شك و ترديد نيست .\r\nاين داستان از ده‌ها تن از صحابه و تابعين روايت شده است . « 2 »\r\nپيامبر ( ص ) به على ( ع ) فرمود :\r\nروز قيامت از ميانه‌هاى عرش فرياد زنند : بهترين پدر ، پدر تو ابراهيم است و بهترين برادر ، برادر تو على بن ابى طالب ( ع ) . « 3 »\r\nبىترديد ادعاى برادرى على و عثمان يا برادرى پيامبر ( ص ) و عثمان ، باطل است . « 4 » قطعا هدف از طرح چنين كذب آشكارى بالا بردن مرتبهء عثمان و تكذيب فضيلت على بن ابى طالب ( ع ) و بلكه همطراز قرار دادن على ( ع ) و عثمان است !\r\n\r\n1 . ابو تراب\r\nگفته مىشود كه على ( ع ) وقتى ديد ، پيامبر ( ص ) او را با كسى از اصحاب\r\n\r\n\r\n","description":"","footnote":"\r\n( 1 ) . الامامه و السياسة ، 1 / 13 ؛ اعلام النساء ، 4 / 115 ؛ البرهان فى تفسير القرآن ، 2 / 93 .\r\n( 2 ) . بنگريد : تاريخ الخميس ، 1 / 353 ؛ وفاء الوفاء ، 1 / 267 - 268 ؛ ينابيع الموده ، 56 - 57 ؛ تذكرة الخواص ، 22 - 24 ؛ سيره حلبى ، 2 / 20 ، 90 ؛ مستدرك حاكم ، 3 / 14 ؛ الثقات ، 1 / 138 ؛ فرائد السمطين ، 1 / 20 ؛ الفصول المهمه ، 22 ، 29 ؛ البداية و النهايه ، 3 / 226 ؛ 5 / 35 ؛ تاريخ الخلفاء ، 17 ؛ دلائل الصدق ، 2 / 268 - 270 ؛ سيره ابن هشام ، 2 / 150 ؛ الغدير ، 3 / 112 - 125 ؛ جامع الصحيح ، 2 / 13 ؛ الاستيعاب ، 2 / 460 ؛ تيسير الوصول ، 3 / 271 ؛ شرح نهج البلاغه ، 2 / 62 ؛ كنز العمّال ، 6 / 294 - 300 .\r\n( 3 ) . ربيع الابرار ، 1 / 707 - 708 .\r\n( 4 ) . الغدير ، 9 / 94 - 95 ؛ شرح نهج البلاغه ، 1 / 165 ؛ الرياض النضره ، 1 / 17 .\r\n","page_name":" 535 ","page_number":539},
  {"content":"\r\n\r\nبرادر نكرده ، اندوهگين به مسجد رفت و روى زمين خوابيد . پيامبر ( ص ) به سراغ على ( ع ) آمد و در حالى كه خاك‌ها را از پشت او مىتكاند ، فرمود : برخيز يا ابو تراب ؛ سپس او را با خود برادر كرد . « 1 » ظاهرا اين نام‌گذارى در مناسبت ديگرى بوده است . اميدواريم به هنگام بحث از سريه‌هاى پيامبر ( ص ) در اين باره سخن گوييم .\r\n\r\n2 . حديث خلّت\r\nبرخى روايت كرده‌اند كه پيغمبر ( ص ) فرمود : اگر خليلى برمىگزيدم ، همانا ابو بكر را خليل خودم مىكردم . « 2 » نمىدانيم چگونه چنين روايتى را درست مىدانند در حالى كه خود روايت كرده‌اند : خليل من از امّت ، ابو بكر است « 3 » يا هر پيغمبرى ، خليلى دارد و خليل من سعد بن معاذ « 4 » يا عثمان است « 5 »\r\nدر حقيقت حديث خلّت عثمان را اسحاق بن نجيح ملطى ساخت . « 6 » حديث خلّت ابو بكر را در مقابل حديث برادرى پيغمبر ( ص ) و على ( ع ) جعل كردند .\r\nابن ابى الحديد معتزلى بر اين نكته تأكيد كرده است . « 7 »\r\n\r\nد . برادرى سلمان\r\nلازم مىدانيم ، به مسأله برادرى سلمان و اين كه پيامبر اكرم ( ص ) در پيمان\r\n\r\n\r\n","description":"","footnote":"\r\n( 1 ) . الفصول المهمّة ، 22 ؛ مجمع الزوائد ، 9 / 111 ؛ مناقب خوارزمى ، 7 ؛ كفاية الطالب ، 193 .\r\n( 2 ) . المصنّف ، 10 / 00 ؛ الغدير ، 9 / 347 صحيح بخارى ، 5 / 234 ؛ 6 / 44 .\r\n( 3 ) . ارشاد السارى ، 6 / 83 ؛ كنز العمّال ، 6 / 138 .\r\n( 4 ) . الغدير ، 9 / 347 .\r\n( 5 ) . تاريخ بغداد ، 6 / 321 .\r\n( 6 ) . بنگريد : الغدير ، 9 / 347 .\r\n( 7 ) . شرح نهج البلاغه ، 11 / 49 .\r\n","page_name":" 536 ","page_number":540},
  {"content":"\r\n\r\nاخوت بين مهاجرين و انصار ، بين او و چه كسى برادرى برقرار كرد ؟ اشاره‌اى گذرا داشته باشيم .\r\nتاريخ‌نگاران در اين باره با هم اختلاف نظر دارند . ما ، در اينجا ، نظر آنان را بيان و سپس به نقد و بررسى آن مىپردازيم . در پايان نيز نظر خود و دلايل آن را خواهيم آورد ؛\r\n1 . بعضى مىگويند : پيامبر اكرم ( ص ) بين سلمان و ابو درداء پيمان برادرى برقرار نمود . « 1 »\r\n2 . در روايت ديگرى گفته‌اند : رسول خدا ( ص ) بين سلمان و حذيفة بن يمان عقد اخوت بست . « 2 »\r\n3 . در روايت سوم آمده : پيامبر اكرم ( ص ) بين سلمان و مقداد پيمان برادرى برقرار كرد . « 3 »\r\nما معتقديم كه رسول عظيم الشأن اسلام ( ص ) بين سلمان و ابو ذر غفارى عقد اخوت بست ، امّا پيش از اثبات نظر خود ، به بررسى مطلبى در مورد انكار اخوت پس از واقعهء بدر و پاسخ آن مىپردازيم :\r\n\r\nانكار اخوّت\r\nابن سعد در كتاب الطبقات الكبرى ، مىنويسد ؛\r\nمحمّد بن عمر به ما خبر داد و گفت : موسى بن محمّد بن ابراهيم بن\r\n\r\n\r\n","description":"","footnote":"\r\n( 1 ) . الاصابه ، 2 / 62 ؛ الاستيعاب ، 2 / 60 ؛ 4 / 51 ؛ الغدير ، 10 / 103 - 104 ؛ 3 / 174 ؛ سيره ابن هشام ، 2 / 152 ؛ اسد الغابه ، 2 / 330 - 331 ؛ الطبقات الكبرى ، 4 / 60 ؛ تهذيب تاريخ دمشق ، 6 / 203 ؛ شرح نهج البلاغه ، 18 / 37 ؛ تهذيب الاسماء و اللغات ، 1 / 227 ؛ قاموس الرجال ، 7 / 256 ؛ نفس الرحمن فى فضائل سلمان ، 85 - 91 ؛ مناقب خوارزمى ، 14 ؛ تهذيب التهذيب ، 4 / 138 .\r\n( 2 ) . الطبقات الكبرى ، 4 / 60 .\r\n( 3 ) . نفس الرحمن فى فضائل سلمان ، 85 .\r\n","page_name":" 537 ","page_number":541},
  {"content":"\r\n\r\nحارث از پدرش و او از محمّد بن عمر و او از محمّد بن عبد اللّه ، از زهرى به ما خبر داد كه : آن دو ( زهرى و محمّد بن ابراهيم ) ، هر گونه پيمان برادرى پس از واقعه بدر را انكار كردند و گفتند : بدر ، مواريث ( از يكديگر ارث بردن ) را قطع كرد . سلمان در آن موقع برده بود و بعدها آزاد شد . اوّلين غزوه‌اى كه در آن شركت داشت ، غزوهء خندق در سال پنجم بعد از هجرت بود . « 1 »\r\nاز اين رو بلاذرى گفته است :\r\n. . . و گروهى مىگويند : پيامبر ( ص ) بين ابو درداء و سلمان عقد برادرى بست . سلمان در فاصله زمانى بين احد و خندق اسلام آورد .\r\nواقدى مىنويسد ؛\r\nدانشمندان منكر عقد اخوت بعد از واقعه بدرند و مىگويند : بدر مواريث را قطع كرد . « 2 »\r\nابن ابى الحديد مىنويسد ؛\r\nابو عمر گفته است : آنگاه كه پيامبر ( ص ) بين مسلمانان پيمان برادرى بست ، سلمان و ابو درداء را با هم برادر كرد . ضعف و شگفتى اين سخن بر كسى پوشيده نيست . « 3 »\r\nما ، درباره آنچه گذشت ، ملاحظاتى داريم كه در پى مىآوريم ؛\r\n1 . اين كه مىگويند : عقد اخوت بعد از واقعه بدر قطع شد ، نادرست است .\r\nما ، دربارهء نادرستى اين سخن ، اندكى پيش‌تر بحث كرديم . « 4 » انگيزه‌اى در شگفت دانستن اينان و توجيهى در انكارشان نيست .\r\n2 . اين نادرست است كه مىگويند : انقطاع مؤاخاة پس از بدر مستلزم\r\n\r\n\r\n","description":"","footnote":"\r\n( 1 ) . الطبقات الكبرى ، 4 / 60 .\r\n( 2 ) . انساب الاشراف ، 1 / 271 .\r\n( 3 ) . نفس الرحمن فى فضائل سلمان ، 85 .\r\n( 4 ) . الصحيح من سيرة النبى الأعظم ( ص ) ، 3 / 60 - 59 .\r\n","page_name":" 538 ","page_number":542},
  {"content":"\r\n\r\nنادرستى پيمان برادرى سلمان با احدى از مردمان است . سؤال اين است كه چرا پيامبر ( ص ) قبل از بدر ، بين سلمان اگر چه برده بود و يك فرد آزاد از مسلمانان برادرى برقرار نكرد ؟\r\nگذشته از اين ، همانطور كه گفتيم ، سلمان در سال اوّل هجرت اسلام آورد و در همان سال آزاد گرديد .\r\n3 . دعوى بلاذرى مبنى بر اسلام آوردن سلمان در فاصلهء زمانى بين احد و خندق ، نيز نادرست است ، زيرا از اخبار اسلام آوردن سلمان به دست مىآيد كه او در سال اوّل هجرت ، به اسلام گرويد . بلى ، آنان مىگويند كه آزادى سلمان قبل از خندق بود و اين ربطى به اسلام آوردن او ندارد .\r\nبنابراين ، اگر سلمان در هنگام عقد اخوت بين مهاجرين و انصار ، مسلمان بوده است ، امكان مىدهد كه پيامبر ( ص ) بين او و يكى ديگر از مسلمانان - هر چند كه آزاد باشد - برادرى برقرار كند ، زيرا از نظر اسلام در ايمان و انسانيت بين برده و آزاد فرقى نيست . اين در صورتى است كه مسلّم باشد ، سلمان هنوز در آن موقع برده بوده است .\r\n4 . آنچه پس از واقعهء بدر قطع شد ، توارث بين برادران بود نه برادرى آنان ، با اين حال ما معتقديم كه حتى پيش از آن ، توارث وجود نداشت تا بخواهد قطع شود . شايد براى بعضى از مسلمانان اين توهّم پيش آمده باشد كه برادران ايمانى كه به دستور پيامبر ( ص ) با هم عقد برادرى بسته بودند ، از يكديگر ارث مىبرند ، لذا نفى توارث وارد و اين توهّم و اشتباه را تصحيح كرد ، امّا اين نفى اتفاقا مصادف شده با واقعهء بدر و از اين جريان ، دو توهّم ديگر پيش آمد كه از نظر ما هر دوى آن نادرست و باطل است ؛\r\nأ . پيش از اين بين برادرانى كه با هم پيمان برادرى بسته بودند ، توارث وجود داشت .\r\nب . با انقطاع توارث ، پيمان برادرى نيز قطع شد .\r\nحال به بررسى و بيان مطلبى مىپردازيم كه پيش از اين مطرح شد و ما\r\n\r\n","description":"","footnote":"","page_name":" 539 ","page_number":543},
  {"content":"\r\n\r\nبررسى آن را به اينجا موكول كرديم . مطلب اين بود كه در جريان عقد اخوت بين مهاجرين و انصار ، پيامبر اكرم ( ص ) بين سلمان و كدام يك از مسلمانان برادرى برقرار كرد . در آنجا چند نظر را آورديم . اينك به نقد و بررسى آن مىپردازيم ؛\r\nاين كه مىگويند : برادرى سلمان با ابو درداء بود ، به چند دليل نادرست است ؛\r\n1 . از امام سجّاد ( ع ) روايت است كه فرمود :\r\nلو علم أبو ذر ما فى قلب سلمان لقتله و لقد آخى رسول اللّه ( ص ) بينهما ، فما ظنّكم بسائر الخلق . « 1 »\r\nاگر ابو ذر مىدانست كه در قلب سلمان چيست ، هر آن او را مىكشت ، با اين همه رسول خدا ( ص ) بين آن دو برادرى برقرار كرد . پس دربارهء ساير مردمان چه فكر مىكنيد ؟\r\n2 . امام صادق ( ع ) فرمود :\r\nآخى رسول اللّه ( ص ) بين سلمان أبى ذر و اشترط على أبى ذر أن لا يعصى سلمان . « 2 »\r\nرسول خدا ( ص ) بين سلمان و ابو ذر برادرى برقرار كرد و با ابو ذر شرط كرد كه از سلمان نافرمانى نكند .\r\n3 . ما معتقديم كه عقد اخوّت بين سلمان و ابو ذر درست است و با آنچه كه از پيامبر ( ص ) نقل مىكنند ، مبنى بر اين كه آن حضرت افراد همانند را با هم برادر مىكرد ، موافق‌تر است ، زيرا ابو ذر به سلمان شبيه‌تر بود تا ابو درداء به او .\r\nسلمان تأكيد دارد : اگر قرآن و سلطان با هم درگير شوند ، مىبايست در جبههء\r\n\r\n\r\n","description":"","footnote":"\r\n( 1 ) . بصائر الدرجات ، 25 ؛ الكافى ، 1 / 331 ؛ الغدير ، 7 / 35 ؛ اختيار معرفة الرجال ( رجال كشى ) ، 17 ؛ بحار الانوار ، 22 / 343 ؛ مصابيح الانوار ، 1 / 348 ؛ قاموس الرجال ، 4 / 418 - 419 . ظاهرا اين روايت ، از روايات معتبر است .\r\n( 2 ) . الكافى ، ج 8 / 162 ؛ بحار الانوار ، ج 22 / 345 ؛ نفس الرحمن فى فضائل سلمان ، 91 .\r\n","page_name":" 540 ","page_number":544},
  {"content":"\r\n\r\nقرآن ايستاد . ابو ذر نيز هنگامى كه ديد حكومت در خط انحرافى خطرناكى حركت مىكند و مىبايست جانب حق را بگيرد و مخالفت خود را با انحراف ، به صورت قاطعى اعلان دارد ؛ موضع سرسختانه‌اى در قبال حكومت اتخاذ كرد .\r\nهمچنين ، هر دو در قبال حوادث سقيفه و آثار و نتايج آن موضع واحد و هماهنگى اتخاذ كردند و تا آخر در كنار خاندان پيامبر ( ص ) ايستادند و در اين راه هرگونه سختى و آزارى را به جان خريدند .\r\nامّا ابو درداء ، او پس از رسول خدا ( ص ) از عالمان دربارى و اعوان و انصار حاكمان مسلّط بر امور مسلمين گرديد تا آنجا كه معاويه در مقابل خدمات او به بنى اميه ، به مدح و ثنا و گرامى داشت وى اهتمام ورزيد . « 1 »\r\nابو درداء شام را سرزمين مقدس مىدانست ، نه مكّه و مدينه را و طى نامه‌اى كه به سلمان نوشت ، او را به سرزمين مقدس دعوت كرد . بخوان و از اين طرز تفكّر انگشت تعجب به دهان گير .\r\nكافى است ، بدانيد كه يزيد بن معاويه ، ابو درداء را مدح و ثنا كرد و به تمجيد و ستايش او پرداخت . « 2 » معاويه نيز در قبال خدمات او به بنى اميه ، وى را والى شهر دمشق كرد . « 3 »\r\nگذشته از اين ، بر حسب آنچه روايت شده ، رسول خدا ( ص ) ابو درداء را مذمّت كرد و فرمود :\r\nدر تو نوعى جاهليت است .\r\nگفت : جاهليت كفر يا جاهليت اسلام ؟\r\nفرمود : جاهليت كفر . « 4 »\r\n\r\n\r\n","description":"","footnote":"\r\n( 1 ) . الطبقات الكبرى ، 2 / 2 / 115 .\r\n( 2 ) . تذكرة الحفّاظ ، 1 / 25 .\r\n( 3 ) . الاستيعاب ، 3 / 17 ؛ 4 / 60 ؛ الاصابه ، 3 / 46 ؛ التراتيب الاداريه ، 2 / 426 - 427 .\r\n( 4 ) . الكشّاف ، 3 / 537 ؛ قاموس الرجال ، 0 / 69 .\r\n","page_name":" 541 ","page_number":545},
  {"content":"\r\n\r\n4 . اگر آن طور كه گذشت ، سلمان در سال اوّل هجرت اسلام آورد و اگر اسلام ابو درداء تا سال‌هاى پس از احد به تأخير افتاد ، « 1 » چرا پيامبر اكرم ( ص ) بدون اين كه بين سلمان و احدى از مسلمين برادرى برقرار كند ، او را در اين مدت طولانى رها كرد ؟\r\n5 . اگر گفته واقدى را بپذيريم كه مىگويد : « دانشمندان منكر برادرى پس از واقعهء بدرند و مىگويند : بدر توارث را قطع كرد . » « 2 » نتيجه اين خواهد شد كه :\r\nدانشمندان ، برادرى بين سلمان و ابو درداء را نيز منكرند ، زيرا ابو درداء مدتى پس از بدر اسلام آورد .\r\n6 . در بعضى از اخبار و روايات آمده است : پيامبر اكرم ( ص ) بين ابو درداء و عوف بن مالك اشجعى برادرى برقرار كرد . « 3 » شايد روايت درست‌تر و قابل‌قبول‌تر همين باشد .\r\n\r\nه . در سايه‌سار برادرى\r\n\r\n1 . جايگزين مناسب‌تر\r\nروشن است كه مسلمانان به خاطر پذيرش اسلام به طور حقيقى و عميق از خويشاوندان ، خانواده‌ها و برادران خويش كاملا جدا شدند و در اين راه بهترين دوستشان با انواع شكنجه و آزار به مقابله و رويارويى با آنان برخاستند . چنان كه همهء رابطه‌ها و پيوندهاى خويشاوندى آنان بريده شد و به صورت انسان‌هاى بىقوم و خويش درآمدند . از اين رو برخى از آنان احساس تنهايى و\r\n\r\n\r\n","description":"","footnote":"\r\n( 1 ) . الاستيعاب ، 3 / 16 ؛ 4 / 60 .\r\n( 2 ) . انساب الاشراف ، 1 / 271 ؛ الطبقات الكبرى ، 4 / 60 ؛ قاموس الرجال ، 7 / 256 ؛ 10 / 69 .\r\n( 3 ) . الطبقات الكبرى ، 4 / 22 .\r\n","page_name":" 542 ","page_number":546},
  {"content":"\r\n\r\nبيگانگى مىكردند . اخوّت اسلامى اين شكاف عميق را پر كرد و حس تنهايى را از آنان دور ساخت و در دل‌هاى مؤمنان نور اميد و اطمينان به آينده درخشان دميد . چنان تأثير برادرى در روحيهء مسلمانان عميق بود كه حتى گمان كردند از هر جهت با هم برادرند و حتى از يك ديگر ارث مىبرند !\r\n\r\n2 . بالا بردن مناسبات انسانى\r\nهدف پيمان برادرى مسلمانان مهاجر و انصار اوج‌بخشى به مناسبات انسانى و بالا بردن آن از سطح مصالح فردى به ارتباط الهى خالصانه تا درجهء برادرى بود تا تأثيرگذارى آن ، در رفتار متقابل مسلمانان طبيعىتر و منسجم‌تر و از گرايش‌هاى روانى بسى فاصله داشته باشد .\r\nبه رغم تأكيدهاى مكرر اسلام مبنى بر اين كه مؤمن برادر مؤمن است ، بخواهد يا نخواهد و مسئوليت عمل به مقتضاى اين برادرى ؛ اين احساس نياز وجود داشت كه اين تأكيدها جنبهء عمل به خود گيرد تا روابط محبت و مودّت و رشته‌هاى صداقت و دوستى هرچه عميق‌تر شود و هدف عالى بر عمل عالى هم مبتنى باشد .\r\n\r\n3 . نقش برادرى در سازندگى\r\nرسول اكرم ( ص ) در صدد بناى جامعه جديدى بود كه الگوى برتر شايستگى و رستگارى باشد و به نيكى از عهدهء دعوت به سوى توحيد و يكتاپرستى و يارى دين در همهء اوضاع و شرايط برآيد .\r\nپيش از اين به هنگام بحث از تأسيس مسجد ، در ميان هر يك از مهاجران ، انصار و نيز هر دو گروه با هم اختلافات عميقى از نظر اجتماعى ، قبيله‌اى ، فرهنگى ، روانى ، عاطفى و حتى ژرفاى اعتقادى و ميزان پاىبندى به احكام و ايمان وجود داشت . علاوه بر اين مهاجران از شرايط روانى و معيشتى رنج مىبردند .\r\n\r\n","description":"","footnote":"","page_name":" 543 ","page_number":547},
  {"content":"\r\n\r\nبا ملاحظهء حجم تهديداتى كه اين جامعه نوپاى جديد با آن روبه‌رو بود ؛ خواه در داخل از جمله اختلافات اوس و خزرج كه هنوز برخى از آنان بر آيين شرك و بت‌پرستى بودند و حضور منافقان و يهوديان مدينه ؛ و خواه تهديدات خارجى از جمله يهوديان و مشركان عربستان و بلكه همهء جهان و با عنايت به مسئوليت عظيم اين جامعه در مبارزه براى برقرارى دين و دفاع از آرمان‌هاى آن ؛ ضرورت حتمى بود كه احزاب ، دسته‌ها و افراد پراكنده به مثابهء هستهء واحد به هم چسبيده‌اى درآيد كه افراد آن را جنبه‌هاى مختلف به هم مربوط سازد . از اين رو برقرارى روابط عاطفى عميق و قوى مبتنى بر پايه‌هاى عقيدتى و به دور از رسوبات نفسانى و عقده‌هاى تاريخى بيش از هر چيز ضرورت داشت . اين رابطهء قوى و مطمئن ، « پيمان برادرى » بود كه با دقّت تمام چنان اجرا شد كه همكارى و هميارى در جامعهء اسلامى مدينه را به اوج آورد .\r\nراز اين مطلب در اين بود كه برادرى مهاجران و انصار بر دو پايه مهم بنا شد ؛\r\nأ . حق : محور اساسى و مشتركى است كه همگان روابط و مناسبات خود را بر پايهء آن استوار مىسازند . حق بر رفتار متقابل افراد جامعه در زمينه‌هاى مختلف زندگى حاكم بود ، نه احساسات روانى شخصى و مصالح فردى ، قبيله‌اى يا حزبى . بديهى است هرگاه حق از راه برادرى ، عطوفت و مهربانى باشد ، بقا و تداوم و احساس تعلق و دفاع از آن تضمين خواهد بود . درست برعكس زمانى كه حق از طريق قدرت و حكومت تحميل شود .\r\nب . برابرى : اين برادرى صرفا يك هيجان عاطفى يا احساس روانى نيست ، بلكه برادرى مسئول و سازنده است و آثار و نتايج عملى در پى دارد و انسان شايستگى و ضرورت آن را كاملا همانند برادرى حقيقى درك مىكند . خداوند متعال فرمود :\r\n\r\n","description":"","footnote":"","page_name":" 544 ","page_number":548},
  {"content":"\r\n\r\n إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ  . « 1 »\r\nدر حقيقت مؤمنان با هم برادرند ؛ پس ميان برادرانتان را سازش دهيد .\r\nاين آيهء مباركه مسئوليت برقرارى صلح و صفا بين مؤمنان را فرع و ناشى از برادرى ايمانى مىداند . بنابراين هرگاه برادرى خيرخواهانه و سازنده باشد ، طبيعى است كه بماند و تداوم يابد . چنان كه حفظ و نگه‌دارى اين برادرى هم تا بالاترين حد امكان استمرار خواهد داشت .\r\nبرادرى مهاجران و انصار در تاريخ جهاد و شهادت ، نتايج مهمى در پى داشت . خداوند متعال در بدر همين امر را بر پيغمبر ( ص ) منّت نهاد و فرمود :\r\n  وَ إِنْ يُرِيدُوا أَنْ يَخْدَعُوكَ ، فَإِنَّ حَسْبَكَ اللَّهُ هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ وَ أَلَّفَ بَيْنَ قُلُوبِهِمْ لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ إِنَّهُ عَزِيزٌ حَكِيمٌ   . « 2 »\r\nو اگر بخواهند تو را بفريبند ، ( يارى ) خدا براى تو بس است . همو بود كه تو را با يارى خود و مؤمنان نيرومند گردانيد ؛ و ميان دل‌هايشان الفت انداخت كه اگر آنچه در روى زمين است همه را خرج مىكردى نمىتوانستى ميان دل‌هايشان الفت برقرار كنى ؛ ولى خدا بود كه ميان آنان الفت انداخت چرا كه او تواناى حكيم است .\r\n\r\n4 . منشور حكومت مدينه ، مرزبندى روابط\r\nرسول خدا ( ص ) پس از مدّت كوتاهى كه به عقيدهء برخى پنج ماه مىشود ، « 3 » عهدنامه‌اى بين خود و يهوديان مدينه نوشت و دين و دارايى آنان را به رسميت شناخت و از آن‌ها تعهّد گرفت كه احدى را بر ضدّ پيغمبر ( ص ) يارى نكنند و اگر مشكلى پيش آيد ، به مسلمانان در حلّ آن كمك كنند . چنان كه مسلمانان\r\n\r\n\r\n","description":"","footnote":"\r\n( 1 ) . حجرات ( 49 ) : 10 .\r\n( 2 ) . انفال ( 8 ) 62 و 63 .\r\n( 3 ) . تاريخ الخميس ، 1 / 353 .\r\n","page_name":" 545 ","page_number":549},
  {"content":"\r\n\r\nهم در مقابل ، همين تعهّدات را بر عهده دارند ؛ ليكن يهوديان به سرعت پيمان شكستند و به مكر و نيرنگ بر ضدّ حكومت پيغمبر ( ص ) روى آوردند .\r\nقابل ملاحظه است كه در اين سند به تنظيم روابط مسلمانان با ديگران بسنده نشده است ، بلكه بخش اعظم آن به تبيين اصول كلى و مبانى اجرايى روابط مسلمانان با يكديگر اختصاص داشت كه براى پيش‌گيرى از وقوع حوادث احتمالى در نظر گرفته شده بود .\r\nاين سند به مثابهء يك نظام‌نامه ( منشور ) است كه اصول روابط خارجى و داخلى دولت جديد را تبيين مىكرد . در حقيقت نظام‌نامهء حكومتى پيغمبر ( ص ) يكى از مهم‌ترين سندهاى حقوقى است كه بايد دانشمندان علم حقوق با دقّت تمام به مطالعه و بررسى آن بپردازند تا علاوه بر شناخت اهداف متعالى اسلام ، و ضوابط حقوقى مورد نظر و مقايسه آن با حقوق وضعى بشرى كه توانايى پاسخ‌گويى به نيازهاى فطرى انسان را ندارد ؛ اصول و احكام لازم را از آن استخراج نمايند . اينك متن سند چنان كه ابن اسحاق ثبت كرده است .\r\n\r\nأ . متن سند\r\nمحمّد بن اسحاق گويد : رسول خدا ( ص ) عهدنامه‌اى ميان مهاجران و انصار نوشت و يهوديان را در دين و دارايى خويش آزاد گذاشت و شرايطى براى ايشان و بر ايشان قرار داد ؛\r\nبه نام خداوند بخشنده مهربان 1 . اين ( نوشته ) دستور يا منشورى است از طرف محمّد ( ص ) پيغمبر ( فرستادهء ) خدا در ميان مؤمنان و مسلمانان از طائفهء قريش و ( اهالى ) يثرب ( مدينه ) و كسانى كه از آن‌ها پيروى كنند و به آن‌ها بپيوندند و با آن‌ها جهاد كنند ، نافذ و جارى خواهد بود .\r\n2 . اين‌ها صرف نظر از ساير مردم ، امّتى هستند يگانه و مشخص ( يك\r\n\r\n","description":"","footnote":"","page_name":" 546 ","page_number":550},
  {"content":"\r\n\r\nواحد سياسى ) .\r\n3 . مهاجران قريش مسئول حفظ و حراست بخش خود خواهند بود و خون‌بهاى خود را با رعايت حس نيكوكارى و عدالت كه در ميان مؤمنان وجود دارد ، خواهند پرداخت و نيز فديهء اسيران خود را بر اساس اصول نيكوكارى و عدالت همه با يكديگر پرداخت خواهند كرد .\r\n4 . بنو عوف نيز مسئول حفظ و حراست بخش و ناحيهء خود خواهند بود و نيز خون‌بهاى مربوط را با توافق يكديگر خواهند پرداخت و همچنين فديهء مربوط به اسيران خود را نيز با رعايت اصول نيكوكارى و عدالت رايج در ميان مؤمنان تأديه خواهند كرد .\r\n5 . بنو حارث ( خزرجىها ) مسئول حفظ و حراست ناحيهء خود خواهند بود و هر طايفه و گروهى با توافق ، فديهء مربوط به اسيران خود را بر اساس عدالت و نيكوكارى پرداخت خواهند كرد .\r\n6 . بنو ساعده مسئول نگه‌دارى و حفاظت بخش خود خواهند بود و هر گروهى بر اساس اصول نيكوكارى و عدالت رايج در ميان مؤمنان فديهء خود را خواهد پرداخت .\r\n7 . بنو جشم مسئول حفظ و نگه‌دارى بخش خود خواهند بود و بر اساس اصول نيكوكارى و عدالت رايج در ميان مؤمنان ، فديهء خود را خواهند پرداخت .\r\n8 . بنو نجّار مسئول نگه‌دارى و حفاظت بخش خود خواهند بود و هر طائفه و گروهى بر اساس عدالت و نيكوكارى رايج در ميان مؤمنان ، فديهء خود را خواهند پرداخت .\r\n9 . بنو عمرو بن عوف مسئول نگه‌دارى و حفاظت ناحيهء خود خواهند بود و هر طايفه‌اى بر اساس عدالت و نيكوكارى رايج در ميان مؤمنان ، فديهء خود را ادا خواهند كرد .\r\n10 . بنو نبيت مسئول حفظ و حراست بخش خود خواهند بود و هر\r\n\r\n","description":"","footnote":"","page_name":" 547 ","page_number":551},
  {"content":"\r\n\r\nطايفه‌اى بر اساس عدالت و نيكوكارى رايج ميان مؤمنان ، فديهء خود را خواهند پرداخت .\r\n11 . بنو اوس مسئول نگه‌دارى و نگهبانى ناحيهء خود خواهند بود و هر طايفه‌اى فديهء خود را مطابق اصول عدالت و نيكوكارى رايج در ميان مؤمنان پرداخت خواهند كرد .\r\n12 . أ . مقرر است كه مؤمنان هيچ فردى را كه در اثر فشار قرض از پا درآمده باشد ( بدون كمك ) به حال خودش وانگذارند و در موضوع فديه نيز بر اساس اصول عدالت و نيكوكارى رايج ميان مؤمنان و همچنين راجع به خون‌بها رعايت حال چنان شخصى را بنمايند .\r\n12 . ب . و نيز مقرر است كه هيچ مؤمنى با مولا ( هم پيمان ) مؤمن ديگرى عليه او به مخالفت برنخيزد .\r\n13 . و نيز مقرر است كه مؤمنان پرهيزكار بايد در برابر آن فردى كه از ميان آنان ياغى شود يا بخواهد به ديگران تجاوز كند و ستمكارى نمايد يا اين كه موجبات تعدّى و جنايتى را فراهم سازد يا در ميان مؤمنان فسادى ايجاد كند ، همه با يكديگر همكارى كنند و او را مغلوب سازند ؛ گو اين كه قيام‌كننده و متجاوز فرزند يكى از مؤمنان باشد .\r\n14 . هيچ مؤمنى نبايد مؤمن ديگرى را كه كافرى را كشته ، بكشد و به هيچ كافرى عليه مؤمنى نبايد كمك نمايد .\r\n15 . مسلّم و قطعى است كه حمايت خدا يكى بيش نيست و حمايت مؤمنان از نازل‌ترين فرد مسلمان ، در موردى كه به نام اسلام تعهدى نموده باشد ، قطعى و همگانى است و همهء مؤمنان در برابر همهء مردم جهان ، با يكديگر برابرند .\r\n16 . افرادى از جامعهء يهود كه به ما كمك كنند ، حمايت و كمك ما را جلب خواهند كرد و با ما برابر خواهند بود و هيچ كس نخواهد توانست بر آن‌ها تحميلى روا دارد و بديهى است به مخالفين آن‌ها نيز كمكى نخواهد شد .\r\n\r\n","description":"","footnote":"","page_name":" 548 ","page_number":552},
  {"content":"\r\n\r\n17 . مسلّم است كه صلح مؤمنان يكى بيش نخواهد بود و اگر احيانا در راه خدا جنگى پيشامد كرد ، هيچ مؤمنى حق ندارد بدون موافقت مؤمنان با طرف مخاصمه صلح كند ، مگر اين كه اين صلح مورد موافقت همه مؤمنان باشد كه در آن صورت آن چنان صلحى كه بر اساس عدالت و برابرى استقرار يافت ، براى همه الزام‌آور خواهد بود .\r\n18 . هر طايفه‌اى كه همراه ما جنگ كند ، دستجات آن طايفه بايد به نوبت همراه ما بجنگند .\r\n19 . از آنجايى كه مؤمنان همه در حكم يك هيأت هستند ، در خون‌هايى كه از آن‌ها در راه خدا ريخته مىشود ، اولياء يكديگرند ( يعنى همه ولى دم شناخته مىشوند و قصاص بر عهدهء همه است ) .\r\n20 . أ . بدون ترديد مؤمنان پرهيزكار پيرو هدايت و تابع بهترين طريق ارشادند .\r\n20 . ب . هيچ مشركى نبايد به يك نفر از قريش حمايتى بدهد و يا مالى از او نگه‌دارى كند ، هيچ مؤمنى را مانع نشود كه بر مشرك تسلط پيدا كند .\r\n21 . اگر كسى عمدا مؤمنى را بكشد و ثابت شود ؛ بايد به قصاص آن قتل كشته شود ، مگر اين كه بازماندگان مقتول راضى شوند ( كه خون‌بها بگيرند ) و همهء مؤمنان بايد براى مجازات اقدام كنند و هيچ نوع عمل و اقدام ديگرى براى مؤمنان روا نيست .\r\n22 . براى هيچ مؤمنى كه معتقد به اين سند باشد و به خدا و روز قيامت عقيده داشته باشد ، جايز نيست كه به جنايت كار كمك كند يا او را پناه دهد و هر كسى كه جنايت‌كار را يارى دهد يا او را پناه دهد ، هرآينه لعنت خدا و خشم خدا در روز قيامت متوجّه او خواهد بود و هيچ نوع مخارجى يا غرامتى از او پذيرفته نخواهد شد .\r\n23 . بر شما مؤمنان واجب است در هر موردى كه با يكديگر اختلاف پيدا كرديد ، مرجع امر خدا و پيغمبرش باشند .\r\n\r\n","description":"","footnote":"","page_name":" 549 ","page_number":553},
  {"content":"\r\n\r\n24 . هرگاه در هنگام جنگ يهوديان با مؤمنان همكارى بنمايند ، هزينهء جنگى را خودشان بايد بپردازند .\r\n25 . يهود بنى عوف با مؤمنان در حكم يك امّت شناخته مىشوند ؛ با اين تفاوت كه يهود مطابق دستور دين خود عمل كنند و مسلمانان مطابق اوامر دين خود . موالى ( هم‌پيمانان ) يهود در حكم خود يهودند ، مگر كسانى كه ستم كنند و مرتكب گناه شوند و متجاوز باشند ، چنين كسانى جز خود و اهل خانهء خود را دچار زحمت نخواهند كرد .\r\n26 . يهود بنى نجّار ، حقوقشان مانند حقوق يهود بنى عوف خواهد بود .\r\n27 . يهود بنى حارث ، حقوقشان مانند حقوق يهود بنى عوف خواهد بود .\r\n28 . يهود بنى ساعده ، حقوقشان مانند حقوق يهود بنى عوف خواهد بود .\r\n29 . يهود بنى جشم ، حقوقشان مانند حقوق يهود بنى عوف خواهد بود .\r\n30 . يهود بنى اوس ، حقوقشان مانند حقوق يهود بنى عوف خواهد بود .\r\n31 . يهود بنى ثعلبه ، حقوقشان مانند حقوق يهود بنى عوف خواهد بود . مگر كسى كه ستم كند و مرتكب گناه گردد و او نيز جز به خود و اهل خانوادهء خود زيانى نخواهد رسانيد .\r\n32 . مسلّم است كه « جفنه » چون شاخه‌اى است از قبيلهء ثعلبه ، مانند خودشان ( در حكم خودشان ) هستند .\r\n33 . بدون ترديد حقوق بنى شطيبه مانند حقوق يهود بنى عوف خواهد بود و مسلّم است كه اين معنى بايد از هر جهت رعايت شود و تجاوزى روى ندهد .\r\n34 . موالى ثعلبه داراى حقوق اعضاى اصلى همان قبيله خواهند بود .\r\n35 . مسلّم است كه شعبه‌هاى فرعى يهود داراى حقوق اعضاى اصلىشان خواهند بود .\r\n36 . أ . مسلّم است كه هيچ يك از افراد يهود جز با اذن و اجازه محمّد ( ص ) در جنگ شركت نخواهند كرد .\r\n36 . ب . قصاص نبايد از بين برود و خون كسى نبايد هدر شود و هر كس\r\n\r\n","description":"","footnote":"","page_name":" 550 ","page_number":554},
  {"content":"\r\n\r\nخون كسى را بريزد ، زحمت آن دامن‌گير خود و خانواده‌اش خواهد شد و خدا به بهترين وجهى به اين مطلب عنايت دارد .\r\n37 . أ . هنگام بروز جنگ مخارج جنگى يهود بر عهده خودشان و مخارج جنگى مسلمانان بر عهدهء خودشان خواهد بود و به هر حال هر دو طرف با يكديگر بر ضدّ كسانى كه عليه پيروان اين دستور بجنگند ، همكارى خواهند كرد و روابطشان با يكديگر بر اساس مشورت و خيرخواهى و نصيحت خواهد بود و از بدرفتارى احتراز خواهند كرد .\r\n37 . ب . هيچ فردى نبايد نسبت به هم‌پيمانش بدرفتارى كند و همه بايد به مظلوم كمك كنند .\r\n38 . هنگامى كه مسلمانان با يكديگر در حال جنگ باشند ، يهوديان به مسلمانان كمك مالى خواهند كرد .\r\n39 . داخل شهر مدينه براى پيروان اين سند « حرم » شناخته خواهد شد .\r\n40 . پناهندهء هر كس در حكم خود اوست و هيچ كس نبايد به پناهنده‌اش زيانى برساند و يا نسبت به او مرتكب جرمى شود .\r\n41 . پناهنده ( يعنى كسى كه از ديگرى حق « جوار » يا پناهندگى گرفته ) نمىتواند جز با اجازه شخص حمايت‌كننده ، ديگرى را در اين حقّ اصلى شريك كند .\r\n42 . هرگاه بين كسانى كه تابع اين دستور هستند ، كشتارى روى دهد يا مشاجره‌اى درگيرد كه بيم فساد در آن باشد ، مرجع امر رسيدگى خدا و محمّد ( ص ) ( كه فرستاده خداست ) خواهند بود و خدا ضامن پرهيزگارترين و نيكوكارترين پيروان اين سند است .\r\n43 . به قريش و ياران قريش حقّ جوار ( پناهندگى ) داده نمىشود و آن‌ها از حقوق پناهندگى محرومند .\r\n44 . پيروان اين سند در برابر كسانى كه به مدينه حمله كنند ، يكديگر را يارى خواهند كرد .\r\n\r\n","description":"","footnote":"","page_name":" 551 ","page_number":555},
  {"content":"\r\n\r\n45 . أ . اگر يهودىها به صلحى دعوت شوند كه در آن همكارى كنند و آن صلح را عملى سازند ، مىتوانند به اين كار اقدام كنند ، در آن صورت مؤمنان نيز بايد آن صلح را بپذيرند مگر اين كه صلح با كسانى باشد كه در راه دين مىجنگند .\r\n45 . ب . هر گروهى مسئول حفاظت و نگهبانى آن قسمت از شهر هستند كه روبه‌روى آن‌ها واقع شده است .\r\n46 . يهوديان اوس همان حقوق را دارند كه پيروان اين سند از آن برخوردارند و پيروان اين سند ، بدون تعرّض و تجاوز به ديگران ، بايد رعايت دقيق‌ترين نكات آن را بنمايند .\r\n47 . هر كس عمل خلافى مرتكب شود ، سزاى آن را خواهد ديد و به طور قطع خدا ضامن پرهيزگارترين افراد است و از آن كسى حمايت مىكند كه به بهترين وجه مطابق مندرجات اين دستور عمل نمايد .\r\n48 . به طور قطع اين دستور ( سند ) از كسى كه ستم كار و عهدشكن و متجاوز باشد ، حمايت نخواهد كرد و هر كس از شهر خارج شود و هر كس در مدينه بماند ، مأمون و مصون خواهد بود مگر كسى كه ظلم كند و بر خلاف مندرجات اين منشور ( سند ) عمل كند و به طور قطع و مسلّم خدا پناه دهندهء كسانى است كه نيكوكارى را پيشه كنند و پرهيزگارتر باشند و محمّد ( ص ) فرستادهء خداست . « 1 »\r\nاين بود سند مهمّى كه مورّخان چنان كه بايد به آن اهتمام نورزيدند و نويسندگان و پژوهش‌گران در مطالعه و بررسى مفاد آن كوتاهى به خرج دادند .\r\n\r\n\r\n","description":"","footnote":"\r\n( 1 ) . سيرهء ابن هشام ، 2 / 147 - 150 ؛ البداية و النهايه ، 3 / 224 - 226 ؛ الاموال ، 202 - 207 ؛ مجموعة الوثائق السياسة ؛ مسند احمد ، 1 / 271 ؛ مسند ابو يعلى ، 4 / 366 - 367 ؛ ترجمه اين سند از مرحوم سيّد غلامرضا سعيدى است كه در كتاب تاريخ صدر اسلام ، صص 348344 - آمده است .\r\n","page_name":" 552 ","page_number":556},
  {"content":"\r\n\r\nما توجّه علاقه‌مندان را به بحث ، دقّت نظر و مطالعه دقيق و موشكافانه اين سند جلب مىكنيم و اميدواريم چنان كه شايد و بايد مورد عنايت محقّقان قرار گيرد .\r\nدر اينجا چند نكته را در اين باره مورد توجّه قرار مىدهيم ؛\r\n\r\nب . بررسى سند\r\nمورّخان اين سند را به عنوان تنظيم‌كننده روابط مهاجران و انصار با هم از يك سو و روابط آنان و يهوديان از سوى ديگر آورده‌اند . در عين حال برخى مدّعىاند كه اين نظام‌نامه يك سند نيست ، بلكه عبارت است از چند سند و عهدنامهء جداگانه كه برخى پيوست همديگر شده است . اينان معتقدند كه اين اسناد در دو مرحله نوشته شده است ؛\r\nمرحلهء اوّل ، در اين مرحله به موجب همين سند عناصر مختلف قبايل عرب تحت زعامت و رهبرى پيغمبر اكرم ( ص ) متّحد شده ، به صورت يك ملّت يك پارچه درآمدند .\r\nمرحلهء دوم ، قدرت و همبستگى اين امّت واحده براى اعمال فشار بر يهوديان به منظور كسب همكارى و تعاون آنان براى رويارويى با هر گونه فشار خارجى ، به كار گرفته شد .\r\nهيچ ضرورتى ندارد كه همهء توافقات در يك زمان انجام شده باشد . در اين دو مرحله نيز گونه‌هاى مختلفى بوده است كه باعث شده ، برخى مواد مطابق شرايط روز و حوادث تازه به طور مداوم افزوده شود تا با تعهّدات جديد و شرايط ديگرى با اين حوادث و اتّفاقات مقابله كنند . دليل اينان تكرار برخى مواد سند است ، چرا كه ديده مىشود اين مواد بر تعهّدات و شروط يكسانى تأكيد دارد . همانند دو عبارتى كه مىگويد : به هنگام بروز جنگ يهوديان به مسلمانان كمك مالى خواهند كرد يا دو عبارتى كه تأكيد دارد ، هر گونه اختلافى بين طرف‌هاى عهدنامه پيش آيد ، مرجع رسيدگى رسول خدا ( ص ) است ؛ يا تكرار عبارت : نيكوكارى بدون گناه و يا عبارت : هر قبيله‌اى بر اساس اصول\r\n\r\n","description":"","footnote":"","page_name":" 553 ","page_number":557},
  {"content":"\r\n\r\nنيكوكارى و عدالت رايج در ميان مؤمنان فديهء خود را خواهد پرداخت . اين عبارت براى هر يك از قبيله‌هاى وابسته به اوس و خزرج تكرار شده است . « 1 »\r\nروشن است كه اين دليل براى اثبات مدّعاى آنان كافى نيست . اين تكرار براى تأكيد و تثبيت اين امر در خصوص هر يك از قبايل به طور على حدّه آمده است . چه طبع معاهدات و پيمان‌نامه‌ها چنين است كه بر مفاد آن چنان تأكيد ، دقّت و تصريح شود كه هيچ عذر و بهانه‌اى براى احدى باقى نماند . اين تصريح و تأكيد نسبت به همهء طوايف ، گروه‌ها و قبايلى است كه از آن‌ها انتظار مىرود حدود تعهّدات و مطالبات خود را بدانند .\r\nبنابراين ، معاهدهء مذكور نيز مجموعه‌اى است از تعهّدات هر يك از قبايل يا طوائف در قبال ساير طوائف و قبائل و حتى در قبال افراد همان قبيله . از اين رو بايد تعهّدات وى مورد تأكيد قرار گيرد . به همين جهت ، يك معاهده خصوصيت معاهده‌هاى متعدد را به خود مىگيرد .\r\nاز سوى ديگر روشن است كه منظور از عنصر يهود در اين عهدنامه فقط يهوديان اسرائيلى الاصل يعنى : بنى قين قاع ، بنى نضير و بنى قريظه نيست ، بلكه مقصود يهوديان قبايل اوس و خزرج هم هست . مىدانيم كه در گذر زمان ، شمارى از قبايل عرب يثرب ، آيين يهودى پذيرفتند . از اين رو در سند نظام‌نامه از آنان با انتساب هر يك به قبايلشان ياد شده است . يعقوبى مىگويد :\r\nگروهى از اوس و خزرج پس از آن كه از يمن خارج شدند ، به علّت همسايگى با يهود خيبر ، بنى قريظه و بنى نضير ، يهودى شدند . چنان كه قومى از بنى حارث بن كلب ، جمعى از غسّان و شمارى از جذام ، آيين يهودى پذيرفتند . « 2 »\r\nمطابق برخى روايات ، گروهى از فرزندان اوس و خزرج نيز يهودى شدند ،\r\n\r\n\r\n","description":"","footnote":"\r\n( 1 ) . بنگريد : نشأة الدولة الاسلاميه ، 25 - 27 .\r\n( 2 ) . تاريخ يعقوبى ، 1 / 257 .\r\n","page_name":" 554 ","page_number":558},
  {"content":"\r\n\r\nزيرا هرگاه براى زنى فرزند نمىماند ، با خود مىگفت : اگر فرزندش زنده بماند ، او را يهودى خواهد كرد .\r\nاز اين رو وقتى بنى نضير به جلاى وطن محكوم شدند ، پدران اين فرزندان گفتند : ما اجازه نمىدهيم كه فرزندانمان بروند . خداوند فرمود :  لا إِكْراهَ فِي الدِّينِ  ؛ گفتند : اين مخصوص همين كسانى است كه پيش از اسلام ، يهودى شدند . « 1 »\r\nبه هر حال اين سند متضمّن مسائل مهم و اساسى در زمينهء روابط افراد در جامعهء نوپاى اسلامى است . به عنوان مثال مواردى را مورد توجّه قرار مىدهيم ؛\r\n1 . در اين سند تأكيد شده كه مسلمانان به رغم اختلاف قبايل و وابستگىها و تفاوت سطوح ، و ميزان و نوع خواسته‌ها ، و به رغم اختلاف وضعيت اجتماعى و معيشتى هر كدام ، يك امّت واحده هستند .\r\nاين قرارداد داراى ابعاد سياسى و آثار حقوقى است . چنان كه بر وضعيت سياسى و اجتماعى ، و حالت روانى ، عاطفى ، فكرى ، معيشتى و همهء جنبه‌هاى زندگى ، به طور عام تأثير مىگذارد .\r\n2 . مسئوليت مهاجرين و انصار در قبال فديهء اسيران خود ، بر اساس اصول نيكوكارى و عدالت به اين معنى است كه در هر قبيله حس تضامن اجتماعى و نوعى رابطه در ميان افراد هر يك برقرار خواهد بود تا به هنگام بروز حوادث و پيشامد هرگونه خطرى از همديگر دفاع نمايند و به يارى حادثه‌ديدگان بروند .\r\nاحساس رزمنده مبنى بر وجود كسى كه به سرنوشت وى مىانديشد و در صورت اسارت ملزم است ، نسبت به آزادى وى با پرداخت فديه از مال خود ، هر چه سريع‌تر اقدام كند ؛ موجب نشاط و اعتماد به نفس ، و تلاش او براى در\r\n\r\n\r\n","description":"","footnote":"\r\n( 1 ) . بنگريد : سيره حلبى ، 2 / 267 ؛ الجامع لاحكام القرآن ، 3 / 280 ؛ لباب التأويل ، 1 / 185 ؛ فتح القدير ، 5 / 275 ؛ الدر المنثور ، 1 / 328 .\r\n","page_name":" 555 ","page_number":559},
  {"content":"\r\n\r\nهم كوبيدن دشمن خواهد شد .\r\nبه علاوه تحمل مشكلات اقتصادى براى جمعيت انبوه ، قطعا آسان‌تر و سبك‌تر است و موجب مىشود تا افرادى كه در متن چنين مشكلاتى قرار دارند ، آسيب كمترى ببينند .\r\nواژهء عدالت كه در اين سند به صورت قسط ثبت شده ، دلالت دارد كه به هنگام تعديل و توزيع سهم هر يك از افراد براى پرداخت فديه ، نبايد به هيچ كس ذره‌اى ستم روا داشته شود . چنان كه واژهء معروف اصول نيكوكارى ، بر معنايى بس بالاتر دلالت مىكند . بر اين اساس به هنگام اجراى تصميم يا حكم شرعى كه ديگران را نيز در برمىگيرد و به امور مالى آنان مربوط مىشود ، بايد به اصول نيكوكارى متعهّد و ملتزم باشند .\r\n3 . در اين عهدنامه مقرر شده كه مؤمنان هيچ فردى را كه در اثر فشار قرض از پاى درآمده باشد ، بدون كمك مالى به حال خويش رها نكنند و در موضوع فديهء اسيران نيز او را يارى دهند .\r\nهدف از اين بند ، سدّ شكافى است كه در اثر توزيع فديه اسيران در ميان قبايل به وجود مىآيد . يادآورى آن لازم است كه اين دو ماده زمانى مشكل اسيران را حل مىكرد كه در جامعهء اسلامى ، بيت المال وجود نداشت ، زيرا مسلمانان نمىتوانستند نيازهاى شخصى خود را برآورده سازند تا چه رسد به انجام كارهاى ديگر . از سوى ديگر درآمدهاى ديگرى هم نبود تا هزينه‌هاى مذكور را از محل آن تأمين كنند .\r\n4 . مسئوليت دفع ظلم و ستم بر عهدهء همگان قرار گرفت و فقط به ستمديده اختصاص نداشت . شايد اين ماده به لحاظ آثارى كه در بنيهء اجتماعى جامعه بر جاى مىگذاشت و ارتباط آن با تصميمات و مواضع سياسى و تعاطى و اعمال ظلم و ستم حاكمان ، و نيز بازتاب مثبت يا منفى قرارى كه مقاومت و مبارزه با ظلم و ستم را مسئوليت اجتماعى مىداند ، نه وظيفهء انحصارى حاكم و زمامدار ، هر چند در موارد فراوانى به گونه‌اى حاكميت و موقعيت او را نيز به\r\n\r\n","description":"","footnote":"","page_name":" 556 ","page_number":560},
  {"content":"\r\n\r\nخطر مىاندازد ؛ آرى شايد از اين لحاظ مهم‌ترين مفاد عهدنامه باشد .\r\nتأثير روحى و روانى چنين مسئوليتى بر امّت مسلمان بسى خطير و بزرگ بود . بررسى جزئيات اين مسأله نياز به مطالعه دقيق و عميق اصول و مبانى تشريع اسلامى دارد . انجام چنين مهمّى از حوصلهء اين بحث بيرون است .\r\n5 . از جمله مفاد اين عهدنامه ، عدم قصاص مسلمان به خاطر قتل كافر است . اين بند تأكيد مىكند كه شرف انسان به اسلام است . بنابراين نمىتوان كسى را كه در زندگى فردى و اجتماعى خود بر پايهء ارزش‌هاى اسلامى عمل مىكند ، با كسى مقايسه كرد كه نه تنها در زندگى اجتماعى و فردى بر پايهء اصول انسانى خويش عمل نمىكند ، بلكه اصولا اعتقادى به اين مسائل ندارد تا چه رسد كه خود را در راه دفاع از آن فدا سازد .\r\n6 . مطابق يكى ديگر از مفاد اين عهدنامه ، حمايت مؤمنان از نازل‌ترين فرد مسلمان در موردى كه به نام اسلام به كسى پناه داده باشد ، قطعى است ، امّا اعطاى پناهندگى از سوى كافران به مسلمانان پذيرفته نمىشود . اين نيز تأكيد ديگرى است بر آنچه پيش‌تر گفتيم . از نظر اسلام ، شرافت به ثروت ، قبيله و مسائلى از اين دست نيست ، بلكه ارزش هر كس به انسانيت اوست . چنين تصميمى ، احساس مساوات و برابرى را در روحيهء مسلمانان عمق مىبخشد . تا زمانى كه اصول و ارزش‌ها در ميان مردم حاكم است ، غنى بر فقير و قوى بر ضعيف برترى نخواهد داشت .\r\n7 . تأكيد شده كه مسلمانان حق ندارند جنايت‌كاران و بدعت‌گذاران را يارى كنند و در پناه خويش گيرند ، بلكه بايد با صلابت و دورانديشى تمام با وى و بدعت‌هايش مبارزه و مقاومت نمايند .\r\nاهميت فوق العاده اسلام به سلامت انديشه و حفظ و صيانت فرهنگى ، عقيدتى و فكرى جامعه در اين بند هويدا و نمايان است . اسلام براى تحقّق اين مسأله ، نقش بارزى به امّت داده و بر نقش گروه‌ها و افراد در مبارزه و مقاومت با انحرافات فكرى تأكيد كرده است تا پيش از آن كه طوفان انحراف ، بنيان‌هاى\r\n\r\n","description":"","footnote":"","page_name":" 557 ","page_number":561},
  {"content":"\r\n\r\nجامعه را ويران سازد ، انديشمندان و آحاد امّت به مبارزه و نابودى هر چه سريع‌تر آن اقدام نمايند .\r\n8 . اين سند بر تحكيم پايه‌هاى حكومت اسلامى تأكيد نموده ، اعتراف و اقرار صريحى از كينه‌توزترين دشمنان دين يعنى يهوديان گرفته است . قوم يهود ، خود را صاحب همهء امتيازات مىدانستند كه مىبايست هرگونه تصميم و قرارى به سود آنان باشد . چنان كه گمان مىبردند آنان حاكم بر مردم هستند و همگان براى خدمت‌گزارى و فرمان‌بردارى از آن‌ها خلق شده‌اند .\r\nدر اين سند آمده كه « هيچ يك از افراد يهود جز با اذن و اجازه محمّد ( ص ) از اين قرارنامه بيرون نخواهد رفت و حاكميت فقط از آن دين خدا و رسول خدا ( ص ) است و احدى غير از او حق حكومت ندارد . »\r\nشايد هدف از ثبت اين ماده ، گرفتن فرصت از يهوديان بوده تا از داخل جامعهء اسلامى با فسادگرى و جاسوسى به نفع دشمنان خارجى ايفاى نقش نكنند و نيز به همهء كسانى كه با آنان و پيرامون آنان زندگى مىكنند ، تفهيم نمايد كه همگان بايد حاكميت پيامبر ( ص ) را به رسميت بشناسند و با واقع‌گرايى و صداقت با آن تعامل داشته باشند .\r\n9 . پذيرش رسمى حكومت پيامبر ( ص ) از سوى يهوديان كه رسول خدا ( ص ) را به عنوان يگانه مرجع رسيدگى به مشكلات فيما بين مسلمانان و يهوديان قبول كردند ؛ تأكيد ديگرى است كه در اين عهدنامه مورد توجّه قرار گرفته است . نيازى به توضيح نمىبينيم كه اين ماده تا چه اندازه مفهوم و بار سياسى دارد و تأثير روانى و اجتماعى آن بر يهوديان و ديگر ساكنان مدينه و بلكه بر كل منطقه تا چه حد است . از سوى ديگر مضامين عقيدتى و مفاهيم فقهى نيز مراعات شده است .\r\n10 . اين سند حقوق عمومى افرادى را كه از قبايل اوس و خزرج يهودى شدند ، تضمين كرد . از جملهء اين حقوق كه بهره‌مندى از آن به عدم افسادگرى يهود مشروط شد ، « امنيت » و « آزادى » است .\r\n\r\n","description":"","footnote":"","page_name":" 558 ","page_number":562},
  {"content":"\r\n\r\nاين حقوق خصوصا حق آزادى تأكيد دارد كه اسلام از هيچ چيز واهمه‌اى ندارد ، مشروط بر آن كه برخاستهء از واقعيت و مبتنى بر حقيقت و صداقت باشد ، امّا فقط و فقط از فسادگرى بيم دارد . اين مطلب هم جهت است با تأكيد عميق اسلام بر معرفت و دعوت به كسب علم و دانش . زيرا به اعتقاد اسلام ، از علم و معرفت و آزادى ، قبل از هر چيز براى سازندگى استفاده مىشود نه براى تباهى ، ويرانى و فسادگرى .\r\n11 . اين سند از منافقان ، مشركان و يهوديان اقرار رسمى گرفت كه فقط مؤمنان در مسير هدايت و سلامت هستند . در حالى كه همين دشمنان در ميان توده‌هاى مردمى شايع مىكردند كه پيامبر ( ص ) براى تفرقه‌اندازى و پراكندگى جمع آنان و استهزاى عقايد و باورهايشان تلاش مىكند . اين مطلب در سخنان عمرو بن عاص در حضور نجاشى نمود داشت .\r\n12 . در اين سند انديشهء قبيله‌گرايى ، باطل و ملغى اعلام شده است . بر پايهء اين تفكر بر قبيله لازم بود كه در هر صورت از افراد خويش حمايت كند ، اگر چه جانى و ستم كار باشند . در حالى كه عهدنامهء پيامبر ( ص ) تأكيد داشت كه همگان در قبال قاتل مسئول هستند و بايد او را و هر كه در هر مقامى باشد ، تعقيب و دست‌گير نمايند . چنان كه ساير امتيازات قبيله‌اى از جمله رياست ، زعامت ، رهبرى ، نوع قبيله و . . . را كه مىتوانست در اين مسير تأثيرگذار باشد ، لغو نمود . فى المثل در ميان دو قبيلهء بنى نضير و بنى قريظه ، بنى نضير برتر به شمار مىرفت . سند مذكور اين برترى را از بين برد .\r\n13 . اين سند به مسلمانان حق داد كه اموال قريش ( نه مشركان ) را مصادره كنند ، زيرا قريش اموال مسلمانان را ربودند و آن‌ها را از ديارشان بيرون راندند .\r\nحتى مشركان طرف قرار هم اين حق را براى مسلمانان به رسميت شناختند و بدين ترتيب دريافتند كه در اين باره همانند قريش نخواهند بود .\r\n14 . در اين سند به جاى « مسلمانان » واژهء « مؤمنان » به كار رفته است . اين به كارگيرى واژه‌ها در زمينه رفتار متقابل افراد بسى تأثير داشت . چنان كه به\r\n\r\n","description":"","footnote":"","page_name":" 559 ","page_number":563},
  {"content":"\r\n\r\nنيروهاى مخلص اشاره مىكرد تا هر چه بيشتر به خلوص و اخلاص خويش بيفزايند و منافقان نيز بدانند كه فقط خويشتن را فريب مىدهند . علاوه بر اين تأثيرات سياسى هم در زمينهء تمايز بين فرقه‌ها داشت تا اين جدايى بر پايهء تعصب و جانبدارى كوركورانه از دين و مذهب نباشد .\r\n15 . اين سند ، شرف ايمان را بر پايهء امتيازدهى نمايان ساخت و كفر را مرتبهء انحطاط فكرى و عقيدتى فرد برشمرد . آنجا كه گفت : « هيچ مؤمنى نبايد مؤمن ديگرى را كه كافرى را كشته ، بكشد و به هيچ كافرى عليه مؤمنى نبايد كمك كرد . »\r\nعلاوه بر اين در نظام نامهء مدينه تمايز آشكارى بين اردوگاه ايمان و كفر ديده مىشود .\r\n16 . سند تأكيد دارد كه هيچ مؤمنى كه معتقد به اين سند باشد ، حق ندارد به احدى از بدعت‌گران پناه دهد يا او را يارى كند . اين مسأله مىتوانست به رواج امنيت عمومى كمك كند و مردم را به گونه‌اى مطمئن سازد و از ناامنى حاكم در ميان اوس و خزرج به ميزان قابل ملاحظه‌اى بكاهد . از سوى ديگر زنگ خطرى براى يهوديان و مشركانى بود كه با مسلمانان در يك سرزمين زندگى مىكردند .\r\n17 . اين سند ، حقوقى براى مشركان در نظر نگرفت ، بلكه قيد و بندهايى براى آنان قرار داد . چنان كه به موجب اين سند ، هيچ مشركى نبايد به يك نفر از قريش حمايتى بدهد و يا مالى از او نگه‌دارى كند و هيچ مؤمنى را مانع نشود كه بر مشرك تسلّط يابد .\r\nنكته‌هايى بود كه لازم دانستيم در اين فرصت اندك ، از مفاد نظام‌نامه حكومت مدينه مورد تأكيد و توجّه قرار دهيم . بررسى بيشتر و دقيق‌تر آن نيازمند فرصت ديگرى است .\r\n\r\n","description":"","footnote":"","page_name":" 560 ","page_number":564},
  {"content":"\r\n\r\n\r\n5 . عهدنامهء حسن همجوارى\r\nيهوديان بنى قريظه ، بنى نضير و بنى قين قاع به حضور رسول خدا ( ص ) رسيدند و خواستار مداهنه شدند . پيامبر ( ص ) پذيرفت و عهدنامه‌اى براى آنان نوشت و شرايطى براى ايشان و برايشان قرار داد . از جمله :\r\nاحدى را بر ضدّ پيامبر ( ص ) يارى ندهند ؛ با دست و زبان و با اسب و اسلحه و در خفا و آشكار و در شب و روز ، متعرّض احدى از اصحاب حضرت نشوند . اگر آنان به اين شرايط وفادار ماندند ، رسول خدا ( ص ) خون آن‌ها را نخواهد ريخت ، زنان و فرزندانشان را اسير نخواهد كرد و اموالشان را نخواهد گرفت .\r\nبراى هر يك از قبايل سه‌گانه يهود ، عهدنامه جداگانه‌اى نوشت . « 1 » اما چنان كه بيايد ، يهوديان به مكر و نيرنگ روى آوردند . در حالى كه بنا به تصريحات خودشان ، مىدانستند كه او پيامبر حقّ است .\r\n\r\n\r\n","description":"","footnote":"\r\n( 1 ) . اعلام الورى ، 69 ؛ بحار الانوار ، 19 / 110 - 111 ؛ سيره دحلان ، 1 / 175 .\r\n","page_name":" 561 ","page_number":565},
  {"content":"\r\n . \r\n","description":"","footnote":"","page_name":" 562 ","page_number":566},
  {"content":"\r\n\r\n\r\nفصل دوم تشريع احكام\r\n\r\n1 . تشريع اذان\r\nگفته مىشود اذان در سال اوّل يا دوم هجرت تشريع شد . تحقيق اين مطلب چندان مهم نيست . آنچه اهميّت دارد ، چگونگى تشريع اذان است . ما نمىتوانيم رواياتى را بپذيريم كه استفاده از پرچم ، شيپور يا ناقوس را براى اعلان وقت نماز به رسول خدا ( ص ) پيشنهاد مىدادند . چنان كه اين نيز براى ما قابل فهم و پذيرش نيست كه در برخى روايات به شدّت متناقض ، تلاش شده تا خواب شمارى از ياران پيامبر ( ص ) را زمينه‌ساز تصميم حضرت در استفاده از اذان براى اعلان موقع نماز ، وانمود سازند . « 1 »\r\n\r\n\r\n","description":"","footnote":"\r\n( 1 ) . بنگريد : سنن ابى داود ، 1 / 335 - 338 ؛ المصنّف ، 1 / 455 - 465 ؛ تاريخ الخميس ، 1 / 359 ؛ جامع الصحيح ، 1 / 358 - 361 ؛ مسند احمد ، 4 / 42 ؛ سنن ابن ماجه ، 1 / 124 ؛ السنن الكبرى ، 1 / 390 - 391 ؛ فتح البارى ، 2 / 63 - 66 ؛ الطبقات الكبرى 1 / 2 / 8 ؛ الروض الانف ، 2 / 285 - 286 ؛ حياة الصحابة ، 3 / 131 ؛ كنز العمّال ، 4 / 263 - 264 ؛ الموطّأ ، 1 / ؛ شرح الموطّأ ، 1 / 120 - 125 ؛ سيره حلبى ، 2 / 93 - 97 ؛ سيره ابن هشام ، 2 / 125 ؛ 154 - 155 ؛ نصب الراية ، 1 / 259 - 261 ؛ المواهب اللدنيه ، 1 / 71 ؛ تبيين الحقائق ، 1 / 90 ؛ سنن دارقطنى ، 1 / 241 - 242 .\r\n","page_name":" 563 ","page_number":567},
  {"content":"\r\n\r\nدر مقابل رواياتى داريم كه ضمن انكار خواب يا رؤياى يكى از انصار يا كسى ديگر ، بر اين نكته تأكيد دارد كه اذان را جبرئيل به پيامبر ( ص ) آموخت .\r\nاز جمله :\r\nامام حسن مجتبى ( ع ) ضمن انكار خواب عبد اللّه بن زيد انصارى فرمود :\r\nشأن اذان بالاتر از اين است . جبرئيل دو تا دو تا در آسمان اذان گفت و رسول خدا ( ص ) آن را آموخت . سپس دو تا دو تا اقامه گفت و رسول خدا ( ص ) فرا گرفت . « 1 »\r\nوقتى نظر امام حسين ( ع ) را دربارهء اذان و عقيدهء مردم در اين باره ، جويا شدند ، فرمود :\r\nوحى بر پيامبرتان فرود مىآيد و شما گمان مىبريد كه آن حضرت ، از عبد اللّه بن زيد آموخته است ؟ ! من از پدرم على بن ابى طالب ( ع ) شنيدم كه مىگفت : هنگامى كه رسول خدا ( ص ) را به معراج بردند ، خداوند فرشته‌اى را فرستاد تا دو تا دو تا اذان گفت و آنگاه دو تا دو تا اقامه . سپس جبرئيل گفت : محمّد ؛ اذان نماز چنين است . « 2 »\r\nچنان كه از خود عبد اللّه بن زيد نيز روايت است كه گفت : اذان رسول خدا ( ص ) را شنيدم . اذان و اقامهء او دو تا دو تا بود . « 3 »\r\nباور ما بر اين است كه اذان پيش از هجرت در مكّه تشريع شده است .\r\nعلاوه بر روايت امام حسين ( ع ) كه اندكى پيش‌تر آورديم و به صراحت بر اين نكته تأكيد داشت كه در معراج اذان و اقامه را به پيامبر اكرم ( ص ) آموختند ، روايات ديگرى نيز در تأييد همين باور داريم . از جمله\r\nزيد بن على از پدرانش روايت كرده كه در شب اسراء ، اذان را به رسول\r\n\r\n\r\n","description":"","footnote":"\r\n( 1 ) . النص و الاجتهاد ، 205 ؛ كنز العمّال ، 6 / 277 ؛ مستدرك حاكم ، 3 / 171 .\r\n( 2 ) . همان .\r\n( 3 ) . المصنّف ، 1 / 463 ؛ السنن الكبرى ، 1 / 452 .\r\n","page_name":" 564 ","page_number":568},
  {"content":"\r\n\r\nخدا ( ص ) تعليم دادند و نماز بر او واجب شد . همين مطلب از امام على ( ع ) ، امام باقر ( ع ) عايشه و پسر عمر نيز روايت شده است . « 1 »\r\nانس بن مالك نيز گفت : هنگامى كه نماز واجب شد ، جبرئيل پيامبر ( ص ) را به اذان فرمان داد . « 2 » مىدانيم كه نماز در مكّه واجب شد .\r\nبه سند صحيح از امام جعفر صادق ( ع ) روايت شده كه فرمود :\r\nهنگامى كه جبرئيل براى ابلاغ اذان به رسول خدا ( ص ) فرود آمد ، هم اذان گفت و هم اقامه . در اين هنگام رسول خدا ( ص ) ، على ( ع ) را فرمود كه بلال را بخواهد . وقتى بلال آمد ، رسول خدا ( ص ) ، اذان را به او تعليم داد و فرمود كه اذان بگويد . « 3 »\r\nاين روايت با آنچه پيش‌تر آورديم ، تعارض ندارد . چه امكان دارد كه جبرئيل اذان را در مكّه آورده باشد . كما اين كه احتمال مىرود اذانى كه در اسراء تشريع شد ، همان اذانى باشد كه تك تك افراد به هنگام نماز مىخوانند ، امّا اذان اعلانى ، همان است كه جبرئيل آورد و رسول خدا ( ص ) آن را به بلال آموخت .\r\nدر خصوص مدينه شايد نزديك‌تر به قبول اين روايت باشد كه مىگويد :\r\nوقتى مسلمانان به مدينه آمدند ، گرد هم جمع مىشدند و نماز مىخواندند ، امّا كسى نبود كه به هنگام نماز ، مردم را فرا خواند . روزى در اين باره با پيامبر ( ص ) سخن گفتند . يكى گفت : ناقوسى چون ناقوس مسيحيان برگزينيم . ديگرى گفت : شيپورى چون شيپور يهوديان . عمر گفت : آيا بهتر نيست كه مردانى را\r\n\r\n\r\n","description":"","footnote":"\r\n( 1 ) . منتخب كنز العمّال ، 3 / 273 ؛ سيره حلبى ، 1 / 373 ؛ 2 / 93 - 95 ؛ مجمع الزوائد ، 1 / 329 ؛ نصب الرايه ، 1 / 260 - 262 ؛ المواهب اللدنيه ، 1 / 71 - 72 ؛ فتح البارى ، 2 / 63 ؛ الدر المنثور ، 4 / 154 ؛ الروض الانف ، 2 / 285 - 286 ؛ كنز العمّال ، 14 / 4 ؛ الكافى ، 3 / 302 .\r\n( 2 ) . المواهب اللدنيه ، 1 / 72 ؛ فتح البارى ، 2 / 63 .\r\n( 3 ) . وسائل الشيعة ، 1 / 362 ؛ الكافى ، 3 / 302 ؛ النص و الاجتهاد ، 205 .\r\n","page_name":" 565 ","page_number":569},
  {"content":"\r\n\r\nگسيل داريد تا مردم را براى نماز فراخوانند . در اين هنگام رسول خدا ( ص ) به بلال فرمود :\r\nبلال ؛ برخيز اذان بگو . « 1 »\r\nاز اين روايت به دست مىآيد كه مسلمانان ، خودشان در اين باره با هم اختلاف داشتند و از اين رو برخى وسايلى را براى اعلان نماز پيشنهاد كردند .\r\nامّا رسول خدا ( ص ) با فرمانى كه بلال داد ، ريشهء اختلاف را از بين برد .\r\nبنابراين معلوم مىشود كه اذان پيش از اين مثلا در اسراء تشريع شده بود ، ولى اين گروه از مسلمانان يا به دليل نومسلمانى از آن خبر نداشتند يا واقعيت مطلب را مىدانستند ، امّا مطابق ميل درونى خويش ، خواهان تغيير آن بودند .\r\nدر اين باره به بحث محقّقانه و تفصيلى امام سيد شرف الدين موسوى مراجعه كنيد . « 2 »\r\n\r\nأ . فزونى يا كاستى ؟\r\nيكى از موضوعاتى كه مورد اختلاف است و در ميان فرقه‌هاى اسلامى طرفداران و مخالفان جدّى دارد ، عبارت : حى على خير العمل ، در اذان است .\r\nشمارى از مسلمانان به پيروى از پيشوايان مكتب خود ، عقيده دارند كه نمىتوان اين عبارت را در اذان گفت . اينان جمهور اهل سنّت و جماعت هستند . برخى گفتن اين عبارت را در اذان مكروه مىدانند ، با اين استدلال كه گفتن اين عبارت از سوى رسول خدا ( ص ) ثابت نشده و زيادت در اذان مكروه است . « 3 »\r\n\r\n\r\n","description":"","footnote":"\r\n( 1 ) . سنن دارقطنى ، 1 / 237 .\r\n( 2 ) . النص و الاجتهاد ، 197 - 205 .\r\n( 3 ) . سنن بيهقى ، 1 / 425 ؛ البحر الرائق ، 1 / 275 .\r\n","page_name":" 566 ","page_number":570},
  {"content":"\r\n\r\nدر مقابل ، ائمهء اهل بيت ( ع ) و شيعيان مكتب امامت عقيده دارند كه اين عبارت جزء اذان و اقامه است و بدون اين عبارت نه اذان درست است و نه اقامه . اين حكم از نظر شيعه اجماعى است . « 1 » شوكانى اين حكم را به « عترت » نسبت داده است . « 2 » علاوه بر اجماع ، شيعه به روايات فراوان و متواتر رسيده از اهل بيت ( ع ) استدلال كرده‌اند . از جمله روايت ابو ربيع زراره ، فضيل بن يسار و محمّد بن مهران از امام باقر ( ع ) ؛ روايت : فقه الرضا ( ع ) از امام هشتم ؛ روايت ابن سنان و معلى بن خنيس و ابو بكر حضرمى و كليب اسدى از امام صادق ( ع ) ؛ روايت ابو بصير از امام باقر يا صادق ( ع ) ؛ روايت : محمّد بن ابى عمير از امام كاظم ( ع ) ؛ روايت : على ( ع ) و محمّد حنفيه از رسول خدا ( ص ) ؛ و روايت عكرمه از ابن عبّاس . « 3 »\r\nما ، در ميانه اين اختلاف راهى نداريم ، جز پيروى از مذهب اهل بيت ( ع ) و ديدگاه پيروان مكتب امامت ؛ البته نه فقط به اجماع و روايات وارده از اهل بيت ( ع ) كه يكى از دو ثقل گران بهايند و خداوند پليدى را از آنان زدوده است و آن‌ها را كاملا پاكيزه گردانيده است ؛ بلكه به انبوهى از شواهد و دلايل ديگرى استناد مىكنيم كه ديگران روايت كرده‌اند و در كتاب‌هاى مهمّ پيروان مكتب خلافت ثبت و ضبط است . چنان كه از ديدگاه آنان سند برخى از اين روايات صحيح نيز هست . ما ، در اينجا فقط به ذكر نام برخى از كسانى اشاره مىكنيم كه اين نكته از آنان روايت شده است . خوانندهء ارجمند مىتواند براى ديدن احاديث و روايات به منابع پايين صفحه مراجعه فرمايد . « 4 »\r\n\r\n\r\n","description":"","footnote":"\r\n( 1 ) . الانتصار ، 39 .\r\n( 2 ) . نيل الاوطار ، 2 / 18 .\r\n( 3 ) . بنگريد : وسائل الشيعة ، جامع احاديث الشيعة ، بحار الانوار ، باب اذان .\r\n( 4 ) . السنن الكبرى ، 1 / 424 - 425 ؛ نيل الاوطار ، 2 / 19 ؛ الاعتصام بحبل المتين ، 1 / 299 ؛ المصنّف ،\r\n","page_name":" 567 ","page_number":571},
  {"content":"\r\n\r\n1 . امير المؤمنين على ( ع ) 2 . امام حسن مجتبى ( ع )\r\n3 . امام حسين ( ع )\r\n4 . امام على بن الحسين ( ع )\r\n5 . امام باقر ( ع )\r\n6 . امام صادق ( ع )\r\n7 . بلال اذان‌گو\r\n8 . عبد اللّه بن عمر\r\n9 . سهل بن حنيف\r\n10 . زيد بن ارقم\r\n11 . ابو محذوره\r\n12 . پسر ابو محذوره\r\n\r\nب . بدعت\r\nپرسش مطرح در اين باره اين است كه چرا عبارت حى على خير العمل از اذان حذف شد ؟ پاسخ اين پرسش را خليفهء دوم به صراحت مىدهد . فضل بن شاذان خطاب به اهل سنّت و جماعت مىگويد :\r\nشما از ابو يوسف قاضى روايت كرده‌ايد كه محمّد بن حسن و شاگردان وى ، از ابو حنيفه نقل كرده‌اند كه در عهد رسول خدا ( ص ) و دورهء خلافت ابو بكر و اوايل خلافت عمر ، جملهء حى على خير العمل ، در اذان گفته مىشد . عمر گفت : مىترسم اگر حى على خير العمل گفته شود ، مردم به نماز بچسبند و جهاد را واگذارند . از اين رو دستور داد تا حى على خير العمل را از اذان انداختند . « 1 »\r\nچنين روايتى از امام باقر ، امام صادق ( ع ) و ابن عبّاس نيز نقل شده است . « 2 »\r\n\r\n\r\n","description":"","footnote":"\r\n1 / 464 ؛ دلائل الصدق ، 3 / 1002 ؛ مجمع الزوائد ، 1 / 330 ؛ الموطّأ ، 1 / 93 ؛ شرح التجريد ، 484 ؛ سيره حلبى ، 2 / 98 ؛ جواهر الاخبار و الآثار ، 2 / 192 ؛ مبادى الفقه الاسلامى ، 38 ؛ المحلّى ، 3 / 160 - 161 ؛ المصنّف ( ابن ابى شبيه ) ، 1 / 145 ؛ كتاب العلوم ، 1 / 92 .\r\n( 1 ) . الايضاح ، 201 - 202 ؛ بنگريد : الاعتصام بحبل المتين ، 1 / 296 - 307 ؛ كتاب العلوم ، 1 / 92 .\r\n( 2 ) . بنگريد : دعائم الاسلام ، 1 / 142 ؛ علل الشرايع ، 2 / 56 ؛ دلائل الصدق ، 3 / 2 / 100 ؛ بحار الانوار ، 84 / 130 ؛ 156 .\r\n","page_name":" 568 ","page_number":572},
  {"content":"\r\n\r\nما بر اين باوريم كه كار جهاد در روزگار رسول خدا ( ص ) بسى سخت‌تر و مهم‌تر بود تا دورهء خلافت عمر . در حالى كه پيغمبر اكرم ( ص ) اين عبارت را حذف نكرد . اين بدان معنى است كه اجتهاد خليفهء دوم از قدرت و كفايت لازم براى پذيرش برخوردار نبود ، زيرا وى در اجتهاد خود همهء جوانب قضيه و پيامدهاى مثبت و منفى آن را چنان كه بايد و شايد مورد توجّه قرار نداد .\r\nبا اين حال تعليل وى دلالت دارد كه انداختن اين عبارت از اذان ، در اثر شرايط زمانى و مقطعى بود كه به نظر خليفه ايجاب مىكرد چنين تصميمى اتخاذ كند . شايد وى هرگز در انديشه حذف هميشگى جمله حى على خير العمل نبود ، بلكه چنين ديد كه براى مدتى آن را متوقّف سازد .\r\nاگر واقعا چنين نظرى در كار بود ، چرا هنوز اين عبارت در اذان گفته نمىشود ؛ در حالى كه امروز شرايط روزگار خليفهء دوم و بالطبع تعليل وى منتفى است ؟ چرا همه با هم به سنّت رسول خدا ( ص ) و اهل بيت او بازنمىگرديم ؟ حتى اگر عمر مىخواست همانند موارد مشابه ، اين عبارت را براى هميشه و بدون دليل از اذان بيندازد ، چنان كه ديگر در احكام اسلامى جمله‌اى با اين عبارت نداشته باشند ، بايد بدانيم كه ميزان و معيار احكام شرعى آيات قرآن و گفتار رسول خدا ( ص ) است نه ديدگاه عمر و ديگران .\r\n\r\n2 . افزايش ركعات نماز\r\nدر برخى روايات معتبر آمده است كه در ابتدا ، نمازهاى يوميه دو ركعتى بود و خداوند متعال بر بندگان خود واجب كرد و به رسول خود تفويض اختيار فرمود كه در موقع مناسب مقدار معينى را بر شمار ركعات نماز بيفزايد و منتظر وحى جديد نباشد . از اين روى پيغمبر اكرم ( ص ) يك ركعت به نماز مغرب و\r\n\r\n","description":"","footnote":"","page_name":" 569 ","page_number":573},
  {"content":"\r\n\r\nدو ركعت به نمازهاى ظهر ، عصر و عشا افزود . « 1 »\r\nگفته مىشود اين فزونى در سال نخست هجرت يا پس از ولادت حسنين ( ع ) بوده است . شايد بتوان ديدگاه نخست را پذيرفت ، زيرا اين مطلب در حديثى دراز دربارهء تغيير قبله آمده كه پيش از ولادت آن دو بزرگوار اتّفاق افتاده مگر اين كه گفته شود : اين حديث مورد شك و ترديد قرار دارد ، زيرا بارها ديده‌ايم كه اين مردمان با اخبار و آثار و رواياتى كه بيان‌گر فضيلت و كرامتى براى على ( ع ) و اهل بيت اوست ، بازى كرده‌اند .\r\nبه هر حال از آنجا كه تشريع احكام به تدريج انجام مىشد ، خصوصا آن بخش از احكام كه انجام آن براى مردم عرب سخت و بر خلاف عادت معمول آن‌ها بود ؛ چنين افزايشى اشكال ندارد .\r\n\r\n3 . تشريع زكات اموال\r\nگفته مىشود : زكات اموال پس از جنگ بدر در سال دوم هجرت بعد از وجوب زكات فطريه واجب شد . گفته‌اند : زكات در سال سوم يا چهارم واجب شد . « 2 »\r\nباور ما اين است كه نظر كسانى درست است كه عقيده دارند زكات در مكّه واجب شد ، « 3 » زيرا\r\n1 . شمارى از آيات قرآن در مكّه نازل شد و به پرداخت زكات فرمان مىدهد . از جمله :\r\n فَسَأَكْتُبُها لِلَّذِينَ يَتَّقُونَ وَ يُؤْتُونَ الزَّكاةَ  . « 4 »\r\nو به زودى آن را براى كسانى مقرر مىدارم كه پرهيزگارى مىكنند و\r\n\r\n\r\n","description":"","footnote":"\r\n( 1 ) . وسائل الشيعة ، 3 / باب عدد الفرائض اليوميه .\r\n( 2 ) . بنگريد : تاريخ الخميس ، 1 / 407 ؛ سيره حلبى ، 1 / 339 .\r\n( 3 ) . وفاء الوفاء ، 1 / 277 .\r\n( 4 ) . اعراف ( 7 ) : 156 .\r\n","page_name":" 570 ","page_number":574},
  {"content":"\r\n\r\nزكات مىدهند .\r\n وَ الَّذِينَ هُمْ لِلزَّكاةِ فاعِلُونَ  . « 1 »\r\nو آنان كه زكات مىپردازند .\r\n الَّذِينَ يُقِيمُونَ الصَّلاةَ وَ يُؤْتُونَ الزَّكاةَ *  . « 2 »\r\nهمان كسانى كه نماز به پاى مىدارند و زكات مىدهند .\r\n الَّذِينَ لا يُؤْتُونَ الزَّكاةَ وَ هُمْ بِالْآخِرَةِ هُمْ كافِرُونَ  . « 3 »\r\nهمان كسانى كه زكات نمىدهند و آنان كه به آخرت ناباورند .\r\n وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ  . « 4 »\r\nو به ايشان انجام دادن كارهاى نيك و برپا داشتن نماز ، و دادن زكات را وحى كرديم .\r\n وَ أَوْصانِي بِالصَّلاةِ وَ الزَّكاةِ ما دُمْتُ حَيًّا  . « 5 »\r\nو تا زنده‌ام مرا به نماز و زكات سفارش كرده است .\r\n وَ كانَ يَأْمُرُ أَهْلَهُ بِالصَّلاةِ وَ الزَّكاةِ  . « 6 »\r\nو خاندان خود را به نماز و زكات فرمان مىداد .\r\nهمهء اين سوره‌ها ( اعراف ، مؤمنون ، نحل ، لقمان ، فصّلت ، انبياء و مريم ) در مكّه فرود آمده است . چنان كه در سه آيه اخير دلالت است بر تشريع زكات در امّت‌هاى گذشته و مىدانيم كه اين احكام نسخ نشد .\r\n2 . از ابو طالب روايت شده كه گفت : پروردگارش او ( پيغمبر ) را به پيوند خويشاوندى ، برپايى نماز و پرداخت زكات مبعوث كرده است . « 7 »\r\n\r\n\r\n","description":"","footnote":"\r\n( 1 ) . مؤمنون ( 23 ) : 4 .\r\n( 2 ) . لقمان ( 31 ) : 4 .\r\n( 3 ) . فصّلت ( 41 ) : 7 .\r\n( 4 ) . انبياء ( 21 ) : 73 .\r\n( 5 ) . مريم ( 19 ) : 31 .\r\n( 6 ) . مريم ( 19 ) : 55 .\r\n( 7 ) . الاصابه ، 4 / 119 ؛ بحار الانوار ، 35 / 151 ؛ الطرائف ، 304 .\r\n","page_name":" 571 ","page_number":575},
  {"content":"\r\n\r\n3 . كلينى از على بن ابراهيم از پدرش از حمّاد از حريز از محمّد بن مسلم و ابو بصير ، و بريد و فضيل ، همگى از امام باقر ( ع ) و امام صادق ( ع ) روايت كرده كه فرمود : خداوند زكات را با نماز واجب كرد . « 1 »\r\n4 . جعفر بن ابى طالب در مجلس نجاشى زكات را از جمله مواردى برشمرد كه خداوند بر مسلمانان واجب كرده است . « 2 »\r\nدر مقابل روايتى با سند صحيح داريم كه مطابق مفاد آن پس از نزول آيهء زكات در سورهء توبه ، از سوره‌هاى مدنى ، پيغمبر ( ص ) دستور داد تا منادى در ميان مردم جار زد : خداوند زكات را بر شما واجب نمود . پس از گذشت يك سال ، دوباره منادى را فرمود تا جار زد : مسلمانان ؛ زكات اموالتان را بپردازيد تا نمازتان قبول شود . سپس عاملان صدقات را براى جمع‌آورى زكات به اطراف فرستاد . « 3 »\r\nحدودا سى آيه داريم كه پيش از توبه نازل شد و دلالت دارد بر وجوب زكات . از آنجا كه نمىتوانيم همهء اين آيات را بر استحباب و يا زكات فطره حمل كنيم ؛ به ناچار بايد اين روايت را چنين تفسير كنيم كه هر چند زكات پيش‌تر تشريع شده بود ، امّا پيامبر ( ص ) تا نزول اين آيه ، عاملان صدقات را براى جمع‌آورى زكات به ميان قبايل نفرستاد . احتمال ديگر اين است كه زكات در مكّه واجب شده ، امّا گرفتن و لزوم پرداخت آن در مدينه بوده است .\r\n\r\n4 . تشريع زكات فطريه\r\nزكات فطريه پيش از زكات اموال واجب شد ؛ يعنى وجوب فطريه در مكّه\r\n\r\n\r\n","description":"","footnote":"\r\n( 1 ) . الكافى ، 5 / 498 ؛ وسائل الشيعة ، 4 / 5 .\r\n( 2 ) . الثقات ، 1 / 65 ؛ حيلة الاولياء ، 1 / 114 - 116 ؛ تاريخ الخميس ، 1 / 290 ؛ حياة الصحابة ، 1 / 354 - 357 ؛ مجمع الزوائد ، 6 / 27 .\r\n( 3 ) . بنگريد : الكافى ، 5 / 497 .\r\n","page_name":" 572 ","page_number":576},
  {"content":"\r\n\r\nبوده است . چنان كه در كتاب سفر السعادة آمده رسول اكرم ( ص ) منادى را فرستاد تا در بازارها ، محله‌ها و كوچه‌هاى مكّه جار بزند : آگاه باشيد كه زكات فطريه بر همهء مردان و زنان مسلمان واجب است . « 1 » البته اين مطلب را به لحاظ شرايط حاكم در مكّه و حساسيت اوضاع مسلمانان در آن روزگار بعيد مىدانيم .\r\n\r\n5 . تشريع روزه\r\nمىگويند : روزه ماه رمضان در سال دوم هجرت در مدينه واجب شد ، « 2 » هنگامى كه آيات 183 - 185 سورهء بقره ( 2 ) فرود آمد ؛\r\n يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ . . . \r\n شَهْرُ رَمَضانَ الَّذِي أُنْزِلَ فِيهِ الْقُرْآنُ هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ فَمَنْ شَهِدَ مِنْكُمُ الشَّهْرَ فَلْيَصُمْهُ  .\r\nاى كسانى كه ايمان آورده‌ايد ؛ روزه بر شما مقرر شده است ، همان گونه كه بر كسانى كه پيش از شما ( بودند ) ، مقرّر شده بود ، باشد كه پرهيزگارى كنيد . . . ماه رمضان ( همان ماه ) است كه در آن قرآن فرو فرستاده شده است ؛ ( كتابى ) كه مردم را راهبر ، و ( متضمّن ) دلايل آشكار هدايت ، و ( ميزان ) تشخيص حق از باطل است . پس هر كس از شما اين ماه را درك كند ، بايد آن را روزه بدارد .\r\nمطابق نقل قمى پيش از وجوب روزه ماه رمضان ، مردم برخى روزها را روزه مىگرفتند . « 3 » حلبى بيان مىكند كه پيش از وجوب روزه ماه رمضان ، پيامبر ( ص ) و صحابه سه روز ايام البيض يعنى : روزهاى سيزدهم ، چهاردهم و\r\n\r\n\r\n","description":"","footnote":"\r\n( 1 ) . سيره حلبى ، 2 / 136 .\r\n( 2 ) . البداية و النهايه ، 3 / 254 .\r\n( 3 ) . تفسير قمى ، 1 / 65 .\r\n","page_name":" 573 ","page_number":577},
  {"content":"\r\n\r\nپانزدهم هر ماه را روزه مىگرفتند . « 1 »\r\nسخنان جعفر بن ابى طالب در مجلس نجاشى دلالت دارد كه روزه در مكّه واجب شد ، زيرا وى خطاب به نجاشى گفت كه پيغمبرشان ، آنان را به نماز ، زكات و روزه فرمان داده است .\r\nبرخى در اينجا احتياط كرده ، گفته‌اند ؛ ظنّ غالب دارد كه داستان جعفر و پادشاه حبشه ساختگى باشد ، زيرا در سخنان جعفر از روزه ياد شده است ، در حالى كه روزه تا هجرت به حبشه تشريع نشده بود . « 2 »\r\nبه باور ما اين احتياط بىجاست ، چرا همين سخن جعفر دليل بر تشريع روزه در مكّه نباشد ؟\r\nسخن عمرو بن مره جهنى دليل ديگرى است بر تشريع روزه ماه رمضان در مكّه . وقتى وى مسلمان شد ، رسول خدا ( ص ) او را به ميان قومش فرستاد .\r\nعمرو به خويشاوندان خود گفت :\r\nمن فرستادهء رسول خدايم به سوى شما ؛ شما را به بهشت دعوت مىكنم و از جهنّم برحذر مىدارم ؛ شما را به حفظ خون‌هايتان ، پيوند خويشاوندى ، پرستش خداوند ، رها كردن بت‌ها ، حجّ خانه خدا و روزه ماه رمضان : يك ماه از دوازده ماه سال ، فرمان مىدهم . هر كه اجابت كند ، پاداش او بهشت است .\r\nاين جريان در اوايل بعثت رسول خدا ( ص ) بود . « 3 »\r\nلازم مىدانيم پيش از ترك اين بحث نكته‌اى را دربارهء روايات و احاديثى كه دربارهء روزه روز عاشورا از طريق راويان و در كتب صحاح مكتب خلافت آمده و نيز مفاد آن يادآور شويم . به موجب مفاد اين روايات رسول اكرم ( ص )\r\n\r\n\r\n","description":"","footnote":"\r\n( 1 ) . فجر الاسلام ، 76 .\r\n( 2 ) . سيره حلبى ، 2 / 132 - 136 ؛ تفسير ابن كثير ، 1 / 213 .\r\n( 3 ) . مجمع الزوائد ، 8 / 244 ؛ حياة الصحابة ، 1 / 191 ؛ كنز العمّال ، 7 / 64 .\r\n","page_name":" 574 ","page_number":578},
  {"content":"\r\n\r\nبه پيروى از يهوديان مدينه روز عاشورا را روزه گرفت . « 1 » علاوه بر مناقشه سند اين روايات كه بيشتر راويان آن متهم و مورد شك و ترديد هستند و نيز برخى يا در آن زمان به مدينه نيامده يا هنوز متولّد نشده بودند ؛ محتواى روايات نيز چنان متضادّ و متناقض است كه جمع بين آن‌ها به هيچ طريق ممكن نمىنمايد . « 2 » علاوه بر اين اطلاق واژه عاشورا بر روز دهم ماه محرم پس از شهادت امام حسين ( ع ) و خاندان و ياران مخلص او در كربلا و برپايى مراسم سوگوارى و عزادارى توسط ائمه ( ع ) و شيعيان مكتب امامت بود . پيش از اين مطلقا كاربرد نداشت . ابن اثير « 3 » و ابن دريد « 4 » تأكيد كرده‌اند كه عاشورا ، يك نام اسلامى است و در جاهليت وجود نداشت .\r\n* * *\r\n\r\n\r\n","description":"","footnote":"\r\n( 1 ) . المصنّف ، 289 - 210 ؛ صحيح بخارى ، 1 / 244 ؛ صحيح مسلم ، 3 / 150 ؛ سيره حلبى ، 2 / 132 - 133 ؛ تاريخ الخميس ، 1 / 360 ؛ البداية و النهايه ، 1 / 274 ؛ 3 / 355 ؛ مشكل الآثار ، 3 / 85 - 90 ؛ زاد المعاد ، 164 - 165 .\r\n( 2 ) . بنگريد : زاد المعاد ، 1 / 164 - 165 .\r\n( 3 ) . النهاية فى غريب الحديث ، 3 / 240 .\r\n( 4 ) . الجمهرة فى لغة العرب ، 4 / 212 .\r\n","page_name":" 575 ","page_number":579},
  {"content":"\r\n . \r\n","description":"","footnote":"","page_name":" 576 ","page_number":580},
  {"content":"\r\n\r\n\r\nفصل سوم غزوه‌ها و سريه‌هاى پيش از بدر\r\nمورّخان و سيره‌نويسان ، نبردهاى مسلمانان در عصر بعثت را به دو دسته طبقه‌بندى كرده‌اند ؛ هرگاه فرماندهى سپاهى را شخص رسول خدا ( ص ) بر عهده مىداشت و همراه سپاهيان در ميدان نبرد حضور مىيافت ، از آن با نام غزوه ياد مىشد . در مقابل سريه به آن دسته از پيكارها اطلاق مىشد كه براى آن فرماندهى از ميان مسلمانان تعيين مىشد و شخص پيغمبر ( ص ) حضور نمىداشت .\r\nمورّخان در شمار غزوه‌ها و سريه‌ها اختلاف زيادى دارند . نيازى در اين نمىبينيم كه با تحقيق اين مطلب ، بحث را به درازا بكشيم . پيش از ورود به بحث از سريه‌ها لازم مىدانيم به دو نكته توجّه دهيم ؛\r\n\r\nأ . فرار از ميدان جنگ\r\nدانشمندان معتقدند كه در ابتدا جايز نبود ، يك تن از مسلمانان از مقابل ده تن از مشركان بگريزد ، « 1 » ليكن بعدا خداوند متعال به مسلمانان تخفيف داد و فرار يك نفر از مسلمانان را به دو نفر از مشركان محدود كرد ؛\r\n\r\n\r\n","description":"","footnote":"\r\n( 1 ) . الجامع لاحكام القرآن ، 8 / 44 ؛ جامع البيان ، 10 / 27 ؛ المنار ، 10 / 77 .\r\n","page_name":" 577 ","page_number":581},
  {"content":"\r\n\r\n  يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ ، الْآنَ خَفَّفَ اللَّهُ عَنْكُمْ وَ عَلِمَ أَنَّ فِيكُمْ ضَعْفاً فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ وَ إِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّهِ وَ اللَّهُ مَعَ الصَّابِرِينَ   . « 1 »\r\nاى پيامبر ؛ مؤمنان را به جهاد برانگيز . اگر از ( ميان ) شما بيست تن ، شكيبا باشند بر دويست تن چيره مىشوند ، و اگر از شما يكصد تن باشند ، بر هزار تن از كافران پيروز مىگردند ، چرا كه آنان قومىاند كه نمىفهمند .\r\nاكنون خدا بر شما تخفيف داده و معلوم داشت كه در شما ضعفى هست .\r\nپس اگر از ( ميان ) شما يكصد تن شكيبا باشند بر دويست تن پيروز گردند ، و اگر از شما هزار تن باشند ، به توفيق الهى بر دو هزار تن غلبه كنند ، و خدا با شكيبايان است .\r\n\r\nب . سفارش پيامبر ( ص ) به سريه‌ها\r\nهرگاه رسول خدا ( ص ) مىخواست سريه‌اى را به جايى اعزام كند ، آنان را به حضور مىطلبيد و سپس به آن‌ها مىفرمود :\r\nبه نام خدا و با استعانت از پروردگار و در راه خداوند و بر پايهء شريعت رسول خدا ( ص ) حركت كنيد ؛ نه زياده روى كنيد و نه احدى را مثله نماييد ؛ نه فريب و نيرنگ ورزيد و نه پير از كار افتاده را بكشيد و نه كودك و نه زن را و نه درختى قطع كنيد ، مگر اين كه به انجام اين كارها ناچار شويد . هر فرد مسلمان از پايين‌ترين مرتبه تا بالاترين آنان ، اگر به احدى از مردان مشرك نظرى داشت ، اين به معناى پناه دادن به او است تا كلام خداوند را بشنود ؛ پس اگر از شما پيروى كرد ، برادر شماست و اگر سرپيچى نمود ، او را به جايگاه امنش برسانيد ؛ سپس از خداوند عليه او استعانت بجوييد . « 2 »\r\n\r\n\r\n","description":"","footnote":"\r\n( 1 ) . انفال ( 8 ) : 65 - 66 .\r\n( 2 ) . الكافى ، 1 / 334 - 335 ؛ بحار الانوار ، 19 / 177 - 179 ؛ مسند احمد ، 1 / 300 ؛ تهذيب الاحكام ،\r\n","page_name":" 578 ","page_number":582},
  {"content":"\r\n\r\nاين سفارش پيامبر ( ص ) به مجاهدان مسلمان طولانى ، و حاوى نكات ارزشمندى است . آن حضرت ، سفارش‌هاى ديگرى هم به نيروهاى اعزامى خود دارد . براى اطّلاع از آن به منابع مراجعه كنيد . « 1 »\r\nروايت شده كه رسول خدا ( ص ) هرگز شبانه به دشمن نتاخت « 2 » و هرگاه مىخواست سريه يا سپاهى اعزام كند ، اوّل روز مىفرستاد . « 3 »\r\n\r\n1 . سريه‌ها\r\nمورّخان در شرح نخستين سريه‌هاى رسول خدا ( ص ) گفته‌اند :\r\n1 . پس از گذشت هفت ماه از اقامت رسول خدا ( ص ) در مدينه ، براى حمزة بن عبد المطلب پرچمى بست و او را در رأس سى نفر از مهاجران به مقابلهء ابو جهل فرستاد . برخى بر اين باورند كه شمارى از نيروهاى تحت فرماندهى حمزه را انصار تشكيل مىدادند ، امّا از نظر ما درست نيست . زيرا رسول خدا ( ص ) پيش از جنگ بدر ، احدى از انصار را به جايى اعزام نفرمود . « 4 »\r\nدر هر حال حمزه با ابو جهل كه سرپرستى كاروان سيصد نفرى قريش را بر عهده داشت ، روبه‌رو شد ، امّا مجدى بن عمرو جهنى كه با هر دو دسته قرار داد صلح و متاركه داشت ، در ميان افتاد و بىآنكه جنگى روى دهد ، بازگشتند .\r\n2 . هشت ماه پس از اقامت در مدينه ، رسول خدا ( ص ) براى عبيدة بن\r\n\r\n\r\n","description":"","footnote":"\r\n6 / 38 / 139 ؛ الاموال ، 35 .\r\n( 1 ) . النظم الاسلاميه ( صالح ) ، 514 .\r\n( 2 ) . تهذيب الاحكام ، 6 / 174 ؛ الكافى ، 1 / 334 - 335 ؛ بحار الانوار ، 19 / 177 - 179 ؛ الاموال ، 35 .\r\n( 3 ) . التراتيب الاداريه ، 2 / 22 ؛ الجامع الصحيح ، 3 / 517 .\r\n( 4 ) . تاريخ الخميس ، 1 / 356 ؛ سيره حلبى ، 3 / 152 ؛ سيره ابن هشام ، 2 / 245 .\r\n","page_name":" 579 ","page_number":583},
  {"content":"\r\n\r\nحارث بن مطلب در رأس شصت نفر پرچم بست و او را به مقابلهء ابو سفيان در بطن رابغ فرستاد كه سرپرستى دويست نفر از قريش را بر عهده داشت .\r\nدر اين سريه بود كه مقداد بن عمر و بهرانى و عتبة بن غزوان مازنى كه هر دو مسلمان بودند ، از دست كفّار گريختند و به مسلمانان پيوستند . « 1 »\r\n3 . سريهء سعد بن ابى وقّاص همراه گروهى از مهاجران براى تعقيب قريش اما پيش از رسيدن سعد ، قريش از منطقه بيرون رفته بودند . برخى گفته‌اند : اين سريه پس از بدر بود . « 2 »\r\n4 . سريه عبد اللّه بن جحش : در رجب يا جمادى الثانى سال دوم هجرت ، رسول خدا ( ص ) عبد اللّه بن جحش را همراه هشت ( يا دوازده نفر ) از مهاجران به منطقهء بطن نخله اعزام كرد و براى وى فرمانى نوشت و فرمود كه تا دو روز راه نپيمايد ، آن را نخواند . شايد هدف اين بود كه دشمنان اسلام يعنى يهوديان و مشركان از مضمون فرمان آگاه نشوند تا مبادا اخبار آن به دشمن برسد .\r\nعبد اللّه پس از دو روز راه‌پيمايى ، نامه را گشود . در اين فرمان پس از بسم اللّه چنين آمده بود ؛\r\nهرگاه در نامه‌ام نگريستى ، همچنان همراه يارانت به بركت خداوند به راه خود ادامه ده تا در بطن نخله فرود آيى ، آنجا در كمين قريش باش و اخبارشان را براى ما جستجو كن .\r\nعبد اللّه به ياران خود گفت كه رسول خدا ( ص ) مرا فرمان داده كه به هيچ روى شما را در اين راه مجبور نكنم . وى آنان را مخيّر كرد كه هر كه مىخواهد بيايد و هر كه مىخواهد بازگردد . همه با او همراه شدند تا در نخله فرود آمدند . همان جا ماند تا كاروانى از قريش رسيد . مسلمانان به آن‌ها حمله كردند\r\n\r\n\r\n","description":"","footnote":"\r\n( 1 ) . سيره دحلان ، 1 / 359 - 360 ، بنگريد : تاريخ الخميس ، 1 / 359 .\r\n( 2 ) . تاريخ الخميس ، 1 / 359 .\r\n","page_name":" 580 ","page_number":584},
  {"content":"\r\n\r\nو يك نفر را كشتند و دو نفر را به اسارت گرفتند و همراه كالاهاى تجارتى به مدينه آوردند . اين حادثه در روز نخست يا آخر ماه رجب بود .\r\nهنگامى كه به نزد رسول خدا ( ص ) بازگشتند از مال غنيمت و اسيران چيزى تصرّف نكرد ، امّا ابو هلال عسكرى را نظر بر اين است كه عبد اللّه خمس آن را براى رسول خدا ( ص ) آورد و بقيه را در ميان اصحاب خود تقسيم كرد . « 1 »\r\nزبان مسلمانان بر سر عبد اللّه و همراهان وى دراز شد . قريش هم به حرف آمدند كه محمّد و يارانش ماه حرام را حلال شمردند و در آن خونريزى كردند و مال مردم را به غارت بردند و مردان را اسير كردند . آنان مسلمانان را مورد سرزنش قرار دادند و در اين باره نامه نوشتند . يهوديان هم به جنبش آمدند تا مگر بر دامنهء آشوب بيفزايند . سرانجام آياتى فرود آمد و عذر مهاجران را در اين اقدام تبيين كرد :\r\n يَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ قِتالٌ فِيهِ كَبِيرٌ وَ صَدٌّ عَنْ سَبِيلِ اللَّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ  . « 2 »\r\nاز تو درباره ماهى كه كارزار در آن حرام است ، مىپرسند . بگو : كارزار در آن ، گناهى بزرگ و بازداشتن از راه خدا و كفر ورزيدن به او ، بازداشتن از مسجد الحرام ( - حج ) ، و بيرون راندن اهل آن از آنجا ، نزد خدا ( گناهى ) بزرگ‌تر ، و فتنه ( - شرك ) از كشتار بزرگ‌تر است .\r\nگفته‌اند : اين آيه مباركه هنگامى فرود آمد كه مشركان مكّه به مدينه آمدند و به حالت عيب‌جويى و انتقام‌گيرى ، رسول خدا ( ص ) را مورد بازخواست قرار دادند . خداوند با فروفرستادن اين آيات ، اندوه مسلمانان را بر طرف كرد . قريش\r\n\r\n\r\n","description":"","footnote":"\r\n( 1 ) . الاوائل ، 1 / 176 ؛ سيره حلبى ، 3 / 157 ؛ المغازى ، 1 / 13 ؛ الطبقات الكبرى ، 2 / 10 ؛ دلائل النبوه ( بيهقى ) ، 2 / 307 - 308 ؛ تاريخ يعقوبى ، 2 / 69 .\r\n( 2 ) . بقره ( 2 ) : 217 .\r\n","page_name":" 581 ","page_number":585},
  {"content":"\r\n\r\nفديهء اسيران را فرستاد و رسول خدا ( ص ) آنان را آزاد كرد . « 1 »\r\n\r\n2 . غزوه‌ها\r\nپيش از غزوهء بدر بزرگ چند غزوه نيز صورت گرفت :\r\n1 . غزوهء ابواء ، يك سال ، بيشتر يا كمتر از اقامت رسول خدا ( ص ) در مدينه ؛ حضرت شخصا به قصد قريش و بنى مرة بن بكر از مدينه بيرون رفت .\r\nسرور بنى مره در ابواء با حضرت روبه‌رو شد و با هم قرار صلحى امضا كردند .\r\nسپس رسول خدا ( ص ) به مدينه بازگشت . « 2 »\r\n2 . غزوهء بواط ، كوهى از آن جهينه در نزديكى مدينه . رسول خدا ( ص ) همراه دويست نفر از مهاجران به قصد كاروانى از بنى ضمره عازم شد و چون به بواط رسيد و با دشمنى برخورد نكرد ، بازگشت . « 3 » ما ، در شمار مهاجران در اين غزوه ترديد داريم .\r\n3 . غزوهء عشيره ، چند روز پس از غزوه بواط ، رسول خدا ( ص ) تا عشيره پيش رفت و با قبيله بنى مدلج و هم‌پيمانانشان از بنى ضمره قرارداد صلحى منعقد كرد و سپس بىآنكه جنگى روى دهد ، به مدينه بازگشت . در همين غزوه بود كه على ( ع ) را ابو تراب ناميد . « 4 » بدين ترتيب كه على ( ع ) و عمّار بن ياسر براى تماشاى بنى مدلج كه در چشمه و نخلستانشان كار مىكردند ، نزد آنان رفتند و پس از ساعتى كه از كارشان بازديد كردند ، روى خاك در سايهء درختان خرما به خواب رفتند . عمّار گفت : به خداى سوگند كه جنب نخورديم تا\r\n\r\n\r\n","description":"","footnote":"\r\n( 1 ) . تاريخ الخميس ، 1 / 366 ؛ سيره ابن هشام ، 2 / 254 - 255 .\r\n( 2 ) . تاريخ الخميس ، 1 / 363 ؛ سيره ابن هشام ، 2 / 241 .\r\n( 3 ) . همان منابع .\r\n( 4 ) . همان منابع .\r\n","page_name":" 582 ","page_number":586},
  {"content":"\r\n\r\nرسول خدا ( ص ) آمد و ما را با پاى خود جنبانيد . از آنجا كه روى خاك خوابيديم ، خاك‌آلوده شده بوديم . در آن روز رسول خدا ( ص ) رو به على بن ابى طالب كرد و فرمود : ابو تراب ؛ ترا چه شده است ؟ « 1 »\r\nاين كنيه دوست‌داشتنىترين كنيه على ( ع ) بود ، امّا امويان همواره به عنوان سرزنش و عيب‌جويى از آن ياد مىكردند . پيش از اين به هنگام بحث از « پيمان برادرى » نيز در اين باره مطالبى آورديم . هر گونه روايتى جز اين كه بيان‌گر اختلاف بين فاطمه ( س ) و على ( ع ) باشد ، از ديدگاه ما مردود است و ساختهء دشمنان كينه‌توز على و فاطمه ( س ) .\r\n4 . غزوه بدر اولى ، چند روزى پس از غزوه عشيره نمىگذشت كه كرز بن جابر فهرى رمهء مدينه را غارت كرد . رسول خدا ( ص ) در تعقيب وى تا وادى صفوان از ناحيهء بدر پيش رفت ، امّا به كرز نرسيد و به مدينه بازگشت . « 2 »\r\n\r\n3 . هدف سريه‌ها\r\nديديم كه هدف برخى سريه‌ها كسب خبر و زير نظر داشتن تحرّكات قريش در منطقه بود . چنان كه در برخى ديگر تعقيب متجاوزان به حريم مدينه هدف عمده اعزام سريه بود . در آن دسته از سريه‌ها نيز كه به درگيرى و جنگ نمىانجاميد ، تمرين نظامى و كسب اعتماد به نفس مسلمانان مورد نظر بود تا\r\n\r\n\r\n","description":"","footnote":"\r\n( 1 ) . البداية و النهايه ، 3 / 247 ؛ الآحاد و المثانى ، 235 ، صحيح ابن حبان ؛ بحار الانوار ، 19 / 188 ؛ مسند احمد ، 4 / 236 ؛ تاريخ الامم و الملوك ، 2 / 123 - 124 ؛ كنز العمّال ، 15 / 123 - 124 ؛ مجمع الزوائد ، 9 / 136 ؛ تاريخ الخميس ، 1 / 364 ؛ ترجمة الامام على ( ع ) من تاريخ مدينة دمشق ، 3 / 86 ؛ انساب الاشراف ، 2 / 90 ؛ سيره حلبى ، 2 / 126 ؛ سيره ابن كثير ، 2 / 363 ؛ دلائل النبوه ، 2 / 303 ؛ الغدير ، 6 / 334 ؛ عيون الاثر ، 1 / 226 ؛ امتاع الاسماع ، 55 ؛ كتاب الفضائل ، شماره ، 295 ؛ شواهد التنزيل ، 2 / 342 ؛ الطبقات الكبرى ، مستدرك حاكم ، 3 / 140 .\r\n( 2 ) . سيره حلبى ، 2 / 128 ؛ سيره ابن هشام ، 2 / 251 .\r\n","page_name":" 583 ","page_number":587},
  {"content":"\r\n\r\nبتوانند به رغم قلّت عدّه و عدّه در مقابل هزار سواره و جنگنده مسلّح قريش مقاومت كنند . اين مقدار را در تبيين اهداف سريه‌ها كافى نمىدانيم . از اين رو دوباره به بحث سريه‌ها بازمىگرديم تا از خلال مطالعه دقيق‌تر آن بيشتر به عمق اهداف رسول خدا ( ص ) پى ببريم . در اين ميان دو مسأله جلب توجّه مىكند :\r\n\r\nأ . پيمان‌ها و قرارهاى صلح و ترك مخاصمه\r\nنتيجه اين سريه‌ها ، قراردادهاى صلح و ترك مخاصمات و برقرارى پيمان‌هاى همكارى متقابل مسلمانان و بسيارى از قبايل ساكن در منطقه اطراف مدينه بود ، زيرا هنگامى كه اين قبايل توان و قدرت نيروهاى مسلمان و عزم سپاه پيغمبر ( ص ) براى رويارويى با همهء دشمنان خود حتى قريش را ديدند ، بر آن شدند تا با رهبر حكومت مدينه چنين قراردادهايى منعقد نمايند . طبيعى است كه عقد چنين پيمان‌ها و قراردادهايى موجب رعب و وحشت ساير قبايل اطراف شده ، آن‌ها را وادار خواهد كرد تا قبل از هرگونه اقدامى بر ضدّ مدينه يا هرگونه همكارى و عقد پيمانى با دشمنان پيغمبر ، به دقّت در اين باره بينديشند .\r\nبدين ترتيب امنيت و ثبات مدينه تضمين گرديد و مسلمانان مىتوانستند با آزادى بيشترى به رويارويى و مقاومت در مقابل دشمن سرسخت خود :\r\nقريش ، اقدام نمايند . از سوى ديگر اين پيمان‌ها صدمات روحى و روانى و بلكه ضربات كوبنده‌اى بر پيكر قريش بود . ضمن اين كه قريش نمىتوانست براى مقابله و اعمال فشار بر ضدّ حاكميت پيغمبر ( ص ) ، قراردادها و پيمان‌هايى از اين دست با قبايل اطراف مدينه منعقد سازد .\r\n\r\nب . اعمال فشار بر قريش\r\nيكى از اهداف مهم و عمده سريه‌هاى رسول خدا ( ص ) اعمال فشار اقتصادى و روانى بر پيكر قريش بود و اعلام اين نكته به مشركان كه نيروهاى\r\n\r\n","description":"","footnote":"","page_name":" 584 ","page_number":588},
  {"content":"\r\n\r\nمسلمان به قريش اجازه نخواهند داد با آزادى عمل در منطقه اعمال قدرت نمايد . ديديم كه در نظام‌نامه مدينه ، رسول اكرم ( ص ) از مشركان مدينه پيمان گرفت كه روابط خود را با ساير مشركان عربستان قطع كنند .\r\nقابل ملاحظه است كه اصرارى بر مقابله و جنگ با قريش از سوى نيروهاى مسلمان وجود نداشت . چنان كه حمزه وساطت جهنى را پذيرفت و عبيدة بن حارث به تعقيب كاروان قريش ادامه نداد . چنان كه در سه سريه ديگر هم كاروان قريش به سلامت عبور كرد . همهء اين اتّفاقات دلالت دارد كه هدف اصلى از اعزام سريه‌ها اين بود كه به قريش تفهيم نمايد از اين پس از آزادى عمل در منطقه برخوردار نبوده ، تصميم‌گيرنده نخواهد بود . چنان كه نخواهد توانست امنيّت كاروان‌هاى تجارتى خود را تأمين كند ، مگر اين كه به منطق عقل ، درايت و حكمت بازگردد و از منطق زورگويى ، ستمگرى و خودخواهى فاصله بگيرد و با مرورى دوباره به معادلات خويش ، مطابق شرايط و واقع‌گرايانه تصميم‌گيرى كند .\r\nديدگاه برخى كه به دليل قلّت شمار نيروهاى اعزامى مسلمان ، هدف سريه‌ها را جنگ و درگيرى نمىدانند ، نمىتواند در فهم اهداف حقيقى اين سريه‌ها كافى و قانع‌كننده باشد ، زيرا غارت يك كاروان تجارى نياز به نيروهاى جنگى فراوان ندارد . مىدانيم كه بزرگ‌ترين كاروان تجارى قريش پس از تحركات نيروهاى مسلمان در منطقه ، كاروانى بود كه موجب جنگ بدر شد و سرپرستى آن را ابو سفيان بر عهده داشت . در اين كاروان فقط بيست و چند نفر ، اموال تجارى قريش را با بيش از هزار شتر مىبردند .\r\n\r\n4 . توصيه‌هاى پيغمبر ( ص ) به سريه‌ها\r\nسفارش‌هاى پيغمبر ( ص ) به نيروهاى اعزامى در سريه‌ها تأكيد بر اين مطلب است كه آن حضرت براى عمران و آبادانى زمين و ريشه‌كنى فساد و تباهى به رسالت مبعوث شده است . چنان كه جهاد حضرت با منحرفان و\r\n\r\n","description":"","footnote":"","page_name":" 585 ","page_number":589},
  {"content":"\r\n\r\nستمگران نيز به عنوان آخرين راه حل ، فقط بر پايهء همين اصل و در همين مسير بوده است . بنابراين هر اقدامى كه اين هدف در آن لحاظ نشده باشد ، از ديدگاه پيغمبر ( ص ) مردود است ، اگر چه آن را ياران و نزديك‌ترين كسان او انجام داده باشند . اين توصيه‌هاى رسول اكرم ( ص ) نيازمند مطالعه و بررسى عميق است تا بتوان حقايق مهمّى را براى بهره‌مندى انسان‌هاى منصف و با وجدان از آن استخراج كرد .\r\n\r\n5 . فقط مهاجران\r\nرسول اكرم ( ص ) در سريه‌ها و غزوه‌هاى پيش از بدر فقط از نيروهاى مهاجر استفاده مىكرد . پرسشى كه در اينجا مطرح مىشود ، اين است كه چرا فقط نيروهاى مهاجر در سريه‌ها و غزوه‌ها حضور داشتند ؟ پيامبر ( ص ) چه هدفى را دنبال مىكرد ؟\r\nشايد در وهلهء نخست چنين پاسخ دهيم كه رسول اكرم ( ص ) مىخواست به انصار تفهيم كند كه حتى اگر او را يارى نكنند ، براى رسيدن به اهداف مورد نظر خويش مصمم است . بنابراين نبايد گمان برند كه آنان را ابزار رسيدن به خواسته‌ها و اهداف خويش قرار داده و ياران مهاجر خود را از حوادث به دور داشته است و بدين طريق انصار احساس مظلوميت و غبن نمايند . ما بر اين باور هستيم كه بايد به اين مسأله با ديد عميق‌ترى نگاه كنيم و به اين پاسخ قانع نباشيم . از اين رو مطالب خود را در پاسخ به پرسش فوق به شرح زير دسته‌بندى و تقديم مىكنيم ؛\r\n\r\nأ . وظيفه انصار ، يارى پيامبر ( ص ) در خانه\r\nبه نظر مىرسد كه انصار معتقد بودند كه فقط وظيفه دارند ، پيامبر ( ص ) را در داخل شهر خويش يارى كنند . چنان كه اگر براى او مسأله‌اى پيش آيد ، همان‌گونه كه از خويش دفاع مىكنند ، از او هم دفاع نمايند ، امّا زمانى كه\r\n\r\n","description":"","footnote":"","page_name":" 586 ","page_number":590},
  {"content":"\r\n\r\nپيامبر ( ص ) مهاجم است يا جنگ بيرون از سرزمين آن‌هاست ، وظيفه‌اى در يارى حضرت ندارند . در بيعت دوم عقبه نيز بر همين اساس توافق كردند .\r\nتصريح مورّخان بر نگرانى پيامبر ( ص ) از يارى انصار در جنگ بدر دليل اين مدّعا تواند بود . در اين باره در حوادث بدر سخن خواهيم گفت .\r\n\r\nب . مسأله جنگ و صلح\r\nجنگ براى مردم مدينه مسأله چندان ساده‌اى نبود . انصار به خوبى درك مىكردند كه مسئوليت جنگ بر عهده آنان گذاشته خواهد شد و مىبايست در اين راه جان و مال خود را فدا كنند . چنان كه نتايج و پيامدهاى جنگ را در زمينه روابط اجتماعى و اقتصادى و اوضاع سياسى مىبايست تحمل كنند . اين از نظر مردم عرب خطرناك‌ترين و مهم‌ترين مسأله است ؛ مسأله خون و خون‌خواهى ، مرگ و زندگى ، و سعادت و شقاوت . بنابراين لازم بود ، خودشان به اين نتيجه برسند و دربارهء ورود يا كناره‌گيرى از جنگ مطابق مصالح خويش تصميم‌گيرى كنند . در صورتى كه ورود و شركت در جنگ به گونه‌اى بر آنان تحميل شود ، نتايج عكس و بسيار خطرناكى بر آينده اسلام و مسلمانان خواهد داشت . راز و رمز مشورت رسول خدا ( ص ) با انصار در بدر و احد همين مطلب بود .\r\n\r\nج . شرايط خاص انصار\r\nانصار در شهر خود در امنيت و آسايش زندگى مىكردند و به كشاورزى و عمران اراضى ، و امور معيشتى خويش مشغول بودند . همين آن‌ها را وامىداشت تا به زندگى وابستگى و علاقه بيشترى داشته باشند . بنابراين براى بيرون رفتن از اين فضا و ورود به فضايى ديگر كه سرشار است از مشكلات و خطرهاى بزرگ ، به انگيزه روانى قوىترى نياز بود .\r\nاز سوى ديگر اگر قرار است ، انصار با قريش به عنوان بزرگ‌ترين قبيله\r\n\r\n","description":"","footnote":"","page_name":" 587 ","page_number":591},
  {"content":"\r\n\r\nعرب از نظر خطر ، نفوذ و حتى تقدّس وارد جنگ شوند ، بر آنان فرض است كه قبل از هرگونه اقدامى كه روابط آنان را با مكّه به خطر خواهد انداخت ، به دقّت بينديشند . در حالى كه شرايط مهاجران كاملا متفاوت بود و به آسانى مىتوانستند بر ضدّ قريش مواضع جنگى اتخاذ كنند . اين مواضع از نظر روانى و اجتماعى كاملا موجّه مىنمود ، زيرا قريش بود كه با اعمال سياست‌هاى خشونت‌طلبانه از جمله اهانت ، شكنجه ، اخراج و مصادرهء اموال مهاجران سر ناسازگارى گذاشت . بدين ترتيب مهاجران مظلوم ، ستمديده و رانده شده احساس مىكردند كه قريش در قبال آنان همهء اصول اخلاقى ، اجتماعى و احكام عقلى ، فطرى و دينى را زير پا گذاشته است . پس حقّ آنان است كه براى دفاع از حيثيت لكه‌دار شده خود ، به جنگ قريش و تهديد امنيت او بروند .\r\nخلاصه اين كه : امكان ندارد احدى ايستادگى و مقاومت مهاجران را در قبال قريش تجاوز و خيانت بداند ، بلكه از نظر همگان جنگى عادلانه و حق‌طلبانه بر ضدّ كسانى است كه نزديك‌ترين خويشاوندان خود را زير بدترين شكنجه‌ها و با اعمال خشن‌ترين رفتارهاى ممكن تحت فشار قرار داده‌اند .\r\n\r\nد . وضعيت روانى مهاجران\r\nديديم كه اتخاذ مواضع جنگى از سوى مهاجران بيش از آن كه تجاوز و عدوان باشد ، دفاع و مقاومت در مقابل متجاوزان قريش به حساب مىآمد .\r\nبنابراين توجيهات روانى ، سياسى و اجتماعى خاص خود را داشت . از سوى ديگر به دليل نبودن فضاى كلى مناسب براى ورود انصار به جنگ به عنوان سپر دفاعى و شمشير برنده مسلمانان ، اتخاذ چنين مواضعى از سوى مهاجران ضرورت داشت . از اين‌رو مهاجران تحركات خويش را به صورت تدريجى آغاز كردند . همين تحركات تدريجى به اين مردم غريب فرصت داد تا هر چند به صورت محدود ، جغرافياى منطقه را بشناسند . مهاجران كه از نظر روانى\r\n\r\n","description":"","footnote":"","page_name":" 588 ","page_number":592},
  {"content":"\r\n\r\nصدمه ديده بودند ، در منطقهء يثرب نيز احساس غربت مىكردند . بنابراين نياز به تحركاتى بود تا ضمن بازگرداندن اعتماد به نفس آنان ، روحيه‌ها را بالا برده ، به آنان احساس قدرت ، استقلال و آزادى بخشد . همين تحركات به مهاجران اطمينان داد كه مىتوانند قريش را زير فشار قرار دهند . اين احساس با پيمان‌هاى صلح و ترك مخاصمه پيامبر ( ص ) با قبايل اطراف مدينه قوت گرفت .\r\n\r\nه . مردم عرب و خون\r\nمردم عرب قضيه خون را فراموش نمىكردند و هرگز از آن نمىگذشتند .\r\nاين مردم بر اساس قانون ثار : خون خواهى ؛ آيندهء روابط سياسى ، اقتصادى و اجتماعى خود را با ديگر قبايل و گروه‌ها تعيين مىكردند . چه بسا جنگ‌هاى ناشى از خون‌خواهى چندين نسل تداوم پيدا مىكرد . حال كه قرار است ، يك جامعه اسلامى متّحد و يك‌پارچه همانند يك جسد واحد تشكيل شود ، ضرورت دارد كه مسائل مربوط به خون و خون‌خواهى در دايرهء هر چه تنگ‌ترى محدود شود و از حقد و كينه‌هايى كه از درون مىجوشد و حتى پس از گذشت نسل‌ها و صدها سال تأثير خويش را مىگذارد ، جلوگيرى نمود . از اين‌رو مىبينيم كه در جنگ بدر كه نسبت مهاجران به انصار يك به چهار يا پنج بود ، بيشتر كشته‌هاى مشركان به دست على ( ع ) و حمزه به قتل رسيدند كه از مهاجران قريشى بودند .\r\n\r\nو . انصار و جنگ\r\nآنچه تقديم داشتيم ، بدان معنى نيست كه انصار هرگز در جنگ‌هاى اسلامى شركت نداشته باشند ، زيرا مسأله اسلام ، مسأله ملّت‌ها و انسانيت در طول تاريخ است و اهميّت و حساسيّت آن بالاتر است از خطرهايى كه از ناحيه قريش ، انصار را تهديد خواهد كرد . على الخصوص كه اسلام ضمانت‌هاى لازم\r\n\r\n","description":"","footnote":"","page_name":" 589 ","page_number":593},
  {"content":"\r\n\r\nرا براى جبران و پيش‌گيرى از وقوع چنين تهديداتى انديشيده است . آنچه به وقوع پيوست ، در حقيقت در اثر عدم رعايت قوانين اسلام و اجراى ضمانت‌هاى مذكور از سوى امّت بود . آرى حضور انصار در جنگ يك ضرورت انكارناپذير بود كه مىبايست با شركت فعّال خود ، موانع گسترش آيين حنيف را از سر راه توده‌هاى دربند بردارند . همچنان كه ضرورت داشت ، پيش‌بينىهاى لازم براى كاهش حقد و كينه‌هاى قريش انديشيده شود .\r\n\r\n","description":"","footnote":"","page_name":" 590 ","page_number":594},
  {"content":"\r\n\r\n\r\nفصل چهارم جنگ بدر بزرگ\r\n\r\n1 . تلاش ناموفّق قريش\r\nپس از گذشت مدتى كم از حضور پيغمبر ( ص ) و مسلمانان در مدينه ، كفّار قريش نامه‌اى به عبد اللّه بن ابى بن سلول و ديگر بت‌پرستان اوس و خزرج نوشتند . در اين نامه كه پيش از جنگ بدر و زمانى فرستاده شد كه رسول خدا ( ص ) در مدينه بود ؛ آمده است ؛\r\nهمانا شما به يار ما پناه داده‌ايد و جمعيّت شما در ميان اهالى مدينه از همه بيشتر است . به خداى سوگند مىخوريم كه يا او را مىكشيد ، يا از شهرتان بيرون مىرانيد يا از همهء عرب بر ضدّ شما يارى مىگيريم و يا همه با هم به سوى شما به راه مىافتيم تا اين كه مردان جنگاور را بكشيم و زنانتان را بر خود حلال گردانيم . « 1 »\r\nهنگامى كه اين نامه به دست عبد اللّه بن ابى و هم‌كيشان مشرك او رسيد ، در پى هم فرستادند و گرده هم جمع شدند و براى جنگ با پيغمبر ( ص ) هم داستان گشتند . زمانى كه اين جريان به پيامبر ( ص ) و ياران رسيد ، حضرت\r\n\r\n\r\n","description":"","footnote":"\r\n( 1 ) . المصنّف ، 5 / 358 - 359 .\r\n","page_name":" 591 ","page_number":595},
  {"content":"\r\n\r\nدر جمعى از مشركان با آنان روبه‌رو شد و خطاب به آن‌ها فرمود :\r\nتهديدهاى قريش شما را به اتخاذ تصميماتى كشانده است ؛ گمان نمىكنم قريش مىتوانست بيش از آن كه خود مىخواهيد ، شما را فريب دهد ؛ حال شما مىخواهيد فرزندان و برادرانتان را بكشيد ؟ ! « 1 »\r\nمشركان با شنيدن اين سخن رسول خدا ( ص ) پراكنده شدند . اين داستان به قريش رسيد . پس از آن جنگ بدر روى داد . « 2 »\r\n\r\n2 . حادثه به روايت مورّخان\r\nدر هفدهم رمضان سال دوم هجرت ، جنگ بدر بين مسلمانان و مشركان قريش به وقوع پيوست ، بدين ترتيب كه كاروان قريش در غزوهء عشيره از دست مسلمانان گريخت و به شام رفت . پيامبر ( ص ) مراقبانى را گماشت تا به هنگام بازگشت كاروان او را خبر كنند . سرپرستى كاروان را ابو سفيان بر عهده داشت و سى مرد ، كمتر يا بيشتر ، همراه او بودند . شمار مردان كاروان را چهل و هفتاد مرد هم گفته‌اند . اموال قريش در اين كاروان بود . گفته‌اند : قيمت كالاهاى اين كاروان به پنجاه هزار دينار مىرسيد . در زمانى كه مىدانيم پول ارزش زيادى داشت .\r\nرسول خدا ( ص ) مسلمانان را به حركت فرمان داد . مردم حركت كردند ، برخى مشتاقانه فرمان پيامبر ( ص ) را پذيرفتند و شمارى از خوف انتقام قريش با كراهت و سنگينى دستور رهبر را استقبال كردند . برخى از مورّخان را عقيده بر اين است كه\r\nگروه بسيارى از ياران پيغمبر ( ص ) ، از همراهى با آن حضرت خوددارى كردند و بيرون شدن او را از مدينه خوش نداشتند و در اين مورد سخن\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n","page_name":" 592 ","page_number":596},
  {"content":"\r\n\r\nو گفتگو بسيار شد . گروهى از اهل بينش و افراد داراى حسن نيّت هم از همراهى با پيغمبر ( ص ) خوددارى كردند كه نمىپنداشتند جنگى خواهد بود ، بلكه گمان مىبردند اين سفر براى كسب غنيمت است . اگر گمان مىكردند كه جنگ خواهد شد ، هرگز تخلف نمىكردند . « 1 »\r\nخداوند متعال در قرآن واكنش مسلمانان را چنين بازگو فرموده است :\r\n  كَما أَخْرَجَكَ رَبُّكَ مِنْ بَيْتِكَ بِالْحَقِّ وَ إِنَّ فَرِيقاً مِنَ الْمُؤْمِنِينَ لَكارِهُونَ ، يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَ هُمْ يَنْظُرُونَ   . « 2 »\r\nهمان گونه كه پروردگارت تو را از خانه‌ات به حقّ بيرون آورد و حال آن كه دسته‌اى از مؤمنان سخت كراهت داشتند ؛ با تو دربارهء حقّ - بعد از آن كه روشن گرديد - مجادله مىكنند . گويى كه آنان را به سوى مرگ مىرانند و ايشان ( بدان ) مىنگرند .\r\nشايد برخى از اين جهت كراهت داشتند كه قريش در مقابل چنين اقدام خطرناكى سكوت نخواهد كرد . از همين ، توان فهميد كه گفته برخى بىجاست كه مىگويند : متخلّفان گمان نمىبردند كه پيغمبر ( ص ) جنگ خواهد كرد . « 3 » از نظر ما اين تلاشى است ، براى عذرتراشى به نفع متخلّفان ، اگر چه بىفايده و نامعقول است . چه آيهء قرآن بهترين دليل بر نادرستى اين سخن است . به هر حال مسلمانان از مدينه بيرون رفتند ، امّا ابو سفيان با خبر شد و كسى را به مكّه فرستاد تا قريش را براى نجات كاروان خبردار سازد .\r\nعبد الرحمن بن عوف ، سعد بن ابى وقّاص ، مقداد و قدامة بن مظعون از جمله كسانى بودند كه در مكّه شكنجه شدند . آنان از پيامبر ( ص ) اجازه مىخواستند تا با مشركان بجنگند ، امّا به آن‌ها اجازه جنگ داده نمىشد . هنگامى كه فرمان\r\n\r\n\r\n","description":"","footnote":"\r\n( 1 ) . بنگريد : شرح نهج البلاغه ، 14 / 85 ؛ المغازى ، 1 / 20 - 21 ؛ بحار الانوار ، 19 / 328 ؛ سيره حلبى ، 2 / 143 .\r\n( 2 ) . انفال ( 8 ) : 5 - 6 .\r\n( 3 ) . نساء ( 4 ) : 77 ؛ بنگريد : الكامل فى التاريخ ، 2 / 116 .\r\n","page_name":" 593 ","page_number":597},
  {"content":"\r\n\r\nجنگ يافتند ، و دستور آمد كه به سوى بدر حركت كنند ، اين كار برشمارى از آنان سخت مىنمود . خداوند نازل فرمود :\r\n أَ لَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ وَ أَقِيمُوا الصَّلاةَ وَ آتُوا الزَّكاةَ فَلَمَّا كُتِبَ عَلَيْهِمُ الْقِتالُ إِذا فَرِيقٌ مِنْهُمْ يَخْشَوْنَ النَّاسَ كَخَشْيَةِ اللَّهِ أَوْ أَشَدَّ خَشْيَةً وَ قالُوا رَبَّنا لِمَ كَتَبْتَ عَلَيْنَا الْقِتالَ لَوْ لا أَخَّرْتَنا إِلى أَجَلٍ قَرِيبٍ قُلْ مَتاعُ الدُّنْيا قَلِيلٌ وَ الْآخِرَةُ خَيْرٌ لِمَنِ اتَّقى  . « 1 »\r\nآيا نديدى كسانى را كه به آنان گفته شد : ( فعلا ) دست ( از جنگ ) بداريد ، و نماز را بر پاى داريد و زكات بدهيد ؛ والى همين كه كارزار بر آنان مقرّر شد ، به ناگاه گروهى از آنان از مردم ( - مشركان ) ترسيدند ، مانند ترس از خدا يا ترسى سخت‌تر ، و گفتند : پروردگارا ؛ چرا بر ما كارزار مقرر داشتى ؟ چرا ما را تا مدّتى كوتاه مهلت ندادى ؟ بگو : برخوردارى ( از اين ) دنيا ، اندك و براى كسى كه تقوا پيشه كرده ، آخرت بهتر است .\r\nروحيه و مواضع مقداد از جمله موضع دليرانه وى در همين نبرد گواهى مىدهد كه نمىتوان او را به ترس از مردم و جنگ در راه خدا متهم كرد . از مفاد آيهء كريمه به دست مىآيد كه ترس و وحشت آنان از مردم ، به سبب حبّ بقاء و بهره‌مندى از دنيا بوده است . مىدانيم كه مقداد نه هرگز در راه خدا از چيزى ترسيد و نه زندگى خود را بر دين و ايمان برترى داد . زندگانى وى بهترين دليل اين مدّعاست .\r\nعلاوه بر اين ، روايت و آيه دلالت دارد كه برخى از آنان ترس و وحشت داشتند نه همه . بررسى زندگى و مواضع ديگران نشان مىدهد كه آنان تعلّق و وابستگى خاصى به دنيا داشتند . از اين رو بعيد نمىنمايد كه رفتن به جبهه نبرد و جنگ با قريش براى آنان سخت بوده است . عبد الرحمن بن عوف با ثروت فراوان كه همين موجب اعتراض‌ها و گفتگوهاى ابو ذر با عثمان و كعب الاحبار\r\n\r\n\r\n","description":"","footnote":"\r\n( 1 ) . نساء ( 4 ) : 77 . بحار الانوار ، 19 / 209 ؛ مجمع البيان ، 3 / 77 ؛ الدر المنثور ، 2 / 184 .\r\n","page_name":" 594 ","page_number":598},
  {"content":"\r\n\r\nگرديد ؛ « 1 » و موضع مشهور خود در شوراى شش نفرى ، قدامه شارب الخمر كه از بيعت با على ( ع ) خوددارى كرد « 2 » و سعد بن ابى وقّاص كه از بيعت و شركت در جنگ‌هاى على ( ع ) خوددارى ورزيد و امام سهميه او را قطع كرد و بخشى از اموال بيت المال كوفه را با خود برد ؛ « 3 » با اين زندگى و مواضع مىتوانند مورد نظر روايت و آيه باشند ، امّا راويان مطابق خواست دستگاه خلافت نام آنان را پوشيده داشته با شمارى ديگر درهم آميختند .\r\n\r\nأ . خواب عاتكه\r\nعاتكه دختر عبد المطلب در خواب ديد كه مردى سوار بر شتر به مكّه آمد و فرياد مىزد : اى آل غالب ؛ يا : اى آل غدر ؛ به سوى بسترهاى مرگ خود بشتابيد . سپس سنگى را از فراز كوه ابو قيس روانه كرد كه چون پايين آمد ، ريزريز شد . چنان كه در مكّه هيچ خانه‌اى نبود كه سنگ‌ريزه‌اى در آن نيفتد .\r\nعاتكه خواب خويش را به عبّاس گفت . او نيز به عتبة بن ربيعه بازگفت . عتبه گفت : اين مصيبتى است كه در قريش روى خواهد داد . امّا ابو جهل با شنيدن خواب عاتكه به تمسخر گفت : اين پيغمبر دومى است كه در بنى عبد المطلب ظهور مىكند . قسم به لات و عزّى ؛ سه روز صبر مىكنيم . اگر آن چه او گفته ، درست بود كه هيچ و الّا سندى را عليه شما خواهيم نوشت كه در ميان عرب خانواده‌اى نيست كه زنان و مردان آن از بنى هاشم دروغ‌گوتر باشند .\r\n\r\n\r\n","description":"","footnote":"\r\n( 1 ) . بنگريد : مروج الذهب ، 2 / 340 ؛ مسند احمد ، 1 / 63 ؛ مجمع الزوائد ، 9 / 72 ؛ كشف الاستار ؛ 3 / 172 ؛ حلية الاولياء ، 1 / 160 ؛ الغدير ، 8 / 351 ؛ انساب الاشراف ، 5 / 52 ؛ شرح نهج البلاغه ، 3 / 54 ؛ 8 / 256 ؛ الميزان ، 9 / 251 - 258 .\r\n( 2 ) . بنگريد : قاموس الرجال ، 7 / 385 ؛ الاصابه ، 3 / 228 - 229 ؛ شرح نهج البلاغه ، 20 / 23 ؛ اسد الغابه ، 4 / 199 .\r\n( 3 ) . بنگريد : قاموس الرجال ، 4 / 312 - 315 .\r\n","page_name":" 595 ","page_number":599},
  {"content":"\r\n\r\nروز سوم ديدند ، مردى بانگ مىزند : اى آل غالب ؛ اى آل غالب ؛ مصيبت ؛ مصيبت ؛ « 1 »\r\nاحدى از بزرگان قريش نبود ، مگر اين كه مالى براى تجهيز سپاه پرداخت .\r\nقريش اعلام كرد : هر كس براى نجات كاروان بيرون نيايد ، خانه‌اش را ويران مىكنيم . از اين رو كسى نماند كه براى جنگ بيرون نرود ، مگر اين كه به جاى خود كسى را فرستاد . « 2 »\r\nابو لهب نيز عاص بن هشام را در مقابل چهار هزار درهم كه گفته مىشود از راه قمار از او مىخواست ، به جاى خود فرستاد . « 3 »\r\nامية بن خلف كه از سعد بن معاذ شنيده بود ، پيامبر ( ص ) از كشته شدن وى به دست مسلمانان خبر داده ، حاضر نبود در اين سپاه شركت كند ، امّا چنان در تنگنا قرار گرفت كه اصرار همسرش نيز او را از رفتن بازنداشت . او در مسجد نشسته بود كه عقبة بن ابى معيط از سوى ابو جهل ، با مجمر و عود نزد او آمد و گفت : به مجمر دارى بنشين كه تو از شمار زنانى . اميه به خشم آمد و خود را براى حركت آماده كرد . وى به درخواست همسرش كه سوگند مىخورد ، محمّد هرگز دروغ نمىگويد و او را از رفتن بازمىداشت ، توجّه نكرد و رفت و كشته شد . « 4 »\r\nعبّاس ، عقيل ، نوفل بن حارث و طالب بن ابى طالب از بنى هاشم همراه قريش عازم شدند . طالب به اجبار قريش از مكّه بيرون آمد ، بر اثر مشاجره\r\n\r\n\r\n","description":"","footnote":"\r\n( 1 ) . بنگريد : تاريخ الخميس ، 1 / 369 ؛ المغازى ، 1 / 29 ؛ سيره ابن هشام ، 2 / 259 ؛ الروض الانف ، 3 / 42 ؛ سيره حلبى ، 2 / 143 - 144 .\r\n( 2 ) . سيره ابن هشام ، 2 / 261 .\r\n( 3 ) . المغازى ، 1 / 33 ؛ تاريخ الخميس ، 1 / 370 ؛ انساب الاشراف ، 1 / 292 .\r\n( 4 ) . سيره حلبى ، 2 / 145 ؛ سيره ابن كثير ، 2 / 384 - 385 .\r\n","page_name":" 596 ","page_number":600},
  {"content":"\r\n\r\nلفظى با آنان كه مىگفتند : به خدا قسم كه مىدانيم دل‌هايتان با محمّد است ، همراه كسانى كه به مكّه بازگشتند ، برگشت . . . « 1 » مطابق روايتى از امام صادق ( ع ) طالب مسلمان شد . « 2 » اين بيت شعر هم از او است ؛\r\n و خير بنى هاشم احمد * رسول اللّه على فترة « 3 » \r\nبهترين خاندان هاشم ، احمد است . او فرستاده خداوند است كه پس از گذشت مدتى دراز از آمدن پيامبران ، به رسالت برانگيخته شده است .\r\nابن هشام قصيده‌اى از او نقل مىكند كه در آن رسول خدا ( ص ) را مدح نموده از بنى عبد شمس و نوفل مىخواهد عليه بنى هاشم جنگى به راه نيندازند كه مصائب ، بلايا و مشكلاتى را به همراه خواهد داشت . « 4 »\r\n\r\nب . اختلاف قريش\r\nابو سفيان با تغيير مسير ، كاروان را نجات داد و نماينده‌اى را براى بازگرداندن قريش فرستاد . ابو جهل بر خلاف نظر ابو سفيان اصرار ورزيد كه بايد به منطقهء بدر برويم و سه روز در آنجا بمانيم و بخوريم و شراب بنوشيم تا عرب از اين حركت و جمعيت ما با خبر شوند و براى هميشه از ما حساب ببرند .\r\nاخنس بن شريق ، بنى زهره را برگرداند و احدى از آنان در جنگ بدر شركت نداشت . علّت آن بود كه اخنس پنهانى از ابو سفيان پرسيد : آيا محمّد دروغ مىگويد ؟ ابو سفيان پاسخ داد : هرگز دروغ نگفته است . ما او را امين مىناميديم ،\r\n\r\n\r\n","description":"","footnote":"\r\n( 1 ) . بنگريد : بحار الانوار ، 19 / 294 - 295 ؛ روضه كافى ، 375 ؛ تاريخ الخميس ، 1 / 375 ؛ انساب الاشراف ، 2 / 42 .\r\n( 2 ) . بحار الانوار ، 19 / 294 .\r\n( 3 ) . شرح نهج البلاغه ، 14 / 78 .\r\n( 4 ) . سيره ابن هشام ، 3 / 27 - 28 ؛ البداية و النهايه ، 3 / 340 .\r\n","page_name":" 597 ","page_number":601},
  {"content":"\r\n\r\nامّا اگر سقايت و رفادت حج و مشورت ، از آن بنى عبد المطلب باشد ، و در عين حال پيامبرى هم در ميان آن‌ها ، پس چه چيزى براى ما مىماند ؟ پس اخنس دريافت و بنى زهره را بازگرداند . « 1 »\r\nاز بنى عدى هم كسى در جنگ بدر شركت نداشت . بنى هاشم نيز درصدد برآمدند تا به مكّه برگردند ، امّا ابو جهل سخت‌گيرى كرد و گفت : اين جماعت هم از ما جدا نمىشوند تا با هم بازگرديم . « 2 »\r\nبه همين دليل و نظر به موضع بنى هاشم در قبال پيغمبر ( ص ) و مسلمانان و دفاع از آنان در دورهء مكّه ، رسول خدا ( ص ) دستور داد كه مردان بنى هاشم را نكشند . چنان كه از قتل ابو البخترى ، وليد بن هشام نيز كه در مكّه از حضرت دفاع مىكرد و هرگز او را آزار نداد و از كسانى بود كه براى نقض عهدنامه قريش تلاش مىكرد ، منع فرمود ، امّا حاضر نشد ، بدون همسفرش اسير شود ؛ از اين رو او را كشتند . پيامبر ( ص ) از قتل حارث بن نوفل هم كه به اجبار قريش آمده بود ، منع كرد ، امّا كسى كه از دستور پيغمبر ( ص ) خبر نداشت ، او را كشت . همين جريان براى زمعة بن اسود نيز تكرار شد .\r\nاز اين به دست مىآيد ؛\r\n1 . هدف پيامبر ( ص ) از جنگ ، غلبه و رسيدن به پادشاهى و سلطنت نبود .\r\nاو هرگز تمايل نداشت كه خون مردم ريخته شود و اجساد كشتگان را ببيند و نوحهء مادران فرزند از دست داده و زنان بىشوهر شده را بشنود ، بلكه هدف عالىترى داشت كه نفع آن ، عايد همهء مردم در طول نسل‌هاى متمادى مىشد .\r\nاو مىخواست با كمترين تلفات به اين هدف و الا برسد .\r\n2 . پيامبر ( ص ) مواضع اخلاقى و سجايا و شهامت مردم را با هر گرايش و\r\n\r\n\r\n","description":"","footnote":"\r\n( 1 ) . بنگريد : سيره حلبى ، 2 / 153 .\r\n( 2 ) . سيره ابن هشام ، 2 / 271 ؛ سيره حلبى ، 2 / 154 .\r\n","page_name":" 598 ","page_number":602},
  {"content":"\r\n\r\nهويتى درك مىكرد . او انسان كامل و رسول انسانيت بود . از اين رو مىتوانست صفات و سجاياى نيك را بيش از هر كس ديگرى درك كند . چنين بود كه در قبال همه كسانى كه رفتار و اخلاق نيك داشتند - هر چند يك بار در زندگى - و آن دسته از مردم قريش كه به اجبار در ميدان نبرد حاضر شدند ، به يكسان موضع گرفت . همچنان كه اين موضع را به نزديكان و افراد خانواده‌اش محدود نكرد و تحت تأثير عواطف و احساسات نسبى قرار نگرفت .\r\n\r\n3 . شوراى جنگى\r\nدر نزديكى بدر مسلمانان از آمدن و تجمّع قريش براى دفاع از كاروان تجارتى خبردار شدند . شمارى از اين مسأله وحشت كردند و برخى فغان و ناله سردادند . پيامبر ( ص ) با ياران خود مشورت كرد كه بجنگند يا در پى كاروان باشند ؟ ابو بكر گفت :\r\nايشان قريش‌اند با آن خودخواهى و تكبّرى كه دارند . از روزى كه كافر شده‌اند ، هرگز ايمان نياورده‌اند و از روزى كه عزيز گرديده‌اند ، هرگز ذليل نشده‌اند . از سوى ديگر شما هم براى جنگ بيرون نيامده‌ايد .\r\nرسول خدا ( ص ) فرمود : بنشين . ابو بكر نشست . پيامبر ( ص ) فرمود : نظر بدهيد . عمر برخاست و همانند ابو بكر سخن گفت . پيامبر ( ص ) او را به نشستن فرمان داد و او نشست . واقدى و حلبى سخن قبلى را به عمر نسبت داده ، دربارهء ابو بكر گفته‌اند : او خوب سخن گفت . « 1 » سپس مقداد برخاست و گفت :\r\nاى رسول خدا درست است كه اينان قريش‌اند كه با تكبّر خود آمده‌اند ، امّا ما به تو ايمان آورده و ترا تصديق كرده‌ايم و شهادت مىدهيم كه آنچه تو آورده‌اى ، حقّ است و از نزد خداوند . به خدا قسم ، اگر ما را فرمان دهى كه در ميان آتش رويم يا خود را بر خار مغيلان زنيم ، مىرويم و\r\n\r\n\r\n","description":"","footnote":"\r\n( 1 ) . المغازى ، 1 / 48 ؛ سيره حلبى ، 2 / 150 .\r\n","page_name":" 599 ","page_number":603},
  {"content":"\r\n\r\nپروا نمىكنيم و آنچه را كه بنى اسرائيل به موسى گفتند كه تو و پروردگارت برويد و نبرد كنيد ، ما همين جا نشسته‌ايم ، ما نخواهيم گفت ، بلكه ما مىگوييم : تو و پروردگارت رهسپار شويد و نبرد كنيد كه ما هم همراه شما نبرد مىكنيم . به خدا قسم كه در راست و چپ و پيشاپيش تو خواهيم جنگيد و اگر به دريا وارد شوى ، همراه تو خواهيم آمد و اگر ما را تا نواحى حبشه ببرى ، با تو خواهيم آمد .\r\nرنگ رخساره پيامبر ( ص ) از شنيدن سخنان مقداد برافروخته شد و برق شادى در نگاهش نمايان گرديد ، چنان كه آشكارا خنديد و او را دعا كرد . « 1 »\r\nرسول خدا ( ص ) باز از مردم نظر خواست و گويا قصد وى انصار بود ، چه هم جمعيتشان بيشتر بود و هم بيم داشت كه مبادا انصار فكر كنند كه اگر در مدينه مسأله‌اى پيش آيد ، بر آنان است كه از پيغمبر ( ص ) دفاع كنند ، امّا در خارج مدينه چنين مسئوليتى ندارند . چنان كه در پيمان عقبه پذيرفته بودند .\r\nسپس سعد بن معاذ برخاست و گفت : پدر و مادرم فدايت يا رسول اللّه ؛ گويا به ما نظر دارى ؟ گفت :\r\nآرى ، سعد گفت : گمان مىكنم كه براى كارى بيرون آمدى و اكنون به كار ديگرى مأمور شده‌اى . فرمود : بلى . سعد گفت :\r\nيا رسول اللّه ؛ پدر و مادرم فداى تو . ما به تو ايمان آورده‌ايم و تو را تصديق كرده‌ايم و شهادت داده‌ايم كه آنچه آورده‌اى حق است و از جانب خداوند . پس هرچه خواهى فرمان بده كه ما اطاعت مىكنيم . . . به خدا قسم ؛ اگر ما را فرمان دهى كه به اين دريا فرو رويم ، با تو فرو خواهيم رفت . باشد كه خداوند چشم تو را به ديدن فداكارى ما روشن كند . پس ما را به نام خدا رهسپار ساز .\r\nرسول خدا ( ص ) شادمان شد و دستور حركت داد و گفت : خداوند متعال يكى از دو دسته را به من وعده داده است . به خداى قسم ؛ هم اكنون گويى به\r\n\r\n\r\n","description":"","footnote":"\r\n( 1 ) . تاريخ الخميس ، 1 / 373 ؛ سيره حلبى ، 2 / 150 ؛ المغازى ، 1 / 48 .\r\n","page_name":" 600 ","page_number":604},
  {"content":"\r\n\r\nكشتارگاه ابو جهل بن هشام ، و عتبة بن ربيعه و شيبه . . . مىنگرم . . . سپس حركت كرد تا در بدر فرود آمد .\r\nاز برخى از متون به دست مىآيد كه بيشتر صحابه خواهان تعقيب كاروان و ترك نبرد بودند . « 1 » خداوند متعال اين جريان را در قرآن بيان فرموده است ؛\r\n وَ إِذْ يَعِدُكُمُ اللَّهُ إِحْدَى الطَّائِفَتَيْنِ أَنَّها لَكُمْ وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ وَ يُرِيدُ اللَّهُ أَنْ يُحِقَّ الْحَقَّ بِكَلِماتِهِ وَ يَقْطَعَ دابِرَ الْكافِرِينَ  . « 2 »\r\nو ( به ياد آوريد ) هنگامى را كه خدا يكى از دو دسته ( كاروان تجارتى ابو سفيان يا سپاه قريش را به شما وعده داد كه از آن شما باشد و شما دوست داشتيد كه دستهء بىسلاح براى شما باشد و ( لى ) خدا مىخواست كه حق ( - اسلام ) را با كلمات خود ثابت ، و كافران را ريشه كن كند .\r\nبرخى گمان برده‌اند كه سخن‌گوى انصار ، سعد بن عباده بود . به نظر ما اين پندار درست نيست ، زيرا سعد بن عباده در بدر حضور نداشت و در اثر مارگزيدگى نمىتوانست از خانه بيرون رود . « 3 »\r\nپيش از ادامهء بحث لازم مىدانيم به چند نكته توجّه دهيم ؛\r\n\r\nأ . رايزنى پيغمبر ( ص ) با ياران\r\nضرورت داشت كه پيامبر ( ص ) در جنگ بدر با ياران خود مشورت كند ، زيرا بدر يك جنگ سرنوشت‌ساز بود و سرنوشت ايمان و كفر در منطقه ، لااقل در آيندهء نزديك و بلكه براى هميشه بر پايهء نتايج همين جنگ رقم مىخورد .\r\nچنان كه پيامبر ( ص ) در دعاى خود فرمود : خدايا ؛ اگر اين گروه از بين بروند ، كسى ترا پرستش نخواهد كرد .\r\n\r\n\r\n","description":"","footnote":"\r\n( 1 ) . الدر المنثور ، 3 / 163 ، 162 ؛ البداية و النهايه ، 3 / 263 .\r\n( 2 ) . انفال ( 8 ) : 7 .\r\n( 3 ) . سيرهء حلبى ، 2 / 150 .\r\n","page_name":" 601 ","page_number":605},
  {"content":"\r\n\r\nاز سوى ديگر روشن است كه پيامبر ( ص ) به نظر ياران نيازى نداشت ، بلكه از اين جهت با آنان به شور پرداخت كه مشكلات جنگ را آنان بر عهده خواهند داشت و پيامدهاى آن ، در زمينه‌هاى مختلف بر دوش آنان خواهد بود .\r\nچنان كه در اين ميان اندوخته‌هاى درونى خويش را آشكار خواهند كرد و بدين ترتيب مؤمن از منافق ، شجاع از ترسو ، و نيز منفعت‌طلبان از كسانى كه بر پايهء تكليف شرعى مىانديشند ، دوست از دشمن و ضعيف از قوى بازشناخته خواهند شد .\r\n\r\nب . جنگ با قريش\r\nروشن است كه ديدگاه حق ، جنگ با قريش بود . اين اراده خداوند و خواست پيغمبر ( ص ) بود ، زيرا فقط دو راه پيش روى داشتند ؛\r\n1 . بدون دست‌يابى به كاروان و درگيرى با قريش بازگردند . اين يك شكست روحى و روانى آشكار براى مسلمانان بود و مشركان ، يهوديان و منافقان را بر ضدّ آنان به هوس مىانداخت .\r\n2 . در پى كاروان بروند و پس از قتل يا اسارت مردان كاروان ، اموال قريش را غارت كنند ، امّا هرگز قريش ساكت نمىنشست ، بلكه جنگى بس گسترده‌تر بر ضدّ مسلمانان ، به راه مىانداخت . چنان كه مىتوانست پيش از بازگشت مسلمانان مدينه را مورد تهاجم خويش سازد و ضربهء شكننده‌اى را بر پيكر آنان وارد سازد . بنابراين قريش با اين عدّه و عدّه نه تنها سكوت نمىكرد ، بلكه براى بازگرداندن هيبت از دست رفته و كرامت لكه دار شده خويش به هر اقدامى دست مىزد .\r\nبنابراين يك راه بيشتر نداشتند : جنگ و نبرد با قريش . بدين معنى كه اگر مسلمانان خواهان عزّت و شوكت بودند ، چنان كه قبايل اطراف ، منافقان ، مشركان و يهوديان در آنان طمع نكنند ، راهى جز جنگ نبود .\r\n\r\n","description":"","footnote":"","page_name":" 602 ","page_number":606},
  {"content":"\r\n\r\n\r\nج . تربيت روانى\r\nدر اين باره به دو نكته توجّه مىكنيم ،\r\n1 . هدف نخست مسلمانان رسيدن به مال بود ، امّا ارادهء خداوند و خواست رسول اين بود كه آنان را از هدف دنيايى پست به هدفى والاتر و ارزشمندتر بالا ببرند . در غير اين صورت چه فرقى بين آنان و قريش بود كه از گردآورى نيرو و به راه انداختن جنگ جز در پى اهداف دنيايى ، اقتصادى ، اجتماعى و سياسى نبودند ؟\r\n2 . جنگ بدر روح اعتماد به نفس را در مسلمانان برانگيخت تا با صلابت و شجاعت هر چه بيشتر به رويارويى با سختىها و مشكلات بروند . چه مأموريت داشتند كه فرعون‌هاى قريش و سردمداران شرك را نابود كرده ، خود را براى جنگ با عرب و عجم آماده سازند .\r\n\r\nد . نگاهى به ديدگاه‌ها\r\nبيشتر مورّخان سخنان ابو بكر و عمر را حذف نموده و به همين عبارت كه نيكو سخن گفت ، بسنده كرده‌اند . « 1 » در مواردى هم جملاتى به آنان نسبت داده‌اند كه ربطى به پرسش پيغمبر ( ص ) نداشت .\r\nروشن است كه سرور و شادمانى پيامبر ( ص ) از سخنان مقداد و دعاى حضرت در حقّ وى دلالت دارد كه سخن ابو بكر و عمر با هدف رسول خدا ( ص ) از مشورت با مسلمانان ، هماهنگى نداشت ، بلكه كاملا بر خلاف آن بود و الّا در صورتى كه كمترين مناسبت را مىداشت ، قطعا مورّخان و راويان دوست‌دار اين دو با آب و تاب تمام نقل مىكردند .\r\nدر برخى روايات آمده كه وقتى رسول خدا ( ص ) از يارانش نظر خواست ،\r\n\r\n\r\n","description":"","footnote":"\r\n( 1 ) . به طور مثال : البداية و النهايه ، 3 / 262 ، الثقات ، 1 / 157 .\r\n","page_name":" 603 ","page_number":607},
  {"content":"\r\n\r\nابو بكر سخن گفت ، رسول خدا ( ص ) از او روى بگرداند . سپس عمر سخن گفت . از او هم روى بگرداند . « 1 » روىگردانى پيغمبر ( ص ) از آن دو فقط براى اين بود كه موافق جنگ با قريش نبودند و در سخنان خويش به مدح و ستايش اين قوم سركش پرداختند كه از وقتى عزيز شده ، هرگز ذليل نشده ، و از روزى كه كافر شده ، هرگز ايمان نياورده است . بر خلاف برخى ديدگاه‌ها ، هدف پيامبر ( ص ) فقط نظرخواهى از انصار نبود و گرنه چرا به سخنان مقداد گوش فرا داد و از شنيدن آن مسرور شد و هنگامى كه نظر وى را درست و هماهنگ با منطق و اهداف عالى خويش ديد ، براى اين مرد مهاجر دعا فرمود . چنان كه ابو ايوب انصارى گفت : ما انصار آرزو مىكرديم ، همانند او سخن مىگفتيم و آن را با ثروت هنگفتى عوض نمىكرديم . « 2 » پس خداوند نازل فرمود :\r\n كَما أَخْرَجَكَ رَبُّكَ مِنْ بَيْتِكَ بِالْحَقِّ وَ إِنَّ فَرِيقاً مِنَ الْمُؤْمِنِينَ لَكارِهُونَ  . « 3 »\r\nهمان گونه كه پروردگارت تو را از خانه‌ات به حقّ بيرون آورد و حال آن كه دسته‌اى از مؤمنان سخت كراهت داشتند .\r\n\r\nه . شادمانى و سرور پيغمبر ( ص )\r\nدقّت در سخنان سعد بن معاذ و مقداد نشان مىدهد كه نه پيشنهاد جنگ كردند و نه راه صلح را نشان حضرت دادند ، بلكه كار را به رسول خدا ( ص ) واگذار نمودند و فقط اعلام كردند ، در مقابل اوامر و نواهى پيغمبر ( ص ) فرمان‌بردار و تسليم بىچون و چرا هستند . اين نهايت ايمان و غايت اخلاص و تسليم است و اوج آگاهى و شعور . آنان در مقابل اراده خدا و رسول ، ارزشى براى خود قائل نبودند ؛ چنان كه خدا فرمود :\r\n\r\n\r\n","description":"","footnote":"\r\n( 1 ) . مسند احمد ، 3 / 219 ؛ البداية و النهايه ، 3 / 263 ؛ صحيح مسلم ، 5 / 170 .\r\n( 2 ) . البداية و النهايه ، 3 / 263 - 264 .\r\n( 3 ) . انفال ( 8 ) : 5 .\r\n","page_name":" 604 ","page_number":608},
  {"content":"\r\n\r\n وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ  . « 1 »\r\nو هيچ مرد و زن مؤمنى را نرسد كه چون خدا و فرستاده‌اش به كارى فرمان دهند ، براى آنان در كارشان اختيارى باشد .\r\n  يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّهِ وَ رَسُولِهِ وَ اتَّقُوا اللَّهَ إِنَّ اللَّهَ سَمِيعٌ عَلِيمٌ   . « 2 »\r\nاى كسانى كه ايمان آورده‌ايد ؛ در برابر خدا و پيامبرش ( در هيچ كارى ) پيشى مجوييد و از خدا پروا داريد كه خدا شنواى داناست .\r\nسرور و شادمانى رسول خدا ( ص ) از اين ايمان عميق و تسليم مطلق بود و بس . روايت كرده‌اند كه رسول خدا ( ص ) در كنار نزديك‌ترين چاه بدر فرود آمد ، حباب بن منذر وقتى مطمئن شد كه انتخاب اين موضع به فرمان خدا نبوده ، پيشنهاد كرد كه در نزديك‌ترين چاه فرود آيند و آنگاه چاه‌هاى ديگر را از بين برده و بر سر چاهى كه فرود آمده‌اند ، حوضى بسازند و بدين ترتيب دست دشمن را از آب كوتاه كنند . رسول خدا ( ص ) پيشنهاد وى را پذيرفت و دستور داد كه مطابق آن عمل كردند . از آن هنگام ، حباب را « حباب ذو الرأى » صاحب رأى ، ناميدند . « 3 »\r\nاين روايت از ديدگاه ما درست نيست ، زيرا\r\n1 . عصمت پيامبر ( ص ) از خطا و نسيان به ضرورت عقل و نقل ثابت شده است . بدين ترتيب رأى و عمل آن حضرت در همهء امور درست است و خطا و اشتباه در آن راه ندارد .\r\n2 . عدوة قصوى يعنى آن كنارهء وادى يليل كه دور تر از مدينه بود و مشركان در آنجا فرود آمده بودند ، داراى آب و زمينى مناسب بود ، امّا در عدوة دنيا\r\n\r\n\r\n","description":"","footnote":"\r\n( 1 ) . احزاب ( 33 ) : 36 .\r\n( 2 ) . حجرات ( 49 ) : 1 .\r\n( 3 ) . سيره ابن هشام ، 2 / 272 ؛ تاريخ الخميس ، 1 / 376 ؛ سيره حلبى ، 2 / 155 .\r\n","page_name":" 605 ","page_number":609},
  {"content":"\r\n\r\nيعنى آن طرف وادى كه به مدينه نزديك بود ، آب نداشت و چنان رمل بود كه پا در آن فرو مىرفت . « 1 »\r\n3 . ابتدا مشركان در بدر فرود آمدند . بنابراين معقول نمىنمايد كه در جايى بىآب فرود آيند و آب را براى دشمن بگذارند .\r\n4 . به تصريح ابن اسحاق مشركان وارد حوض شدند و رسول خدا ( ص ) دستور داد كه احدى متعرّض آنان نشود . « 2 » روشن است كه منع دشمن از آب ، با اصول اخلاقى و مبانى دينى و سيره رسول خدا ( ص ) سازگارى ندارد .\r\nدرست آن است كه مسلمانان به آب دسترسى نداشتند . خداوند شبانه از آسمان بارانى فرو فرستاد كه آب روان شد و حوضچه‌ها را پرآب كردند ، هم خود نوشيدند و هم به حيوانات دادند ، خود را شستند و مشك‌هايشان را پرآب كردند . خداوند متعال در اشاره به همين مسأله فرمود :\r\n إِذْ يُغَشِّيكُمُ النُّعاسَ أَمَنَةً مِنْهُ وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الشَّيْطانِ وَ لِيَرْبِطَ عَلى قُلُوبِكُمْ وَ يُثَبِّتَ بِهِ الْأَقْدامَ  . « 3 »\r\n( به ياد آوريد ) هنگامى را كه ( خدا ) خواب سبك آرامش‌بخشى كه از جانب او بود ، بر شما مسلّط ساخت ، و از آسمان بارانى بر شما فرو فروريزانيد تا شما را به آن پاك گرداند ، و وسوسهء شيطان را از شما بزدايد و دل‌هايتان را محكم سازد و گام‌هايتان را بدان استوار دارد .\r\nراز ساخت حوض همين بود ، نه آنچه مىگويند . به هر تقدير ، مشركان زودتر از مسلمانان در بدر فرود آمدند . آنان در عدوة قصوى يعنى آن كنارهء وادى كه به سمت مكّه بود و چاه‌هاى آب در آنجا بود ، چنان فرود آمدند كه كاروان تجارتى در پشت سر آنان قرار گرفت . « 4 » زمين زير پاى قريش سفت بود .\r\n\r\n\r\n","description":"","footnote":"\r\n( 1 ) . بنگريد : فتح الغدير ، 2 / 291 ؛ الكشّاف ، 2 / 203 - 223 ؛ تاريخ الخميس ، 1 / 275 .\r\n( 2 ) . بنگريد : الكامل فى التاريخ ، 2 / 123 .\r\n( 3 ) . انفال ( 8 ) : 11 .\r\n( 4 ) . سيره ابن هشام ، 2 / 271 - 272 ؛ تاريخ الخميس ، 1 / 375 ؛ سيره حلبى ، 2 / 154 ؛ دلائل النبوه\r\n","page_name":" 606 ","page_number":610},
  {"content":"\r\n\r\nسپاه اسلام در عدوة دنيا يعنى اين طرف وادى كه به مدينه نزديك‌تر بود و بىآب ، فرود آمد . اين زمين سست بود و غير قابل رفت و آمد . اين بدان معنى است كه از لحاظ نظامى ، زمين زير پاى مسلمانان نامناسب بود . در همان شب بارانى رسيد كه زمين شن‌زار غير قابل رفت و آمد را براى مسلمانان محكم ساخت و زمين زير پاى قريش را از بسيارى آب غير قابل عبور كرد . مسلمانان حوضچه‌ها را پر از آب كردند . « 1 »\r\n\r\n4 . عدّه و عدّه\r\n\r\nأ . مسلمان\r\nرسول خدا ( ص ) با سيصد و سيزده نفر به شمار ياران طالوت بيرون آمد .\r\nكمتر و بيشتر هم گفته‌اند . رقم اوّل ديدگاه عموم مورّخان سلف است . « 2 » هفتاد شتر داشتند كه دو يا سه نفر به ترتيب بر يكى سوار مىشدند . پيامبر ( ص ) ، على ( ع ) و مرثد بن ابى مرثد و زيد بن حارثه ، به نوبت يك شتر را سوار مىشدند . به اجماع مورّخان مقداد يك اسب داشت . گفته‌اند : در همهء سپاه پيامبر ( ص ) فقط همين يك اسب بود . « 3 » روايتى از على ( ع ) نيز همين را يادآور مىشود . « 4 » برخى گفته‌اند : يك اسب ديگر هم داشتند كه از زبير يا مرثد يا هر دو\r\n\r\n\r\n","description":"","footnote":"\r\n- ( بيهقى ) ، 3 / 35 ؛ البداية و النهايه ، 3 / 266 .\r\n( 1 ) . سيره ابن هشام ، 2 / 271 - 272 ؛ تاريخ الخميس ، 1 / 375 ؛ سيره حلبى ، 2 / 154 ؛ دلائل النبوه ( بيهقى ) ، 3 / 35 ؛ البداية و النهايه ، 3 / 266 .\r\n( 2 ) . سيره حلبى ، 2 / 149 .\r\n( 3 ) . تاريخ الخميس ، 1 / 371 ؛ مناقب آل ابى طالب ، 1 / 187 ؛ بحار الانوار ، 19 / 323 ؛ حياة الصحابة ، 1 / 439 ؛ سيرهء حلبى ، 2 / 149 ؛ المغازي ، 1 / 27 ؛ دلائل النبوه ( بيهقى ) ، 3 / 38 - 39 ؛ تاريخ الامم و الملوك ، 2 / 53 .\r\n( 4 ) . تاريخ الامم و الملوك ، 2 / 135 ؛ سيره حلبى ، 2 / 149 ؛ سيره ابن كثير ، 2 / 388 .\r\n","page_name":" 607 ","page_number":611},
  {"content":"\r\n\r\nبا هم بود . مسلمانان شش سپر و هشت شمشير داشتند . « 1 »\r\nشمار مهاجران شصت و چهار يا هفتاد نفر بود . هفتاد و شش ، هفتاد و هفت و هشتاد نفر هم گفته‌اند . مطابق نقل ديگر دويست و هفتاد نفر از انصار بودند و بقيه سپاه از مهاجران . ارقام ديگرى هم گفته‌اند . « 2 » از اين ميان صد و هفتاد نفر از مردم خزرج بودند كه البته در همين هم اختلاف است .\r\n\r\nب . مشركان\r\nهنگامى كه مشركان قريش از مكّه بيرون آمدند ، شراب مىخوردند و خوانندگان زن همراه داشتند كه دف مىزدند و مىخواندند ، امّا آنان را از ميان راه برگرداندند . هفتصد شتر داشتند . « 3 » گفته‌اند : چهار صد اسب « 4 » دويست و صد اسب هم گفته‌اند . « 5 » ششصد نفر زره‌پوش بودند . « 6 » روزى يك نفر سپاه را طعام مىداد . روزانه نه يا ده شتر مىكشتند . طعام‌دهندگان دوازده نفر بودند . از جمله :\r\nعتبه ، شيبه ، عبّاس ، ابو جهل و حكيم بن حزام چنان كه معروف است بعدا از جملهء مؤلفة قلوبهم بود .\r\n\r\nج . آرايش سپاه\r\nبامداد روز جنگ ، رسول خدا ( ص ) سپاه خود را ساماندهى كرد . افتخار\r\n\r\n\r\n","description":"","footnote":"\r\n( 1 ) . مناقب آل ابى طالب ، 1 / 187 ؛ مجمع البيان 2 / 214 ؛ تاريخ الخميس ، 1 / 371 .\r\n( 2 ) . دلائل النبوه ( بيهقى ) ، 3 / 40 ؛ سيره حلبى ، 2 / 164 ؛ حياة الصحابة ، 1 / 603 ؛ تاريخ الخميس ، 1 / 371 ؛ انساب الاشراف ، 1 / 290 ؛ مجمع الزوائد ، 6 / 93 ؛ بحار الانوار ، 19 / 323 .\r\n( 3 ) . همان منابع .\r\n( 4 ) . تفسير قمى ، 1 / 262 .\r\n( 5 ) . بنگريد : مناقب آل ابى طالب ، 1 / 187 ؛ سيره حلبى ، 2 / 146 ؛ بحار الانوار ، 19 / 224 ؛ الكامل فى التاريخ ، 2 / 118 .\r\n( 6 ) . مناقب خوارزمى ، 102 ؛ مناقب ابن مغازلى ، 434 ، 366 ؛ الاستيعاب ، 3 / 33 ؛ مستدرك حاكم ، 3 / 11 ؛ شرح نهج البلاغه ، 2 / 102 ؛ جمهرة الخطب ، 1 / 428 .\r\n","page_name":" 608 ","page_number":612},
  {"content":"\r\n\r\nپرچم‌دارى بدر با على بن ابى طالب ( ع ) بود « 1 » كه در همهء جنگ‌هاى رسول خدا ( ص ) او صاحب لواء ( پرچم ) حضرتش بود . « 2 » بنابراين ديدگاه كسانى كه مىگويند : در بدر چند پرچم ( لواء ) بود ، يكى را مصعب بن عمير داشت و يكى را حباب بن منذر ؛ درست نيست . مگر اين كه منظورشان اين باشد كه پرچم مهاجران را مصعب داشت و پرچم انصار را حباب .\r\nتلاش برخى براى جداسازى لواء و رايت براى اين كه بتوانند اين مسأله را بدين ترتيب جمع كنند ؛ تلاش بىثمرى است ، زيرا علاوه بر اين كه به نظر گروهى از لغت‌شناسان تفاوتى بين دو واژه وجود ندارد ، بلكه با هم مترادف است ، « 3 » در بسيارى از متون تصريح شده كه هر دو اختصاص به على ( ع ) داشت .\r\nاز سوى ديگر ابن سعد و ابن اسحاق بيان كرده‌اند كه رايت پس از بدر و دقيقا در جنگ خيبر مورد استفاده قرار گرفت . « 4 »\r\n\r\nد . آرامش قبل از طوفان\r\nرسول خدا ( ص ) پس از ساماندهى سپاه خطاب به آنان فرمود :\r\nچشم‌هايتان را فرو بنديد ، آغازگر پيكار نباشيد و احدى سخن نگويد . « 5 »\r\nدر اجراى فرمان رسول خدا ( ص ) مسلمانان دم فروبستند و چشم‌ها را بر هم نهادند . اين اقدام تأثيرى شگرف در روحيهء سپاه قريش گذاشت . چنان كه\r\n\r\n\r\n","description":"","footnote":"\r\n( 1 ) . مناقب خوارزمى ، 102 ؛ مناقب ابن مغازلى ، 434 ، 366 ؛ الاستيعاب ، 3 / 33 مستدرك حاكم ، 3 / 11 ؛ شرح نهج البلاغه ، 2 / 102 ؛ جمهرة الخطب ، 1 / 428 .\r\n( 2 ) . ترجمة الامام على ( ع ) من تاريخ دمشق ، 1 / 145 ؛ ذخائر العقبى ، 75 ؛ الطبقات الكبرى ، 3 / 14 ؛ كفاية الطالب ، 336 ؛ كنز العمّال ، 6 / 398 ؛ الرياض النضره ، 2 / 202 .\r\n( 3 ) . سيره حلبى ، 2 / 147 .\r\n( 4 ) . همان ، 147 - 148 .\r\n( 5 ) . همان .\r\n","page_name":" 609 ","page_number":613},
  {"content":"\r\n\r\nوقتى يكى از آنان با اسب خود جولان داد تا ببيند آيا آنان را كمك يا كمينى هست ؟ وقتى به نزد يارانش بازگشت ، چنين گفت :\r\nآنان را نه كمينى است ، نه كمكى امّا شتران آبكش يثرب‌اند كه مرگ ريزنده در بار دارند . نمىبينيد كه زبان بسته‌اند و سخن نمىگويند ؟ ! همچون افعى زبان به دور دهان مىگردانند و پناهى جز شمشيرهاى خود ندارند ؟ ! چنان مىبينم ايشان را كه پشت نكنند تا كشته شوند و كشته نمىشوند تا به قدر خود بكشند . پس در جدال ايشان تدبير نماييد و در جنگ ايشان دلير مباشيد .\r\nابو جهل كه ديد وى يارانش را از جنگ مىترساند ، به او ناسزا گفت و ساكتش كرد . وى در تشويق نيروهايش ، با اشاره به شمار اندك مسلمانان گفت :\r\nرقمى نيستند ، مگر به اندازه‌اى كه همگى با خوردن يك كله سير مىشوند . اگر غلامان خود را بفرستيم ، همه را دست بسته خواهند آورد .\r\nرسول خدا ( ص ) به قريش پيغام فرستاد كه\r\nاى گروه قريش ؛ من خوش ندارم كه ابتداى جنگ من با شما باشد ، مرا با عرب وانهيد و به خانه‌هايتان بازگرديد . اگر من صادق باشم و بر ايشان غالب گردم ، شما از همه كس به من نزديك‌تريد و اگر دروغ‌گو باشم مردمان عرب مرا از شما كفايت خواهند كرد .\r\nگفته مىشود كه عتبة بن ربيعه اين پيشنهاد را به نفع قريش دانست ، امّا ابو جهل او را به ترس متهم كرد كه با ديدن محمّد و يارانش ، وحشت كرده است و بر پسرش ابو حذيفه بيم دارد كه همراه محمّد است . وقتى سخن ابو جهل به عتبه رسيد ، گفت : اين مرد ابنه به زودى خواهد ديد كه چه كسى ترسيده است ، من يا او ؟ پس تحت تأثير احساسات قرار گرفت و لباس جنگ بر تن كرد . برادرش شيبه و فرزندش وليد نيز لباس رزم پوشيدند و به ميدان رفته ، مبارز خواستند .\r\n\r\n","description":"","footnote":"","page_name":" 610 ","page_number":614},
  {"content":"\r\n\r\n\r\nه . سايه‌بان يا جايگاه ويژه\r\nدر برخى روايات بدر هست كه براى پيامبر ( ص ) سايبانى از برگ خرما ساختند . رسول خدا ( ص ) و ابو بكر در آن نشستند و كسى ديگر همراه آنان نبود . چنان كه ادّعا مىكنند كه پيغمبر ( ص ) پذيرفت تا اسبانى آماده براى وى مهيا كنند تا اگر سرنوشت جنگ به نفع مسلمانان تمام نشود و اتّفاقى پيش آيد ، رسول خدا ( ص ) بر آن سوار شده خود را به ياران ديگرش در مدينه برساند . « 1 »\r\nاز نظر ما اين گفته به هيچ وجه درست نيست . ابن ابى الحديد معتزلى مىگويد :\r\nمن از موضوع ساختن سايبان در شگفت مىشوم كه از كجا براى آنان ممكن بوده است كه شاخه و چوب خرما به اندازهء ساخت سايبان همراه داشته يا برايشان فراهم شود ؟ سرزمين بدر هم نخلستانى ندارد و اگر مقدار اندكى هم چوب خرما همراه آنان بوده ، جنبهء سلاح و جنگ‌افزار داشته است . گفته شده كه در دست هفت نفر از مسلمانان به جاى شمشير ، چوب‌هاى خرما بوده است . ديگران هم مسلّح به شمشير و تير و كمان بوده‌اند . اين هم سخن نادرستى است . صحيح آن است كه هيچ يك از مسلمانان بدون سلاح نبوده است ، مگر اين كه چند شاخه‌اى همراهشان بوده است كه با انداختن پارچه‌اى بر آن سايه‌اى فراهم مىكرده‌اند و گرنه من امكانى براى ساخت و برپايى سايبانى از چوب‌ها و شاخه‌هاى خرما در آنجا نمىبينم . « 2 »\r\nعلاوه بر آنچه معتزلى گفت ، چند نكته ديگر را مورد توجّه قرار مىدهيم ؛\r\n1 . امكان ندارد تحت هيچ شرايطى پيغمبر ( ص ) از معركه نبرد بگريزد .\r\n2 . دعاى پيغمبر ( ص ) كه فرمود : خدايا ، اگر اين گروه كشته شوند ، ترا كسى\r\n\r\n\r\n","description":"","footnote":"\r\n( 1 ) . سيره ابن هشام ، 2 / 222 ، 279 ؛ المغازى ، 1 / 49 ، 55 ؛ الكامل فى التاريخ ، 2 / 122 ؛ شرح نهج البلاغه ، 4 / 118 ؛ سيره حلبى ، 2 / 155 - 156 .\r\n( 2 ) . شرح نهج البلاغه ، 14 / 118 .\r\n","page_name":" 611 ","page_number":615},
  {"content":"\r\n\r\nپرستش نخواهد كرد ؛ در كتاب‌هاى تاريخ و حديث آمده است . اين دعا ارادهء پيامبر ( ص ) براى فرار از صحنه جنگ در صورت پيروزى مشركان را تكذيب مىكند ، زيرا حتى اگر پيامبر ( ص ) هم بازگردد ، امكان نخواهد داشت كه دين برپا بماند تا وى راه دعوت را ادامه دهد . اين سخن و آن اراده با هم سازگارى ندارد .\r\n3 . اگر پيامبر ( ص ) در بدر شكست مىخورد ، قريش اجازه نمىداد كه تحت هيچ شرايطى حضرت بتواند جان سالم بدر برد ، بلكه مدينه را نيز آماج حملات كوبنده خويش قرار خواهد داد تا مركز اصلى و سرچشمهء گرفتارىهاى خود را از بين ببرد .\r\n4 . روايات معتبر بيان مىكند كه روز بدر رسول خدا ( ص ) را ديدند كه شمشيرش را كشيده و در تعقيب مشركان اين آيه را تلاوت مىكرد :  سَيُهْزَمُ الْجَمْعُ وَ يُوَلُّونَ الدُّبُرَ  . « 1 » مطابق برخى ديگر از روايات ، پيغمبر ( ص ) شخصا در جنگ بدر شركت كرد و شديدا جنگيد . « 2 »\r\n5 . از امام على ( ع ) روايت شده كه فرمود :\r\nروز بدر از حملهء مشركان به پيغمبر ( ص ) پناه مىبرديم . آن حضرت در ميدان نبرد ، سخت‌ترين مردم بود و احدى از او به مشركان نزديك‌تر نبود . « 3 »\r\n6 . پيش از اين آورديم كه در سپاه مسلمانان فقط مقداد و يا حد اكثر دو تن صاحب اسب بودند . حال اسب‌هاى نجيب را از كجا آوردند تا به هنگام لزوم پيغمبر ( ص ) با آن فرار كند ؟\r\n\r\n\r\n","description":"","footnote":"\r\n( 1 ) . تاريخ الامم و الملوك ، 2 / 172 .\r\n( 2 ) . سيره حلبى ، 2 / 123 ، 167 .\r\n( 3 ) . همان ؛ حياة الصحابة ، 2 / 677 .\r\n","page_name":" 612 ","page_number":616},
  {"content":"\r\n\r\n\r\nو . مبارزخواهى\r\nنخستين كسانى كه از قريش به ميدان آمدند و هماورد خواستند ، عتبه ، شيبه و وليد بودند . سه تن از جوانان انصار به ميدان آمدند ، امّا جنگجويان قريش گفتند : برگرديد . ما با شما نمىجنگيم . ما همتايان خود را از قريش مىخواهيم .\r\nرسول خدا ( ص ) آنان را بازگرداند و سه تن از افراد خانواده‌اش را فرستاد ، زيرا خوش نداشت كه با انصار شروع كند . « 1 » پس عبيدة بن حارث ، حمزه و على ( ع ) را خواست و گفت :\r\nعبيده ، برخيز . عمو ، برخيز . على ، برخيز . و حقّتان را كه خداوند براى شما قرار داده ، بخواهيد . . .\r\nعتبه از آنان خواست تا خود را معرفى كنند . وقتى خود را معرفى كردند ، شيبه از حمزه پرسيد . حمزه گفت : من حمزه پسر عبد المطلب هستم ، شير خدا و شير رسول خدا . شيبه گفت : پس با شير حلفاء روبه‌رو شده‌اى . حال بنگر كه مقاومت تو تا چه پايه است . اى شير خدا ،\r\nعلى ( ع ) وليد را كشت . حمزه و شيبه پس از حمله بسيار كه شمشيرهايشان كند شد ، به هم چسبيدند . على ( ع ) متوجّه آن دو شد و چون حمزه از شيبه بلندتر بود ، على گفت : عمو ؛ سر خود را به زير آور ، چون حمزه سرش را به ميان سينه شيبه برد ، على ( ع ) ضربتى زد و نصف سر شيبه را پراند . عتبه پاى عبيده را قطع كرده بود . على ( ع ) آمد و عتبه را كه هنوز رمقى داشت ، كشت .\r\nبدين ترتيب على ( ع ) در كشتن هر سه شركت داشت . « 2 » آن حضرت در نامه‌اى به معاويه نوشت ؛\r\nمن حقيقتا ابو الحسن هستم ، قاتل پدر بزرگت ، عتبه و عمويت شيبه و\r\n\r\n\r\n","description":"","footnote":"\r\n( 1 ) . تفسير قمى ، 1 / 264 ؛ بحار الانوار ، 19 / 313 ؛ سعد السعود ، 102 .\r\n( 2 ) . بنگريد : مناقب آل ابى طالب ، 3 / 119 .\r\n","page_name":" 613 ","page_number":617},
  {"content":"\r\n\r\nدايىات وليد ، و برادرت حنظله ، آن‌هايى كه خداوند در روز بدر خونشان را به دست من ريخت . همان شمشير اينك به دست من است و با همان دل با دشمنم روبه‌رو مىشوم . « 1 »\r\nعلى ( ع ) و حمزه ، عبيده را به نزد رسول خدا ( ص ) آوردند . عبيده گفت : يا رسول اللّه ؛ آيا من شهيد نيستم ؟ فرمود : چرا ، تو نخستين شهيد از خانوادهء من هستى . عبيده گفت : اگر عموى تو زنده بود ، مىدانست كه من به آنچه دربارهء او گفته‌اى ، سزاوارترم . حضرت فرمود : كدام عمويم را مىگويى ؟ گفت :\r\nابو طالب كه سرود :\r\n كذبتم و بيت اللّه يبزى محمّد * و لما نطاعن دونه و نناضل \r\n و نسلمه حتى نصرع دونه * و نذهل عن ابنائنا و الحلائل \r\nحضرت فرمود : به ابو طالب چنين مگو ، مگر نمىبينى كه يك پسرش را كه همانند شير در پيش روى خدا و رسول شمشير مىزند و پسر ديگرش در راه خدا به حبشه هجرت كرد ؟ عبيده گفت : يا رسول اللّه ! آيا در چنين حالتى بر من غضب كردى ؟ فرمود : نه ، ليكن عمويم را ياد كردى . از اين رو اندكى ناراحت شدم . « 2 »\r\nگفته‌اند : اين آيه در شأن اين شش نفر فرود آمد :\r\n هذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا قُطِّعَتْ لَهُمْ ثِيابٌ مِنْ نارٍ  . « 3 »\r\nاين دو ( گروه ) ، دشمنان يك ديگرند كه دربارهء پروردگارشان با هم ستيزه مىكنند ، و كسانى كه كفر ورزيدند ، جامه‌هايى از آتش برايشان بريده شده است . « 4 »\r\n\r\n\r\n","description":"","footnote":"\r\n( 1 ) . الفتوح ، 2 / 435 ؛ الغدير ، 10 / 151 .\r\n( 2 ) . تفسير قمى ، 1 / 265 ؛ بحار الانوار ، 19 / 255 ؛ شرح نهج البلاغه ، 14 / 80 ؛ الغدير ، 7 / 316 ؛ نسب قريش ، 94 .\r\n( 3 ) . حج ( 22 ) : 19 .\r\n( 4 ) . مناقب آل ابى طالب ، 3 / 118 ؛ الغدير ، 7 / 202 .\r\n","page_name":" 614 ","page_number":618},
  {"content":"\r\n\r\nدر صحيح بخارى آمده كه ابو ذر قسم مىخورد كه اين درباره آنان فرود آمد . « 1 »\r\nاين آيه نيز درباره على ، حمزه و عبيده فرود آمد :\r\n مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ  . « 2 »\r\nاز ميان مؤمنان مردانىاند كه به آن چه با خدا عهد بستند ، صادقانه وفا كردند .\r\nگفته‌اند : فقط دربارهء على ( ع ) فرود آمد . « 3 » آيات ديگرى هم هست كه در اثناى جنگ بدر در شأن على ( ع ) فرود آمد . « 4 »\r\nمناسب مىبينيم به چند نكته اشاره كنيم ؛\r\n\r\n1 . خشم رسول خدا ( ص ) دربارهء ابو طالب\r\nاگر رسول خدا ( ص ) به واسطه اين جمله پيراسته و خلاصهء عبيده دربارهء عمويش ابو طالب خشم گرفت ، پس موضع آن حضرت در قبال كسانى كه به ناحق ابو طالب را متهم به كفر و شرك مىكنند و او را سزاوار آتش جهنّم مىدانند ، چه خواهد بود ؟\r\n\r\n2 . آغاز نبرد با افراد خانواده\r\nپيامبر ( ص ) سه نفر انصارى را بازگرداند و به حمزه ، على و عبيده اعضاى\r\n\r\n\r\n","description":"","footnote":"\r\n( 1 ) . صحيح بخارى ، 3 / 4 ؛ مناقب آل ابى طالب ، 3 / 118 ؛ مستدرك حاكم ، 2 / 386 ؛ الغدير ، 7 / 202 ؛ تفسير ابن كثير ، 3 / 212 ؛ تفسير ابن جزى ، 3 / 38 ؛ تفسير خازن ، 3 / 698 ؛ تفسير قرطبى ، 2 / 25 - 26 ؛ صحيح مسلم ، 2 / 550 ؛ الطبقات الكبرى ، 1 / 518 .\r\n( 2 ) . احزاب ( 33 ) : 23 ، الصواعق المحرقه ، 80 .\r\n( 3 ) . مناقب خوارزمى ، 188 .\r\n( 4 ) . مناقب آل ابى طالب ، 3 / 118 .\r\n","page_name":" 615 ","page_number":619},
  {"content":"\r\n\r\nخانوادهء خودش فرمان داد كه به ميدان روند . على ( ع ) در نامه‌اى به معاويه نوشت ؛\r\nرسول خدا ( ص ) چون كارزار دشوار مىشد و مردم پاى پس مىنهادند ، كسان خود را فراز مىداشت و بدانان يارانش را از سوزش نيزه‌ها و شمشيرها بازمىداشت . چنان كه عبيده در نبرد بدر و حمزه در احد و جعفر در موته شهيد شدند . « 1 »\r\nرسول خدا ( ص ) كه جنگ را با افراد خانواده‌اش آغاز كرد ، در حقيقت مىخواست در عمل به انصار و مهاجرين ثابت كند كه نه تنها نمىخواهد آنان را وسيله رسيدن به اهداف خويش سازد و به وسيله آنان خطر را از خود و خانواده‌اش دفع كند ، بلكه هدف عالىترى دارد كه مىبايست همه در رسيدن به آن شريك باشند . چنان كه خود او هم در سختى و آسانى ، همراه آنان است و آماده تا در اين راه و حتى براى دفاع از ياران خود ، پيش از همه ، اعضاى خانواده خودش را فدا سازد .\r\n\r\n3 . حق مسلمانان\r\nرسول اكرم ( ص ) خطاب به على ( ع ) ، حمزه و عبيده فرمود : حقّتان را كه خداوند براى شما قرار داده ، بخواهيد ! اين حق چيست ؟ ! آيا جز حقّ آزادى عقيده و انديشه ، و دفاع از دين و جان ، و ردّ دشمنى و تجاوز چيزى هست ؟\r\nمسلمانان مىخواهند آزاد زندگى كنند و در مقابل متجاوزان و زورگويان از دين خداوند دفاع كنند . مظلوم حق دارد كه داد خويش از ظالم بگيرد ؛\r\n  أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ ، الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ   . « 2 »\r\n\r\n\r\n","description":"","footnote":"\r\n( 1 ) . انساب الاشراف ، 2 / 81 ؛ شرح نهج البلاغه ، 15 / 77 ؛ وقعة صفّين ، 90 ؛ العقد الفريد ، 4 / 336 .\r\n( 2 ) . حج ( 22 ) : 39 - 40 .\r\n","page_name":" 616 ","page_number":620},
  {"content":"\r\n\r\nبه كسانى كه جنگ بر آنان تحميل شده ، رخصت ( جهاد ) داده شده است ، چرا كه مورد ظلم قرار گرفته‌اند و البته خدا بر پيروزى آنان سخت تواناست ؛ همان كسانى كه به ناحق از خانه‌هايشان بيرون رانده شدند ؛ ( آن‌ها گناهى نداشتند ) جز اين كه مىگفتند : پروردگار ما خداوند است .\r\n\r\nز . اوج درگيرى\r\nوقتى عتبه ، شيبه و وليد كشته شدند ، ابو جهل تلاش كرد تا اوضاع را به دست گيرد . از اين رو گفت :\r\nتعجيل نكنيد ، و طغيان نورزيد چنان كه پسران ربيعه طغيان ورزيدند . بر شما باد كشتن مردم يثرب ، آنان را تكه تكه كنيد . بر شما باد حفظ مردم قريش ، آنان را بگيريد تا وارد مكّه شويم و گمراهىشان را به آنان بشناسانيم .\r\nابن عبّاس در تفسير آيهء :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  ؛ مىگويد : « 1 »\r\nرسول خدا ( ص ) به فرمان جبرئيل به على ( ع ) گفت : مشتى سنگ‌ريزه به من بده . على ( ع ) مشتى سنگ‌ريزه ( در روايتى : خاك ) برگرفت و به آن حضرت داد . رسول خدا ( ص ) آن را بر روى كافران ريخت . احدى از آنان باقى نماند ، مگر اين كه چشمش ( و در روايتى دهان و گلويش ) از سنگ‌ريزه پر شد . سپس مؤمنان آنان را به رديف ، كشتند و اسير كردند . « 2 »\r\n\r\nح . فرشتگان در بدر\r\nخداوند ، مسلمانان را به كمك فرشتگان مدد رساند تا دل‌هاى آنان بر ايمان تثبيت شود . مفسّران در اين كه فرشتگان جنگيده باشند ، اختلاف نظر دارند .\r\nشايد ظاهر آيه هم بر شركت فرشتگان در جنگ ، مساعدت نكند . خداوند متعال\r\n\r\n\r\n","description":"","footnote":"\r\n( 1 ) . انفال ( 8 ) : 17 .\r\n( 2 ) . بحار الانوار ، 19 / 229 ؛ مناقب آل ابى طالب ، 1 / 189 ؛ سيره حلبى ، 2 / 167 .\r\n","page_name":" 617 ","page_number":621},
  {"content":"\r\n\r\nمىفرمايد :\r\n وَ ما جَعَلَهُ اللَّهُ إِلَّا بُشْرى وَ لِتَطْمَئِنَّ بِهِ قُلُوبُكُمْ  . « 1 »\r\nو تا آن كه دل‌هاى شما بدان اطمينان يابد .\r\nدر مقابل آيهء ديگرى است كه به شركت فرشتگان در جنگ اشاره دارد :\r\n إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا سَأُلْقِي فِي قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الْأَعْناقِ وَ اضْرِبُوا مِنْهُمْ كُلَّ بَنانٍ  . « 2 »\r\nهنگامى كه پروردگارت به فرشتگان وحى مىكرد كه من با شما هستم ، پس كسانى را كه ايمان آورده‌اند ، ثابت قدم بداريد . به زودى در دل كافران وحشت خواهم افكند . پس فراز گردن‌ها را بزنيد ، و همهء سرانگشتانشان را قلم كنيد .\r\nالبته اين در صورتى است كه فاضربوا تا آخر آيه خطاب به فرشتگان باشد .\r\nچه بسا ظاهر آيه هم بر همين مطلب دلالت كند ، امّا اگر خطاب به رزمندگان مسلمان و آدمى باشد ، اين آيه هم دلالتى بر شركت فرشتگان در جنگ نخواهد داشت . به هر حال گفته مىشود ، فرشتگان خود را شبيه امير المؤمنين على ( ع ) در مىآوردند . « 3 » شايد همين فرشتگان بودند كه شمار مسلمانان را در هنگام جنگ براى مشركان زياد نشان مىدادند . چنان كه خداوند فرمود :\r\n وَ اذْكُرُوا إِذْ كُنْتُمْ قَلِيلًا فَكَثَّرَكُمْ  . « 4 »\r\nو به ياد آوريد هنگامى را كه اندك بوديد ، پس شما را بسيار گردانيد .\r\n\r\nط . پايان جنگ\r\nمشركان قريش در بدر به سختى شكست خوردند . ابو جهل كشته شد .\r\n\r\n\r\n","description":"","footnote":"\r\n( 1 ) . انفال ( 8 ) : 10 .\r\n( 2 ) . انفال ( 8 ) : 12 .\r\n( 3 ) . بحار الانوار ، 19 / 285 ؛ حياة الصحابة ، 3 / 586 ؛ مجمع الزوائد ، 6 / 84 ؛ كنز العمّال ، 268 .\r\n( 4 ) . اعراف ( 7 ) : 86 .\r\n","page_name":" 618 ","page_number":622},
  {"content":"\r\n\r\nرسول خدا ( ص ) به او وعده داده بود كه خداوند او را به وسيلهء ضعيف‌ترين يارانش خواهد كشت . چنان كه از روايات معتبر به دست مىآيد ، رسول اكرم ( ص ) پيش از وقوع ، از همهء حوادث بدر خبر داده بود . « 1 » به هر حال ابو جهل را يك نفر انصارى كشت و ابن مسعود ، سر وى را بريد . گفته‌اند : عبد اللّه بن مسعود اندك رمقى در ابو جهل ديد . سپس با شمشيرش او را كشت . از نظر ما قول نخست ، قابل‌قبول‌تر است .\r\nنخستين كسى كه در بدر شكست خورد ، شيطان بود كه به شكل سراقة بن مالك مدلجى از اشراف كنانه ظاهر شد .\r\nدر روايتى هست كه وقتى ابو سفيان كاروان را به مكّه رساند ، بازگشت و به سپاه قريش پيوست و با آنان به بدر آمد و در جنگ جراحاتى برداشت و از معركه نبرد فرار كرد و پياده به مكّه آمد . « 2 »\r\n\r\n4 . تقسيم غنايم\r\nمسلمانان يكصد و پنجاه شتر و ده اسب ، به نظر ابن اثير ، سى اسب و مقدار زيادى كالا ، اسلحه ، پوست دبّاغى شده ، و چرم از مشركان قريش به غنيمت گرفتند . « 3 » آنان در كيفيت تقسيم با هم اختلاف پيدا كردند كه آيا همهء غنايم به رزمندگان صحنهء نبرد اختصاص دارد يا نيروهايى هم كه در پشت جبهه سرگرم انجام كارهاى ديگرى بودند ، سهم مىبرند ؟ از اين رو رسول خدا ( ص ) تقسيم غنايم را به تأخير انداخت . پس از آنكه غنايم بدر به دستور رسول خدا ( ص ) جمع‌آورى شد ، عبد اللّه بن كعب مازنى از بنى نجّار مسئول حمل و نگهدارى آن\r\n\r\n\r\n","description":"","footnote":"\r\n( 1 ) . بحار الانوار ، 19 / 267 .\r\n( 2 ) . تاريخ الخميس ، 1 / 375 .\r\n( 3 ) . بنگريد : المغازى ، 1 / 102 - 103 ؛ سيره حلبى ، 2 / 183 ؛ الكامل فى التاريخ ، 2 / 118 .\r\n","page_name":" 619 ","page_number":623},
  {"content":"\r\n\r\nشد . حضرت به مسلمانان فرمود كه عبد اللّه را در اين كار كمك كنند . چنان كه گفته مىشود ، خداوند متعال اين آيه مباركه را نازل فرمود :\r\n  يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ فَاتَّقُوا اللَّهَ وَ أَصْلِحُوا ذاتَ بَيْنِكُمْ وَ أَطِيعُوا اللَّهَ وَ رَسُولَهُ إِنْ كُنْتُمْ مُؤْمِنِينَ   . « 1 »\r\n( اى پيامبر ؛ ) از تو دربارهء غنايم جنگى مىپرسند ؛ بگو : غنايم جنگى اختصاص به خدا و فرستادهء ( او ) دارد . پس از خدا پروا داريد و با يكديگر سازش نماييد و اگر ايمان داريد از خدا و پيامبرش اطاعت كنيد .\r\nرسول خدا ( ص ) غنايم را در بين راه ، در منزل سير در ميان سپاهيان تقسيم كرد تا دامنهء اختلاف در ميان ياران خود را كم كند و آنان را به حالت طبيعى و به دور از آمال و خواسته‌هاى دنيايى بازگرداند . پيامبر ( ص ) از اين غنايم خمس برنداشت . چرا ؟\r\nشايد پيغمبر ( ص ) به اذن خداوند و خواست خويش و اجازهء ذو القربى ، مىخواست به رزمندگان سهم بيشترى بدهد تا ضمن ترغيب و تشويق آنان به پاسدارى از آرمان‌هاى توحيدى ، دلشان را به دست آورد . خصوصا كه اين نخستين جنگ مسلمانان بر ضدّ مشركان بود و از سوى ديگر ملاحظه فرمود كه رزمندگان علاقه خاصّى از خود براى رسيدن به مال نشان داده‌اند .\r\nشايد هم علّت نگرفتن خمس از غنايم بدر اين بود كه هنوز خمس تشريع نشده بود . چنان كه مىبينيم برخى عقيده دارند كه اوّلين خمسى كه پيامبر ( ص ) برداشت ، از غنايم بنى قين قاع بود . « 2 » اين ديدگاه از نظر ما مردود است ، زيرا از برخى روايات تاريخى به دست مىآيد كه نخستين خمسى كه پيامبر ( ص ) گرفت ، از غنايم سريهء عبد اللّه بن جحش يعنى چند ماه پيش از بدر بود .\r\n\r\n\r\n","description":"","footnote":"\r\n( 1 ) . انفال ( 8 ) : 1 .\r\n( 2 ) . الثقات ، 1 / 211 .\r\n","page_name":" 620 ","page_number":624},
  {"content":"\r\n\r\nابن عساكر در حديث مناشدة « 1 » على ( ع ) آورده است كه آن حضرت اعضاى شوراى شش نفرى را سوگند داد و فرمود :\r\nشما را به خدا قسم مىدهم ، آيا در ميان شما كسى هست كه پيش از آن كه احدى از نزديكان پيغمبر ( ص ) ايمان آورده باشد ، همراه او خمس گرفته باشد ، غير از من و فاطمه ؟ پاسخ دادند : خداوندا ؛ نه . « 2 »\r\nاين حديث دلالت دارد كه تشريع خمس در آغاز دعوت و در دوره مكّه ، بوده است ، پيش از آنكه احدى از اهل بيت پيغمبر ( ص ) ايمان آورند ، امّا اين متن اشكال دارد ، زيرا جعفر بن ابى طالب در آغاز دعوت ، حمزه در سال چهارم يا پنجم و نيز ابو طالب پيش از تولّد فاطمه ( س ) ايمان آوردند . مگر اين كه از اين اشكال چنين پاسخ دهند :\r\n1 . ابو طالب ، خديجه و نيز پيامبر ( ص ) نيازى نداشتند . چنان كه پيش از اين گذشت ، در شعب ابو طالب از اموال خديجه و ابو طالب مصرف مىكردند .\r\nدر مورد جعفر نيز ثابت نشده كه مستحق خمس باشد . احتمالا او هم از لحاظ مالى بىنياز بوده است . در مورد حمزه نيز همين احتمال هست .\r\n2 . احتمال مىرود كه خمس در ابتداى بعثت و قبل از آن كه احدى از اهل بيت پيغمبر ( ص ) ايمان آورد ، تشريع شده باشد .\r\nاز اين رو پيامبر ( ص ) اموال خديجه را تخميس نموده و سهم على ( ع ) را به او داده است و چون فاطمه ( س ) متولّد شد ، در خمس ، شريك على ( ع ) گرديد .\r\nالبته از اين متن لازم نمىآيد كه فاطمه ( س ) اوايل بعثت يا پيش از آن به دنيا آمده باشد . بنابراين نبايد براى كسى از اين حديث چنين توهّمى پيش آيد .\r\n\r\n\r\n","description":"","footnote":"\r\n( 1 ) . مناشدة : قسم به خدا داده شده ( لغت‌نامه دهخدا ) .\r\n( 2 ) . ترجمة الامام على ( ع ) من تاريخ دمشق ، 3 / 90 ؛ مناقب خوارزمى ، 225 ؛ فرائد السمطين ، 1 / 322 .\r\n","page_name":" 621 ","page_number":625},
  {"content":"\r\n\r\n\r\n5 . متخلّفان و غنايم بدر\r\n\r\nأ . طلحة بن عبيد اللّه تيمى ، و سعيد بن زيد عدوى\r\nمىگويند : اين دو تن در جنگ بدر حضور نداشتند ، زيرا حضرت آنان را براى جستجو و پيگيرى كاروان قريش فرستاده بود ، امّا هنگامى به مدينه آمدند كه رسول خدا ( ص ) به سوى بدر حركت كرده بود . آنان به قصد ديدار پيغمبر ( ص ) عازم بدر شدند ، امّا ديدند كه پيغمبر ( ص ) از بدر بازمىگردد .\r\nرسول خدا ( ص ) سهم آنان را از غنايم بدر داد . « 1 » اين سخن درست نيست ، زيرا 1 . يك متن تاريخى مىگويد : سعيد و طلحه در تجارت شام بودند و پس از بازگشت رسول خدا ( ص ) از بدر به مدينه آمدند . حضرت سهم آنان را از غنايم بدر داد . « 2 »\r\nاين بخش پايانى روايت نمىتواند درست باشد . چه اين پرسش بىپاسخ خواهد ماند كه چرا فقط اين دو نفر متخلّف از بدر ، سهم غنيمت دريافت كردند ؟ بايد دانست اگر پيامبر ( ص ) با مسلمانان در اموال به تسامح رفتار مىكرد ، فقط در اموال خودش بود ، نه اموال ديگران ؟ مگر غنايم اموال رزمندگان نبود ؟ پس با كدام مجوز شرعى به متخلّفان پرداخت مىشد ؟\r\n2 . سيوطى به پيروى از ديگران اين فضيلت را از آنان نمىپذيرد و آن را مختص عثمان مىداند . « 3 » خواهيم ديد كه در مورد عثمان هم درست نيست .\r\n3 . در همان حديث مناشدة على ( ع ) با اعضاى شوراى شش نفرى آمده كه على ( ع ) فرمود :\r\n\r\n\r\n","description":"","footnote":"\r\n( 1 ) . بنگريد : سيره حلبى ، 2 / 147 ، 185 .\r\n( 2 ) . سيره ابن هشام ، 2 / 339 - 340 ؛ التنبيه و الاشراف ، 205 ؛ الاصابه ، 2 / 229 ؛ الاستيعاب ، 2 / 219 .\r\n( 3 ) . سيره حلبى ، 2 / 185 .\r\n","page_name":" 622 ","page_number":626},
  {"content":"\r\n\r\nآيا در ميان شما كسى هست كه حاضر و غايب او در جنگ ، سهم داشت ؟ گفتند : نه . « 1 »\r\nاز جمله اعضاى اين شورا ، طلحه و عثمان بودند .\r\n\r\nب . عثمان بن عفّان\r\nمىگويند : رسول خدا ( ص ) عثمان بن عفّان را در غنايم بدر شريك كرد ، زيرا به او فرموده بود كه در مدينه بماند و از همسرش ، رقيّه دختر رسول خدا ( ص ) كه مريض بود ، پرستارى كند . از اين رو سهم و پاداش او را داد . بعدا هم وى را از رزمندگان بدرى به حساب آوردند . « 2 »\r\nاز نظر ما اين ادّعا نادرست است ، زيرا\r\n1 . سخن حضرت على ( ع ) در حديث مناشدة با اعضاى شوراى شش نفرى كه عثمان هم يكى از آنان بود و پيش‌تر آورديم .\r\n2 . روايت ديگرى علّت تخلّف عثمان از جنگ بدر را ابتلاى وى به بيمارى آبله مىداند . « 3 » حال كدام يك از دو روايت را مىتوان پذيرفت ؟\r\n3 . چرا فقط از ميان ساير متخلّفان از بدر كه هر كدام بنا به عذرى نتوانستند در اين نبرد شركت كنند ، فقط عثمان را در غنايم شريك كرد ؟ آيا احدى از متخلّفان معذور اعتراض نكرد و خواهان سهم خود نشد ؟ چگونه رزمندگان اين كار را پذيرفتند و اعتراض نكردند ؟ آيا هر متخلّفان كه عذر او بيمارى باشد ، حق دارد از غنايم جنگى كه در آن حضور نداشته ، سهم ببرد ؟\r\n4 . در برخى از متون روايت عثمان آمده كه رسول خدا ( ص ) اسامة بن زيد\r\n\r\n\r\n","description":"","footnote":"\r\n( 1 ) . ترجمة الامام على ( ع ) من تاريخ دمشق ، 3 / 93 ؛ اللآلى المصنوعه ، 1 / 362 ؛ الضعفاء الكبير ، 1 / 211 - 212 .\r\n( 2 ) . بنگريد : سيره حلبى ، 3 / 142 .\r\n( 3 ) . همان ، 2 / 185 .\r\n","page_name":" 623 ","page_number":627},
  {"content":"\r\n\r\nرا همراه عثمان گذاشت تا از رقيه تيماردارى كنند ؟ از سوى ديگر اسامه در اعلام خبر پيروزى مسلمانان در بدر نوعى نقش داشت . در حالى كه در آن هنگام بيش از ده سال سن نداشت . با اين حال رسول خدا ( ص ) او را همانند عثمان در غنايم بدر سهيم نكرد . چرا ؟\r\n5 . عبد الرحمن بن عوف عثمان را در دوره خلافت وى سرزنش مىكرد كه از جنگ احد فرار كرد و در جنگ بدر حضور نداشت . « 1 »\r\n6 . هنگامى كه عثمان ، عبد اللّه بن مسعود را از بيت المال كوفه فرا خواند ؛ چون عبد اللّه وارد مدينه شد ، عثمان روى منبر خطبه مىخواند . وى به زشتى از ابن مسعود ياد كرد و او را به حشره‌اى كثيف تشبيه نمود . ابن مسعود در پاسخ وى گفت : آن گونه كه تو گفتى ، نيستم ، بلكه يار رسول خدا ( ص ) در جنگ بدر و روز بيعت رضوان . « 2 » منظور وى تعريض به عثمان بود كه در اين دو حادثه حضور نداشت .\r\n7 . ما بعيد مىدانيم كه رسول خدا ( ص ) عثمان را براى تيمار رقيه گذاشته باشد . على الظاهر عثمان چندان اهميتى به رقيه و بيمارى او نمىداد . چنان كه در شب وفات رقيه با همسر بيمارش آميزش كرد و رسول خدا ( ص ) به همين علّت اجازه نداد كه عثمان وارد قبر رقيه شود .\r\n\r\nج . غارت فضايل\r\nروايتى داريم كه مىگويد : ابو امامة بن ثعلبه آماده شد كه عازم بدر شود .\r\nمادرش مريض بود . رسول خدا ( ص ) او را فرمود كه نزد مادرش بماند و پاداش\r\n\r\n\r\n","description":"","footnote":"\r\n( 1 ) . مسند احمد ، 1 / 68 ؛ الاوائل 1 / 305 - 306 ؛ محاضرات الادباء ، 2 / 184 ؛ الدر المنثور ، 2 / 89 ؛ المغازى ، 1 / 278 ؛ شرح نهج البلاغه ، 15 / 21 - 22 .\r\n( 2 ) . انساب الاشراف ، 5 / 36 ؛ الغدير ، 9 / 3 .\r\n","page_name":" 624 ","page_number":628},
  {"content":"\r\n\r\nو سهم او را از غنايم داد . هنگامى كه حضرت از بدر بازگشت ، مادر ابو امامه مرده بود . پيامبر ( ص ) بر قبرش نماز گزارد . « 1 »\r\nملاحظه مىكنيد كه بين اين روايت و روايت مربوط به عثمان هيچ تفاوتى نيست . به نظر شما كدام روايت تحريف و به نفع ديگرى تغيير كرده و شخصيت‌هاى آن به سود ديگران عوض شده است ؟\r\nبا ملاحظه اشكالاتى كه بر روايت عثمان كرديم و نظر به تلاش دستگاه‌هاى اموى خصوصا معاويه براى فضيلت‌تراشى - چنان كه به اطراف و اكناف كشور اسلامى بخش‌نامه كرد ترجيح مىدهيم كه روايت ابو امامه را تحريف‌گران مورد غارت قرار داده و تغيير داده‌اند تا به جاى فضيلتى كه عثمان از حضور در بدر از دست داده ، فضيلت ديگرى برايش جايگزين كنند و آوازه بدى را كه به خاطر رفتار وى با رقيه در همه جا پيچيده بود ، پاك كنند . گفته مىشود : رقيه در اثر بدرفتارى عثمان از بين رفت . چنان كه در شب وفات رقيه با همسر بيمارش آميزش كرد و حرمت همسر ، و كسى كه او را بزرگ كرده بود ، و ولى نعمت وى را نگه نداشت !\r\nيك اشكال در اينجا باقى است كه بايد رفع شود : چگونه غير از على - آن چنان كه در حديث مناشدة آورديم - رسول خدا ( ص ) به كسى ديگر از غنايم داد ؟ پاسخ اين است كه احتمالا رسول اكرم ( ص ) از خمس سهمى به ابو امامه داد . چنان كه پيش از اين آورديم ، آن حضرت در مواردى خمس را به ياران خود برمىگرداند .\r\n\r\n6 . سرانجام اسيران بدر\r\nچنان كه گذشت هفتاد نفر از قريش به اسارت درآمدند . مطابق يك روايت\r\n\r\n\r\n","description":"","footnote":"\r\n( 1 ) . سيره حلبى ، 2 / 147 . بنگريد : الاصابه ، 4 / 9 ؛ اسد الغابه ، 5 / 139 .\r\n","page_name":" 625 ","page_number":629},
  {"content":"\r\n\r\nديگر ، اين رقم به هفتاد و يك نفر مىرسد . « 1 » به هر حال پيامبر ( ص ) دستور داد كه اسرا را به سوى مدينه حركت دادند و چون به منزل صفراء رسيدند ، امير المؤمنين على ( ع ) را فرمود كه گردن دو تن از آنان را بزند :\r\n1 . عقبة بن ابى معيط ، داراى سوابق زشت بدرفتارى با پيغمبر ( ص ) و مسلمانان در مكّه .\r\n2 . نضر بن حارث كه مسلمانان را در مكّه شكنجه مىكرد . « 2 »\r\nدر روايت ديگرى آمده كه رسول خدا ( ص ) سه تن از اسرا را كشت : عقبه ، نضر و مطعم بن عدى . « 3 »\r\nدر روايات آمده كه عقبه پيش از هجرت موضع بسيار زشتى در قبال رسول خدا ( ص ) داشت . حضرت او را تهديد كرد كه اگر وى را بيرون از كوه‌هاى مكّه بيابد ، گردنش را بزند . « 4 »\r\nوقتى انصار سرگذشت عقبه و نضر را ديدند ، ترسيدند كه مبادا پيامبر ( ص ) همهء اسيران را بكشد . از اين رو گفتند : يا رسول اللّه ! هفتاد نفر از آنان را كشته‌ايم .\r\nاينان قوم و خويش تواند . آيا مىخواهى آنان را ريشه‌كن نمايى ؟ ايشان را به ما ببخش و از آنان فديه بگير و آزادشان كن .\r\nابو بكر هم ترجيح مىداد كه فديه بگيرند . او گفت : اينان قوم و خويش تو هستند . آنان را نگه‌دار و فديه بگير تا به وسيله آن بر كفّار قوت يابيم . يا گفت :\r\nاينان عموزادگان ، خانواده و برادران ما هستند .\r\nرسول خدا ( ص ) كراهت داشت كه فديه بگيرد ، چنان كه سعد بن معاذ اين\r\n\r\n\r\n","description":"","footnote":"\r\n( 1 ) . العلل و معرفة الحديث ، 1 / 4 .\r\n( 2 ) . سيره ابن هشام ، 2 / 298 ؛ الاغانى ، 1 / 10 .\r\n( 3 ) . العلل و معرفة الحديث ، 1 / 3 .\r\n( 4 ) . بنگريد : الغدير ، 8 / 273 - 274 .\r\n","page_name":" 626 ","page_number":630},
  {"content":"\r\n\r\nناخشنودى را در چهرهء حضرت ديد ؛ گفت : يا رسول اللّه ! ؛ اين نخستين جنگى است كه با مشركين روبه‌رو شده‌ايم . كشتن اين مردان براى ما بهتر است تا اين كه آنان را زنده نگه دارى . عمر گفت : يا رسول اللّه ؛ اينان ترا تكذيب و از مكّه بيرون كردند . پس آنان را پيش دار و گردنشان را بزن ؛ على را بفرما تا گردن عقيل را بزند و به من اجازه ده تا گردن فلانى را بزنم و حمزه را اجازت ده تا گردن عبّاس را بزند كه اينان امامان كفرند . به همين مناسبت آياتى فرود آمد :\r\n  ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ تُرِيدُونَ عَرَضَ الدُّنْيا وَ اللَّهُ يُرِيدُ الْآخِرَةَ وَ اللَّهُ عَزِيزٌ حَكِيمٌ لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ   . « 1 »\r\nهيچ پيامبرى را سزاوار نيست كه اسيرانى بگيرد تا در زمين به طور كامل از آنان كشتار كند . شما متاع دنيا را مىخواهيد و خدا آخرت را مىخواهد ، و خدا شكست‌ناپذير حكيم است . اگر در آنچه گرفته‌ايد ، از جلب خدا نوشته‌اى نبود ، قطعا به شما عذابى بزرگ مىرسيد .\r\nموقعى كه رسول خدا ( ص ) پافشارى مسلمانان را براى گرفتن فديه ديد ، به آنان خبر داد كه عاقبت فديه اين خواهد بود كه به تعداد اسيران قريش ، از مسلمانان كشته شوند . مسلمانان پذيرفتند . « 2 » چنان كه خواهيم ديد ، آنچه رسول اكرم ( ص ) خبر داده بود ، در احد اتّفاق افتاد .\r\nبه هر حال تصميم بر اخذ فديه گرفته شد . مقرر گرديد هر اسير از هزار تا چهار هزار درهم فديه بپردازد . قريش به تدريج با فرستادن فديه اسراى خود را آزاد كردند . رسول خدا ( ص ) به هر يك از اصحاب خود ، همان اسيرى را\r\n\r\n\r\n","description":"","footnote":"\r\n( 1 ) . انفال ( 8 ) : 67 - 68 .\r\n( 2 ) . بنگريد : تاريخ الامم و الملوك ، 1 / 169 ؛ سيره حلبى ، 2 / 190 ؛ صحيح مسلم ، 5 / 157 ؛ بحار الانوار ، 19 ؛ اسباب النزول ، 137 ؛ حياة الصحابة ، 2 / 42 ؛ كنز العمّال ، 5 / 265 ؛ الدر المنثور ، 3 / 201 - 203 ؛ مشكل الآثار ، 4 / 291 - 292 ؛ المغازى ، 1 / 107 - 108 ؛ الكامل فى التاريخ ، 2 / 136 .\r\n","page_name":" 627 ","page_number":631},
  {"content":"\r\n\r\nتحويل داد بود و او خود فديه‌اش را مىگرفت . « 1 » در برخى از متون آمده كه سهيل بن عمرو فديه اسراى بدر را آورد و از رسول خدا ( ص ) خواست كه بگويد از جنگ با قريش چه مىخواهد ؟ « 2 »\r\nاين چيزى است از متون تاريخى كه ما به درستى آن اطمينان داريم .\r\nدر مقابل برخى روايات هست كه عكس آنچه گذشت ، مىگويد بر پايه اين روايات ، رسول خدا ( ص ) هم عقيده ابو بكر شد و بلكه از مشورت عمر ناراحت گرديد . پس آياتى در مخالفت پيغمبر ( ص ) و موافقت با عمر فرود آمد .\r\nفردا كه عمر به نزد رسول خدا ( ص ) آمد ، ديد كه حضرت و ابو بكر گريه مىكنند . سبب گريه آنان را پرسيد ، رسول خدا ( ص ) فرمود : نزديك بود كه به واسطهء مخالفت با پسر خطّاب ، ما را عذابى عظيم فراگيرد . اگر عذابى نازل شود ، احدى از آن نجات نيابد ، مگر پسر خطّاب .\r\nابن عبّاس از پسر عمر روايت كرد كه رسول خدا ( ص ) گفت : براى چيزى گريه مىكن ، مكّه براى گرفتن اسرايشان فديه به من پيشنهاد كردند . عذاب آنان به من عرضه شد ، از اين درخت نزديك‌تر بود . خداوند فرو فرستاد :\r\n ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ  . « 3 »\r\nما اين مطلب را اصلا تصديق نمىكنيم و آن قدر دليل داريم كه براى اثبات بطلان آن كفايت كند . شايد همين روايات به برخى از مسلمانان نادان و جاهل جسارت داده كه بنويسند و بگويند :\r\nرسول خدا ( ص ) در موضع خويش نسبت به اسراى بدر اشتباه كرد و وحى\r\n\r\n\r\n","description":"","footnote":"\r\n( 1 ) . المصنّف ، 5 / 211 .\r\n( 2 ) . همان .\r\n( 3 ) . انفال ( 8 ) : 67 . علاوه بر منابع پيشين ، بنگريد : فواتح الرحموت ، 2 / 267 ؛ تاريخ الخميس ، 1 / 393 ؛ المستصفى ، 2 / 356 .\r\n","page_name":" 628 ","page_number":632},
  {"content":"\r\n\r\nنازل شد تا اشتباه او را تصحيح كند . خداوند فرمود :\r\n ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ  . « 1 »\r\nدلايل و مستندات ما در تكذيب اين گفته‌ها به شرح زير است ؛\r\nأ . چرا به جز عمر احدى از اين عذاب نجات نيافت ؟ مگر سعد بن معاذ ، و عبد اللّه بن رواحه از موافقان عمر نبودند ؟ « 2 » مگر اين رأى را پيش از همه ، سعد بن معاذ مطرح نكرد ؟ « 3 »\r\nمعقول نمىنمايد كه آيهء  تُرِيدُونَ عَرَضَ الدُّنْيا  ، و آيهء :  لَمَسَّكُمْ فِيما أَخَذْتُمْ عَذابٌ عَظِيمٌ  ؛ خطاب به پيامبر ( ص ) باشد ، زيرا آن حضرت ، نه خواهان دنيا بود و نه مستحق اين عذاب عظيم . زيرا اين بدان معنى است كه خداوند متعال پيغمبرش را به امرى فرمان داده ، سپس با او مخالفت نموده است . التزام به اين سخن از بزرگ‌ترين گناهان و جنايت بزرگى است ! « 4 »\r\nآنچه دلالت دارد كه خداوند متعال لزوم قتل اسرا را به پيغمبر ( ص ) ابلاغ كرده اين است كه\r\nراه حل فديه اسيران از واقعهء عبد اللّه بن جحش معلوم شد كه ابن حضرمى در آن سريه كشته شد . عبد اللّه ، عثمان بن مغيره و حكم بن كيسان را به اسارت گرفت ، امّا خداوند اين كار را منع و انكار نفرمود . اين واقعه بيش از يك سال قبل از بدر بود . « 5 »\r\nاين بدان معنى است كه در خصوص اسراى بدر اوامر خاصى بوده كه\r\n\r\n\r\n","description":"","footnote":"\r\n( 1 ) . انفال ( 8 ) : 67 . قضايا فى التاريخ الاسلامى ، 20 .\r\n( 2 ) . الروض الانف ، 3 / 83 ؛ المغازى ، 1 / 110 ، 106 ؛ تاريخ الخميس ، 1 / 393 ، حياة الصحابة ، 2 / 43 .\r\n( 3 ) . شرح نهج البلاغه ، 14 / 175 - 176 .\r\n( 4 ) . بنگريد : دلائل الصدق ، 3 / 59 .\r\n( 5 ) . سيره حلبى ، 2 / 192 .\r\n","page_name":" 629 ","page_number":633},
  {"content":"\r\n\r\nپيغمبر ( ص ) به ياران خود تبيين نموده است ، امّا آنان بر مخالفت با حضرت پافشارى كردند . از اين رو مستحق عذاب شدند ، امّا خداوند به لطف و رحمت خود آنان را بخشيد .\r\nدليل ديگر اين كه در برخى از روايات تاريخى آمده كه روز بدر جبرئيل فرود آمد و به پيغمبر ( ص ) گفت : خداوند از كار قوم تو براى گرفتن فديه از اسيران ناخشنود است ؛ ترا فرمان مىدهد كه آنان را بين دو چيز مخيّر سازى :\r\nاين كه آنان را جلو اندازند و گردنشان را بزنند يا از آنان فديه بگيرند ، ولى به شمار آنان از خودشان كشته خواهند شد . « 1 »\r\nرسول خدا ( ص ) اين پيغام را به صحابه گفت ؛ به سخن آمدند : يا رسول اللّه ! اينان خانواده‌ها و برادرانمان هستند . از آن‌ها فديه مىگيريم و به وسيله فدا بر دشمنان خود قوى مىشويم و به شمار آنان از ما شهيد خواهند شد .\r\nبرخى تأكيد كرده‌اند كه پيامبر ( ص ) تمايل داشت كه اسرا را بكشند . « 2 » به گفتهء واقدى اسرا به همديگر گفتند : اگر كسى را پيش ابو بكر بفرستيم ، او از همه بيشتر در صدد پيوند خويشاوندى ماست و از سوى ديگر كسى را نزديك‌تر از او به محمّد نمىشناسيم . كسى را نزد ابو بكر فرستادند . ابو بكر آمد .\r\nبا وى سخن گفتند . ابو بكر به آنان وعده داد كه به آنان بدى نخواهد رسيد .\r\nسپس به حضور پيامبر ( ص ) رسيد و حضرت را آرام مىساخت و خشمش را تسكين مىداد . سه بار نزد رسول خدا ( ص ) آمد و در هر مرتبه حضرت سكوت كرد و پاسخ نداد . « 3 »\r\nحال آيا درست است كه بگوييم : پيامبر ( ص ) با ابو بكر گريه مىكرد و\r\n\r\n\r\n","description":"","footnote":"\r\n( 1 ) . تاريخ الخميس ، 1 / 393 ؛ المصنّف ، 5 / 210 ؛ الطبقات الكبرى ، 2 / 14 .\r\n( 2 ) . به طور مثال بنگريد : الكامل فى التاريخ ، 2 / 136 .\r\n( 3 ) . المغازى ، 1 / 107 - 108 .\r\n","page_name":" 630 ","page_number":634},
  {"content":"\r\n\r\nمىگفت : اگر از آسمان عذاب بيايد ، احدى جز پسر خطّاب نجات نخواهد يافت ؟\r\nب . اگر به فرض بپذيريم كه رسول خدا ( ص ) هم رأى ابو بكر بود و همراه وى به گريه نشست ، پس چرا به عمر گفت : عذاب آنان به من عرضه شد ، از اين درخت نزديك‌تر بود ؟ چگونه خود وى كه موافق آنان بود ، مستحق عذاب نشد ؟\r\nج . التزام به اين گفته به معنى تكذيب فرمودهء خداوند متعال است كه دربارهء پيغمبر ( ص ) آمده :\r\n  وَ ما يَنْطِقُ عَنِ الْهَوى ، إِنْ هُوَ إِلَّا وَحْيٌ يُوحى   . « 1 »\r\nو از سر هوس سخن نمىگويد ؛ اين سخن به جز وحىاى كه وحى مىشود ، نيست .\r\nچنان كه در اين حالت ، پيروى از رسول خدا ( ص ) هم كه قرآن بدان فرمان مىدهد ، بىمعنى خواهد بود :\r\n أَطِيعُوا اللَّهَ وَ أَطِيعُوا الرَّسُولَ *  . « 2 »\r\nخدا را اطاعت كنيد و پيامبر را نيز اطاعت كنيد .\r\nد . صرف اشاره به اخذ فديه مستوجب عقاب نخواهد بود ، زيرا نهايت اين خواهد بود كه مسلمانان ، غير اصلح را برگزيدند . بنابراين بايد چيز ديگرى باشد كه به موجب آن مستحق عقاب شوند و آن اصرار و پافشارى بر اخذ فديه و مخالفت با پيغمبر ( ص ) و روى آورى به مال دنيا در مقابل اراده الهى است .\r\nآن هم پس از تبيين صريح مطلب توسط پيغمبر ( ص ) و الّا عقاب قبل از بيان ، بىمعنى بلكه قبيح است .\r\nبا اين حال خداوند با كرم و فضل خويش با آنان برخورد كرد و اين\r\n\r\n\r\n","description":"","footnote":"\r\n( 1 ) . نجم ( 53 ) : 3 - 4 .\r\n( 2 ) . نساء ( 4 ) : 59 .\r\n","page_name":" 631 ","page_number":635},
  {"content":"\r\n\r\nمخالفت را بر آنان بخشيد و فديه را حلال نمود .\r\nدر روز بدر برخى از مسلمانان شتاب ورزيدند و به جمع غنايم پرداختند .\r\nرسول خدا ( ص ) فرمود : غنايم براى مردمانى كه پيش از شما كشتار كرده‌اند ، جايز نباشد . پيش از اين ، هرگاه پيامبر ( ص ) و يارانش غنيمت مىگرفتند ، غنايم خود را جمع مىكردند . پس از آسمان آتشى بر همه مىافتاد . خداوند متعال نازل فرمود :\r\n  لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ ، فَكُلُوا مِمَّا غَنِمْتُمْ حَلالًا طَيِّباً   .\r\nطحاوى اين روايت را در شأن نزول آيه قوى دانسته است . « 1 »\r\nاينك با توجّه به بطلان آنچه درباره اسيران بدر به رسول خدا ( ص ) نسبت داده‌اند و بطلان اين كه آيهء مباركه عتاب رسول ( ص ) باشد ؛ نادرستى استدلال اهل سنت با اين آيه بر جواز اجتهاد پيامبر ( ص ) و خطاى وى در آن ، روشن مىشود ، زيرا پيغمبر ( ص ) از روى هوا سخن نمىگويد . آنچه او مىگويد ، جز وحى نيست كه از پيش خداوند به او مىرسد . آنچه در اين باره به او نسبت مىدهند ، باطل و نادرست است . علاوه بر اين دلايل قاطعى داريم مبنى بر حق بودن آنچه آن حضرت مىگويد يا انجام مىدهد ، و موافق شرع و اوامر قاطع الهى است .\r\n\r\nرأى درست\r\nطبرى از محمّد بن اسحاق روايت كرده كه گفت :\r\nوقتى اين آيه فرود آمد كه :  ما كانَ لِنَبِيٍّ أَنْ يَكُونَ لَهُ أَسْرى  ؛ رسول خدا ( ص ) فرمود : اگر عذابى از آسمان فرود آيد ، احدى جز سعد بن معاذ نجات پيدا نمىكند ، زيرا او گفت : يا رسول اللّه ؛ تثبيت دين با قتل اسيران براى ما بهتر\r\n\r\n\r\n","description":"","footnote":"\r\n( 1 ) . انفال ( 8 ) : 68 ، مشكل الآثار ، 4 / 292 - 293 .\r\n","page_name":" 632 ","page_number":636},
  {"content":"\r\n\r\nاست از زنده نگه‌داشتن مردان . « 1 »\r\nشايد اين روايت درست باشد ، امّا آن را به نفع خليفه دوم تغيير داده‌اند . اين رأى ، درست‌ترين آرا و مطابق ديدگاه رسول خدا ( ص ) بود .\r\n\r\nأ . ناله عبّاس در زنجير\r\nاز جمله اسراى بدر عبّاس بن عبد المطلب و عقيل بن ابى طالب بودند . در آن شب پيغمبر ( ص ) را خواب نمىبرد . يكى از اصحاب پرسيد : سبب چيست كه نمىخوابيد ؟ حضرت فرمود : نالهء عبّاس در بند نمىگذارد كه به خواب روم .\r\nمردى برخاست و بند از عبّاس باز كرد . رسول خدا ( ص ) فرمود : مرا چه شده كه نالهء عبّاس را نمىشنوم ؟ مردى گفت : من بند از او باز كردم . پيامبر ( ص ) فرمود :\r\nاين كار را براى همهء اسيران انجام بده . « 2 »\r\nاين روايت معقول و قابل قبول است و نمايان‌گر عدالت‌گرايى و دقّت حضرت رسول ( ص ) در رعايت احكام الهى و صلابت او در دين خدا . از سوى ديگر با مقام شامخ و منزلت عالى رسول اكرم ( ص ) سازگارى دارد . بنابراين نمىتوان به ديگر روايات و اخبارى كه بيان‌گر مراعات حال خويشاوندان و نزديكان پيغمبر ( ص ) است ، توجّه كنيم . مقتضاى عدل و انصاف پيغمبر ( ص ) همين بود كه با عبّاس همانند ديگر اسيران در بند رفتار كند و جايى براى اشكال و انتقاد باقى نگذارد .\r\n\r\nفديه و مسلمانى عبّاس\r\nمسلمانان در بدر بيست يا چهل اوقيه طلا از عبّاس به غنيمت گرفتند . هر\r\n\r\n\r\n","description":"","footnote":"\r\n( 1 ) . تاريخ الامم و الملوك ، 2 / 171 ؛ بنگريد : الثقات ، 1 / 169 .\r\n( 2 ) . تاريخ الخميس ، 1 / 390 ؛ صفة الصفوة ، 1 / 510 ؛ دلائل النبوه ( بيهقى ) ، 2 / 410 .\r\n","page_name":" 633 ","page_number":637},
  {"content":"\r\n\r\nاوقيه چهل مثقال است . عبّاس از پيغمبر ( ص ) خواست كه اين مبلغ را به حساب فديه او بگذارد . پيغمبر ( ص ) فرمود : مالى را كه با خود آوردى تا عليه ما خرج كنى ، به تو نمىدهيم .\r\nگفته‌اند : عبّاس اين پول را آورده بود تا مشركان را اطعام كند . « 1 » رسول خدا ( ص ) عمويش را فرمود كه فديه خود ، عقيل و نوفل برادرزادگان خود را بپردازد ، امّا او گفت : پولى ندارد كه فديه دهد . رسول خدا ( ص ) فرمود : پولى را بده كه نزد ام الفضل گذاشتى و به او گفتى : اگر حادثه‌اى براى من پيش آيد ، آن را صرف خود و فرزندان كن . عبّاس از پيغمبر ( ص ) پرسيد كه اين خبر را كه به او داده است . چون دانست كه جبرئيل به پيامبر ( ص ) خبر داده گفت : سوگند مىخورم كه جز من و ام الفضل احدى از اين پول خبر نداشت ؛ شهادت مىدهم كه تو رسول خدايى . همهء اسراى قريش مشرك بازگشتند ، مگر عبّاس و عقيل و نوفل كه خداوند آنان را به زيور ايمان رو سفيد كرد . پس اين آيه دربارهء آنان فرود آمد :\r\n قُلْ لِمَنْ فِي أَيْدِيكُمْ مِنَ الْأَسْرى إِنْ يَعْلَمِ اللَّهُ فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَ يَغْفِرْ لَكُمْ وَ اللَّهُ غَفُورٌ رَحِيمٌ  . « 2 »\r\nبه كسانى كه در دست شما اسيرند ، بگو : اگر خدا در دل‌هاى شما خيرى سراغ داشته باشد ، بهتر از آنچه از شما گرفته شده به شما عطا مىكند و بر شما مىبخشايد و خدا آمرزنده مهربان است .\r\nدر روايت ديگرى هست كه وقتى از عبّاس فديه خواسته شد ، مدعى شد كه مسلمان بوده است ، امّا قريش او را به اجبار آورده‌اند . رسول خدا ( ص ) به او فرمود : خداوند از همگان به اسلام تو آگاه‌تر است . اگر آنچه مىگويى حق باشد ، خداوند پاداش ترا خواهد داد ، امّا ظاهر كارت نشان مىدهد كه تو بر\r\n\r\n\r\n","description":"","footnote":"\r\n( 1 ) . اسباب النزول ، 138 ؛ سيره حلبى ، 2 / 198 .\r\n( 2 ) . انفال ( 8 ) : 70 . بنگريد : البرهان فى تفسير القرآن ، 2 / 94 ؛ الكشاف ، 2 / 238 .\r\n","page_name":" 634 ","page_number":638},
  {"content":"\r\n\r\nضدّ ما بودى . « 1 »\r\nاين روايت دلالت دارد كه ادّعاى برخى مبنى بر اين كه عبّاس پيش از بدر به طور پنهانى مسلمان شد ، « 2 » نادرست است . مگر اين كه در اين باره به ادعاى خود عبّاس استناد شود . ديديم كه پيغمبر ( ص ) اين ادعاى عبّاس را نپذيرفت .\r\nعلاوه بر اين ، وقتى عبّاس در بدر اسير شد ، مسلمانان او را به واسطهء كفر به خدا و قطع پيوندهاى خويشاوندى مورد سرزنش قرار دادند و على ( ع ) در سخن خشونت به خرج داد . عبّاس گفت : شما را چه شده كه بدىهاى ما را ياد مىكنيد ، امّا از محاسن ( نيكىهاى ) ما چيزى نمىگوييد ؟ على ( ع ) فرمود : مگر شما را حسنى هم هست ؟ گفت : آرى ، ما مسجد الحرام را آباد مىكنيم و كعبه را زنده نگه مىداريم ، و حاجيان را سقايت مىكنيم ، و از فقير دستگيرى مىنماييم .\r\nپس خداوند اين آيه را نازل فرمود :\r\n ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ شاهِدِينَ عَلى أَنْفُسِهِمْ بِالْكُفْرِ  . « 3 »\r\nمشركان را نرسد كه مساجد خدا را آباد كنند ، در حالى كه به كفر خويش شهادت مىدهند .\r\nدر روايت ديگرى گفت : اگر شما در اسلام ، جهاد و هجرت از ما پيشى گرفتيد ، ما هم مسجد الحرام را آباد مىكرديم ، و حاجيان را آب مىداديم . پس خداوند متعال نازل فرمود :\r\n أَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ كَمَنْ آمَنَ بِاللَّهِ  . « 4 »\r\nآيا سيراب ساختن حاجيان و آباد كردن مسجد الحرام را همانند ( كار ) كسى پنداشته‌ايد كه به خدا و روز بازپسين ايمان آورده است ؟\r\n\r\n\r\n","description":"","footnote":"\r\n( 1 ) . تاريخ الخميس ، 1 / 390 ؛ سيره حلبى ، 198 ؛ بحار الانوار ، 19 / 258 .\r\n( 2 ) . بنگريد : البداية و النهايه ، 3 / 308 ؛ سيره حلبى ، 2 / 188 - 198 .\r\n( 3 ) . توبه ( 9 ) : 17 ؛ بنگريد : اسباب النزول ، 139 ؛ الدر المنثور ، 3 / 219 .\r\n( 4 ) . توبه ( 9 ) : 19 ؛ بنگريد : همان منابع .\r\n","page_name":" 635 ","page_number":639},
  {"content":"\r\n\r\nاشكال اين دو روايت اين است كه دو آيه وارده در آن‌ها از سورهء توبه است كه در اواخر زندگى پيغمبر ( ص ) يعنى چندين سال پس از بدر فرود آمد .\r\nشايد آنچه اين دو روايت مىگويد ، مربوط به بدر نباشد ، بلكه در روز فتح مكّه اتّفاق افتاده باشد . در اين صورت تصريح روايت نخست به بدر اشتباه راوى خواهد بود .\r\nدر عين حال اين اشكال پيش مىآيد كه عبّاس در فتح مكّه اسير نشد ؛ پس چرا على ( ع ) در سخن خشونت مىورزد ؟ شايد بتوان چنين پاسخ داد كه احتمالا اين برخورد قبل از عفو عمومى پيغمبر ( ص ) بوده است .\r\nدر برخى روايات آمده كه مسلمانى عبّاس آشكار نشد ، مگر در سال فتح مكّه . « 1 » اين تعبير به صواب نزديك‌تر است ، زيرا اگر چنان كه روايات قبلى مىگويد ، خصوصا روايت البرهان كه سندش معتبر است ؛ عبّاس در بدر مسلمان شده باشد ، بايد دانست كه پنهانى مسلمان شده و مطابق ميل مشركين و حفظ مصالح ، اموال و روابط خود ، تظاهر به شرك كرده است . چه قريش نمىپذيرفتند كه در طول ساليان دراز كه آنان با محمّد در جنگ بوده و او فرزندان و برادرانشان را كشته ، راه تجارتى آنان را ناامن كرده و در ميان عرب خوارشان نموده ، يك مسلمان در ميان آنان زندگى كند . خصوصا اگر اين مسلمان ، عموى محمّد هم باشد !\r\nدوستى عبّاس با ابو سفيان هم نمىتوانست به او اجازه دهد ، در مكّه اقامت كند . چه قريش خويشاوندان و فرزندان خود را به جرم مسلمانى زير شكنجه قرار دادند تا مجبور شدند از آزار و اذيّت آنان هجرت كنند ، حال چگونه در برابر دوستانشان سكوت مىكنند ؟ شرايط قريش در حديبيه بهترين دليل بر سخت‌گيرى آنان در اين باره است و نشان مىدهد كه كوچك‌ترين مسامحه‌اى\r\n\r\n\r\n","description":"","footnote":"\r\n( 1 ) . سيره حلبى ، 2 / 199 .\r\n","page_name":" 636 ","page_number":640},
  {"content":"\r\n\r\nنمىكردند .\r\nآرى ، شايد گفته شود : پيغمبر ( ص ) او را فرمود كه در ميان قريش بماند و براى وى جاسوسى كند . گفته مىشود : عبّاس ، اخبار قريش را براى پيغمبر ( ص ) مىنوشت . چنان كه گمان مىرود ، آن حضرت را از جنگ احد خبردار ساخت ، امّا اين كارها بر مسلمانى عبّاس دلالت ندارد . فقط مىرساند كه خيرخواه پيغمبر ( ص ) بوده است ؛ اگر چه با انگيزه‌هاى خويشاوندى و حميت قبيله‌اى . بنابراين بايد كه پيغمبر ( ص ) هم قدرشناس باشد و خدمات او را تلافى كند .\r\n\r\nب . توطئه و ترور\r\nعمير بن وهب در جنگ بدر اسير و سپس آزاد شد . روزى در حجر اسماعيل پنهانى با صفوان بن اميه به توافق رسيد كه به مدينه بيايد و پيغمبر ( ص ) را بكشد . در مقابل صفوان بدهى عمير را بپردازد . آن دو اين مسأله را پنهان نگه داشتند . عمير شمشيرش را تيز و زهرآگين كرد و به مدينه آمد .\r\nرسول خدا ( ص ) به او اجازهء ورود داد . عمر ترسيد . پس شمشيرش را به گردن حمايل كرد و سپس او را به حضور پيغمبر ( ص ) برد . چون پيامبر ( ص ) او را ديد ، فرمود : عمر ؛ رهايش كن . عمر رهايش كرد . پيامبر ( ص ) فرمود : جلوتر بيا و از وى دربارهء آمدنش پرسيد . گفت : آمده‌ام تا دربارهء اين اسيرى كه نزد شماست ؛ يعنى وهب ؛ محبّت كنيد . حضرت فرمود : پس اين شمشير چيست ؟\r\nگفت : خداوند اين شمشير را لعنت كند كه هيچ به درد ما نخورد .\r\nرسول خدا ( ص ) آنچه را كه بين او و صفوان در حجر اسماعيل گذاشته بود ، تعريف كرد . عمير مسلمان شد . حضرت فرمود :\r\nبرادرتان را دين بياموزيد و خواندن قرآن را به او تعليم دهيد و اسيرش را آزاد سازيد .\r\nچنان كردند . عمير با اجازه پيغمبر ( ص ) به مكّه آمد تا مردم را به سوى خدا\r\n\r\n","description":"","footnote":"","page_name":" 637 ","page_number":641},
  {"content":"\r\n\r\nدعوت كند و مشركان را آزار دهد . صفوان هم سوگند خورد كه با وى سخن نگويد و به هيچ وجه سودى به او نرساند . « 1 »\r\n\r\nج . گردن‌بند خديجه ، آزادى زينب\r\nيكى از اسيران بدر ، ابو العاص بن ربيع بود . زينب دختر يا پروردهء رسول خدا ( ص ) كه همسر ابو العاص بود ، براى آزادى شوهرش فديه فرستاد . از جمله اموالى كه براى اين منظور داد ، گردن‌بندى بود كه خديجه در شب عروسى او با ابو العاص به وى داده بود . چون رسول خدا ( ص ) به آن گردن‌بند نگريست ، به روح خديجه ( س ) رحمت فرستاد و او را بر حال زينب سخت رقّت آمد و از مسلمانان خواست كه اسر زينب را آزاد كنند . مسلمانان چنين كردند و بدون فديه ابو العاص را رها ساختند . پيغمبر ( ص ) در مقابل شرط كرد كه زينب را به سرعت نزد حضرت فرستد . ابو العاص به عهد خود وفا كرد و زينب را نزد رسول خدا ( ص ) فرستاد . « 2 »\r\nدر اينجا پرسشى مطرح مىشود كه آيا پيغمبر ( ص ) تا اين حدّ عاطفى بود كه احساساتش او را برانگيخت تا اسيرى را آزاد سازد كه مسلمانان مىتوانستند دربارهء او معامله كنند و در قبال او براى تقويت بنيه اقتصادى خويش بر ضدّ دشمن ، مبلغى را دريافت كنند ؟ !\r\nآيا صرف تربيت زينب كفايت مىكرد كه حضرت در قبال وى چنين موضع متمايزى اتخاذ و زينب را بر ديگران برترى دهد ؟ آيا اين كار با رسالت و سجاياى اخلاقى پيغمبر ( ص ) سازگارى داشت ؟\r\n\r\n\r\n","description":"","footnote":"\r\n( 1 ) . سيره ابن هشام ، 2 / 317 - 318 .\r\n( 2 ) . سيره ابن هشام ، 2 / 308 ؛ تاريخ الامم و الملوك ، 2 / 64 ؛ الكامل فى التاريخ ، 2 / 134 ؛ بحار الانوار ، 9 / 241 ؛ دلائل النبوه ( بيهقى ) ، 3 / 154 ؛ تاريخ الاسلام ( ذهبى ) ، 1 / 46 .\r\n","page_name":" 638 ","page_number":642},
  {"content":"\r\n\r\nبه نظر مىرسد ، مسأله چيز ديگرى بود و مصلحت ديگرى در ميان بود كه به حال اسلام و مسلمانان مفيدتر از فديه به نظر مىرسيد و الّا هرگز موضع حضرت در قبال وى ذره‌اى با ديگران تفاوت نمىداشت . موضع وى در قبال عمويش ابو لهب مشهور است . چنان كه در همين آزادسازى اسرا در قبال اخذ فديه ، ذره‌اى به عمويش عبّاس تخفيف نداد .\r\nاين موضع حضرت تأكيد بر احترامى است كه اسلام به خدمات و مواضع واقع‌گرايانهء ديگران قائل است . خديجه يكى از كسانى بود كه حقيقتا شايسته و سزاوار تقدير بود . پيغمبر ( ص ) به دوستان خديجه هم احترام مىگزارد . چنان كه هرگاه هديه‌اى به او مىرسيد ، براى آنان مىفرستاد تا آنجا كه عايشه هم ناخشنودى خود را از مواضع پيغمبر ( ص ) در قبال خديجه ، به گونه‌اى به سمع حضرت رساند . « 1 »\r\nاگر خدماتى كه خديجه براى اسلام و مسلمانان انجام داد ، كسان ديگرى هم انجام مىدادند ، قطعا موضع رسول اكرم ( ص ) در قبال آنان همين بود و بس .\r\nاز سوى ديگر مناسبتى پيش آمده بود كه پيغمبر ( ص ) مىتوانست با استفاده درست از اين فرصت ، جان يك مسلمان را از درد و رنج و مصيبت زندگى در ميان مشركان نجات دهد . اين مسلمان كسى نبود جز زينب كه به رغم مسلمانى در ميان كافران و تحت امر شوهر مشرك خود زندگى مىكرد . حال كه فرصتى براى رهايى اين زن مسلمان پيش آمده ، چرا پيغمبر ( ص ) از اين فرصت استفاده نكند ؟\r\nبدين ترتيب روشن مىشود كه ابو العاص بدون فديه آزاد نشد ، بلكه به محض رسيدن به مكّه ، زينب را مطابق قولى كه به پيغمبر ( ص ) داده بود ، بر شتر سوار كرد و به مدينه فرستاد . چه گردن‌بند مباركى ! !\r\n\r\n\r\n","description":"","footnote":"\r\n( 1 ) . به مباحث پيشين و بيعت عقبه مراجعه كنيد .\r\n","page_name":" 639 ","page_number":643},
  {"content":"\r\n\r\n\r\nد . فدك و گردن‌بند\r\nابن ابى الحديد مىگويد :\r\nمن اين خبر را در حضور نقيب ابو جعفر يحيى بن ابى زيد بصرى خواندم ، گفت : آيا گمان مىكنى كه ابو بكر و عمر اين موضوع را نمىدانستند و آنجا حضور نداشته‌اند ؟ آيا اقتضاى كرم و احسان اين نبود كه آن دو هم دل فاطمه را در مورد فدك خشنود سازند و از مسلمانان بخواهند كه آن را به فاطمه ببخشند ؟ مگر منزلت فاطمه در نظر رسول خدا ( ص ) از منزلت زينب خواهرش ، كمتر بوده است و حال اين كه فاطمه بانوى بانوان جهانيان است . تازه اين در موردى است كه فاطمه را حقى ثابت نشود ، نه از راه بخشش و نه از راه ارث . « 1 »\r\n\r\nه . فديه فرهنگى\r\nمقريزى مىگويد :\r\nدر ميان اسيران بدر كسى بود كه نوشتن مىدانست ، ولى در ميان انصار كسى نبود كه نوشتن بلد باشد . در ميان اسيران ، كسانى بودند كه ثروتى نداشتند تا فديه بپردازند و آزاد شوند . از آنان پذيرفته شد كه هر يك ده نفر از كودكان مدينه را تعليم دهد و آزاد شود . زيد بن ثابت همراه شمارى از كودكان انصار ، در آن روز نوشتن آموخت .\r\nامام احمد از عكرمه از ابن عبّاس آورده كه گفت : شمارى از اسيران بدر ، مالى براى پرداختن فديه نداشتند . رسول خدا ( ص ) فديه آنان را چنين قرار داد كه به فرزندان انصار نوشتن بياموزند . مقريزى پس از نقل داستان كسى كه معلمش او را زد ، مىگويد : عامر شعبى گفت : فديه اسيران بدر ، چهل اوقيه طلا بود . كسانى كه اين مبلغ را نداشتند ، در عوض ده نفر از مسلمانان را تعليم مىدادند . زيد بن ثابت از كسانى بود كه از اين طريق سواد آموخت . « 2 »\r\n\r\n\r\n","description":"","footnote":"\r\n( 1 ) . شرح نهج البلاغه ، 14 / 191 .\r\n( 2 ) . بنگريد : التراتيب الاداريه ، 1 / 48 - 49 ؛ مسند احمد ، 1 / 247 ؛ امتاع الاسماع ، 101 ؛ الروض\r\n","page_name":" 640 ","page_number":644},
  {"content":"\r\n\r\nاين كه فديه اسيران جنگى ، تعليم ده كودك قرار داده شد ، نخستين دعوت در تاريخ براى ريشه‌كنى بىسوادى است كه اسلام در اين باره از همه اقوام و ملل پيشى گرفته است . حكم بن سعيد بن عاص به حضور پيغمبر ( ص ) رسيد ، حضرت نام وى را پرسيد . نام خود را گفت . پيغمبر ( ص ) نام او را عبد اللّه گذاشت و به وى دستور داد كه در مدينه به تعليم كودكان بپردازد . « 1 »\r\nاين مواضع رسول اكرم ( ص ) بيان‌گر اهتمام اسلام به علم و دانش در عصرى است كه دولت‌هاى بزرگ زمان از فراگيرى خواندن و نوشتن كسانى غير از خاندان‌هاى حكومت‌گر ، به طور قاطعانه جلوگيرى مىكردند . چنان كه وقتى يكى از بازاريان ايران حاضر شد ، مخارج سپاه انوشيروان را تأمين كند ، مشروط به آن كه فرزندش اجازه يابد ، درس بخواند ؛ به رغم نياز مبرم دولت ، پادشاه ايران حاضر نشد ، اجازه دهد فرزند اين بازارى درس بخواند . « 2 »\r\nدر ميان مردم عرب هم كسانى بودند كه يادگيرى خواندن و نوشتن را عيب مىدانستند . « 3 »\r\nدر حالى كه اسلام حاضر شد ، سرسخت‌ترين دشمنان خود را در حساس‌ترين و خطرناك‌ترين شرايط زمانى در مقابل آموزش ده تن از فرزندان مسلمان آزاد كند . در حالى كه استفاده از فديه اسيران يا به كارگيرى آنان در انجام كارهاى جارى ، يا استفادهء سياسى از آن‌ها براى اعمال فشار بر قريش براى اين جامعه نوپا اهميت زياد داشت .\r\n\r\n\r\n","description":"","footnote":"\r\nالانف ، 3 / 84 ؛ تاريخ الخميس ، 1 / 395 ؛ سيره حلبى ، 2 / 193 ؛ الطبقات الكبرى ، 2 / 14 ؛ نظام الحكم فى الشريعة و التاريخ الاسلامى ، 48 .\r\n( 1 ) . نسب قريش ، 174 ؛ الاصابه ، 1 / 344 .\r\n( 2 ) . خدمات متقابل اسلام و ايران ، 283 ؛ 253 - 245 ؛ شاهنامه ، 6 / 258 - 260 .\r\n( 3 ) . الشعر و الشعراء ، 334 ؛ التراتيب الاداريه ، 2 / 248 .\r\n","page_name":" 641 ","page_number":645},
  {"content":"\r\n\r\n\r\nو . رفتار با اسيران\r\nمسلمانان تلخ‌ترين آزارها و زشت‌ترين رفتارهاى ناجوانمردانه را در طول سال‌هاى اقامت در مكّه از سوى مشركين قريش تحمّل كردند . قريش در برخورد خشونت‌آميز خود با مسلمانان سخت‌ترين شكنجه‌ها را عليه آنان اعمال كردند ؛ آنان را مجبور به ترك خانه و كاشانه‌شان كردند ؛ اموالشان را مصادره نمودند و پيوندهاى خويشاوندى را با آن‌ها قطع كردند . اينك همان قوم ستمگر ، ذليلانه در دست مسلمانان گرفتارند و چشم اميد به رحمت آنان دوخته‌اند . به نظر شما چه رفتارى با اقوام مشرك خود خواهند داشت ؟ چگونه از آنان انتقام خواهند گرفت ؟\r\nهر كس در پاسخ به اين سؤال ، انتظار خاصى از مسلمانان براى انتقام‌گيرى از قريش خواهد داشت ، امّا آنچه در عمل اتّفاق افتاد ، بر خلاف همهء انتظارات بود . پيروان اسلام نه تنها انتقام نگرفتند ، و فرصت پيش آمده را غنيمت نشمردند ، بلكه رهبر بزرگ توحيدى فرمانى در يك جمله صادر فرمود كه : « با اسيران به نيكى رفتار كنيد . »\r\nمسلمانان فرمان پيغمبر ( ص ) را نصب العين خود قرار دادند و در رفتار با اسيران قريشى خود به كار بستند ؛ چنان كه آنان را در اموال خويش شريك ساختند و حتى كسانى ، اسيرشان را در غذا بر خود مقدم داشتند . برخورد مرد انصارى با ابو عزيز برادر مصعب بن عمير مشهور است كه نان خود را به اسير مىداد و خود به خرما قناعت مىكرد و اگر ابو عزيز نان را پس مىداد ، باز به او برمىگرداند . « 1 »\r\n\r\nز . سوده دختر زمعه\r\nشگفت‌انگيز است كه مىبينيم : سوده دختر زمعه همسر رسول خدا ( ص )\r\n\r\n\r\n","description":"","footnote":"\r\n( 1 ) . بنگريد : المغازى ، 1 / 119 ؛ تاريخ الامم و الملوك ، 2 / 159 ؛ الكامل فى التاريخ ، 2 / 131 ؛ تاريخ الخميس ، 1 / 388 ؛ سيره ابن هشام ، 2 / 299 - 300 .\r\n","page_name":" 642 ","page_number":646},
  {"content":"\r\n\r\nوقتى چشمش به اسير قريشى مىافتد ، مشركين را عليه پيغمبر ( ص ) و مسلمانان برمىانگيزد . خود او مىگويد :\r\nوقتى اسيران را آوردند ، ناگاه در گوشه خانه ، ابو زيد را ديدم كه دست‌هايش بر گردنش بسته است . همين كه او را به اين حال ديدم نتوانستم خوددارى كنم ؛ گفتم : ابو زيد ؛ چه طور تسليم شديد ؟ آيا نمىتوانستيد با بزرگوارى بميريد ؟ به خدا قسم ؛ گفتار رسول خدا ( ص ) مرا به خود آورد كه مىفرمود : اى سوده ؛ آيا عليه خدا و رسول ترغيب و تحريض مىكنى ؟ ! گفتم : يا رسول اللّه ، سوگند به كسى كه ترا به حق به رسالت مبعوث كرده ، وقتى ابو زيد ( سهيل بن عمرو ) را ديدم كه دست‌هايش به گردنش بسته است ، نتوانستم خوددارى كنم و گفتم آنچه گفتم . « 1 »\r\nدر برخى از متون برخوردهاى منفى از وى در قبال رسول خدا ( ص ) ثبت شده ، چنان كه حضرت خواست او را طلاق دهد ، امّا پيغمبر ( ص ) را به خدا قسم داد تا به او رجوع كرد . پس شب و روز خود از زندگى پيغمبر ( ص ) را به عايشه داد كه همواره از او تمجيد مىكرد . « 2 »\r\n\r\n7 . دستاورد غرور\r\nجنگجويان قريش با دريايى از اندوه و ماتم ، و خشم و غضب به مكّه بازگشتند . ابو سفيان مردم را از سوگوارى و گريه و زارى ، و شاعران را از سرودن شعر در ماتم و فراق كشته‌هاى بدر بر حذر داشت تا مبادا از خشم آنان بكاهد و دشمنى با مسلمانان را فرو نشاند . از سوى ديگر اندوه آنان به مسلمانان نرسد تا قريش را مورد شماتت قرار دهند .\r\n\r\n\r\n","description":"","footnote":"\r\n( 1 ) . البداية و النهايه ، 3 / 307 .\r\n( 2 ) . الاصابه ، 4 / 338 .\r\n","page_name":" 643 ","page_number":647},
  {"content":"\r\n\r\nابو سفيان زن و بوى خوش را بر خود حرام كرد تا اين كه با محمّد ( ص ) بجنگد و انتقام كشته‌هاى خود را از او و يارانش بگيرد . هند ، همسر ابو سفيان نيز چنين موضع گرفت و از شوهر دور شد و بوى خوش را بر خود حرام كرد .\r\nجنگجويان از صاحبان كاروان خواستند تا آنان را در اموال كاروان با خود برابر قرار دهند . پس اين آيه فرود آمد :\r\n إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً  . « 1 »\r\nبىگمان ، كسانى كه كفر ورزيده‌اند ، اموال خود را خرج مىكنند تا ( مردم را ) از راه خدا بازدارند . پس به زودى ( همهء ) آن را خرج مىكنند ، و آنگاه حسرتى بر آنان خواهد گشت .\r\nگفته‌اند : اين آيه درباره كسانى فرود آمد كه در بدر سپاهيان قريش را غذا مىدادند . اين تفسير با مفاد آيه سازگارتر است .\r\n\r\n8 . مژدهء فتح\r\nرسول خدا ( ص ) پيكى را به مدينه فرستاد تا مژده فتح و ظفر را به اهالى شهر برساند . در ابتدا كسى پيك ظفر را باور نداشت ، امّا چون فهميدند كه پيروزى مسلمانان مسلّم است ؛ مؤمنان شادمان شدند و با سرور و شادى به استقبال پيغمبر ( ص ) آمدند . مىگويند : خبر پيروزى را زيد بن حارثه آورد ، امّا احدى از مردم قبول نكرد تا اين كه اسامه پدرش را سوگند داد و از درستى آن مطمئن شد . اين گفته نمىتواند درست باشد ، زيرا اسامه در آن روزگار ، كودكى خردسال بود كه عمرش از ده سال نمىگذشت . گفته مىشود : هنگامى رسول خدا ( ص ) وارد مدينه شد كه مردم مشغول دفن رقيه ، همسر عثمان بودند .\r\nاسيران را پس از ورود پيغمبر ( ص ) همان روز به مدينه آوردند . حضرت آنان را در ميان يارانش تقسيم كرد و فرمود : با اسيران به نيكى رفتار كنيد . اسراى\r\n\r\n\r\n","description":"","footnote":"\r\n( 1 ) . انفال ( 8 ) : 36 .\r\n","page_name":" 644 ","page_number":648},
  {"content":"\r\n\r\nقريش نزد اصحاب بودند تا فديه آنان از مكّه رسيد .\r\nرسول خدا ( ص ) ، عبد اللّه بن رواحه را به محلهء عاليه فرستاد تا اهالى آنجا را به پيروزى مسلمانان مژده دهد . عاليه ، آن بخش از مدينه را مىگفتند كه در سمت نجد واقع بود و بنى عمرو بن عوف ، خطمه و وائل در آنجا زندگى مىكردند . زيد بن حارثه نيز مأمور شد تا مژده فتح را به سافله ببرد كه در سمت تهامه قرار داشت . « 1 »\r\n\r\n9 . نتايج جنگ بدر\r\nدر بدر هفتاد نفر از قريش كشته و همين تعداد اسير شدند . مطابق روايت ديگرى ، چهل و پنج نفر كشته و همين تعداد اسير شدند . شايد منشأ اختلاف اين باشد كه در روايت دوم ، كشته‌ها و اسراى قريش را به نام برشمرده‌اند . لذا نام همين تعداد را به ياد آورده و باقى را فراموش كرده‌اند . از اين رو گمان برده‌اند كه اين رقم نهايى است . در حالى كه اين تعداد ، افرادى بوده‌اند كه ناقل آن‌ها را به نام مىشناخته است نه اين كه همهء كشته‌ها و اسراى قريش همين تعداد بوده‌اند .\r\nدربارهء شهداى سپاه اسلام اختلاف وجود دارد . در حالى كه احدى از مسلمانان اسير نشد ، شمار كشته‌هاى آنان را نه ، يازده و چهارده نفر گفته‌اند . از اين رقم اخير ، شش نفر از مهاجران و هشت نفر از انصار بوده‌اند .\r\nغنايم بدر عبارت بود از : صد و پنجاه شتر ، ده اسب ؛ و به نظر ابن اثير : سى اسب ، متاع ، سلاح ، لباس ، پوست دبّاغى شده و چرم فراوان . « 2 »\r\n\r\n10 . قهرمان بدر\r\nبيشتر كشته‌هاى قريش در بدر به دست مهاجران خصوصا خاندان\r\n\r\n\r\n","description":"","footnote":"\r\n( 1 ) . التراتيب الاداريه ، 1 / 382 .\r\n( 2 ) . المغازى ، 1 / 102 - 103 ؛ الكامل فى التاريخ ، 2 / 118 ؛ سيره حلبى ، 2 / 183 .\r\n","page_name":" 645 ","page_number":649},
  {"content":"\r\n\r\nپيامبر ( ص ) و على الخصوص به دست على بن ابى طالب ( ع ) كشته شدند . كفار در روز بدر ، على ( ع ) را « مرگ سرخ » ناميدند كه براى آنان جز بلا و بدبختى چيزى نداشت . « 1 » چرا نه ، در حالى كه شعبى مىگويد : « على شجاع‌ترين مردم بود . عرب به اين مطلب اقرار دارد . » « 2 » مطابق برخى روايات ، جبرئيل روز بدر ميان آسمان و زمين فرياد مىزد :\r\n لا فتى الّا على * لا سيف الّا ذو الفقار \r\nگفته مىشود : اين نداى جبرئيل در جنگ احد بوده است . در اين باره در جنگ احد ، مطالبى خواهيم آورد . به هر تقدير ، على ( ع ) نيمى از كشته‌هاى قريش را كه هفتاد نفر بودند ، كشت و در قتل نيم ديگر شركت داشت . « 3 » شيخ مفيد ( ره ) سى و شش نفر از كسانى را كه على ( ع ) در بدر كشت ، به نام برشمرده است . « 4 »\r\nابن اسحاق نيز بيشتر كشته‌هاى قريش در بدر را از على ( ع ) مىداند . « 5 »\r\nمطابق نقل طبرسى و قمى ، على ( ع ) بيست و هفت نفر از مشركان قريش را كشت . « 6 » اسامة بن منقذ گفت : علاوه بر كسانى كه على ( ع ) در قتل آنان شركت داشت ، بيست و چهار نفر را به تنهايى كشت . « 7 » شبلنجى حنفى از برخى نقل مىكند كه\r\nمغازىنويسان اجماع دارند كه كشته‌هاى بدر هفتاد نفر بودند . مطابق\r\n\r\n\r\n","description":"","footnote":"\r\n( 1 ) . مناقب آل ابى طالب ، 2 / 68 .\r\n( 2 ) . نور القبس ، 249 .\r\n( 3 ) . نهج الحق ، 2 / 353 .\r\n( 4 ) . الارشاد ، 43 - 44 .\r\n( 5 ) . مناقب آل ابى طالب ، 3 / 120 ؛ بحار الانوار ، 19 / 219 .\r\n( 6 ) . بنگريد : تفسير قمى ، 1 / 271 ؛ بحار الانوار ، 19 / 240 از مجمع البيان .\r\n( 7 ) . لباب الآداب ، 173 .\r\n","page_name":" 646 ","page_number":650},
  {"content":"\r\n\r\nاتّفاق به نظر ناقلان ، بيست و يك نفر آنان را على كشت . در قتل چهار نفر شركت داشت . دربارهء قتل هشت نفر نيز اختلاف نظر است . « 1 »\r\nواقدى بيست و دو نفر را برشمرده كه هجده نفر آنان را على ( ع ) كشت و درباره چهار نفر ديگر اختلاف نظر هست . « 2 » ابن ابى الحديد معتزلى و ابن هشام ، از پنجاه و دو نفر كشته ، بيست و نه نفر را كه على ( ع ) كشته يا در قتل آنان شركت داشته ، برشمرده‌اند . البته اين رقم تلفيق ديدگاه دو نفر است . « 3 »\r\nاين اختلاف نقل چندان مهم نيست . كسانى كه مورّخان و سيره‌نويسان از كشته‌هاى قريش در بدر نام مىبرند ، حدود پنجاه نفر مىشوند ، اندكى كمتر يا بيشتر . « 4 » از اين رقم نيمى يا بيشتر از نصف آنان را على ( ع ) كشته است . اگر مورّخان مىتوانستند اسامى ساير كشته‌هاى بدر را پيدا كنند ، شمار كسانى كه على ( ع ) از مشركان در بدر كشت به نصف هفتاد نفر مىرسيد . شايد هم بيشتر مىشد . البته اين جداى از كسانى است كه حضرت در كشتن آن‌ها شركت داشته است .\r\nآرى ، اين حقيقت است ، امّا مورّخانى كه بعدا آمدند ، كسانى را كه مورّخان پيشين برشمرده بودند ؛ در شمار پنجاه كشته قريش نام بردند و آنان را كل كشته‌هاى دشمن دانستند . در حالى كه آنان برخى از كشته‌هاى قريش بودند .\r\nبه هر حال از جمله كسانى كه على ( ع ) در بدر كشت ، مىتوان از افراد زير نام برد : طعيمة بن عدى ، حنظلة بن ابى سفيان ، عاص بن سعيد بن عاص ، نوفل بن خويلد ، وى از شياطين قريش بود ؛ عاص بن هشام بن مغيره . « 5 »\r\n\r\n\r\n","description":"","footnote":"\r\n( 1 ) . نور الابصار ، 86 .\r\n( 2 ) . المغازى ، 1 / 147 - 152 .\r\n( 3 ) . بنگريد : سيره ابن هشام ، 2 / 365 - 372 ؛ شرح نهج البلاغه ، 14 / 208 .\r\n( 4 ) . شرح نهج البلاغه ، 14 / 212 ؛ ابن هشام ، واقدى و ديگران .\r\n( 5 ) . المنمق ، 456 ؛ الاغانى ، 3 / 100 .\r\n","page_name":" 647 ","page_number":651},
  {"content":"\r\n\r\n\r\n11 . كشته‌هاى قريش در چاه بدر\r\nرسول خدا ( ص ) دستور داد كه چاه قليب را خالى كردند و سپس كشته‌هاى قريش را در آن انداختند . آنگاه حضرت يكايك آنان را خطاب كرد و فرمود :\r\nآيا آنچه را پروردگارتان به شما وعده داده بود ، حق يافتيد ؟ من آنچه را پروردگارم به من وعده داده بود ، حق يافتم . بد خويشانى براى پيغمبر خود بوديد . شما دروغ گويم خوانديد ، مردم مرا راست‌گو دانستند و شما مرا بيرون كرديد ، مردم مرا پناه دادند ؛ شما به جنگ من برخاستيد و مردم مرا يارى كردند .\r\nعمر گفت : يا رسول اللّه ، آيا با مردگان سخن مىگويى ؟ فرمود : شما گفتار مرا از ايشان شنواتر نيستيد ، ليكن ايشان نمىتوانند پاسخ دهند . « 1 »\r\n\r\n12 . پاسدار پيغمبر ( ص )\r\nعلى ( ع ) فرمود :\r\nروز بدر پس از آن كه مدتى جنگيدم ، به سرعت خودم را به رسول خدا ( ص ) رساندم تا ببينم كه در چه حال است ؟ وقتى آمدم ، ديدم كه در سجده است و مىگويد : يا حىّ ؛ يا قيّوم ، يا حىّ ، يا قيّوم ، و افزون بر اين چيزى نمىگويد . پس به صحنهء نبرد بازگشتم . دوباره آمدم . هنوز سر به سجده داشت و همان كلمات را تكرار مىكرد . پس به صحنهء نبرد بازگشتم . بار سوم كه آمدم ، هنوز در سجده بود و همان كلمات را مىگفت تا اين كه خداوند او را پيروز كرد . « 2 »\r\nدر اينجا به چند نكته توجّه مىدهيم :\r\n1 . اين بدان معنى نيست كه رسول خدا ( ص ) اصلا در جنگ بدر در صحنهء\r\n\r\n\r\n","description":"","footnote":"\r\n( 1 ) . بنگريد : فتح البارى ، 7 / 234 - 235 ؛ الكامل فى التاريخ ، 2 / 29 ؛ تاريخ الخميس ، 1 / 386 ؛ سيره حلبى ، 2 / 82 ؛ حياة الصحابة ، 2 / 333 - 334 .\r\n( 2 ) . البداية و النهايه ، 3 / 275 - 276 ؛ حياة الصحابة ، 1 / 502 ؛ كنز العمّال ، 5 / 276 .\r\n","page_name":" 648 ","page_number":652},
  {"content":"\r\n\r\nنبرد نبوده است . احتمال مىدهيم كه در مراحل نخست درگيرى به منظور تشويق و تقويت روحيهء مسلمانان ، آن حضرت هم جنگيده و سپس براى فتح و پيروزى سپاهش به دعا و مناجات پرداخته است .\r\n2 . على ( ع ) در اين لحظات بحرانى و سخت هم ، آنى از پيغمبر ( ص ) غافل نشد و به طور مداوم از آن حضرت سركشى مىكرد تا از سلامت وجودش مطمئن شود .\r\nاين شيوهء هميشگى على ( ع ) بود كه در همهء احوال از رسول خدا ( ص ) غافل نمىشد و پاسدارى از جان او را مأموريت خويش مىدانست . چنان كه موسى بن سلمه گفت :\r\nاز جعفر بن عبد اللّه بن حسين دربارهء اسطوانه ( ستون ) على بن ابى طالب پرسيدم ؛ گفت : على بن ابى طالب در پاى اين ستون ، از سمتى كه به سوى قبر پيغمبر ( ص ) است ، و در خانهء رسول خدا ( ص ) از آنجا باز مىشود ؛ مىنشست و از پيغمبر ( ص ) پاسدارى مىداد . « 1 »\r\nسمهودى در كتاب خود ، اين ستون را اسطوانه محرس ، ستون پاسداران ، ناميده است . « 2 »\r\n2 . ميزان اهتمام رسول خدا ( ص ) به دعا و مناجات به خوبى نمايان است كه تا چه اندازه در اين لحظات سخت و بحرانى با خداى متعال به عنوان سرچشمه قدرت و قوّت ، و فتح و ظفر ، به راز و نياز مىنشست تا به مسلمانان يقين و صبر عنايت فرمايد و آنان را مشمول الطاف و عنايات خفيه خويش سازد كه بدون آن نه پيروزى به دست مىآيد و نه فتح و ظفر را ارزشى است .\r\n3 . على ( ع ) نيز كه در اين جنگ بيش از همه مسلمانان فداكارى و جانبازى كرد ، و نيمى از كشته‌هاى قريش را با شمشير خود كشت و در قتل نيم ديگر\r\n\r\n\r\n","description":"","footnote":"\r\n( 1 ) . وفاء الوفاء ، 2 / 448 .\r\n( 2 ) . همان .\r\n","page_name":" 649 ","page_number":653},
  {"content":"\r\n\r\nشركت داشت ؛ با اخلاص تمام فتح و پيروزى را به پيغمبر اكرم ( ص ) نسبت مىدهد و براى خود و ديگران سهم قابل بيانى نمىداند ؛ آنجا كه فرمود :\r\nتا اين كه خداوند او را پيروز كرد .\r\n\r\n13 . جنگ سرنوشت\r\nهر دو طرف ، جنگ بدر را براى خود تعيين‌كننده و سرنوشت‌ساز مىدانستند . مسلمانان و در رأس آنان پيغمبر اكرم ( ص ) معتقد بودند كه اگر در اين جنگ شكست بخورند ، خداوند پرستش نخواهد شد ( يعنى : دين خداوند از بين خواهد رفت ) . مشركان نيز درصدد بودند تا مهاجران را دست‌گير كرده گمراهىشان را به آنان بفهمانند و مردم يثرب را تكه‌تكه كنند تا هرگز جرأت نكنند به دشمنى قريش برخيزند و احدى از اين پس نتواند متعرض راه بازرگانى مردم مكّه شود و عرب همواره از آنان حساب ببرند . آرى ، اين بالاترين هدف مردمى است كه خويشتن را براى مال و ثروت ، و جاه و مقام دنيايى به هلاكت مىاندازند . دقيقا به همين سبب بود كه پيامبر ( ص ) و يارانش را شكنجه‌ها كردند و آنان را كه برادران و پدران و فرزندان و خويشاوندانشان بودند ، از خانه و كاشانه‌شان بيرون كردند و با آنان به جنگ برخاستند . براى اين مردم دنيا همه چيز است و در وراى آن چيزى نيست . همين دنياخواهى و مال دوستى بود كه قريش را بر آن داشت كه در قبال خويشاوندان خود جنايات هولناك و شكنجه‌هاى توان فرسا را مرتكب شوند : مسلمانان را شكنجه كردند ، به تمسخر گرفتند ، اموالشان را به نفع خود مصادره نمودند و آن‌ها را از شهر و ديار و خانه و كاشانه‌شان بيرون راندند . اينك آمده‌اند براى جنگ تا ريشه آنان را از روى زمين بكنند و زنده جانى از آن‌ها باقى نگذارند .\r\n\r\n14 . امداد فرشتگان\r\nبسا اتّفاق مىافتد كه سپاهى اندك بر لشكرى بزرگ چيره شود . اين\r\n\r\n","description":"","footnote":"","page_name":" 650 ","page_number":654},
  {"content":"\r\n\r\nهنگامى است كه گروه اندك امتيازاتى داشته باشد كه لشكر بزرگ از آن محروم است . از اين قبيل : برخوردارى از اسلحه و مهمّات ، انضباط و نظم ، مهارت يا داشتن طرح و نقشه جنگى مشخص .\r\nاين مسأله دربارهء مسلمانان و مشركان كاملا برعكس بود ؛ تجربهء جنگى ، نيروى زياد ، سلاح و مهمّات ، تجهيزات ، خلاصه عدّه و عدّه ، همه و همه در اختيار سپاه قريش بود . در صورتى مسلمانان حتى يك طرح و نقشه جنگى روشن و مشخص هم نداشتند . آنان وارد جنگى ناخواسته و تحميلى از سوى قريش شدند كه به لحاظ زمانى و مكانى اصلا آمادگى آن را نداشتند .\r\nاز نظر زمان و مكان هم برترى از آن قريش بود . تنها وجه مشترك ، شيوه نبرد بود كه هيچ نوآورى نداشت و هر دو طرف مىبايست با تكيه بر روش‌هاى سنّتى و قديم نبرد را ادامه دهند . البته برخى از سواران معروف عرب در سپاه قريش بودند كه مهارت و تجربه كافى و آوازهء جنگاورى آنان در جنگ‌هاى سنّتى شهره بود .\r\nنتايج جنگ با اين عدّه و عدّه هيچ سازگارى نداشت . امتيازات قريش هم به كارشان نيامد . چنان كه خسارت‌هاى مشركين چندين برابر مسلمانان بود . مگر چه نسبتى است بين هشت تا چهارده نفر شهيد مسلمان به هفتاد نفر كشته و هفتاد نفر اسير مشركين ؟ در حالى كه همهء امتيازات در اختيار سپاه شرك بود .\r\nآرى راز و رمز اين نتيجه چه بود ؟ خداوند سبحان در قرآن مجيد مىفرمايد :\r\n  إِذْ يُرِيكَهُمُ اللَّهُ فِي مَنامِكَ قَلِيلًا وَ لَوْ أَراكَهُمْ كَثِيراً لَفَشِلْتُمْ وَ لَتَنازَعْتُمْ فِي الْأَمْرِ وَ لكِنَّ اللَّهَ سَلَّمَ إِنَّهُ عَلِيمٌ بِذاتِ الصُّدُورِ ، وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا وَ يُقَلِّلُكُمْ فِي أَعْيُنِهِمْ لِيَقْضِيَ اللَّهُ أَمْراً كانَ مَفْعُولًا .   « 1 »\r\n( اى پيامبر ؛ ياد كن ) آنگاه را كه خداوند آنان ( - سپاه دشمن ) را در خوابت به تو اندك نشان داد و اگر ايشان را به تو بسيار نشان مىداد ،\r\n\r\n\r\n","description":"","footnote":"\r\n( 1 ) . انفال ( 8 ) : 43 - 44 .\r\n","page_name":" 651 ","page_number":655},
  {"content":"\r\n\r\nقطعا سست مىشديد و حتما در كار ( جهاد ) منازعه مىكرديد ، ولى خدا شما را به سلامت داشت ، چرا كه او به راز دل‌ها داناست ؛ و آنگاه كه چون با هم برخورد كرديد ، آنان را در ديدگان شما اندك جلوه داد و شما را ( نيز ) در ديدگان آنان كم نمودار ساخت تا خداوند كارى را كه انجام شدنى بود ، تحقق بخشد .\r\nدر ادامهء همين آيات فرمود :\r\n وَ إِذْ زَيَّنَ لَهُمُ الشَّيْطانُ أَعْمالَهُمْ وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ  . « 1 »\r\nو ( ياد كن ) هنگامى را كه شيطان اعمال را برايشان بياراست و گفت :\r\nامروز هيچ كس از مردم بر شما پيروز نخواهد شد و من پناه شما هستم .\r\nپيامبر اكرم ( ص ) فرمود :\r\nمرا به رعب و ترس يارى كردند . زمين براى من سجده‌گاه و پاكيزه قرار داده شده است . « 2 »\r\nاز آنچه گذشت نتيجه مىگيريم كه الطاف و عنايت خداوندگارى و بلكه برنامهء الهى اين بود كه بين مسلمانان و مشركان جنگى به وقوع پيوندد تا هيبت قريش را از چشم و دل برخى از مسلمانان بزدايد و به آنان تفهيم كند كه وقتى مسلمانان مىتوانند به جنگ قريش بروند ، قطعا به جنگ ديگران شايسته‌تر و لايق‌تر خواهند بود . اين برنامه الهى را مىتوان در موارد زير خلاصه كرد :\r\n1 . تقويت قلوب مسلمانان از طريق اندك نشان دادن دشمنان و زياد نماياندن نيروهاى مسلمان ( شيوه تقليل و تكثير نيروها در چشم طرف مقابل ) .\r\n\r\n\r\n","description":"","footnote":"\r\n( 1 ) . انفال ( 8 ) : 48 .\r\n( 2 ) . سيره ابن هشام ، 2 / 233 ؛ صحيح بخارى ، 1 / 46 ، 57 ؛ 2 / 107 ؛ 4 / 135 ؛ سنن دارمى ، 2 / 224 ؛ صحيح مسلم ، 2 / 63 - 65 ؛ الجامع الصحيح ، 4 / 123 ؛ كشف الاستار ، 1 / 44 ؛ 3 / 147 ؛ سنن نسائى ، 1 / 209 ؛ 6 / 3 ؛ مسند احمد ، 1 / 98 ؛ 2 / 222 ؛ 3 / 304 ؛ 4 / 416 ؛ 5 / 145 - 148 ؛ مجمع الزوائد ، 6 / 65 ؛ امالى طوسى ، 56 .\r\n","page_name":" 652 ","page_number":656},
  {"content":"\r\n\r\n2 . امداد فرشتگان\r\n3 . ايجاد رعب و وحشت در قلوب دشمن\r\nمىدانيم كه هدف رزمندگان و جنگجويان است كه نتيجه و سرنوشت جنگ را در زمينهء خسارت‌هاى مادى و جانى و حتى تأثيرگذارى در حركت تاريخ در جهات مختلف و سطوح گوناگون تعيين مىكند .\r\nبارها گفته‌ايم و تكرار كرده‌ايم كه هدف مشركين از جنگ ، رسيدن به زندگى دنيا و دست‌يابى به امتيازاتى است كه گمان مىبرند خواسته‌هاى رفاهى ، رهبرى و سرورى آنان را تأمين مىكند . آنان كه براى دنيا مىجنگند ، چگونه مىتوانند زندگى خود را قربانى كنند ؟ مگر نه اين كه چنين كارى نقض غرض و نابود ساختن هدف است ؟ گفتگوى زير كه بين طليحة بن خويلد و يك نفر قريشى روى داده ، گوياى همين نكته است . گفته مىشود :\r\nوقتى طليحه كثرت شكست ياران خويش را ديد ، گفت : واى بر شما چرا اين قدر شكست مىخوريد ؟ مردى از آن ميان گفت : من به تو مىگويم كه چه چيز ما را به شكست مىدهد ؟ در ميان ما مردى نيست مگر اين كه دوست دارد ، يارش پيش از او بميرد . ما به جنگ قومى آمده‌ايم كه همهء آنان دوست دارند پيش از يارشان بميرند . « 1 »\r\nامّا هدف مسلمانان و بهتر بگوييم : شمارى از نيروهاى پيغمبر ( ص ) يعنى كسانى كه قريش را در بدر قلع و قمع كردند ، مثل على ( ع ) ، حمزه و امثال آنان كه توانستند ضربه‌اى بر دشمن وارد كنند ؛ رستگارى و فوز آخرت بود . آنان عقيده داشتند كه به احدى الحسنيين دست خواهند يافت : پيروزى كه فوز دنيا و آخرت است و شهادت كه فوز آخرت و حتى دنيا تواند بود .\r\nحال كه مرگ را همانند پيروزى نظامى ، فوز و رستگارى مىدانند و فرار از جنگ را خوارى ، ذلّت ، نابودى و مرگ ، و بلكه بدتر از مرگ ، اگر چه زندگى\r\n\r\n\r\n","description":"","footnote":"\r\n( 1 ) . السنن الكبرى ، 8 / 176 ؛ حياة الصحابة ، 3 / 770 .\r\n","page_name":" 653 ","page_number":657},
  {"content":"\r\n\r\nدنيوى خويش را در كمال رفاه و راحتى جسم و تن داشته باشند ؛ در اين صورت چنين حياتى را خوش نخواهند داشت ، بلكه چنان از آن فرار خواهند كرد كه مشركان از مرگ مىگريزند . اين دقيقا همان است كه آن مرد قريشى به طليحة بن خويلد گفت .\r\nهنگامى كه عمير بن حمام شنيد ، رسول خدا ( ص ) شهداى بدر را به بهشت وعده مىدهد ، او كه چند خرما در دست داشت و مىخورد ، گفت : به‌به ، آفرين ؛ بين من و بهشت چيزى فاصله نيست ، مگر اين كه اين‌ها مرا بكشند يا گفت :\r\nاگر زنده بمانم كه همين خرماها را بخورم ، اين زندگى درازى است . آنگاه خرماها را دور ريخت و جنگيد تا كشته شد . « 1 »\r\nمادرانى هم بودند كه وقتى شنيدند فرزندانشان در بهشت هستند ، نه تنها در فراقشان نوحه و زارى سر ندادند ، بلكه از شهادت فرزندان خود شادمان هم شدند . وقتى حارثة بن سراقه كشته شد ، مادرش گفت :\r\nيا رسول اللّه ؛ مرا از حارثه خبر ده . اگر در بهشت است ، صبر مىكنم و گرنه خدا خواهد ديد كه چه مىكنم ؛ يعنى چگونه نوحه و ناله خواهم كرد .\r\nدر روايتى هست كه وقتى پيغمبر ( ص ) به او بشارت داد كه فرزندش در بهشت است ، خندان بازگشت و مىگفت : به‌به ، آفرين حارثه « 2 »\r\nچنان كه عمير بن ابى وقّاص كه در بدر به شهادت رسيد ، وقتى رسول اكرم ( ص ) مىخواست او را در مدينه به جاى خود بگذارد ، آن قدر گريه كرد كه حضرت به او اجازه داد ، همراه سپاه بيايد . « 3 » از اين موارد بسيار است و اگر بخواهيم نمونه‌هاى ديگرى برشماريم ، بحث به درازا خواهد كشيد .\r\n\r\n\r\n","description":"","footnote":"\r\n( 1 ) . بنگريد : الكامل فى التاريخ ، 2 / 126 ؛ تاريخ الخميس ، 1 / 308 ؛ سيره ابن هشام ، 2 / 279 ؛ السنن الكبرى ، 9 / 99 ؛ مستدرك حاكم ، 3 / 426 ؛ حياة الصحابة ، 1 / 424 .\r\n( 2 ) . نسب قريش ، 263 ؛ الاصابه ، 3 / 35 .\r\n( 3 ) . بقره ( 2 ) : 94 - 96 .\r\n","page_name":" 654 ","page_number":658},
  {"content":"\r\n\r\nاز آنچه تقديم كرديم روشن مىشود كه تا چه اندازه مسلمانان مشتاق مرگ يا پيروزى بودند و مشركان تا چه مرتبه خواهان زندگى و سلامت تن .\r\nمسلمانان مرگ را انتقال از عالم دنيا به عالم آخرت و شهادت را موهبت الهى مىدانستند . در حالى كه مشركان ، مرگ را خسران و نابودى و نيستى به حساب مىآوردند .\r\nخداوند متعال دربارهء بنى اسرائيل كه همهء همّت خويش را صرف دنيا كردند و آخرت در انديشه و عقايد آنان جايى نداشت ؛ مىفرمايد :\r\n   قُلْ إِنْ كانَتْ لَكُمُ الدَّارُ الْآخِرَةُ عِنْدَ اللَّهِ خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ، وَ لَنْ يَتَمَنَّوْهُ أَبَداً بِما قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ وَ لَتَجِدَنَّهُمْ أَحْرَصَ النَّاسِ عَلى حَياةٍ وَ مِنَ الَّذِينَ أَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَ ما هُوَ بِمُزَحْزِحِهِ مِنَ الْعَذابِ أَنْ يُعَمَّرَ وَ اللَّهُ بَصِيرٌ بِما يَعْمَلُونَ    . « 1 »\r\nبگو : اگر در نزد خدا ، سراى بازپسين يك سر به شما اختصاص دارد ، نه ديگر مردم ، پس اگر راست مىگوييد ، آرزوى مرگ كنيد ؛ ولى به سبب كارهايى كه از پيش كرده‌اند ، هرگز آن را آرزو نخواهند كرد و خدا به ( حال ) ستمگران داناست ؛ و آنان را مسلما آزمندترين مردم به زندگى ، ( و حتى حريص‌ترين ) از كسانى كه شرك مىورزند ، خواهى يافت . هر يك از ايشان آرزو دارد كه كاش هزار سال عمر كند با آن كه اگر چنين عمرى هم به او داده شود ، وى را از عذاب دور نتواند داشت و خدا بر آنچه مىكنند ، بيناست .\r\nاز اين رو در ابتدا لازم بود كه خداوند شمار مسلمانان را در چشم قريش اندك جلوه دهد تا با آسودگى خيال به جنگ تشويق شوند و احتمال سلامت و بقاى آنان بالا رود ، و حد اقل مقاومت كنند و از ميدان نگريزند تا على ( ع ) فرعون‌هاى شرك را به ذلّت نشاند و قهرمانان قريش را به خاك افكند و مردانشان را زنجير اسارت به گردن زند .\r\n\r\n\r\n","description":"","footnote":"\r\n( 1 ) . بقره ( 2 ) : 94 - 96 .\r\n","page_name":" 655 ","page_number":659},
  {"content":"\r\n\r\nسپس آن‌گاه كه آتش جنگ شعله‌ور شد ، مىبايست مسلمانان را بىشمار ببينند . از اين رو خداوند مسلمانان را به فرشتگان مدد رساند و شمارشان را فزونى بخشيد و آنان را فرمود كه بجنگند و گردن گردنكشان شرك را بزنند . از سوى ديگر رعب و وحشت به دل مشركان انداخت . خداوند از اين مرحله كه پس از آغاز جنگ خواهد بود ، چنين خبر داده است :\r\n إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا سَأُلْقِي فِي قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الْأَعْناقِ وَ اضْرِبُوا مِنْهُمْ كُلَّ بَنانٍ  . « 1 »\r\nهنگامى كه پروردگارت به فرشتگان وحى مىكرد كه من با شما هستم ، پس كسانى را كه ايمان آورده‌اند ، ثابت قدم بداريد ؛ به زودى در دل كافران وحشت خواهم افكند . پس ، فراز گردن‌ها را بزنيد ، و همهء سر انگشتانشان را قلم كنيد .\r\nروشن است كه نابودى ترسوهاى بزدل هر چند قوى و قدرتمند باشند ، بسى آسان‌تر است ، از شكست ضعيفان مقاوم كه برايشان مهم نيست ، مرگ بر آنان چيره خواهد شد يا آنان بر مرگ . به همين دليل روند نبرد در صحنهء پيكار بدر به نفع مسلمانان مقاوم ضعيف بود نه قدرتمندان بزدل قريش كه آنان را ياراى رويارويى با قهرمانان و ديدار مردان نبرد ، نبود . بدين ترتيب مسلمانان و مشركان ، هر دو گروه عليه مشركان مىجنگيدند . سخن على ( ع ) در پاسخ فردى كه از او پرسيد : چگونه بر هماوردان پيروز گشتى ؟ فرمود : كسى را نديدم جز كه مرا بر خود يارى داد ؛ « 2 » تفسير همين مطلب است .\r\nامداد فرشتگان هم بحث ديگرى است كه بايد مدّ نظر باشد . هنگامى كه برخى از مسلمانان به درجه عالى معرفت و يقين نرسيده‌اند و برخى احتمال شكست مىدهند و لااقل از مقابله با اين دشمن سراپا مسلّح احساس ضعف و\r\n\r\n\r\n","description":"","footnote":"\r\n( 1 ) . انفال ( 8 ) : 12 .\r\n( 2 ) . نهج البلاغه ، حكمت 318 .\r\n","page_name":" 656 ","page_number":660},
  {"content":"\r\n\r\nناتوانى مىكنند ؛ خداوند با لطف و عنايت خويش ، مسلمانان را به فرشتگان امداد مىرساند تا آنان را به پيروزى بشارت دهند و مقاومت در مقابل دشمن را بالا ببرند ، و از سوى ديگر شمار مشركان را در ابتداى كار اندك مىنمايد تا مسلمانان به جنگ با آن‌ها تشويق شوند .\r\nحالا مىتوانيم فهم كنيم كه چرا كشته‌هاى قريش چندين برابر شهداى مسلمانان بودند و از مشركان هفتاد نفر اسير شدند ، در حالى كه يك تن از مسلمانان به اسارت دشمن نرفت ؟ اين نتايج اختصاص به معركه بدر نداشت بلكه در همهء صحنه‌هايى كه ايمان و كفر در مقابل هم قرار گرفتند ، تكرار شد .\r\n\r\n15 . شهداى انصار\r\nدر حالى كه انصار بيست تا بيست و پنج درصد نيروهاى سپاه اسلام را در بدر تشكيل مىدادند ، امّا شهداى مهاجرين نسبت به شهداى انصار كمتر از يك به دو يا سه بود . در حالى كه انتظار مىرود به لحاظ كميت نيروها ، شمار شهداى مهاجر بيش از اين مىبود .\r\n\r\n","description":"","footnote":"","page_name":" 657 ","page_number":661},
  {"content":"\r\n . \r\n","description":"","footnote":"","page_name":" 658 ","page_number":662},
  {"content":"\r\n\r\n\r\nفهرست اعلام\r\n\r\nآ\r\nآدم ( ع ) ، 139 ، 174 ، 182\r\nآل ياسين ، 222\r\nآمنه ، 181 ، 182 ، 189 ، 191 ، 192 ، 197 ، 420\r\n\r\nالف\r\nابان بن تغلب ، 70 ، 93\r\nابراهيم ( ع ) ، 35 ، 173 ، 174 ، 175 ، 184 ، 185 ، 245 ، 247\r\nابراهيم حربى 80\r\nابراهيم حلبى ، 183\r\nابراهيم نخعى ، 282\r\nابرهه ، 176\r\nابن ابى الحديد ، 96 ، 115 ، 231 ، 235 ، 236 ، 536 ، 538 ، 611 ، 640 ، 647\r\nابن اثير ، 575 ، 619 ، 645\r\nابن اسحاق ، 211 ، 212 ، 271 ، 319 ، 337 ، 414 ، 508 ، 546 ، 606 ، 646\r\nابن الصلاح ، 138 ، 501 ، 516\r\nابن تيميه ، 9 ، 130 ، 303 ، 308\r\nابن جوزى ، 73 ، 136 ، 269 ، 354 ، 397 ، 470 ، 532\r\nابن حبّان ، 77 ، 533\r\nابن حجر ، 185\r\nابن خزيمه ، 111 ، 145\r\nابن خلدون ، 126 ، 168\r\nابن دريد ، 575\r\nابن سبكى ، 372 ، 397\r\nابن سعد ، 73 ، 530 ، 537\r\nابن شهر آشوب ، 215 ، 292 ، 502\r\nابن عبّاس ، 54 ، 63 ، 64 ، 66 ، 67 ، 73 ، 86 ، 100 ، 106 ، 130 ، 183 ، 192 ، 201 ، 217 ، 240 ، 269 ، 282 ، 293 ، 478 ، 505 ، 507 ، 567 ، 568 ، 617 ، 628 ، 640\r\nابن عبد البر ، 488\r\nابن عبد ربه ، 168\r\nابن قيم ، 132 ، 136 ، 462\r\n\r\n","description":"","footnote":"","page_name":" 659 ","page_number":663},
  {"content":"\r\n\r\nابن كثير ، 201 ، 303 ، 461 ، 494 ، 516 ، 524\r\nابن مسعود ، 63 ، 86 ، 91 ، 107 ، 132 ، 137 ، 159 ، 333 ، 519\r\nابن منده ، 268\r\nابن وحشى ، 397\r\nابن هشام ، 194 ، 208 ، 349 ، 350 ، 354\r\nابو الأحوص ، 91\r\nابو الاسود دؤلى ، 278\r\nابو البخترى بن هشام ، 88 ، 319 ، 386 ، 598\r\nابو الحسن اشعرى ، 134\r\nابو العاص ، 221 ، 222 ، 223 ، 366 ، 638 ، 639\r\nابو القاسم بلخى ، 397\r\nابو القاسم كوفى ، 215 ، 216\r\nابو الهيثم ، 75 ، 424\r\nابو ايوب انصارى ، 46 ، 277 ، 474 ، 475 ، 604\r\nابو بردة بن ابو موسى اشعرى ، 62\r\nابو بكر ، 8 ، 9 ، 33 ، 40 ، 41 ، 44 ، 47 ، 52 ، 54 ، 116 ، 127 ، 128 ، 129 ، 130 ، 137 ، 199 ، 200 ، 201 ، 202 ، 234 ، 241 ، 256 ، 281 ، 282 ، 283 ، 284 ، 309 ، 331 ، 332 ، 333 ، 352 ، 362 ، 413 ، 436 ، 442 ، 443 ، 447 ، 448 ، 449 ، 455 ، 456 ، 469 ، 471 ، 473 ، 474 ، 511 ، 516 ، 518 ، 522 ، 523 ، 533 ، 536 ، 567 ، 568 ، 599 ، 603 ، 604 ، 611 ، 626 ، 628 ، 630 ، 631 ، 640\r\nابو جعفر طوسى ، 216\r\nابو جهل ، 207 ، 307 ، 319 ، 324 ، 350 ، 351 ، 352 ، 354 ، 355 ، 362 ، 366 ، 386 ، 387 ، 440 ، 441 ، 579 ، 595 ، 596 ، 597 ، 598 ، 601 ، 608 ، 610 ، 617 ، 618\r\nابو حازم سلمة بن دينار ، 278\r\nابو حبيب حمصى قاضى ، 76\r\nابو حنيفه ، 78 ، 108 ، 136 ، 146\r\nابو حيان اندلسى ، 182\r\nابو حيان توحيدى ، 340\r\nابو درداء ، 33 ، 63 ، 537 ، 538 ، 540 ، 541 ، 542\r\nابو ذر غفارى ، 8 ، 55 ، 86 ، 124 ، 277 ، 282 ، 289 ، 290 ، 511 ، 532 ، 537 ، 540 ، 594 ، 615\r\nابو رافع ، 277 ، 470\r\nابو ريّه ، 41 ، 145 ، 479\r\nابو سعيد خدرى ، 54 ، 277 ، 478 ، 509\r\nابو سفيان ، 42 ، 113 ، 169 ، 207 ، 230 ، 319 ، 407 ، 408 ، 580 ، 585 ، 592 ، 593 ، 597 ، 601 ، 619 ، 636 ، 643 ، 644\r\nابو سلمه ، 190 ، 191 ، 330 ، 527\r\nابو طالب ، 10 ، 11 ، 16 ، 73 ، 182 ، 187 ، 188 ، 198 ، 199 ، 202 ، 204 ، 205 ،\r\n\r\n","description":"","footnote":"","page_name":" 660 ","page_number":664},
  {"content":"\r\n\r\n207 ، 208 ، 209 ، 212 ، 213 ، 216 ، 227 ، 228 ، 239 ، 266 ، 267 ، 270 ، 275 ، 284 ، 296 ، 301 ، 302 ، 303 ، 307 ، 308 ، 311 ، 312 ، 318 ، 319 ، 320 ، 321 ، 324 ، 328 ، 329 ، 330 ، 331 ، 350 ، 362 ، 365 ، 366 ، 367 ، 368 ، 369 ، 370 ، 371 ، 385 ، 386 ، 388 ، 389 ، 390 ، 391 ، 392 ، 393 ، 394 ، 395 ، 396 ، 397 ، 398 ، 399 ، 402 ، 416 ، 417 ، 419 ، 432 ، 445 ، 450 ، 457 ، 512 ، 513 ، 514 ، 515 ، 571 ، 614 ، 615 ، 621\r\nابو طاهر ، 397\r\nابو عبد الرحمن سلمى ، 87 ، 91\r\nابو عبيدهء جرّاح ، 515\r\nابو عمره بشير بن محصن ، 278\r\nابو غيطله ، 441\r\nابو قحافه ، 455\r\nابو قلابه ، 79 ، 92\r\nابو لهب ، 9 ، 184 ، 187 ، 189 ، 190 ، 191 ، 219 ، 220 ، 301 ، 302 ، 311 ، 312 ، 313 ، 318 ، 321 ، 339 ، 366 ، 408 ، 441 ، 452 ، 596 ، 639\r\nابو محذوره ، 568\r\nابو محمّد بن حيان ، 511\r\nابو مرازم ، 277\r\nابو معبد ، 454 ، 474\r\nابو موسى اشعرى ، 44 ، 52 ، 96 ، 105 ، 106 ، 116 ، 199 ، 200 ، 329\r\nابو نعيم ، 398 ، 510\r\nابو وائل ، 73\r\nابو هاله نبّاش بن زراره ، 221\r\nابو هريره ، 4 ، 41 ، 53 ، 54 ، 55 ، 62 ، 64 ، 66 ، 73 ، 145 ، 204 ، 230 ، 232 ، 519\r\nابو هلال عسكرى ، 231 ، 581\r\nابو هند ، 218\r\nابو يحيى ، 87\r\nابو يوسف ، 111 ، 134 ، 568\r\nابى ابن كعب ، 44\r\nابى بن خلف ، 441\r\nاجهورى ، 397\r\nاحمد بن حنبل ، 80 ، 98 ، 108 ، 109 ، 110 ، 130 ، 132 ، 133 ، 304 ، 534\r\nاحمد ابن عساكر ، 269 ، 292 ، 501 ، 507 ، 513 ، 621\r\nاسعد بن زراره ، 412 ، 416 ، 417 ، 418 ، 419 ، 424 ، 435 ، 523\r\nاسكافى ، 8 ، 262 ، 282 ، 302 ، 304 ، 333 ، 367 ، 397\r\nاسمعى ، 499\r\nاسود بن سريع ، 73\r\nاشعث بن قيس ، 122\r\nاصمعى ، 501 ، 507 ، 509 ، 513 ، 514\r\nاقيانوس هند ، 163\r\nالاغانى ، 196\r\nالاكليل ، 501\r\n\r\n","description":"","footnote":"","page_name":" 661 ","page_number":665},
  {"content":"\r\n\r\nالشفا ، 513\r\nالطبقات الكبرى ، 537\r\nالغدير ، 38 ، 39 ، 44 ، 53 ، 54 ، 86 ، 96 ، 101 ، 104 ، 106 ، 107 ، 111 ، 116 ، 127 ، 129 ، 151 ، 201 ، 223 ، 227 ، 235 ، 247 ، 277 ، 279 ، 281 ، 282 ، 283 ، 284 ، 289 ، 303 ، 304 ، 361 ، 367 ، 391 ، 392 ، 397 ، 450 ، 484 ، 524 ، 526 ، 535 ، 536 ، 537 ، 540 ، 583 ، 595 ، 606 ، 614 ، 615 ، 624 ، 626\r\nالمواهب اللدنيه ، 501\r\nالنوادر ، 513 ، 514\r\nالنهاية فى غريب الحديث ، 513\r\nام كلثوم ، 219 ، 220 ، 221 ، 222 ، 240\r\nامّ معبد ، 453 ، 454 ، 474\r\nامّ سلمه ، 51 ، 525 ، 527\r\nامام باقر ( ع ) 69 ، 82 ، 85 ، 90 ، 93 ، 158 ، 183 ، 214 ، 277 ، 565 ، 567 ، 568 ، 572\r\nامام حسن ( ع ) ، 76 ، 84 ، 89 ، 90 ، 115 ، 223 ، 224 ، 225 ، 232 ، 277 ، 540 ، 564 ، 568\r\nامام حسين ( ع ) ، 223 ، 224 ، 231 ، 336 ، 454 ، 499 ، 564 ، 568\r\nامام صادق ( ع ) ، 85 ، 89 ، 90 ، 105 ، 116 ، 158 ، 183 ، 253 ، 265 ، 271 ، 293 ، 452 ، 540 ، 565 ، 567 ، 568 ، 572 ، 597\r\nامية بن ابى الصلت ، 187 ، 196\r\nامية بن خلف ، 441 ، 596\r\nانجيل ، 58 ، 256 ، 273\r\nاندلس ، 156\r\nانس بن مالك ، 63 ، 104 ، 193 ، 195 ، 277 ، 507\r\nاوس ، 11 ، 168 ، 412 ، 418 ، 420 ، 421 ، 422 ، 423 ، 426 ، 465 ، 486 ، 544 ، 552 ، 554 ، 558 ، 560 ، 591\r\n\r\nب\r\nبادية الشام ، 163\r\nقتاده ، 217\r\nبحيرا ، 199 ، 200 ، 201 ، 257 ، 259 ، 266 ، 267 ، 268 ، 273 ، 390\r\nبخارى ، 32 ، 110 ، 135 ، 142 ، 143 ، 151 ، 153 ، 186 ، 202 ، 203 ، 255 ، 263 ، 264 ، 266 ، 269 ، 294 ، 304 ، 339 ، 359 ، 363 ، 496 ، 523 ، 524\r\nبدر ، 13 ، 15 ، 16 ، 17 ، 31 ، 134 ، 169 ، 239 ، 290 ، 364 ، 374 ، 379 ، 381 ، 382 ، 384 ، 425 ، 481 ، 482 ، 485 ، 488 ، 491 ، 521 ، 531 ، 532 ، 533 ، 537 ، 538 ، 539 ، 542 ، 545 ، 570 ، 577 ، 579 ، 580 ، 582 ، 585 ، 586 ، 587 ، 589 ، 591 ، 592 ، 594 ، 597 ، 598 ، 599 ، 601 ، 603 ، 605 ، 606 ، 609 ، 611 ، 612 ، 614 ، 615 ، 616 ،\r\n\r\n","description":"","footnote":"","page_name":" 662 ","page_number":666},
  {"content":"\r\n\r\n617 ، 618 ، 619 ، 620 ، 622 ، 623 ، 624 ، 625 ، 628 ، 629 ، 630 ، 632 ، 633 ، 635 ، 636 ، 637 ، 638 ، 640 ، 643 ، 644 ، 645 ، 646 ، 647 ، 648 ، 650 ، 653 ، 654 ، 656 ، 657\r\nبرجى مستملى ، 510\r\nبرزنجى ، 397\r\nبريده اسلمى ، 277\r\nبصره ، 57 ، 78 ، 88 ، 106 ، 114 ، 215\r\nبغداد ، 76 ، 77 ، 78 ، 84 ، 140 ، 279 ، 512 ، 518 ، 536\r\nبكر بن وائل ، 165 ، 168\r\nبلاذرى ، 168 ، 215 ، 238 ، 288 ، 512 ، 513 ، 515 ، 538 ، 539\r\nبلال ، 199 ، 200 ، 201 ، 202 ، 269 ، 282 ، 285 ، 436 ، 511 ، 565 ، 566 ، 568\r\nبنت جحش ، 415\r\nبنو عوف ، 547\r\nبنو نبيت ، 547\r\nبنى اسرائيل ، 61 ، 62 ، 71 ، 84 ، 146 ، 476 ، 477 ، 600 ، 655\r\nبنى اوس ، 548 ، 550\r\nبنى تميم ، 224 ، 334\r\nبنى ثعلبه ، 550\r\nبنى جشم ، 547 ، 550\r\nبنى حارث ، 547 ، 550\r\nبنى زهره ، 181\r\nبنى ساعده ، 547 ، 550\r\nبنى شطيبه ، 550\r\nبنى ضبيعه ، 168\r\nبنى ضمره ، 582\r\nبنى عامر ، 401 ، 411\r\nبنى عدى ، 238 ، 323 ، 359 ، 598\r\nبنى قريظه ، 364 ، 554 ، 559 ، 561\r\nبنى كاتب ، 168\r\nبنى كعب ، 308 ، 401\r\nبنى مؤمل ، 323\r\nبنى نجّار ، 420 ، 547 ، 460 ، 523 ، 550 ، 619\r\nبنى نضير ، 554 ، 555 ، 559 ، 561\r\nبنى هاشم ، 172 ، 188 ، 228 ، 229 ، 262 ، 263 ، 274 ، 296 ، 305 ، 308 ، 309 ، 321 ، 322 ، 325 ، 328 ، 330 ، 331 ، 362 ، 365 ، 386 ، 388 ، 390 ، 392 ، 393 ، 394 ، 403 ، 404 ، 416 ، 432 ، 440 ، 444 ، 445 ، 452 ، 595 ، 596 ، 597 ، 598\r\nبهرانى ، 580\r\nبيت المقدس ، 35 ، 36 ، 85 ، 105 ، 291 ، 298 ، 487\r\nبيهقى ، 210 ، 211 ، 341 ، 497\r\n\r\nت\r\nتارخ ، 185 ، 186\r\nتبوك ، 462 ، 513 ، 515\r\nتبيع بن عامر ، 73\r\nترمذى ، 201 ، 356\r\n\r\n","description":"","footnote":"","page_name":" 663 ","page_number":667},
  {"content":"\r\n\r\nتلمسانى ، 182 ، 397\r\nتورات ، 3 ، 58 ، 59 ، 60 ، 62 ، 64 ، 66 ، 67 ، 99 ، 100 ، 186 ، 253 ، 273 ، 476\r\nتهانوى ، 132 ، 138 ، 141 ، 143 ، 144\r\n\r\nث\r\nثابت بنانى ، 73\r\nثقيف ، 401 ، 405 ، 407\r\nثنية الوداع ، 13 ، 460 ، 461 ، 462\r\nثويبه ، 189 ، 190 ، 191\r\n\r\nج\r\nجابر بن عبد اللّه انصارى ، 54 ، 277\r\nجاحظ ، 36 ، 333\r\nجبرئيل ، 31 ، 38 ، 193 ، 195 ، 240 ، 247 ، 257 ، 258 ، 259 ، 260 ، 263 ، 264 ، 273 ، 274 ، 293 ، 295 ، 297 ، 339 ، 343 ، 450 ، 480 ، 502 ، 518 ، 564 ، 565 ، 617 ، 630 ، 634 ، 646\r\nجدّه ، 519\r\nجرجانى ، 372\r\nجرير بن عبد اللّه بجلى ، 277\r\nجمل ، 113 ، 125 ، 215 ، 415\r\nجنابذى ، 205\r\nجندب بن زهير ، 278\r\nجنگ خندق ، 357 ، 482\r\nجنگ صفين ، 54 ، 55 ، 113 ، 125 ، 280 ، 394 ، 526 ، 527\r\nجهشيارى ، 499 ، 506\r\n\r\nح\r\nحارث بن مطلب ، 580\r\nحارث ، 83 ، 87 ، 198 ، 201 ، 217 ، 221 ، 306 ، 324 ، 418 ، 427 ، 436 ، 441 ، 456 ، 538 ، 554 ، 585 ، 596 ، 613\r\nحافظ عبد الرزاق ، 361 ، 519\r\nحاكم نيشابورى ، 142 ، 211 ، 235 ، 236 ، 514\r\nحبشه ، 7 ، 9 ، 13 ، 176 ، 194 ، 219 ، 220 ، 294 ، 326 ، 327 ، 328 ، 329 ، 330 ، 331 ، 334 ، 336 ، 337 ، 338 ، 340 ، 350 ، 352 ، 356 ، 358 ، 387 ، 388 ، 393 ، 434 ، 481 ، 482 ، 524 ، 525 ، 526 ، 534 ، 574 ، 600\r\nحجّاج بن يوسف ثقفى ، 33 ، 35 ، 36 ، 101 ، 319 ، 441\r\nحجر اسماعيل ، 417 ، 637\r\nحذيفة بن يمان ، 98 ، 277\r\nحرب بن اميه ، 228\r\nحسان بن ثابت ، 282\r\nحسن بصرى ، 73 ، 82 ، 90 ، 105 ، 278 ، 294\r\nحسن بن عبد اللّه ، 75\r\nحكم بن ابى العاص ، 441\r\nحكيم بن حزام ، 235 ، 236 ، 237 ، 366 ، 370 ، 371 ، 441\r\nحكيم بن عينيه ، 82\r\nحلبى ، 236 ، 461 ، 462 ، 470 ، 573 ، 599\r\n\r\n","description":"","footnote":"","page_name":" 664 ","page_number":668},
  {"content":"\r\n\r\nحليمه سعديه ، 189 ، 190 ، 191 ، 192 ، 193 ، 194 ، 197\r\nحمّاد بن سلمه ، 186 ، 572\r\nحمزه ، 10 ، 190 ، 191 ، 208 ، 212 ، 213 ، 301 ، 306 ، 307 ، 349 ، 350 ، 351 ، 352 ، 353 ، 354 ، 356 ، 362 ، 364 ، 391 ، 423 ، 426 ، 432 ، 436 ، 534 ، 579 ، 585 ، 589 ، 613 ، 614 ، 615 ، 616 ، 621 ، 627 ، 653\r\nحمزهء لغوى ، 398\r\n\r\nخ\r\nخالد بن سلمه مخزومى ، 32\r\nخالد بن عبد اللّه قسرى ، 34\r\nخالد بن وليد ، 125 ، 441 ، 442 ، 446 ، 509 ، 515 ، 516 ، 518\r\nخبّاب بن ارت ، 277 ، 360\r\nخديجه ( س ) ، 6 ، 7 ، 8 ، 10 ، 11 ، 17 ، 161 ، 201 ، 204 ، 205 ، 207 ، 208 ، 209 ، 210 ، 211 ، 212 ، 213 ، 214 ، 215 ، 216 ، 217 ، 218 ، 220 ، 221 ، 222 ، 224 ، 225 ، 239 ، 240 ، 241 ، 254 ، 255 ، 256 ، 257 ، 258 ، 259 ، 260 ، 265 ، 266 ، 267 ، 268 ، 269 ، 270 ، 271 ، 275 ، 281 ، 282 ، 283 ، 285 ، 293 ، 312 ، 325 ، 366 ، 367 ، 368 ، 369 ، 395 ، 396 ، 444 ، 483 ، 621 ، 638 ، 639\r\nخراسان ، 77\r\nخزاعه ، 172 ، 177 ، 178 ، 179\r\nخزرج ، 11 ، 168 ، 412 ، 416 ، 417 ، 418 ، 420 ، 421 ، 423 ، 424 ، 426 ، 435 ، 466 ، 485 ، 486 ، 544 ، 554 ، 558 ، 560 ، 591 ، 608\r\nخزيمة بن ثابت ، 277\r\nخليج عدن ، 163\r\nخليج فارس ، 163\r\nخنيزى ، 397\r\nخيبر ، 201 ، 363 ، 387 ، 462 ، 481 ، 514 ، 526 ، 554 ، 609\r\nخيزران ، 188\r\n\r\nد\r\nدار الندوه ، 179 ، 439\r\nدحلان ، 397\r\nدرّه فرات ، 163\r\nدرياى سرخ ، 163\r\nدمياطى ، 201\r\nدولابى ، 220\r\nديار بكرى ، 201 ، 236 ، 292\r\n\r\nذ\r\nذكوان بن عبد القيس ، 416\r\nذهبى ، 143 ، 201 ، 304 ، 363 ، 524\r\nذى طوى ، 456\r\n\r\nر\r\nربيعة بن حارث بن عبد المطلب ، 278\r\nربيعة بن شدّاد ، 130\r\nربيعة بن عبد الرحمن ، 278\r\n\r\n","description":"","footnote":"","page_name":" 665 ","page_number":669},
  {"content":"\r\n\r\nرقيه ، 216 ، 218 ، 219 ، 220 ، 221 ، 623 ، 624 ، 625 ، 644\r\nروح بن نباغ ، 62\r\nروم ، 31 ، 164 ، 231 ، 258 ، 327 ، 373 ، 378 ، 384 ، 434 ، 633\r\nرويانى ، 134\r\n\r\nز\r\nزبير ، 104 ، 125 ، 229 ، 230 ، 232 ، 236 ، 237 ، 274 ، 275 ، 287 ، 309 ، 371 ، 436 ، 451 ، 511 ، 532 ، 533 ، 607\r\nزرارة بن اعين ، 265\r\nزراة بن اوفى ، 62\r\nزرعه ، 78\r\nزفر بن يزيد اسدى ، 278\r\nزمخشرى ، 451 ، 513\r\nزمزم ، 34 ، 35 ، 193 ، 229\r\nزمعة بن اسود ، 17 ، 386 ، 413 ، 441 ، 642\r\nزهرا ( س ) ، 151 ، 220 ، 239 ، 240 ، 241 ، 293 ، 310 ، 583 ، 621\r\nزهرى ، 40 ، 104 ، 255 ، 261 ، 262 ، 292 ، 293 ، 360 ، 361 ، 364 ، 476 ، 499 ، 501 ، 505 ، 506 ، 507 ، 508 ، 509 ، 517 ، 538\r\nزيد بن ارقم ، 277 ، 568\r\nزيد بن ثابت ، 51 ، 52 ، 640\r\nزيد بن حارثه ، 282 ، 285 ، 400 ، 401 ، 436 ، 470 ، 607 ، 644 ، 645\r\nزيد بن خالد مهنى ، 46\r\nزيد بن عمرو بن نفيل ، 187\r\nزينب ، 7 ، 17 ، 216 ، 218 ، 219 ، 220 ، 221 ، 222 ، 223 ، 484 ، 638 ، 639 ، 640\r\n\r\nس\r\nسعد اسكاف ، 69 ، 93\r\nسعد بن ابى وقّاص ، 107 ، 186 ، 277 ، 287 ، 293 ، 353 ، 436 ، 533 ، 580\r\nسعد بن معاذ ، 421 ، 596 ، 604 ، 626 ، 629 ، 632\r\nسعيد بن ابى هند ، 87\r\nسعيد بن ابى عروه ، 218\r\nسعيد بن جبير ، 50 ، 73 ، 341 ، 477\r\nسعيد بن زيد عدوى ، 17 ، 622\r\nسعيد بن مسيّب ، 62 ، 108 ، 496\r\nسفر السعادة ، 573\r\nسلمان ، 13 ، 14 ، 63 ، 98 ، 124 ، 277 ، 486 ، 487 ، 488 ، 510 ، 511 ، 512 ، 532 ، 536 ، 537 ، 538 ، 539 ، 540 ، 541 ، 542\r\nسلمة بن اكوع ، 54 ، 509\r\nسلمة بن كهيل ، 82\r\nسليط بن عمرو ، 330\r\nسماوه ، 163\r\nسمهودى ، 461 ، 524 ، 527 ، 649\r\nسميه ، 217 ، 324 ، 325 ، 526 ، 528\r\nسنگاپور ، 156\r\n\r\n","description":"","footnote":"","page_name":" 666 ","page_number":670},
  {"content":"\r\n\r\nسنن ابى داود ، 139\r\nسوده ، 11 ، 17 ، 413 ، 527 ، 642 ، 643\r\nسهل بن حنيف ، 568\r\nسهل بن سعد ، 500\r\nسهيل بن ذكوان ، 415\r\nسهيلى ، 14 ، 259 ، 499 ، 503 ، 504 ، 505 ، 524\r\nسيد مرتضى ، 215 ، 245 ، 341\r\nسيسيل ، 398\r\nسيوطى ، 182 ، 183 ، 397 ، 451 ، 501 ، 516 ، 517 ، 622\r\n\r\nش\r\nشافعى ، 104 ، 111 ، 129 ، 134 ، 136 ، 201\r\nشام ، 6 ، 13 ، 76 ، 78 ، 113 ، 176 ، 177 ، 199 ، 200 ، 202 ، 204 ، 205 ، 266 ، 267 ، 289 ، 327 ، 363 ، 364 ، 434 ، 444 ، 461 ، 462 ، 541 ، 592 ، 622\r\nشرح الشفاء ، 513\r\nشرحبيل بن حسنه ، 515\r\nشريح قاضى ، 116\r\nشعب ابو طالب ، 220 ، 288 ، 363 365\r\nشعبى ، 78 ، 282 ، 477 ، 646\r\nشعرانى ، 397\r\nشقيق ، 91\r\nشوكانى ، 133 ، 147 ، 567\r\nشهر بن حوشب ، 62\r\nشيبه ، 238 ، 401 ، 441 ، 601 ، 608 ، 610 ، 613 ، 617\r\nشيخ صدوق ، 182\r\nشيخ طوسى ، 234\r\nشيخ مفيد ، 252 ، 397 ، 473 ، 646\r\nشيراز ، 510 ، 511\r\nشيطان ، 31 ، 193 ، 195 ، 196 ، 258 ، 265 ، 271 ، 272 ، 338 ، 340 ، 342 ، 343 ، 346 ، 439 ، 440 ، 606 ، 619 ، 652\r\n\r\nص\r\nصاحب بن عبّاد ، 497 ، 499 ، 501\r\nصحيح بخارى ، 109 ، 136 ، 139 ، 140 ، 146 ، 261 ، 264 ، 308 ، 461 ، 615\r\nصحيح مسلم ، 109 ، 136 ، 139 ، 140 ، 146 ، 193 ، 308 ، 461\r\nصفدى ، 514\r\nصفوان بن اميه ، 637\r\nصنعانى ، 482 ، 486\r\n\r\nض\r\nضحاك بن ابى سفيان كلابى ، 415\r\n\r\nط\r\nطار بن شهاب احمسى ، 278\r\nطباطبايى ، محمد حسين ، 20 ، 299 ، 372 ، 374 ، 464\r\nطبرسى ، 188 ، 271 ، 646\r\nطبرى ، 43 ، 66 ، 126 ، 236 ، 284 ، 303 ، 304 ، 502 ، 632\r\nطعمة بن عدى ، 441\r\n\r\n","description":"","footnote":"","page_name":" 667 ","page_number":671},
  {"content":"\r\n\r\nطلحة بن عبيد اللّه تيمى ، 17\r\nطلحه ، 125 ، 437 ، 533 ، 622 ، 623\r\nطليحة بن خويلد ، 122\r\n\r\nع\r\nعاص بن وائل ، 220 ، 230 ، 319 ، 363\r\nعامر شعبى ، 278 ، 640\r\nعايشه ، 11 ، 13 ، 51 ، 52 ، 56 ، 113 ، 145 ، 157 ، 215 ، 240 ، 255 ، 261 ، 262 ، 263 ، 282 ، 293 ، 295 ، 309 ، 332 ، 333 ، 413 ، 414 ، 415 ، 416 ، 448 ، 460 ، 474 ، 483 ، 484 ، 523 ، 524 ، 527 ، 565 ، 639 ، 643\r\nعبادة بن صامت ، 74 ، 75\r\nعبّاس بن عبد المطلب ، 230 ، 424 ، 426\r\nعبّاس بن فضله ، 423\r\nعبد الجبار ، 110 ، 245\r\nعبد الرحمن بن حنبل ، 278\r\nعبد الرحمن بن عوف ، 52 ، 86 ، 129 ، 436 ، 497 ، 533 ، 593 ، 594 ، 624\r\nعبد الرزاق صنعانى ، 142 ، 519\r\nعبد اللّه بن ابى سفيان ، 278\r\nعبد اللّه بن بريده ، 278\r\nعبد اللّه بن ثعلبه ، 355\r\nعبد اللّه بن جحش ، 580 ، 620 ، 629\r\nعبد اللّه بن جدعان ، 228 ، 229\r\nعبد اللّه بن حجل ، 277\r\nعبد اللّه بن حرث ، 63\r\nعبد اللّه بن حكيم ، 278\r\nعبد اللّه بن حنظله ، 63\r\nعبد اللّه بن خبّاب بن ارت ، 91\r\nعبد اللّه بن رواحه ، 485 ، 486\r\nعبد اللّه بن زبير ، 35 ، 62 ، 229 ، 230 ، 231 ، 232 ، 274 ، 275 ، 507\r\nعبد اللّه بن زيد انصارى ، 564\r\nعبد اللّه بن سعد بن ابى سرح ، 122 ، 124\r\nعبد اللّه بن سلّام ، 13 ، 59 ، 62 ، 63 ، 475 ، 476 ، 477 ، 479 ، 480\r\nعبد اللّه بن عبّاس ، 277 ، 282 ، 415 ، 507\r\nعبد اللّه بن عمر ، 54 ، 55 ، 63 ، 108 ، 262 ، 357 ، 359 ، 568\r\nعبد اللّه بن عمرو عاص ، 64\r\nعبد اللّه بن فضاله مزنى ، 278\r\nعبد اللّه بن مسعود ، 107 ، 124 ، 277 ، 436 ، 482 ، 519 ، 532 ، 619 ، 624\r\nعبد اللّه بن مغفل ، 63\r\nعبد اللّه بن وهب ، 62\r\nعبد اللّه بن هاشم مرقال ، 278\r\nعبد اللّه صيفى ، 34\r\nعبد المطلب ، 172 ، 187 ، 189 ، 192 ، 193 ، 198 ، 199 ، 202 ، 213 ، 228 ، 253 ، 301 ، 302 ، 305 ، 307 ، 308 ، 309 ، 312 ، 315 ، 322 ، 410 ، 423 ، 424 ، 426 ، 432 ، 441 ، 456 ، 469 ، 579 ، 595 ، 598 ، 613 ، 633\r\nعبد الملك بن مروان ، 35 ، 36 ، 74 ، 77\r\nعبيد بن عمير ، 72 ، 73\r\n\r\n","description":"","footnote":"","page_name":" 668 ","page_number":672},
  {"content":"\r\n\r\nعبيد اللّه ، 361 ، 499\r\nعتبة بن غزوان مازنى ، 580\r\nعتبة بن ربيعه ، 231 ، 260 ، 319 ، 354 ، 401 ، 416 ، 441 ، 595 ، 608 ، 610 ، 613 ، 617\r\nعثمان ، 14 ، 33 ، 47 ، 51 ، 52 ، 54 ، 72 ، 75 ، 86 ، 97 ، 101 ، 128 ، 129 ، 130 ، 137 ، 145 ، 218 ، 219 ، 220 ، 221 ، 222 ، 223 ، 231 ، 236 ، 275 ، 328 ، 330 ، 333 ، 338 ، 364 ، 403 ، 436 ، 479 ، 480 ، 497 ، 498 ، 512 ، 520 ، 523 ، 524 ، 525 ، 526 ، 528 ، 530 ، 531 ، 533 ، 535 ، 536 ، 594 ، 622 ، 623 ، 624 ، 625 ، 644\r\nعثمان بن عفّان ، 524 ، 526\r\nعثمان بن مظعون ، 531\r\nعدّاس ، 11 ، 257 ، 259 ، 260 ، 266 ، 267 ، 268 ، 273 ، 401 ، 402\r\nعدى بن ثابت كوفى ، 70 ، 93\r\nعدى بن حاتم ، 278\r\nعراق ، 76 ، 113 ، 114\r\nعرفات ، 36 ، 178\r\nعروة بن زبير ، 255 ، 261 ، 262 ، 274 ، 323 ، 414\r\nعطاء بن ابى رباح ، 73 ، 78 ، 79\r\nعطاء بن يزيد ، 62\r\nعطاء بن يسار ، 62\r\nعفيف كندى ، 277\r\nعقبة بن ابى معيط ، 10 ، 11 ، 12 ، 124 ، 207 ، 347 ، 358 ، 407 ، 416 ، 418 ، 421 ، 423 ، 424 ، 437 ، 441 ، 459 ، 510 ، 587 ، 596 ، 600 ، 626\r\nعقيل ، 188 ، 234 ، 596 ، 627 ، 634\r\nعكّاظ ، 408\r\nعكرمه ، 477 ، 567 ، 640\r\nعلّامهء احمدى ، 514\r\nعلامهء امينى ، 106 ، 111 ، 247 ، 277 ، 397\r\nعلّامهء مجلسى ، 182 ، 193 ، 205 ، 234 ، 245 ، 246 ، 247 ، 248 ، 473 ، 502\r\nعلى قارى ، 183 ، 513\r\nعلى بن ابى طالب ( ع ) ، 4 ، 5 ، 7 ، 9 ، 10 ، 12 ، 14 ، 21 ، 33 ، 40 ، 41 ، 52 ، 53 ، 65 ، 83 ، 84 ، 87 ، 88 ، 90 ، 91 ، 92 ، 93 ، 100 ، 101 ، 103 ، 104 ، 105 ، 112 ، 113 ، 125 ، 128 ، 129 ، 130 ، 142 ، 145 ، 154 ، 158 ، 166 ، 167 ، 168 ، 174 ، 201 ، 209 ، 210 ، 215 ، 222 ، 223 ، 224 ، 233 ، 234 ، 235 ، 237 ، 254 ، 261 ، 262 ، 269 ، 274 ، 275 ، 277 ، 278 ، 279 ، 280 ، 281 ، 282 ، 283 ، 285 ، 289 ، 301 ، 302 ، 303 ، 304 ، 306 ، 310 ، 311 ، 312 ، 316 ، 325 ، 337 ، 367 ، 368 ، 371 ، 391 ، 392 ، 394 ، 400 ، 401 ، 426 ، 437 ، 440 ، 441 ، 442 ، 443 ، 444 ، 445 ، 446 ، 447 ، 451 ، 453 ، 456 ،\r\n\r\n","description":"","footnote":"","page_name":" 669 ","page_number":673},
  {"content":"\r\n\r\n457 ، 458 ، 459 ، 469 ، 470 ، 471 ، 472 ، 474 ، 479 ، 484 ، 494 ، 498 ، 500 ، 502 ، 506 ، 508 ، 509 ، 511 ، 513 ، 514 ، 516 ، 517 ، 520 ، 522 ، 524 ، 525 ، 530 ، 533 ، 534 ، 535 ، 536 ، 565 ، 567 ، 568 ، 570 ، 582 ، 583 ، 589 ، 595 ، 607 ، 609 ، 612 ، 613 ، 614 ، 615 ، 616 ، 617 ، 618 ، 621 ، 622 ، 623 ، 626 ، 635 ، 636 ، 646 ، 647 ، 648 ، 649 ، 653 ، 655 ، 656\r\nعمّار ، 14 ، 55 ، 217 ، 324 ، 325 ، 328 ، 333 ، 470 ، 511 ، 525 ، 526 ، 527 ، 528 ، 533 ، 582\r\nعمارة بن وليد ، 320 ، 334\r\nعمر بن خطّاب ، 33 ، 43 ، 44 ، 45 ، 50 ، 52 ، 56 ، 62 ، 63 ، 127 ، 129 ، 187 ، 240 ، 277 ، 323 ، 333 ، 352 ، 355 ، 360 ، 363 ، 458 ، 478 ، 493\r\nعمر بن ذر ، 73 ، 78\r\nعمر بن عبد العزيز ، 47 ، 72 ، 73 ، 74 ، 75 ، 103 ، 129 ، 361\r\nعمر بن مرّه جهنى ، 278\r\nعمرو بن حمق خزاعى ، 278\r\nعمرو بن دينار ، 221\r\nعمرو بن عاص ، 4 ، 32 ، 54 ، 55 ، 62 ، 67 ، 105 ، 108 ، 113 ، 277 ، 334 ، 335 ، 337 ، 516 ، 527\r\nعمرو بن عبسه ، 282\r\nعمرو بن عوف ، 455\r\nعمرو بن لحى ، 177 ، 178\r\nعمرو بن مره جهنى ، 574\r\nعمرو ثابى ، 510\r\nعمير بن وهب ، 637\r\nعوف بن صبره سهمى ، 287\r\nعوف بن مالك ، 62 ، 74 ، 75\r\nعياض بن ابى مولى ، 361\r\nعيسى ( ع ) ، 245 ، 246 ، 285 ، 315 ، 335 ، 336\r\n\r\nغ\r\nغار ثور ، 442 ، 443 ، 452 ، 500 ، 508\r\nغزّالى ، 245\r\nغزوه بدر اولى ، 583\r\nغزوه حمراء الاسد ، 52\r\nغزوه قرطاء ، 509\r\nغزوهء ابواء ، 582\r\nغزوهء بواط ، 582\r\nغزوهء تبوك ، 40\r\nغزوهء عاليه ، 462\r\nغزوهء عشيره ، 582 ، 592\r\nغضيف بن حارث ، 74 ، 77\r\n\r\nف\r\nفارس ، 378\r\nفاروق ، 4 ، 10 ، 66 ، 353 ، 360\r\nفاطمه بنت اسد ، 199 ، 235 ، 444 ، 456 ، 469\r\n\r\n","description":"","footnote":"","page_name":" 670 ","page_number":674},
  {"content":"\r\n\r\nفاطمه مخزومى ، 198\r\nفريد وجدى ، 138\r\nفضل بن ابى لهب ، 278\r\nفلسطين ، 163\r\n\r\nق\r\nقاضى عبد الجبار ، 340\r\nقاضى عياض ، 272 ، 292 ، 513\r\nقتاده ، 73 ، 218 ، 476\r\nقتامه ، 278\r\nقتيبة بن مسلم ، 77 ، 80\r\nقحطان ، 55\r\nقرآن ، 7 ، 20 ، 31 ، 38 ، 44 ، 49 ، 52 ، 56 ، 57 ، 61 ، 62 ، 64 ، 66 ، 69 ، 70 ، 82 ، 86 ، 93 ، 100 ، 105 ، 114 ، 123 ، 124 ، 126 ، 128 ، 138 ، 140 ، 141 ، 144 ، 146 ، 147 ، 149 ، 152 ، 156 ، 157 ، 158 ، 159 ، 165 ، 166 ، 170 ، 173 ، 184 ، 195 ، 197 ، 245 ، 246 ، 248 ، 249 ، 250 ، 251 ، 252 ، 253 ، 266 ، 285 ، 291 ، 296 ، 297 ، 298 ، 299 ، 314 ، 321 ، 322 ، 332 ، 333 ، 342 ، 345 ، 346 ، 352 ، 361 ، 370 ، 374 ، 375 ، 376 ، 377 ، 380 ، 383 ، 388 ، 403 ، 412 ، 418 ، 421 ، 448 ، 477 ، 489 ، 503 ، 525 ، 540 ، 569 ، 570 ، 573 ، 593 ، 601 ، 631 ، 637 ، 651\r\nقرطبى ، 292 ، 397\r\nقريش ، 6 ، 7 ، 8 ، 10 ، 12 ، 15 ، 16 ، 17 ، 42 ، 43 ، 58 ، 168 ، 179 ، 199 ، 207 ، 208 ، 209 ، 212 ، 213 ، 214 ، 216 ، 217 ، 222 ، 227 ، 229 ، 237 ، 238 ، 258 ، 281 ، 283 ، 284 ، 287 ، 288 ، 289 ، 306 ، 307 ، 308 ، 309 ، 317 ، 318 ، 319 ، 320 ، 321 ، 322 ، 323 ، 324 ، 326 ، 327 ، 328 ، 330 ، 331 ، 332 ، 333 ، 334 ، 336 ، 338 ، 340 ، 345 ، 347 ، 350 ، 351 ، 353 ، 354 ، 365 ، 366 ، 367 ، 369 ، 370 ، 371 ، 381 ، 386 ، 387 ، 388 ، 389 ، 390 ، 391 ، 392 ، 393 ، 397 ، 399 ، 400 ، 401 ، 403 ، 405 ، 407 ، 408 ، 409 ، 410 ، 412 ، 413 ، 417 ، 419 ، 420 ، 426 ، 427 ، 431 ، 432 ، 433 ، 434 ، 435 ، 437 ، 439 ، 440 ، 441 ، 442 ، 443 ، 444 ، 445 ، 446 ، 449 ، 451 ، 452 ، 456 ، 458 ، 465 ، 478 ، 482 ، 483 ، 507 ، 513 ، 528 ، 546 ، 547 ، 549 ، 551 ، 559 ، 560 ، 579 ، 580 ، 581 ، 582 ، 583 ، 584 ، 585 ، 587 ، 588 ، 589 ، 591 ، 592 ، 593 ، 594 ، 595 ، 596 ، 597 ، 598 ، 599 ، 601 ، 602 ، 603 ، 604 ، 606 ، 608 ، 609 ، 610 ، 612 ، 613 ، 617 ، 618 ، 619 ، 622 ، 625 ، 627 ، 634 ، 636 ، 637 ، 641 ، 642 ، 643 ، 644 ، 645 ، 646 ، 647 ، 648 ، 649 ، 650 ، 651 ، 652 ،\r\n\r\n","description":"","footnote":"","page_name":" 671 ","page_number":675},
  {"content":"\r\n\r\n653 ، 655 ، 656 ، 657\r\nقسطلانى ، 219 ، 295 ، 501\r\nقصى بن كلاب ، 173 ، 178\r\nقضاعى بن عامر ، 515\r\n\r\nك\r\nكتّانى ، 62 ، 65 ، 504\r\nكرز بن جابر فهرى ، 583\r\nكسرى ، 327 ، 434\r\nكعب الاحبار ، 4 ، 62 ، 63 ، 64 ، 65 ، 66 ، 67 ، 73 ، 84 ، 85 ، 86 ، 99 ، 100 ، 480 ، 594\r\nكعب بن زهير ، 278\r\nكعب بن اشرف ، 169\r\nكعبه ، 5 ، 6 ، 7 ، 34 ، 35 ، 36 ، 85 ، 105 ، 173 ، 175 ، 176 ، 177 ، 178 ، 179 ، 235 ، 236 ، 237 ، 238 ، 239 ، 259 ، 350 ، 354 ، 355 ، 366 ، 371 ، 417 ، 482 ، 507 ، 635\r\nكلثوم بن هدم ، 456 ، 469 ، 470\r\nكلينى ، 188 ، 234 ، 572\r\nكوفه ، 33 ، 56 ، 57 ، 107 ، 114 ، 261 ، 595 ، 624\r\nكوه صفا ، 287 ، 352\r\n\r\nل\r\nلبيبه ، 323\r\n\r\nم\r\nماسكه ، 59\r\nمالك اشتر ، 278\r\nمالك بن عباده ، 278\r\nمالك بن نويره ، 125\r\nماوردى ، 134 ، 182\r\nمتقى هندى ، 304\r\nمتوكّل عبّاسى ، 36\r\nمجمع البيان ، 486\r\nمحبّ الدين طبرى ، 192\r\nمحمّد بن ابى بكر ، 277\r\nمحمّد بن اسحاق ، 278\r\nمحمّد بن جبير بن مطعم ، 230\r\nمحمّد بن سائب كلبى ، 278\r\nمحمّد بن سعيد ، 284\r\nمحمّد بن شهاب زهرى ، 47 ، 517 ، 278\r\nمحمّد بن عمرو بن حزم ، 47\r\nمحمّد بن كثير ، 80\r\nمحمّد بن كعب قرظى ، 73\r\nمحمّد بن مسلمه ، 509\r\nمحمّد بن مكندر ، 278\r\nمحمّد بن واسع ازدى ، 77\r\nمحمّد بن يوسف ثقفى ، 188\r\nمحمّد حنفيه ، 278 ، 478 ، 567\r\nمدائن ، 45 ، 98\r\nمدينه ، 11 ، 12 ، 13 ، 14 ، 33 ، 36 ، 45 ، 46 ، 50 ، 52 ، 54 ، 59 ، 71 ، 73 ، 106 ، 107 ، 156 ، 201 ، 232 ، 261 ، 270 ، 290 ، 309 ، 329 ، 336 ، 337 ، 344 ، 358 ، 361 ، 364 ، 370 ، 377 ، 405 ، 416 ، 421 ، 433 ، 434 ، 435 ، 436 ،\r\n\r\n","description":"","footnote":"","page_name":" 672 ","page_number":676},
  {"content":"\r\n\r\n437 ، 452 ، 454 ، 455 ، 456 ، 457 ، 459 ، 460 ، 461 ، 462 ، 463 ، 464 ، 467 ، 468 ، 469 ، 471 ، 472 ، 473 ، 474 ، 478 ، 481 ، 482 ، 487 ، 488 ، 493 ، 495 ، 499 ، 500 ، 501 ، 502 ، 503 ، 504 ، 505 ، 506 ، 507 ، 508 ، 509 ، 514 ، 515 ، 517 ، 521 ، 524 ، 532 ، 533 ، 535 ، 541 ، 544 ، 545 ، 546 ، 551 ، 552 ، 558 ، 565 ، 572 ، 573 ، 575 ، 579 ، 581 ، 582 ، 583 ، 584 ، 585 ، 587 ، 589 ، 591 ، 592 ، 593 ، 600 ، 602 ، 605 ، 607 ، 611 ، 612 ، 622 ، 623 ، 624 ، 626 ، 637 ، 639 ، 640 ، 641 ، 644 ، 645 ، 654\r\nمسجد النبى ، 474\r\nمسجد رسول خدا ( ص ) 71\r\nمسجد قباء ، 13 ، 470 ، 471 ، 493 ، 504\r\nمسجد مدينه ، 14 ، 261 ، 493 ، 521\r\nمسجد الاقصى ، 35 ، 295 ، 297 ، 298\r\nمسجد الحرام ، 78 ، 289 ، 295 ، 299 ، 324 ، 344 ، 350 ، 387 ، 581 ، 635\r\nمسروح ، 190 ، 191\r\nمسروق ، 107 ، 477\r\nمسعودى ، 182 ، 241 ، 506\r\nمسلم ، 37 ، 75 ، 78 ، 91 ، 135 ، 142 ، 143 ، 151 ، 153 ، 186 ، 197 ، 255 ، 261 ، 304 ، 496 ، 572 ، مسلم بن جندب ، 75\r\nمسلم بن يسار ، 78\r\nمسيّب بن رافع ، 50\r\nمشعر الحرام ، 178\r\nمصعب بن عمير ، 324 ، 421 ، 422 ، 436 ، 609\r\nمطرّف بن مغيره ، 33\r\nمطعم بن عدى ، 321 ، 386 ، 401 ، 626\r\nمظفر ، محمد حسن ، 305 ، 306 ، 310 ، 448 ، 451 ، 463\r\nمعاذ بن جبل ، 63 ، 159 ، 534\r\nمعاويه ، 32 ، 33 ، 47 ، 51 ، 54 ، 55 ، 57 ، 64 ، 65 ، 72 ، 73 ، 74 ، 76 ، 107 ، 112 ، 125 ، 126 ، 142 ، 231 ، 232 ، 274 ، 281 ، 282 ، 294 ، 295 ، 479 ، 514 ، 526 ، 541 ، 613 ، 616 ، 625\r\nمعتزلى ، 144 ، 304 ، 536 ، 611 ، 647\r\nمعروف الحسنى ، 196\r\nمغلطاى ، 201 ، 221 ، 292 ، 502 ، 514\r\nمغيرة بن شعبه ، 56\r\nمقاتل بن سليمان ، 63\r\nمقام ابراهيم ، 34\r\nمقداد بن عمرو ، 277 ، 580\r\nمقدسى ، 218 ، 219 ، 333 ، 349 ، 351\r\nمقريزى ، 74 ، 127 ، 640\r\nمكّه ، 5 ، 11 ، 13 ، 34 ، 35 ، 120 ، 156 ، 173 ، 175 ، 176 ، 177 ، 188 ، 189 ، 192 ، 199 ، 200 ، 202 ، 203 ، 229 ، 233 ، 236 ، 237 ، 239 ، 248 ، 253 ،\r\n\r\n","description":"","footnote":"","page_name":" 673 ","page_number":677},
  {"content":"\r\n\r\n257 ، 261 ، 267 ، 284 ، 287 ، 289 ، 291 ، 294 ، 296 ، 299 ، 317 ، 322 ، 328 ، 330 ، 331 ، 332 ، 333 ، 336 ، 338 ، 339 ، 340 ، 343 ، 358 ، 359 ، 362 ، 363 ، 366 ، 367 ، 369 ، 373 ، 374 ، 377 ، 378 ، 379 ، 380 ، 382 ، 384 ، 387 ، 390 ، 392 ، 399 ، 400 ، 401 ، 402 ، 403 ، 404 ، 407 ، 408 ، 409 ، 412 ، 413 ، 416 ، 417 ، 419 ، 420 ، 422 ، 423 ، 425 ، 426 ، 431 ، 433 ، 434 ، 435 ، 437 ، 439 ، 444 ، 447 ، 451 ، 456 ، 461 ، 462 ، 463 ، 465 ، 467 ، 468 ، 471 ، 473 ، 477 ، 478 ، 481 ، 482 ، 499 ، 500 ، 502 ، 508 ، 525 ، 535 ، 541 ، 564 ، 565 ، 570 ، 571 ، 572 ، 574 ، 581 ، 588 ، 593 ، 595 ، 596 ، 598 ، 606 ، 608 ، 617 ، 619 ، 621 ، 626 ، 627 ، 628 ، 636 ، 637 ، 639 ، 642 ، 643 ، 645 ، 650\r\nملا على قارى ، 292 ، 513\r\nموته ، 336 ، 462 ، 616\r\nموسى ( ع ) ، 60 ، 67 ، 99 ، 265 ، 139 ، 376 ، موطّأ ، 139\r\n\r\nن\r\nنجاشى بن حارث بن كعب ، 278\r\nنجاشى ، 278 ، 329 ، 334 ، 335 ، 336 ، 337 ، 338 ، 559 ، 572 ، 574\r\nنجران ، 175 ، 224 ، 311 ، 387 ، 498 ، 516 ، 517\r\nنزهة الجليس ، 501\r\nنسائى ، 110 ، 113 ، 142 ، 241\r\nنضر بن حارث ، 626\r\nنوح ( ع ) ، 245 ، 383\r\nنووى ، 201 ، 292 ، 341\r\nنهروان ، 113 ، 125\r\nنينوا ، 260 ، 401\r\n\r\nو\r\nواقدى ، 193 ، 270 ، 288 ، 333 ، 364 ، 494 ، 516 ، 538 ، 542 ، 599 ، 630 ، 647\r\nورقه بن نوفل ، 187 ، 204 ، 205 ، 208 ، 255 ، 256 ، 257 ، 258 ، 259 ، 260 ، 265 ، 266 ، 267 ، 268 ، 269 ، 270 ، 273 ، 274 ، 275\r\nوليد بن جابر ، 278\r\nوليد بن عبد الملك ، 36\r\nوليد بن يزيد اموى ، 35\r\nوليد بن مغيره ، 237 ، 319 ، 339 ، 403\r\nوهب بن عبد مناف ، 181\r\nوهب بن كيسان ، 104 ، 274\r\nوهب بن منبّه ، 62 ، 100\r\n\r\nه\r\nهارون الرشيد ، 188\r\nهاشم مرقال ، 277\r\nهاله ، 7 ، 216 ، 217 ، 218 ، 223 ، 324 ،\r\n\r\n","description":"","footnote":"","page_name":" 674 ","page_number":678},
  {"content":"\r\n\r\n443\r\nهبل ، 177\r\nهشام بن عبد الملك ، 32 ، 34 ، 74 ، 261\r\nهند ، 7 ، 215 ، 218 ، 221 ، 223 ، 224 ، 225 ، 443 ، 644\r\n\r\nى\r\nياقوت حموى ، 253 ، 504\r\nيثرب ، 11 ، 164 ، 358 ، 412 ، 417 ، 418 ، 419 ، 420 ، 421 ، 422 ، 423 ، 425 ، 426 ، 427 ، 433 ، 435 ، 436 ، 443 ، 452 ، 456 ، 457 ، 460 ، 462 ، 472 ، 473 ، 474 ، 475 ، 502 ، 546 ، 554 ، 589 ، 617 ، 650\r\nيحيى ( ع ) ، 246\r\nيحيى بن عمر ، 513\r\nيحيى بن معين ، 143\r\nيرموك ، 516\r\nيزيد كناسى ، 246\r\nيعقوب بن سفيان فسوى ، 497\r\nيعقوبى ، 182 ، 203 ، 205 ، 228 ، 496 ، 554\r\nيمن ، 176 ، 198 ، 284 ، 327 ، 378 ، 434 ، 435 ، 554\r\n\r\n","description":"","footnote":"","page_name":" 675 ","page_number":679},
  {"content":"\r\n . \r\n\r\n","description":"","footnote":"","page_name":" 676 ","page_number":680}
  ]