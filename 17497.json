[
  {"content":"\r\n\r\nتاريخ نوشته هاى جغرافيايى در جهان اسلامى\r\nمجموعهء ميراث ايران و اسلام\r\nناشر برگزيدهء\r\nهفدهمين نمايشگاه بين المللى كتاب تهران\r\n\r\n","description":"","footnote":"","page_name":" شناسنامه و پيشگفتار 3 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه و پيشگفتار 4 ","page_number":2},
  {"content":"\r\n\r\nايگناتى يوليانوويچ كراچكوفسكى\r\nتاريخ نوشته هاى جغرافيايى\r\nدر جهان اسلامى\r\nمترجم\r\nابوالقاسم پاينده\r\nتهران 1384\r\n\r\n","description":"","footnote":"","page_name":" شناسنامه و پيشگفتار 5 ","page_number":3},
  {"content":"\r\n\r\nگراچسكوفسكى ، ايگناتى پوليانوويچ ، 1883 - 1951 .\r\nkrachkovskii ignatii iullanovich\r\nتاريخ نوشته هاى جغرافيايى در جهان اسلامى / نويسنده ابگناتى يوليانوويچ كراچكوفسكى ؛ مترجم ابوالقاسم پاينده . - - تهران . شركت انتشارات علمى و فرهنگى 1379 .\r\nشانزده ، 778 ص . isbn : 964 - 445 - 176 - 7\r\nعنوان اصلى :\r\nistoriia arabakoi geograficheakoi literatury tarikh al - adab al - jughrafi al - arabi\r\nفهرستنويسى براساس اطلاعات فيپا .\r\nچاپ دوم : 1384 .\r\nكتابنامه : ص . 607 - 691\r\n1 - جغرافياى اسلام . 2 . جغرافيا . . خاورميانه . 3 . جغرافيا - - آفريقاى شمالى . الف . پاينده ، ابوالقاسم ، مترجم ، 1287 - 1363 . ب . شركت انتشارات علمى و فرهنگى . ج . عنوان .\r\n2 ت 4 ك / 93 G\r\n917671 / 910\r\n1379\r\nكتابخانهء ملى ايران\r\n8175 * 77 م\r\nتاريخ نوشته هاى جغرافيايى در جهان اسلامى\r\nنويسنده : ايگناتى يوليانوويچ كراچكوفسكى\r\nمترجم : ابوالقاسم پاينده\r\nچاپ نخست : 1379\r\nچاپ دوم : تابستان 1384 ؛ شمارگان : 500 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى ، چاپ : شركت چاپ و نشر علمى و فرهنگى كتيبه ؛\r\nصحافى : چهر\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهارراه حقانى ( جهان كودك ) ، كوچهء كمان ، پلاك 4 ، كدپستى 11518736313\r\nصندوق پستى 9647 - 115875 ؛ تلفن : 71 - 88774569 فاكس : 88774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد وگلشهر ، كوچهء گلفام ، پلاك 1 ؛\r\nكدپستى 1915673483 ؛ تلفن : 42 = 22024141 ؛ تلفكس : 22050326\r\nآدرس اينترنتى :\r\nwww . ketabgoustarco . com\r\ninfo @ ketabgoustarco . com\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 66400786\r\n\r\n","description":"","footnote":"","page_name":" شناسنامه و پيشگفتار 6 ","page_number":4},
  {"content":"\r\n . \r\n","description":"","footnote":"","page_name":" شناسنامه و پيشگفتار 7 ","page_number":5},
  {"content":"\r\n . \r\n","description":"","footnote":"","page_name":" شناسنامه و پيشگفتار 8 ","page_number":6},
  {"content":"\r\n\r\n\r\nتوضيح ناشر\r\nكتابى كه اكنون در اختيار اهل تحقيق قرار مىگيرد ، يكى از آثار پژوهشى معتبر آكادميسين كراچكوفسكى است كه اصل آن به زبان روسى چاپ شده و سپس به وسيله صلاح الدين عثمان هاشم ، سفير اسبق سودان در مسكو ، به نام تاريخ الادب الجغرافى العرب به زبان عربى ترجمه و منتشر شده است . نامى كه بر ترجمه فارسى اين كتاب نهاده شده ، هم به اصل روسى آن نزديكتر است و هم از آنجا كه مطالب كتاب بسيارى از آثار مورخان و جغرافيدانان مسلمان غير عرب و بخصوص ايرانى را دربرمىگيرد ، جامعتر و شاملتر است .\r\nاين كتاب از شمار كتابهايى است كه ترجمه و انتشار متن فارسى آنها تاريخى دراز دارند .\r\nقرار داد ترجمه اين كتاب در سال 1348 از سوى موسسه انتشارات فرانكلين ( سابق ) ، با مرحوم ابو القاسم پاينده بسته شد . بعد از مدتى قرار شد كه كتاب از سوى بنگاه ترجمه و نشر كتاب ( سابق ) منتشر شود اما به دلايلى كه بر ما معلوم نيست اين امر تحقق نيافت و متن ترجمه در بايگانى فرانكلين باقى ماند تا آنكه سازمان انتشارات و آموزش انقلاب اسلامى ، نظر به ارج و اهميت كتاب ، تكميل و انتشار آن را از سال 1366 در برنامه كار خود قرار داد ، و از قضا آنكه ، سازمان مزبور از حدود چهار سال پيش با شركت انتشارات علمى و فرهنگى ، يعنى خلف و جايگزين بنگاه ترجمه و نشر كتاب ، يكى شد و ، به اين ترتيب ، انتشار كتاب بر عهده شركت انتشارات علمى و فرهنگى كنونى قرار گرفت كه در واقع جايگزين و ادامه دهنده راه فرهنگى هر دو نهاد مزبور ، يعنى موسسه انتشارات فرانكلين و بنگاه ترجمه و نشر كتاب سابق ، شده است .\r\n\r\n","description":"","footnote":"","page_name":" شناسنامه و پيشگفتار 9 ","page_number":7},
  {"content":"\r\n\r\nدر فاصله اين سالهاى طولانى ، دوستان عزيز و صاحب نظرانى متعدد در امر ويرايش و آماده سازى اين كتاب فاخر همكارى داشته‌اند : در گذشته‌هاى دور ، استاد محمد رضا حكيمى ، و در سالهاى بعد ، استاد احمد آرام و آقايان ابراهيم مكلا و محمد حسن تبرائيان . در موارد مختلف ، از نظرات آقاى دكتر عنايت الله رضا نيز سود جسته شد و از ايشان سپاسگزاريم كه مقدمه‌اى روشنگر و فاضلانه در معرفى نويسنده ارجمند و فقيد كتاب مرقوم فرمودند .\r\nاما ، در سالهاى اخير ، كار آماده‌سازى نهايى بر عهده آقاى عبد الله شريفى خجسته همكار جوان ما قرار گرفت كه بخصوص در يكسان نگارى نامها و جايها و رفع اشكالهاى متن و كتابنامه اثر ، نهايت دقت را به كار بردند . در اينجا بايد از ايشان و نيز از خانم شكوه ذاكرى ، كه در نسخه پردازى و تدوين نمايه مفصل و دشوار كتاب علاقه‌مندى و مهارت خود را نشان داده‌اند و استاد پرويز اتابكى ، دبير مجموعه ميراث ايران و اسلام كه اين همه با نظارت و پيگيرى ايشان صورت گرفته است ، صميمانه تشكر شود .\r\nدر كار طرّاحى كتاب ، مثل هميشه بايد از ذوق و دقت و ظرافت همكار هنرمند ديرين ، زنده ياد ، هرمز وحيد ، ياد كنيم كه نفاست اثر مديون ايشان و نيز همكارى همدلانه مسئولان چاپ نوشتار ، بخصوص آقاى على اكبر برومند ، است . سپاسگزار و مديون همه اين خدمتگزاران كتاب و جامعه فرهنگى كشور هستيم و براى همگى از درگاه خداوند بزرگ آرزوى سلامت و توفيق داريم ، و شاكريم كه سرانجام فرصت آن يافتيم كه اين اثر ارزشمند و آموزنده را به شكلى زيبا و نفيس و دقيق به جمع علاقه‌مندان آن عرضه داريم ؛ از خدا جوييم توفيق عمل .\r\n\r\nعلامات اختصارى :\r\n1 . م / - م . / مترجم فارسى / ابو القاسم پاينده 2 . / مترجم عربى / صلاح الدين عثمان 3 . / و . / ويراستار / احمد آرام 4 . / ن . / نسخه پرداز / عبد الله شريفى خجسته 5 . / ب . / ناقد متن عربى / بنت الشاطئ 6 . / * ) / ارجاع به پابرگ 7 . / شماره‌هاى لاتين در متن / ارجاع به كتابنامه لاتين\r\n\r\n","description":"","footnote":"","page_name":" شناسنامه و پيشگفتار 10 ","page_number":8},
  {"content":"\r\n\r\n\r\nپيشگفتار\r\nآكادميسين ايگناتى يوليانوويچ كراچكوفسكى در 16 مارس 1883 ميلادى در شهر ويلنوس پايتخت ليتوانى تولد يافت . اين دانشمند از برجسته‌ترين اسلام شناسان ، عرب شناسان ، و خاور شناسان جهان و از بنيادگذاران مكتب اسلام شناسى و عرب شناسى در اتحاد شوروى سابق بود . كراچكوفسكى سال 1905 از فاكولته زبانهاى شرقى دانشگاه سن پترزبورگ فارغ التحصيل شد . از سال 1908 براى مدت دو سال به منظور تحقيق در لهجه شناسى زبان عربى و تاريخ و فرهنگ اعراب در مصر و سوريه اقامت گزيد . از سال 1910 با سمت مدرس در دانشگاه سن‌پترزبورگ به تدريس پرداخت و در سال 1918 ميلادى به مقام استادى دست يافت و در دانشگاه نامبرده ، كه نخست به دانشگاه دولتى پتروگراد و سپس به دانشگاه دولتى لنينگراد تغيير نام يافت ، همچنان به تربيت دانشجويان و مدرّسان اشتغال ورزيد . وى در ضمن ، سمت عضويت شوراهاى علمى بسيارى از مؤسسات علمى - پژوهشى اتحاد شوروى را بر عهده داشت و به سبب دستاوردهاى علمى و تحقيقاتى خويش به عضويت چند فرهنگستان و انجمن خاورشناسان جهان درآمد كه از آن جمله‌اند : فرهنگستان دمشق در سوريه ، انجمن آسيايى خاورشناسان بريتانيا و ايرلند ، انجمن خاورشناسان آلمان ، انجمن خاورشناسان فلامان ، و انجمن خاورشناسان لهستان . وى عضويت فرهنگستان ايران و چند كشور ديگر جهان را نيز بر عهده داشت .\r\n\r\n","description":"","footnote":"","page_name":" شناسنامه و پيشگفتار 11 ","page_number":9},
  {"content":"\r\n\r\nآكادميسين كراچكوفسكى مؤلف آثار متعددى در زمينه ادبيات ، زبان ، تاريخ ، و فرهنگ عرب و اسلام بويژه در سده‌هاى ميانه و جديد بوده است . آثار كراچكوفسكى همه رشته‌هاى اسلام شناسى و عرب شناسى را در برگرفته است . كراچكوفسكى خاورشناسى به مقياس وسيع بود . از او بيش از 450 اثر علمى به چاپ رسيده كه مقام و مرتبت وى را به عنوان يكى از برجسته ترين و بزرگترين خاورشناسان جهان تثبيت كرده است . كراچكوفسكى ، در واقع ، به دانش خاورشناسى و اسلام شناسى و عرب شناسى اتحاد شوروى اعتبارى خاص بخشيده است . هيچ يك از بخشهاى تاريخ ادبيات عرب را نمىتوان بدون استفاده از تحقيقات كراچكوفسكى مورد بررسى و تحقيق قرار داد . كراچكوفسكى در پژوهشهاى خود پيرامون اسناد و مدارك عربى ، از مجموعه اسناد سغدى عهد فتوح مسلمين در آسياى مركزى ، براى نخستين بار نشان داد كه اعراب در ايران و آسياى مركزى با فرهنگى بمراتب والاتر آشنا شدند .\r\nكراچكوفسكى به ترجمه و انتشار متون بسيارى از آثار ادبى ، فرهنگى ، و تاريخى اسلامى - عربى سده‌هاى ميانه و دوران معاصر همت گمارد . يكى از كارهاى برجسته اين دانشمند بزرگ ، ترجمه و تفسير قرآن كريم است كه در سال 1963 در مسكو انتشار يافت .\r\nكراچكوفسكى ، در ضمن ، يكى از برجسته‌ترين مطلعان و متخصصان در رشته ادبيات و فرهنگ و تاريخ كشورها و اقوام عرب در سده 19 و اوايل سده 20 ميلادى است . وى نسبت به نسخ خطى عربى موجود در شوروى و ديگر كشورهاى جهان توجه وافر مبذول داشت . از جمله تحقيقات او بررسى متون اسلامى درباره اقوام ساكن اراضى اتحاد شوروى سابق ، بويژه در آسياى مركزى و قفقاز ، بوده است . وى پيرامون آثار باقى مانده از اعراب مسيحى دوران پيش از اسلام و فرهنگ و ادب و زبان و تاريخ اتيوپى ( حبشه ) به جا مانده از روزگار باستان نيز به تحقيق پرداخت كه يكى از كارهاى او زير عنوان مقدمه بر زبان شناسى حبشى است . اين اثر در سال 1955 ميلادى انتشار يافت . ديگر از كارهاى برجسته كراچكوفسكى تحقيق پيرامون كتيبه‌هاى باستانى عربستان جنوبى است . او مبتكر تأسيس انجمن عرب شناسان در اتحاد شوروى بود .\r\nوى در كار تدارك بسيارى از آثار علمى منتشر شده در داخل و خارج كشور شوروى شركت ورزيد . نوشته‌هاى كراچكوفسكى دربارهء نسخه‌هاى خطى عربى در جهان مورد اقبال فراوان قرار گرفت و از سال 1949 تا 1965 چهار بار تجديد چاپ شد . بخشى از آثار كراچكوفسكى به زبانهاى مختلف جهان ، از جمله زبان عربى ، ترجمه شده و به دريافت جوايز ارزنده‌اى نايل آمده است .\r\n\r\n","description":"","footnote":"","page_name":" شناسنامه و پيشگفتار 12 ","page_number":10},
  {"content":"\r\n\r\nبسيارى از دانشمندان برجسته اتحاد شوروى شاگردان كراچكوفسكى بوده‌اند . با مرگ آكادميسين كراچكوفسكى در 24 ژانويه 1951 ، جهان يكى از برجسته‌ترين دانشمندان و محققان خود را از دست داد . چنان كه اشاره شد ، بيش از 450 اثر كراچكوفسكى به چاپ رسيده است كه از ميان آنها مىتوان به آثار زير اشاره كرد :\r\n1 . بررسى نسخه‌هاى خطى عربى . يادداشتهايى درباره زندگينامه‌ها ، كتابها ، و شخصيتها كه به سال 1945 منتشر شد .\r\n2 . اسلام شناسى در ارتباط با تاريخ و فرهنگ مردم ساكن اتحاد شوروى .\r\n3 . مآخذ عربى درباره تاريخ اروپاى شرقى ، قفقاز ، و آسياى مركزى .\r\n4 . نسخه خطى قرآن موجود در پسكف .\r\n5 . اثر ناشناخته شيخ طنطاوى .\r\n6 . ترجمه روسى قرآن بر مبناى نسخه خطى موجود در سده هجدهم .\r\n7 . قديمترين اسناد عربى در آسياى مركزى .\r\n8 . اثر ابراهيم بن يعقوب درباره قوم اسلاو .\r\n9 . بررسى نقل قولهاى شاعرانه در معجم البلدان ياقوت حموى .\r\n10 . دومين يادداشت ابو دلف در معجم البلدان ياقوت ( پيرامون آذربايجان ، ارمنستان ، و ايران ) .\r\n11 . شهر زور در معجم البلدان ياقوت و يادداشت ابو دلف .\r\n12 . زبانشناسى عرب .\r\n13 . اهميت واژه النجم در قرآن ، سوره 55 .\r\n14 . يوسف مغربى و فرهنگ او .\r\n15 . ادبيات عرب در سده‌هاى ميانه .\r\n16 . متنبّى و ابو العلاء .\r\n17 . تاريخچه و نقدى بر رساله الفلاحيه ابو العلاء .\r\n18 . متون معتزلى سده هشتم .\r\n19 . درباره ظهور رساله الغفران ابو العلاء معرّى و تكامل آن .\r\n20 . جام ساسانى در شعر ابو نواس .\r\n21 . خطبه‌هاى قدامه .\r\n\r\n","description":"","footnote":"","page_name":" شناسنامه و پيشگفتار 13 ","page_number":11},
  {"content":"\r\n\r\n22 . رساله الملائكه ابو العلاء معرّى .\r\n23 . مسلم بن وليد انصارى .\r\n24 . عمر بن ابو الحسن يمنى .\r\n25 . شعر عرب در اسپانيا .\r\n26 . هومر و بيرونى .\r\n27 . عمر بن ابو ربيعه .\r\n28 . ادبيات عرب در سده بيستم .\r\n29 . نويسندگان روسى در ادبيات عرب .\r\n30 . ترجمهء عربى ايلياد .\r\n31 . درباره كتاب محمد توفيق الحكيم .\r\n32 . تاريخچه اسلام شناسى و عرب شناسى در روسيه .\r\n33 . خاورشناسان روسى و خارجى .\r\n34 . نيم قرن اسلام شناسى در اسپانيا .\r\n35 . يادى از تئودور نولدكه .\r\n36 . مقام بار تولد در تاريخ اسلام شناسى .\r\n37 . اولدنبورگ ، مورخ و خاورشناس .\r\n38 . درباره آثار روزن .\r\n39 . ابن معتزّ .\r\n40 . نسخه جديدى از جلد پنجم تاريخ ابن مسكويه .\r\n41 . درباره نسخه‌هاى عربى كه از جبهه قفقاز ( در جريان جنگهاى ايران و روس ) به مجموعه موزه آسيايى فرهنگستان روسيه افزوده شد .\r\n42 . مجموعه نسخ خطى عرب در غازان .\r\n43 . مقدمه بر كتاب تاريخ يحيى بن سعيد انطاكى ادامه دهنده كارهاى سعيد بن بطريق .\r\n44 . نسخه‌هاى عربى موجود در شمال قفقاز ( داغستان ) .\r\nآنچه از نظر خوانندگان گذشت شايد نام كمتر از ده يك نوشته‌هاى آكادميسين كراچكوفسكى است .\r\nكتابى كه اينك از نظر خوانندگان مىگذرد يكى از برجسته‌ترين آثار كراچكوفسكى\r\n\r\n","description":"","footnote":"","page_name":" شناسنامه و پيشگفتار 14 ","page_number":12},
  {"content":"\r\n\r\nپيرامون ادب جغرافيايى اسلام است كه در متن روسى با عنوان « ادب جغرافيايى عرب » آمده است . نبايد چنين پنداشته شود كه مقصود از عرب ، صرفا جغرافى نگاران عرب بوده‌اند . غربيان اغلب مؤلفان و آثار نويسندگان عهد اسلامى را كه همه يا بخشى از نوشته‌هاى آنان به زبان عربى بوده است با عنوان عرب و عربى مشخص و معرفى مىكنند . آنان ، به خطا ، بسيارى از مؤلفان غير عرب چون ابن سينا ، رازى ، بيرونى ، و ديگران را عرب مىخوانند .\r\nچنان كه خوانندگان توجه خواهند فرمود ، اكثر جغرافى نگارانى كه در اين كتاب از آنان ياد شده است ايرانى و غير عرب هستند ؛ كه با اندكى توجه به فهرست و مطالب كتاب اين نكته روشن خواهد شد . بنا بر اين جا دارد اين كتاب را ادب جغرافيايى اسلام بناميم ، چه جز از جغرافى نگاران ايرانى ، از جغرافى نگاران اسپانيايى ، ترك ، و جز آنان نيز بحث شده است .\r\nشرح احوال و آثار جغرافى نگاران عهد اسلامى و تحليلى كه آكادميسين كراچكوفسكى از آنان ارائه كرده در خور توجه بسيار است .\r\nاين كتاب نخست توسط صلاح الدين عثمان هاشم ، دانشمند سودانى كه زمانى سفارت آن كشور را در مسكو و سپس در تهران بر عهده داشت ، از روسى به عربى ترجمه شد . مدتى پس از انتشار متن عربى كتاب مزبور ، مرحوم ابو القاسم پاينده به ترجمه فارسى اين اثر ارزنده همت گمارد . متأسفانه ساليان دراز به چاپ و انتشار آن توجهى مبذول نشد . چند سال قبل آقاى مكلا ، يكى از مسئولان سابق « سازمان انتشارات و آموزش انقلاب اسلامى » ، در خانه يكى از دوستان ، پيرامون ترجمه فارسى كتاب حاضر مطالبى اظهار فرمودند و گفتند كه گويا بعضى مترجمان نسبت به ترجمه فارسى كتاب عنايتى ننمودند . لذا از بنده خواسته شد ترجمه فارسى را با اصل روسى كتاب مطابقت كنم و نظر خود را ابراز دارم . متأسفانه به سبب كثرت مشغله عذر خواستم .\r\nايشان پيشنهاد كردند كه دست كم ترجمه مقدمه و بخشى از كتاب به انتخاب خودشان مورد بررسى قرار گيرد . پيشنهاد ايشان را پذيرفتم و در جريان مطالعه دريافتم كه مقدمه و بخش مزبور بدرستى ترجمه شده است . پاسخ مثبت نگارندهء سطور ، مشوّق مسئولان سازمان نامبرده به انتشار اين اثر ارزشمند شد . بعد ، چنان كه آگاهى يافتم ، دوست دانشمند ، جناب استاد ، هرمز همايون‌پور سرپرستى اين مهم را بر عهده گرفتند و كتاب را پس از ويرايش براى چاپ و انتشار آماده كردند . براستى خدمت گرانبهاى خدمتگزاران اين سازمان شايسته سپاس و تقدير است در پايان بر خود فرض مىدانم از خدمات فرهنگى مرحوم ابو القاسم پاينده ، مترجم فقيد كتاب ، ياد كنم . زيرا چند سالى با ايشان همكارى علمى و فرهنگى داشتم . خدمات ايشان به\r\n\r\n","description":"","footnote":"","page_name":" شناسنامه و پيشگفتار 15 ","page_number":13},
  {"content":"\r\n\r\nفرهنگ اسلامى در خور توجه است . بعضى محققان به كارهاى فقيد نامبرده با خرده‌گيرى نگريسته‌اند . بىگمان در هر كارى مىتوان ، در كنار حسن ، عيب و نقصى نيز مشاهده كرد ، ولى عيب‌جويى مشكلى را حل نمىكند . بايد با صرف كوشش نقيصه‌ها را بر طرف كرد . مرحوم پاينده در دوران فعاليت علمى و فرهنگى خويش خدماتى انجام داد كه نمىتوان ناديده گرفت .\r\nترجمه قرآن كريم ، مروج الذهب و التنبيه و الاشراف على بن حسين مسعودى و نيز ترجمه شانزده جلد تاريخ محمد بن جرير طبرى نه چيزى است كه از نظر دور بماند . جا دارد اهل تحقيق و معرفت نقايص را به ديده اغماض بنگرند و در صدد رفع آن برآيند . در هر كارى عيب و نقص مىتوان يافت . با اين وصف شايسته است از مترجم فقيد و دانشمند كتاب به نيكى ياد شود و زحمات وى مورد عنايت اهل دانش قرار گيرد ؛ كمال صدق و محبت ببين ، نه نقص گناه .\r\nعنايت الله رضا تهران ، ارديبهشت 1372\r\n\r\n","description":"","footnote":"","page_name":" شناسنامه و پيشگفتار 16 ","page_number":14},
  {"content":"\r\n\r\n\r\nمقدمهء مؤلف\r\nاساس اين كتاب كه تاليف آن سالها طول كشيد ، كنفرانسهايى است كه از سال 1910 به بعد ، در فواصل مختلف ، در دانشگاه پطرزبورگ و پس از آن در دانشگاه لنينگراد ايراد كرده‌ام و هدف آن بحث عمومى در تاريخ جغرافيا نيست ، بلكه خواسته‌ام تاريخ گونه‌هاى مختلف نوشته‌هاى جغرافيايى را عرضه كنم و تكامل آنها را از نخستين اشاره‌هاى شعر جاهلى تا دوران حاضر باز نمايم . اين كتاب در عين حال از نوشته‌هاى علمى و نوشته‌هاى توده‌اى سخن دارد و از جغرافياى علمى و توصيفى ، و جغرافياى عمومى و اقليمى بحث مىكند ، و حتى سفرنامه‌هايى را كه رنگ ادبى خالص و بلكه افسانه‌اى دارد از نظر دور نمىدارد .\r\nبا وجود آنكه در ضمن گفت و گو از آثار ادبى رابطهء آنها را با علم جغرافيا و تاريخ اكتشافات جغرافيايى منظور داشته‌ايم و در عرضهء عمومى مطالب نقش تكامل فرهنگ اسلامى را از نظر دور نداشته‌ايم ، روش عمومى ما روش زبانشناختى است ، يعنى بيش از هر چيز به گفت و گو دربارهء طبيعت پديده‌هاى ادبى جغرافيايى و تكامل آن توجه كرده‌ايم . و از اين جهت كتاب ما در نوع خود بىرقيب است و شايد ، از لحاظ طرح عمومى ، قسمتهايى از كتاب رنو ، كه يك قرن پيش تاليف شده و كتابى پرمايه است و هدف آن فقه اللغهء عربى بوده ، با آن نزديك باشد . براى آنكه نقش نوشته‌هاى جغرافيايى اسلامى در شرق و غرب روشن شود ، لازم آمد ، علاوه بر بحث دربارهء آثار جغرافيايى عربى ، دو فصل مستقل به نوشته‌هاى جغرافيايى فارسى و تركى اختصاص دهم و از انتقال ميراث فرهنگى در زمينهء جغرافيا به اروپاى غربى سخن بگويم .\r\nبا آنكه پاكنويس كتاب پيش از جنگ ميهنى « 1 » آغاز شد ، در اثناى محاصرهء لنينگراد به\r\n\r\n\r\n","description":"","footnote":"\r\n( 1 ) مقصود از « جنگ ميهنى » در اتحاد جماهير شوروى ، درگيرى سختى است كه در اثناى جنگ جهانى دوم ، ميان آلمان و شوروى ، در جبههء شرقى ، به وقوع پيوست . - مترجم عربى .\r\n","page_name":" 1 ","page_number":15},
  {"content":"\r\n\r\nسال 1941 / 1942 كار نسبتا تندتر پيشرفت كرد . پيش از جنگ فقط تنظيم هفت فصل و دو فصل مقدمه را به سر برده بودم ، و اين نه فصل شامل مطالب مربوط به قرن ششم تا دوازدهم است كه تقريبا دوازده فرم چاپى است . در اثناى جنگ ، يعنى از آغاز ژوئيهء 1941 تا هنگامى كه در آخر ژوئيهء 1942 لنينگراد را ترك كردم ، چهارده فصل ديگر به اين نه فصل افزوده شد و بدين طريق كتاب به فصل بيست و سوم رسيد كه از مطالب قرن هفدهم و از جمله از سفر ماكاريوس انطاكى به روسيه در دوران آلكسى ميخايلوويچ ، سخن دارد . نيز مواد فصل بيست و چهارم كه موضوع آن متون جغرافيايى قرن هجدهم است فراهم آمد و صفحات آمادهء چاپ به چهل فرم رسيد .\r\nبراى پايان دادن كار نويسندگى اين كتاب ، كه ناچار در لنينگراد انجام خواهد گرفت ، مىبايد دربارهء عصر جديد ، يعنى قرن هجدهم و نوزدهم ، بحث شود كه به احتمال قوى سه تا چهار فصل ديگر خواهد شد ؛ نيز بايد ملاحظات و فهرست مراجع كه در آخر كتاب خواهد آمد تكميل شود . اگر اين كار به صورتى كه در نظر است انجام پذيرد ، براى نخستين بار همهء آثار مدوّن اين رشته از فرهنگ اسلامى مورد بحث مفصل قرار گرفته است . اين كتاب فقط براى خاورشناسان فراهم نيامده بلكه مورد استفادهء نويسندگان تاريخ ادبيات و جغرافيا و تاريخ تمدن نيز تواند بود .\r\nمسكو ، 10 / 10 / 1943 ا . ى . كراچكوفسكى\r\n\r\n","description":"","footnote":"","page_name":" 2 ","page_number":16},
  {"content":"\r\n\r\n\r\nپيشگفتار\r\n\r\n1 - گفت و گوى كلى\r\nبه دوران ما موقعيت ممتاز تمدن اسلامى در تاريخ انسانى امرى مورد اتفاق همگان است . در پنجاه سال اخير ، نقش مسلمانان در تكامل همهء علومى كه در قرون وسطا به راههاى تازه افتاد و هنوز هم زنده است ، يعنى فيزيك و رياضيات و شيمى و زيست شناسى و زمين شناسى ، به خوبى روشن شده است . در آثار علمى جهانى ، مسلمانان نقشى مؤثر داشتند كه قسمت معتبرى از ميراث انسانى را تشكيل مىدهد ، چنان كه در بسيارى از تأليفات و نوشته‌هاى اقوام ديگر غير مسلمان مؤثر افتاده است .\r\nطبعا همهء آثار گستردهء اسلامى در رشته‌هاى مختلف از لحاظ اهميت و ارزش علمى يكسان نيست ، و هر چند قسمتى از آن ، همچون لغت و علوم شرعى ، موضوع مطالعهء كارشناسان است ( كه البته در بعضى موارد مباحث آن براى تاريخ عمومى تمدن نيز در خور توجه است ) تعدادى از رشته‌هاى آن داراى اهميت و اعتبارى بيشتر از قلمرو خاص خويش است . شايد اين نكته بيش از همه دربارهء متون تاريخى و جغرافيايى اسلامى صادق باشد كه از مدتها پيش در نظر دانشوران ، منبع اساسى و موثق تحقيق دربارهء گذشتهء جهان اسلام به قلم آمده است . زيرا در اين دو رشته مطالب فراوانى است كه نه فقط براى مورخ و جغرافيدان ، بلكه براى علماى اجتماع و اقتصاد و مورخ ادب ، علم ، و دين نيز مورد استفاده است . قلمرو نوشته‌هاى جغرافيايى اسلامى منحصر به كشورهاى عرب نيست ، بلكه مطالب مهمى را از همه كشورهايى كه نفوذ اسلام بدانجا رسيده يا اطلاعاتى از آنجا به دست آمده نيز دربردارد ، و اين امر دربارهء ممالك ديگر درست به همان تفصيل ممالك مسلمان انجام شده و گاه مطالب جغرافياى اسلامى مرجع منحصر و معتبر تاريخ دوران خاص يك منطقه است . دربارهء تاريخ ايران ساسانى ، يعنى\r\n\r\n","description":"","footnote":"","page_name":" 3 ","page_number":17},
  {"content":"\r\n\r\nدورانى كه آثار بديع موزهء ارميتاژ لنينگراد نمايشگر آن است ، مواد اساسى از مؤلفان مسلمان به جا مانده است . بنا بر اين عجيب نيست اگر اين گونه نوشته‌ها ، نخستين مرجع محققان مختلف ، و مورد توجه فوق العاده باشد . اين نتيجهء غناى بىحد نوشته‌هاى مذكور است كه براى توضيح وسعت دامنهء آن به طور مثال مىتوان گفت كه مقرّى ، مورخ اندلسى كه در قرن هفدهم / يازدهم ه . مىزيسته ، به هنگام تنظيم فهرستى از اندلسيانى كه تنها به منظور كسب دانش ، و نه تجارت و حج ، به مشرق سفر كرده‌اند ، نام دويست و هشتاد كس را ياد كرده و ، با وجود اين ، گفته است كه فهرست وى شامل نام همهء كسان نيست . 1 « 1 » نيز رونق و زيبايى نوشته‌هاى جغرافيايى گاه به جالب بودن آنها كمك كرده است . در اين مورد نوشته‌هايى از قبيل سفرنامه‌هاى سندباد را كه داستانهاى كم نظير جغرافيايى است ياد توان كرد .\r\nبه طور كلى مىتوان دو روش مشخص را در نوشته‌هاى جغرافياى اسلامى معلوم كرد . از يك جهت به سوى علوم ، يعنى علوم قطعى به همان معنى كه اكنون در تعريف جغرافيا به كار مىبريم ، متمايل است و از جهت ديگر رو به سوى نوشتهء هنرى دارد و بعضى از نمونه‌هاى آن در اين زمينه به كمال ابداع مىرسد . مسلمانان خود متوجّه خصلت مضاعف علم جغرافيا بوده و در ضمن طبقه‌بندى علوم اين نكته را بدقّت توضيح داده‌اند . پيش از آنكه طبقه‌بندى علوم را بر اساس منطقى و قطعى بنياد كنند و حتى پيش از آنكه روش طبقه‌بندى سه گانه ( نحو و بيان و جدل ) و چهارگانه ( حساب و هندسه و هيئت و موسيقى ) 2 را كه در اروپاى قرون وسطا نيز رواج يافت بشناسند ، علوم را از ديدگاه خاص خودشان و بر اساس سير تكامل تاريخى تقسيم كرده بودند . به دوران اسلام همهء علوم به « علوم قديم » و « علوم جديد » تقسيم شده بود . 3 پيدايش گروه نخست ، يعنى لغت و كلام و فقه و تاريخ ، را به دوران اموى و گروه دوم ، يعنى هيئت و رياضيات و طب و فلسفه ، را به دوران عباسى نسبت مىدادند . و جغرافيا را جزو علوم دقيقه و چيزى همانند هيئت مىشمردند و در اين كار خطا نكرده بودند . در حقيقت در پايان قرن هشتم تا آغاز قرن نهم ميلادى بود كه در نتيجهء آشنايى با علوم هندى ، در مرحلهء اول ، و با علوم يونانى ، در مرحلهء بعد ، جغرافياى رياضى و نجومى ميان آنان پديد آمد و در همين مرحلهء اخير بود كه شخصيت بطلميوس و مؤلفات جغرافى - نجومى او همهء عوامل ديگر را زير نفوذ گرفت و از آن هنگام تا اواخر قرون وسطا تكامل جغرافياى علمى نزد مسلمانان هميشه پيوستگى خود را با ترتيب مؤلفات نخستين محفوظ داشت .\r\nهمراه با اين روش در همان دوران و ، بنا بر بعضى از منابع ، پيش از آن ، روش\r\n\r\n\r\n","description":"","footnote":"\r\n( 1 ) شماره‌هاى لاتين نشان دهندهء منابع و مراجعى است كه در پايان كتاب آمده است . - ناشر .\r\n","page_name":" 4 ","page_number":18},
  {"content":"\r\n\r\nجغرافيايى توصيفى يعنى سفرنامه‌ها پديد آمده بود كه از بعضى جهات ، بخصوص در آغاز ظهور ، با علوم شريعت و لغت و نوشته‌هاى ادبى پيوسته است ، ولى طبعا گاه و بىگاه با جغرافياى علمى نيز در آميخته است . البته بايد بگوييم كه روش دوم ، يعنى جغرافياى توصيفى ، از لحاظ فراوانى منابع چشمگير است و متون جغرافيايى اسلامى را رنگ و شكلى خاص داده تا آنجا كه يافتن چيزى نظير آن در آثار ادبى اقوام ديگر دشوار است . اگر عوامل گونه گونى را كه در پيدايش متون جغرافياى اسلامى مؤثر بوده در نظر بگيريم اين خاصيت تنوع و بلكه اين حالت تلوّن و رنگارنگى بيشتر قابل فهم خواهد بود .\r\nوسعت قلمرو خلافت اسلامى و بسط نفوذ آن در قرنهاى هشتم و نهم / دوم و سوم ه .\r\nمشاغل ادارى متعددى را ، بخصوص در زمينهء امور مالى و خراج ، به وجود آورد و طبعا مسلمانان مىتوانستند از تنظيمات سابق بهره گيرى كنند و عملا چنين شد . در ايران از طومارهاى خسرو انوشيروان ( 531 - 579 م ) در كار مسّاحى زمينها استفاده كردند و در مصر نظام ادارى روم شرقى ملاك عمل بود . ولى اوضاع نوين مستلزم فراهم آوردن اطّلاعات دقيق و درست از تقسيم ولايات و مناطق مسكون ، محصولات كشاورزى و صنعتى ، و تعيين خراج و مالياتهاى جنسى و نقدى بود ، و براى اين منظور كتابهايى خاص پديد آمد كه عنوان « كتاب الخراج » داشت ، و در آغاز كار هدف آن راهنمايى مأموران خراج بود ، ولى به زودى در دسترس همگان قرار گرفت . همچنين تمركز سازمان ادارى ، كه سررشتهء همهء كارها را به بغداد مىكشاند ، مستلزم آن بود كه راههاى خوب براى ارتباطات ساخته شود و اطلاعات دقيق دربارهء اين راهها با شمارهء منزلها و ايستگاههاى پست و تعيين مسافت و ترتيبات سفر فراهم آيد . از جملهء نخستين تأليفاتى كه در اين زمينه به دست ما رسيده كتابى است كه عامل پست در يكى از ولايات معتبر خلافت به قلم آورده است .\r\nنيز مصالح دولت ، كه در آن روزگار معتبرترين قدرت جهانى بود ، اقتضا داشت كه تنها به شناخت سرزمينها و حدود آن بس نكنند ، بلكه فراهم آوردن اطلاعات دقيق از اقطار ديگر ، خاصه آنچه مجاور دولت خلافت بود ، لازم مىنمود . وضع جنگ و صلح ، هر دو ، به اين كار كمك مىكرد ، سفيران يا اسيران جنگ كه به وطن باز مىگشتند اطلاعاتى داشتند و نخستين اطلاعات مسلمانان نه فقط دربارهء روم شرقى بلكه دربارهء همسايگانشان از قوم صقلاب و ديگر اقوام ساكن جنوب روسيه ، مديون يكى از كسانى است كه در اسارت روميان بوده است .\r\nاز قرون اول خلافت ، سفر كارى زنده به حساب آمد و رونق و رواج فراوان يافت و ، چنان كه مىدانيم ، زيارت كعبه به هنگام استطاعت - يعنى داشتن وضع مالى مناسب و باز بودن راه - از واجبات مسلمانى است . بازرگانى نيز در راههاى خشكى و دريايى جريان داشت و\r\n\r\n","description":"","footnote":"","page_name":" 5 ","page_number":19},
  {"content":"\r\n\r\nدورترين سرزمينهاى خلافت را به هم ارتباط مىداد . بازرگانى از اين حدود گذشت و اواسط افريقا و شمال شرق اروپا و جنوب شرق آسيا را به قلمرو خويش گرفت و شخصيت جاودانى سند باد بحرى را به وجود آورد كه گزارش سفرهاى وى بيشتر از آنچه سابقا گمان مىرفت با نوشته‌هاى جغرافيايى پيوسته است . بدين گونه ، دين و بازرگانى دامنهء سفر را وسعت داد ، به همان گونه كه تعليم و تعلّم نيز در اين كار مؤثر افتاد ، زيرا در حديث شريف آمده است كه « علم را بجوييد اگر چه در چين باشد » . از اين رو از قرن اوّل هجرى ، سفر در طلب علم براى تكميل دورهء تحصيل تقريبا ضرورى مىنمود و كسان به طلب علم از اندلس به بخارا و از بغداد به قرطبه مىرفتند . در اين زمينه به عنوان مثال يك فقيه اندلسى را به نام اسعد الخير انصارى اندلسى ( متوفى به سال 1146 / 541 ه . ) ياد توانيم كرد ، كه چون به سرزمين دور دست چين سفر كرده بود به عنوان « چينى » شهره شد . 4 همهء اين چيزها نه فقط عرصهء اطّلاعات جغرافيايى را وسعت بخشيد ، بلكه در سبك نوشته‌هاى جغرافيايى نيز مؤثّر افتاد و تأليفات فراوان پديد آمد كه بعضى از آنها با روشى خشك و بىروح از وصف راهها سخن داشت و بعضى ديگر شامل قصه‌هاى جالبى بود كه گاه به مرحلهء نوشتهء هنرى خالص مىرسيد .\r\nنفوذ دين تنها از راه فريضهء حج نبود ، بلكه مستلزم توجّه خاص به جغرافياى نجومى نيز بود . اطّلاع كافى در هيئت و رياضيّات براى تعيين آغاز و انجام روزه و وقت نمازهاى پنجگانه لازم بود . 5 براى تعيين اوقات نماز ، ساعتهاى آفتابى افقى ساده ساخته شد كه براى طرّاحى آن دانستن عرض جغرافيايى محل ضرورى مىنمود ، و تشخيص وضع سايهء شاخص در هر روز نيز مستلزم محاسبه و اطّلاعات كافى بود . 6 هنگامى كه سايهء بعد از ظهر از سايهء نصف النهار به اندازهء يك شاخص مىگذشت ، پسينگاه آغاز مىشد . 7 قبله نيز ، كه هم در نماز و هم در بناى مسجد مىبايد رعايت شود ، در شهرهاى مختلف تفاوت داشت و براى تعيين آن لازم بود طول و عرض مكّه و نقطهء مبدأ شناخته شود . 8 مسلم است كه اختلاف اوضاع و احوال و علاقه‌مندى به بحث و كنجكاوى نيز كه همهء اقوام و نژادها از آن بهره‌ورند مايهء تنوع نوشته‌ها مىشد . نشانهء اين تنوع در عنوانهاى متعددى كه عربان به علم جغرافيا داده‌اند نمودار است . در مورد جغرافياى نجومى كلمهء يونانى جغرافيا به جا مانده بود و گاه براى آنكه بهتر مفهوم شود ، آن را « علم الاطوال و الاعراض » يا « تقويم البلدان » مىخواندند . جغرافياى توصيفى را نيز « علم المسالك و الممالك » نام دادند . و اگر گفت و گو بيشتر از منزلگاههاى راه بود « علم البرد » خوانده مىشد . و اگر رنگ كيهان\r\n\r\n","description":"","footnote":"","page_name":" 6 ","page_number":20},
  {"content":"\r\n\r\nنگارى ، « 1 » يعنى وصف جهان و توضيح عجايب و غرايب ، بر آن غلبه داشت « علم عجايب البلاد » عنوان مىگرفت .\r\nتاريخ پيدايش نمونه‌هاى مختلف متون جغرافيايى نيز ، همانند اصطلاحات گونه‌گون ، نمودار تنوع مباحث و اغراض اين رشته است . و از اينجا دوران آن را مشخّص مىتوان كرد .\r\nپيش از قرن نهم ، مؤلفات جغرافيايى مستقل وجود نداشت ، بلكه گاه و بىگاه به اطّلاعات پراكندهء جغرافيايى از آن دوران برمىخوريم كه در متون لغوى يا در سفرنامه‌هاى خيالى به جا مانده است . قرن نهم / سوم ه . به حق دوران نو آورى بود ، زيرا در اثناى آن از يك سو آشنايى با مؤلّفات بطلميوس صورت گرفت و به دنبال آن ترجمه‌هايى پديد آمد كه رشتهء جغرافياى علمى با آن آغاز مىشد ، و از سوى ديگر نمونه‌هاى گونه‌گون جغرافياى توصيفى به وجود آمد . و نزديك به پايان همين قرن مدخلهاى جغرافيايى پديد آمد كه بعضى براى نويسندگان ديوان و بعضى ديگر براى اهل ادب فراهم شده بود . نيز سفرنامه‌ها گونه‌گون شد كه بر برخى واقعگرايى چيره بود و بعضى ديگر رنگ افسانه داشت . در قرن دهم / چهارم ه . با پيدايش مكتب جغرافياى اسلامى كه به توصيف « مسالك و ممالك » اهميّت خاص مىداد و با اطلس اسلام ، يعنى بهترين نمونه‌هاى ترسيم نقشه‌هاى جغرافيايى ، ارتباط نزديك داشت ، نوشته‌هاى جغرافيايى به اوج رسيد . تأليف متون ساده و قابل فهم عامّه رواج يافت و در عين حال براى جوابگويى به نيازهاى گروه روشنفكر توجه به مسائل فنى بيشتر شد . سفرنامه‌ها نيز رنگ ديگر گرفت و مطالب آن متنوعتر شد . به طور كلى توان گفت كه در قرن دهم نمونه‌ها و رشته‌هاى مذكور در مؤلفات جغرافيايى رسوخ يافت . از قرن يازدهم / پنجم ه . به بعد و بخصوص در قرن دوازدهم / ششم ه . منابعى ديگر به مؤلفات جغرافيايى افزوده شد ؛ يعنى فرهنگهاى جغرافيايى و توصيف فراگير جهان از آسمان و زمين ، كه گونه‌اى از كيهان نگارى و در نوع خود منحصر به فرد است . در دايرة المعارفها و فرهنگنامه‌هايى كه به دوران مماليك در مصر تأليف شده ، جغرافيا مقامى خاص دارد ؛ تا آنجا كه گاه اثر آن در همهء كتاب نمودار است . بدين سان دوران نو آفرينى در ادبيّات جغرافيايى اسلامى به سر مىرسد و پس از آن دوران ركود است كه چيز تازه‌اى به وجود نيامده ، بلكه به تقليد نمونه‌هاى سابق بس كرده‌اند ، و گاه ، براى هماهنگى با مقتضيات زمان ، تغييراتى در آن داده‌اند . با وجود اين ، حتى به دوران تسلّط تركان بر جهان اسلام اين گونه نوشته‌ها از لحاظ مقدار نقصان نيافته است .\r\n\r\n\r\n","description":"","footnote":"\r\n( 1 ) مترجم عربى ، به جاى كلمهء  Cosmography  ، معرّب آن يعنى « كوزموغرافيا » را آورده است . ترجمهء دقيق آن « كيهان نگارى » است ، هر چند گهگاه در منابع فارسى « جهانشناسى » نيز گفته مىشود . - ن .\r\n","page_name":" 7 ","page_number":21},
  {"content":"\r\n\r\nدانش اروپايى ، از آغاز كار ، اهميّت نوشته‌هاى جغرافيايى اسلامى را باز شناخت . اگر خاورشناسان مانند همهء متخصصان ديگر در معرض اين تهمت بوده‌اند كه در موضوع تحقيقات خود بىطرف نمانده‌اند ، نظر دانشوران مغرب زمين نسبت به مورخان اسلام ، كه غالبا جغرافيدان نيز بوده‌اند ، در اين زمينه قابل توجه است . در آغاز دههء نهم قرن نوزدهم / سيزدهم ه . ، يعنى هنگامى كه اين گونه نوشته‌ها هنوز به وسعت كنونى شناخته نبود ، پروتس ، مورّخ جنگهاى صليبى ، چنين نوشت : « نوشته‌هاى اروپايى آن روزگار نمونه‌اى برتر از مؤلفات آنان ( مسلمانان ) ندارد ، كافى است كه آثار مؤلفان اسلام را با بهترين آثار تاريخ نويسى اروپا برابر كنيم ، تا در اولين نظر و بىترديد معلوم شود كه درك و فهم تاريخى و شعور سياسى و سليقهء قالبريزى و هنر عرضه كردن مطلب كجاست . 9 اگر حاصل كوشش مسلمانان را در زمينهء جغرافياى علمى با آثار سريانيان ، كه سلف آنها بوده‌اند و در همان مناطقى كه بعدها مسلمانان اشغال كردند اقامت داشته‌اند ، مقايسه كنيم به نتيجه‌اى مىرسيم كه كمتر از اين جالب نيست . در ميان سريانيان نيز جغرافيا بر بنياد كتابهاى يونانى پديد آمد . ابن ديصان ( باردسانس ) 10 متوفّى در حدود سال 222 ميلادى ، از تقسيم زمين به هفت اقليم سخن گفت ، و ترجمهء كتاب معروف بطلميوس به سال 555 به عنوان اسكاريفوس تيس اويكومنيس انجام گرفت كه محتملا در نوشته‌هاى عربى نيز مؤثر افتاد . بر اين ترجمه ذيل مهمّى نيز افزوده شد امّا كار از اين حد تجاوز نكرد . 11 بيشترين اطلاعات جغرافياى عربى مربوط به دوران پيش از اسلام را در قرن هفتم / اول ه . يعقوب رهاوى 12 در كتاب هكسامرون فراهم آورده بود كه به طور كلّى بر بطلميوس تكيه داشت و چشم بسته دنباله رو نظريّات يونانى بود . و عجيب آنكه مؤلّف مذكور حتّى دربارهء سوريه و سرزمين جزيره كه موطن او بوده بر منابع يونانى تكيه كرده است . يكى از محقّقان كه كتاب وى را از لحاظ جغرافيايى مطالعه كرده ، در انجام بحث ناگزير گفته است : « نمىتوان در اين كتاب مطلبى يافت كه چيزى بر علم جغرافيا افزوده باشد » . و يكى از كارشناسان تحقيقات سريانى ، ضمن بحثى از پيدايش نوشته‌هاى جغرافيايى اين قوم گويد : « به زحمت مىتوان گفت كه سريانيان كتابهاى معتبرى در توصيف شهرها و اقوام داشته‌اند » . 13 در واقع به جز كتاب اسكاريفوس و بعضى اطّلاعات مربوط به تعيين وضع نجومى نقاط مختلف به منظور ترسيم يك نقشه جغرافيايى ، در زبان سريانى در زمينهء جغرافيا كتاب معتبرى بر جاى نمانده است . تنها جغرافيدانان اسلام بودند كه راه را براى تحقيق مطالب بىحساب جغرافيايى ، كه از يونان براى قرون وسطا به جا مانده بود ، هموار كردند .\r\nجالب توجّه آنكه از دوران پيش از مؤلّفات جغرافيايى اسلامى ، حتّى يك سفرنامه به زبان سريانى وجود ندارد ، در صورتى كه قسطنطنيه ، بيت المقدس ، و اسكندريه قلمرو مسافرت آنان\r\n\r\n","description":"","footnote":"","page_name":" 8 ","page_number":22},
  {"content":"\r\n\r\nبوده است . 14 مؤلّفات متأخّرتر سريانى در زمينهء جغرافيا نيز كاملا بر دانش اسلامى تكيه دارد و به عنوان جزء مكمّل براى تحليل دوران معيّنى از تاريخ علم اسلامى ، درخور توجّه است . 15 مىتوان گفت كه اكنون بر دانشوران غرب به خوبى آشكار شده كه اهميت بنيادى متون جغرافياى اسلامى به علت مايه‌هاى جغرافيايى تازه‌اى است كه فراهم آورده‌اند و ربطى به نظرياتى كه پيرو آن بوده‌اند ندارد . در قدم اوّل مىتوان وسعت عظيم اطّلاعات جغرافيائى مسلمانان را در مقايسهء با آنچه دنياى قديم مىشناخته در نظر گرفت . واقع امر آن است كه مسلمانان ، همهء اروپا ، - به استثناى اقصاى شمال آن - نيمهء جنوبى آسيا ، آفريقاى شمالى تا عرض ده درجهء شمالى ، و سواحل شرقى افريقا را تا دماغهء كرّينتس نزديك مدار رأس الجدى مىشناختند ، 16 و شرح مفصلى از همهء بلاد واقع ميان اسپانيا در غرب تا تركستان و مصبّ رود سند در شرق به جاى گذاشتند و همهء نقاط مسكون و مناطق كشاورزى و صحراها را بدقت وصف كرده و حدود گسترش گياهان مزروعى و محلّ وجود معادن را بيان داشته‌اند . نيز علاقهء آنها منحصر به جغرافياى طبيعى و اوضاع اقليمى نبوده ، بلكه به زندگى اجتماعى ، صناعت ، زراعت ، لغت ، و تعليمات دينى هم توجه داشته‌اند . همچنين اطلاعات آنها منحصر به قلمرو اسلام نبوده ، بلكه آشكارا از حدود جهانى كه يونانيان مىشناختند تجاوز كرده است . شناخت يونانيان دربارهء بلاد واقع در شرق درياى خزر نارسا بوده و هيچ گونه اطلاعى از ساحل شرقى آسيا تا شمال هند و چين نداشته‌اند ، در صورتى كه مسلمانان راه خشكى را ، كه تا بالاى رود ايرتيش و ينيسئى مىرسد ، و سواحل آسيا را تا كرهء شمالى مىشناخته‌اند . معلوم نيست كه اطّلاعى مستقيم از ژاپن به دست آورده باشند ، هر چند در نقشه‌اى كه يك لغت شناس ترك به قرن يازدهم / پنجم ه . در بغداد كشيده و در سالهاى اخير به دست آمده نام اين سرزمين هست ، امّا گويا وى اطّلاعات مربوط به ژاپن را از آسياى ميانه كه آن را نيك مىشناخته به دست آورده است . آنچه مسلّم است مسلمانان از راه دريا به ژاپن نرسيده‌اند .\r\nدر مورد افريقا نخستين توصيف مفصّل از قلب اين قاره را در مؤلّفات اسلامى مىيابيم و تا قرن نوزدهم ، كه كاشفان جغرافيايى اروپايى پديد آمدند ، اطلاعات عربى - اسلامى در اين زمينه مرجع نهايى بود . تحقيقات علمى معاصر ، ارزش اطّلاعاتى را كه از سرزمينهاى دور دستى چون مجمع الجزاير مالايا و اسكانديناوى و جنوب شرقى اروپا فراهم آورده‌اند نمودار كرده است .\r\nعيب اساسى نوشته‌هاى جغرافيايى اسلامى ، پيروى از فرضيّات علمى قدما بوده ، ولى غالبا تجربيّات عملى مسلمانان به تكميل يا تعديل اين فرضيات حتّى گاه به چشم پوشيدن از آنها نيز منجر شده است . ولى بايد در نظر داشت كه فرضيات علمى مسلمانان به پاى آزمايشهاى علمى ايشان نمىرسد . آنان نيز همانند يونانيان چنان مىپنداشتند كه فقط يك چهارم زمين ، كه\r\n\r\n","description":"","footnote":"","page_name":" 9 ","page_number":23},
  {"content":"\r\n\r\nدر نيمهء شمالى واقع است ، آبادان است و آن را « ربع معمور » نام دادند . نيز عقيده داشتند در سرزمينهايى كه گرما يا سرماى سخت هست ، وجود زندگى محال است . 17 پندار يونانيان يا اروپائيان قرون وسطا 18 در اين زمينه عذر موجه دارد ، بدان جهت كه اينان با سرزمينهاى واقع در جنوب خط استوا تماسى نداشتند ، ولى مسلمانان در نتيجهء مسافرتهاى دريايى اين نقاط افريقا را ، چون زنگبار و ماداگاسكار ، مىشناختند و بسيارى از نقاط مسكون را در اين مناطق به چشم ديده بودند ؛ با وجود اين ، اين فرضيه نادرست بدون تعديل ، همچنان ميان آنها رواج داشت . نظير همين اصرار در موردى ديگر بود كه مىپنداشتند يك رشته كوه از غرب به شرق زمين كشيده شده ؛ 19 در صورتى كه اين پندار با آنچه از واقع اوضاع ديده بودند تعارض كامل داشت . 20 زير نفوذ انديشه‌هاى قديم مسيحى ، اين پندار را نيز پيش آنها توان يافت كه رودهاى بزرگ از بهشت سرچشمه مىگيرد ، در صورتى كه غالب اين رودها را تقريبا از سرچشمه تا مصب مىشناختند . 21 از آن جمله پندارى بود كه تا مدتى پيشرفت علم جغرافيا را متوقف كرد ؛ و آن نظريّهء تقسيم معمورهء زمين به هفت اقليم بود كه به صورت كمربندهاى پهن و مرتب به موازات خط استوا ، و تقريبا از مبدأ آن ، از جنوب تا شمال كشيده بود . 22 اين تقسيم را يونانيان بر اساس طول نسبى شب و روز يا ميل خورشيد نسبت به خط استوا بنياد كرده بودند . عرض اقليمها متفاوت بود و درازترين روز سال از اقليمى تا اقليم ديگر به مقدار نيم ساعت تفاوت داشت . 23 نظريهء « هفت اقليم » در شرق و اروپاى قرون وسطا رواج فوق العاده داشت ؛ ولى كار تقسيم ، يكنواخت نبود . نيز اختلاف در عرض اقليمها چشمگير بود ، از آن رو كه دربارهء درجات عرض خطّ جدايى ميان هر اقليم از اقليم مجاور اتفاق وجود نداشت . 24 اين تفاوت فاحش ميان فرض و واقع ، بر نقشه كشى عربى نيز اثر گذاشت و گر چه مسلمانان در قرن دهم / چهارم ه . ، يعنى عصر رونق علم جغرافيا ، توانستند اطلس اسلام را به چهره‌اى بديع و منظم پديد آورند بعدها نتوانستند چيزى همانند آن ، حتى به صورت نقشه‌هاى محدود جغرافيايى ، به وجود آورند و وسعت افق اطلاعات جغرافيايى در نقشه‌هاى جغرافيايى اخير ، كه تقليد نمونه‌هاى سادهء قديمى و گاه تكرار مطلق آن بود ، انعكاسى نداشت . 25 طبيعى است كه نوشته‌هاى جغرافيايى عربى از عيوبى كه در همهء نوشته‌هاى ديگر ادبيّات عرب رواج داشت رهايى نيافته باشد ، و از اين رو علاقه به توصيف مفصل و كامل ، بيش از توضيح دقيق مناطق معروف بر بنياد ملاحظهء مستقيم ، در آن نمودار است ؛ به علاوه ، غالبا روش انتقادى دربارهء منابع مكتوبى كه مؤلفان از آن استفاده كرده‌اند به كار نرفته است . نيز وضع نوشته‌هاى اسلامى به زبان عربى نسبت به نوشته‌هاى سلف گاه چنان است كه به تعبير اين روزگار عنوان سرقت ادبى بدان مىتوان داد . اگر به دوران رونق نوشته‌هاى جغرافيايى ، يعنى\r\n\r\n","description":"","footnote":"","page_name":" 10 ","page_number":24},
  {"content":"\r\n\r\nقرون دهم / چهارم ه . ، تعدادى از دانشوران محقق بوده‌اند كه روش انتقاد آنها از منابعشان حتّى در روزگار ما ارزش علمى دارد ، به دنبال آنان گروهى ديگر از مؤلفان بودند كه روايات مؤلفان سلف را نقل مىكردند بىآنكه بگويند اين روايات به دوران پيش تعلق دارد . و همين قضيه بعضى از محقّقان معاصر را به خطا كشانيده است . انگيزهء اين كار هميشه سوء نيت نبوده ، ولى گاهى چنين بوده است . اين روش در همهء زمينه‌ها رواج داشته و تقريبا از آغاز تأليفات عربى پديد آمده است . مقدسى ، جغرافيدان قرن دهم ، در ضمن ملاحظات انتقادى نسبت به اسلاف جغرافيدان خويش بتأكيد و البتّه با كمى مبالغه ، مىگويد كه كتاب جيهانى كتاب ابن خرداذبه را در ميان دو پارهء جلد خود دارد ، و نوشته‌هاى اين فقيه عينا همانند نوشته‌هاى جاحظ است . 26 بعدها آوردن آثار ديگران يا قسمتى از آن در متن تأليف ، قاعدهء عمومى شد . ولى در مواردى كه مؤلّفان نام منابع خود را مىآورند اين عيب فضيلت مىشود ، زيرا در نتيجهء اين كار غالبا قطعات مؤلّفاتى كه اصل آنها نابود شده بر جاى مانده است . همين مثال بس كه همهء كسانى كه تا ساليان اخير دربارهء سفر نامهء ابن قضلان تحقيق كرده‌اند اساس كارشان گلچينهايى بوده كه ياقوت ، سه قرن پس از تأليف سفرنامهء ابن فضلان ، در معجم البلدان خود آورده است . متأسّفانه هميشه منابع را ياد نمىكرده‌اند . گاهى نيز مؤلّف در آغاز كتاب فهرستى از منابع خود ياد مىكند ، امّا در متن كتاب مطالب ديگران را از نوشته‌هاى خود مشخص نمىسازد ، يا نمىگويد كه قسمتى از موادّ كتاب مربوط به دورانهاى سلف است . از اين رو محقق بايد چنان محتاط باشد كه اين گونه اقتباسها را به جاى نوشتهء مؤلف يا نوشته‌هاى دوران معاصر نگيرد . 27 در ضمن سخن از امتيازات و معايب نوشته‌هاى جغرافيايى اسلامى به هر حال بايد از ارزش فوق العادهء علمى و تنوع اساسى رشته‌ها و روشهاى آن ياد كرد ، زيرا در اين تأليفات هم رسالهء علمى دربارهء هيئت و رياضيات هست و هم كتابهاى عملى كه براى عمّال ديوانها و عامّهء مسافران فراهم شده است . اين گونه نوشته‌ها بسيار مايهء لذّت خاطر است ، زيرا در ضمن آنها نمونه‌هايى از نوشته‌هاى هنرى بديع مىيابيم كه گاه در قالب سجع آمده است . تأليفاتى كه براى عامّهء خوانندگان فراهم شده ، گاهى مطلب را خشك و جدى و گاه زنده و دلپذير عرضه مىكند و در اين ضمن قدرت فوق العادهء نويسندگان اسلامى در هنر قصه پردازى نمودار مىشود . اين رشته از نوشته‌ها به علت تنوع و پرمايگى بسيار در خور توجه است ، گاهى علمى است و زمانى همگانى ، و گاه مخلوطى از واقع و افسانه است و لذّت و فايده را با هم دارد . به همين جهت مايه‌اى بسيار غنى و متنوّع دارد كه نظير آن را در نوشته‌هاى هيچ يك از اقوام معاصرشان نمىتوان يافت . تحقيقات علمى دوران حاضر نشان داده كه دربارهء نوشته‌هاى جغرافيايى اسلامى هنوز چنان كه بايد دقّت و كنجكاوى نشده و فقط تا اندازه‌اى به قلمرو تحقيقات علمى در آمده است .\r\n\r\n","description":"","footnote":"","page_name":" 11 ","page_number":25},
  {"content":"\r\n\r\n\r\n2 - تاريخ تحقيق در اين باب . مؤلفات عمومى . هدف اين كتاب\r\nآشنايى دانش اروپايى با جغرافياى اسلامى از دورانهاى مختلف و با سرعتهاى متفاوت گذشته و به اقتضاى وضع عمومى فرهنگ و حالت خاورشناسى دستخوش تغييرات بوده است . نيز سرنوشت جغرافياى نجومى و جغرافياى توصيفى به يك صورت نبوده است . از قرن يازدهم / پنجم ه . ترجمهء كتابهاى هيئت و رياضيّات مسلمانان به زبان لاتينى در اسپانيا آغاز شد و بسيار زود نامهاى الگوريسمى يعنى خوارزمى و آلفراگانوس يعنى فرغانى و آلباتگنيوس يعنى بتّانى ، براى همگان شناخته شد ، بلكه اين نامها در اين قالب تازه بيشتر از صورت اصلى شرقى مأنوس بود . تحقيقات معاصر نشان داده كه اين ترجمه‌ها با احتياجات دانش نو سازگار نيست ، ولى به هر حال به تكامل علمى اروپاى قرون وسطا كمك كرده و شكل لاتينى اصطلاحات علمى اسلامى را ، كه به بسيارى از علوم راه يافته و هم اكنون رواج دارد ، به وجود آورده است . طبعا اين ترجمه‌ها تصورى روشن از كوشش هر يك از دانشوران در قلمرو دانش خود به دست نمىداد و نمودار تكامل علمى مسلمانان نبود ، زيرا هنوز علاقهء كافى به اين گونه مطالب پديد نيامده بود ؛ به علاوه ، تحقيق دربارهء آنها چيزى بيش از شناخت متون اصلى نبود . به هر حال از بركت اين ترجمه‌ها بود كه اروپا ، مدّتها پيش از رواج خاور شناسى ، با جغرافياى نجومى مسلمانان آشنا شد . تأثير مستقيم اين گونه كتابها بر تكامل دانش اروپايى بسيار زود آغاز شد و اكنون اين قضيّه مورد اتّفاق همگان است .\r\nاما دربارهء جغرافياى توصيفى وضع كاملا متفاوت بود ؛ اروپاى مسيحى كتابهاى رياضى و هيئت و شيمى اسلام را با علاقه به زبان لاتينى ترجمه كرد ، ولى نسبت به جغرافيا و تاريخ و ادبيّات علاقه‌اى وجود نداشت ، 28 و تاكنون نشانه‌اى از ترجمهء كتابهاى جغرافى نويسان و جهانگردان مسلمان در مرحلهء اوّل قرون وسطاى اروپا به دست نيامده و ، بر خلاف منجمان ، 29 ظاهرا هيچ گونه آشنايى مستقيم با آنها در ميان نبوده است . امّا اين بدان معنى نيست كه موضوعات پراكنده از داستانها و جغرافياى اساطيرى مسلمانان به اروپا راه نيافته باشد ؛ در اين مورد يادآورى سفرنامه‌هاى قدّيس براندن كه شامل مقدار فراوانى مايه‌هاى شرقى است كافى به نظر مىرسد . 30 موضوع نقشه‌كشى از موارد نادرى است كه در آن نظريّات جغرافيايى عرب بر انديشهء اروپاى قرون وسطا اثر مستقيم داشته است . مارينوسانودو كه در اوايل قرن چهاردهم / هشتم ه . از شخصيتهاى فعال اروپا بود ، اثر خويش را به نام كتاب سرزمين مقدس ( 1321 ) با يك نقشهء جهان همراه كرده بود ، تا انديشهء بديع خود را دربارهء محاصرهء اقتصادى جهان اسلام توضيح كند . 31 اين نقشه به صورت دايره‌اى است كه اورشليم در مركز آن جاى گرفته و دو\r\n\r\n","description":"","footnote":"","page_name":" 12 ","page_number":26},
  {"content":"\r\n\r\nدرياى پيوسته به درياى محيط روى آن نمودار است . نيز ساحل افريقا را كه دور از مشرق امتداد دارد نشان مىدهد . 32 اين تكرار همهء خطوط اصلى نقشه جهان است كه در اطلس اسلام است با اختلافى ناچيز كه مركز نقشهء اسلامى به جاى اورشليم مكّه است . بسيار بعيد مىنمايد كه اين توافق نتيجهء تصادف باشد ، بخصوص اگر در نظر بگيريم كه سانودو به سبب علاقه به مشرق به احتمال قوى به منابع اسلامى دسترسى داشته است . به هر حال اين مورد منحصر به فرد است و نشان مىدهد كه اروپا به جغرافياى توصيفى اسلام توجهى نداشته است .\r\nوقتى كه دانش اروپايى با متون اسلامى رابطهء مستقيم يافت ، جغرافياى توصيفى همانند جغرافياى نجومى مورد توجه قرار گرفت ، و پوستل 33 نخستين خاورشناسى بود كه مجذوب ابو الفدا ، جغرافيدان مسلمان ، شد نيز يعقوب جووينوس در كنفرانسى كه به تاريخ 20 دسامبر 1702 / 1113 ه . ايراد كرد ، براى نخستين بار نام ياقوت را به ميان آورد . 34 در سال 1592 / 1001 ه . نخستين متن جغرافياى توصيفى در چاپخانهء معروف مديچى چاپ شد .\r\nو اين كتاب كه تأليف جغرافيدان مسلمان مغربى معروف قرن دوازدهم / ششم ه . ، شريف ادريسى ، بود شهرتى بسزا يافت ، اما توفيق يار ناشر نبود زيرا عنوان نادرست جغرافياى نوبه‌اى را بر كتاب نهاده بود كه مايهء اشتباهات بسيار شد . اين چاپ كه ترجمهء لاتينى سال 1619 / 1029 ه . را به دنبال داشت ، ناچيزتر از آن بود كه نيازهاى علم نو را برآورد ؛ بىگفت و گو اشكال اين كار مهم از آنجا ناشى مىشود كه ما هنوز چاپى كامل و دقيق از كتاب ادريسى به دست نداريم .\r\nچاپ نخستين كتاب جغرافياى نجومى ، كه به وسيلهء دانشور معروف قرن هفدهم ، يا كوبوس گوليوس هلندى ( 1596 - 1667 ) ، انجام گرفت با توفيق بيشترى همراه بود و زيجنامهء فرغانى - كه در اروپا به نام آلفراگانوس شهره بود - كه با ترجمهء لاتينى آن به سال 1669 / 1080 ه . يعنى پس از وفات وى انتشار يافت ، به حق در اين زمينه سرآغاز دورانى نوين به شمار مىرفت . بدين‌سان نخستين سنگ بناى تحقيق در نوشته‌هاى جغرافيايى بر بنياد متون اصلى نهاده شد . در اين زمينه پيشرفت بكندى صورت گرفت و در همهء قرن هجدهم دانش اروپايى فقط با سه تن از مؤلّفان قرنهاى سيزدهم و چهاردهم / هفتم و هشتم ه . آشنا شد كه دو تن از آنها يعنى ابو الفدا ( متوفى به سال 1331 / 732 ه . ) و ابن الوردى ( متوفى به سال 1446 / 850 ه . ) به جغرافياى عمومى توجّه داشتند و سومى عبد اللطيف بغدادى ( متوفى به سال 1231 / 629 ه . ) بود كه به سبب توصيف مصر شهرت يافته بود و اين آشنايى در نتيجه گلچينها و ترجمه‌هايى كه به قدر كافى دقيق نبود پيوسته در حال رشد بود .\r\nدر آغاز قرن نوزدهم دو اثر ممتاز از نوشته‌هاى جغرافيايى منتشر شد كه هنوز ارزش خود را حفظ كرده است : يكى ترجمهء وصف مصر عبد اللطيف بغدادى بود كه به وسيلهء\r\n\r\n","description":"","footnote":"","page_name":" 13 ","page_number":27},
  {"content":"\r\n\r\nخاور شناس بزرگ فرانسوى ، سيلوستردوساسى ( 1810 ) انجام گرفته بود ، و ديگرى ترجمه فرن ، خاور شناس روسى ، از رسالهء ابن فضلان ( 1823 ) . اين دو اثر را بنياد تحقيقات علمى در نوشته‌هاى جغرافيايى اسلامى مىتوان شمرد . در نيمهء قرن نوزدهم / سيزدهم ه . يك تأليف عمومى مورد نياز بود كه همهء مباحث مختلف شناخته شده تا آن وقت را فراهم آورد . بدين جهت كتاب رنو ( 1848 ) ، كه به منظور تحرير مقدمه‌اى بر چاپ دقيق و علمى جغرافياى ابو الفدا آغاز شد ولى به علت وسعت دامنه بحث از قلمرو موضوع تجاوز كرد و به صورت كتابى مستقل دربارهء تكامل علم و نوشته‌هاى جغرافيايى در سه زبان اصلى شرق اسلامى درآمد ، اهميّتى فوق العاده يافت . كتاب بيشتر از چهار صد و پنجاه صفحه دارد و نشان اطلاع دقيق مؤلّف از جغرافياى توصيفى و نجومى است ، و نويسنده ضمن آن به بعضى از تحقيقات سابق خويش استناد مىكند . سبك آن بسيار جذّاب و دلپذير است و در واقع قدمى بزرگ در راه مطالعات جغرافيايى محسوب مىشود و تاكنون كتاب ديگرى جاى آن را نگرفته است .\r\nدر نيمهء دوم قرن نوزدهم ، تقريبا در يك وقت دو كار بزرگ انجام گرفت كه اساسى محكم براى تحقيق متون جغرافيايى اسلامى با تكيه به معروفترين مؤلّفان قرنهاى دهم تا سيزدهم / چهارم تا هفتم ه . بنياد كرد . از سال 1866 تا 1876 / 1283 تا 1293 ه . و وستنفلد فرهنگنامهء جغرافيايى معجم البلدان ياقوت را در شش جلد منتشر كرد . اين كتاب معتبرترين مرجع جغرافيايى است كه به روزگار ما مورد استفادهء محققان است ، و نمونه‌اى خوب از يك اثر نقلى است . تقريبا در همين اوقات يعنى به سال 1870 / 1287 ه . علامهء هلندى ، دخويه ، اجراى فكر خويش را دربارهء انتشار سرى كتابهاى كتابخانهء جغرافيدانان عرب آغاز كرد كه با نشر جلد هشتم به سال 1894 / 1311 ه . كامل شد . اين مجموعه مركّب از نه جلد است كه نسبت به دوران خود ، نمونه‌اى از چاپ علمى است و آثار مؤلّفان قرنهاى نهم و دهم / سوم و چهارم ه . 35 يعنى دوران رونق نوشته‌هاى جغرافيايى اسلامى ، را فراهم دارد . البته كار و وستنفلد و دخويه شامل همهء مؤلّفات جغرافيايى عربى نبود ، ولى براى محققان زمينهء تحقيق منظم علمى را درباره آثار ديگرى كه هنوز منتشر نشده بود فراهم آورد و مواد فراوانى براى تحقيقات جغرافيايى مهيا كرد . در قرنهاى نوزدهم و بيستم روشى تازه در كار تحقيق مواد جغرافيايى نوشته شده به زبان عربى پديد آمد كه هدف آن فراهم آوردن مطالب مربوط به يك ناحيه و تحقيق انتقادى آن بود . بعضى از اين تحقيقات گاه از يك جلد تجاوز كرده است ؛ همچون كتاب آمارى دربارهء سيسيل و كتاب مدنيكوف دربارهء فلسطين و كتاب زايپل دربارهء نورمان‌ها و كتاب فران دربارهء شرق اقصى و جز آن . اما گفت و گو دربارهء تحقيقات مفصّل و مؤلّفات بزرگ نيم قرن گذشته ، بلكه همين ده سال اخير ، موضوع بحثى خاص و مستقل تواند بود . هم اكنون\r\n\r\n","description":"","footnote":"","page_name":" 14 ","page_number":28},
  {"content":"\r\n\r\nترجمه‌هاى علمى نمونه و تحقيقات دربارهء مؤلّفان مختلف با قطعاتى از مؤلّفاتشان در دسترس ماست ؛ مانند تحقيقات توليو دربارهء ادريسى ( 1930 / 1349 ه . ) يا تحقيقات مينورسكى دربارهء متن فارسى حدود العالم از يك مؤلّف ناشناس ( 1927 / 1346 ه . ) و نيز تحقيقاتى دقيق دربارهء موضوعات مختلف در دسترس است ، همچون تحقيقات مژيك دربارهء نقش بطلميوس در جغرافياى اسلام ( 1915 / 1334 ه . ) يا تحقيق هونيگمان دربارهء نظريّهء اقليمهاى هفتگانه ( 1929 / 1348 ه . ) در واقع زمينهء تحقيق دربارهء تاريخ تمدّن بر اساس مطالب جغرافيايى به شكلى خاص وسعت گرفته ، و مجموعهء مطالعات دقيق و تحليلى ياكوب ( 1886 / 1304 ه . و بعد ) نمونهء آن است . و نيز با مؤلفات للول ( 1850 / 1267 ه . و بعد ) اساسى استوار براى مطالعهء تاريخ نقشه كشى اسلامى پديد آمده و اين رشته با چاپ مجموعهء ميلر ( 1926 / 1345 ه . و بعد ) و يوسف كمال ( 1930 / 1349 ه . و بعد ) به كمال رسيده و همهء موادّ موجود را فرا گرفته است .\r\nبدينسان تحقيقات پيشرفت كرده و روشها دقيقتر شده و سطح آن بالا رفته است . اكنون لازم است بعضى از قسمتهاى كتابخانهء جغرافيدانان عرب با استفاده از مطالبى كه پس از چاپ اوّل فراهم آمده تجديد چاپ شود ، و مطالب علمى دوران حاضر نيز گرد هم آيد .\r\nبا اين همه مواد سرشار از فايده ، از منابع اصلى گرفته تا تحقيقاتى كه در نيم قرن اخير پيرامون آنها شده است ، مقتضى است كه مؤلّفات و مراجعى براى مبتديان و نيز كارشناسان علوم ديگر كه مىبايد مطالب خود را از متون عربى بگيرند در زمينه آن فراهم آيد . با آنكه در مورد مراجع عمومى ، چنان كه ديديم ، وضع بد نيست ، متأسّفانه از روزگار رنو به بعد كتاب كاملى كه نمودار تكامل جغرافياى اسلامى باشد و اسلام‌شناسان و غير اسلام‌شناسان را به كار آيد به وجود نيامده است ، و مؤلّفاتى كه اكنون هست معمولا با رساله‌هايى مختصر كوتاه يا مقالاتى است كه در مطبوعات منظّم جغرافيايى منتشر شده به اين منظور كه تكامل نوشته‌هاى جغرافيايى اسلامى را با تكيه به بعضى مؤلّفان نمودار كند . و بايد همه چيزهايى را كه در قرن نوزدهم منتشر شده به علت پيدايش مايه‌هاى تازه ، كهنه به حساب آورد .\r\nبه سال 1842 / 1258 ه . و وستنفلد در صدد بر آمد ، با استفاده از كشف الظّنون حاجى خليفه ، مؤلّف قرن هفدهم ، يك كتاب شناسى مختصر براى نوشته‌هاى جغرافيايى عربى فراهم كند . وى نام يكصد و بيست و شش مؤلّف را در آن ياد كرد كه اكنون اين تعداد را كافى نمىتوان دانست . اين كتاب و وستنفلد مدّتها پيش از كتاب ديگر وى دربارهء نوشته‌هاى تاريخى عرب كه در اواخر زندگانى وى ( 1882 / 1300 ه . ) منتشر شد ، ارزش علمى خود را از دست داده بود . ده سال پس از كتاب رنو به سال 1858 / 1275 ه . تحقيقى به عنوان « نظرى به نوشته‌هاى جغرافيايى ملل مسلمان » از مرن ، دانشمند دانماركى ، كه بعدها به عنوان ناشر و مترجم\r\n\r\n","description":"","footnote":"","page_name":" 15 ","page_number":29},
  {"content":"\r\n\r\nكتاب كيهان نگارى دمشقى و مؤلّفات ابن سينا شهره شد ، انتشار يافت ولى اين تحقيق كه به زبان دانماركى بود در يك مجلهء علمى كم تيراژ چاپ شد و براى خوانندگان علاقه‌مند ناشناخته ماند كه مايهء تاسف است ، زيرا در بسيارى از موارد بىاهميت نبود و هر چند به نسبت زياد از رنو مايه گرفته هنوز بعضى از قسمتهاى آن در خور استفاده است . فهرست نام جغرافيدانان مسلمان كه در آغاز بحث آمده فقط شامل چهل نفر است ، ولى نويسنده با تكيه به منابع اصلى توضيحات كافى دربارهء آنها مىدهد و در قسمت دوم بحث از تصوّرات مسلمانان دربارهء جهان سخن دارد . گر چه اين قسمت نيز تا حدّ زيادى مديون كتاب رنو است ، ولى طرحى مختصر و بديع از نظريهء شكل زمين ، تقسيم رياضى آن ، محاسبه خط نصف النهار ، و تقسيم معموره به هفت اقليم ، و جز آن دارد . فصل آخر به عنوان « سرزمين و رنگ « 1 » چنان كه مسلمانان مىشناختند » هنوز هم تا حدودى ارزش خود را حفظ كرده است .\r\nكوشش براى بحثى كه نمودار كلى نوشته‌هاى جغرافيايى عربى باشد خاص خاور شناسان لغتدان نبود ، بلكه بعضى از مورّخان علم جغرافيا نيز در اين زمينه كار كردند . دانشور مشهور دوران خود ، ويوين دوسن مارتن فرانسوى ، به سال 1867 / 1284 ه . در تاريخ عمومى جغرافياى خود « 2 » مقاله‌اى دربارهء جغرافياى قرون وسطا در شرق از قرن هفتم / اول ه . تا قرن پانزدهم / نهم ه . نوشت ، اما مقدّر نبود كه اين كار را به سر ببرد . وى ضمن نه فصل ، نوشته‌هاى جغرافيايى توصيفى و نجومى اسلامى را به سرعت از نظر گذرانيد . اين نوشته اگر چه مدتى از آن گذشته هنوز هم تا حدّى تازگى دارد ، زيرا محتوى نظريّهء يك دانشور جغرافيدان بزرگ دربارهء ارزش علوم اسلامى است . در دههء هشتم قرن پيش ، كه دخويه انتشار كتابخانهء جغرافيدانان عرب را آغاز كرد ، مقاله‌اى دربارهء جغرافياى اسلامى نوشت كه در سطح خوانندهء عادى بود و در مجلهء جغرافيايى هلند منتشر شد ( 1874 / 1291 ه . ) وى در آن مقاله تنها از جغرافيايى نجومى سخن نداشت ، بلكه مختصرى نيز دربارهء بيست تن از جغرافيدانهاى توصيفى تا روزگار ابو الفدا به قلم آورد و دربارهء مقدسى نسبتا مفصل سخن گفت و نقش مورّخان را در تكامل جغرافيا آشكار كرد . به همان علل كه در مورد بحث مرن گفتيم ، مقالهء دخويه جز براى عدهء معدودى ناشناس ماند و اكنون بكلّى فراموش شده است . در كتاب تاريخ تمدن شرق كرمر ( 1877 / 1294 ه . ) فصل مربوط به جغرافيا مانند ديگر مطالب آن سبكى ممتاز و زنده و ماهرانه دارد و همچون همهء كتاب شهرت فراوان يافت و تا آغاز اين قرن براى خوانندهء عادى غير متخصص ،\r\n\r\n\r\n","description":"","footnote":"\r\n( 1 ) ورنك يا وارياك ، يعنى مردم شمال ، نورمان‌ها . - مترجم عربى .\r\n( 2 ) متن : ضمن تاريخه العام للجغرافيا . - ن .\r\n","page_name":" 16 ","page_number":30},
  {"content":"\r\n\r\nبهترين نمودار اين موضوع بود . 36 مقالهء دويك ( 1882 / 1300 ه . ) ، عالم كارشناس در جغرافياى شرق افريقا ، نيز اثرى روشن و سودمند است . وى از سى و شش مؤلّف نام مىبرد ، شمّه‌اى دربارهء آنها مىگويد ، و چند نمونه از نخستين مؤلّفات جغرافيايى را نقل مىكند . اين مقاله كه مىتوان آن را مقدمه‌اى كلى براى اين موضوع به حساب آورد ، هنوز هم از اهميت نيفتاده است .\r\nدر دههء آخر قرن پيش ، به مناسبت چاپ كتابخانهء جغرافيدانان عرب چند مقالهء مفيد دربارهء نخستين نوشته‌هاى جغرافيايى منتشر شد كه از آن جمله بايد از مقاله نللينو ( 1894 / 1312 ه . ) و شوارتز ( 1897 / 1315 ه . ) 37 به عنوان دو مقالهء ممتاز ياد كنيم . در مقدّمهء مقاله نللينو جغرافيدان مشهور ايتاليا ، گيدوكورا ، از لزوم ترجمهء مؤلّفات اين مجموعه سخن گفته و اظهار اميدوارى كرده بود كه روزى اين آرزو محقق شود . در واقع اجراى اين كار فقط در دوران اخير آغاز شده است . پس از آن نللينو خلاصه‌اى رسا از همهء قسمتهاى مجموعه با سرگذشت مؤلّفان و فهرست كامل مراجع به دست مىدهد . شوارتز نيز دربارهء پاره‌اى ملاحظات كلّى در مورد مؤلّفان مجموعه سخن دارد و دربارهء ابن خرداذبه و مقدسى بتفصيل و بيشتر از اصطخرى سخن مىگويد .\r\nدر نيم قرن اخير افزايش مطالب و تكامل علم چنان سريع بوده كه همه مختصر نامه‌هاى قرن نوزدهم / 1216 - 1318 ه . حتّى اگر به وسيلهء دانشوران بزرگ هم به قلم آمده باشد نارسا به نظر مىرسد ، و فقط قدمى در راه تحقيق موضوع به شمار است . و بجز اين تنها قسمتهاى معيّنى از آن در خورد توجّه است ، تا آنجا كه بهتر است شخص محقّق كار خود را از مؤلّفاتى كه در دهه‌هاى سوم و چهارم اين قرن پديد آمده و مطالب دورانهاى اخير را به حساب آورده آغاز كند . تعداد اين مختصر نامه‌ها بسيار است و گاه به صورتى جالب همديگر را كامل مىكند .\r\nكارادو وو ، خاورشناس و رياضيدان فرانسوى ، در جلد دوم كتاب پنج جلدى و بسيار معروف متفكران اسلام ( 1921 / 1340 ه . ) يكصد صفحه را به جغرافى شناسان و جهانگردان مسلمان اختصاص مىدهد . 38 البته منظور او فراهم آوردن فهرستى مفصل از نامها يا بحث از همهء منابع نبوده ، و به همين جهت در حدود پنجاه تن برجسته را برگزيده و از شرح حال و روش علمى آنها سخن آورده است . امتياز بزرگ وى اين است كه علوم دقيق مسلمانان را به خوبى مىشناسد ، از اين رو به جغرافياى نجومى توجّه خاص دارد و گلچين منابع اسلامى را هنرمندانه به كار مىبرد و ، با وجود پاره‌اى اشتباهات در آنها ، ماهرانه عرضه مىكند . مقالهء كرامرس ، دانشور هلندى ، كه به عنوان « جغرافيا و بازرگانى » در مجموعهء ميراث اسلام چاپ آكسفرد ( 1931 / 1350 ه . ) منتشر شده 39 حاجت به تازه بودن ندارد . وى از بهترين مطّلعان جغرافياى تاريخى است و مدتها به تحقيق در منابع عربى اشتغال داشته و طرحى كامل از نقش جغرافيا در تكامل فرهنگى تمدّن عربى و رابطهء آن با توسعهء اقتصادى قلمرو خلافت فراهم\r\n\r\n","description":"","footnote":"","page_name":" 17 ","page_number":31},
  {"content":"\r\n\r\nآورده و در اين كار موفق بوده است . مقالهء وى بسيار محكم است و مىتوان براى رفع نقصى كه در بحث كارادو وو هست از آن استفاده كرد . سخنرانى كرامرس تحت عنوان « نوشته‌هاى جغرافيايى اسلام همچون پديده‌اى فرهنگى » ، نيز مانند مقالهء وى تازه و خلاصه‌اى - متأسفانه بسيار كوتاه - از آن تا روزگار ما معروف است ( 1934 / 1353 ه . ) . 40 دو مقالهء ديگر هست كه رنگ كلّى دارد ، ولى دربارهء مؤلّفان يا مسائل خاص ، مطالبى مفصل آورده است . يكى به قلم روسكا ( 1927 / 1346 ه . ) است كه تحقيقات او دربارهء علوم طبيعى اسلامى معروف است . هدف وى اين بود كه مقالهء شوارتز را تكميل كند و تكامل علم را در مدت سى سال پس از آن توضيح دهد ، ولى دامنهء كار او وسعت گرفته و آشكارا از حدود اصلى تجاوز كرده است و به صورت بحث كلّى از تكامل جغرافياى اسلامى در آمده و ضمن آن به نقش اقوام مختلف در بناى تمدن اسلامى و رشد جغرافياى توصيفى و نجومى ، كه نتيجه آن بود ، توجّه بسيار شده است . قسمت اساسى مقاله به جغرافياى توصيفى و سفرنامه‌ها اختصاص دارد و مختصرى دربارهء چهل تن از مؤلّفان آورده كه غالبا از محتويات كتابهايشان نيز شمّه‌اى هست . ضمنا نام بعضى از دانشوران را كه به فارسى چيز نوشته و با جغرافياى عربى رابطهء نزديك داشته‌اند به مقالهء خويش افزوده 41 و كارى بجا كرده است . مقالهء ديگر از كرامرس است كه از پيش ياد او كرده‌ايم و در ذيل دايرة المعارف اسلام ( 1934 - 1936 / 1353 - 1355 ه . ) چاپ شده است . 42 وى ضمن بحث از روشهاى اساسى علم جغرافياى عربى فهرستى منظم از معروفترين جغرافيدانها و سفرنامه نويسان در زبان عربى ، فارسى ، و تركى با اشاره به منابع فراهم آورده و با مهارتى كم نظير مشخصات و خصايص نوشته‌هاى جغرافيايى عربى را آشكار ساخته است . ولى مقاله وى چون همهء مطالب دايرة المعارفها بسيار مختصر است اما مدخلى نيكو براى تحقيق دربارهء اين مادهء پردامنه تواند بود . فهرست منابع موجود نيز در آخر مقاله براى راهيابى به تحقيقات بىشمار دربارهء موضوع كمكى مؤثر است . مقالهء شوى ، كه از متخصصان علوم دقيقه است ، از بعضى جهات تكمله‌اى سودمند براى مقاله‌هاى روسكا و كرامرس تواند بود . اين مقاله در مجلهء جغرافيايى امريكا چاپ شده ( 1924 / 1343 ه . ) 43 و به طور كلى نيازمند هماهنگ ساختن است زيرا نويسنده از بعضى مسائل جغرافياى نجومى ، و بخصوص تعيين طول و عرض جاهاى مختلف به وسيلهء مسلمانان ، با تفصيل بسيار سخن مىگويد .\r\nگر چه همهء اين مقالات مدخلى شايسته براى تحقيق دربارهء نوشته‌هاى جغرافيايى عربى تواند بود ، و تصويرى روشن از روشهاى اساسى آن و از بزرگانى كه در اين زمينه تأليف كرده‌اند به دست مىدهد ، براى تحقيقات مفصل و دقيق دربارهء مؤلّفان و مصنّفاتشان به منابع بزرگى كه نه به منظور مطالعه بلكه براى مراجعه فراهم آمده توسل بايد جست . نخستين چيزى كه\r\n\r\n","description":"","footnote":"","page_name":" 18 ","page_number":32},
  {"content":"\r\n\r\nدر اين زمينه به خاطر مىرسد كتاب معروف بروكلمان ، تاريخ ادبيات عرب ، است ( 1898 - 1902 / 1316 - 1320 ه . ) كه به اضافهء اجزاى تكميلى ( 1936 - 1939 / 1355 - 1358 ه . ) تقريبا همه مطالب آمادهء تا اين روزگار را فراهم دارد ، و چشمه‌اى پايان‌ناپذير از مراجع و مؤلفان مربوط به جغرافيا 44 است . مطالب جغرافيايى دايرة المعارف اسلام 45 و مدخل تاريخ علم جورج سارتن نيز در بعضى از موارد تكمله‌هاى سودمندى براى نوشته‌هاى بروكلمان به شمار است ، 46 ولى بايد در نظر داشت كه انتشار مرجع اولى ، يعنى دايرة المعارف اسلام ، از سال 1908 / 1326 ه .\r\nآغاز شده ، بنا بر اين مطالب حرفهاى نخستين آن گاه از اعتبار افتاده و اكنون چندان سودمند نيست . به علاوه ، مطالب آن از لحاظ ارزش يكدست نيست و ذيل دايرة المعارف اسلام نيز متعرض تصحيح دقيق نشده است . كتاب بزرگ سارتن ( 1927 - 1931 / 1346 - 1350 ه . ) تا قرن سيزدهم / هفتم ه . خاتمه مىيابد ، اما پر رونق‌ترين دوران تاريخ تمدن اسلامى را از لحاظ ابداع و بارورى در بردارد و توفيق مسلمانان را در زمينهء علوم مختلف و از جمله جغرافيا در ضمن بحث از تكامل علوم در نزد اقوام ديگر ، توضيح مىدهد و از اين لحاظ كتابى بسيار سودمند است .\r\nهمراه با اين منابع اساسى كه از جغرافياى عمومى سخن دارد ، منابع ديگرى هست كه مربوط به ناحيه يا دورانى معيّن است كه معروفتر از همه كتاب تحليل مؤلّفات مورخان و جغرافى نويسان اندلس تأليف پونس بويگوس ، خاور شناس اسپانيولى ، است . 47 گر چه اين كتاب به سال 1898 / 1316 ه . ، يعنى همزمان با جلد اول تاريخ ادبيات عرب بروكلمان منتشر شده ، ولى مايهء فراوانى در آن هست كه بعضى از قسمتهاى آن هنوز ارزش علمى خود را محفوظ داشته است و ، با وجود دو مرجع بسيار مفصّلى كه از پيش ياد كرديم ، گاه مراجعهء بدان سودمند است .\r\nدانش نو ارزش نوشته‌هاى جغرافيايى را در چهار چوب عمومى تحقيقات اسلامى باز شناخته و در قرن بيستم دو مجموعه از متون برگزيده ، به عنوان مقدمه براى تحقيق در اين رشته براى كسانى كه مىخواهند منابع اصلى را مطالعه كنند ، منتشر شده است . سابقا منتخبات جغرافيايى جزو منتخبات ديگر براى مبتديان مطالعات عربى و اسلامى فراهم مىشد ، ولى منتخبات خاص در رشته‌اى معيّن از نوشته‌هاى اسلامى بندرت وجود داشت . يكى از اين دو مجموعه را كه حاوى منتخبات مستقل جغرافيايى است ، دانشور بزرگ و مجرّب اين رشتهء يعنى دخويه به سال 1907 / 1325 ه . كه از سالهاى آخر زندگانى وى بود منتشر كرد . 48 كه مشتمل بر قطعاتى نه چندان مفصل از نه تن از جغرافى نويسان مسلمان است كه به دوران رونق اين رشته وابسته‌اند . فراهم آورندهء آن خواسته است نمودارى از مايه‌هايى كه در متون جغرافيايى مىتوان يافت - با صرف نظر از جنبهء رياضى - به محققان عرضه كند . همراه اين منتخبات مقدّمه‌اى\r\n\r\n","description":"","footnote":"","page_name":" 19 ","page_number":33},
  {"content":"\r\n\r\nكوتاه به انگليسى و شمّه‌اى دربارهء مؤلّفان و پاره‌اى حواشى كوتاه به زبان انگليسى و آلمانى هست كه تقريبا به روش فرهنگنامه‌ها فراهم شده است . مجموعهء مذكور براستى به هدف خود رسيده و فايدهء آن از لحاظ آشنايى با نوشته‌هاى جغرافيايى در متون اصلى ، به خوبى آشكار است . البته فهم بعضى از مطالب آن مشكل است و مؤلّف مىبايست اين نكته را در نظر مىگرفت و برعايت مبتديان توضيحات بيشترى مىداد . مجموعهء دوم از منتخبات جغرافيايى كه بيست و پنج سال پيش ( 1932 / 1351 ه . ) به وسيلهء بلاشر ، خاور شناس فرانسوى ، منتشر شده 49 بر اساس فكرى وسيعتر به وجود آمده است و هدف آن تنها اين نبوده كه فقط مجموعه‌اى از متون را به محققان علاقه مند عرضه كند ، بلكه مىخواسته است گزارشى مختصر از تكامل نوشته‌هاى جغرافيايى اسلامى به دست دهد ، و مؤلّفان و متون را چنان انتخاب كند كه طرحى كامل به وجود آيد و خواننده بتواند از خلال آن تكامل نمونه‌هاى جغرافيايى را دنبال كند . اين مجموعه شامل بيش از پنجاه قطعه از بيست و پنج مؤلف است و مانند مجموعهء دخويه جغرافياى نجومى را نديده نگرفته ، بلكه آن را به مقام دوم برده است و ، بجز مقدمهء عمومى ، حواشى مناسبى براى دورانها و مؤلّفان و منتها به قلم آمده و از منابع مهم ياد شده است . بر متنها نيز توضيحاتى مختصر امّا رسا افزوده شده است . كتاب ، لغتنامهء خاص ندارد ولى فهرستى از نامهاى جغرافيايى با معادل اروپايى آن همراه دارد . جنبهء تحقيقى آن نيز فراموش نشده و ميزان دشوارى هر قطعه معين شده است . دقت و كوششى كه در فراهم آوردن اين مجموعه از لحاظ كثرت منتخبات عربى و مقدمات رسا به زبان فرانسه به كار رفته ، براستى آن را به مقام يك كتاب ممتاز ، نه تنها براى تعليم مبتديان بلكه براى تاريخ نوشته‌هاى جغرافيايى به طور كلى ، بالا برده است .\r\nدانش روسى تحقيقات متعدّدى دربارهء نوشته‌هاى جغرافيايى اسلامى انجام داده كه بعضى از آن ، همچون تحقيقات فرن ، روزن ، و بار تولد ، در تاريخ دانش مقامى ممتاز دارد ؛ ولى خاورشناسى روسى در زمينهء تحقيقات عمومى كه به عنوان مقدّمه يا مرجع محققان به كار تواند رفت ، آشكارا فقير است . قسمتى كه گيرگاس در كتاب طرح عمومى ادبيّات عرب به جغرافيا اختصاص داده و نسبت به زمان آن ( 1873 / 1290 ه . ) كوششى شايسته بوده 50 به هيچ وجه جوابگوى نيازمنديهاى دانش نو نيست . به سال 1911 / 1329 ه . فصلى از كتاب تاريخ عرب و ادبيات عربى كريمسكى ، كه از لحاظ منابع بسيار غنى بود ، جاى آن را گرفت . 51 اما اكنون آن نيز به اضافات و اصلاحات فراوان نياز دارد . بار تولد نيز با حوصله و ابتكار علمى خاص خود ، خطوط عمدهء تكامل نوشته‌هاى جغرافياى اسلامى را در كتاب تاريخ تحقيقات شرقى در اروپا و روسيه ( 1911 - 1925 / 1329 - 1344 ه . ) 52 به دست داد ، اما بايد متأسّف بود كه بيشتر از پنج صفحه به اين كار اختصاص نداد . نيز فصولى كه بار تولد در مقدمهء چاپ كتاب جغرافيايى فارسى\r\n\r\n","description":"","footnote":"","page_name":" 20 ","page_number":34},
  {"content":"\r\n\r\nبه نام حدود العالم ( 1930 / 1349 ه . ) دربارهء تاريخ دوران اوّل جغرافيا به قلم آورده اهميّتى خاص دارد . 53 مقالهء من كه به سال 1937 / 1356 ه . انتشار يافت 54 به اين منظور بود كه تصويرى مختصر از روش نوشته‌هاى جغرافيايى به دست بدهد و آن را با بعضى از نمونه‌ها روشن كند .\r\nدر زبان روسى يك مرجع عمومى نيست كه مشخصات كتابهاى مختلف جغرافيا را معلوم كند . از اين رو مراجعه به تحقيقات موجود كه به موضوعات معيّن اختصاص دارد ، مفيد تواند بود . مثلا در مقدّمهء كتاب پتروفسكى با عنوان راههاى قديم عربى در آسياى ميانه ( 1894 / 1312 ه . ) كه بر كتاب كهنهء اشپرنگر ( 1864 / 1281 ه . ) تكيه دارد ، اطّلاعاتى هست كه براى خوانندهء روسى بىفايده نيست . كتاب بسيار مفصّل مِدنيكوف دربارهء فلسطين ( 1897 - 1903 / 1315 - 1321 ه . ) در مطالعات جغرافياى اسلامى اهميتى بىنظير دارد ، زيرا ترجمهء قطعاتى از آثار بيست و پنج جغرافى شناس را ضمن آن آورده است ، و با آنكه همهء قطعات مربوط به جغرافياى فلسطين است ولى ، از اين جهت كه تصوّرى روشن از روش اين مؤلّفان به دست مىدهد ، اهميّتى خاص دارد . ترجمه‌ها اطلاعاتى مختصر از زندگى مؤلّفان و مؤلّفاتشان همراه دارد ، و علاوه بر آن نويسندهء كتاب يك جزو را به تحليل مواد جغرافيايى مربوط به فلسطين اختصاص داده كه مىتواند در كار تحقيقات عمومى در عرصهء جغرافياى عمومى اهميتى داشته باشد . بار تولد نيز در مقدمهء كتاب مشهور خود دربارهء تركستان ( 1900 و 1928 / 1318 و 1341 ه . ) در ضمن گفت و گو از منابع عربى ، تحليلى عميق دربارهء تعداد بسيارى از جغرافى شناسان مسلمان دارد . خاورشناسان روسى معمولا آشنايى با متون اصلى جغرافياى عربى را با كتاب منتخبات عربى تأليف گيرگاس و روزن ( 1875 و 1876 / 1294 و 1293 ه . ) آغاز مىكنند كه از آثار پنج تن از مؤلّفان قرن دهم تا قرن چهاردهم گرفته شده و لغتنامهء آخر كتاب ، اين منتخبات را در دوران حاضر حتّى به مقام يك مجموعهء درسى مفيد در زمينهء جغرافياى عربى مىرساند .\r\nدر اينجا گفت و گوى ما از تحقيقات اساسى دربارهء نوشته‌هاى جغرافيايى عربى به سر مىرسد ، و از آن مىتوان دريافت كه هم اكنون اين رشته دانش نه فقط مورد علاقهء فراوان عموم عرب شناسان يا خاورشناسان است ، بلكه جغرافى شناسان و مورّخان علوم ، به معنى وسيع كلمه ، نيز بدان توجّه دارند . چنين مىنمايد كه تأليف كتابى جامع در تاريخ نوشته‌هاى جغرافيايى اسلامى ، كار آسانى است ، ولى كوششى از اين قبيل با دشواريهاى فراوان همراه است . شاهد سخن آنكه آخرين بحث مفصّل در اين باب از سال 1848 / 1265 ه . به جامانده و از آن پس بجز مختصر بحثهاى كوتاه ، كه معمولا صورت مقاله به خود مىگيرد ، به وجود نيامده است ، و اين امر علتهاى گونه‌گون دارد كه بعضى از آنها مربوط به خود مواد موجود در دسترس\r\n\r\n","description":"","footnote":"","page_name":" 21 ","page_number":35},
  {"content":"\r\n\r\nمحققان است ، زيرا تعداد بسيارى از كتابها را فقط از عنوان مىشناسيم و خود آنها تا كنون به دست نيامده است . در اين باب كافى است بگوييم كه اصل كتاب ابو زيد بلخى متوفى به سال 934 / 223 ه . كه حلقهء اوّل از سلسلهء مؤلّفات قديم جغرافياى اسلامى است ، تا كنون يافت نشده ؛ همچنين است اصل كتاب چند جلدى جيهانى كه مربوط به همان دوران است و مؤلّفان بعدى از آن فوائد بسيار گرفته بوده‌اند . به علاوهء بسيارى از مؤلّفات جغرافيايى هنوز منتشر نشده و در دسترس محقّقان قرار نگرفته است . شوى به سال 1924 / 1343 ه . نوشته بود كه تاريخ جغرافياى نجومى اسلامى را نمىتوان نوشت ، زيرا تعدادى از مؤلّفات هنوز ميان نسخه‌هاى خطى كتابخانه‌ها نهفته كه دربارهء آنها تحقيق نشده است . همين قضيه دربارهء جغرافياى توصيفى نيز صادق است ؛ مثلا اخبار ابن فضلان دربارهء سفر روسيه ( 921 - 922 / 309 - 310 ه . ) تا دوران اخير در دسترس قرار نداشت هر چند بعضى قطعات آن متجاوز از صد سال به اين طرف مورد مطالعه بود . پيدايش موادّ تازه مستلزم تحقيق مجدّد دربارهء مسائلى است كه تا كمى پيش به نظر مىرسيد دربارهء آنها تحقيق و مطالعهء كافى شده است . اگر بتوان گفت كه جست و جو در مجموعه‌هاى خطّى كتابخانه‌هاى اروپا و امريكا به سر رسيده ، به هر حال اين سخن دربارهء مجموعه‌هاى شرقى درست نيست ؛ در ساليان اخير معلوم شده كه از مجموعه‌هاى استانبول در اين زمينه اميدهاى فراوان توان داشت ، زيرا بنا بر بعضى از كتابهاى خطى كه بتازگى از آنجا به دست آمده لازم است كه در چاپ تازهء بعضى از جلدهاى كتابخانهء جغرافيدانان عرب تجديد نظر شود .\r\nهماهنگ با فقدان منابع ، دشوارى تشخيص مطلب و انتساب آن به رشتهء معيّن ، مانع ديگرى در راه تكميل طرح عمومى است . عبد الواحد مراكشى ، از علماى قرن سيزدهم / هفتم ه . 55 تنها دانشور مسلمانى بوده كه كوشيده است تا جغرافيا و تاريخ را از هم جدا كند . ولى اين يك مورد استثنايى است و در حقيقت تشخيص اين دو ، كارى مشكل بوده است . تعدادى از مؤلّفان در عين حال هم مورّخ و هم جغرافيدان بوده‌اند . در اين مورد مسعودى معروف را مثال مىآوريم ( متوفى به سال 956 / 345 ه . ) مؤلّفات تاريخى غالبا مطالب جغرافيايى مهمّى نيز دارد ، چنان كه در كتاب فتوح البلدان بلاذرى ( متوفى به سال 892 / 279 ه . ) وضع چنين است .\r\nبىگفت و گو اين گونه مطالب و اينچنين مؤلّفان را در طرح عمومى جغرافيا نديده نمىتوان گرفت ، ولى همين قضيّه موجب تفصيل و وسعت دامنهء مطلب مىشود . همين سخن دربارهء مؤلّفاتى كه قسمتى از آن به جغرافيا اختصاص دارد ، همچون فرهنگنامه‌هايى كه به دوران مماليك در مصر پديد آمده ، صادق است . هنگامى كه مطالب جغرافيايى پراكنده باشد ، حل مشكل دشوارتر مىشود . گفتيم كه مؤلّفاتى كه رنگ اسطوره يا افسانهء عاميانه دارد ، از قبيل\r\n\r\n","description":"","footnote":"","page_name":" 22 ","page_number":36},
  {"content":"\r\n\r\nسفرنامه‌هاى سند باد ، مىبايد در يك تأليف عمومى كه تكامل نوشته‌هاى جغرافيايى را عرضه مىكند جايى داشته باشد ، زيرا نمودار سبكى مستقل و بديع است . ولى فراهم آوردن همهء مطالب جغرافيايى كه در نوشته‌هاى مختلف مسلمانان پراكنده است ، تقريبا محال است و ثمرى نيز ندارد . كتاب فران كه همهء روايتهاى مربوط به شرق اقصى را از متون عربى فراهم آورده نشان مىدهد كه مىتوان اين گونه چيزها را از مجموعه‌هاى ادبى و نيز از كتابهاى فلسفى و گياهشناسى و فرهنگنامه‌ها و كتابهاى اقتصادى بيرون آورد . 56 شايد بتوان ديوانهاى شعر و بلكه همهء نوشته‌هاى ديگر را بدون استثنا بر اين گروه افزود . مسلّم است كه تحليل مطالبى چنين ، در يك طرح عمومى ميسّر نيست . به علاوه ، اين گونه منابع كه مطلبى دربارهء جغرافيا دارد جزو تأليفات جغرافيايى است و تاريخ جغرافيا نيست . به همين دلايل ، هدف كتاب ما تهيّهء يك طرح عمومى از نوشته‌هاى جغرافيايى اسلامى است نه فراهم آوردن همهء مطالب جغرافيايى كه در متون اسلامى و عربى موجود است . ممكن است دوران پيش از پيدايش مؤلّفات جغرافيايى را از اين مورد استثنا كرد ، زيرا مىبايد مطالب پراكنده و اشارات مكرّرى را كه از آن روزگار سير تكامل رشته‌اى تازه را مشخّص مىكند كه در قرن بعد به وجود خواهد آمد بدقت مطالعه كرد . هدف كتاب ما تحليل همهء آثار جغرافياى توصيفى و سفرنامه‌هاست و از جغرافياى نجومى فقط تا حدّى كه با جغرافياى توصيفى ارتباط دارد گفت و گو خواهيم كرد ، نه به صورت رشته‌اى مستقل ؛ از آن جهت كه به علوم دقيقه پيوسته است . در يك طرح عمومى نظير كتاب حاضر لازم است كه از لحاظ زبان وسعتى قائل شويم تا بتوان آثار جغرافيايى زبان فارسى و تركى را نيز مطالعه كرد . در سير تكامل اين گونه آثار در زبانهاى سه گانه گاه توان ديد كه بعضى از كتابهاى در زبانى جز زبان اصلى به جا مانده است ؛ مثلا كتاب جهان نماى حاجى خليفه ( متعلّق به قرن هفدهم / يازدهم ه . ) كه به زبان تركى است به احتمال قوى از طرف مؤلّف به زبان عربى نوشته شده است . بعضى از كتابهاى قديمى جغرافيايى به زبان فارسى ، همچون كتاب معروف حدود العالم ( 982 ) كه هنوز مؤلّف آن ناشناخته است ، يا كتاب گرديزى ( حدود سال 1050 / 442 ه . ) قسمتهاى مهمّى از تاريخ نوشته‌هاى جغرافيايى عربى را حفظ كرده كه صرف نظر كردن از آن ، تاريخ مذكور را ناقص مىكند .\r\nبه طور كلى هدف اين كتاب مطالعهء همهء نواحى مطلب به طور دقيق و كامل نيست ، بلكه مىخواهد طرحى كلّى از تكامل نوشته‌هاى جغرافيايى و شخصيّتها و مؤلّفات آنان در حدود كنجكاويهايى كه تحقيقات معاصر بدان رسيده ، عرضه كند ، و نيز كمك لازم را به صورت يك مرجع ابتدايى براى مطالب مختلفى كه از آن بحث مىشود فراهم آورد .\r\n\r\n","description":"","footnote":"","page_name":" 23 ","page_number":37},
  {"content":"\r\n . \r\n","description":"","footnote":"","page_name":" 24 ","page_number":38},
  {"content":"\r\n\r\n\r\nبخش اول\r\n\r\n","description":"","footnote":"","page_name":" 25 ","page_number":39},
  {"content":"\r\n . \r\n","description":"","footnote":"","page_name":" 26 ","page_number":40},
  {"content":"\r\n\r\n\r\nفصل 1 جغرافيا به نزد جغرافيدانان مسلمان پيش از پيدايش نخستين كتابهاى جغرافيايى\r\nبراى شناخت تصوّرات جغرافيايى در عربستان پيش از اسلام ناگزير بايد به مطالب ناچيزى كه خود عربها محفوظ داشته‌اند تكيه كنيم كه غالبا محتاج هماهنگ كردن است . طبعا نقش عربستان جنوبى در تاريخ شرق قديم و بخصوص در زمينهء بازرگانى اين فرض را پيش مىآورد كه اعراب در كار تجارت تجربيّات مورد نياز را به دست آورده بودند . عربستان هميشه در مبادلهء بازرگانى ميان هند و آفريقاى شرقى از يك سو ، و سرزمين دجله و فرات و امپراتورى روم از سوى ديگر ، نقش ميانجى داشته است . گويا اطّلاعاتى كه بازرگانان عرب در ضمن سفرهاى دراز خود فراهم آورده بودند ، در توصيفى كه دربارهء راههاى مختلف به جا نهاده‌اند انعكاس يافته زيرا ، بجز ديگر جاها ، از چاههاى مهم و منابع آب و كوهها و قبايلى كه راه از سرزمينشان مىگذشته سخن آورده‌اند . چيزى از اين گونه اطّلاعات كه مستقيما از مردم محلّى به ما رسيده ، از دنياى كهن به جاى مانده است ؛ كه كتاب ايستگاههاى پارتى تأليف ايسيدوروس خاراكسى از آن جمله است . وى به قرن اوّل ميلادى در سواحل خليج فارس مىزيسته و گويا عرب نژاد بوده و توصيفى از راههاى كاروانرو ميان انطاكيه و مرزهاى هندوستان به جا نهاده است . 1 و هم از اين باب است دو توصيف از جزيرة العرب ، بخصوص شهرها و قبايل آن ، نوشته اورانيوس 2 و گلاوكوس 3 كه پاره‌هايى ناچيز از آن به دست ما رسيده است 4 و نزديك به دوران پوستى نيانوس در دسترس استفان بيزانسى بوده كه در فرهنگنامهء جغرافيايى خود فايدهء بسيار از آن گرفته است . 5 ولى همهء اين آثار نسبت به موضوع تحقيقى ما چندان مهم نيست ، 6 نه تنها از اين جهت كه به زبان عربى ، كه هنوز به صف زبانهاى ادبى در نيامده بود ، نوشته نشده بلكه از اين رو كه در محيط تمدّن كهن به وجود آمده و مردم عرب از آن استفاده نكرده‌اند و محيط و دورانى را كه\r\n\r\n","description":"","footnote":"","page_name":" 27 ","page_number":41},
  {"content":"\r\n\r\nنخستين نمودارهاى تمدّن عرب را - تمدّنى كه به زودى و بسرعت رشد كرد و از مايه‌هاى اساسى تمدّن انسانى شد - به وجود آورد منعكس نمىكند . مهم اين است كه با زندگى بدوى عربستان ميانه ، گهوارهء شعر جاهلى ، يعنى شعرى كه به مرور زمان نمونه مورد پيروى همهء شرق نزديك شد آشنا شويم ؛ و نيز تا حدود ممكن از تصوّرات جغرافيايى بعضى از مراكز تمدّن حجاز - محل ظهور اسلام - پرده برداريم ، زيرا اين كار بسيارى از مسائل مربوط به رشد نوشته‌هاى جغرافيايى را كه با ديگر نوشته‌هاى عربى در يك زمان پديد آمده ، روشن مىكند . نمىتوان انتظار داشت كه بدويان جاهليت نيروى دريافت جغرافيايى داشته باشند ، ولى دقّت ملاحظهء آنان دربارهء پديده‌هاى طبيعى اطراف از طبيعت زندگيشان مايه مىگيرد . بدويان معمولا مايهء فراوانى از تجربيّات مستقيم در مورد جغرافيايى نجومى دارند . سفر دائم و راهپيماييهاى شبانه كه در اثناى آن انسان به رهنمايى ماه و ستارگان درخشان تكيه دارد ، بسيار زود ذهنشان را براى توجّه به تغييراتى كه بر گنبد آسمانى رخ مىدهد ، آماده كرد . آنان نه فقط رهيابى به كمك ستارگان را آموختند ، بلكه به كمك طلوع و غروب آنها ساعات شب را تعيين مىتوانستند كرد . طبعا قرص ماه به نزد آنها مقام اوّل داشت . اين منظور ( متوفى به سال 1311 / 711 ه . ) علاقهء بدويان را به ماه ، در شرايط زندگانى آن روزگار به خوبى بيان كرده و گفته است : « با مهتاب مأنوس بودند از آن رو كه در آن به صحبت مىنشستند ، در شب پيمايى و سفر هدايتشان مىكرد ، وحشت تاريكى را از آنان بر مىگرفت ، و موذى و رهگذر را نشان مىداد . 7 در ضمن مراقبت مسير ماه بسيار زود رابطه آن را با مجموعهء ستارگان سيّار تشخيص دادند و بيست و هشت منزل براى ماه معيّن كردند كه آنها را « منازل قمر » خواندند و به هر كدام يك نام عربى خالص دادند 8 و اين نامها به قديمترين دوران پيدايش شعرشان باز مىگردد . در اينجا يك پديدهء مهم آسمانى هست كه بدويان و شهريان با هم بدان رسيده‌اند . در نتيجهء تجربيّات طولانى و مراقبت طلوع و غروب ستارگان خاص ، كه « غروب كيهانى منازل قمر » نام دارد ، در كار پيش‌بينى هوا و تعيين فصول مناسب زراعت توفيق يافته‌اند . 9 عربان اين تغييرات را كه در زندگيشان نقشى مهم داشت « نوء » ( جمع آن : انواء ) مىناميدند و بتدريج اطلاعات مختلفى دربارهء آن فراهم آمد كه به رسم معمول در قالب سجع ريختند و ظاهرا در يك زمان با شعر جاهلى مدون شد . اوصاف مختصرى دربارهء « انواء » بيست و هشتگانه به جامانده كه چيزى از آن را به عنوان مثال ياد مىكنيم : 10 « وقتى « شرطان » طلوع كند ، زمان برابر شود و كسان در وطن بمانند و همسايگان يكديگر را هديه فرستند . » و « چون « دبران » طلوع كند طبع مردان آتشين شود و آتش مطبوع نباشد و مگسان فراوان شوند و بركه‌ها بخشكد و طفلان هر كجا خواهند روند . و . . . »\r\n\r\n","description":"","footnote":"","page_name":" 28 ","page_number":42},
  {"content":"\r\n\r\n« انواء » با پديده‌هاى جوّى ارتباط نزديك دارد تا آنجا كه گاه اين پديده‌ها را نيز به نام انواء خوانده‌اند ، و غالبا كلمه « نوء » به معنى باران آمده است و در اصطلاح كنونى معنى طوفان دريايى دارد . گاهى نيز پديدهء جوّى را به ستاره نسبت داده و گفته‌اند كه ستاره‌اى معيّن موجب باران مىشود . و اين پندارى است كه [ حضرت 
  ] محمّد [ ص 
  ] به مخالفت با آن برخاسته است . از ميراث كهن عربى مايهء فراوانى دربارهء انواء به جا مانده كه منحصر به جدول منزلهاى بيست و هشتگانهء ماه نيست 11 بلكه از تصوّرات مختلف مربوط به آن نيز با كلمات مسجّع يا شعر سخن دارد . بنا بر اين عجب نيست اگر بعدها دانشوران بزرگ به تأليف كتابهاى « الانواء » روى آوردند و يكى از متخصّصان نجوم بيشتر از بيست كتاب عربى را در اين باب به شمار آورده 12 كه تنها متعلق به قرنهاى نهم و دهم / سوم و چهارم ه . است كه از آن جمله يكى تأليف ابن خرداذبه ، جغرافى شناس نامى ، و ديگرى تأليف دينورى ، مورّخ معروف ، است . نظام منازل ماه جزو كهنترين مواريث انسانى است و در قديمترين روايتهاى چينى و هندى و عربى آمده 13 و دليلى نيست كه بگوييم نظر عربان دربارهء منازل ماه تماما از ديگران گرفته شده است . در قرون وسطا نقشه‌اى به اروپا رسيد كه منازل ماه مطابق فرض عربان بر آن رسم بود . نيز منازل بيست و هشتگانه همگى بر بعضى اسطرلابها نقش شده است . 14 طبعا معرفت بدويان منحصر به ماه نبود . سيّارات قدر اول و از جمله زهره و عطارد 15 و دست كم دويست و پنجاه تا از ثوابت را با نامهاى عربى خالص مىشناختند كه به قرن دهم عبد الرحمن صوفى منجّم ( متوفى به سال 976 / 376 ه . ) همه را با دقّتى كم نظير فراهم آورد . 16 نامگذارى « نجوم السمت » ، از هرگونه نفوذ يونانى بر كنار بود ، زيرا نفوذ يونانى در اصطلاحات نجومى اسلامى از قرن نهم آغاز شد . 17 گاه اين نامگذاريها با افسانه‌هايى جالب همراه بود . 18 ظاهرا عربان جاهليت نام برجها را نمىدانستند ، زيرا لفظ برج را ، كه جمع آن « ابراج » و « بروج » است و بعدا به همين معنى به كار رفت ، فقط به معنى ستاره مىگرفتند .\r\nاگر از آسمان به زمين بياييم معلوم مىشود كه تصوّرات جغرافيايى عربان جاهليّت بسيار ناچيز بود و از حدود جزيرهء آنها ، طبق اظهار نظر نويسندگان متأخر ، تجاوز نمىكرد ؛ يعنى شمال آن به فرات و جبال توروس محدود بود . به عنوان جملهء معترضه مىتوان گفت كه زبان قديم عربى دربارهء خاك و مشخصات آن و هم دربارهء گياه و حيوان بسيار غنى بود . بجز اين ، موضوعى كه عربان مايه‌هاى فراوان دربارهء آن به جا نهاده‌اند ، تقريبا منحصر به مكانهاى جزيره است . و اين مايه‌ها در ضمن آثار جالبى ، كه شايد در ادبيّات جهانى كم نظير باشد ، به ما رسيده است . چنان كه معروف است ، قالب اساسى شعر عربى قصيده است كه معمولا قسمت اول آن بذكر دلدار و اطلالى كه قبيلهء او با قبيله شاعر گاه و بىگاه آنجا توقف مىكرد ، اختصاص\r\n\r\n","description":"","footnote":"","page_name":" 29 ","page_number":43},
  {"content":"\r\n\r\nداشت . در اين قسمت از قصيده كه به عنوان « نسيب » معروف است ، غالبا بيشتر از يكى دو مكان جغرافيايى نام برده شده و در بيشتر موارد تعيين محلّ آن ميسّر است . لبيد كه [ حضرت 
  ] محمّد [ ص 
  ] را در حالى كه خود پيرى فرتوت بود درك كرد ، در يكى از قصايد خويش مكانهاى اطراف مدينه را ياد كرده گويد : 19 هند را در كوههاى « اغرّ » تا « احد » نشانه‌هايى است كه گويى خالهاست و در « وقف » و « سلّى » و اطراف « ضلفع » گاهى بهار كند و گاه مقيم باشد و از هر دو وادى بگذرد و در « زنانير » و « تدوم » مسكن گيرد .\r\nهم او در جاى ديگر توصيفى جالب از مسير كاروان به سوى خليج فارس آورده گويد : 20 از « فلج » و « حزن » ، عبور كردند و شبانگاه از تپه‌هاى ريگ « عالج » گذشتند و پيش از آن از « شقايق » و « دهناء » و « صلب الصّمان » و « خشب » گذشته بودند .\r\nبدين سان در آغاز يك قصيده نام تعدادى از مكانها را مىبينيم ؛ و مهم نيست اگر مكانها گمنام است ، كه اين مورد استثنايى نيست بلكه قاعدهء جارى است . عبيد بن ابرص ، كه او نيز از شاعران قرن ششم [ ميلادى 
  ] است ، مكانهايى را كه يكى از اميران غسّانى قبيلهء او را در آنها شكست داده ، ياد مىكند و گويد : 21 « ملحوب » و « قطبيّات » و « ذنوب » و « راكس » و « ثعيلبات » و « ذات فرقين » و « قليب » و « غردة » و « قفاحبر » از كسان خالى شد ، و كس در آنجا مقيم نيست .\r\nو حسّان بن ثابت كه سپس شاعر [ حضرت 
  ] محمّد [ ص 
  ] شد ، ضمن ابياتى بعضى از مكانها را كه در آنجا در ضيافت آل جفنه اوقاتى خوش گذرانيده ياد مىكند و گويد : 22 جايگاه « معان » كه ميان « يرموك » و « خمّان » خالى مانده از كيست ، و قرارگاههاى « بلاس » و « داريّا » و « سكّاء » و قصرهاى نزديك و منازل پشت « جاسم » و درّه‌هاى خالى كه جايگاه قبايل و اسبان بود از آن كه ؟\r\nشعر جاهلى مايه‌اى بىحساب از اين گونه براى ما نگاه داشته و به قرن نهم / سوم ه . وقتى دانشوران مسلمان تتبع آثار اسلاف يعنى اعراب جاهليت را آغاز كردند ، اين گونه مايه‌ها اساسى بود كه رسائل مكرر و تقريبا بىشمار ، از نوع كتاب مياه و جبال بلاد جزيرة العرب 23 و كتاب اسماء جبال تهامة و مكانها ، 24 بر آن استوار شد . البته اين رسائل\r\n\r\n","description":"","footnote":"","page_name":" 30 ","page_number":44},
  {"content":"\r\n\r\nبيشتر رنگ لغت داشت تا جغرافيا ولى بتدريج راه پيدايش نوشته‌هاى جغرافيايى را هموار كرد .\r\nوقتى پس از ظهور اسلام ، شعر ، قالب سنتى خود را باز يافت ، ياد مكانها در نسيب گاه نقش اصلى را از دست داد و تنها نامهايى بود كه از اينجا و آنجا فراهم مىشد و گاهى ابداع خيال بود . ولى پيش از ظهور اسلام وضع چنين نبود و تحقيقات مكرّر نشان داده كه اگر مواد مكانى شعر جاهلى بدقّت مورد مطالعه قرار گيرد به نتايج نيكو تواند رسيد . و وستنفلد كه جغرافياى عربستان را نيك مىداند ، در كتاب بحرين و يمامة 25 گويد :\r\nنامهاى جغرافيايى شاعران براى تحقيقات ما مايه‌اى بسيار گرانبهاست . و غالبا شارحان اشعار كه كسانى چون ياقوت و بكرى از ايشان مايه گرفته‌اند ، اطّلاعاتى كاملا دقيق فراهم آورده‌اند ، زيرا در كار جمع و تحقيق آن كوشش فوق العاده كرده و با تحمّل زحمت فراوان به مكانهاى دور رفته‌اند تا شخصا محلهايى را كه در اشعار آمده باز شناسند و از اعراب دربارهء آن پرسش كنند ؛ و هر جا گفتهء اينان هماهنگ باشد دليلى نيست كه در صحت آن ترديد كنيم .\r\nولى دريافت جغرافيايى اعراب جاهليّت بندرت از حدود جزيره تجاوز مىكرد و افكار كلّى دربارهء جغرافيا كمتر داشتند . طبعا نام رودهايى چون دجله و فرات و منطقه‌هايى چون عراق و شام و شهرهايى چون بعلبك و دمشق در اشعارشان آمده ، ولى بندرت چيزى از تجربيّات واقعى با آن همراه است . همين قضيه دربارهء اقوام مجاورشان ، بجز يهودان كه در جزيره سكونت داشتند ، صادق بود . غالبا نام روم ( روميان بيزانسيان ) و عجم ( ايرانيان ) را آورده‌اند . ظاهرا ياد تركان و كابليان در آخر قرن ششم ميلادى 26 از قبيل تصادف بوده است .\r\nاين دو نام در شعر نابغهء ذبيانى و اعشى ، كه به كثرت سفر و آشنايى با دول مرزى شمال جزيره شهره بودند ، بر سبيل ترادف و قرينه سازى آمده است . شاعر اولى در قصيده‌اى كه در رثاى يكى از اميران غسّانى آورده گويد كه غسّانيان و سرزمين ايشان ( حوران ) و تركان و ايرانيان و كابليان بر او گريستند . و بالطبع مىبايد كلمهء اخير را چيزى از قبيل رديف كردن قافيه بدانيم اعشى نيز در وصف يكى از مجالس شراب خود گويد : « تركان و كابليان به دورشان مىدويدند » . « 1 » اعشى\r\n\r\n\r\n","description":"","footnote":"\r\n( 1 ) ابيات اعشى چنين است :\r\n و لقد شربت الخمر تر * كض حولنا ترك و كابل\r\nكدم الذبيح غريبة * مما يعتق اهل بابل \r\n","page_name":" 31 ","page_number":45},
  {"content":"\r\n\r\nضمن سفرهاى خود فارس را هم ديده بود ، امّا بدشوارى مىتوان به استناد اين نكته گفت كه وى حادثه‌اى واقعى را تصوير مىكند . شايد زير نفوذ اين ابيات معروف نابغه و اعشى نام تركان در اشعار قديم پيوسته همراه با نام كابليان مىآمده است .\r\nنوع اطلاعات جغرافيايى موجود به نزد بدويان جاهليّت ، بتقريب چنين بود . اما بموازات اين ، مراكز تمدّنى با تمدّن پيشرفته وجود داشت كه در آنجا تصوّرات جغرافيايى دامنه دارتر و متنوّعتر پديدار توانست شد . مقصود دولتهاى غسّانيان و لخميان نيست كه در محيط دو تمدّن پيشرفتهء بيزانس و ايران قرار گرفته بودند ، ولى هيچ گونه مطلبى به زبان عربى كه با موضوع تحقيق ما ارتباط داشته باشد به جاننهادند . در قسمت مربوط به مراكز بزرگ تمدّن در خود عربستان كه در آنجا گروهى از يهود و نصارا با مردم بومى آميخته بودند ، مىتوان كاملا به قرآن تكيه كرد . اطّلاعات اساسى [ حضرت 
  ] محمّد [ ص 
  ] ، از محيط زندگى خود ، يعنى محيط زندگى مدنى حجاز ، بيگانه نبود . مسلم است كه [ حضرت 
  ] محمّد [ ص 
  ] مردى امّى بود . و اين حقيقت نتيجهء جالبى دارد و ما را به اين فرض مىرساند كه قرآن مجموعه معارفى است كه محمّد از راه سماع بدان دست يافته بود ، يعنى يك نمونهء كلى از فرهنگ عمومى آن محيط بود . « 2 » طبعا دامنهء اين معلومات و مطالب متعلّق بدان از اطّلاعات بدويان كه نمونهء آن در اشعارشان آمده خيلى گسترده‌تر بود و توجّه به مجموع آن دشواريهاى خاص ندارد ، ولى تتبع موارد و منابع و اوضاع مقارن با ظهور آن كارى بسيار دشوار است ، زيرا عواملى كه در [ حضرت 
  ] محمّد [ ص 
  ] نفوذ داشت و شخصيّت او را صيقلى كرد بسيار متنوع است و از طريق\r\n\r\n\r\n","description":"","footnote":"\r\n باكرتها حولى ذوو * الآكال من بكر بن وائل \r\n[ مترجم عربى 
  ]\r\n( 2 ) اين نظر مؤلف اشتباه است . چرا نتيجهء جالب امّى بودن محمّد ( ص ) اين نباشد كه اين علوم به او وحى شده است ؟\r\nمؤلف مىخواهد طبق عقيدهء خود مسئله را توجيه كند و همه چيز را از همان يك زاويه ببيند . و معلوم است كه اين نظر علمى نمىتواند بود . مستشرقين مىكوشند مباحث اسلامى را در هر بحثى وارد كنند و نظر مخالف بدهند و به صورتى مرموز اعمال غرض كنند . چنان كه مؤلف در اين فصل ، گاه گاه ، همين كار را كرده است و چيزهايى گفته است نادرست . آنچه او اظهار داشته مقدارى مربوط است به ديدگاه خاصّ مؤلّفان و مورخان شوروى [ سابق 
  ] ، كه مىكوشند با كمال تعصّب اين ديدگاه را بر همهء موارد منطبق كنند . و بديهى است كه اين انطباق همواره درست نيست .\r\nاينها باعث شده است تا در ترجمهء عربى اين كتاب ، يكى از محققان عرب ، دكتر بنت الشاطى استاد دانشگاه عين شمس و صاحب تأليفات بسيار توضيحاتى بر كتاب بيفزايد و اشتباهات مؤلف را روشن كند و تناقضها و نارساييهاى گفتار او را - در موارد ياد شده - پيش چشم نهد . ما در چند مورد - در پا برگ - توضيحات محقق نامبرده را با علامت ( ب ) نقل مىكنيم . - ويراستار\r\n","page_name":" 32 ","page_number":46},
  {"content":"\r\n\r\nگونه‌گون در او مؤثر افتاد و همهء مطالب مربوط به آن محتاج به تحقيقى خاص و مستقل است و اين كار را در يك طرح عمومى نظير اين انجام نمىتوان داد . به همين جهت به عرضه كردن مختصرى از تصوّرات جغرافيايى قرآن بس مىكنيم و تا حدود امكان به روشها و نظرياتى مىپردازيم كه به دورانهاى بعد در نوشته‌هاى جغرافيايى جهان اسلام نفوذ مؤثر داشته است .\r\nمسائل جغرافيايى در قرآن به طور كلّى كم است ، به علاوه ، هميشه نمودار مايهء خالص عربى نيست و آنچه معمولا « ميراث جغرافيايى اسطوره‌اى » 27 ناميده مىشود در آن ميانه بسيار كم است . و چيزى كه بويژه تحليل مايه‌هاى موجود را دشوار مىكند اين است كه معنى قصه‌هاى قرآن حتّى براى [ حضرت 
  ] محمّد [ ص 
  ] هميشه روشن نبوده است ، « 3 » چنان كه در موارد مكرّر از متن قرآن بوضوح معلوم مىشود كه [ حضرت 
  ] محمّد [ ص 
  ] به عبارتهاى پيچيده و سبكهاى مبهم سخن گفته است . 28 « 4 » قرآن ، به خلاف شعر جاهلى ، به توصيف آسمان و زمين توجه بسيار دارد . 29 درباره آسمان غالبا نظريّهء قديمى آسمانهاى هفتگانه 30 را تكرار مىكند كه از روزگار بابليان معروف بود « 5 » و هنوز هم در عباراتى از قبيل « گويى در آسمان هفتم است » 31 و استعمال كلمهء « آسمانها » به جاى « آسمان » باقى مانده است . سخن از آسمانهاى هفتگانه در قرآن مكرّر آمده « 6 » ( سورهء 2 / آيهء 27 ، 17 / 46 ، 23 / 88 ، 41 / 11 ، 65 / 12 ، 67 / 3 ) و مىگويد كه طبقه به طبقه بالاى هم بنيان شده ( طباقا : 71 / 14 ) و به صورتى استوار ( شدادا : 78 / 12 ) و مانند راههاست ( طرائق : 23 / 17 ) كه خورشيد و ماه در آن مىرود و هر يك در فلك خود شناور است ( 21 / 34 ، 36 / 40 ) . و گويا لفظ فلك خود نيز از ريشهء بابلى است . 32 و اين آسمانهاى هفتگانه بىستون برپاست ( 13 / 2 ، 31 / 9 ) و فقط به قدرت الهى تكيه دارد ( 22 / 64 ) ولى صورت آن ، آشكارا مادّى است ، در موارد مكرّر و لو به طور مجاز از امكان سقوط پاره‌هاى\r\n\r\n\r\n","description":"","footnote":"\r\n( 3 ) . معلوم نيست مؤلف به كدام ابهام و روشن نبودن اشاره مىكند . آيات قرآن در اين باره كاملا روشن است .\r\nگويا اين گونه مؤلفان چون زبان عربى زبان مادريشان نيست ، و آن را درست فرا نمىگيرند ، دچار ابهام و اشكال مىشوند ( ب ) . - و .\r\n( 4 ) . معلوم نيست مؤلف به كدام ابهام و روشن نبودن اشاره مىكند . آيات قرآن در اين باره كاملا روشن است .\r\nگويا اين گونه مؤلفان چون زبان عربى زبان مادريشان نيست ، و آن را درست فرا نمىگيرند ، دچار ابهام و اشكال مىشوند ( ب ) . - و .\r\n( 5 ) در قرآن مجيد ، « سموات سبع » ( آسمانهاى هفتگانه ) ابدا به معناى منظومهء قديمى بابلى يا بطلميوسى به كار نرفته است ، بلكه مقصود از آن چيز ديگر است . اين موضوع در روايات و كتب تحقيقى توضيح داده شده است . مؤلف از اين مسائل و تحقيقات آگاه نبوده است . ( ن ك : الهيئة و الاسلام و ترجمه فارسى آن ، هيئت و اسلام . ) - و .\r\n( 6 ) در قرآن مجيد ، در اين موارد كلمهء « بنيان » كه به معناى ساختمان و بناى مادّى و حسى است به كار نرفته است ، بلكه ، كلمهء « بناء » به كار رفته است كه در زبان عربى داراى معناى مجازى است . پس صورت آن ، آشكارا مادى - به معنايى كه مؤلف مراد مىكند - نيست . ذكر مجازى سقوط پاره‌هاى آسمان در قرآن نيز در برابر كفّار است ، يعنى اگر به فرض چنين هم بشود ، شما بر سر انكار خود پاى مىفشاريد ( ب ) . - و .\r\n","page_name":" 33 ","page_number":47},
  {"content":"\r\n\r\nآسمان سخن رفته ( كسف : 17 / 94 ، 26 / 187 ، 34 / 9 ، 52 / 44 ) و اينكه به صورت بنا يا سقف برقرار شده ( بناء : 2 / 20 ) .\r\nاهميت ستارگان به عنوان راهنما در ظلمات شب در قرآن تأكيد شده ( 6 / 97 ، 16 / 16 ) ولى بجز شعرى 33 نام ستارهء ديگرى به ميان نيامده است ( 53 / 50 ) . برجهاى دوازده‌گانه كه از روزگار بابليان معروف بود ، در قرآن نيز ، همچون در شعر جاهلى ، ياد نشده ولى كلمهء « بروج » 34 كه استعمال آن از قرآن آغاز شده ، به صيغهء جمع آمده و به همان معنى معروف است ( 4 / 80 ) و نيز بر عموم ستارگان اطلاق شده است ( 15 / 16 ، 25 / 62 ، 85 / 1 ) . بعضى از محققان ، در نتيجه سوء فهم ، در قرآن يادى از مجموعهء ستارگان معروف به ميزان يافته‌اند ( 55 / 6 ) . 35 ستارگان در حال سقوط ، مشاعر اعراب را بشدت ملتهب كرده بود و همچون بعضى از اقوام ديگر آن را سلاحى براى حفظ آسمان از نيروهاى شرّ مىدانستند ( 37 / 7 ، 67 / 5 ، 72 / 8 ) . 36 كار اساسى آفتاب و ماه ، تعيين وقت روزانه و سالانه است ( 6 / 96 ، 9 / 5 ، 39 / 7 ، 55 / 4 ) و اگر تعبيرات پيچيده « 7 » دربارهء مشرقين و مغربين را در نظر بگيريم ( 37 / 5 ، 55 / 16 و 17 ) ، مقصود از آن تغيير محل طلوع و غروب آفتاب به هنگام زمستان و تابستان بوده است . 37 ياد قمر ( ماه ) دوبار به قران آمده « 8 » ( 10 / 5 ، 36 / 39 ) و تقسيم سال به دوازده ماه چيزى بديهى و معروف همگان بود ( 9 / 36 ) . ظاهرا اختلاف سال قمرى و شمسى نيز معلوم بود . معنى « ماه كبيس » يعنى مضاعف كه از كلمهء « نسىء » فهميده‌اند به اين نكته اشاره دارد 38 ولى معنى اين كلمه هنوز كاملا روشن نيست « 9 » .\r\nاگر نظريّهء هفت آسمان ، در تصوّر قرآن از آسمان نقش عمده دارد ، « 10 » دربارهء زمين نيز نظرياتى هست كه نوشته‌هاى جغرافيايى در طول تاريخ خود با آن پيوسته است . يكى از اين\r\n\r\n\r\n","description":"","footnote":"\r\n( 7 ) گفتيم كه تعبيرات قرآن مجيد به نظر يك مستشرق روسى پيچيده آمده است ، و گرنه در اين آيات و عبارات پيچيدگى وجود ندارد ( ب ) . - و .\r\n( 8 ) ذكر « قمر » ( ماه ) بيست و هفت مرتبه در قرآن آمده است نه دو مرتبه و فاصلهء بين اين دو عدد بسيار است . از اينجا پى مىبريم كه مطالعهء مؤلف در قرآن مجيد بسيار سطحى و سرسرى بوده است ( ب ) . - و .\r\n( 9 ) كلمهء « نسىء » در قرآن مجيد ، هيچ ربطى به « ماه كبيس » ندارد . كلمه نسىء در قرآن اشاره است به يكى از عادات عربى جاهليّت در مورد جنگ در ماه‌هاى حرام . كه چون در اين ماهها عازم بر جنگ مىشدند ، حرمت آنها را تأخير مىانداختند و به ماه‌هاى ديگر منتقل مىكردند . قرآن اين عادت را ابطال كرد ( سورهء توبه ، آيهء 37 ) و لفظ نسىء از نسء است به معناى تأخير ، و در كتابهاى لغت عربى آمده است . پس چطور مؤلف مىگويد معناى آن روشن نيست ؟\r\n( ب ) . - و .\r\n( 10 ) در پيش اشاره كرديم كه آسمانهاى هفتگانه در قران به معناى مذكور در كتابهاى جغرافى هيئت بطلميوسى يا بابلى نيست . ( ن ك : هيئت و اسلام ) . - و .\r\n","page_name":" 34 ","page_number":48},
  {"content":"\r\n\r\nافكار اصلى اين است كه زمين مسطح و ثابت است « 11 » ( 27 / 62 ، 78 / 26 و 27 ) و اين فكر از پيش به نزد يهودان معروف بوده و يونانيان نيز به دوران هومر و هزيود و فيلسوفان ايونى آن را مىشناخته‌اند . 39 قرآن اين معنى را با تعبيرات حسّى بيان كرده است . زمين همانند فراش ( 2 / 20 ، 51 / 48 ) ، بساط ( 71 / 18 ) ، مهاد ( 78 / 6 ) ، و مهد ( 43 / 9 ) است . هر چند اين قصه عجيب تلقى شود ، اما اين نظريه كه در قرآن بصراحت ياد شده ، در متون جغرافياى عربى و اسلامى ، به صورت يك مكتب علمى در نيامده است ، و با آنكه بعضى از مؤلّفان ، همانند ادريسى ، 40 در ديباچهء كتابهاى خود كه معمولا با حمد و سپاس خدا آغاز مىشود به اين مطلب اشاره كرده‌اند ، اما در واقع نظريّهء مدوّر يا كروى بودن زمين از دير باز مسجّل شد و رواج گرفت و يكى از نخستين منجّمان ، يعنى فرغانى ، 41 بعضى از دلايلى را كه هنوز متداول است ، همچون تغيير وقت طلوع يك ستاره يا اختلاف كسوف به اختلاف جاها و غيره ، براى اثبات كروى بودن زمين اقامه كرده است ، ولى اين تصوّرات كاملا واضح نبود و بعضى از نظريات نمودار افكار مسيحيان نخستين است كه زمين را به صورت نيم كرده يا زره يا قبّه يا مربع تصوّر كرده بودند .\r\nطبق مندرجات قرآن ، كوهها براى منظور معيّن يعنى حفظ توازن زمين به كار مىرود تا زمين از هنجار خويش نيفتد ( 16 / 15 ، 21 / 32 ، 31 / 9 ) و اين نظريه با نظريه‌اى كه گويد زمين مسطح و در فضا شناور است رابطهء نزديك دارد . 42 به طور كلى ياد كوهها در قرآن مكرّر آمده و اهميت آن براى زمين توضيح شده ( 13 / 3 ، 15 / 19 ، 27 / 62 ، 41 / 9 ، 50 / 7 ، 77 / 2 ) .\r\nبه همين جهت وقتى فكر وجود يك رشته كوه ، يعنى كوههاى قاف كه بر زمين احاطه دارد و به احتمال قوى مأخوذ از تصوّرات ايرانى است ، در ادب و اساطير عرب رواج يافت كوشيدند تا آن را به وسيلهء آيات قرآنى دربارهء كوهها توضيح كنند . شايد فكر وجود رشته كوهى كه از اين سر تا آن سر زمين را گرفته و ريشه‌هاى آن تا كوه قاف پيوسته ، زير نفوذ همين فكر به وجود آمد . 43 آيهء پيچيدهء قرآن كه از خلقت هفت آسمان و هفت زمين سخن دارد به نوبه خود نظريّهء زمينهاى هفتگانه را پديد آورد 44 كه اساس آن تصوّرات ايرانى از « هفت كشور » و نيز معنى جادويى عدد هفت است كه ، چنان كه خواهيم ديد ، در نظريّهء درياها نيز مؤثّر افتاده است . 45 شايد نظريهء وجود دو دريا ( بحرين ) به طور مطلق پيچيده‌ترين مشكل نوشته‌هاى\r\n\r\n\r\n","description":"","footnote":"\r\n( 11 ) تعبيراتى كه در قرآن مجيد ، دربارهء « زمين » شده است ( گاهواره ، فرش گسترده و . . . ) همه براى بيان اين منظور است كه خداوند زمين را به صورتى قابل استفادهء بشر آفريده است . و به هيچ روى ربطى به اثبات مسطح يا ثابت بودن اين كره ندارد ، چنان كه اين تعبيرات ويژه ، به نظريهء قديمى يهود يا يونانيان نيز مربوط نيست . برخى از محققان از همين تعبيرات تحرك و كروى بودن زمين را نيز استنباط كرده‌اند ( هيئت و اسلام ) . - و .\r\n","page_name":" 35 ","page_number":49},
  {"content":"\r\n\r\nجغرافياست كه در قرآن مكرّر به اين مطلب اشاره شده و اينكه ميان دو دريا برزخى فاصله است كه مانع از آميختن آنها مىشود ( 27 / 62 ، 55 / 19 و 20 ) . و بسيار زود اين فكر پديد آمد كه مقصود از آن درياى مديترانه و اقيانوس هند است با خليج آن ، كه درياى سرخ است ، و برزخ دو دريا همان برزخ سوئز است . 46 شايد زير نفوذ روايت ايرانى ، اين فكر در جغرافى و نقشه نگارى عربى به صورت عقيده‌اى قطعى در آمد 47 و بعضى از جغرافيا شناسان همچون مقدسى در صدد اثبات صحّت آن برآمدند 48 و ، از روى عمد يا سهو ، اشارهء قرآن كه يكى از اين دو دريا « شيرين » و ديگرى « شور » است ( 25 / 55 ، 35 / 13 ) نديده گرفته شد . بار تولد در تحليل اين قضيّه يادآور مىشود كه قرآن در هر دو آيه براى تعبير از معنى شيرين كلمهء « فرات » را به كار مىبرد و عربان پيوسته از كلمه « بحر » [ - دريا 
  ] رودخانه‌هاى بزرگ را منظور داشته‌اند ؛ و از اين توضيح فرضى پديد مىآورد كه مقصود از بحرين [ - دو دريا 
  ] نه مديترانه و درياى سرخ بلكه رود فرات و خليج فارس است كه عربان از نزديك آن را مىشناخته‌اند . در اين صورت برزخ نيز بايد پاره‌اى نقاط بر آمده باشد كه در بستر فرات ، پيش از اتصال به خليج فارس ، وجود دارد . اين فرض طبعا واهى است ، زيرا قرآن صريح مىگويد كه برزخ مانع آميزش دو درياست كه دربارهء فرات و خليج فارس صادق نيست . به علاوه ، اين گونه توضيح مستلزم آن است كه [ حضرت 
  ] محمّد [ ص 
  ] جنوب عراق را ديده باشد و اين فرض با روايت تاريخ سازگار نيست . « 12 » و نسينك خاورشناس توضيح ديگرى دارد و يادآور مىشود كه آيات مربوط به دو دريا ناظريه وجود يك درياى آسمانى است 49 و اين فكر ميان ساميان غربى رايج بود و [ حضرت 
  ] محمّد [ ص 
  ] به وضعى ابهام آميز از آن خبر داشت . و نسينك دربارهء فرض خود توضيح مفصّل نداده ، ولى در سالهاى اخير يكى از متخصّصان بزرگ تاريخ جغرافيا عموما و جغرافياى عرب خصوصا ، يعنى مژيك ، به قدر كافى بر صحّت آن دليل آورده است . 50 توضيح مژيك مبنى بر يك آيه قرآن است كه تا كنون از نظر محقّقان نظريّهء دو دريا دور مانده بود . آيهء مذكور از « مجمع البحرين » سخن دارد ( 18 / 95 ) كه موسى به جست و جوى « آب حيات » آنجا رفت . از مدّتها پيش معلوم شده كه قصّهء مربوط به نام موسى از افسانهء اسكندر ذو القرنين گرفته شد و ظاهرا از روى غفلت به موسى انتساب يافته است . براى تعيين اين محل مطالبى گفته‌اند كه گاه عجيب است ، فى المثل به نظر مقدسى « مجمع البحرين » جايى است نزديك منبع دجله كه اسكندر سفر خود را از آنجا آغاز كرد . 51 ولى چنان كه مژيك ثابت كرده ،\r\n\r\n\r\n","description":"","footnote":"\r\n( 12 ) ياد آور شويم كه برداشتهاى مؤلف در اين موارد نادرست است و بر پايهء ديد خاص و مكتب ويژهء خود اوست .\r\nگذشته از اين ، گاه مطالبى را كه در تفاسير قرآن آمده است به حساب خود قرآن مجيد مىگذارد ( ب ) . - و .\r\n","page_name":" 36 ","page_number":50},
  {"content":"\r\n\r\nاين آيهء قرآن از جمله موارد اندكى است كه جغرافياى افسانه‌اى در آن نمودار است 52 و بر طبق آن درياى زمينى شور است ، ولى درياى آسمانى كه مربوط به جهان ديگر است و باران را به زمين مىفرستد شيرين است 53 و اثر گفتار سفر تكوين ( باب اوّل ، جملهء ششم ) دربارهء فاصله‌اى كه ميان آب آسمانى و آب زمينى وجود دارد ، در آن نمودار است . 54 بدين‌سان تصوّرات دربارهء محلّ « مجمع البحرين » بلكه دربارهء خود « بحرين » كه در آيات مذكور آمده كاملا به هم پيوسته است و جست و جوى تفسير آن در زمين بيهوده است 55 . . .\r\nدر آيهء ديگر قرآن كه رنگ بلاغت بر آن غالب است ، نظريّه‌اى دربارهء هفت دريا آمده كه خيلى زود در نوشته‌هاى جغرافيايى انعكاس يافته است . در اين آيه ( 31 / 26 ) كه به دنبال سخن از قدرت خداست چنين آمده : « اگر همهء درختان زمين قلم شود و دريا و پس از آن هفت درياى ديگر به كار رود ، سخن خدا تمام نشود . » به خوبى روشن است كه اشاره به درياهاى هفتگانه « 13 » در اين آيه كه نمودار دقيق يك حكمت عبرى است صورت رمز دارد . 56 مقدسى نيز مطلب را چنين فهميده است . 57 ولى اين نكته مانع از آن نبوده كه بقيّهء جغرافى شناسان ، و گاه دانشوران اروپايى ، از هفت درياى مختلف در قرآن سخن كنند 58 و شايد بار ديگر ، چنان كه در مورد زمينهاى هفتگانه بود ، با معنى جادويى عدد هفت سر و كار داريم .\r\nقرآن بجز نظريات جغرافيايى كه مبتنى بر تعبيرات پيچيده است ، مطالب واقعى جغرافيايى - بخصوص در مورد نام مكانها - كمتر از شعر جاهلى دارد و توان گفت كه قرآن تقريبا ده نام از مكانهاى جغرافيايى را ياد مىكند كه همگى داخل حدود جزيرة العرب است .\r\nطبعا مكّه به همين نام معروف ياد مىشود ( 48 / 24 ) ، و به نام معتبر « أمّ القرى » ( 6 / 92 ، 42 / 5 ) ، 59 و به نام محلى « بكّة » ( 3 / 90 ) . نام مدينه نيز مكرّر آمده ، و حتى به نام جاهلى « يثرب » ( 33 / 13 ) هم خوانده شده است . 60 از مكانهاى مربوط به زندگانى [ حضرت 
  ] محمّد [ ص 
  ] فقط نام بدر ( 3 / 119 ) و حنين ( 9 / 25 ) 61 و از مكانهاى عبادت ، صفا و مروة ( 2 / 153 ) 62 و عرفات ( 2 / 194 ) در قرآن هست . وضع جودى ، كه كشتى نوح بر آن توقف كرد ، جالب است ( 11 / 46 ) ؛ بىگفت و گو [ حضرت 
  ] محمّد [ ص 
  ] آن را در جزيرة العرب مىدانست 63 « 14 » ولى بعدها علماى جغرافى آن را به شمال جزيره بردند و بلكه با كوه آرارات تطبيق كردند . از مكانهايى كه در\r\n\r\n\r\n","description":"","footnote":"\r\n( 13 ) اين آيه تمثيل است براى بيان وسعت كلمات و علم و مخلوقات خدا ، نه در به اين مفهومى جغرافيايى و شمردن تعداد درياها . پس قرآن طرح هفت دريايى پيشنهاد نكرده است . حتى به حساب همين آيه كه مؤلف بدان توجه نيافته است ، درياها هشت تا خواهد بود نه هفت تا ؛ پس اين آيه براى بيان شماره نيست ( ب ) . - و .\r\n( 14 ) در قرآن مجيد ابدا اشاره‌اى به مكان اين كوه نشده است . پس عبارت مؤلف : « بىگفت و گو محمّد آن را در جزيرة العرب مىدانست » با تأكيدى كه دارد ، بيهوده است ( ب ) . - و .\r\n","page_name":" 37 ","page_number":51},
  {"content":"\r\n\r\nتاريخ اديان نقشى داشته ، سينا ( 20 / 20 ، 95 / 2 ) 64 و وادى طوى - نزديك آن - ( 20 / 12 ، 79 / 16 ) ياد شده است . 65 از منازل اقوام فنا شده نام مكانهايى آمده كه بعضى واقعى و بعضى ديگر داستانى است ، همچون مدين كه ده بار آمده ، 66 أيكة ( 15 / 78 ، 26 / 176 ، 38 / 12 ، 50 / 13 ) ، 67 رسّ ( 35 / 40 ، 50 / 12 ) ، 68 حجر ( 15 / 80 ) ، 69 و ارم ( 89 / 6 ) . 70 از بيرون جزيره ، نام « ارض مقدس » يعنى فلسطين ( 5 / 24 ) يك بار و مصر 71 چهار بار در ضمن تاريخ يوسف و موسى آمده ( 10 / 87 ، 12 / 21 و 100 ، 43 / 50 ) . نام بابل فقط يك بار آمده ( 2 / 96 ) 72 و اين نكته را نديده نمىتوان گرفت .\r\nولى با ياد اقوام مختلفى كه نام آنها با نام پيروان دينها ارتباط دارد تا حدّى افق توسعه مىگيرد . قرآن ، به دوران مكّى ، كلمهء « عربى » را براى زبانى كه بدان نازل شده به كار برده ، ولى كلمهء « عرب » فقط به دوران مدنى در قرآن آمده ( ده بار ) . 73 « 15 » عربان شهر نشين عنوان خاصّ خود ندارند ، اما از قبايل بجز قريش و آن هم يك بار ( 106 / 1 ) از ديگر قبايل نامى در قرآن نيست . 74 بجز يهود و نصارا كه نامشان مكرّر شده ، از صابئه نيز ياد شده ( 2 / 59 ، 5 / 73 ، 22 / 17 ) 75 و نام مجوس ، يعنى پارسيان ( 22 / 17 ) ، 76 و روم ، يعنى بيزانسيان ( 30 / 1 ) ، هر كدام يك بار آمده . 77 از قبايل فنا شدهء جزيره ، نام عاد 78 و ثمود 79 مكرّر آمده ، و نام سبأ ( 27 / 22 ، 34 / 14 ) ، 80 كه قران رابطهء آنها را با قوم تبّع ( 44 / 36 ، 50 / 13 ) خوب روشن نكرده ، كمتر است . 81 به هنگام ياد كردن از ذو القرنين از يأجوج و مأجوج ( 21 / 96 ، 18 / 93 ) سخن مىرود كه اسكندر در انتهاى شمال شرقى زمين پشت سدّى به زندانشان كرد تا دنيا را از شرّشان محفوظ دارد و در آخر الزّمان پديدار مىشوند . اخبار يأجوج و مأجوج مربوط به تورات است ، و شايد از راه افسانه‌هاى سريانى مربوط به اسكندر 82 به [ حضرت 
  ] محمّد [ ص 
  ] رسيده باشد . « 16 » تعيين مكان اين قوم و جاى سدّى كه از بقيهء دنيا جداشان مىكند جغرافى نويسان عرب را سخت مشغول داشته و نه فقط اوهام و خيالاتى عجيب دربارهء محلّ اقامتشان به وجود آمده بلكه كسانى به جست و جوى سد سفر واقعى كرده‌اند . چنان كه مىدانيم ، يأجوج و مأجوج در تصوّرات جغرافيايى اروپاى قرون وسطا نيز مقامى در خور توجّه داشته‌اند و به همين جهت پيرامون آنها ، نوشته‌هاى فراوان به وجود آمده است . 83 اگر مطالب جغرافيايى شعر جاهلى و قرآن را با هم\r\n\r\n\r\n","description":"","footnote":"\r\n( 15 ) در قرآن مجيد ، كلمهء « عرب » اصلا نيامده است ، آنچه آمده كلمهء « اعراب » است ( ب ) . - و .\r\n( 16 ) مؤلف تصريح مىكند كه اخبار يأجوج و مأجوج در تورات آمده است ، پس چه لزومى دارد كه اين مطلب از راه افسانه‌هاى سريانى به پيامبر رسيده باشد ؟ چرا از طريق خود تورات نباشد ؟ آمدن مطالبى از كتب آسمانى قبل در قرآن مجيد هم واقع شده است و هم هيچ گونه اشكالى ندارد . ( ب ) . - و .\r\n","page_name":" 38 ","page_number":52},
  {"content":"\r\n\r\nمقايسه كنيم ، بىزحمت به اين نتيجه مىرسيم كه شعر دورهء جاهلى از واقعيّت و صحّت سرشار است . اما در قرآن مطالب جغرافيايى كم است ، ولى در عوض پر از نظريّاتى است كه غالبا از منابع ديگر آمده و دانش جغرافيايى عربى گاه از توضيح آن ناتوان مانده است . « 17 » در ده سال اوّل دوران خلافت ، وسعت اطّلاعات جغرافيايى در نوشته‌ها كمتر انعكاس داشت . مسلما سيل فتوحات عرب كه آنها را دور از جزيره به اقطار مختلف برد ، در تصوّرشان از دنيا تغيير اساسى داد و بىگفت و گو ، در نتيجهء تجربهء مستقيم ، افق دريافت جغرافيايى ايشان گسترش يافت . ولى آشكارا توان ديد كه ، از آغاز كار ، نظريّه با تجربهء واقعى اختلاف داشت و همين تجربهء واقعى بندرت به محيط دانش آن روز راه يافت . علم بويژه در مدينه پديد آمد و رشد يافت و حاملان آن اصحاب [ حضرت 
  ] محمّد [ ص 
  ] و تابعان بودند ، ولى هدف اصلى آن مطالعهء قرآن و فراهم آوردن همهء چيزهايى بود كه به صورتى با [ حضرت 
  ] محمّد [ ص 
  ] و خلفاى اوّلين ارتباط داشت . واضح است كه علمى چنين به اطلاعات جغرافيايى كه در محيط سپاه و اداره فراهم آمده بود مجال نمىداد ، بدين جهت وسعت افق جغرافيايى به كلى در جهت ديگر بود و همهء كوشش آن به توضيح و تأويل نظريّات و اشارات جغرافيايى قرآن انحصار داشت .\r\nبراى قضاوت در اين باب ، مايه‌اى بسيار فراوان از احاديث پيغمبر در دسترس داريم كه بعدها در تعدادى از مجموعه‌ها فراهم آمده است . نخستين بار تحقيق دربارهء حديث به وسيلهء دو خاور شناس بزرگ ، شنوك هور خرونيه و گولد تسيهر آغاز شد « 18 » و هر كه دربارهء آن بدقت مطالعه\r\n\r\n\r\n","description":"","footnote":"\r\n( 17 ) اصرار مؤلف بر تكرار ذكر عقيدهء خود در اين باره و تحميل آن ، بسى تعجب آور است ؛ عقيده‌اى كه در مورد كتب آسمانى و معتبرترين آنها ، قرآن ، چنين مىپندارد كه مجموعه‌هايى است از معارف و اطّلاعات گرد آمده از طريق عادى ، نه از راه وحى و الهام . خوب ، فرض مىكنيم چنين باشد . مؤلّف خود صريحا گفت كه شعر دورهء جاهليّت ، پر از مطالب صحيح جغرافيايى است . پيغمبر هم كه چهل سال از عمرش در دورهء جاهليّت بوده است و اين اشعار همواره در محيط زندگى او رواج داشته و خوانده مىشده است ، بنا بر اين اگر پيامبر بخواهد تحت تأثير باشد و از منابع مختلف بگيرد ، چرا مطالب صحيح را - به اذعان مؤلّف - از شعر جاهليّت نگيرد ، تا ايرادى هم بر او نباشد ؟ و چرا برود و از منابع پيچيده و دور از محيط دست و پاكند ؟ اينهاست نوع اظهار نظرهاى غير علمى و پا در هوا و واضح البطلانى كه مؤلّفان غير مسلمان در اين گونه موارد ابراز داشته‌اند . و وجدان علمى و بحث آزاد ايجاد مىكند كه در مورد آنها اين تذكّرات و توضيحات داده شود ( ب ) . - و .\r\n( 18 ) مؤدبانه‌ترين تعبيرى كه دربارهء اين اظهار نظر مىتوان به كار برد ، كلمهء « سخيف » است . چطور « نخستين بار . . . » ! پيامبر « ص » خود فرموده بود كه ممكن است كسانى بر من دروغ ببندند ، چنان كه على « ع » صريحا در نهج البلاغه به اين مطلب تصريح كرده است ( خطبهء 203 ) . علما و محققان مسلمان از سنى و شيعه نيز دهها كتاب دربارهء اهميت معرفت حديث و تميز صحيح و نا صحيح آن تاليف كرده‌اند ، حتى نوشته‌اند كه محمد بن اسماعيل بخارى كه در كتاب صحيح خود 2761 حديث ( پس از حذف مكرّرات ) ذكر كرده است اين تعداد انتخاب شده است از حدود 600000 حديث .\r\n","page_name":" 39 ","page_number":53},
  {"content":"\r\n\r\nكند ، طبعا نمىتواند همهء احاديث را از [ حضرت 
  ] محمّد [ ص 
  ] بداند ، ولى به هر حال مسائل مورد نظر قرن اوّل هجرى را خوب نمايان مىكند . از اين احاديث مىدانيم كه چگونه [ حضرت 
  ] محمّد [ ص 
  ] بر ضدّ پندارهاى جاهليّت ، كه مىگفت نزول باران مربوط به منازل ماه و ستارگان است ، 84 مبارزه مىكرد . ولى نامهاى جغرافيايى در حديث نيز چون قرآن كمياب است . گاهى نام چين ، به عنوان رمز دورترين ناحيهء جهان در حديث مشهور ديده مىشود كه جست و جوى علم را حتّى در اين سرزمين دور دست ، تشويق مىكند ، يا ذكر هند در حديثى كه حمله به اين سرزمين را پيشگويى كرده است . 85 ولى رشته‌اى كه رونق گرفت و رشد كرد جغرافياى داستانى بود . گر چه بعضى از مفسّران خواسته‌اند از حرف مهم « ق » كه در آغاز سورهء پنجاهم قرآن آمده اشاره‌اى به كوه قاف بيابند ، امّا در واقع از اين كوه كه زمين را در ميان دارد نامى در قرآن نيست ، ولى حديث از وصف آن و مواضع نزديك آن كه قابل عبور نيست و دور زمين را گرفته و تا آنجا چهار ماه راه است 86 و نيز وصف سرزمينهاى ماوراى آن آكنده است . 87 نكتهء قابل توجّه از نظر علم جغرافيا آنكه اين گونه احاديث مانع از آن نبوده كه بخواهند محلّ كوه قاف را در كوهستان قفقاز تعيين كنند . « 19 » دربارهء سدّ يأجوج و مأجوج 88 نيز [ حضرت 
  ] محمّد [ ص 
  ] ، به كمك روشن بينى خاص كه از مسافتهاى دراز مىگذشت ، توانست شكستگى آن را ببيند . 89 دربارهء حديث حاوى اين مطلب ، كه توصيفى دربارهء روش شمار با انگشتان در آن هست ، ميان خاورشناسان مجادله‌اى بسيار سخت رخ داده است . 90 قرآن به ياد زمينهاى هفتگانه اكتفا كرده 91 و هيچ گونه تفصيل ديگر دربارهء آنها نياورده ، امّا احاديثى چند در اين زمينه هست كه تصوّرات يهودى و ايرانى را منعكس مىكند . اينك مطلبى كه ابن فقيه در قرن سوم / نهم ه . در اين باب نقل مىكند : « از پيغمبر [ ص 
  ] درباره زمينهاى هفتگانه پرسيدند ، گفت : بله آسمان نيز هفت است ؛ و آيهء  « اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ »  را خواند . يكى پرسيد : آيا ما روى زمين اوّل هستيم ؟ گفت : آرى و در دوم مخلوقى هست كه اطاعت كند و معصيت نكند ، در سوم نيز مخلوقى هست و در چهارم سنگى صاف و لغزنده است و پنجمى آبى كم عمق است و ششمى سنگ و گل است و تختگاه شيطان است و هفتمى گاوى است ، و زمينها بر شاخ گاوى است و گاو بر ماهيى است و\r\n\r\n\r\n","description":"","footnote":"\r\n- حواشى شهيد ثانى بر كتاب فروع كافى در بيان انواع حديث موجود در آن نيز معروف است . و همين طور ديگر تأليفات محقّقانه علم حديث از علماى قرون اوّليهء اسلام تا هم اكنون . ( ن ك : علامه امينى ، الغدير ج 5 ) . - و .\r\n( 19 ) چون صحّت و سقم اين گونه احاديث - معروف به اسرائيليّات يعنى احاديثى كه يهود وارد كتب اسلامى كرده‌اند - معلوم نبوده است ، مورد توجه و استناد قرار نمىگرفته است . - و .\r\n","page_name":" 40 ","page_number":54},
  {"content":"\r\n\r\nماهى بر آب است و آب بر هواست و هوا بر خاك است و دربارهء خاك علم دانشوران نارساست . » 92 ظاهرا عوامل يهودى در پيدايش اين گونه احاديث نقشى مهم داشته است . اگر دربارهء ناشران اين احاديث كنجكاوى كنيم ، در مرحلهء اوّل ابن عباس و كعب الاحبار و وهب بن منبّه را خواهيم يافت ، يعنى به طور كلى روايتگران نخستينى كه به نسبت زياد عامل نفوذ مايه‌هاى يهودى به قلمرو حديث بوده‌اند . 93 در اين گونه احاديث ، با جواب مسائل مختلف دربارهء پيدايش و شكل گيتى و حجم زمين و درياى محيط 94 و منبع رودها كه از بهشت است 95 و اعماق درياها و درياچه‌ها و رشته كوهها روبه‌رو مىشويم . 96 حديثى هست كه ابن عبّاس هر يك از طول و عرض زمين را چهار هزار فرسنگ و سطح آن را شانزده ميليون فرسنگ مربّع معين مىكند 97 و نمونه‌اى است از اين گونه جوابها . از [ حضرت 
  ] على [ ع 
  ] نيز روايت كرده‌اند كه گفت امتداد زمين پانصد سال راه است كه فقط يكصد سال آن آباد است . 98 افسانه‌هاى اخروى را كه جزو حديث آمده و غالبا مربوط به همين روايتگران است بر اين گونه تعليقات جغرافيايى توان افزود ، كه ضمن آنها وصف دقيقى از دجّال كه در آخر الزّمان ظهور مىكند 99 و شهرهايى كه با نام وى پيوسته است و توصيف صراط 100 كه به جهان ديگر منتهى مىشود و وصف بهشت 101 و جهنّم 102 توانيم يافت كه در اينجا افسانه بر جغرافيا غلبه مىكند ، امّا دانشوران مسلمان نتوانسته‌اند آنها را نديده بگيرند و از اين رو بيشتر مولّفات زير نفوذ آنها قرار گرفته است .\r\nطبيعى است كه انديشه‌هاى واقعى جغرافيايى با حكايات و افسانه‌ها در هم آميخته بود .\r\nدر كمتر از پنجاه سال پس از وفات [ حضرت 
  ] محمّد [ ص 
  ] توصيف جالبى از معمورهء زمين ، منسوب به عبد اللّه بن عمرو بن عاص ، فاتح معروف مصر ( متوفّى در حدود سال 682 - 692 / 63 - 73 ه . ) ، رواج گرفت كه ضمن آن چنين آمده بود : 103 صورت دنيا مشتمل بر پنج جزء است ، چون سر پرنده و دو بال و سينه و دم . سر دنيا چين است ، و ماوراى چين قومى است به نام واق واق ، و آن سوى واق واق چندان اقوام مختلف هست كه شمارشان را جز خدا نداند ؛ بال راست هند است و ماوراى هند درياست و آن سوى دريا مخلوقى نيست ؛ و بال چپ خزر است و ماوراى خزر دو قومند به نام منشك و ماشك 104 و آن سوى منشك و ماشك يأجوج و مأجوج است و اقوامى كه جز خدا نداند ؛ و سينهء دنيا مكّه و حجاز است و شام و عراق و مصر ؛ و دم آن از ذات الحمام است 105 تا مغرب ؛ و بدترين جاى پرنده دم است .\r\nاين روايت بويژه در مصر رواج يافت و از متقدّمان ابن عبد الحكم و از متأخّران\r\n\r\n","description":"","footnote":"","page_name":" 41 ","page_number":55},
  {"content":"\r\n\r\nابن وصيف شاه و مقريزى و ابو المحاسن آن را روايت كرده‌اند و با وجود آنكه بشدت رنگ تخيّل دارد ، مطالبى مفيد از آن به دست مىتوان آورد و فران براى تعيين محلّ سرزمين واق واق كه بعضيها بخطا پنداشته‌اند ژاپن است از آن استفاده كرده است . 106 تصوير زمين به شكل يك پرنده ، خاصّ عريان نيست ، زيرا اين فكر به نزد ساميان غربى نيز يافت شده كه زمين را به شكل يك پرندهء جهانى بزرگ تصوير كرده‌اند ، 107 و همين تصوير به نوبهء خود از عربان به بعضى از رسائل مسلمانان چينى راه يافته است . 108 جالب آنكه حتّى در مسائل مربوط به خود عربستان افكار واقعى با افكار موجود در تورات بكلّى به هم درآميخته و نمونهء آن قصّهء انتشار قبايل عرب است كه آن را به يكى از پرمايه‌ترين گويندگان حديث ، يعنى ابن عبّاس ( متوفى حدود سال 687 ) ، نسبت داده‌اند و در كتاب وصف جزيرة العرب همدانى و فرهنگ بكرى به جامانده است و انديشهء درستى از اين گونه احاديث جغرافيايى قديمى كه رنگ واقع بر آن غلبه دارد به دست مىدهد . متن روايت چنين است :\r\nباب آنچه از ابن عبّاس رحمه اللّه تعالى دربارهء جزيرة العرب آمده . امّا حديث عبد الله بن عبّاس دربارهء جزيرة العرب : از محمّد بن سائب كلبى از ابى صالح از ابن عبّاس از يك طريق ، و نيز از معاوية بن عميرة بن مخوس كندى آمده كه وى از عبد اللّه بن عبّاس بن عبد المطّلب شنيد كه مردى دربارهء فرزندان نزار بن معدّ از او پرسيد . او گفت آنها چهار كس بودند : مضر و ربيعه و أياه و انماز . فرزندان معدّ بن عدنان بن ادد بسيار شدند و نسل اندر نسل به هم پيوستند و منزلهايشان در مكّه و اراضى تهامه مجاور آن بود ، و در بلاد مجاور خود پراكنده شدند و در منزلگاهها به رقابت برخاستند . در آن روزگار سرزمين عرب خالى بود و در تهامه و نجد و حجاز و عروض مردم بسيار نبود زيرا بخت‌نصّر آنجا را خراب كرده و مردم را به اسيرى برده بود ، جز آنها كه به قلّهء كوهها و دره‌ها پناه برده يا از گذرگاه سپاه و جولانگاه اسبان وى به جاهاى دور گريخته بودند . پس غور تهامه را ميان خودشان به هفت قسمت تقسيم كردند و هر قسمت اراضى مجاور خود را از حجاز و نجد و تهامه و يمن ، براى منزل و چراگاه گوسفندان و مواشى داشت . در آن روزگار همهء سرزمين عرب شامل پنج قسمت بود كه جزو جزيره‌اى مطيفه [ يعنى به شكل دايره 
  ] يا مطيقه [ يعنى به شكل گردنبند 
  ] بود ، و هنگام اختلاف زبانها در بابل ، جزيرة العرب به سهم كسانى شد كه خدا آنان را به زبان عربى گويا كرده بود ، و به روزگار نمرود بن كوش بن كنعان بن رحام ، از اعقاب نوح ، فالخ بن عابر بن شالخ بن ارفخشذ بن سام بن نوح زمين را بين فرزندان نوح ، عليه السّلام ، سام و حام و يافث تقسيم كرد ، باز جزيره سهم عربان شد . 109\r\n\r\n","description":"","footnote":"","page_name":" 42 ","page_number":56},
  {"content":"\r\n\r\nگزارشهايى كه در پاره‌اى از سفرنامه‌هاى آن روز به جا مانده ، چنان آميخته با مطالب خرافى است كه حوادث واقعى سفر را نيز مشكوك مىكند و به صف قصه‌هاى عاميانه مىبرد .\r\nبه علاوه ، رنگ معمولى آن مربوط به مطالب اخروى است كه در جغرافياى افسانه‌اى رواج دارد . در اين باب به دو مثال بس مىكنيم ، يكى مربوط به نام كسى است كه در تاريخ اسلام ناشناس نيست ، يعنى تميم دارى ، كه [ حضرت 
  ] محمّد [ ص 
  ] زمينى به نزديك حبرون خليل از توابع فلسطين به دو به اقطاع داد . نوشتهء مجعول مربوط به اين موضوع مورد توجّه گروهى از مورّخان عرب قرار گرفته است . تميم دارى ، متوفى حدود سال 661 / 40 ه . ، اصلا از نصرانيان عرب فلسطينى بود كه در ايّام زندگانى [ حضرت 
  ] محمّد [ ص 
  ] در مدينه اقامت گزيد و به مسلمانى گرويد . گويا وى به عنوان يك نصرانى سابق به نفوذ مايه‌هاى مسيحى در احاديث اوّلى كمك كرده است ، بخصوص كه وى از قصّاصان نخستين يعنى روايتگران حكايتهاى دينى بود . 110 در يكى از قصّه‌هاى خود از سفرى به درياى شام ( مديترانه ) سخن مىكند كه طوفان او و همراهانش را به جزيره‌اى متروك افكند ، در آنجا دجّال را به چشم ديدند كه در بند بود و نيز شيطانهايى را بديدند كه در آخر الزّمان پديدار خواهند شد . 111 اين قصّهء مجعول ، از دوران قديم است و به هر صورت آن را با همهء جزئيّات در قديمترين مجموعه‌هاى حديث مىبينيم . جالب آنكه ، تكامل تاريخى اين افسانه را كه در جهان اسلام رواج فراوان يافته بدقّت دنبال مىتوان كرد . بعدها آن را به دوران پس از وفات پيغمبر نسبت دادند و صورتى ديگر گرفت كه در آن سخن از مسافرت دريا نيست . 112 بلكه گفتند كه جن تميم را از خانه‌اش در مدينه ربود و بر فراز شهرهاى ناشناس ، كه اقامتگاه مخلوقاتى عجيب بود ، پرواز داد . برخورد وى با دجّال و شيطانها يكى از حوادث اين سفر بود و آخر كار يكى از فرشتگان او را سوار بر ابر تا منزلش همراهى كرد . زنش كه پنداشته بود وى هلاك شده به مردى ديگر شوهر كرده بود ، همسايگانش قصّهء او را باور نكردند و عمر مشكل را از پيش برداشت و تأييد كرد كه پيغمبر سابقا از سرگذشت تميم خبر داده است . در اين قصه دو داستان جهانى در هم آميخته ، كه يكى سفر به ديار جادوست و ديگرى بازگشت كسى كه مرده‌اش مىپنداشتند ، و رواجى فوق العاده يافته و هنوز هم به صورت جزوه‌هاى عاميانه كه اغلب تجديد چاپ مىشود زنده است ، و در قديم به زبان تركى و مالايايى و اسپانيولى نيز ترجمه شده است . نفوذ مؤلّفاتى از اين گونه در افسانه‌هاى اروپاى قرون وسطا ، چون سفرنامهء قدّيس براندن نمودار است . جالب آنكه جغرافى شناس قرن چهاردهم / هشتم ه . ، يعنى مقدسى ( متوفى به سال 1364 / 765 ه . ) 113 كه نبايد با همنام وى ، جهانگرد معروف قرن دهم / چهارم ه . ، اشتباه شود كتابى مستقل را به سفر تميم دارى اختصاص داد و از عنوان آن كه أفحام الممارى باخبار تميم الدّارى است\r\n\r\n","description":"","footnote":"","page_name":" 43 ","page_number":57},
  {"content":"\r\n\r\nمعلوم مىشود كه اين كتاب را در ردّ كسانى نوشته كه اين سفر را قبول نداشته‌اند . 114 سفر دوم به سوى قسطنطنيه بوده و مربوط به يك شخصيّت تاريخى است كه به خوبى براى ما شناخته است و زمان وقوع آن را با اطمينان تمام به سال 632 / 11 ه . معيّن توان كرد .\r\nبا وجود اين ، كمتر از سفر اوّلى ساختگى نيست . اين سفر به نام عبادة بن صامت ، 115 يكى از انصار خزرجى ، مربوط است كه پيش از آنكه [ حضرت 
  ] محمّد [ ص 
  ] از مكّه هجرت كند به وى ايمان آورد و از جمله نزديكترين ياران وى و هم از اهل بدر بود و بعدا در كار فتح مصر نقشى داشت و بر حمص شام حكومت يافت و به سال 23 ه . با معاويه غزاى روم كرد و به عموريّه رسيد 116 و به سال 654 / 34 ه . در هفتاد و دو سالگى در رمله درگذشت . 117 امّا از سفر او فقط دو حادثه شناخته شده كه اوّلى را ياقوت نقل كرده و قزوينى از او گرفته 118 و مربوط به زيارت « رقيم » است كه به نزديك قسطنطنيه جاى دارد و اهل كهف در آن خفته‌اند . اين موضوع بعدها به نوشته‌هاى جغرافيايى آمده و اينجا و آنجا منعكس شده و رواج گرفته و به زبان روسى و اوكرائينى نيز ترجمه شده است . 119 عباده بن صامت حكايت خود را چنين آغاز مىكند :\r\nابو بكر رضى اللّه عنه ، در آن سال كه به خلافت رسيد ، مرا سوى پادشاه روم فرستاد كه او را به اسلام دعوت كنم يا به جنگ بخوانم . گويد پس برفتم تا به سرزمين روم رسيدم و چون به قسطنطنيّه نزديك شدم ، كوه سرخى به نظرمان آمد كه گفتند اصحاب كهف و رقيم در آن خفته‌اند . در آن كوه به سوى ديرى رفتيم و از اهل دير دربارهء آنها سؤال كرديم و ما را بر سر سردابى در كوه بردند . گفتم مىخواهيم آنها را ببينيم . گفتند چيزى به ما بدهيد . پس دينارى داديم و آنان به درون سرداب رفتند كه درى آهنين داشت ، و ما نيز همراه آنها وارد شديم و به خانهء بزرگى رسيديم كه در كوه حفر شده بود و در آنجا سيزده مرد به پشت افتاده بودند كه گويى به خواب بودند ، و هر يك را جبّه‌اى خاكى رنگ نيز بود و ردايى خاكى رنگ كه از سر تا پايشان را پوشانيده بود ، و ندانستيم كه آيا لباسشان از پشم بود يا از موى يا چيز ديگر ، زيرا از ابريشم محكمتر بود و از محكمى و نكويى صدا مىكرد ، و بيشترشان پاپوشهايى داشتند كه تا نيمهء ساقشان را پوشانيده بود و بعضى ديگر نعلينهاى پينه دار به پا داشتند و پاپوش و نعلينشان از پوست نرم بود و چنان خوب ساخته شده بود كه هرگز نظير آن را نديده بوديم .\r\nآنگاه صورتشان را يكى پس از ديگرى باز كردند . به صفاى رنگ و رونق پوست چون زندگان بودند ، بر بعضيشان پيرى نمودار بود و بعضى ديگر جوانان سياه موى بودند ، بعضى\r\n\r\n","description":"","footnote":"","page_name":" 44 ","page_number":58},
  {"content":"\r\n\r\nموى فراوان داشتند و بعضى ديگر سترده موى بودند . و اين گروه در هيئت و شكل مسلمانان بودند . آخرينشان نشان ضربت شمشير به چهره داشت و گويى همان روز ضربت خورده بود .\r\nاز كسانى كه ما را به آنجا برده بودند از حالشان پرسيديم ، گفتند كه به روزهاى عيد پيش آنها مىرويم و همهء مردم ولايت از شهرها و دهكده‌ها بر در غار فراهم مىشوند و چند روز اينجا اقامت داريم ، ولى كسى دست به آنها نمىزند ، لباسشان را از خاك پاك مىكنيم ، ناخنشان را مىگيريم ، موى سبيلشان را كوتاه مىكنيم ، و سپس آنان را به وضعى كه مىبينيد مىخوابانيم . پرسيديم اينان كيانند و سرگذشتشان چيست و از چه وقت اينجا بوده‌اند ؟ گفتند در كتابهاى خودشان ديده‌اند كه اينان چهار صد سال پيش از مبعث مسيح ، عليه السّلام ، اينجا بوده‌اند و پيغمبرانى بوده‌اند كه در يك زمان مبعوث شده‌اند ، و از كارشان بيش از اين نمىدانند .\r\nحادثهء دوم از قصّه عباده ، كه دينورى ، مورّخ مشهور ، نقل كرده تا كنون مورد توجه واقع نشده ، شايد به اين جهت كه از روى غفلت به عبد الله بن صامت انتساب يافته نه به عباده .\r\nبه احتمال قوى مسئوليّت اين غفلت به عهدهء نسخه برادران است نه مورّخ . براى آنكه فكرى از اين داستان به دست داشته باشيم همهء قصّه را نقل مىكنيم :\r\nاز عبد اللّه بن صامت نقل كرده‌اند كه گويد ابو بكر همان سال كه به خلافت رسيد ، مرا به سوى پادشاه روم فرستاد كه او را به اسلام دعوت كنم يا به جنگ بخوانم و برفتم . ما به قسطنطنيّه رسيديم و بزرگ روم به ما اجازه داد و بر وى در آمديم و بنشستيم و سلام نكرديم . آنگاه از ما چيزهايى دربارهء اسلام پرسيد ؛ سپس مرخصمان كرد و باز روز ديگر ما را بخواست و خادمى را بخواند و چيزى با او بگفت و او برفت و صندوقى بياورد كه خانه‌هاى بسيار داشت و بر هر خانه درى كوچك بود . يكى از درها را باز كرد و پارچه‌اى سياه از آن در آورد كه تصويرى سپيد در آن بود از مردى بىنهايت زيبا با صورتى چون قرص ماه در شب چهارده .\r\nگفت : اين را مىشناسيد ؟ گفتيم : نه . گفت : اين پدرمان آدم ، عليه السّلام ، است . سپس آن را به جاى خود گذاشت و در ديگر گشود ، و پارچه‌اى سياه از آن درآورد كه تصوير زيباى پيرى نكو روى بر آن بود با چهرهء گرفته به حالت غمزده و غصّه‌دار . گفت : اين را مىشناسيد ؟ گفتيم : نه . گفت : اين نوح است . سپس در ديگر گشود و پارچه‌اى سياه درآورد كه تصويرى سپيد مانند صورت پيغمبر ما [ حضرت 
  ] محمّد [ ص 
  ] و پيغمبران ديگر در آن بود و چون آن را بديديم بگريستيم . گفت : چرا مىگرييد ؟ گفتيم : اين تصوير پيغمبر ما محمّد [ ص 
  ] است . گفت : شما را به دينتان اين تصوير پيغمبر شماست ؟ گفتيم : آرى تصوير\r\n\r\n","description":"","footnote":"","page_name":" 45 ","page_number":59},
  {"content":"\r\n\r\nپيغمبر ماست كه گويى او را زنده مىبينيم . پس آن را پيچيد و به جاى خود نهاد و گفت : اين خانهء آخر بود ولى مىخواستم ببينم شما چه مىگوييد . سپس در ديگر گشود و پارچه‌اى سياه از آن درآورد كه تصوير مردى بىنهايت زيبا روى و شبيه به پيغمبر ما [ حضرت 
  ] محمّد [ ص 
  ] در آن بود و گفت : اين ابراهيم است . سپس خانهء ديگر گشود كه صورت مردى گندمگون با حالتى انديشناك و غمزده در آن بود ، گفت : اين موسى پسر عمران است . سپس خانهء ديگر گشود و تصوير مردى را در آورد كه دو گيسو داشت و گويى چهرهء او قرص ماه بود و گفت : اين داود است . سپس خانهء ديگر گشود و تصوير مردى زيبا را در آورد سوار بر اسبى كه دو بال داشت و گفت : اين سليمان است و اين باد است كه او را مىبرد . سپس خانهء ديگر گشود و تصوير جوانى نكو روى درآورد كه عصايى آهنين سر به دست و جبّه‌اى پشمين به تن داشت ، گفت : اين عيسى ، روح خدا و كلمهء اوست . سپس گفت : اين تصوير به دست اسكندر افتاد و به شاهان پس از او رسيد تا به دست من افتاد . 120 واضح است كه اين حكايت ساختگى است و دليل اين ، نه تنها در تفصيل حكايت و مقارنات تاريخى بلكه در موضوع و تاريخ آن نيز هست .\r\nهمين حكايت را ابن فقيه ، جغرافى شناس قرن دهم ( حدود سال 900 / قرن سوم ه . ) ، به صورت مفصّلتر با مطالب تازه نقل كرده ، 121 و روايتى ديگر از اين قصّه هست كه به چين انتقال يافته و ابو زيد سيرافى آن را نقل كرده يا از طريق وى و از زبان ابن وهب ، از مردم نيمهء دوم قرن نهم / سوم ه . به مسعودى رسيده است . سؤال حيرت انگيزى كه به خاطر مىرسد اين است كه قصّه سفر عبادة بن صامت در چه زمانى به وجود آمده است . به نظر كريمسكى ، خاور شناس روس ، به هر حال از قرن دهم / چهارم ه . پيشتر نبوده ، 122 ولى در ترجمهء او كرائينى تحقيق خود ، تأييد مىكند كه پس از قرن دهم / چهارم ه . بوده است ؛ 123 اما نقل روايت دوم به وسيلهء ابن وهب و دينورى و نيز ابن فقيه - كه همه از مؤلّفان قرن نهم / سوم ه . بوده‌اند - ناچارمان مىكند تاريخ آن را عقبتر ببريم و چنان تصوّر كنيم كه به هر حال تأليف آن از نيمهء قرن نهم / سوم ه . تجاوز نمىكند .\r\nطبيعى است كه سفر قسطنطنيّه در دوران ابو بكر مطلقا صورت نگرفته است . اين نكته را نيز اضافه مىكنيم كه نام عباده با قصّه‌هاى تخيّلى ديگر نيز قرين است و از آن جمله ابن اسحاق 124 قصّه‌اى منسوب به او نقل مىكند بدين خلاصه كه : [ حضرت 
  ] محمّد [ ص 
  ] گروهى را به ساحل دريا فرستاد و چون آذوقهء آنها تمام شد ، حيوانى بسيار تنومند ، كه شترى با سوار از زير يكى از دنده‌هاى آن مىگذشت ، از دريا برون افتاد و آن گروه بيست روز تمام از آن تغذيه كرد .\r\n\r\n","description":"","footnote":"","page_name":" 46 ","page_number":60},
  {"content":"\r\n\r\nدر كنار اين موضوعات تخيّلى و حكاياتى كه در احاديث نخستين هست ، « 20 » بتدريج و بخصوص دربارهء فتوحات اسلامى مطالب جغرافيايى واقعى نيز در حديث فراهم آمده است . بعضى از احاديث دستهء دوم ، با آنكه كمتر حاوى اطّلاعات مهم است ، به عنوان « فضايل » يعنى ذكر محاسن اقوام و شهرها به نوشته‌هاى جغرافيايى راه يافته است . در دورانهاى اوّل بيشتر توجّه به اماكن مقدّس يا مربوط به زندگانى [ حضرت 
  ] محمّد [ ص 
  ] ، چون مدينه و بيت المقدس و شام و مصر و يمن ، معطوف بود و مايهء احاديث بر طبق آن شكل مىگرفت . مثلا شام در حمايت فرشتگان است و ، به بركت چهل مرد پارسا ( ابدال ) ، حساب روز واپسين از مردم آن برداشته خواهد شد ، و هر كه آنجا باشد از همهء فتنه‌ها در امان است و دجّال در آنجا هلاك مىشود . 125 بتدريج مطالب اين فضائل رنگ دنيوى گرفت و جاهاى ديگر چون بصره و به دنبال آن شهرهاى معروف نمودار شد و فضائل آنها به صورت گفتارهاى منقول در آمد كه مختصر و مناسب مقام بود و در قالب سجع ريخته مىشد ، و در شكل اخير نه فقط به وسيله پرهيزگاران انتشار مىيافت ، بلكه حكيمان و سخنوران نيز به رواج آن مىپرداختند و گاه ، با كمال تأسّف ، عبارت بليغ و نكتهء جالب بيشتر از صحّت و واقعيت در آنها مورد توجّه بود .\r\nبتدريج در كنار فضائل ، مثالب ( عيبها ) نيز جايى پيدا كرد . محال است بتوان شباهت اين گونه نوشته‌ها را با روش كتب انساب قديم در نقل فضائل و مثالب قبايل مختلف نديده گرفت . ميان اين دو نوع از لحاظ جمله‌هاى مختصر و مسجّع نيز شباهتى هست و اين نكته از قطعهء باقيمانده از ابن لسان الحمّرة ، نسب شناس دورانى كه از آن سخن داريم ، آشكار مىشود . 126 احاديث فضايل دنيوى بسيار زود پديد آمد . مسعودى نمونه‌اى از آن را همراه نام عمر نقل مىكند كه چنين آغاز مىشود :\r\nراويان گفته‌اند كه وقتى خداوند ، عراق و شام و مصر سرزمينهاى ديگر را بر مسلمانان بگشود ، عمر بن خطّاب به يكى از حكيمان آن دوران نوشت كه ما مردمى عرب بوده‌ايم و خداوند بلاد را بر ما گشوده و مىخواهيم در زمين مستقر شويم و در شهرها سكونت گيريم ، بنا بر اين وصف 127 شهرها و هواها و جايگاه آنها را با اثرى كه خاك و هواها در مردم آن دارد براى من بنويس . 128\r\n\r\n\r\n","description":"","footnote":"\r\n( 20 ) اشاره كرديم كه اين گونه احاديث ، بدون رسيدگى به سند ، قابل قبول نيست . و در اكثر موارد مشابه فوق به سند صحيحى نمىرسيم و پى مىبريم كه مجعول است . - و .\r\n","page_name":" 47 ","page_number":61},
  {"content":"\r\n\r\nحكيم ، وصف شام و مصر و حجاز و عراق و جبال خراسان و فارس و جزيره را در جواب او نوشت ، و دربارهء هند و چين و سرزمين روم سكوت كرد ، بدان جهت كه « دور است و ديار كافران طغيانگر است و حاجت به وصف آن نيست . » متأسّفانه اضافات بعدى به اين وثيقهء جالب راه يافته و گاه از بليّهء ترادف و تقابل كلمات مصون نمانده ؛ چنان كه در وصف عراق توان ديد ، و وصف مصر نمونهء كامل آن به شمار است . 129 وصف اين حكيم ناشناس را دروغ خالص شمردن زياده روى است ، بخصوص كه روايت تاريخى از توجّه عمر به مسائل جغرافيايى مكرّر حكايت دارد . عمر پس از جنگ قادسيّه ، ( حدود سال 636 / 15 ه . به سعد بن ابى وقّاص دستور داد كه جاهاى مجاور آن را براى وى وصف كند ، و ياقوت اين وصف را براى ما محفوظ داشته است . 130 عمرو بن عاص پس از فتح مصر وصفى همانند آن براى عمر فرستاد ، ولى وصف مصر را فقط مورّخان متأخّر در دوران مماليك نقل كرده‌اند . 131 اوصاف از نوع فضايل ، تا هنگام پيدايش رساله‌هاى جغرافيايى به معناى درست كلمهء استمرار داشت . دينورى مورّخ ، يكى از اين و صفها را محفوظ داشته كه مربوط است به آغاز قرن هشتم / دوم ه . و ساعات اخير زندگانى ايّوب بن زيد . او يكى از كسانى است كه در آن دوران در پيرامون وى داستانها به وجود آمده بود . وى ، با انتساب به مادر بزرگ خود ، ابن القرّيّة نام داشت و بدوى و امّى [ بيسواد 
  ] بود . ابن القرّيّه زمانى مورد اعتماد حجّاج بود ، ولى بعدا به صف دشمنان او پيوست و در حدود سال 703 / 84 ه . به چنگ حجاج افتاد 132 و پيش از آنكه حجّاج با قساوت معمولى خود ، به كشتنش فرمان دهد از او پرسيد : « از وصف تو چه به جا مانده است ؟ » ابن القرّيّه گفت : ذهنم تيز است و جوابم آماده ؛ حجاج گفت : از زمين چه اطّلاعاتى دارى ؟ گفت : امير هر چه مىخواهد بپرسد . گفت : از هند بگو . گفت : درياى آن مرواريد است و كوهش ياقوت و درختش عطر . گفت : از مكران بگو گفت : آبش كم است ، خرمايش بد است ، دشتش ناهموار است ، دزدش پهلوان است ، و سپاه بسيار در آنجا گرسنه ماند و سپاه اندك نابود شود . گفت : از خراسان ؟ گفت : آبش راكد است ، دشمنش كوشاست ، نيرويشان بسيار است و شرّشان حاضر و خيرشان دور . گفت : يمن ؟ گفت : سرزمين عرب است و معدن طلا . گفت : عمان ؟ گفت : گرمايش سخت است و شكار دارد و مردمانش بردگانند .\r\nگفت : بحرين ؟ گفت : مزبله‌اى است ميان دو شهر و بهشتى ميان دو دريا . گفت : مكّه ؟ گفت :\r\nمردمى خشونت پيشه‌اند ولى طبعا وفا دارند . گفت : مدينه ؟ گفت : صاحبان لطف و نيكىاند و خير و شرّ . گفت : بصره ؟ گفت : گرمايش شديد است و آبش شور و سيلش روان . گفت : كوفه ؟ گفت :\r\nبهشتى ميان لجن و خاك ؛ عراق براى آن [ همه چيز 
  ] فراهم مىآورد ، و از شام تغذيه مىكند ، از\r\n\r\n","description":"","footnote":"","page_name":" 48 ","page_number":62},
  {"content":"\r\n\r\nخنكى شام پايين‌تر و از گرماى حجاز برتر است . گفت : شام ؟ گفت : عروسى است ميان زنان نشسته ، اموال سوى آن رود و پهلوانان نيز در آن جاى دارند . 133 ولى اين فصاحت او را از مرگ نجات نداد . گويند حجّاج پس از كشتن وى بانگ زد : « چه هنرى را از دست داديم و چه سخنهاى محكمى از تو شنيديم ! » ، زيرا خود حجاج به اين گونه سخنان بليغ موجز علاقه داشت . روايت كرده‌اند كه به والى اصفهان پيش از حركت گفت : « تو را به شهرى مىفرستم كه سنگش سرمه است و مگسش زنبور عسل و علفش زعفران . » 134 البتّه در اين كلمات بليغ ، يكى از روايات فضايل را چنان كه در دوران اموى معمول بود كلمه به كلمه نمىتوان يافت ، بخصوص كه ابن خلّكان همين قصّه را به صورت ديگر مىآورد . 135 چنان كه به روايت ياقوت ، وصف مكران در دوران عثمان ، البتّه با عبارات مسجّع ، بر زبان حكيم بن حبله 136 ( متوفى به سال 657 / 37 ه . ) گفته شد و خشم خليفه را نسبت به وى برانگيخت . اما ابن القرّيّه ؛ تاريخ نسبت به وى وفادار نماند و اصمعى ، لغوى معروف ، متوفّى در حدود سال 813 / 198 ه . يعنى پنجاه سال پيش از روايتى كه مأخذ آن دينورى است ، بتأكيد مىگويد كه وى نيز چون مجنون شاعر اصلا وجود نداشته است . 137 طبعا نبايد در كار نقّادى چنين مبالغه كرد . 138 فرضا كه در اين نظر با اصمعى موافق باشيم ، وجود سبك ذكر فضايل را كه در آن دوران تصوّرات جغرافيايى را در قالب ادبى مىريخت ، انكار نمىتوانيم كرد . گاهى به صورت قاطع مىتوان گفت كه بعضى از نمونه‌هاى « فضايل » واقعى است ، يعنى دوران پيدايش و قالب ادبى آن همان بوده كه در منابع آمده است . بعضى اشعار اعشى همدان ، 139 شاعرى كه به اسارت ديلم درآمد و حجّاج به سال 702 / 83 ه . او را كشت ، وصف مكران را تأييد مىكند ، آنجا كه گويد :\r\nتو سوى مكران مىروى كه آبگاه آن دور است . هرگز مكران مورد نياز من نبوده و به جنگ و تجارت در آن راغب نبوده‌ام . هرگز به آنجا نرفته‌ام و از ياد آن پيوسته بيمناكم .\r\nشنيده‌ام كه آنجا گروه انبوه گرسنه است و گروه اندك به زحمت ، و ريش كسان از گرما دراز مىشود و آن را مىكنند يا مىبافند . هر كه پيش از ما آنجا رفته باشد گمان مىكند كه ما تير باران يا كشته مىشويم . 140 درك اين نكته كه مضمون « آنجا گروه انبوه گرسنه است و گروه اندك به زحمت » به گفتار ابن القرّيّه كه « سپاه بسيار آنجا گرسنه ماند و سپاه اندك نابود شود » اشارتى دارد ، دشوار نيست .\r\nبه همين جهت مىبايد ، اين قطعهء فضايل در دوران اعشى همدان ، يعنى نيمهء دوم قرن هفتم /\r\n\r\n","description":"","footnote":"","page_name":" 49 ","page_number":63},
  {"content":"\r\n\r\nاول ه . كاملا معروف و متداول بوده باشد . بنا بر اين احتمال پيدايش آن را به دوران عثمان نمىتوان رد كرد . در دوران اموى نمونهء اين گونه وصف ادبى فراوان بوده است .\r\nخالد بن صفوان ، سخندان مشهور و يكى از بلغاى عرب ( متوفى به سال 752 / 135 ه . ) ، 141 در مجلس هشام خليفه ( 724 - 743 / 105 - 125 ه . ) وصفى از موطن وى ( بصره ) آورده كه اين قاصّ ، از نويسندگان نه چندان مشهور نيمهء اوّل قرن دهم / چهارم ه . آن را روايت كرده است . 142 تا آنجا كه مىدانيم نخستين بار كه از نقشه در نزد عربان سخن مىرود ، همراه نام حجّاج است . به سال 708 / 89 ه . كه محاصرهء بخارا طولانى شده بود ، حجّاج به سردار خود قتيبة بن مسلم باهلى ، فاتح ديار ما وراء النّهر ، نوشت كه « صورت » آن ناحيه را براى او بفرستد .\r\nگويند حجّاج تعليمات سوق الجيشى خود را با تكيه به اين نقشه براى قتيبه فرستاد . 143 چنان كه مىبينيد ، در اصل عربى ، كلمهء « صورت » آمده كه بعد كلمه « المصوّر الجغرافى » ، يعنى نقشه ، جاى آن را گرفته است . روايت طبرى كه اين حادثه را نگاه داشته 144 از مأخذ اساسى او دربارهء فتح تركستان ، يعنى مداينى ( متوفّى حدود سال 830 / 215 ه . ) ، گرفته شده و به ظنّ قوى نمودار يك واقعهء حقيقى است .\r\nولى ابن فقيه قضيّهء ديگرى نقل كرده كه تخيّل بر آن غلبه دارد ، گويد :\r\nحجاج كس پيش فرستادگان ديلم فرستاد و گفت مسلمان شوند يا جزيه بدهند . امّا آنها نپذيرفتند ؛ پس بگفت تا نقشهء ديلم را از دشت و كوه و رود و درياچه براى او فراهم كنند ، و چون آماده شد ديلمان را كه در مقرّ وى بودند بخواست و گفت نقشهء سرزمين شما را براى من كشيده‌اند و كار تصرّف آن را دشوار نمىبينم ، پيش از آنكه سپاه به جنگ شما فرستم و شهرها را خراب كنم و پيكار جويان را بكشم و زن و فرزند را اسير كنم ، به آنچه گفته‌ام تسليم شويد . گفتند نقشه را كه جنگ با ما و تصرّف سرزمين ما را به نظر تو آسان نموده به ما نشان بده . نقشه را بخواست ، و در آن نگريستند و گفتند : دربارهء سرزمين ما راست گفته‌اند ، نقشهء آن چنين است ، ولى آنها صورت سوارانى را كه از اين رودها و كوهها دفاع مىكنند بر روى نقشه نياورده‌اند . و اگر تجربه كنى خواهى دانست . آنگاه سپاه وى به سردارى محمد بن حجّاج به سرزمين ديلم حمله برد و كارى نساخت و سپاهيان به سوى قزوين بازگشتند . 145 رنگ تخيل قصّه مانع از باور كردن اين مطلب است كه كوششهاى مستقل و نخستين عربان در كشيدن نقشه‌هاى جغرافيايى ، فقط از روى تصادف با نام حجّاج قرين شده است . 146\r\n\r\n","description":"","footnote":"","page_name":" 50 ","page_number":64},
  {"content":"\r\n\r\nهنگام سخن از سفرنامه‌هاى دوران اموى متوجّه مىشويم كه قسمت اعظم وقايع آن را از افسانه‌ها به سهولت جدا نمىتوان كرد . بعضى از اين سفرها مربوط به روم شرقى است . در ضمن قصّه‌اى كه يكى از نويسندگان دوران مهدى عباسى ( 775 - 785 / 158 - 169 ه . ) روايت كرده چنين آمده است كه به دوران عبد الملك بن مروان ( 685 - 705 / 65 - 86 ه . ) يكى از مردم مصر كه از روزگار معاويه ( 661 - 680 / 41 - 60 ه . ) در اسارت روم شرقى مانده بود بدانجا بازگشت و تفصيلاتى عجيب از وضع اسيران مسلمان در آن ديار نقل كرد ، ولى قضاوت دربارهء صحّت اين وقايع محتاج كنجكاوى و دقّت عميق در تاريخها و تفصيلات ديگر است . 147 مقدسى 148 حكايت شخصى را كه به سال 720 / 102 ه . با رفيقش به سوى جبّار روم فرستاده شده بود نقل مىكند ، امّا متأسّفانه قصهء آنان به وصف رقيم و اصحاب كهف انحصار دارد . تقريبا از همين دوره روايتى جالب از كوشش نخستين در زمينهء جغرافيايى ادارى و اقتصادى به دست داريم 149 به سال 719 / 100 ه . عمر بن عبد العزيز خليفهء اموى به سمح بن مالل خولانى ، والى اندلس ، دستور داد كه « از اراضى و اعيان قلمرو خود خمس بگيرد و وصف اندلس و رودهاى آن را براى وى بنويسد . سمح سازماندهى ماهر بود و نخستين كس بود كه قرطبه را پايتخت اندلس كرد كه تا قرن يازدهم / پنجم ه . چنين بود ، 150 و در نظم و زيبايى آن بكوشيد و پل قديم رومى را كه بعدها از عجايب اندلس به شمار آمد تعمير كرد . دو سال بعد سمح ضمن حملهء عربان به جنوب فرانسه هنگام فتح اربونه [ ناربن 
  ] كشته شد . 151 البتّه ميزان توفيق او را در انجام منظور خليفه و وصف اندلس و اينكه به چه صورت انجام شده تعيين نمىتوان كرد ، زيرا هيچ گونه مدركى در اين باب به دست ما نرسيده است ، ولى به احتمال قوى و وستنفلد كه نام وى را در صدر فهرست زمانى جغرافى شناسان مسلمان آورده 152 از راه صواب به در نرفته است . به عكس وى ، روسكا اين موضوع را كه يك والى توانسته باشد درست ده سال پس از فتح اندلس سرگرم مسائل جغرافيايى شود به ديدهء ترديد مىنگرد ، 153 ولى ترديد وى موجّه نيست . از علاقهء سمح بن مالك به مسائل جغرافيايى نه فقط در منابع اسلامى بلكه در منابع غربى نيز نشانه‌ها هست .\r\nسالنامه‌هاى لاتينى ، بخصوص سالنامه‌هاى ايسيدوروس باجىّ در يك مورد علاقهء او را به اين گونه مسائل و توجّه به جمع آورى اطّلاعات و كنجكاوى در سرزمين اندلس تأكيد مىكند 154 كه آن را تصادف محض نمىتوان پنداشت .\r\nاين خلاصه‌اى از مطالب جغرافيايى نويسندگان عرب زبان تا نيمهء قرن هشتم / دوم ه .\r\nاست كه در نوشته‌هايشان انعكاس دارد و از لحاظ جغرافيا به مفهوم دقيق كلمه ناچيز مىنمايد ، امّا از اين جهت كه آثار مكتوب است اهميّت بسيار دارد . زيرا آشكارا توان ديد كه در اين دوران روش‌ها و سبكهايى پديد آمده و بعدها در زمينهء آن مؤلّفات جغرافيايى مستقل تدوين\r\n\r\n","description":"","footnote":"","page_name":" 51 ","page_number":65},
  {"content":"\r\n\r\nشده كه غالبا مؤلّفان آنها لغت شناسان بوده‌اند و كوشيده‌اند تا تصوّرات اعراب جاهليّت را دربارهء انواء فراهم آورند و مرتّب كنند و مطالب فراوان مربوط به اماكن را مدوّن سازند ، و هم آنان بودند كه سبك فضايل را به مؤلّفات جغرافى و تاريخى وارد كردند و نخستين اشارات ، هر چند مبهم ، از پيدايش نقشه‌هاى جغرافيا و جغرافياى توصيفى در زمينهء اداره و اقتصاد مربوط به همين دوران است . علاقه به تنظيم اطّلاعات عملى در زمينهء جغرافيا نيز فزونى گرفته بود ، اما هيچ گونه مدركى از آن به جاى نمانده است . چنان كه پست دولتى كه در دوران اموى سازمانى نكو يافته بود اقتضا داشت كه طرحهايى از راههاى مختلف آماده شود و بىگفت و گو اين طرحها در ديوانهاى دولتى بوده و بعضى از مؤلّفان دوران عبّاسى براى آثارى كه در همين زمينه به جامانده از آن استفاده كرده‌اند . بر كنار راه پست سنگهايى براى تعيين مسافت نصب شده بود كه ميل نام داشت و از مركز خلافت آغاز مىشد . بعضى از اين سنگها در فلسطين به دست آمده كه به دوران عبد الملك بن مروان ، يعنى پيش از سال 705 / 86 ه . مربوط است 155 و در همين سالهاى نزديك يكى از آنها نزديك تفليس پيدا شده كه به احتمال قوى مربوط به همين دوران است . 156 جغرافياى نجومى در اين دوران اصلا وجود نداشته و اگر وجود داشته ميان سريانيان بوده نه عربان ، و انعكاس آن ناچيز بوده است . مسلم است كه سوروس سبخت ، اسقف يعقوبيان كه معاصر عمر و عثمان و نيز سالهاى اوّل خلافت معاويه بوده ، ضمن اشتغال به منطق ارسطو فرصت كافى براى اشتغال به هيئت نيز داشته است . از جملهء معاصران نخستين خلفاى اموى ، يعقوب رهاوى ( 640 - 708 / 19 - 90 ه . ) است كه به عنوان لغت شناس و مفسر شهره شد و نخستين كس بود كه ضمن تفسير داستان تورات دربارهء خلقت جهان ، كوشيد تا صورتى منظم از تصوّرات علمى آن روزگار دربارهء جهان و قسمتهاى مختلف و پديده‌هاى آن به دست دهد و از بطلميوس در خلال آن آورد . 157 سريانيان نمىتوانستند در دوران اموى استاد عربان شوند ، ولى كمتر از يك قرن بعد عملا چنين شد . به همين جهت عجب نيست اگر به هيچ گونه اثرى از جغرافياى نجومى ميان عربان اين دوران بر نخوريم ، ولى در آخر قرن هشتم / دوم ه . ناگهان چون سيل به راه افتاد و نه فقط رشته‌اى تازه به وجود آمد ، بلكه تحوّلى در رشته‌هاى ديگر كه در آن روزگار شكل مىگرفت به وجود آورد و درست همين لحظه است كه به حق بايد آن را آغاز نوشته‌هاى جغرافيايى در زبان عربى به شمار آورد .\r\n\r\n","description":"","footnote":"","page_name":" 52 ","page_number":66},
  {"content":"\r\n\r\n\r\nفصل 2 آغاز جغرافياى رياضى در جهان اسلام 1\r\nاصل جغرافياى علمى عرب ، به علماى نجوم يونانى باز مىگردد . اگر دربارهء اين حقيقت مسلّم ، متّفق باشيم و به تاريخ تكامل اين علم در قالب عربى آن بپردازيم در مرحلهء اول با تعدادى ، نه چندان كم ، مشكلات حل ناشده روبه‌رو مىشويم كه تا كنون در انتظار حل مانده است . اين نكته مسلّم است كه نفوذ يونانى از لحاظ زمانى مقدّم نبوده ، بلكه نفوذ هندى و متعاقب آن نفوذ ايرانى كه آن نيز به هندى مربوط مىشود ، تقدّم داشته است . گر چه از آغاز قرن نهم / سوم ه .\r\nكفهء مكتب يونانى سنگينتر شد و بتدريج غلبه يافت دو مكتب ديگر تا مدتى كه كمتر از دو قرن نبوده تا اندازه‌اى اعتبار خود را حتى در مناطق دور دست چون اندلس حفظ كرده ، و تا مدتها بعد پاره‌اى از نظريّات آن به جغرافياى عربى پيوسته بود . تداخل اين نفوذها در يكديگر وضع آميخته‌اى پديد آورد كه به سختى مىتوان سير تكامل تاريخى را از خلال آن دنبال كرد .\r\nيك سؤال ديگر كه هنوز در انتظار جواب مانده ، اين است كه چرا جغرافياى علمى اسلامى فقط در دوران عباسى يعنى در نيمهء دوم قرن هشتم / دوم ه . به وجود آمد ؟ و با وجود اينكه امويان به گهوارهء قديم تمدّن يونانى يعنى انطاكيه و اسكندريّه ، كه در آنجا سريانيان نقش واسطه را داشتند ، نزديكتر بودند چرا در آغاز كار حاملان جغرافياى علمى غالبا ايرانى بودند ؟\r\nاين فرض كه عبّاسيان در جهتگيرى سياسى به سوى ايران ، با فرهنگ ايرانى نيز ارتباط يافتند جالب به نظر مىرسد . منجّمان در دربار ساسانيان شناخته بودند ، 2 ولى به دوران اموى در نزد اعراب نامى از آنها نيست ، و كلمهء منجّم را در اشعار پيش از سال 750 / 132 ه . نمىتوان يافت . 3 شايد اين تصادف محض نبود كه منجّمان در نهادن سنگ بناى شهر بغداد به سال 762 / 145 ه . نقش چشمگيرى داشته‌اند . نيز گفته‌اند كه منصور خليفه براى انتخاب محلّ پايتخت جديد از طالع شناسى كمك گرفت . 4 به اين مناسبت نام دو تن از منجّمان به ميان مىآيد كه طبق\r\n\r\n","description":"","footnote":"","page_name":" 53 ","page_number":67},
  {"content":"\r\n\r\nمعمول آن دوران هيئت شناس [ جهانشناس 
  ] نيز بوده و نسبت به ميراث علمى روزگار خودشان معرفت كامل داشته‌اند . يكى از آن دو نوبخت بود كه يك خاندان ايرانى از اعقاب وى در زمينهء علم و سياست دوران عبّاسى منزلتى ممتاز به دست آورد ، 5 و ديگرى ما شاء الله است كه گر چه يهودى بود با ميراث علمى ايران ارتباط نزديك داشت و زيج شاه را ، كه اصل آن به دوران ساسانى باز مىگردد ، به كار برد . 6 نفوذ ايرانى را نه تنها در نامها بلكه در اصطلاحات علمى نيز كه به بركت ترجمهء لاتينى مؤلّفات ما شاء الله به اروپاى قرون وسطا راه يافت ، دنبال مىتوان كرد . نام او در لاتينى به صورت  Messahallath  يا  Messeallah  آمده است . 7 ميان اين ميراث ايرانى و جنديشاپور ، مدرسهء طبّى معروف دوران ساسانيان ، كه گر چه بيشتر طبيبانش مسيحى بودند اما زبانشان پارسى بود ، رابطه‌اى مىتوان فرض كرد . 8 مؤلّفات نجومى ايرانى كه در آن روزگار به اعراب رسيد بندرت ابتكارى است و معمولا نمودار دانش هندى است كه به طور مستقيم نيز به عربان رسيده بود . روايتى عربى ، ارتباط با دانش هندى را چنين تصوّر مىكند : به سال 771 / 154 ه . يا سال 773 / 156 ه .\r\nجزو اعضاى سفارت هند در دربار منصور ، دانشورى هندى به نام مايكا يا كانكا بود كه از هند رساله‌اى دربارهء نجوم و جدولهاى آن همراه آورده بود كه در ترجمهء عربى فراهم آمده به وسيلهء فزارى و يعقوب بن طارق نام كتاب سند هند بر آن نهاده شد . 9 بسيارى از نكات اين قصّه ، و هم تاريخ مذكور روشن نيست و روايت ديگر دربارهء سفارت دوم به سال 777 - 778 / 161 ه . پيچيدگى آن را بيشتر مىكند ، 10 ولى با اطمينان و قطعيّت كامل معيّن شده كه اصل اين رساله « براهمسپهط - سدهانت » است كه به سال 628 [ ميلادى 
  ] براهما گوپتا به تأليف آن پرداخته است 11 و كلمهء سيدهانت در محيط عربى ، تحت تاثير اشتقاقهاى عاميانه ، به « سند هند » مبدّل شده كه تسميهء عربى دو قسمت هندوستان ، يعنى هندوسند ، نيز از آن مايه گرفته است . « سيدهانتا » در اصل به معناى معرفت و علم و مذهب است 12 كه بعد عنوان اصطلاحى همهء كتابهاى علم نجوم شد . رسالهء « سند هند » مقدّمه‌اى مختصر داشت و تعدادى جدولهاى نجومى دربارهء حركت اجرام سماى و طلوع و غروب برجها به دنبال آن آمده بود ، و اين حركات بر حسب دورانهاى زمانى چند هزار ساله موسوم به كلپه بر اساس اين فرض محاسبه شده بود كه در آغاز جهان ستارگان و ماه و خورشيد در امتداد يك خط قرار داشته‌اند و در نهايت جهان به همان وضع باز مىگردد . 13 اين نظريّه مدّتهاى دراز در اروپا معروف بود و به\r\n\r\n","description":"","footnote":"","page_name":" 54 ","page_number":68},
  {"content":"\r\n\r\nاين مناسبت بايد بگوييم كه در « كمدى الهى » دانته اين اشعار آمده است :\r\nوقت ، لحظهء صبح نخستين بود و خورشيد در ميان همان ستارگانى بود كه از صبح ازل همراه آن بودند و عشق الهى اين چيزهاى زيبا را براى نخستين بار به حركت آورد 14 شاهد رواج اين نظريّهء ميان اعراب در كتاب : الشّعر و الشّعراء ابن قتيبة ( متوفّى به سال 889 / 276 ه . ) هست ، آنجا كه در شرح شعر ابو نواس كه گويد :\r\n« هنگامى برگزيده شد كه ستارگان متوقّف بود و هنوز در مدار قرار نداشت » مىنويسد :\r\n« مقصود اين است كه شراب وقتى برگزيده شد كه خدا فلك را آفريد . اهل حساب گويند كه خداوند متعال هنگامى كه ستارگان را آفريد ، همه را در يك برج فراهم و متوقّف كرد ، سپس از آنجا به راه انداخت و همچنان روان هست تا باز در همان برج فراهم شود و چون بدانجا باز گردد قيامت به پا شود و دنيا نابود شود . هنديان گويند كه به زمان نوح همهء ستارگان ، بجز اندكى ، در برج حوت فراهم آمدند و مخلوق به طوفان هلاك شد و همانقدر از آنها ماند كه از ستارگان بيرون حوت مانده بود . من اين را ياد كردم نه از آن رو كه به نزد من درست مىنمايد ، بلكه خواستم معنى شعر و نظر شاعر را در اين باب روشن كنم . 15 بعدها ابو معشر منجّم ، آن گاهشمارى را كه از مبدأ طوفان آغاز مىشود به كار برد ، زيرا طوفان به وقت مقارنهء ستارگان در نهايت دائرة البروج رخ داده بود . 16 به سختى مىتوان چيزى دربارهء متن عربى كتاب سند هند حدس زد ، زيرا نسخهء آن به جا نمانده ، و نيز بدشوارى مىتوان از نقش مترجمان در اين باب چيزى گفت . فزارى تا همين اواخر به علّت تضاد اطلاعاتى كه در منابع اسلامى دربارهء او به دست مىآمد ، دو كس بود و اثبات نام واقعى او يكى از خدمات فراوان نالينو به دانش است . 17 فزارى در كتاب خود قواعد و روشهاى هندى را براى تنظيم جدولهاى نجومى تازه يعنى زيج به كار برده است 18 و هم او بنياد مكتبى را كه در دانش عربى « مكتب سند هند » عنوان يافته به جا نهاده ، ولى طبعا اصلاحات و اضافات اساسى در آن كرد و گاهشمارى هندى را به سالهاى عربى برگرداند ، يعنى نظام كلپه را به حساب سالهاى قمرى كه پيش مسلمانان معمول بود ، مبدّل كرد . 19 اضافات وى در خصوص مطالب مربوط به سرزمينهاى خلافت گسترشى چشمگير داشت .\r\n\r\n","description":"","footnote":"","page_name":" 55 ","page_number":69},
  {"content":"\r\n\r\nدر يك قطعه از زيج وى كه مسعودى نقل كرده 20 و شمار شهرهاى اسلامى در آن هست ، توجّه وى به عامل تاريخى كه هنديان نسبت به آن بكلّى بيگانه بوده‌اند ، نمودار است . 21 براى نخستين بار پيوستگى تاريخ و جغرافيا كه بعدها جزو مشخصات همهء نوشته‌هاى جغرافيايى اسلامى شد ، به نزد او پديد آمده بود . مطالب اين قطعه نشان مىدهد كه كمى پس از سال 786 / 170 ه . 22 تنظيم شده و گويا زيج فزارى در همان زمان شكل نهايى گرفته است .\r\nبىگفت و گو فعاليت فزارى و معاصرانش در تكامل نجوم و جغرافياى رياضى اسلام دوران تازه‌اى را به وجود آورده است . او و ما شاء اللّه ، كه از پيش ياد او رفت ، نخستين بار اسطرلاب را به جهان اسلام شناساندند ، 23 و شايد از رسالهء سريانى سوروس سبخت استفاده كردند كه به نيمهء قرن هفتم / اول ه . مربوط مىشود ، ولى اكنون نظر قطعى در اين باره دادن دشوار است ، زيرا آثار فزارى به دست ما نرسيده و آثار ما شاء الله نيز فقط در ترجمهء لاتينى اروپاى قرون وسطا به جا مانده است . جالب آنكه فزارى قصيده‌اى دربارهء نجوم به نظم آورده بود و بدين‌سان سلسلهء شعر تعليمى ، كه به دورانهاى بعد رونق فوق العاده يافت ، با قصيدهء وى آغاز شد .\r\nاطّلاعات ما دربارهء مروّج ديگر مكتب هندى يعنى يعقوب بن طارق معاصر فزارى از اين هم كمتر است . 24 با تكيه به بعضى از وقايع آن دوران فرض توانيم كرد كه سرچشمهء مطالب وى وسيعتر بوده و بجز رسالهء براهما گوپتا شامل آثار ديگرى نيز مىشده است . ولى متأسفانه دربارهء مؤلّفات وى فقط از عنوانهاى آن قضاوت مىتوان كرد . از آن ميان كتاب تركيب الفلك از همه مهمتر بود كه گفته‌اند معلوماتى را كه او از دانشوران هند ، اعضاى سفارت دوم در دربار عباسيان ، به سال 777 - 778 / 161 ه . 25 - يعنى پس از خلافت منصور - گرفته بود در آنجا فراهم آورده است . ارزش مؤلّفات وى را از تقريظ دانشورانى همانند بيرونى 26 يا ابراهيم بن عزرا ، كه مدّتها پس از آن در اندلس دور دست و در ايتاليا به سر مىبرد ، معلوم مىتوان كرد .\r\nبه دوران منصور عبّاسى پايهء نظام « سند هند » در نجوم اسلامى بر اساس تعدادى از رسايل هندى استوار شد و همچنان مدت پنجاه سال سلطهء بلا منازع داشت تا در خلافت مأمون مكتب يونانى به رقابت آن برخاست . 27 ولى به هر حال نمىتوان گفت كه يكباره از ميان رفت ، زيرا سالار رياضيدانهاى دوران مأمون على الاطلاق ، يعنى خوارزمى ، كه نام وى مكرّر خواهد آمد ، جدولهاى نجومى خود « سند هند صغير » را بر اساس نظام هندى نهاده بود . 28 اين نظام همچنان تا آخر قرن يازدهم / پنجم ه . متداول بود و محققى بزرگ همانند بيرونى 29 كه سند هند را ، به علاوهء ترجمه‌هاى عربى در منابع اصلى ، خوب مىشناخت از آن فايده گرفت . 30 در قلمرو عربى خلافت ، چنان كه از مثال ابراهيم بن عزرا و غيره معلوم مىشود ، 31 توجّه بدان مدتى بيشتر طول كشيد . يكى از قواعد اصلى اين مكتب يعنى محاسبهء خط زوال ، يا نصف النّهار ، و\r\n\r\n","description":"","footnote":"","page_name":" 56 ","page_number":70},
  {"content":"\r\n\r\nتعيين مبدأ محاسبه مذكور از مشرق تا حدى وابسته به مؤلّفات جغرافيايى عرب بود ، و نفوذ آن در بعضى زمينه‌هاى دانش اروپايى تا به روزگار كريستوف كلمب استمرار داشت . پيش از آمدن نظام يونانى ، در جهان اسلام درجات طول را از خط نصف النهار ارين يا قبّة الارض كه محلّى در مشرق بود محاسبه مىكردند . فقط در قرن بيستم عمق اين نظريات تا اندازه‌اى كشف شد و غبار ابهامى كه به قرنهاى دراز متراكم شده بود از ميان برخاست و نخستين تلاش در اين زمينه به وسيلهء رنو ، خاورشناس فرانسوى ، صورت گرفت . 32 بر طبق نظريّهء دانشوران هند ، اندازه گيرى طولهاى جغرافيايى از خط نصف النّهارى آغاز مىشود كه از وسط معموره يعنى از جايى مىگذرد كه جزيرهء لنكا ( يعنى سرنديب قديم و سيلان كنونى ) است و به پندار آنها بر خط استوا قرار داشته است . نقطهء تقاطع خط استوا با خط نصف النهار به نزد علماى جغرافيدان مسلمان « قبّة الارض » يا قبه نام داشت و فاصلهء آن از شرق و غرب و شمال و جنوب يكسان بود . مبدأ محاسبهء طولهاى جغرافيايى به نزد هنديان از جزيرهء لنكا يا قبّه بود 33 و هم به پندار آنها خط نصف النهار لكنا بر شهر اوجينى ( اوجين كنونى ) مىگذشت كه جزو ولايت مالوه در هند ميانه است و در آنجا رصد خانه‌اى معروف به پا بود . 34 كلمهء اجّين در عربى به صورت ازين درآمد كه با شكل كلمه به نزد بطلميوس ، يعنى اوزنه ، قرابت دارد و ميان آن با كلمهء عربى شباهت نزديك هست و در نتيجهء نقص عادى خطّ عربى كلمهء ازين مبدّل به ارين شده است . امّا خود جزيره نيز چون نام هندىاش را در عربى حفظ نكرد ، از روى غفلت جاى آن به طرف غرب بر خط استوا تغيير يافت و به پندار جغرافيا دانان مسلمان جايى را ميان هند و حبشه اشغال كرد . 35 نتيجهء اين همه چنين شد كه نظريه مكتب هندى ، مبنى بر اينكه محاسبهء طولها از خط زوال ارين آغاز مىشود ، پيش عربان استقرار يافت و اين به نوبهء خود به خلط ميان « قبة الارض » و « ارين » منجر شد و اصطلاح « قبهء ارين » از اين اشتباه به وجود آمد ، و كار بدينجا متوقف نماند بلكه آهسته آهسته بدانجا رسيد كه كلمهء « ارين » به طور مطلق به معنى مركز به كار رفت . 36 جرجانى در قرن هشتم هجرى در فرهنگنامهء اصطلاحات خود ، التّعريفات ، ارين را چنين تعريف مىكند :\r\nارين محل تعادل است در اشياء و نقطه‌اى است در زمين كه در آنجا ارتفاع دو قطب برابر است و نه روز از شب بيشتر است و نه شب از روز . و عرفا به معنى مطلق محل اعتدال آمده است . 37 محاسبهء طولها از مبدأ مشرق ، حتى پس از نفوذ مكتب يونانى ، بكلّى از ميان نرفت .\r\nهمدانى ، جغرافيدان و باستانشان معروف كه اصل وى از جنوب جزيرة العرب است ، به قرن\r\n\r\n","description":"","footnote":"","page_name":" 57 ","page_number":71},
  {"content":"\r\n\r\nدهم / چهارم ه . در كتاب خود ، صفة جزيرة العرب ، 38 طول شهرهاى معروف عرب و از جمله مكّه و مدينه را از مبدأ مشرق ثبت كرده و گفته است كه منابع وى فزارى و معاصر مشهور فزارى يعنى حبش مروزى بوده‌اند . در سالهاى اخير ، هونيگمان در اين قسمت مطالعه و تحليلى بسيار دقيق كرده است . 39 مكتب سند هند نه تنها اصطلاح « قبة الارض » و « ارين » را به جغرافياى عربى اسلامى آورد ، بلكه تعدادى از نظريات ديگر را از راه روايت ايرانى با اضافات مختلف به قلمرو آن نفوذ داد . به گفتهء بيرونى ، بعضى از جغرافى شناسان محلّ جزيرة جمكوت 40 را بر درجهء 90 مشرق جزيره لانكا يعنى در پايان قسمت آباد زمين دانسته‌اند . و گويد كه نام آن به نزد هندوان ياماكوتى است در صورتى كه هرگز از آن ياد نكرده‌اند . از اين قرار جمكوت در مشرق ، مقابل « جزاير سعادت » ( خالدات ) بطلميوس در مغرب است . 41 بيرونى به جاى جمكوت ، قلعهء كنكدز افسانه‌اى را قرار داده است كه ، به پندار روايت ايرانى ، كيكاوس شاه يا جمشيد جم آن را در اقصاى مشرق بر خط استوا به فاصلهء 180 درجهء شرقى جزاير خالدت و 90 درجه از قبهء ارين 42 بنياد كرد . و در پايان قرن شانزدهم اين قلعه در يك كتاب جغرافياى فارسى به نام آيين اكبرى كه در هند تاليف شده بود به صورتى وانمود شد كه گويى واقعا موجود است . 43 از عجايب آنكه نظريّهء وجود « قبة الارض » در « ارين » گويا به اروپا راه يافت و در آنجا منجر به پيدايش نظريّاتى شد كه نتايجى پردامنه‌تر داشت . آدلاردباثى ، مترجم زيج خوارزمى ، در اثناى سفرهاى خود در مشرق در فاصله سالهاى 1110 - 1114 / 504 - 508 ه . نظريات بنيادى عربى را دربارهء قبة الارض و تقسيم منظّم آن فرا گرفت ، و ظاهرا اوّل كسى بود كه اين نظريّات را در حدود سال 1126 / 520 ه . ضمن ترجمهء زيج به اروپا وارد كرد . 44 و در ضمن گفتار وى آمده است كه « ارين يا قبّة الارض بر خط استوا در نقطه‌اى قرار دارد كه در آنجا « عرضهاى جغرافيايى پايان مىپذيرد و مشخّصات اصلى هر مكان را مىتوان از خط زوال ارين معلوم كرد . » گراردوس كرموننسيس ، مترجم مشهور ( 1114 - 1187 / 508 - 583 ه . ) همين فكر را كه گويا از تولد و ( طليطله ) گرفته بود ، 45 رواج مىداد ، در قرن بعد تعدادى از دانشوران اروپاى قرون وسطا همچون راجربيكن و آلبرت كبير ، آن را پذيرفتند . 46 اما تصوّرات در اين باره گهگاه مبهم بود و در نقشه‌اى كه به سال 1272 / 671 ه . ارتباط دارد ، ارين به سوى شمال تغيير مكان داده است . 47 پيرد آيى ، اسقف كامبره ( 1330 - 1420 / 731 - 824 ه . ) 48 با رسالهء صورت عالم خود كه در حدود سال 1410 / 813 ه . تأليف آن به سر رسيد و در حدود سال 1480 - 1487 / 885 - 892 ه . 49 چاپ شد در دانش اروپايى و كشفيّات جغرافيايى بعد نفوذ عمده داشت . گر چه\r\n\r\n","description":"","footnote":"","page_name":" 58 ","page_number":72},
  {"content":"\r\n\r\nرسالهء مذكور به خودى خود از لحاظ مطالعات اسلامى اهميّت چندانى ندارد - زيرا در واقع شامل قطعاتى از ترجمهء لاتينى آثار ابن رشد ، ابن سينا ، علىّ بن رضوان ، « 1 » و فرغانى است 50 - ولى عجيب است كه در ضمن آن نظريّهء ارين تماما هم در متن و هم در نقشه نمودار شده ، 51 و عجيبتر آنكه كريستوف كلمب آن را شناخته ، زيرا حواشى وى بر نسخه‌اى از كتاب صورت عالم كه متعلق به وى بوده به جاى مانده است . 52 از اينجا روشن مىشود كه نظريّهء « گلابى شكل بودن زمين » در نتيجهء نظريّه ارين در كلمب نفوذ كرده ؛ به اين خلاصه كه در نيمكرهء غربى زمين و مقابل قبة الارض بر محلى مرتفعتر از نقطهء شرقى ، مركز ديگرى براى زمين وجود دارد . 53 بدينسان ، هر چند امروزه اين موضوع عجيب به نظر آيد ، نظريهء جغرافى اسلامى در كشف دنياى نو نقشى داشته و بعيد نيست كه همين نظريّه باعث شده كه دانته - كه طبق تحقيقات جديد به ميراث اسلامى دين فراوان دارد - اعراف يا تطهيرگاه را بر كوهى در ناحيهء غربى نيمكرهء جنوبى فرض كرده است ؛ 54 به خلاف تصوّر مسيحى كه بهشت زمينى را در اقصاى مشرق در جايى ماوراى درياها فرض مىكند . 55 به هر حال نظريهء قبهء ارين فقط پس از سفرهاى بزرگ دور دنيا از جغرافياى اروپايى محو شد . 56 نظريّات نجومى و جغرافيايى هند ، نه تنها به طور مستقيم به جهان عرب راه يافت بلكه گهگاه در لباس ايرانى نيز به آنجا رسيد ، و اين مطلب را به صورتى روشن از بعضى اصطلاحات علمى كه بسيار زود ميان علماى اسلامى متداول شد و همچنان به جا ماند ، معلوم توان داشت .\r\nيكى از اين اصطلاحات كلمهء زيج است كه معمولا بر جدولهاى نجومى اطلاق مىشود و جمع آن زيجات و زيجه و ازياج است . اصل كلمه از زيگ فارسى و زيك پهلوى است ، 57 يعنى تارى كه پود به آن يافته مىشود ، سپس به جدولهاى عددى از اين جهت اطلاق شد كه خطوط آن همانند تارهاست . شوى ، مورّخ علوم دقيقهء اسلامى ، تفسير ديگرى دارد كه زيج از زه فارسى يا زيق به معنى وتر يا نخى است كه در اندازه‌گيرى به كار مىرود . 58 ولى اين تفسير ، با آنكه تا حدّى با گفتار بيرونى ضمن كوشش براى ترجمهء دقيق كلمهء يونانى « قانون » تأييد مىشود ، 59 پذيرفته نشده است . كلمهء زيج به نزد مسلمانان بر هر كتاب نجومى و جدولهاى آن اطلاق شده است ، اما خود جدولها گاهى به نام عربى « جداول » كه جمع جدول است خوانده مىشود و كلمهء يونانى قانون كه گويا در قالب سريانى به عربان رسيده تقريبا به همان معناى جداول به كار مىرود .\r\nبعضى از محققان اين نكته را نيز از آثار نفوذ شرقى ( هند و ايرانى ) پنداشته‌اند كه\r\n\r\n\r\n","description":"","footnote":"\r\n( 1 ) در ترجمهء عربى ، به جاى لفظ تنهاى « على » موجود در متن روسى ، على بن رضوان ( مترجم كتاب الاربعهء بطلميوس ) را آورده است كه ظاهرا بايد درست باشد . - و .\r\n","page_name":" 59 ","page_number":73},
  {"content":"\r\n\r\nنخستين توصيفهاى اقاليم هفتگانه ، كه محتملا اساس آن نيز تصوّر ايرانى هفت كشور بوده ، 60 قلمرو هر اقليم را از شرق آغاز مىكند ؛ چنان كه فرغانى چنين كرده است . 61 گر چه نظريهء اقليمهاى هفتگانه به نزد عربان - پيش از آنكه نظريّات يونانى را آن هم شايد به وسيلهء سريانيان بشناسند - رواج نيافت نفى كامل اين گفته نيز ميسّر نيست . 62 به دوران پيدايش دانش اسلامى ، تنها يك كتاب فارسى به عنوان زيج شاه يا زيج شهريار 63 بر آن نفوذ بسيار داشت كه آن نيز چندان مهم نبود ، زيرا از رصدهاى هندى مايه داشت نه ايرانى . اصل پهلوى اين كتاب به نام زيگ شتر و ايار شهره بود و مبدأ گاهشمارى آن آغاز پادشاهى يزدگرد سوم ، آخرين پادشاه ساسانى ، يعنى از روز شانزدهم ماه ژوئن سال 632 / نوزدهم ربيع الاخر سال 11 ه . بود . 64 دربارهء اصل فارسى كتاب كه به دست ما نرسيده قضاوت نمىتوان كرد ، ولى در قالب عربى نقش مهمى داشت 65 و چنان كه از پيش گفتيم ما شاء الله از آن استفاده كرده 66 و محمد خوارزمى نيز كه بيش از همه مروّج مكتب يونانى بوده با نظريات آن بيگانه نبوده است . 67 هنگامى كه ريشه‌هاى مكتب يونانى استوار شد ، استفاده از زيج شهريار از رواج افتاد اما بكلّى از ميان نرفت و حبش مروزى منجم 68 غالبا بر آن تكيه داشت و هم به دست ابو معشر بلخى متوفى به سال 886 / 272 ه . ، كه به سبب قصه‌هاى زيباى خود دربارهء تاريخ و اهميت اين زيج در اروپاى قرون وسطا با نام  Albumasar  شهره بود ، رواج يافت . 69 اصل ابو معشر از بلخ بود و در آغاز كار به مطالعهء توحيد و حديث پرداخت ، پس از آن به فكر انجام فريضهء حج افتاد . ياقوت در فرهنگنامهء ارشاد الاريب در اين باره گويد :\r\nعلى بن يحيى منجّم ، در كركر [ نزديك بغداد 
  ] از توابع قفص ملكى داشت با قصرى معتبر ، و كتابخانه‌اى بزرگ در آنجا بود كه خزانة الحكمة نام داشت ، مردم از هر ديار بدانجا مىرفتند و مقيم مىشدند ، و از اقسام علوم و كتابها مىآموختند و نگاهدارى مىشدند ، و خرج آن از مال على بن يحيى بود . ابو معشر منجّم در آن هنگام كه از خراسان به قصد حج بيرون آمد ، چيز زيادى از نجوم نمىدانست ، و چون در وصف خزانة الحكمة با او سخن كردند ، برفت و آن را بديد و سخت معتبر يافت ، همانجا بماند و از حج منصرف شد ، و علم نجوم را فرا گرفت و در آن به نهايت رسيد اين ، پايان كار او با حج و دين و اسلام نيز بود . 70 از جمله كتب فراوان ابو معشر زيج بود كه بر خط نصف النهار قلعه كنگذر استوار بود ، يعنى رصدهاى هندى را به قالب پارسى درآورده بود . 71 تا قرن هفدهم / يازدهم ه . حاجى خليفه از اين زيج اطّلاع كافى داشت و دربارهء آن چنين نوشت :\r\n\r\n","description":"","footnote":"","page_name":" 60 ","page_number":74},
  {"content":"\r\n\r\nزيج ابو معشر مجلد بزرگى است كه آن را بر اساس مكتب ايرانيان تأليف كرده و اين مكتب را ستوده و گفته است كه به اتفاق اهل محاسبه ، از ايرانى و غيره ، بهترين ادوار دورهء اين گروه است كه آن را « سالهاى جهان » مىناميدند و مردم دوران ما آن را « سالهاى ايرانى » نام داده‌اند . 72 شايد به علت همين « دوره » ها [ ادوار 
  ] است كه ابو معشر در جاى ديگر زيج خود را زيج هزاران [ يعنى زيج هزاره‌ها 
  ] 73 ناميده است كه قسمت دوم كلمه پارسى است . توجّه ابو معشر به « دوره‌هاى كيهانى » با نظريّات مربوط به « دورانهاى حيات جهان » و طول « سنهء كبرى » [ سال بزرگ 
  ] كه بطلميوس و نيز هندوان و عربان طول آن را سى و شش هزار سال تعيين كرده‌اند ، ارتباط نزديك دارد . كوشش ابو معشر در اين زمينه ، در تاريخ علم انسانى اهميّتى خاص دارد و ترجمهء رساله بزرگ او به عنوان المدخل الى علم احكام النجوم يا المدخل الكبير كه در حدود سال 1140 / 535 ه . به وسيلهء هرمان دالماسيايى صورت گرفت . 74 به صورت جالبى به رواج اين نظريّات در مغرب زمين كمك كرد . 75 مسائل عمومى مربوط به تقويم و گاهشمارى ، ذهن ابو معشر را اشغال كرده بود و از اين رو خود را به قلمرو دانش هندى و ايرانى محصور نكرد . از يك قطعهء باقيمانده از كتاب مفقود الالوف [ هزارات 
  ] وى ، توان دانست كه او براى توضيح معناى « نسىء » كه عربان جاهليّت معمول داشته‌اند - و چيزى همانند ماه كبيس بود - مىكوشيده است ؛ حتى به دوران وى معنى حقيقى اين كلمه بكلّى فراموش شده بود . 76 با آنكه ابو معشر همانند محمّد خوارزمى در ترويج مكتب يونانى نصيبى داشت ، آخرين مروّج بزرگ مكتب ايرانى نيز بود ، زيرا مكتب مذكور هنوز بكلّى متروك نشده بود . 77 مثلا در اندلس تا پايان قرن يازدهم / پنجم ه . درجات طول را طبق مكتب ايرانى محاسبه مىكردند ، و ابو اسحاق ابراهيم زرقالى ، مؤلّف زيج طليطله و مخترع « اسطرلاب مكمّل » كه به خاطر رسالهء اسطرلاب خود در اروپا - و به نام  Arzahel -  شهره شد ، غالبا همراه « مكتب هندى » به آن نيز اشاره كرده است . 78 شايد زيج شاه بيش از همهء مؤلّفات مكتب نجوم ايرانى در زبان عربى رواج يافت و شايد در نوع خود منحصر بود زيرا از وجود ترجمهء مؤلّفات ديگرى اطلاع نداريم و محتمل اين است كه ايرانيان در اين رشته كتاب ديگرى نداشته‌اند . تأليفات ساختگى بويژه در رشتهء نجوم كه گاه به زردشت 79 و بزرگمهر انتساب داشت و در زبان عربى انتشار فراوان يافته بود ، اهميت چندان نداشت ، به علاوه غالب آن مربوط به ميراث يونانى بود ، اگر چه عنوان آن به خلاف اين حكايت داشت .\r\n\r\n","description":"","footnote":"","page_name":" 61 ","page_number":75},
  {"content":"\r\n\r\nاز آغاز قرن نهم / سوم ه . مكتب يونانى در قلمرو جغرافياى رياضى عربى ، دو مكتب ديگر را از ميدان به در كرد ، و توان گفت كه از نيمهء قرن نهم / سوم ه . به حق مكتب رايج به شمار بود . ضعف مقاومت مكتبهاى هندى و ايرانى از اين جهت بود كه غالب مؤلّفات ترجمه شدهء آن ، رنگ عملى صرف داشت و فقط به ذكر قواعد و طريقهء به كار بردن زيجها مىپرداخت و توجّهى به ذكر براهين و دلايل نداشت ، 80 و منجّمى كه بدان بس مىكرد نمىتوانست از مرحلهء تقليد بالا رود ، زيرا در كار تحليل نظرى و تطبيق قواعد مسلّط نبود و در رصدهاى شخصى و ملاحظات دقيق حاصل از تجريه ، تمرين كافى نداشت . وقتى مسلمانان با مؤلّفات اقليدس و بطلميوس آشنايى يافتند ، متوجّه شدند كه به چنين روشى احتياج دارند . بهترين شاهد مطلب ، عباراتى است كه بتّانى دربارهء بطلميوس گفته است :\r\nگر چه در اين باب كنجكاوى كرده و علل و اسباب را به برهان هندسى و رياضى كه صحت و واقعيت آن مسلّم است آشكار ساخته ولى فرموده كه بايد پس از او دقت و امتحان شود ، و گفته كه ممكن است به طول زمان ، رصدهاى او نيازمند تجديد نظر و اصلاح شود ، چنان كه او خود در مورد ابرخس و ديگران چنين كرده است ، و اين از جلالت صناعت است كه آسمانى و معتبر است و دريافت آن جز بتقريب ميسّر نيست . 81 مسلّم است كه ميراث يونانى مآبى وسعت و شمول بيشتر داشت و عربان به صورت جامعترى آن را فرا گرفتند ، و اين امتيازى بود كه نفوذ دانش يونانى در زبان عربى نسبت به مكتب ايرانى و هندى به دست آورد . ميراث هندى و ايرانى به صورت مؤلّفات جدا جدايى بود كه در نتيجهء كوششهاى فردى به وجود آمده بود . به عكس ، دربارهء ميراث يونانى كار منظم انجام گرفته بود . « خزانة الحكمة » يا « بيت الحكمة » - كه چون فرهنگستانى بود براى ترجمه ، با كتابخانهء مخصوص - از دوران هارون الرشيد ( 786 - 809 / 170 - 193 ه . ) آغاز شد و مأمون ( 813 - 833 / 198 - 218 ه . ) ، با گماشتن هيئت خاص علمى و اعزام كسانى به روم شرقى براى جلب كتابهاى يونانى ، اين سازمان را به صورت رسمى درآورد و طولى نكشيد كه نهضت ترجمهء علمى در بغداد به راه افتاد و نمايندگان همهء طوايف دينى از نواحى مختلف خلافت در آن شركت كردند . فعّاليّت ترجمه به مرحلهء كمال رسيد و بسا مىشد در اثناى ده تا بيست سال سه يا چهار ترجمهء جداگانه از يك كتاب آماده شده بود . در مدّتى كوتاه ، مؤلّفات بقراط ، جالينوس ، ارسطو ، اقليدس ، ارشميدس ، منلائوس ، آپولونيوس ، و مارينوس صورتى كه بنياد اساسى دانش يونانى بود به زبان عربى درآمد 82 و بسيارى زود در ميان اين نامهاى\r\n\r\n","description":"","footnote":"","page_name":" 62 ","page_number":76},
  {"content":"\r\n\r\nدرخشان شخصيّت بطلميوس جايى ممتاز يافت ، زيرا با مؤلّفات وى دورانى تازه در تاريخ نجوم و جغرافياى عربى اسلامى آغاز شده بود . توضيح اهميّت آثار وى نسبت به دانش غربى به طور كامل و مفصّل ، محتاج مبحثى جداست كه به نوبهء خود مستلزم تحقيقات و كنجكاويهاى ديگر است . در اثناى بيست سال اخير در اين زمينه مطالب فراوانى آماده شده و تحقيقات مكرّر انجام گرفته ، امّا كشف رابطهء ترجمه‌هاى مختلف با همديگر و نقش جداگانهء هر كدام ، با آنكه گاه تاريخ آنها روشن است ، اساس استوارى ندارد .\r\nبا اطمينان مىتوان گفت كه دو تأليف بزرگ بطلميوس ، و يكى به نام يونانى مگاله سونتاكسيس ماتماتيكى ( يعنى جامع ) دربارهء نجوم كه سيزده كتاب است با جدولهاى آن ، و ديگر مقدمه‌اى بر جغرافيا به نام المدخل الى الجغرافيا كه معمولا به نام جغرافيا شهره است بيشتر از همه مورد توجه بود .\r\nتأليف اوّلى ، در قالب عربى نام المجسطى ( و گاه با كسرميم ) يافت و سپس به نام آلماگست به اروپاى قرون وسطا رسيد . 83 اين عنوان نمودار صيغه تفضيل يونانى است .  uelorn  يعنى « اعظم » كه به علامت حرمت و اعتبار به كتاب اطلاق شده ، و مترجمان عربى مطلب را چنين فهميده بودند . 84 و شايد اين نامگذارى از مترجمان كتاب به عربى بوده باشد زيرا در منابع يونانى اثرى از آن نيست ؛ و اكنون ديگر اين نظر كه عنوان كتاب تركيبى از دو كلمه يونانى « مگاله » و « سونتاكسيس » (  u 3 ya 1 tn  و  uo 1 vta slG  ) است مورد توجه نيست . 85 از سال 1928 / 1347 ه . يكى از محققان ، با تأسف متوجه شد كه چيزى آشفته‌تر از قضيهء ترجمه‌هاى عربى كتاب المجسطى وجود ندارد . 86 باعث آشفتگى اين است كه غالب اين ترجمه‌ها طبق معمول به دست ما نرسيده بلكه با پاره‌اى قطعات و اشارات مربوط به آن شناخته شده است . به علاوه ، ترجمه‌هاى دستكارى شدهء مختلف به مرور زمان رشد كرده و گاه از اصل بيشتر شده است و قضاوت دربارهء آن ميسّر نيست . اين سخن دربارهء ترجمهء اوّلى نيز كه به عنوان نقل قديم معروف است و براى يحيى برمكى ( متوفى به سال 805 / 190 ه . ) يعنى پيش از سقوط برمكيان در سال 803 / 187 ه . انجام شده صادق است 87 مىتوان گفت كه اين ترجمه از روى متن سريانى صورت گرفته 88 و در دسترس منجّمان نخستين ، چون بتّانى و صوفى ، بوده است 89 ولى به اتفاق آراء ارزش چندانى نداشته و ترجمه‌اى كه به دوران مأمون ، در حدود سال 827 - 828 / 212 ه . به وسيلهء حجّاج بن يوسف به مطر انجام شده از آن بهتر است . از اين ترجمهء اخير چند نسخه خطّى به جا مانده كه با اصل مطابق نيست . 90 مأخذ اين ترجمه نيز متن سريانى بوده است . 91 تلاش در اين حد محصور نمانده و دانشورى كه سرآمد همهء مترجمان قرن نهمش توان دانست ، يعنى حنين ابن اسحاق ( حدود سال 810 - 873 / 194 - 260 ه . ) 92 به\r\n\r\n","description":"","footnote":"","page_name":" 63 ","page_number":77},
  {"content":"\r\n\r\nترجمهء آن پرداخت و بعدها ثابت بن قرّهء صابى حرّانى ( 834 - 901 / 219 - 288 ه . ) ، كه ضمن سخن از تأليفات جغرافيايى بطلميوس از او سخن خواهيم داشت ، ترجمهء او را دستكارى كرد .\r\nرابطهء ترجمهء حنين و ثابت روشن نيست ، زيرا تعدادى از مؤلّفات مستقل دربارهء المجسطى نيز به ثابت انتساب دارد . 93 به هر حال اين وضع نمودارى از رواج و تنظيم ترجمه به دوران مأمون است و علاقهء فوق العاده به كتاب المجسطى را كه در پيشرفت نجوم نه فقط ميان عربان بلكه در اروپاى قرون وسطا نيز نفوذ شايان داشت ، به خوبى روشن مىكند . 94 لازم به گفتن نيست كه ترجمه‌هاى عربى نيز در اروپاى قرون وسطا نقشى داشت و نخستين بار متن عربى المجسطى به وسيلهء گراردوس كرموننسيس از سال 1175 / 571 ه . به بعد به زبان لاتينى ترجمه شد . 95 به نظر درست ، بطلميوس بيشتر منجّم و رياضيدان بود تا جغرافى شناس . 96 و به همين جهت اساس كتاب جغرافياى او جدولهاى نجومى است كه عرض و طول نقاط مهم و مسكون جهان را معيّن مىكند و يكى از محقّقان بزرگ معاصر ، بنا بر مفهوم بعدى جغرافيا ، آن را مقدّمه‌اى براى ترسيم يك نقشهء جغرافيا مىشمارد نه يك كتاب جغرافيا . مطابق نظر او هدف بطلميوس اين بوده كه در رسم نقشهء زمين كمك كند نه در توصيف آن . 97 جغرافياى وى به همّت مترجمان و منجّمان به زبان عربى درآمد ، اما طرفداران جغرافياى توصيفى نيز بدان علاقهء فراوان نشان دادند . تاريخ كتاب را نيز در زبان عربى ، به كمك ترجمهء عربى دستكارى شده كه به جا مانده و در همين سالهاى نزديك منتشر شده ، بهتر از المجسطى مىتوان دنبال كرد ، ولى حتّى در اين مورد نيز بايد گفت كه با وجود تحقيق جالب هونيگمان كه به سال 1929 / 1348 ه . منتشر شده و ضمن آن خطوط اصلى تاريخ اين قصه را روشن كرده ، هنوز هم نكات پيچيده‌اى وجود دارد . منابع عربى از سه ترجمهء مختلف اين كتاب نام مىبرند كه همگى با نامهاى درخشانى همراه است ، از آن جمله يكى را براى فيلسوف مقرّب دربار عباسيان ، كندى ( متوفّى در حدود سال 874 / 260 ه . ) ، انجام داده‌اند و شايد خود او ترجمه كرده است . 98 پندار اخير مورد ترديد است بخصوص وقتى بدانيم كه عنوان « ترجمهء بد » به آن داده‌اند .\r\nترجمهء خوب از ثابت بن قرّه ( متوفى به سال 901 / 288 ه . ) است . 99 ابن خرداذبه ( متوفى ميان سالهاى 846 - 885 / 232 - 272 ه . ) به ترجمهء ديگرى چنان اشاره مىكند كه گويى ترجمه از خود اوست . گويد : « و بطلميوس مطالب را روشن كرده و دلايل را توضيح داده بود ، اما به زبانى نارسا و من آن را از زبان او به زبان درست باز آوردم » . 100 ولى چنان كه نولدكه باز نموده 101 روش ادبى ابن خرداذبه و مقامى كه در كار اداره داشت ، اين پندار را كه وى مىتوانسته از يونانى يا سريانى ترجمه كند تأييد نمىكند . شايد قضيه مربوط به اصلاح ترجمهء « بد » ى است كه براى كندى كرده بودند و از آن ياد كرديم . ثابت بن قرّة از صابيان حرّان - شهرى در\r\n\r\n","description":"","footnote":"","page_name":" 64 ","page_number":78},
  {"content":"\r\n\r\nجزيرة العرب - بود و به مكتب علمى حرّان انتساب داشت كه ميراث يونانى را با دقّت و توجّهى بيشتر از بغداد محفوظ داشته است . به زحمت مىتوان گفت كه وى كتاب بطلميوس را بدون هيچ گونه تغييرى ترجمه كرده است ، بلكه گويا در متن آن اصلاحاتى كرده بود تا براى عربان معاصر وى پذيرفتنىتر و مفيدتر باشد . 102 ترجمه‌هاى متعدّد كتاب بطلميوس عناوين مختلف و آشفته دارد و همين قضيّه پيچيدگى موضوع را بيشتر مىكند ، 103 ولى خوشبختانه در جزو ترجمه‌هاى قديمى يك ترجمهء دستكارى شده از بزرگترين رياضيدان و منجّم نيمهء اول قرن نهم ، محمّد بن موسى خوارزمى ، به جامانده كه در عين حال ، آن را نخستين رسالهء اصيل در زمينهء جغرافيايى عربى توان دانست كه از همه دنياى شناخته شدهء آن زمان سخن دارد و به جاى خود بتفصيل از آن سخن خواهيم داشت .\r\nچيزى كه موضوع ترجمه‌هاى عربى بطلميوس را پيچيده‌تر مىكند ، اين است كه عربان بجز دو كتاب مذكور ، آثار ديگرى نيز از او مىشناخته‌اند . روش اقتباس بدون اشاره به منبع ، وضعى بسيار در هم و آشفته پديد آورد كه هونيگمان تا حدّى اين آشفتگى را از ميان برداشته است . مؤلّفاتى كه ترجمه‌هاى مستقلّى از آنها به زبان عربى به وجود آمده و آثار آن را در مؤلّفات جغرافى شناسان ، به معنى وسيع كلمه و بيرون از دايرهء محدود تخصّص ، دنبال مىتوان كرد براى ما اهميّت بسيار دارد . البتّه نمىتوان همهء اين گونه كتابها را به نوشته‌هاى جغرافيايى منتسب داشت ، از اين جمله است كتاب بطلميوس دربارهء احكام نجوم با عنوان كتاب الاربعه 104 كه شامل چهار مقاله دربارهء تأثير ستارگان بر سرنوشت جهان است و به منزلهء ذيل المجسطى به شمار مىرود . نخستين ترجمهء آن به دوران منصور باز مىگردد و به ابو يحيى بطريق ( متوفّى در حدود سال 800 / 184 ه . ) ، پدر مترجم معروف ، انتساب دارد 105 و ترجمه‌اى ديگر از دوران طلايى خلافت مأمون به جا مانده كه مترجمان آن حنين بن اسحاق و ثابت بن قرّة بوده‌اند . اين كتاب بيشتر از يك بار شرح شده 106 ولى تاكنون به صورت كامل چاپ نشده است .\r\nهمدانى ، دانشور جغرافى شناس و باستانشناس معروف ، قسمت مفصّلى از آن را كه در باب جغرافياى احكام نجومى است در كتاب صفة جزيرة العرب آورده است . 107 جدولهاى نجومى ساده كه از مجسطى استخراج شده بود و گاه به جدول شهرهاى بزرگ 108 ارتباط داشت ، شهرت فوق العاده يافت ولى ارتباط اين گونه مؤلّفات با همديگر حتّى در محيط يونانى تا كنون به طور كامل روشن نشده است . اخيرا معلوم شده كه تأليف اخير كتابى مستقل است 109 ولى تأليف جدولهاى نجومى ساده بيشتر از بطلميوس به تئون ( ثاون ) ، شارح معروف قرن چهارم ، مربوط مىشود . 110 به هر حال كتابى كه در جهان عرب به نام زيج بطلميوس معروف شده مربوط به اين جدولها بوده و طبعا ارتباطى با المجسطى نداشته است . 111 گويا\r\n\r\n","description":"","footnote":"","page_name":" 65 ","page_number":79},
  {"content":"\r\n\r\nآشنايى عربان با اين زيج از دوران هارون الرشيد به وسيلهء سريانيان بوده است . 112 و به احتمال قوى به نوبهء خود در استقرار و انتشار كلمهء « زيج » در جهان عرب نقشى داشته است 113 به طورى كه اين كلمه در همهء تاريخ جغرافياى رياضى عرب بسيار متداول بوده و به دوران ايرانيان و تركان ، وارثان عرب ، نيز چنين ماند .\r\nعربان كتاب ديگرى را به ناروا به بطلميوس نسبت داده‌اند كه موضوع اصل آن همچنان لا ينحل مانده است . كتاب مذكور ملحمة عنوان دارد و اين به معنى معركه و كارزار نيست ، بلكه معنى آن پيشگوييهاست ، زيرا با احكام نجوم پيوسته است . 114 از ميان همهء كتابهاى نجوم تنها اين كتاب منبع اساسى ياقوت در فرهنگنامهء جغرافيايى [ معجم البلدان 
  ] بوده و تعيين طول و عرض شهرها را از آن گرفته و وقايع مختلف احكام نجومى را از آن اقتباس كرده است 115 و تقريبا در هفتاد مورد از آن شاهد آورده 116 كه هونيگمان همه را البتّه نه به يك اندازه كامل ، استخراج كرده و مقايسه‌اى كه ميان آن با منابع ديگر كرده اين فرض را پيش مىآورد كه كتاب ملحمه با ترجمه « بد » ى كه در تصرّف كندى بوده نزديك است ، 117 و با ترجمهء دستكارى شدهء خوارزمى بكلّى اختلاف دارد 118 و مانند آن شامل پاره‌اى از مطالب بطلميوس و برخى از مايه‌هاى عربى است . توضيح رابطهء زمانى كتاب ملحمة با كتاب خوارزمى ميسّر نيست ، امّا اين نكته قابل ملاحظه است كه با وجود رنگ احكام نجومى كه بر آن غلبه دارد ، گاه نكاتى از بطلميوس به دست مىدهد كه از گفته‌هاى خوارزمى دقيقتر است . 119 منظور ياقوت از كتاب الملحمة در معجم البلدان تأليفى است معيّن و متّصل كه به ميراث علمى وابسته است . و معمولا كلمه را به صورت جمع نيز به كار مىبرند ؛ چون « كتاب ( يا ابواب ) الملاحم » . منظور از آن در نوشته‌هاى عربى همه پيشگوييهايى است كه در جهان اسلام رواج گرفت ، بخصوص پيشگوييهاى اخروى ، يعنى متعلق به جهان ديگر كه در محيطى به وجود آمد كه طبعا ارتباطى با بطلميوس نداشت . اين پيشگوييها در آغاز كار در مجموعه‌اى از احاديث صحيح و نوشته‌هاى « ترغيب و ترهيب » پديد آمد و در محافل شيعى جاى مناسبى پيدا كرد كه آن را اغلب به امامان خود منتسب مىداشتند . 120 چيزى كه ضمن سخن از جغرافيايى رياضى ما را به گفت و گو از نوشته‌هاى ملاحم كشانيد توافق در نام و بيم در هم شدن با كتاب الملاحم منسوب به بطلميوس بود .\r\nتاريخ پيچيدهء ترجمه‌هاى عربى بطلميوس در كار جغرافياى رياضى گونه‌اى در هم آميختگى پديد آورد ، و معلوم نيست كه اين ترجمه‌ها به كدام منبع علمى انتساب دارد ؛ به المدخل الى الجغرافياى بطلميوس يا به جدولهاى سادهء تئون ؟ اضافات مختلفى كه به اين منابع آميخته اشكال را پيچيده‌تر مىكند ، ولى هيچ يك از اين ملاحظات مانع از اين نيست كه نقش\r\n\r\n","description":"","footnote":"","page_name":" 66 ","page_number":80},
  {"content":"\r\n\r\nعمدهء مؤلّفات بطلميوس را در تكامل نوشته‌هاى عربى بپذيريم . دست كم سه تأليف ديگر به نام بطلميوس در جهان عرب رواج گرفته بود . در مقابل جذب كامل ميراث يونانى در ميدان جغرافيا عجيب نبود كه نفوذ هندى و ايرانى كه پيش از آن استوار بود به صف دوم عقب نشينى كند .\r\nولى كار در حدود جذب كامل به صورت ترجمه يا اقتباس متوقف نماند ، بلكه به مرحلهء ديگر رسيد . بتّانى حق داشت كه گفته بود : بطلميوس كسان را پس از خود به « امتحان و دقّت » فرا خواند . در اين دوران بخصوص ، عربان نظريّات دانش يونانى را در تحقيقات خود با عمل تطبيق كردند و اهميّت اين كار از حدود عصرشان بسيار پيشتر رفت زيرا به محاسبهء خطّ نصف النهار توفيق يافتند و عرضها و طولهاى جغرافيايى را ضبط كردند و ، بر اساس مراجعهء انتقادى به حاصل كار اسلاف ، زيجهاى مستقلى بنياد نهادند و نقشه‌هايى رسم كردند كه به كمال از نمونه‌هاى يونانى كم نبود . توصيفى كه از اين نقشه‌ها كرده‌اند از آن مايهء داستانيى كه موجب ترديد دربارهء امكان وجود نقشه‌هاى اسلامى به دوران پيش از اين شده بود ، به كلى بر كنار است .\r\nعربان چندان رشد در خود يافتند كه در صدد برآمدند تجربه اراتستن را دربارهء اندازه گيرى درجات خط نصف النّهار تكرار كنند . گويا جسارتى كه معمولا نمايندگان همهء تمدنهاى جوان از آن بهره‌ورند بدين كار وادارشان كرد . 121 با صرف نظر از نتايج كار ، همين اقدام به خودى خود در خور توجّه است ، بخصوص اگر به ياد بياوريم كه در قديمترين روزگاران فقط سه تجربه مستقل دربارهء اندازه‌گيرى زمين انجام شده كه يكى را اراتستن و ديگرى را بطلميوس و سومى را مسلمانان كرده‌اند و همهء اطّلاعات اروپاى قرون وسطا در اين زمينه بر اين تجربه‌ها استوار است . 122 براى اين محاسبه ، صحراى ميان تدمر و رقّة را بر ساحل فرات ، و دره‌اى را در سرزمين جزيره به نزديك سنجار ، ما بين دو درجهء عرض 35 و 36 شمالى برگزيدند . 123 گروه متصدّى كار پس از اجتماع در نقطهء مركزى به دو دسته شدند ، كه يكى بر خط نصف النهار با بعد يك درجه به سوى جنوب رفت و ديگرى همين مسافت را به سوى شمال پيمود ، آنگاه به نقطهء آغاز برگشتند و از مقايسهء نتايجى كه به دست آمده بود نتيجهء نهايى را به دست آوردند . اين تجربه به سال 827 / 212 ه . انجام گرفت و روايات مربوط به آن از يك سو دستخوش آشفتگى و از سوى ديگر زير نفوذ تخيّل است . ابن يونس ، يكى از منجّمان اواخر قرن دهم / چهارم ه . ، نقل مىكند كه يكى از دو گروه اندازهء يك درجه را پنجاه و هفت ميل تعيين كرده بود ، در صورتى كه گروه ديگر آن را پنجاه و شش ميل و يك چهارم تعيين كرده بود ، و وقتى نتيجه را به مأمون عرضه كردند رقم ميانه را كه پنجاه و شش ميل و دو سوم ميل بود اختيار كرد . 124 به احتمال قوى اين گونه معضلات خالى از مايهء داستانى نيست ، ولى بايد بگوييم كه پاره‌اى از منجّمان با اطّلاع از روش اين محاسبه به نتايجى رسيده‌اند كه به كمك آن\r\n\r\n","description":"","footnote":"","page_name":" 67 ","page_number":81},
  {"content":"\r\n\r\nدانش معاصر معادل مترى اندازه گيرى مأمون را به دست آورده است . به دنبال تلاش بىثمر جردن در اواخر دههء نهم قرن پيش كه بر ترجمهء لاتينى مؤلّفات عربى استوار بود ، نالينو به سال 1892 / 1310 ه . همهء روايات عربى را دربارهء محاسبات اسلامى خط نصف النّهار با دقّت فوق العاده مطالعه كرد تا آنجا كه شوى ، دانشمند رياضيدان ، به سال 1927 / 1346 ه . تفاوتهايى بسيار ناچيز در محاسبهء او پيدا كرد . 125 از اين محاسبات معلوم شد كه ميل عربى برابر چهار هزار واحدى بوده كه آن را « ذراع سياه » مىناميده‌اند و بر طبق معمول نام آن هميشه با افسانه‌اى پيوستگى داشته است . و اين ذراع سياه كمى از نيم متر كمتر بوده ( 4933 ، 0 به حساب نالينو و 4932 ، 0 متر به حساب شوى ) 126 خطا در محاسبهء دانشوران سابق از آنجا بوده كه ذراع مقياس نيل را كه در قاهره رايج بوده مأخذ محاسبه گرفته‌اند . اين ذراع كمى از نيم متر بيشتر است ( 54 ، 0 متر به حساب شوى ) . 127 بنا بر اين طول ميل عربى كه در محاسبه به كار رفته قريب دو كيلومتر است ( 2 ، 1973 متر به حساب نالينو و 8 ، 1972 متر به حساب شوى ) . 128 بنا بر اين طول يك درجهء خطّ نصف النّهار به حساب نالينو 67 ، 111814 متر 129 و به حساب شوى 9 ، 111720 متر مىشود . 130 با توجّه به اينكه دقيقترين محاسبات قرن نوزدهم يعنى محاسبهء بسل درجه را 110938 متر گرفته 131 معلوم مىشود خطاى محاسبه در اندازه گيرى اسلامى كمتر از يك كيلومتر است كه بايد آن را به نقص دستگاههاى متداول قرن نهم منسوب داشت . اين اقدام متهوّرانه براى اندازه‌گيرى زمين به خودى خود نشان كمال و پيشرفت دانش اسلامى است كه به حق در تاريخ جغرافيا و رياضيات مقامى برجسته به دست آورده است . 132 چيزى كه اهميت تاريخى حادثه را تأييد مىكند اينكه اندازه گيرى زمين ، پس از اندازه گيرى مأمونى فقط در اوايل قرنهاى شانزدهم و هفدهم / دهم و يازدهم ه . انجام گرفت ( فرنل و سنليوس ) . 133 محاسبهء مأمونى در مورد طول درجهء نصف النّهار ، از همهء محاسبات دوران وى درست‌تر و رايجتر بود ، ولى دانشمندان مسلمان محاسبات ديگرى را نيز از يونانيان و سريانيان فراگرفته بودند و بعضى از دانشوران گاه و بىگاه آنها را به كار مىبردند . شايد اساس اختلاف محاسبات از آنجا بود كه دانشوران سريانى و عرب از مقياسهايى كه در محاسبات يونان به كار رفته بود ، انديشهء روشنى نداشتند و بهترين شاهد آن محاسبهء درجهء بطلميوس به مقدار شصت و شش ميل و دو ثلث ميل بر اساس محاسبات سرزمين جزيره ، ميان حرّان و آمد ، بود 134 كه ياقوت در مقدّمهء معجم البلدان خود از آن سخن مىكند . 135 تعيين درجه به مقدار هفتاد و پنج ميل 136 كه آن را از سريانيان گرفته بودند ، با آنكه در بعضى از مؤلّفات جغرافيايى مانده بود و منجّمى بزرگ مانند بتّانى آن را به كار مىبرد ، 137 به دقّت و رواج ، كمتر از مقياس سابق بود .\r\nاندازه‌گيرى طول در زندگى روزمره بر اساس مقياس اوّلى بود ، و اگر مقياسات ذراع مختلف و\r\n\r\n","description":"","footnote":"","page_name":" 68 ","page_number":82},
  {"content":"\r\n\r\nمتنوع بود ميل ، دست كم در معاملات رسمى ، ثابت بود 138 و فرسخ نيز كه برابر سه ميل ، يعنى بتقريب شش كيلومتر ، بود تغيير نمىيافت . 139 با ترجمهء لاتينى مؤلّفات عربى اندازهء مأمونى كه شصت و پنج ميل و دو ثلث ميل بود ، به اروپا راه يافت و آنچه براى سريانيان و عربان دربارهء فهم اندازه‌هاى يونانى رخ داده بود تكرار شد ، زيرا دانشوران قرنهاى چهاردهم و پانزدهم / هشتم و نهم ه . اروپا به تفاوت موجود ميان عرب با ميل خودشان توجّه نكردند و از اين قضيّه خطاهاى بزرگ پديد آمد كه يكى از آن به كريستوف كلمب در كار كشف امريكا كمك كرد ، زيرا وى درجه را به مقدار پنجاه و شش و دو سوم ميل ايتاليايى محاسبه كرده بود ، در صورتى كه ميل ايتاليايى سيصد و چهل و هشت متر كمتر از ميل عربى بود و در نتيجه هر يك درجه ، در حساب كلمب ، بيست و دو كيلومتر كمتر از درجه عربى بود . بنا بر اين مسافت ميان سواحل اروپاى غربى و سواحل آسياى شرقى از آنچه در واقع هست ، كمتر برآورد شده بود . شايد اگر كلمب در آغاز كار واقع قضيّه را مىدانست با كشتيهاى كوچك خود كه براى بارگيرى توشه براى چنين مسافتى كافى نبود به سفر اقيانوس اقدام نمىكرد . 140 محاسبهء درجهء نصف النّهار مهمترين جاذبهء دوران مأمون به شمار نيست ، فقط مىتوان آن را حادثه‌اى بىنظير دانست ، زيرا نشانهء آن بود كه در قلمرو هيئت و جغرافياى نجومى فعاليت استمرار دارد . در خلافت مأمون دو رصدخانه بنياد شد : يكى به بغداد در محلّهء شمّاسيّه و ديگرى بر كوه قاسيون به نزديك دمشق ؛ و همهء كوشش در اين دو رصد خانه مصروف آن بود كه مطالب المجسطى را به روش علمى تحقيق كنند ، 141 و در نتيجه محلّ جغرافيايى همهء نقاط مهم از نو تعيين شد . دربارهء مبدأ خط نصف النهار ، چنان كه گفتيم ، نظريّات بر يك نقطه اتفاق نداشت . منجّمان مسلمان محاسبات خود را يا به روش يونان از اقصاى غرب آغاز كرده و در جهت مشرق تا 180 درجهء معموره [ ربع مسكون زمين 
  ] پيش مىرفتند ، و يا از خطّ نصف النهارى كه قبّهء ارين را در مركز زمين بر خطّ استوا قطع مىكرد 90 درجه به سوى شرق يا غرب پيش مىرفتند . 142 ولى اين قضيّه مانع از آن نبود كه در محاسباتشان ، چنان كه از پاره‌اى مثالها استنباط مىتوان كرد ، به مرحلهء كمال دقّت برسند . فرزندان موسى بن شاكر ، عرض جغرافيايى محلّهء باب الطّاق بغداد را 33 درجه و 20 دقيقهء شمالى تعيين كرده بودند كه كاملا مطابق واقع است .\r\nماهانى ( متوفّى به حدود 874 - 884 / 260 - 270 ه . ) عرض شهر سامّرا را 34 درجه و 12 دقيقهء شمالى تعيين كرده بود ، و بنا بر محاسبه تازهء آپنهايم 34 درجه و 11 دقيقه و 50 ثانيهء شمالى است . 143 بيرونى تفاوت طول بغداد و غزنه را با روشى كه خود ابداع كرده و نمودار هوشى سرشار است ، 24 درجه و 20 دقيقه تعيين كرده بود ، و محاسبات دوران ما تفاوت را 23\r\n\r\n","description":"","footnote":"","page_name":" 69 ","page_number":83},
  {"content":"\r\n\r\nدرجه و 50 دقيقه نشان مىدهد . 144 يك مثال جالب از تصحيح مسلمانان در محاسبهء طولهاى گذشتگان اين بود كه بتدريج از طول مديترانه كاستند . يونانيان به پيروى از بطلميوس طول اين دريا را 62 درجه مىدانستند ، كه محمّد خوارزمى آن را 52 درجه كرد و زرقالى در زيج طليطله 145 آن را كوچكتر كرد و به 44 درجه ، يعنى تقريبا طول حقيقى آن ، رسانيد . 146 خصلت محاسبهء دقيق تا پايان دوران ابداع علمى در مشرق استمرار داشت . الغ بيگ عرض جغرافيايى رصد خانهء خود را كه در سمرقند بود 39 درجه و 37 دقيقهء شمالى تعيين كرد ، كه استرووه ، منجّم روسى ، آن را به 39 درجه و 38 دقيقه و 50 ثانيه يعنى اختلافى كمتر از دو دقيقه تصحيح كرده است . 147 تقرير منجّمان دوران مأمون دربارهء محلّ نقاط جغرافيايى بر بنياد رصدهايى است كه به سال 829 / 214 ه . به بغداد و به سال 832 / 217 ه . در دمشق انجام گرفت 148 و اين تقرير به نام زيج ممتحن مأمونى شهره شد كه اگر چه قالب اصلى آن به ما نرسيده ، ولى از مؤلّفات مشابه خوارزمى و فرغانى كه معاصر آن بوده‌اند توان دانست كه نفوذى فوق العاده داشته ، و جالب آنكه از عكس العمل خاصّ بر ضد نفوذ مطلق دانش يونانى بر كنار نبوده است ، زيرا بكلّى از نامهاى كهن خالى است و اندكى نامهاى غير عربى كه در آن هست از منبع سريانى است . 149 مايهء اساسى براى قضاوت دربارهء زيج مأمونى از رسالهء معروف احمد بن محمّد بن كثير فرغانى به نام كتاب الحركات السّماويّه و جوامع علم النّجوم به دست مىآيد كه از جملهء نخستين كتابهاى عربى دربارهء نجوم است و گويى در اروپاى قرون وسطا از همه معروفتر بوده است ؛ با وجود اين ، اطّلاعات دربارهء مؤلّف در كمال آشفتگى است و نه فقط تاريخ وفات او معلوم نيست بلكه تا كنون معلوم نشده كه آيا يك نفر به اين نام بوده يا دو تن ، و اصلاح مقياس نيل به كدام يك مربوط است . آنچه مسلّم است فرغانى در نيمهء اوّل قرن نهم / سوم ه . مىزيسته و آخرين بار به سال 861 / 247 ه . از وى سخن رفته است . 150 وى در رسالهء مذكور مختصرى از مبادى اوّلى نجوم را بر بنياد نظريّهء يونانى به دست مىدهد بىآنكه از قواعد پيچيدهء هندسى سخن به ميان آرد . نكتهء مهم آنكه فرغانى جدولى به رسالهء خود ضميمه كرده كه مكانهاى مهم را به ترتيب هفت اقليم از شرق به غرب با تعيين محلّ جغرافيايى آنها بيان مىكند ، و چنان كه تحقيقات نشان داده جدول مذكور اقتباس از بعضى از فصول زيج مأمونى است كه تا حدّى قضاوت دربارهء كتاب اخير را آسان مىكند . 151 به بركت رسالهء فرغانى مغرب زمين از دير باز با زيج مأمونى آشنا شد ، زيرا رسالهء وى در قرن دوازدهم / ششم ه . دوبار به لاتينى ترجمه شد و به قرن سيزدهم / هفتم ه . نيز به ديگر لغات اروپا راه يافت و بسيار رايج شد و دانته آن را خوب مىشناخت . 152 ترجمهء لاتينى رسالهء مذكور كه به سال 1493 / 899 ه . در فرار چاپ شده جزو نخستين آثار چاپى\r\n\r\n","description":"","footnote":"","page_name":" 70 ","page_number":84},
  {"content":"\r\n\r\nاروپاست . 153 به علاوه ، فرغانى نخستين منجّم مسلمان است كه اروپا با متن اصلى تأليف وى آشنا شده ، و اين نتيجهء چاپ نسبتا ممتاز ، و ترجمهء تازه لاتينى رسالهء او بوده كه به سال 1669 به وسيلهء ياكوبوس گوليوس ، رياضيدان و عربيدان هلندى ، انتشار يافت . شهرت فرغانى به عنوان منجّم تا به قرن هجدهم / دوازدهم ه . در اروپا زنده بود .\r\nنخستين دوران رونق علوم مدون شده به زبان عربى ، بجز زيج مأمونى و ترجمه‌هاى دستكارى شده مؤلّفات بطلميوس ، يك اثر ممتاز جغرافيايى به نام الصورة المأمونيّه [ - نقشهء مأمونى 
  ] پديد آورد كه در آن كلمهء صورت به معنى نقشه است . طبيعى است كه اثر باقيماندهء مستقيمى از آن به جا نيست ، ولى در عين حال كه دربارهء نقشه‌هاى دوران اموى گاه و بىگاه افسانه‌ها و خرافات خلاف واقع گفته شده ، اطّلاعات ما از نقشهء مأمونى تا آنجا درست است كه مىتوانيم دربارهء آن تصوّرى داشته باشيم . البتّه چنان كه انتظار مىرود نقشه‌هاى مذكور با نقشه‌هاى مارينوس صورى ارتباط داشته كه آن نيز موجود نيست . همهء اين نقشه‌ها را به قرن دهم / چهارم ه . مسعودى به چشم خود ديده و در كتاب آخر خود كه تا حدّى فعّاليّت عمومى زندگانى خويش را عرضه مىكند از آن سخن دارد و گويد : « من اين اقليمها را در بيشتر از يك كتاب ديده‌ام كه به رنگهاى گونه‌گون كشيده بودند و بهتر از همه آن بود كه در كتاب جغرافياى مارينوس ديدم . و معنى جغرافيا زمين پيمايى است . 154 در نقشهء مأمونى نيز ، كه براى مأمون ساخته شده و برخى از حكيمان روزگار در كار آن شركت داشته‌اند ، جهان را با افلاك و نجوم و خشكى و دريا و آباد و باير و محلّ اقوام و شهرها و ديگر چيزها تصوير كرده‌اند ؛ و اين از جغرافياى بطلميوس و جغرافياى مارينوس و غيره كه پيش از آن بوده نكوتر است . » 155 طبيعى است كه از روش فنّى نقشهء مأمونى به آسانى سخن نمىتوان گفت ، ولى شواهدى به تأييد اين فرض هست كه بر اين نقشهء جغرافيايى « نام اقطار و شهرهاى معروف هر اقليم » بر طبق بخشهاى زيج مأمونى آمده و نامهاى قديمى به نامهاى عربى مبدّل شده ، امّا حدود معموره و اقليمها به طريقهء يونانى معين شده است ولى گويا درجات طول بر بنياد مكتب ايرانى از مشرق آغاز شده ، و اين عكس العملى در قبال دانش غربى بوده ، و شايد هم با ترتيب خط عربى از راست به چپ ، مناسبتر مىنموده است . 156 با وجود آنكه بعضى از منجّمان از نقشهء مأمونى همواره استفاده كرده 157 و مجموعهء اطّلاعاتى دربارهء آن به جا نهاده‌اند تصوّرى كامل از آن به دست نمىتوان داد . 158 هنوز مبنايى كه نقشه بر بنياد آن رسم شده نامعلوم است . گرچه مسعودى صريح مىگويد كه در آنجا زمين مطابق مكتب بطلميوس رسم شده بود ، امّا زهرى ، جغرافى شناس اندلسى قرن ششم - اگر پندار وى كه در مقدمهء كتاب الجغرافياى خود آورده 159 درست باشد - كه نقشهء مأمونى را ديده است ، وصفى كاملا مخالف مسعودى از آن مىكند . بنا بر\r\n\r\n","description":"","footnote":"","page_name":" 71 ","page_number":85},
  {"content":"\r\n\r\nگفتار وى زمين به هفت اقليم تقسيم شده بوده كه شش اقليم ، اقليم هفتم را كه در ميان بوده دربر مىگرفته است . اين طريقه با نظريهء ايرانى كه زمين را به هفت كشور تقسيم مىكند و بيرونى در التّفهيم آورده سازگارتر است . 160 اگر تمايلات ايرانى مأمون و حواشى او را در نظر بگيريم ، نبايد از اين تعجّب كنيم ، ولى گفتهء زهرى خبر واحد است و نمىتوانيم آن را بر اجماع آراء كه در جانب ديگر است مرجّح شماريم . يك نكته قطعى است كه انديشهء رسم نقشهء جهان براى مأمون از نفوذ انديشه‌اى ديگر برى نبوده و آن اين كه به روش ايران قديم [ رسم نقشهء جهان 
  ] رمز سلطهء جهانى به شمار مىآمده ، از آثار مشابهى كه پيش از آن براى خسروان ساسانى آماده كرده بودند روايتهاى مكرّر هست . فرمانروايان بزرگ اين كار را خاصّ خود مىدانستند و كسى در اين باره انبازشان نمىشد ، چنان كه از مثال سامانيان در خراسان و نورمان‌ها در سيسيل ديده‌ايم . 161 حلّ مشكل مربوط به نقشهء مأمونى هر چه باشد ، به هر حال با اطمينان نسبتا قوى توان گفت كه هنر رسم نقشهء جغرافيايى در ميان مسلمانان از آغاز كار ، مانند جغرافياى رياضى ، با نام بطلميوس پيوسته بود . مسلمانان عرب زبان و وارثانشان تا پايان قرون وسطا يادگار بطلميوس را خيلى بهتر از اروپاى قرون وسطا ، كه دين بزرگى نيز به او داشت ، حفظ كردند . نقشهء بطلميوس در مغرب زمين بكلّى فراموش شده بود ، و در حدود سال 1154 / 549 ه . تنها اثر مهمّى كه در نقشه كشى اروپا پيش از قرن چهاردهم / هشتم ه . نمودار ميراث بطلميوسى به شمار مىرفت ، نقشهء ادريسى بود . 162 كتاب المجسطى از قرن دوازدهم به خوبى در اروپا معروف بود و آن نيز نتيجهء ترجمهء لاتينى از متن عربى بود 163 ولى كتاب جغرافيا تا آغاز قرن پانزدهم در اروپا ناشناخته مانده بود . 164 جالب آنكه تاريخ كشف جغرافياى بطلميوس را با دقّت كامل تعيين مىتوان كرد ، زيرا پيرد آيى ، كه ياد وى از پيش رفت و به بركت كتاب صور العالم وى كريستوف كلمب از نظرييات جغرافيا دانان اسلامى دربارهء « ارين » اطّلاع يافت ، هنگام تأليف كتاب خود به سال 1410 / 813 ه . تنها از كتاب المجسطى استفاده كرده بود و مطلقا از جغرافياى بطلميوس اطّلاع نداشت . 165 ولى همو پس از سه سال كتاب جغرافياى كامل خود را تأليف كرد و خلاصهء جغرافياى بطلميوس را در آن آورد و سپس ترجمهء لاتينى آن را به طور كامل به سال 1478 / 883 ه . چاپ كرد . 166 درست در همان سالها ( 1451 - 1481 / 855 - 886 ه . ) در عهد محمّد فاتح ، سلطان عثمانى ، دو ترجمهء تازه از كتاب جغرافيا از يونانى به عربى فراهم شد 167 كه شاهزاده يوسف كمال كه تعدادى از آثار جغرافيايى را منتشر كرده به سال 1929 / 1348 ه . هر دو ترجمه را در قاهره به چاپ افست رسانيد . 168 در آغاز قرن شانزدهم ، وقتى پيرى ريس ، دريانورد ترك ، نقشهء جهان را بر بنياد چهارده نقشهء جغرافيايى موجود رسم مىكرد ، در آن ميان هشت نقشه از\r\n\r\n","description":"","footnote":"","page_name":" 72 ","page_number":86},
  {"content":"\r\n\r\nآن بطلميوس بود . 169 و اين تصوّرى زنده از وضع فرهنگى آن دوران ، كه انتقال قدرت از شرق به غرب آغاز شده بود ، به دست مىدهد . تركان كوشش دانشمندان عرب زبان را در قلمرو جغرافيا به كمال رساندند و خلاصهء آثار اسلاف خويش را عرضه كردند و قدر بطلميوس و مترجمان عرب او را چنان كه بايد شناختند ، ولى نكتهء جالب آنكه تصوّر آنان از دانش جغرافيا با دوران مأمون تفاوت چندانى نداشت . در اين مورد نقل خلاصه‌اى كه حاجى خليفه به قرن شانزدهم / دهم ه . در كتاب مفصّل خود كشف الظّنون آورده بىفايده نيست . اين كتاب كه شامل نام مؤلّفان و كتابهاست ، منبعى گرانقدر است كه دربارهء نوشته‌هاى جغرافيايى مكرّر بدان مراجعه خواهيم كرد . حاجى خليفه در تعريف علم جغرافيا گويد :\r\nعلم جغرافيا : اين كلمه يونانى است به معنى صورت زمين ، و جغراويا به آن نيز گويند . و آن علمى است كه احوال هفت اقليم واقع در ربع مسكون كرهء زمين و عرض و طول شهرهاى واقع در آن و تعداد نهرها و كوهها و صحراها و درياها و رودها و ديگر احوال آن را بدان شناسند ، و اين همه در مفتاح السّعادة آمده است . 170 و شيخ داود در تذكرهء خويش گويد :\r\nجغرافيا علم به احوال زمين است از لحاظ تقسيم آن به اقليمها و جبال و رودها و چيزهايى كه حال ساكنان به اختلاف آنها اختلاف مىپذيرد ؛ انتهى . 171 و درست اين است ، زيرا اين تعريف شامل غير اقاليم نيز مىشود . جغرافيا علمى است كه در زبان عرب كلمه‌اى مخصوص آن نيست و اوّل كس كه دربارهء آن تأليف كرد بطلميوس فلوزى بود . وى كتاب معروف جغرافيا را پس از المجسطى تأليف كرد و گفت كه شمار شهرها به دوران وى چهار هزار و پانصد و سى تا بوده و همه را شهر به شهر نام برده ، و شمار كوههاى جهان دويست و چند تاست و مساحت آن را با فلزات و گوهرهايى كه در آن است گفته و درياها را نيز با همهء جزاير و حيوانات و خواصّ آن ذكر كرده ، تا نواحى جهان و خلايق آن و صور و اخلاقشان و آنچه خورند و نوشند و آنچه در هر منطقه از آذوقه و تحفه و كالا هست كه جاى ديگر نيست . و كتاب وى بنيادى شده كه هر كه پس از وى تأليف كرده بدان مراجعه كرده ، ولى بسيارى چيزها كه ياد كرده از ميان رفته و نام و خبر آن ديگر شده است و در خور استفاده نيست . به روزگار مأمون آن را عربى كرده‌اند و اكنون عربى آن به جاى نيست . 172 كلمات حاجى خليفه نشان مىدهد كه وى اهميّت آثار بطلميوس را در تاريخ جغرافياى عربى در مدّت ما بين قرنهاى هشتم و هفدهم / دوم و يازدهم ه . ادراك مىكرده است . با يقين كامل توانيم گفت كه ميراث يونانى در آغاز جغرافياى رياضى اسلامى نفوذ اساسى داشت ، اما چنان كه ديديم ميراث هندى و ايرانى را به طور كامل از ميان برنداشت . بلكه نوآورى مأمون\r\n\r\n","description":"","footnote":"","page_name":" 73 ","page_number":87},
  {"content":"\r\n\r\nبا نتايج چشمگير آن تا حديى عكس العملى بر ضدّ تسلّط مطلق نفوذ يونانى بود . به طور كلّى ، جغرافياى اسلامى پيوسته دستخوش دوگانگى خاصى بود كه از تسلط يكى از دو كتاب بر ديگرى رخ مىداد ؛ يكى المدخل الى الجغرافياى بطلميوس بود و ديگرى كتاب جدولهاى نجومى ساده منسوب به او كه مرجّحا تأليف تئون بود . اين دوگانگى را در اختلاف زيج مأمونى به ضميمهء رسالهء فرغانى ، با كتاب صورة الارض خوارزمى بوضوح مىتوان ديد . 173 از چهار اثر برجسته كه به دوران اوّل جغرافياى اسلامى از نفوذ يونان به وجود آمده ، يعنى نقشهء مأمونى و كتاب ملحمة و ترجمهء جغرافياى ثابت بن قره و صورة الارض خوارزمى ، فقط كتاب اوّلى مطابق جدولهاى نجومى ساده تئون است و سه كتاب ديگر همه از ترجمهء جغرافياى بطلميوس مايه دارد كه گويا با تغييرات اساسى ، مضمون و فصل بندى كتاب به صورت تازه درآمده است . در كتاب ملحمة براى هماهنگ كردن مايه‌هاى بطلميوسى و عربى كوشيده‌اند . 174 در صورة الارض نيز خواسته‌اند نقشهء مأمونى را با نقشه‌هاى بطلميوس توافق دهند . 175 به هر حال هميشه تعداد فراوانى از مسائل مربوط به دوران اوّل جغرافياى علمى اسلامى به زبان عربى پيچيده خواهد ماند ، زيرا نخستين آثار عربى در اين زمينه به ما نرسيده و قضاوت دربارهء آن جز از خلال اقتباسهاى آشفته و اشارات گذراى دانشورانى كه نمىتوانسته‌اند مقتضيات عصر جديد را در نظر بگيرند ميسّر نيست . و همين قضيّه وادارمان مىكند كه در تمجيد از يگانه اثر باقيمانده از آن دوران حد نشناسيم ، مقصودم ترجمهء دستكارى شده محمد خوارزمى است از جغرافياى بطلميوس ، يعنى تنها اثر جغرافياى عربى كه مستقيما با آن تماس داريم .\r\n\r\n","description":"","footnote":"","page_name":" 74 ","page_number":88},
  {"content":"\r\n\r\n\r\nفصل 3 جغرافى شناسان مكتب يونانى و زيجهاى بزرگ\r\nگرچه تأليف جغرافيايى خوارزمى در زمينهء خود آغاز دورانى نوين بود فراموش نبايد كرد كه شهرت جهانگير وى از اين كتاب نبود . خوارزمى شهرت فوق العاده يافت . همهء شاگردان مدارس نام وى را كه اصطلاحى علمى شده بود مىدانستند ، اما به ريشهء آن اصطلاح توجه نداشتند . اين شهرت خود به خود نيامد . سارتن در مدخل تاريخ علم خود نام « عصر خوارزمى » را بر نيمهء اوّل قرن نهم / سوم ه . اطلاق كرده ، زيرا به گفتهء او « وى بزرگترين رياضيدان عصر خود بود و اگر اختلاف شرايط را در نظر بگيريم ، يكى از بزرگترين رياضيدانهاى همهء قرون على الاطلاق است . » 1 سبب شهرت وى در اروپا رسالهء وى دربارهء حساب بود ، زيرا نخستين اثرى بود كه مسلمانان و غربيان را با حساب هندى آشنا مىكرد . اصل رساله مفقود شده ولى ترجمهء لاتينى آن - كه از قرن دوازدهم است - به صورت يك نسخهء خطى منحصر به فرد در كيمبريج به عنوان الگوريسمى در حساب هندى به جا مانده و چنين آغاز مىشود : « الگوريسمى « 2 » گويد » . و از اينجا توان دانست كه كلمه اسم خاص است ولى به زودى در قالب لاتينى الگوريسموس ، به معنى « حساب با ارقام عربى » درآمده كه جاى ارقام يونانى و رومى را گرفت و چيزى نگذشت كه ريشهء نام فراموش شد و تعدادى اشتقاقات خيالى از آن پديد آمد . گاهى به فيلسوفى ناشناس به نام الگوس منسوب شد ، يا پنداشتند كه كلمه از تركيب « ال » حرف تعريف عربى و « اريثموس » يونانى به وجود آمده ، و غيره . پيش از چاپ نسخهء خطّى كيمبريج نام حقيقى معلوم شد ، ولى مانع از آن نشد كه براى هميشه عنوان يك روش حساب شود ، گرچه اين عنوان فقط از روى بد فهمى كلمه به كار رفته بود . 2\r\n\r\n\r\n","description":"","footnote":"\r\n( 2 ) به جاى « الخوارزمى » .\r\n","page_name":" 75 ","page_number":89},
  {"content":"\r\n\r\nاگر نام خوارزمى تا كنون به صورت يك اصطلاح رياضى مانده است ، نام رشته‌اى از رياضيّات نيز تا به روزگار ما همان است كه خوارزمى انتخاب كرده است . رسالهء وى به عنوان كتاب المختصر فى حساب الجبر و المقابله كه نسخهء منحصر به فرد آن نيز در كيمبريج هست ، نه فقط سبب پيدايش لفظ فرنگى  Algebra  ، در مقابل « الجبر » عربى ، براى علم جبر شده بلكه عرصهء تازه‌اى در قلمرو رياضيّات گشوده كه طبعا وجود اسلاف او را - كه به شهادت تحقيقات گاندز بايد در بابل قديم به جست و جويشان پرداخت - نفى نمىكند . 3 زيرا نمىتوان به استناد رسالهء مذكور گفت كه خوارزمى حساب جبر را ابداع كرده است ، بلكه تجربهء وى بر روش مكتب بابلى يا ايرانى بنياد شده است . ولى اهميت وى از آنجاست كه در وقت مناسب كتاب بىبدلى پديد آورد كه در رواج علم جبر ، در طى قرون ، اثر مستقيم داشت . 4 زيج خوارزمى نيز از لحاظ رواج و نفوذ مستمر ، سرنوشتى همانند جبر داشت . گويا زيج وى از ترجمهء سند هند فزارى مايه گرفت كه خوارزمى مدتها به مطالعهء آن اشتغال داشت و يك نسخهء اصلاح شده از آن به وجود آورد . اين زيج نيز مانند هر زيج ديگر مقدمهء نجومى مفصّلى داشته كه به منزلهء يك نظريهء مستقل نجومى بوده است . 5 نشان ارتباط زيج خوارزمى با ميراث هندى و ايرانى اين است كه خط نصف النّهار آن از ارين مىگذرد ، و در محاسبهء وقت از تقويم يزدگردى تبعيت مىكند . مسلمهء مجريطى ، منجّم اندلسى ( متوفّى حدود سال 1007 / 398 ه . ) ، زيج مذكور را در قالب ديگر ريخته و تقويم هجرى را به كار برده و خطّ نصف النّهار قرطبه را اساس كار گرفته است ، ولى زيج دستكارى شدهء مجريطى نيز ، همچون زيج خوارزمى ، به ما نرسيده است ، امّا متن اوّلى در ترجمهء لاتينى آدلاردباثى كه به سال 1126 / 520 ه . انجام شده محفوظ مانده است . اين وضع طبعا رابطهء كتاب خوارزمى را با نسخهء منقّح مجريطى پيچيده مىكند ، ولى به هر حال با اطمينان توان گفت كه زيج خوارزمى در قالب متن مجريطى ، بنياد مؤلّفات نجومى بعدى در اروپاى غربى بوده است . 6 با وجود اهميّت فراوان مؤلّفات خوارزمى ، اطّلاعات دربارهء خود او بسيار كم است .\r\nدر نتيجهء اشتباهى در كتاب بروكلمان 7 اين انديشه به قلمرو خاورشناسى روسى نفوذ كرد كه خوارزمى ، مؤلّف كتاب جغرافيا ، كسى است كه به قرن يازدهم / پنجم ه . مىزيسته و ارتباطى با رياضيدان نجومى قرن نهم / سوم ه . نداشته است . 8 اساس اشتباه از آنجا آمده كه تاريخ كتابت نسخهء خطّى [ كتاب جغرافياى او 
  ] را به جاى تاريخ تأليف آن گرفته‌اند . از سرگذشت خوارزمى به طور قطع چيزى معلوم نيست جز اينكه جزو گروه منجّمان مأمون بوده و با « دار الحكمهء » معروف روابط نزديك داشته و ظاهرا در تجربيّات علمى مربوط به اندازه‌گيرى محيط زمين سهمى داشته است . آخرين ياد وى مقارن وفات خليفه الواثق ، به سال 847 / 232 ه . ،\r\n\r\n","description":"","footnote":"","page_name":" 76 ","page_number":90},
  {"content":"\r\n\r\nبه ميان آمده 9 و گويا كمى پس از آن درگذشته است . توجّه به مؤلّفات اساسى خوارزمى به شناخت كتاب جغرافياى وى كه موضوع بحث كنونى ماست كمك مىكند .\r\nاين كتاب عنوان صورة الارض داشته كه ترجمهء معمولى آن روزگار از كلمهء يونانى جغرافيا بوده است ، 10 ولى ظاهرا عنوانهاى ديگر نيز گرفته ، و ابو الفدا به قرن چهاردهم / هشتم ه .\r\nآن را به نام رسم الرّبع المعمور ياد مىكند . 11 چنان كه بار تولد مدلّل داشته ، تأليف كتاب پس از وفات مأمون ، ميان سالهاى 836 و 847 / 221 و 232 ه . ، بوده است . 12 توفيق رفيق فرن گشت و او ، بيشتر به پيروى از حدس خويش ، پيش از كشف نسخهء خطّى معلوم داشت كه قطعات منقول ابو الفدا از مؤلّف ناشناس از تأليف اين رياضيدان و الا مقام بوده است . 13 للول ، مورّخ لهستانى ، بر اساس اين قطعات به تحقيق دربارهء آن پرداخت و به اين نتيجهء عجيب رسيد كه كتاب خوارزمى ترجمهء رساله‌اى است كه يك مؤلّف يونانى مقيم قلمرو اسلام و آشنا به استفاده از منابع اسلامى به سال 750 / 133 ه . به زبان يونانى تأليف كرده است . 14 ولى با كشف نسخهء خطّى ، نظريهء للول از پايه درهم ريخت و نظريّهء فرن تأييد شد . 15 از اين تأليف خوارزمى نيز مانند ديگر مؤلّفات وى فقط يك نسخه با وضعى بسيار بد 16 وجود دارد كه متعلّق است به رمضان سال 1037 / 428 ه . 17 يعنى فقط دو قرن پس از تأليف كتاب . در اكتبر سال 1878 / ذيقعدهء 1295 ه . اسپيتا خاورشناس معروف كه در آن هنگام مدير كتابخانهء خديوى بود ، اين نسخه را در قاهره يافت و پس از مرگ وى ( 1883 - 1301 ه . ) به كتابخانه استراسبورگ منتقل شد . نخستين بار خود اسپيتا در ضمن دو مقاله كه به سالهاى 1879 و 1882 / 1297 و 1300 ه . انتشار داد ، 18 انظار را به اين كتاب جلب كرد كه از آن زمان به بعد موضوع تحقيقات مكرّر بوده است . نخستين تحقيق جدّى دربارهء آن به قلم نالينو به سال 1895 / 1313 ه . منتشر شد . 19 پس از آن از سال 1915 / 1334 ه . چند تحقيق به وسيلهء مژيك و هونيگمان ( 1929 / 1348 ه . ) صورت گرفت و به سال 1926 / 1345 ه . چاپ كامل كتاب به وسيلهء مژيك انتشار يافت ولى ترجمه‌اى كه وعده داد هنوز منتشر نشده است و شايد با توجه به كلمات خود او كه در يكى از تحقيقات اخيرش آمده ( 1936 / 1355 ه . ) هرگز آن را نخواهيم ديد ، زيرا اين كار سخت دشوار و پر زحمت است . گويا مژيك به اين نتيجه درست رسيده كه انجام اين كار پيش از آماده كردن زمينهء آن به وسيلهء تحليل كامل و كنجكاوى دقيق قسمتهاى مختلف كتبا ميسّر نيست 20 و با وجود تحقيقات عميق ، بسيارى از مسائل مربوط به جغرافياى خوارزمى همچنان لا ينحل مانده است . 21 چون نجوم و رياضيّات بر انديشهء خوارزمى چيره بوده ، كتاب جغرافياى خود را به صورت زيج ، يعنى جداول نجومى ، درآورده است . كتاب ترجمهء بطلميوس نيست ، بلكه\r\n\r\n","description":"","footnote":"","page_name":" 77 ","page_number":91},
  {"content":"\r\n\r\nمطالب آن را به صورت جدولها ، با اضافات بسيار از جغرافياى عرب و اصلاحات ديگر ، مرتب كرده است . نسخهء خطّى مقدّمه ندارد ولى به طور قطع نسخهء اصلى داشته است . جدولها بلا فاصله پس از « بسم الله » به صورت دو ستون در هر صفحه ، با بيان موضع جغرافيايى صد و سى و هفت مكان مهم آغاز مىشود . مكانها از اقليمهاى مختلف است كه به ترتيب فاصله از نصف النهار بطلميوس ، كه از جزاير سعادت ( خالدات ) در اقصاى غرب افريقا مىگذرد ، 22 در متن آمده است . به دنبال جدول شهرها ، جدول كوههاست كه دويست و نودتاست ، و به دنبال آن وصف درياها و جزيره‌هاست . مفصّلتر از همه قسمت اخير كتاب است كه از توصيف رودهاى هر اقليم سخن دارد . 23 به خوبى آشكار است كه فصل بندى مطالب خوارزمى با روش بطلميوس در كتاب المدخل الى الجغرافيا اختلاف دارد . بجز مقالهء اوّل بطلميوس ( كه در كنار بيان قواعد اساسى نقشه نگارى ، مشتمل بر انتقادى از مارينوس صورى است ) و مقالهء هشتم ( كه طول نسبى روز را در محلهاى مختلف معين مىكند و در آن جدولى از نود و چهار ولايت موجود در قسمت آباد زمين آمده ) . بقيهء مقالات از دوم تا هفتم در كتاب خوارزمى به صورتى كه كاملا مغاير بطلميوس تقسيم شده است . بطلميوس كوهها ، رودها ، و شهرهاى هر قطعه را بر مىشمارد ولى خوارزمى آنها را به ترتيب اقليمها مىآورد و هر يك را جدا مطالعه مىكند . بطلميوس از 21 منطقه سخن دارد ، ولى مبناى كار خوارزمى همان هفت اقليم است ؛ و دربارهء تعيين ابعاد جغرافيايى مكانهاى مختلف كمتر اتّفاق نظر دارند . 24 از اينجا معلوم مىشود كه صورة الارض خوارزمى ترجمهء دقيق بطلميوس نيست ، بلكه رونويسى از كتاب المدخل الى الجغرافياست كه اصلاح و دستكارى اساسى شده است ، به علاوه ، اين سخن كه بعضى گفته‌اند كه صورة الارض قسمتى از زيج خوارزمى است درست نيست ، زيرا در واقع اين كتاب ، تأليفى مستقل است و رابطهء آن با زيج همانند رابطهء المجسطى با المدخل الى الجغرافياست . 25 نكتهء جالب آنكه خوارزمى اقليمهاى هفتگانه را به ترتيب درجات عرض تقسيم مىكند ، و اين تقسيم بندى با همهء تقسيمهايى كه نزد جغرافيدانان مسلمان معمول بوده تفاوت دارد ، و چنان كه تحقيقات نوين نشان داده بر بنياد محاسبات دانشوران يونان تكيه دارد .\r\nمارينوس صورى خطوط اراتستن را حدود جنوبى اقليمهاى خود مىداند ، ولى خوارزمى آن را حدود شمالى مىشمارد و حدّ جنوبى اقليم اوّل را كه بر خط عرض 16 درجه و 27 دقيقهء شمالى است ( شهر مروى ) بر روى خط استوا برده و مانند بطلميوس حدّ جنوبى معمورهء زمين را خطّ عرض 16 درجه و 25 دقيقهء جنوبى گرفته است . خوارزمى را در اين مورد تخطئه نمىتوان كرد ، زيرا تقسيم وى منظّم است و اقليمها را از روى عمد به سوى جنوب برده ، شايد از اين جهت كه\r\n\r\n","description":"","footnote":"","page_name":" 78 ","page_number":92},
  {"content":"\r\n\r\nبر طبق تقسيم وى هفتاد شهر از شهرهاى بزرگى كه ياد كرده در جنوب حدّ شمالى اقليم قرار مىگيرد . اين نكته از لحاظ جغرافياى اسلامى مفيد اين معنى است كه پس از خوارزمى هيچ كس در اين تقسيم از او پيروى نكرد ، مگر سهراب كه در نيمهء اوّل قرن دهم / چهارم ه .\r\nمىزيست و كاملا بر خوارزمى تكيه داشت . با وجود آنكه اعراب در قرن بعد بسيارى از نقاط مسكون را بر ساحل شرقى افريقا و در هند و جنوب شرقى آسيا كشف كردند ، باز هم نظريّهء نا ممكن بودن سكونت در منطقهء حارّه از مشاهدهء علمى و مستقيم نيرومندتر بود ، زيرا همهء منجّمان و جغرافى شناسان متأخّر بدون استثنا تقسيم قديمى اقليمها را نگاه داشتند . 26 تقسيم معموره به هفت اقليم ، كه در جغرافياى قديم و به نزد قدما اهميتى داشت ، در مؤلّفات نجومى و جغرافياى اسلامى قانون اساسى و منبع همگانى شد ، ولى گاه و بىگاه قاعدهء هندسى مبناى تقسيم نديده گرفته شد و مرزهاى ميان اقليمها اختلاف پيدا كرد . گاهى نيز نظريّات عجيبى در اين زمينه ابراز مىشد 27 همچون پندار مسعودى كه همهء شهرهاى بزرگ يك اقليم در يك خط عرض قرار دارد . 28 اگر خوارزمى در تقسيم تازهء خود جرأت بسيار نشان داده در نقشه‌هاى او نيز ، كه با نقشه‌هاى شناخته شدهء دورانهاى بعد اختلاف كامل دارد ، اصالت و ابتكار فراوان به كار رفته است . اهميّت آن بيشتر از اينجاست كه قديمترين آثار موجود نقشه كشى اسلامى است ، ولى با كمال تأسّف به واقعيّات و داده‌هاى ديگرى نياز داريم تا بتوانيم دربارهء آنها قضاوت كنيم .\r\nقراين قوى بر اين فرض داريم كه صورة الارض فقط شرح نقشه‌اى است كه بر طبق روش بطلميوس كشيده‌اند 29 و متأسفانه به دست ما نرسيده است ، زيرا نسخهء خطّى استراسبورگ فقط چهار نقشه دارد كه بيشتر نمايندهء نمونه‌هاى پراكنده است و حالت تصادفى محض در آنها غلبه دارد . و يكى از اين نقشه‌ها با هدفى نظرى همراه بوده ، و تصويرى از خطوط ساحلها براى توضيح اصطلاحات مورد استعمال دانشوران است ؛ و جالب آنكه با وجود كوششهاى دانشمندان هنوز قسمتى از آن نامفهوم مانده است . 30 نقشهء « جزيرهء گوهر » و كوههاى اطراف آن نمونهء جالبى از جغرافياى داستانى را نشان مىدهد . جزيرهء مذكور را معمولا « جزيرهء ياقوت » مىناميده‌اند و از دوران بطلميوس در اقصاى شرق بر خط استوا ثابت بوده است 31 و روايات مربوط به آن بر اطّلاعات واقعى مربوط به جزيرة سيلان تكيه دارد ولى ، چنان كه مژيك توضيح داده ، 32 از ديد خوارزمى نفوذ روايت عربى افسانهء اسكندر كه در آن روزگار در عالم اسلامى رواج كامل داشته بر آن غلبه دارد . بىگفت و گو اهميّت اساسى مخصوص نقشهء نيل است كه معلوم مىدارد در آن روزگار مسير آن به طور كامل شناخته بوده است . اين نقشه با مكتب قديم جغرافياى نجومى سازگار است 33 به دليل آنكه حدود هفت اقليم بر آن نمايان شده است . آخرين\r\n\r\n","description":"","footnote":"","page_name":" 79 ","page_number":93},
  {"content":"\r\n\r\nنقشهء كتاب براى ما اهميّت فراوان دارد كه درياى مايوتيس يعنى آزوف كنونى را نشان مىدهد و ، به خلاف نقشه‌هاى سابق ، شمال را بالاى آن نهاده چنان كه اكنون هست ، در صورتى كه همهء نقشه‌هاى ديگر طبق روش متّبع در نقشه‌كشى عرب ، جنوب را بالاى دريا نشان داده است . در كتاب خوارزمى از نقشهء جهان ، كه بعدها هيچ يك از متون « اطلس جهان » مكتب جغرافيايى اسلام از آن خالى نبوده ، اثرى نيست . تعيين خطوط طول و عرض به تحديد رسم چنين نقشه‌اى كمك مؤثر مىكند ، امّا كوششهاى مژيك در اثناى تحقيقات طولانى و دقيق ، دربارهء افريقا و جنوب شرقى آسيا 34 و شرق اروپا نشان داده است كه تا زمانى كه مطالب علمى تازه‌اى فراهم نشود ، انجام اين كار ميسّر نيست . 35 مانند همهء ترجمه‌هاى عربى كتاب بطلميوس ، در مورد كتاب خوارزمى نيز نمىدانيم كه وى از متن يونانى و سريانى كدام يك را به كار برده است . به نظر نالينو كتاب وى ترجمهء بطلميوس نيست ، بلكه تأليف آن به منظور توضيح نقشه‌اى بوده كه مستقيما از متن يونانى كتاب جغرافيا گرفته شده است نه از متن سريانى . در بسيارى از موارد اختلاف با بطلميوس را بر اين اساس توضيح مىتوان داد كه مطالب آن از نقشه گرفته شده است نه از جغرافيا . تحقيقات مژيك فرض نالينو را ، كه رسالهء خوارزمى بر بنياد « نقشه » استوار است ، تأييد مىكند ، امّا به نظر او « نقشه » نيز بر متن سريانى تكيه دارد . 36 به نظر هونيگمان خوارزمى مىخواسته در اين كتاب تا حدود امكان نقشهء مأمون را با نقشهء بطلميوس درهم آميزد ، ولى در اين كار توفيق كامل نيافته است . 37 نامهاى جغرافيايى قديم به نزد خوارزمى فراوان است ، ولى بتدريج از قلمرو جغرافياى توصيفى محو شد و به دوران ياقوت . يعنى قرن سيزدهم / هفتم ه . ، بكلّى از ميان رفت . خوارزمى نيز مىخواسته كلمات رايج عصر خود را جايگير اين گونه كلمات كند و گاه و بىگاه بعضى از نامهاى جغرافيايى فارسى را به كار مىبرد . 38 به طور كلّى توان گفت كه خوارزمى در اين كتاب نيز همانند تأليفات رياضى خويش ، اصالت و ابتكار داشته و نيز بايد هماهنگ نالينو 39 و بار تولد 40 بگوييم كه هيچ قوم اروپايى كتابى ندارد كه با قديمترين اثر جغرافيايى اسلام ، يعنى كتاب خوارزمى ، قابل قياس باشد . كتاب صورة الارض در مقايسه با ديگر مؤلّفات خوارزمى در اروپاى قرون وسطا نقشى محدود داشت ، ولى به قرن يازدهم / پنجم ه . قسمتى از مطالب آن دربارهء عرضها و طولها به جدولهاى زرقالى راه يافت . كتاب اخير به لاتينى ترجمه شد و به قرن دوازدهم / ششم ه . و قرنهاى بعد شهرت فوق العاده يافت . 41 نفوذ كتاب خوارزمى بر دانش عربى خارق العاده بود . در نيمهء اوّل قرن چهارم هجرى ( دهم ميلادى ) كتاب ديگرى پديد آمد كه با آن شباهت بسيار داشت ، تا آنجا كه مىشد گفت رونويس ديگرى از كتاب خوارزمى است . هنوز نام مؤلّف در ابهام و پيچيدگى است ، و در متن\r\n\r\n","description":"","footnote":"","page_name":" 80 ","page_number":94},
  {"content":"\r\n\r\nخطّى خوب و منحصر به فرد كتاب در موزهء بريتانيا كه تاريخ 1309 / 709 ه . دارد ، مؤلّف در مقدّمه با اختصار تمام خويشتن را « افقر الورى سهراب » يعنى « بندهء فقير ، سهراب » مىخواند و چنين چيزى در ميان مؤلّفان عرب كمتر سابقه دارد ، و گذشته از اين ، كلمه بيگانه مىنمايد ؛ تا آنجا كه مىتوان احتمال داد كه منظور از آن گمراه كردن ديگران بوده يا اين كه سهراب نامى مستعار است . ولى وضوح متن چندان است كه چون مژيك به سال 1930 / 1349 ه . 42 چاپ كامل آن را انتشار داد ، در محافل علمى به نام مؤلّف ثبت شد ؛ ولى پيش از آن تاريخ دربارهء اسم مؤلّف آشفتگى بسيار بود كه هنوز آثار آن بر جاى مانده است و بعضيها نام ابن سراپيون 43 به او داده‌اند ، و گويى با نام طبيب معروف آن دوران اختلاطى رخ داده بوده است . 44 بعضى ديگر او را ابو الحسن بن بهلول ناميده‌اند . 45 عنوان كتاب كه بر نسخهء خطى عجائب الاقاليم السّبعة آمده مشكوك است ، زيرا در كتاب سخنى از عجايب نيست و شايد حق با مژيك است كه گويد نام آن كتاب الاقاليم السبعة است .\r\nتاريخ تأليف آن را ، با كنجكاوى در متن كتاب ، ميان سالهاى 902 و 945 / 289 و 334 ه . ، يعنى پيش از درآمدن آل بويه به بغداد ، تعيين مىتوان كرد . اطّلاعات مؤلّف از عراق چنان دقيق است كه بىگفت و گو در آنجا مقيم بوده است . وى معاصر ابو زيد بلخى ، بنيانگذار مكتب قديم جغرافى اسلامى ، بوده ولى روشى كاملا مخالف با مكتب مذكور داشته است زيرا كتاب وى استمرار مكتب جغرافياى يونانى است ، امّا تا حدى با روش صورة الارض خوارزمى تفاوت دارد . مقدّمهء كتاب اطّلاعات مفصّلى به دست مىدهد كه مىتوان به كمك آن بر بنياد مطالب كتاب نقشهء مسطح مربعى رسم كرد . و اين قضيه ، مژيك را به اين فرض كشانيده كه شايد كتاب خوارزمى نيز چنين مقدّمه‌اى داشته كه از نسخهء خطى استراسبورگ افتاده است . كتاب سهراب در فصل بندى مطالب با صورة الارض كمى تفاوت دارد . در آغاز شمار شهرها و اقاليم مختلف را ياد مىكند و توصيف درياها و جزاير و شمار كوهها به دنبال مىآيد ( به ترتيب اقاليم ) . پس از آن سخن از چشمه‌ها و رودهاست ، و در خاتمه ، همهء اين چيزها را بر اقليمها تقسيم مىكند . از اينجا معلوم مىشود كه تقسيمات وى همان تقسيمات خوارزمى است ، ولى تسلسل آن به صورتى ديگر است و انگيزهء آن معلوم نيست . گاه توزيع چيزها حتّى در داخل يك قسمت تفاوت مىكند ، چنان كه دربارهء اقليم سوم و چهارم و پنجم چنين شده است .\r\nبه طور كلى مىتوان گفت كه اختلاف ميان دو كتاب از لحاظ مطالب مقتبس از منابع يونانى بسيار ناچيز است و فقط در تحريف بعضى از نامها و اسقاط برخى از شماره‌ها نمايان مىشود ، ولى اين نكته مانع از آن نيست كه در بعضى از موارد متن سهراب بر متن خوارزمى مرجّح باشد . روى هم رفته ، چنان كه مژيك مىگويد ، در قسمتهايى كه دو كتاب به هم نزديك\r\n\r\n","description":"","footnote":"","page_name":" 81 ","page_number":95},
  {"content":"\r\n\r\nاست ، چاپ انتقادى كتاب خوارزمى بدون استفاده از نسخهء خطّى كتاب سهراب ميسّر نيست .\r\nاهميّت اساسى كتاب سهراب در فراوانى مطالب منقول از منابع عربى است و گويا مىخواسته بر مطالب خوارزمى ، كه يك قرن پيش فراهم آمده بود ، مايه‌هايى تازه بيفزايد و تأليف خود را با تقاضاى معاصران هماهنگ‌تر كند . و اين نكته بخصوص دربارهء قسمت كوهها و رودخانه‌ها صادقتر است . توصيف مؤلّف از شبكهء كانالهاى بغداد چنان رساست كه در دههء آخر قرن پيش توجّه لسترينج را جلب كرد و در توصيف سرزمين سواد مطالب اساسى از آن گرفت . 46 توصيف وى از دلتاى نيل چنان است كه گست خاورشناس گويد : « سهراب مصر را از نزديك مىشناخته و از مردم آنجا بوده است » ، 47 ولى چنان كه مژيك توضيح داده اين پندار نتيجهء غفلت از منبع اساسى سهراب ، يعنى خوارزمى ، بوده است . 48 در مرحلهء آخر ، اين نكته خالى از لطف نيست كه زبان سهراب عربىتر است و سبك وى در سطح نثر علمى متداول است ، امّا سبك خوارزمى از لحاظ زبان پيچيده است و اين نشان مىدهد كه به دوران وى هنوز سبك نثر رسائل علمى ، كامل نبوده است . 49 نفوذ خوارزمى به سهراب منحصر نماند و به ديگران نيز رسيد . ولى بايد اعتراف كرد كه دريافت نفوذ يك كتاب همان قدر دشوار است كه احساس نفوذ يك روش كلّى كه مطالب جغرافيايى را در قالب جداول زيجى مىريزد ؛ يعنى روشى كه مانند صورة الارض از منابع يونانى مايه مىگرفته است . اين روش بعدها با نجوم بيشتر از جغرافياى توصيفى كه پيدايش آن آغاز شده بود ارتباط يافت ، بنا بر اين رواست كه تا حدّى از توالى تاريخى چشم بپوشيم و در دنبالهء اين فصل فقط از مؤلّفات معتبر جغرافياى نجومى سخن كنيم تا هنگام بحث از دوران آن به تكرار گفت و گو محتاج نباشيم .\r\nپيش از آغاز اين گفت و گو بايد دربارهء معاصر كوچكتر خوارزمى ، يعقوب كندى ، فيلسوف معروف عرب ( متوفّى حدود سال 874 / 260 ه . ) ، شمّه‌اى بگوييم . 50 از پيش گفته‌ايم كه يكى از نخستين ترجمه‌هاى جغرافياى بطلميوس با اين نام پيوسته است و به احتمال قوى كتاب رسم المعمور من الارض وى ، كه مسعودى بدان اشاره مىكند 51 و متأسّفانه چيزى دربارهء آن نمىدانيم ، زير نفوذ همين ترجمه بوده است . رسالهء فى البحار و المدّ و الجزر او كه مسعودى از آن ياد كرده و در فصل مربوط به اقيانوس از آن سود برده اهميّت بسيار دارد . 52 آشنايى دانش اروپايى با رسالهء مذكور نتيجهء دو تحقيق عالمانهء و يدمان بود . 53 با آنكه نظريّهء كندى دربارهء جزر و مدّ بر افكار نادرست تكيه داشت ، جالب است كه براى اثبات صحّت آن به ملاحظه و تجربهء علمى پرداخت . 54 به هنگام سخن از تاريخ تحوّلات جغرافياى توصيفى با يكى از شاگردان كندى برخورد خواهيم كرد . « زيج » كه بر جدولهاى نجومى اطلاق مىشد ، عنوان چند اثر معتبر\r\n\r\n","description":"","footnote":"","page_name":" 82 ","page_number":96},
  {"content":"\r\n\r\nبود كه با زيج الغ بيگ به پايان رسيد و تقريبا همگى از طول و عرض مكانهاى جغرافيايى پراكنده در اقاليم هفتگانه سخن داشت . در آن ميانه زيج بتّانى ( 852 - 929 / 244 - 317 ه . ) 55 كه تقريبا يك قرن پس از خوارزمى مىزيست ، از همه مهمتر بود . انتساب بتّانى به مكتب صابيان حرّان بيشتر از مكتب بغداد است . گفت و گو از مقام وى در تاريخ علم توضيح اضافى است و شاهد اين سخن شهرت وى در اروپاى قرون وسطا است كه به نام آلباتگنيوس خوانده مىشد ، و نيز توجّه فوق العاده‌اى كه رگيومونتانوس ( 1436 - 1474 / 840 - 879 ه . ) 56 در مورد حساب مثلّثات كروى به دو داشت . حتّى به دوران متأخر ، به سال 1749 / 1163 ه . ، 57 دنتورن از ملاحظات وى دربارهء كسوف فوايد بسيار برد . بتّانى تقريبا همهء زندگى خود را از سال 877 / 264 ه . تا 918 / 306 ه . 58 در رصد خانه رقّه به رصد كردن اجرام سماوى گذرانيد . گر چه خود را مسلمان مىشمرد در اصل به صابيان حرّان ، كه در آن روزگار تعدادى از دانشوران بزرگ و از آن جمله ثابت بن قره از ميانشان برخاسته بود ، نزديكتر بود . دستكارى بعضى از آثار بطلميوس بخصوص كتاب المقالات الاربع با نام بتانى پيوسته است 59 ولى از همهء مؤلّفات وى فقط همين جدولهاى نجومى معروف به زيج صابى به جا مانده كه مقدّمه‌اى مفصّل در بيشتر از شصت فصل دارد ، كه همهء مسائل نجوم را در آن آورده است و از آن پس كه به سال 1140 / 535 ه . به وسيلهء افلاطون تيوولى به لاتينى ترجمه شد ، شهرت آن در اروپا بالا گرفت . اكنون دربارهء قسمتهايى از زيج او سخن مىكنيم كه با جغرافيا ، به معنى محدود كلمه ، ارتباط دارد .\r\nفصل ششم مقدّمه ، كه توصيف عمومى زمين است و بويژه دربارهء درياها مفصل سخن مىكند ، اهميت خاص دارد . به نظر نالينو ، تمام مطالب اين فصل از متن سريانى و دستكارى شدهء بطلميوس گرفته شده است . 60 بايد به ياد داشته باشيم كه توصيف درياها و جزاير اين فصل در نتيجهء ترجمهء افلاطون تيوولى از دير باز در اروپا شناخته بود ، و همهء تصوّراتى كه تا دوران اكتشافات جغرافيايى در مغرب زمين دربارهء اقيانوس هند رواج داشت به بتّانى باز مىگردد . 61 قابل ملاحظه آنكه مطالب جغرافيايى اروپاى معاصر از لحاظ ارزش علمى در خور قياس با مطالب بتّانى نيست . 62 از موقعى كه كتاب بتّانى به وسيلهء نسخهء منحصر به فرد اسكوريال در اروپا شناخته شد و رنو 63 و مرن 64 پيش از چاپ انتقادى نالينو به ترجمهء آن پرداختند ، اين فصل از مقدّمه نظر دانشوران اروپا را جلب كرد . نسبت به نوشته‌هاى جغرافيايى به زبان عربى نيز اهميت خاص دارد ، زيرا كاملترين توصيف جهان را كه قرون سلف به اقتباس از جغرافى شناسان مكتب يونان شناخته بودند به دست مىدهد . از معاصران بتّانى ، كسانى كه طرفدار جغرافياى توصيفى بودند از مطالب آن استفاده كردند ، چنان كه قسمتهايى از آن در نوشته‌هاى ابن رسته ، مسعودى ، قدامة ، و جيهانى - به نقل از منابع ديگر - هست ، ولى مطلب\r\n\r\n","description":"","footnote":"","page_name":" 83 ","page_number":97},
  {"content":"\r\n\r\nچنان كلمه به كلمه تكرار شده كه اثر بتّانى در آن آشكار است . متن فصل ششم چنين است :\r\nو امّا محلهاى معلوم زمين و شهرهاى مسكون از لحاظ طول و عرض . به دليلى كه بطلميوس آورده و ديگر قدما نيز در اين مورد با او موافقت كرده‌اند ؛ توضيح داديم كه زمين مدوّر است و مركز آن در ميان فلك است و هوا از همه جهت بر آن محيط است و در مقايسه به فلك البروج همانند نقطه‌اى ناچيز است . و حدود معمورهء زمين را از جزايرى ، كه خالدات نام دارد و شش جزيرهء آباد است و در بحر اقيانوس غربى است ، گرفته‌اند 65 تا اقصاى آبادى چين و آن را دوازده ساعت يافته‌اند ، و دانسته‌اند كه وقتى خورشيد در اقصاى آبادى چين غروب كند آغاز طلوع آن بر اوّلين جزاير آباد مذكور است كه در بحر اقيانوس غربى است ، و وقتى در اين جزاير غروب كند آغاز طلوع آن در اقصاى آبادى چين است ، و اين نصف دايرهء زمين است و طول معموره‌اى است كه از آن خبر يافته‌اند ، مسافت آن 13500 ميل از همان ميلى است كه در اندازه‌گيرى زمين به كار رفته است . پس از آن در عرضها نظر كردند و ديدند كه آبادانى از محل خطّ استوا تا ناحيهء شمال در جزيرهء ثولى در برتانى ، كه طول درازترين روز آن بيست ساعت است ، خاتمه مىيابد . و گفتند كه خطّ استوا زمين را از شرق به غرب در ميان هند و حبش تا جزيره‌اى طى مىكند كه آنجا در ناحيهء جنوب معدّل النّهار واقع است و شمال را از جنوب جدا مىكند . و خطى ديگر اين خط را از شمال به جنوب در نيمه راه ميان جزاير بحر اقيانوس و اقصاى آبادانى چين در جايى قطع مىكند كه آنجا قبّة الارض است و وصف آن معروف است و محلّ آن محلّ تقاطع دو خط است . و عرض از خط استوا تا جزيرهء ثولى نزديك شصت درجه است كه يك ششم دايرهء زمين است . و چون اين يك ششم كه مقدار عرض است در نصف ، كه اندازهء طول قسمت آباد زمينى است ، ضرب شود مقدار عمرانى كه در ناحيهء شمال هست به قدر نصف يك ششم زمين مىشود ؛ كه يك جزء از دوازده جزء است .\r\nو اندازهء درياى هند را معين كردند و گفتند كه طول آن از مغرب به مشرق از اقصاى حبش تا اقصاى هند 8000 ميل و عرض آن 2700 ميل و از جزيرهء برابرى شب و روز ، 1900 ميل به طرف جنوب مىگذرد . و اين دريا در سرزمين حبش خليجى دارد كه تا ناحيهء بربر كشيده است و خليج بربرى نام دارد و طول آن 500 ميل و عرض راه آن 100 ميل است . و خليجى ديگر به سوى سرزمين ايله مىرود كه درياى قلزم است و طول آن 1400 ميل و عرض آن در اصل 700 ميل و عرض راه آن كه درياى اخضر ناميده مىشود 200 ميل است . و خليج ديگرى است كه از سرزمين ايران خارج مىشود و نامش خليج فارس است و همان درياى بصره است . طولش 1400 ميل است و عرضش در اصل\r\n\r\n","description":"","footnote":"","page_name":" 84 ","page_number":98},
  {"content":"\r\n\r\n500 ميل است و عرض راهش 150 ميل و ميان اين دو خليج ، يعنى خليج أيله و خليج فارس ، سرزمين حجاز و يمن است ، و ما بين اين دو خليج 1500 ميل است . و خليجى ديگر به سوى اقصاى سرزمين هند و پايان آن مىرود كه خليج اخضر نام دارد 66 و طول آن 1500 ميل است . و در همهء اين دريا ، يعنى درياى هند و چين ، از جزاير آباد و غير آن 1370 جزيره هست ، و از آن جمله جزيره‌اى است در اقصاى دريا نزديك ديار چين كه تا پروبانه نام دارد و آن سرنديب است كه از محيط آن در ناحيهء مشرق هند 3000 ميل ، مقابل اين سرزمين است ؛ كه كوههاى بزرگ و رودهاى فراوان در آن واقع است ، و از آن ياقوت احمر و ياقوت كبود برون آرند و اطراف آن پنجاه و نه جزيرهء آباد هست كه در آنجا شهرها و دهكده‌هاى بسيار است .\r\nاما درياى اقيانوس غربى كه محيط نام دارد ، فقط ناحيهء مغرب و شمال آن در اقصاى سرزمين حبش تا برتانى شناخته است ، و كشتى بر آن نمىرود و شش جزيره‌اى كه روبه‌روى سرزمين حبش در آن هست ، جزاير عامره است و آن را جزاير نيكبختان ( سعداء ) نيز گويند .\r\nو جزيرهء ديگر رو به روى اندلس است كه به نزد خليج ، غديره [ قادس - كاديث 
  ] نام دارد . و اين خليج از آن درآيد و محلى كه از آن درآيد هفت ميل است ، و ما بين اندلس و طنجه ، سبته نام دارد و به بحر الروم رسد . و در ناحيهء شمال اقيانوس ، جزاير برتانى است كه دوازده جزيره است . آنگاه از آبادانى دور شود و كس نداند كه چگونه است و چه در آن است .\r\nامّا درياى روم و مصر از خليجى كه از درياى اقيانوس غربى مىآيد در نزديكى جزيرهء موسوم به غديره مقابل اندلس بيرون مىآيد ، تا صور و صيدا از ناحيهء مشرق ممتد است ، و طول آن 5000 ميل و عرض آن در جايى 600 ميل و در جايى 700 ميل و در جايى 800 ميل است . و در آن يك خليج هست كه سوى ناحيهء شمال نزديك روميه رود و طول آن 500 ميل است ، و درياى آذريس [ آدرياتيك 
  ] نام دارد . و خليج ديگرى سوى سرزمين ناربان رود كه طول آن 200 ميل است . و در همهء اين دريا 162 جزيرهء آباد هست كه پنج جزيره از آن ميان بزرگ است : يكى جزيره قرنس [ گورسيكا 
  ] كه محيط آن 200 ميل است ، ديگر سردانيه كه محيط آن 300 ميل است ، قبرس كه محيط آن 350 ميل است ، و صقلّيه [ سيسيل 
  ] كه محيط آن 500 ميل است ، و اقريطش [ كرت 
  ] كه محيط آن 300 ميل است .\r\nو درياى پونتوس [ درياى سياه 
  ] از لاذقه تا قسطنطنيّهء بزرگ امتداد دارد و طول آن 1060 ميل و عرض آن 300 ميل است ، و رودى كه تانائيس [ دون 
  ] نام دارد بدان مىريزد .\r\nمنبع اين رود از ناحيهء شمال از درياچه‌اى است كه مايوتيس نام دارد و آن دريايى بزرگ است گر چه آن را درياچه نامند ، طول آن از مشرق به مغرب 300 ميل و عرض آن 100\r\n\r\n","description":"","footnote":"","page_name":" 85 ","page_number":99},
  {"content":"\r\n\r\nميل . و به نزد قسطنطنيه يك خليج دريايى از آن جدا مىشود كه گويى رودى است و به درياى مصر مىريزد . و عرض آن به نزد قسطنطنيه سه ميل است و قسطنطنيه بر كنار آن است .\r\nو درياى گرگان [ بحر خزر 
  ] كه بحر الباب [ درياى دربند 
  ] است . طول آن از مغرب به مشرق 800 ميل است و عرض آن 600 ميل . و در آن ، رو به روى گرگان ، دو جزيره است كه در گذشته آباد بوده است . و اين جاهاى آباد از درياى زمين معروف است . خدا بهتر داناست .\r\nو زمين را سه قسمت كرده‌اند : اول از درياى اخضر است از ناحيهء شمال و خليجى كه از پونتوس به درياى اكبر مىرود و ميان درياچهء مايوتيس تا پونتوس . حدود اين ناحيه از مغرب و شمال درياى غربى است كه اقيانوس است ؛ و از ناحيهء جنوب درياى مصر و روم است ؛ و از ناحيهء مشرق تا نائيس و درياچهء مايوتيس . و اين سرزمين شبه جزيره است و آن را اوروفى [ اروپا 
  ] ناميده‌اند .\r\nقسمت دوم ، از ناحيهء جنوب است ؛ از درياى مصر تا درياى حبش حدود اين ناحيه از مغرب ، بحر اخضر است و از شمال بحر مصر و روم و از مشرق عريش و از جنوب بحر حبش ، و اين قسمت لوبيا [ افريقا 
  ] نام دارد .\r\nو قسمت سوم ، بقيه آبادى زمين است تا اقصاى آن حدود آن از مغرب تا نائيس و نهر و خليج و عريش و ايله است ، و از جنوب درياى يمن و هند ، و از مشرق اقصاى آبادى چين در ناحيهء مشرق و خود چين است و اين قسمت را « آسياى بزرگ » نامند .\r\nو اين سه قسمت اقليمها و ولايتها و ديگر ديار آباد را فراهم دارد . امّا آنچه آبادانى و ويرانى آن معلوم نيست يازده جزء است از دوازده جزء . و اما جزوى كه عمران معلوم از محلّ خط استوا در آن است در آنجا درياها و بيابانهاست . و اگر كسى گويد آيا در اين يازده جزء گياه و حيوان و عمران هست ، سخن دربارهء آن به قياس و نظر است . و از آبادى زمين آنچه به نزديك ماست از حدى كه گفتيم تجاوز نمىكند و آنچه ماوراى آن است كسى معلوم نكرده ، ولى اقتضاى نظر و حدس ، كه هيچ يك از صاحبان معرفت منكر آن نيست ، بر سبيل قياس چنين است كه خورشيد و ماه و ستارگان به نزد ما در گردش است و از حركت و نزديكى و دورى آن تابستان و زمستان و گياه و حيوان و عمران و چيزها هست كه همه دانند . پس اگر خورشيد و ستارگان بر هر مكانى از بقيهء دايرهء زمين چنان كه به نزد ما هست طلوع مىكند ، پس آنجا گياه و حيوان و دريا و كوهها تواند بود چنان كه به نزد ما هست و سزاوار است كه چنين باشد . و اندازهء يك درجه ، به ميلهاى مذكور ، در حدود 65 ميل است كه معادل مسير دو روز است تقريبا ، و خدا بهتر داند .\r\nاما طول و عرض شهرها چنان كه در كتاب صورة الارض آمده مربوط به طولى است\r\n\r\n","description":"","footnote":"","page_name":" 86 ","page_number":100},
  {"content":"\r\n\r\nكه مسافت ما بين مغرب و مشرق است . و مبدأ محاسبهء طولها جزاير آباد در درياى اقيانوس غربى است كه به طرف مشرق در نظر مىگيرند به ترتيبى كه اوقات خسوف ماه را در بعضى شهرها پيش از بعضى ديگر يافته‌اند و دانسته‌اند كه ظهر هر نقطه بر ظهر نقطهء ديگرى كه در مغرب آن قرار گرفته ، به اندازهء درجاتى از معدل النّهار پيشى دارد كه شمارهء آنها متناسب با زمان رؤيت كسوف واحد در آن دو نقطه است و اين را از خبر كسانى كه به راهها مىروند بتقريب گرفته‌اند . و اما عرض جغرافيايى شهرها را از رصد كردن خورشيد به وقت نيمروز در شهرها و اندازه گرفتن فاصلهء آن از نقطهء سمت الرأس هر نقطه شناخته‌اند ، چنان كه پيش از اين در همين كتاب بيان كرده‌ايم ؛ و از همين راه ، دورى هر شهر را از خط استوا ، كه فاصلهء ميان شمال و جنوب است ، به دست آورده‌اند . و فاصلهء هر شهر را از جزاير خالدات در جهت طول و از خط استوار در جهت عرض ثبت كرده‌اند . و ما اين را ، به ترتيبى كه در كتاب معروف صورة الارض يافته‌ايم ، با ذكر شهرها و ولايتهاى معلوم جدا آورده‌ايم ، كه بطلميوس نيز چنين كرده است ؛ و آن نود و چهار شهر است . و گاه در آن كتاب در طولها و عرضها نقصانى است كه آنچه را مورد نياز باشد در باقيماندهء اين كتاب خواهيم آورد . 67 طبيعى است كه اين فصل ، شامل همهء مطالب جغرافيايى زيج بتّانى نيست . جدول اقليمهاى وى تقريبا با فرغانى يكى است ، ولى به طبع با خوارزمى اختلاف دارد ، زيرا اين آخرى ، چنان كه از پيش گفتيم ، در اين زمينه منحصر به فرد است . بتّانى اين فصل را در قسمت جغرافياى زيج خود نياورده بلكه جزو جدولهاى خاصّ اجرام سماوى قرار داده است .\r\nجدولهاى جغرافيايى او نيز بىاهميت نيست ، ولى معلوم نيست چرا جزو ترجمهء لاتينى افلاطون تيوولى نيامده است و به همين جهت تا نيمهء دههء آخر قرن گذشته ، كه پيش از چاپ كامل كتاب جزو ترجمهء بزرگ نالينو آمد ، در دسترس دانشوران مغرب نبود . جدولهاى مذكور ، در ضمن دو مجموعه ، فهرستى از نام دويست و هفتاد و سه شهر با تعيين عرض و طول آنها به دست مىدهد . 68 در وهلهء اول گمان مىرود كه هدف بتّانى تكميل كار خوارزمى بوده است ، زيرا در فهرست اوّل هفتاد و چهار ولايت معموره را ، كه در مقالهء هشتم از كتاب بطلميوس آمده ولى در صورة الارض خوارزمى نيست ، ياد كرده است . و بتانى در هر دو فهرست و نيز در مقدّمهء زيج فقط از يك منبع ، به نام صورة الارض ، نام مىبرد ؛ ولى به عللى چند نمىتوان اين را كتاب خوارزمى دانست ، از جمله ، و نه مهمتر از همه ، اينكه ترجمهء لاتينى افلاطون تيوولى كه بر اصل عربى كتاب بتانى تكيه دارد ، از پس عنوان اضافه مىكند « المعروف بجغرافيا » ، و چنان كه نالينو مدلّل داشته ، در واقع اينجا سخن از ترجمهء دستكارى شدهء بطلميوس است كه\r\n\r\n","description":"","footnote":"","page_name":" 87 ","page_number":101},
  {"content":"\r\n\r\nثابت بن قرّة به وجود آورده بود . 69 و اين عجيب نيست ، زيرا ثابت از هموطنان بتّانى بود .\r\nبه علاوه اين آخرى ، به احتمال قوى از روى عمد ، استفاده از حاصل علمى منجمان مأمون را انكار كرده است - البته اگر بپذيريم از مؤلّفات آنها چيزى در كتاب وى نيامده است - 70 و هم او از اندازه‌گيرى خط نصف النهار به وسيلهء منجمان مأمون دم نميزند ؛ ولى از سوى ديگر ، صاحب ترجمهء دستكارى شدهء بطلميوس از كتاب خوارزمى اطلاع داشته 71 زيرا مطالبى از آن گرفته و نيز ترجمه‌هاى سريانى بطلميوس را مىشناخته است . 72 چنان كه ديديم ، همهء مسائل مربوط به تاريخ دوران اوّل جغرافياى رياضى عرب ، با پيچيدگى و اشتباه فراوان توأم است ، و اين قضيّه دربارهء منابع بتّانى نيز صادق است ، ولى مؤلّفات وى بر مؤلّفات موجود ديگر از اين جهت امتياز دارد كه يكى از آنها به روش علمى چاپ شده است ؛ حقيقت آن است كه هيچ رسالهء عربى از دوران اوّل نيست كه به روش علمى با ترجمه و تعليقات مفصّل همچون زيج صابى ( به كوشش نالينو در سه جلد بزرگ 1899 - 1907 ) به چاپ رسيده باشد . حواشى نالينو براى كسى كه بخواهد در مسائل نجوم و جغرافياى عربى مطالعه كند ، به حق فرهنگنامه‌اى بىنظير است .\r\nبتقريب يك قرن پس از بتّانى در مصر فاطمى يك كتاب نجوم به صورت جدولها به وجود آمده كه به اهميت و اعتبار همانند زيج بتانى بود . اين كتاب از ابن يونس است كه به خلاف بتّانى وصف اندازه گيرى خطّ نصف النهار را كه به دوران مأمون انجام شد بتفصيل نقل كرده است . ابن يونس كه نام وى ابو الحسن على صدفى است ، 73 مانند منجّمان دربار مأمون ، منجّم دربار بوده است . وى كار خود را در تنظيم جدولها در حدود سال 990 / 380 ه . بر كوه المقطّم قاهره در رصدخانه‌اى آغاز كرد كه بعدها جزو « دار الحكمهء » الحاكم ، خليفهء فاطمى ، شد كه از سال 1005 / 396 ه . تا پايان دوران فاطميان به سال 1171 / 567 ه . به جا ماند 74 و همانند سازمان معروف دوران هارون الرّشيد و مأمون بود . ابن يونس جدولها را اندكى پيش از وفات خود به پايان برد ( 1009 / 399 ه . ) كه به انتساب الحاكم بامر اللّه ، خليفهء فاطمى آن روزگار ، الزيج الحاكمى الكبير عنوان يافت . چند نسخهء خطّى ناقص از كتاب به جا مانده كه كوسن دو پر سوال قسمتهايى از آن را با ترجمه منتشر كرده و كتاب وى تاريخ سال دوازدهم جمهورى فرانسه را دارد ( 1803 - 1804 ) . شوى ، دانشمند رياضى و خاورشناس ، بيشتر مطالعات خود را در دههء سوم همين قرن انجام داده 75 و گفته است كه كارهاى مهمّ ابن يونس منحصر به نجوم نيست ، و از يك قانون رياضى دربارهء محاسبهء مثلّثات كروى كه او كشف كرده و بسيار مورد توجه قرار گرفته ياد كرده است . بىگفت و گو ابن يونس پس از بتّانى از همهء منجّمان اسلامى بزرگتر است . زيج ابن يونس مقدّمه‌اى كوتاه و جالب دارد كه همهء موارد استفادهء عملى از\r\n\r\n","description":"","footnote":"","page_name":" 88 ","page_number":102},
  {"content":"\r\n\r\nنجوم و جغرافياى رياضى را در شعائر اسلامى به اختصار آورده و در آن چنين گفته است :\r\n. . . و چون ستارگان را با شريعت رابطه است 76 براى شناخت وقت نمازها و طلوع فجر ، كه هنگام آن غذا و آب بر روزه‌دار حرام شود ، نيز غروب شفق كه آغاز وقت عشاست و خاتمه قسم و نذر ، و شناخت وقت كسوف و آمادگى براى نماز و تشخيص قبله و آغاز ماهها ، و شناخت برخى از روزها و اوقات زراعت و گرده افشانى درخت و چيدن ميوه و تشخيص جهات و راهيابى به هنگام گم كردن راه ، و از آنجا كه رصدهاى ياران موثق كهن شده و در رصدهاى متقدّمان از اهل دانش و قدرت ، چون ارشميدس و ابّرخس و بطلميوس و غيره خللها هست مولا و سيد ما امير مؤمنان ابو على منصور امام الحاكم بأمر الله صلوات الله عليه و على آبائه الطاهرين و ابنائه الاكرمين بفرمود تا رصد ستارگان تند رو و برخى از ستارگان كند رو تجديد شود . 77 جدولها نيز مقدّمه‌اى دارد كه لوازم رصد كردن و محاسبه را شرح مىدهد ، با كيفيت كار گرفتن از جدولها از جنبهء نجومى به معنى محدود كلمه ، يا از لحاظ تشخيص وقت و محاسبهء مثلثات . نقش اساسى جدولهاى او تصحيح رصدهاى سابق است و در اين باب به نتايج تازه رسيده است . چيزى كه بخصوص ، يعنى از لحاظ جغرافيايى صرف ، جالب است تعيين محل دويست و هفتاد و هفت شهر است كه با تعدادى كه در جدولهاى جغرافيايى بتّانى مذكور آمده چندان اختلاف ندارد .\r\nدر ضمن سخن گفتن از آغاز جغرافياى نجومى اسلامى ، به نقش معتبرى كه زرقالى ، به عنوان واسطهء ميان شرق و غرب ، داشت اشاره كرديم . نيز هنگام گفت و گو از جدولهاى طليطله كه زرقالى در تنظيم آن نقش عمده داشت ، سخنى چند بگفتيم . ابو اسحاق ابراهيم زرقالى كه در محافل علمى به نام زرقالى و در اروپاى قرون وسطا به نام  Arzachel  ( ارزكل ) شهره بود حدود سال 1029 - 1087 / 420 - 480 ه . مىزيست 78 به احتمال قوى در آغاز كار نقّاش بود ، زيرا لقب نقّاش نيز داشته است . وى ابزارهاى دقيق نجومى مىساخت و اسطرلاب تازه‌اى اختراع كرد كه به مرحلهء كمال رسيده بود و بسيار زود بزرگترين رصد كنندهء دوران خويش شد .\r\nمولد وى قرطبة بود ، ولى تقريبا همهء زندگانى خود را در طليطله گذرانيد كه در آن روزگار مركز فرهنگى اسپانيا بود . رسالهء اسطرلاب وى ، كه به عنوان صفيحة الزّرقالى و در ترجمهء لاتينى  Saphaea Arzachelis  نام داشت ، بر مجموع دانش اروپايى نفوذى كم نظير داشت و به زبانهاى عبرى ، لاتينى ، كاستيلى ، و ايتاليايى ترجمه شد . 79 زيج طليطله نيز ، كه زرقالى در تنظيم آن شركت عمده داشت و شرحى خاص بر آن نوشت ، نقشى همانند آن داشت . نسخهء عربى اين\r\n\r\n","description":"","footnote":"","page_name":" 89 ","page_number":103},
  {"content":"\r\n\r\nكتاب تاكنون به دست ما نيامده ، ولى از ترجمهء لاتينى آن ، كه به وسيلهء گراردوس كرموننسيس انجام شده ، بيشتر از پانزده نسخهء خطّى باقى مانده كه نمودارى از كثرت انتشار كتاب است .\r\nجدولهاى مذكور در فعّاليّت علمى آلفونسوى « دانا » در قرن سيزدهم اثر فراوان داشت و رگيومونتانوس رساله‌اى مخصوص دربارهء آن نوشت و كوپرنيك مانند جدولهاى بتانى - كه همهء آنها را نقل كرده - مطالبى از آن نقل كرده است . 80 در سالهاى اخير در نتيجهء تحقيقات خوسه مياس و اليكروسا ، دانشور اسپانيايى ، همه جنبه‌هاى فعّاليّت علمى زرقالى روشن شده است . اهميّت فعّاليّت وى از لحاظ جغرافيا از آنجاست كه وى از ترجمه‌هاى عربى بطلميوس ، و از آن جمله كتاب خوارزمى ، بهره گرفته است . 81 ديگر از جمله كارهاى علمى وى اين بود كه طول مديترانه را به ترتيبى نزديك به واقع ، يعنى 42 درجه ، محاسبه كرد . پيش از آن محاسبهء بطلميوس به وسيلهء منجّمان مأمون از 62 درجه به 54 درجه كاهش يافته بود . 82 طبعا همهء زيجها در تاريخ علم جهانى نقشى همانند جدول بتّانى يا زرقالى نداشته‌اند ، ولى بعضى از زيجها كه كمتر مورد توجّه است ، از آن جهت در نظر ما مهم است كه با دانش روسى ارتباط دارد . در پايان دههء ششم قرن گذشته ، خانيكوف براى نخستين بار نسخهء منحصر به فرد كتاب ميزان الحكمه ، از مؤلّفى به نام خازنى ، را كه در آن هنگام به وى تعلّق داشت به محافل علمى شناساند و قسمتهايى از آن را در مجلهء انجمن شرقشناسى امريكايى منتشر كرد 83 و بسيار زود مورد توجّه قرار گرفت و به عنوان اثرى برجسته در زمينهء مكانيك و فيزيك ئيدروستاتيك ، يعنى علم تعادل مايعات ، شناخته شد و معلوم شد كه در تحقيق دربارهء وزن مخصوص اجسام ، كه بيرونى آن را آغاز كرده بود ، قدمى به جلو برداشته است . در سالهاى اخير تحقيقاتى دربارهء اين كتاب انجام شده و اكنون مقدمات چاپ انتقادى و كامل آن با تكيه به نسخه‌هايى كه بعدها در هندوستان كشف شده به علاوهء نسخهء ما فراهم مىشود . 84 دربارهء خود مؤلّف اطّلاعات به كندى فراهم مىشود . بتدريج روشن شده كه وى غلامى رومى ( بيزانسى ) بوده كه به شهر مرو مىزيسته و آقاى وى آزادش كرده و وسايل تحصيل او را فراهم آورده است . نيز معلوم شده كه وى تأليف ديگرى دارد به نام زيج معتبر سنجرى كه در زمينهء بحث كنونى ما اهميّت خاص دارد . يك نسخهء منحصر به فرد اين زيج در واتيكان هست كه آشنايى خود را با آن مديون نالينو هستيم . 85 زيج مذكور در حدود سال 1126 / 520 ه . در شهر مرو و به احتمال قوى بر اساس رصدهاى سال 1115 - 1116 / 509 ه . و بر مبناى عرض مرو تنظيم يافته كه اندازهء آن 73 درجه و 40 دقيقه مشخّص شده است . 86 جالب آنكه پاره‌اى از محاسبات خازنى بر اساس ادوار جهانى سدهانت و نيز ادوار « هزاره‌ها » ى ابو معشر است . 87 و اين دليل ديگرى است كه مكتب هندى - ايرانى هنوز تا حدّى رايج بوده است . عنوان زيج ، يعنى\r\n\r\n","description":"","footnote":"","page_name":" 90 ","page_number":104},
  {"content":"\r\n\r\nسنجرى ، از نام سلطان سنجر ، آخرين پادشاه سلجوقى ( 1118 - 1157 / 511 - 552 ) ، آمده كه خازنى به دوران او مىزيسته و زيج خود را به او پيشكش كرده است .\r\nدر قرن سيزدهم / هفتم ه . ابو على حسن المرّاكشى ( متوفّى در حدود سال 1262 / 660 ه . 88 كه او نيز در زمينهء جغرافيا اهميّتى دارد ، ما را متوجّه افريقا مىكند . زيرا وى سفر بسيار كرده و اندلس را ديده و با شمال افريقا ، از اقيانوس تا نيل ، آشنايى يافته است . تأليف اساسى وى عنوان جامع المبادى و الغايات الى علم الميقات نام دارد كه در قسمت اوّل آن از مبادى علومى كه مبناى نجوم است يعنى علم هيئت ( وصف جهان ) ، وقت شناسى ، و طريقهء ساختن ساعت آفتابى - يعنى شاخص - سخن مىكند . قسمت دوم را به ابزارهاى رصد و ترتيب كار با آنها اختصاص مىدهد . نيز فهرستى از نام دويست و چهل ستاره به دست مىدهد كه به سال 1225 / 622 ه .\r\nرصد شده . به علاوه ، عرض و طول 135 محلّ جغرافيايى را تعيين مىكند كه 34 تا را شخصا تحقيق كرده است . 89 جالب آنكه ارين را ، كه مربوط به مكتب رايج پيش از دوران مأمون بوده ، مبدأ گرفته است . تأليف كتاب به سال 1230 / 627 ه . انجام شد ، و دانش معاصر آن را نيز چون ديگر آثار نجومى زودتر از آثار جغرافيايى شناخت ، و قسمت مهمّى از آن به وسيلهء يك ترجمهء فرانسه كه به وسيلهء سديو پدر و پسر ، به سال 1834 - 1835 / 1250 - 1251 ه . منتشر شد در دسترس همگان بود و تكملهء آن نيز به سال 1842 - 1258 ه . انتشار يافت . به نظر رنو 90 مسلّم است كه اهميّت مراكشى بيشتر از لحاظ تجربى است و مقام علمى او پايينتر از ابن يونس بوده است ، ولى كتاب وى در زمينهء جغرافياى رياضى پيشرفت معتبرى به شمار است و توصيف وى از ابزارهاى رصد هنوز هم در باب خود بىنظير است .\r\nبه دورانى كه مرّاكشى در مغرب رصدهاى نجومى خويش را انجام مىداد ، در مشرق ، در نتيجهء تسلّط مغولان بر بغداد و انقراض خلافت عبّاسيان ، تحوّلى مهم رخ داد و همين دوران كه در اثناى آن تعدادى از آثار تمدّن از ميان رفت در زمينهء مورد بحث ما اثرى معتبر به نام زيج ايلخانى به وجود آورد . نيز سازمانى بنياد كرد كه بشايستگى فعّاليّت دار الحكمهء مأمونى و حاكمى را ادامه داد ، و آن رصد خانهء معروف مراغه بود . هم زيج و هم رصد خانه با نام يكى از بزرگترين دانشوران اسلام يعنى نصير الدّين طوسى ( 1201 - 1274 / 597 - 672 ه . ) 91 پيوسته است ، كه گاه در قلمرو دانش اروپايى نام او را ناصر الدّين نويسند ، ولى اين امر ، چنان كه نالينو مدلل داشته ، 92 خطاى مسلّم است ، زيرا نام وى جز نصير الدين نبوده است . نصير الدّين زبان عربى و فارسى را نيك مىدانست و به آنها چيز مىنوشت و او را نمايندهء زبان عربى و فارسى ، هر دو ، مىتوان دانست . طبيعى است كه وى در تأليفات خود از مكتب عربى پيروى كرده كه با ميراث قدما پيوستگى كامل داشته است . به سبب مهارت فوق العادهء سياسى توانست در اوضاع\r\n\r\n","description":"","footnote":"","page_name":" 91 ","page_number":105},
  {"content":"\r\n\r\nدشوار ايران در نيمهء قرن سيزدهم / هفتم ه . زنده بماند ، بلكه فعّاليّت علمى خويش را نيز ادامه دهد . وى مدت نسبتا درازى در قلعهء الموت در توقيف اسماعيليان بود و بعد به چنگ هولاكو افتاد ، ولى گويا به سبب شهرتى كه به عنوان منجّم داشت پيش وى اعتبار يافت و هنگام تسلّط هولاكو بر بغداد همراه او بود و سال بعد ( 1259 / 657 ه . ) توانست در مراغهء آذربايجان ، كه دربار مغول آنجا بود ، رصد خانه‌اى بزرگ بنياد كند .\r\nرصد خانه به بهترين ابزارهاى رصدى آن روزگار مجهّز بود و توصيف آن ، كه به وسيلهء شاگردان و همكاران طوسى به جا مانده ، مايه‌اى براى تحقيقات بعضى از متخصصان اروپايى فراهم آورده است . نصير الدّين گاهى همراه يورشهاى مغولان مىرفت تا براى كتابخانهء رصد خانه ، كه چهار صد هزار كتاب داشت ، نسخه‌هاى خطّى فراهم كند . البتّه اين شمار طبق معمول مبالغه آميز است . ابن فوطى ، مورّخ معروف متوفى در 1323 / 723 ه . ، روزى چند جزو امناى اين كتابخانه بوده است . وى به دست مغولان اسير شده بود و نصير الدّين زندگانى او را نجات داد . تجهيزات كامل رصد خانه تنها از لحاظ ابزار و لوازم و كتاب نبود ، به تعداد فراوان دانشوران نيز بود كه بجز شاگردان طوسى ، فرزندان وى نيز آنجا بودند . روايتهايى از شركت دانشوران چينى در كار رصد هست كه با توجّه به امكانات دولت مغول بعيد نمىنمايد . رصد خانه بيشتر از دو نسل باقى بماند و پس از نيمهء اول قرن چهاردهم / هشتم ه . چيزى دربارهء آن شنيده نشد 93 و خرابه‌هاى آن هنوز در مراغه به جاست . 94 نصير الدين ، به تمام معنى ، يك دايرة المعارف بود . فعّاليّت علمى او ، بجز علوم اسلامى صرف ، شامل علوم دقيقه نيز بود ، كه ابن عبرى ، دانشور سريانى معروف كه نصير الدّين را نيك مىشناخت و چندى در مراغه به تدريس پرداخته بود ، به سال وفات او سخنى گفت كه بسيار قابل ملاحظه است . گويد :\r\nدر اين تاريخ خواجه نصير الدّين طوسى فيلسوف ، صاحب رصدخانهء شهر مراغه و حكيم و الا مقام در همهء فنون حكمت ، در گذشت . جمعى از مهندسان فاضل در رصد خانه به دور او فراهم آمده بودند ، همهء موقوفات قلمرو مغولان زير فرمان وى بود . دربارهء منطق ، طبيعيات ، الهيّات ، اقليدس ، و مجسطى تأليفات بسيار دارد . يك كتاب اخلاق به زبان فارسى دارد در كمال خوبى كه همهء گفته‌هاى افلاطون و ارسطو را دربارهء حكمت عملى در آن گرد آورده است . وى نظريّات قدما را تأييد مىكرد و تشكيكات و اشكالات متأخّران را كه در مؤلّفات خود آورده بودند جواب مىداد . 95 در قلمرو علوم دقيقه ، تقريبا همهء مؤلّفات دانشوران قديم را كه عربان مىشناخته بودند\r\n\r\n","description":"","footnote":"","page_name":" 92 ","page_number":106},
  {"content":"\r\n\r\nدستكارى [ اصلاح 
  ] كرد و شرق اسلامى هنوز هم ترجمه‌هاى دستكارى شدهء نصير الدّين طوسى را به كار مىبرد . از جمله رونويس تازه‌اى از المجسطى آماده كرد كه تقريبا همهء ترجمه‌هاى سلف را زير نفوذ گرفت . رصديابى به منظور تنظيم جدولهاى نجومى را در سنّ پيرى يعنى شصت سالگى آغاز كرد ، با وجود اين ، پس از دوازده سال كار ، در حدود سال 1271 / 670 ه .\r\nبه ختم آن توفيق يافت ، در صورتى كه خود در مقدّمهء آن مىنويسد كه دورهء رصدهاى نجومى به كمتر از سى سال به سر نمىرود . 96 منجّمان ديگر نيز در تنظيم اين جدولها شركت داشتند ، و محاسبهء آن بر بنياد خطّ نصف النّهار مراغه بود ، و به انتساب لقب فرمانروايان مغول عنوان زيج ايلخانى گرفت . كتاب ، چهار مقاله دارد كه اوّلى دربارهء گاهشماريهاى مختلف است ، دومى از حركت ستارگان ، سومى از تعيين اوقات ، و چهارمى از محاسبات مختلف نجومى سخن دارد .\r\nجدولهاى آن اگر چه اغلب شامل رصدهاى ابتكارى نيست در شرق نزديك شهرت فراوان يافت و حتّى پس از پيدايش زيج الغ بيگ همچنان به كار مىرفت ؛ بلكه به چين نيز راه يافت و بر دانش نجوم آنجا به طور كامل مسلّط شد . به سال 1362 / 764 ه . 97 يكى از دانشوران سمرقندى مقيم چين با استفاده از جدولهاى نصير الدّين طوسى تقويمى خاص براى يكى از نوادگان چنگيزخان تنظيم كرد كه تا قرن چهاردهم / هشتم ه . يعنى پس از انقراض دولت چينى مغول ، در آنجا نفوذ داشت ، تا به قرن هفدهم كه مؤلّفات يسوعيان غربى - كه در آن دوران فعّاليّت فراوان داشتند - جاى آن را گرفت . 98 به احتمال قوى ، اصل زيج ايلخانى فارسى بوده ولى شمار فراوانى رو نويس ، نيز چند رو نويس دستكارى شده به زبان عربى ، و نيز چند شرح عربى دربارهء آن وجود دارد . 99 يكى از اين شرحها كه از محمود شاه قلجى است ، اروپا را با اين جدولها آشنا ساخت ، زيرا در سالهاى 1648 - 1650 / 1058 - 1061 ه . قسمتهايى از آن با ترجمهء جان گريوز ، منجّم و خاورشناس انگليسى ، منتشر شد . 100 در اين كتاب نيز مانند همهء زيجهاى ديگر مطالب جغرافيايى خالص كم نيست اگر چه همهء مطالب آن مختص به توضيح طولها و عرضهاست . 101 يك كتاب جغرافياى فارسى نيز به نصير الدّين طوسى نسبت مىدهد كه صورة الاقاليم عنوان آن ، از مكتب جغرافى شناسان قديم عرب مايه دارد ، و دربارهء صحّت انتساب آن به طوسى ترديد هست و چنان مىنمايد كه ترجمهء فارسى كتاب اصطخرى بوده باشد . 102 از جمله شاگردان و دستياران متعدّد طوسى ، قطب الدّين مسعود شيرازى ( 1236 - 1311 / 634 - 710 ه . ) 103 را بخصوص بايد ياد كرد كه مواهب علمى او از حدود جغرافيايى رياضى بسيار تجاوز كرده بود . وى همانند نصير الدّين طوسى جامع فنون معارف بود تا آنجا كه ابو الفدا وى را « متفنّن » لقب داده بود . 104 وى در بعضى از زمينه‌ها از نصير الدّين درگذشت و\r\n\r\n","description":"","footnote":"","page_name":" 93 ","page_number":107},
  {"content":"\r\n\r\nبيشتر از او اصالت نشان داد . به گفتهء بار تولد ، وى « منجّمى بزرگ بود كه روشهاى تازه‌اى را در نجوم جست و جو مىكرد » ، 105 و سارتن وى را از دانشوران بزرگ ايران مىشمارد . 106 آنچه بويژه از نظر ما مهم است دو تأليف اوست كه به يكديگر كاملا پيوسته است ، يكى نهاية الإدراك فى دراية الأفلاك است كه به سال 1281 / 680 ه . از تأليف آن فراغت يافت ، و ديگرى التّحفة الشّاهيّة فى علم الهيّئة كه تاريخ سال 1285 / 684 ه . دارد و تا حدّ زيادى دستنويس اصلاح شدهء كتاب اوّل است . نهاية الادراك يك كتاب نجوم به معنى دقيق كلمه نيست ، بلكه از مسائل مربوط به كيهان شناسى ، مسّاحى ، هوا شناسى ( كائنات جو ) ، مكانيك ، و نور شناخت سخن دارد . 107 و يدمان ، كه در مورد اين كتاب تحقيق كرده ، آن را بهترين كتاب در كيهان نگارى به زبان عربى كه خالى از رياضيات است دانسته است . 108 تحقيق وى دربارهء شكل ، محل ، حركت ، 109 و حجم 110 زمين جالب است و بيشتر به سوى نفى حركت زمين مىگرايد . 111 در قسمت جغرافيا توصيف مفصّلى از درياها و اقليمها مىآورد كه مانند معمول از منجّمان گرفته شده ولى كاملتر است ، به طورى كه در چند مورد مطالبى به دست مىدهد كه براى رسم يك نقشه كافى است . گهگاه اطّلاعات مهمى دربارهء هند و جاوه دارد . 112 اطلاعات وى دربارهء مغرب زمين نيز بىاهميّت نيست . وقتى ارغون خان با فرانسه و دربار پاپ روابط سياسى بر قرار كرد ، قطب الدّين به سال 1289 / 688 ه . نقشه‌اى از درياى مغرب و سواحل آن را بدونشان داد كه محلّ شهرهاى آسياى صغير نيز با دقت بر آن نموده شده بود . 113 شيرازى در محافل علمى از توجه و تقديرى كه در خور او بوده بهره‌ور نشده و هنوز هيچ يك از مؤلّفات وى انتشار نيافته است . اطّلاعات خود را از نظريّات وى مديون ويدمان هستيم كه در ضمن تحقيقات متعدد خود آراى شيرازى را دربارهء چند مسئلهء علمى توضيح داده است . 114 آخرين زيجى كه اين سلسله آثار را كامل مىكند ، با نام الغ بيگ ( 1393 - 1449 / 796 - 853 ه . ) ، نوادهء تيمور لنگ ، پيوسته است . 115 بار تولد ، در ضمن بحثى مفصّل ، مقام اين امير را در تاريخ علم بيان كرده است . وى دوستدار و متخصّص نجوم بود و همانند ايلخانان ايران به سال 1428 / 832 ه . رصد خانه‌اى بزرگ در سمرقند بنياد كرد كه ويرانه‌هاى آن در حفريات سال 1908 / 1326 ه . پديدار شد امّا به صورتى كه نمىتوان از روى آن دربارهء مجموع بنا قضاوت كرد . با وجود اين ، ربع دايره‌اى كه در قسمت باقيماندهء آن هست در خاطر بيننده اثرى عميق به جا مىگذارد . 116 در اين رصد خانه الغ بيگ با تنى چند از دانشوران - كه بعضى از آنان از آسياى صغير و بعضى ديگر از ايران بودند - كار مىكرد و جدولهاى نجومى ، كه زيج سلطانى جديد يا زيج الغ بيگ نام دارد و قسمت اعظم آن به حدود سال 1437 / 841 ه . خاتمه يافته ، حاصل اين فعّاليّت است . به احتمال قوى متن اصلى به فارسى بوده ولى ترجمهء عربى و تركى\r\n\r\n","description":"","footnote":"","page_name":" 94 ","page_number":108},
  {"content":"\r\n\r\nتقريبا همراه آن به وجود آمده كه به دنبال آن چند شرح و چند مختصر نيز فراهم شده است .\r\nترتيب اين زيج تقريبا همانند زيج ايلخانى است . به دنبال مقدّمهء مفصل ، مقالهء اوّل در معرفت تقويمهاست ، مقالهء دوم از شناخت اوقات ، سوم از حركت ستارگان ، و چهارم از محلّ ستارگان ثابت سخن دارد . زيج الغ بيگ استمرار يكى از رشته‌هاى دانش اسلامى است و طبعا چيز تازه‌اى كشف نكرده است . به دورانهاى بعد ، تا عصر جديد ، در شرق نزديك كار رصد دشوار بود و به همين جهت زيج الغ بيگ آخرين سخن دربارهء نجوم قرون وسطا و بلكه مرحلهء كمال دانش نجوم پيش از اختراع تلسكوپ به شمار است . 117 عمر رصد خانهء الغ بيگ از رصد خانهء مراغه نيز كوتاهتر بود ، و به احتمال قوى از عمر بنيانگذار آن بيشتر نبود و از قرن شانزدهم / دهم ه . به بعد ويرانه شد . 118 از دستياران معتبر الغ بيگ در كار رصد خانه و از جملهء تنظيم كنندگان زيج ، علىّ بن محمد قوشجى ( متوفّى به سال 1474 / 879 ه . ) بود كه ناچار به ترك سمرقند شد و پس از دوره گردى دراز در پناه سلطان محمّد ثانى ، پادشاه عثمانى و فاتح قسطنطنيه ، درآمد و عهده دار نشر معارف نجومى و جغرافياى دولت عثمانى شد و تعدادى از مؤلّفات عربى و فارسى او به زبان تركى ترجمه شد 119 و شايد تصادف محض نبود كه به دوران اين پادشاه جغرافياى بطلميوس بار ديگر به عربى ترجمه شد .\r\nعمر زيج الغ بيك قرنها از عمر رصد خانه درازتر بود ، و تقويم نويسان قلمرو اسلام تا همين اواخر آن را به كار مىبردند . اروپا نيز به قرن هفدهم / يازدهم ه . در نتيجهء تحقيقات گريوز ( 1648 - 1652 / 1058 - 1062 ه . ) و هيد ( 1665 / 1076 ه . ) آن را با نصير الدين به يك زمان شناخت . سديو مقدّمهء اين زيج را ترجمه كرد ( 1847 - 1853 / 1263 - 1269 ه . ) و پل نوبل فهرست ستارگان را به سال 1917 / 1336 ه . در يك چاپ علمى منتشر كرد . 120 سلسلهء مؤلّفات نجومى كه روش دانشوران مأمونى را تعقيب مىكند - و با وجود آنكه فقط از طول و عرض شهرها سخن دارد نسبت به جغرافياى توصيفى بىاهميت نيست با زيج الغ بيگ خاتمه مىيابد . گفت و گو از همهء طرفداران اين روش ، به طور منظّم و كامل ، نه آسان است و نه لازم ؛ زيرا از همهء آثار بزرگى كه نسبت به دوران خود سر آغاز عصرى نوين بوده سخن آورده‌ايم . آثار مذكور ، به استثناى موارد خاص ، براى توضيح مطالب جغرافيايى نقشه‌هايى همراه ندارد ، زيرا منجّمان نخواسته‌اند اين كار را انجام دهند و بيشتر جغرافى شناسان از مسائل نجومى اطّلاع كافى نداشته‌اند . تنها استثناى قابل ملاحظه ، چنان كه ديديم ، در نيمهء اوّل قرن دهم / چهارم ه . ، سهراب بوده كه ترتيب كار خوارزمى را حفظ كرده و به نقل مطالب عربى معاصر خود نيز توجّه خاص داشته است 121 و بىگفت و گو ، با رياضيّات و هم با جغرافياى توصيفى آشنا بوده است . اكنون به موضوع اخير يعنى جغرافياى توصيفى و شرايط پيدايش آن به دوران خلافت عبّاسيان مىپردازيم .\r\n\r\n","description":"","footnote":"","page_name":" 95 ","page_number":109},
  {"content":"\r\n\r\n\r\nفصل 4 جغرافيدانان لغت شناس و جهانگردان قرن نهم / سوم ه .\r\nجغرافياى رياضى اسلامى به قرن نهم / سوم ه . به وجود آمد و نزديك نيمهء همان قرن تشكيل جغرافياى توصيفى آغاز شد . اما در مرحلهء اول كندى آن چشمگير بود . گويى روشهاى مرحلهء دوم تكامل را مىجست ، زيرا نمونه‌هاى قابل توجهى كه طبق آن پيشرفت كند آماده نبود .\r\nدر اين زمينه نمايندگان علوم دقيقه به اندازهء لغت شناسان ، كه كلمات را موضوع كار خود كرده بودند ، تلاش نكردند . قضاوت دربارهء كوششهاى نخستين در اين باب آسان نيست ، زيرا در غالب موارد از كتابها بجز نام نمانده است . فقط در آغاز قرن نهم / سوم ه . بود كه پيدايش مؤلّفاتى مستقل آغاز شد كه در روايات ، يا از طريق خلاصه‌هايى به قلم متأخران ، شناخته شده است . پيش از اين از تنظيم نخستين مطالب جغرافيايى به وسيلهء لغت شناسان سخن آورده‌ايم ، يعنى آنچه « كتابهاى انواء » نام دارد و لغت شناسان در ضمن آنها اطّلاعاتى دربارهء وضع هوا و ديگر پديده‌هاى طبيعى ، همراه با توضيحات لغوى و غير لغوى ، آورده‌اند .\r\nاعراب قديم « انواء » را با منزلهاى ماه ارتباط مىدادند و اين گونه مطالب را اغلب به صورت عباراتى كوتاه و مسجّع براى اخلاف خود بجا نهادند كه كلمات غريب در آن فراوان است و از قرن نهم / سوم ه . به بعد نيازمند شرح و توضيح بود . كمتر دانشور لغت شناسى بود كه در كلمات دورهء جاهلى تخصص داشته باشد و دانش خود را دربارهء « انواء » در قالب رساله‌اى خاص نريزد . سلسلهء رساله‌هاى « انواء » در فاصلهء قرنهاى هشتم و نهم / دوم و سوم ه . با مؤرّج سدوسى ( متوفّى به سال 810 / 195 ه . ) ، 1 يكى از مقرّبان مأمون به هنگامى كه وى حكومت خراسان را داشت ، آغاز مىشود . اين رشته در طول قرنهاى نهم و دهم / سوم و چهارم ه .\r\nاستمرار دارد كه مىتوان از خلال اقتباسهاى مكرّرى كه غالبا در فرهنگنامه‌هاى عربى آمده تصوّرى دربارهء آن داشت . و شايد معروفترين اين فرهنگنامه‌ها ، كتاب ابو حنيفهء دينورى ( متوفّى\r\n\r\n","description":"","footnote":"","page_name":" 96 ","page_number":110},
  {"content":"\r\n\r\nبه سال 895 / 282 ه . ) باشد كه به عنوان مورّخ شهره است . يك نمونهء منحصر به فرد از كتابهاى « انواء » تقويم معروف قرطبه مربوط به سال 961 / 350 ه . است كه طبعا يك تأليف لغوى نيست ، بلكه راهنماى خرده كشاورزان است و نه فقط دربارهء كشاورزى ، بلكه دربارهء نجوم و وضع هوا نيز اطّلاعاتى به آنان مىدهد . براى آنكه تصوّرى از اساس آن به دست داده باشيم كافى است بگوييم كه سال را به بيست و هشت منزل قمرى تقسيم كرده است و خواننده در عنوان لاتينى  Liber Anoe  كلمهء « انواء » عربى را به آسانى تواند شناخت . 2 منجّمان خبره كه رساله‌هايى خاصّ منزلهاى قمرى داشته‌اند ، مؤلّفات لغت شناسان را ، نه بناحق ، به ديدهء ترديد نگريسته‌اند . 3 عبد الرحمن صوفى ، منجّم معروف ( متوفّى به سال 986 / 376 ه . ) ، دربارهء كتاب دينورى ، يك قرن پس از او چنين مىنويسد :\r\nدربارهء « انواء » كتابهاى فراوان هست و كاملتر از همه كتاب ابو حنيفهء دينورى است كه معلوم مىدارد وى از اخبار و اشعار و كلمات مسجّع عرب بمراتب بيشتر از ديگر كسانى كه در اين رشته تأليف كرده‌اند اطّلاع دارد ، ولى من ندانم معرفت وى دربارهء ستارگان طبق نظر عربان ، چسان بوده است ، زيرا از ابن الاعرابى و ابن كناسه و ديگران مطالبى دربارهء ستارگان نقل مىكند كه نشان بىاطّلاعى آنهاست ، و ابو حنيفه نيز اگر ستارگان را مىشناخت مطالب نادرست به آنها نسبت نمىداد . 4 تقريبا در همهء موارد مشابه ملاحظات لغوى بر روش واقعى چيره شده است ، ولى مطالب چندان انبوه بوده كه چيزهاى ديگر نيز جزو آن آمده . يكى از جملهء مؤلّفان كتب انواء ، نضر بن شميل ( متوفّى به سال 818 / 203 ه . ) است 5 كه در آغاز قرن نهم چيزى همانند يك فرهنگنامهء مستقل دربارهء زندگى بدوى به عنوان كتاب الصّفات تأليف كرد . ترتيب مطالب اين كتاب را ، با آنكه عنوان قسمتى از محتويات آن دستخوش آشفتگى و درهمى شده است مىشناسيم . ابن النّديم ، ورّاق معروف قرن چهارم / دهم ه . در وصف آن چنين گويد : 6 كتاب الصفات ، كتابى بزرگ است ، شامل چند كتاب . . . جزء اوّل شامل اخلاق انسانى و بخشش و كرم و صفات زنان است ، جزء دوم شامل خيمه‌ها و خانه‌ها و وصف كوهها و درّه‌ها و كالاهاست ، جزء سوم مخصوص شتر است ، جزء چهارم شامل گوسفندان ، پرندگان ، خورشيد ، ماه ، شب ، روز ، لبنيّات ، قارچ چمه ، چاهها ، آب انبارها ، رسنها ، دلوها ، و صفت شراب است ، و جزء پنجم شامل زراعت ، مو ، انگور ، نام سبزيها ، درختان ، بادها ، ابرها ، و بارانهاست .\r\nمعلوم است كه ترتيب مطالب كتاب را نمونهء ديگر مؤلّفات اين رشته توان شمرد ، زيرا\r\n\r\n","description":"","footnote":"","page_name":" 97 ","page_number":111},
  {"content":"\r\n\r\nمايه‌اى در هم آميخته دارد شامل تركيبى از جغرافياى طبيعى و انسانى و جغرافياى حيوانى كه از ديد امروز ما نظم و ارتباط ندارد . فرض مىتوان كرد كه روش عرضهء مطالب آن به نسبت زياد همانند مؤلّفات لغت شناسان همين گروه است كه كلمات هر موضوع را جداگانه مىآورد و آن را با شواهد مكرّر از استعمال شعر جاهلى توضيح مىكند . واضح است كه در اين گونه مؤلّفات بعضى از نواحى زندگى بدوى با تفصيل كافى بيان شده است . به طورى كه ورّاقان گفته‌اند ، معاصر كمسال‌تر نضر ، ابو عبيده ( متوفّى به سال 837 / 223 ه . ) كه مانند وى بيشتر سالهاى زندگى خود را در خراسان گذرانيده ، 7 از اين كتاب - كه به ما نرسيده - بسيار نقل كرده است . فرهنگ وى به نام غريب المصنّف مىخواسته مواد لغوى را بر حسب انواع تقسيم كند 8 و طبعا ترتيب مطالب جغرافيايى او نيز مانند كتاب نضر است .\r\nلغت شناسان ، در زمينهء جغرافياى ناحيه‌اى ، منحصرا به جزيرة العرب پرداخته‌اند . ياقوت در ضمن تحليل منابع فرهنگنامهء خود به اين نكته توجّه كرده كه مؤلّفات مربوط به نام مكانها دو دسته است : « يكى آن كه منظور از تأليف آن ذكر شهرهاى آباد و ولايتهاى مسكون و مشهور است . . . و دستهء ديگر كتابهايى است كه هدف آن ذكر باديه‌ها و صحراهاست و به منزلهاى عربان كه در اخبار و اشعارشان آمده بس مىكند » . 9 ياقوت كسانى را كه « منظورشان ياد مكانهاى عربى و منزلهاى بدوى بوده » ، « طبقهء اهل ادب » مىنامد 10 كه ما عنوان لغت شناسان به آنها داده‌ايم و در ميانشان تعدادى نه چندان كم شخصيّتهاى مشهور هست ، امّا روش آنها دربارهء تأليف تقريبا يكى است .\r\nدر عرصهء جغرافياى لغوى ، مورّخ مشهور ، هشام كلبى ( متوفّى حدود سال 820 / 206 ه . ) 11 را مقام اوّل بايد شناخت و اين تنها از جهت تقدم زمانى نيست . وى از دوران جاهليّت اطّلاعات فراوان داشته و مؤلّف كتاب الأصنام است ، كه هنوز منبع اساسى آشنايى با دينهاى عربان جاهليّت است و نيز نويسندهء كتاب معتبر ديگرى است در انساب به نام جمهرة الأنساب . موثّق بودن وى در اين گونه موضوعات از سخن ياقوت مسلّم مىشود كه گويد :\r\n« هر وقت دانشوران در چيزى از مسائل عرب اختلاف مىكردند گفتهء وى به حجّت قويتر بود .\r\nبا وجود اين ، او مظلوم بوده است و دربارهء او نارواهاى سخت گفته‌اند » . 12 ابن النّديم ، از مؤلّفات فراوان وى از ده كتاب دربارهء جغرافيا نام مىبرد 13 كه كتاب تسمية من بالحجاز من احياء العرب و كتاب قسمة الأرضين و كتاب الحيرة و تسمية البيع و الدّيارات و نسب العباديين از آن جمله است . اگر اين كتابها ، بر روش لغت شناسان ، خاصّ جزيرة العرب است ، كتابهاى ديگر هست كه ظاهرا از موضوعات دامنه‌دارتر سخن دارد و از مسائلى بحث مىكند كه بعدها دانشوران بدان توجّه بسيار كرده‌اند همچون كتاب الأقاليم و كتاب البلدان الصّغير و كتاب البلدان الكبير . اطّلاع ما از\r\n\r\n","description":"","footnote":"","page_name":" 98 ","page_number":112},
  {"content":"\r\n\r\nقلمرو فعّاليّت علمى ابن كلبى اين فرض را كه مطالب اين كتابها از حدود جزيرة العرب گذشته دشوار مىكند ولى عنوان آن ، كه نوشته‌هاى جغرافيايى دوران بعد را به ياد مىآورد ، اين فرض را موجّه مىنمايد . همين قضيّه دربارهء كتاب او كه ابن النديم به نام كتاب العجائب الأربعة ياد مىكند صادقتر است ، زيرا كتب عجايبى را كه بعدها رواج گرفته به ياد مىآورد . مىتوان پنداشت كه همين كتاب است كه به قرن دوازدهم / ششم ه . ادريسى با نام مختصر كتاب العجائب ، مطالبى فراوان با ذكر نام مؤلّف از آن مىگيرد و مؤلّف را ، به جاى هشام ابو المنذر ، حسن بن المنذر ياد مىكند . اگر چنين باشد ، ابن كلبى نخستين مؤلّف آن دوران بوده كه در مسائل جغرافيايى بيرون از جزيرة العرب چيز نوشته است . 14 مطالبى كه ياقوت با اشاره به كتاب انساب البلدان از او نقل مىكند 15 مؤيّد اين سخن است ؛ به احتمال قوى منظور وى كتاب اشتقاق البلدان است 16 كه در مقدمهء خود ياد كرده و شايد همان كتاب البلدان است كه الفهرست از آن سخن آورده است . مطالب منقول ، مربوط به بعضى از شهرهاى بيرون جزيرة العرب است همچون كوفه ، 17 رها ، 18 مخرّم 19 در نزديكى بغداد ، و نهروان . 20 اينكه اخيرا گفته‌اند كه ابن كلبى يك كتاب ده جلدى 21 در جغرافيا نوشته نتيجهء يك توهّم صرف است و از آنجا آمده كه ابن النديم نام ده تا از مؤلّفات وى را ياد كرده است .\r\nبه هر حال ابن كلبى در ميان لغويان آن عصر و از لحاظ وسعت افق يكى از نوادر بوده ، زيرا غالب آنان به فراهم آوردن خلاصه‌هاى لغوى دربارهء عربستان بس كرده‌اند . بهترين شاهد ، اصمعى معروف ( متوفّى حدود سال 831 / 216 ه . ) 22 است كه با محفوظ داشتن تعدادى از آثار شعر جاهلى منّتى به گردن دانش دارد . وى بجز كتابى در « انواء » 23 يك رسالهء عمومى دارد به عنوان رسالة فى صفة الأرض و السّماء و النّباتات 24 ولى ياقوت كتاب جزيرة العرب او را منبع اساسى مطالب خود مىداند 25 و كافى است به ياد بياوريم كه نام وى در كتاب ياقوت حدود سيصد و پنجاه بار تكرار شده است . 26 همو رسائلى در موضوعات خاص دارد كه كتاب مياه العرب از جملهء آنهاست ، 27 و به قياس بقيهء مؤلّفات وى با اطمينان فرض توانيم كرد كه اين رساله نيز شامل تعدادى نام و اصطلاح با شرحهاى كوتاه و شواهدى از اشعار بوده است . ظاهرا رسالهء كتاب الأرضين و المياه و الجبال و البحار تأليف شاگرد او ، سعدان بن مبارك ، نيز بر همين روش رفته و مطالب آن از حدود جزيرة العرب تجاوز نمىكرده است . 28 از جملهء دانشوران لغت شناس كه در همين جهت گام زده‌اند شخصيّت جالبى هست به نام عرّام بن اصبغ كه يك اعرابى بدوى بيسواد بوده است . وى كه اقبال مردم را به اين گونه مطالب ديده بود ، در سنّ پيرى ( پس از سال 845 / 231 ه . ) بر بنياد اطّلاعات دقيقى كه از مكانهاى جزيرة العرب داشت كتاب اسماء جبال تهامة و مكانها را املا كرد 29 كه رواج و شهرت\r\n\r\n","description":"","footnote":"","page_name":" 99 ","page_number":113},
  {"content":"\r\n\r\nفراوان يافت و دانشوران مختلف و از جمله سيرافى معروف ( متوفّى حدود سال 979 / 368 ه . ) به روايت آن پرداختند . 30 سيرافى كتابى مستقل نيز دربارهء جزيرة العرب ، به عنوان كتاب جزيرة العرب داشت . 31 از كتاب اعرابى گلچينهايى در فرهنگنامه‌هاى جغرافيايى بكرى و ياقوت آمده ، و تحليل دقيقى كه به وسيلهء الزرايتماير انجام شده نشان مىدهد كه تأليف اعرابى شامل مطالبى بيرون از حدود عنوان آن بوده است ، 32 و به ذكر كوههاى واقع ميان مكّه و مدينه ، كه موضوع بحث وى بوده ، بس نكرده بلكه آبها و گياهان آنجا را نيز ياد كرده است . « 1 » در نوشته‌هاى عربى تكرار نام رسائل معمول است ، به طورى كه دشوار مىتوان گفت كه با كتابى مستقل سر و كار داريم يا با روايتى تازه از يك كتاب قديمى . كتاب يكى از معاصران دينورى ، ابن لغذهء اصفهانى ، پيش از سال 895 / 282 ه . 33 به عنوان كتاب مياه و جبال و بلاد جزيرة العرب داراى اهميت نسبى است و چنان كه انتظار توان داشت اطّلاعات جغرافيايى آن ، به طورى كه از توصيف نسخهء خطّى موجود و منحصر به فرد معلوم مىشود ، 34 با شواهدى از شعر قديم همراه است .\r\nاين يكنواختى آثار جغرافيايى لغت شناسان ، كه تنها به جزيرة العرب نظر داشت ، از نيمهء دوم قرن نهم / سوم ه . تغيير مىكند و مطالب آن شامل شهرها و نواحى ديگر نيز مىشود و نخستين نمونه ، چنان كه ديديم ، ابن كلبى بود . عنوانها نيز تغيير يافت و بتدريج نمونه‌هايى پديد آمد كه به مرور زمان معمول شد . اطّلاعات موجود در اين زمينه گاه ، ناچيز مىنمايد ، با وجود اين بىفايده نيست . دربارهء وكيع قاضى ، يكى از لغت شناسان نيمهء دوم قرن سوم هجرى ( نهم ميلادى ) كه رساله‌اى در « انواء » تأليف كرده بود ، 35 گفته‌اند كه از جملهء كتابهاى وى كتاب الطريق است كه به عنوان كتاب النّواحى نيز شهره بود و شامل اخبار شهرها و راهها بود ، امّا آن را به سر نبرد . 36 از مضمون كتاب و هم از عنوان آن معلوم مىشود كه روشى تازه در تأليف جغرافى پديد آمده بوده است .\r\nولى دانشوران بزرگ طبعا همانند لغت شناسان فعّاليّت خود را در حدود بسته‌اى محصور نكردند . مطالب جغرافيايى جاحظ ( متوفّى به سال 869 / 255 ه . ) 37 نمودارى از شخصيّت بىنظير ادبى او و وسعت افق و تنوع موضوعات بحث و ملاحظات دقيق فنّى است ، ولى چنان كه معمول اوست نظم و ترتيب ندارد ، به علاوه ، به سرگرمى خواننده بيشتر از سودمندى\r\n\r\n\r\n","description":"","footnote":"\r\n( 1 ) اين فرضيات با پيدا شدن اصل رسالهء عرّام و انتشار آن ثابت شده است . رجوع كنيد به مقدمهء استاد عبد السّلام محمّد هارون ، بر چاپ تحقيقى كتاب اسماء جبال تهامة و سكانها و ما فيها من القرى و ما ينبت عليها من الأشجار و ما فيها من المياه ، تأليف عرام بن اصبغ سلمى ، چاپ قاهره ، 1956 . - ( مترجم عربى ) .\r\n","page_name":" 100 ","page_number":114},
  {"content":"\r\n\r\nمطالب توجّه دارد . مؤلّفات ادبى جاحظ مايهء جغرافيايى فراوان به ما مىدهد . تأليف بزرگ او كتاب الحيوان اگر چه رنگ ادبى بر آن غالب است به جغرافياى حيوانى و انسان شناسى و نژاد شناسى توجّه فراوان دارد . اكنون به كمك خلاصهء محتويات كتاب كه به وسيلهء آسين پالاسيوس فراهم شده 38 مىتوان بدون اشكال از اين متن بسيار مفصّل استفاده كرد . كتاب جغرافياى جاحظ هنوز به دست نيامده و دربارهء آن جز به وسيلهء منقولات ديگران ، قضاوت نمىتوان كرد ، به علاوه ، عنوان آن دقيقا معلوم نيست و شايد عنوان كتاب الأمصار و عجائب البلدان 39 كه مسعودى آورده از همه به صحت نزديكتر است . در اين مورد گاه با نام كتاب البلدان 40 و كتاب الأمصار 41 نيز برمىخوريم ، امّا قسمتى كه در يكى از متون خطى موزهء بريتانيا هست ، عنوان كتاب الأوطان و البلدان دارد 42 و اين چندان به واقع نزديك نيست . از آنچه ياقوت نقل كرده معلوم مىشود كه جاحظ تا اندازه‌اى از روش موسوم به « فضائل » يا « خصائص » - كه به دوران اموى رونق گرفت - يعنى نقل صفات و محاسن شهرهاى بزرگ كه ضمن آن گاه از مردم شهر بيشتر از خود شهر سخن مىرود ، پيروى كرده است . در قطعات منقول ، جاحظ از اهل دمشق 43 و از عجايب بصره 44 و بديهاى آن 45 و از بديهاى مصر 46 سخن مىكند . منقولات مكرّر جغرافى نويسان كلاسيك نيز اين نكته را تأييد مىكند ؛ مانند مطالبى كه مقدسى به روايت شفاهى از خصايص ده شهر بزرگ : بغداد ، كوفه ، بصره ، فسطاط ، رى ، نيشابور ، مرو ، بلخ ، و سمرقند 47 از جاحظ نقل مىكند و به نوبهء خود يك فصل تمام را به فضائل اقاليم مختلف اختصاص مىدهد . گاهى نيز اين گونه اطّلاعات با سخن از عجايب مختلف درهم مىشود و در نوشته‌هاى جغرافيايى رشتهء جداگانه‌اى را پديد مىآورد . ابن خرداذبه در فصلى كه خاصّ عجايب آورده خبرى از جاحظ دربارهء اهواز نقل مىكند . 48 چنان كه ابن فقيه نيز چنين كرده 49 .\r\nامّا ابن حوقل نيز حكايتى خرافى مربوط به سنگ بيستون نقل مىكند و مىگويد كه منبع آن كتاب البلدان جاحظ است . 50 بىگفت و گو جاحظ دربارهء شهرهاى بيرون از قلمرو اسلام سخن آورده ولى با كمال تأسف ، بجز يك اشارهء موثق ، كه شهرت فراوان دارد ، چيزى از آن بجا نمانده ؛ و آن نظريه‌اى است كه دربارهء يكى بودن سرچشمهء نيل و سند ابراز كرده . ظاهرا اين به نظريهء يهودى مسيحى پيوسته است كه سرچشمهء رودهاى بزرگ را از بهشت مىداند . 51 اين نظريّه براى مسعودى ، كه به واسطهء سفرهاى مكرّر از حقيقت قضيّه خبر داشته ، مايهء حيرت شده ، تا آنجا كه بيشتر از يك بار دربارهء آن سخن آورده ، در كتاب بىسابقهء مروج الذهب گويد :\r\nبه پندار جاحظ رود مهران سند از نيل مصر منشعب مىشود ، و بر اين قضيّه چنين استدلال مىكند كه در مهران نيز نهنگ هست . و من ندانستم اين دليل از كجاست كه در كتاب\r\n\r\n","description":"","footnote":"","page_name":" 101 ","page_number":115},
  {"content":"\r\n\r\nمعروف به كتاب الأمصار و عجائب البلدان آورده و كتابى سخت نكوست . اما اين مرد كه دريا نپيموده و سفر نكرده و راهها و شهرها نديده ندانسته كه مهران سند از چشمه‌هاى معروف از مناطق علياى سند مايه مىگيرد . 52 و در جاى ديگر از همان كتاب مسعودى ضمن سخن از وجود نهنگ در جاهاى ديگر 53 اين نظريه را به اختصار تكرار مىكند و باز در آخرين كتاب خود ، التنبيه و الاشراف ، با تفصيل بيشتر به گفت و گو از آن باز مىگردد و مىگويد :\r\nابو عثمان عمرو بن بحر جاحظ در كتاب خويش دربارهء اخبار شهرها و عجايب ولايتها گويد كه سرچشمهء مهران سند و نيل از يك جاست . و دليل آورده كه طغيان هر دو به يك وقت است و نهنگ در هر دو هست و تربيت كشاورزى در هر دو ولايت يكسان است ، ولى ندانم اين را از كجا دانسته است ، در صورتى كه در بيشتر رودهاى هند نهنگ هست و مردم و حيوانات ديگر چون مردم مصر و حيواناتشان از آن آزار مىبرند . 54 عجب نيست اگر اين نظريّه به دانشورى موقّر چون بيرونى فرصت دهد كه جاحظ را به سادگى و كم عمق بودن منسوب دارد . 55 ولى جغرافى شناسان عموما قدر كتاب جاحظ را شناختند ، و ديديم كه نظر مسعودى ، با وجود تخطئهء جاحظ ، دربارهء آن‌چه بود . ابن حوقل دربارهء آن گويد : « جاحظ راست كتاب گرانقدرى در شناخت شهرها » . 56 مقدسى كمى سختگير است و گويد : « كتابهاى جاحظ و ابن خرداذبه بسيار مختصر است و فايدهء چندان از آنها نمىتوان برد » . 57 به هر صورت تأثير آن بر نويسندگان نسلهاى بعد ، ترديدناپذير است و حتّى ابن فقيه را مقلّد او دانسته‌اند ، 58 و اين نيز از كلمات مقدسى مفهوم مىشود كه گويد : « و چون به كتاب ابن فقيه نظر كنى گويى كتاب جاحظ و زيج اعظم را مىنگرى » . 59 گاه و بىگاه گلچينهايى از اين كتاب جاحظ در مجموعه‌هاى ادبى خالص آمده است . ثعالبى ( متوفّى به سال 1038 / 429 ه . ) كه از علاقه‌مندان جاحظ است ، ظاهرا آنجا كه از خصائص البلدان ، جاحظ سخن مىكند همين كتاب را منظور دارد . 60 در سالهاى اخير كتابى از جاحظ به دست آمده كه دليل توجّه فراوان وى به جغرافياست ، و به طور كلى براى تاريخ تمدّن جهان اسلام اهميت فراوان دارد ، نيز آن را نخستين كوشش مسلمانان در زمينهء جغرافياى اقتصادى يا ، به تعبير درست‌تر ، جغرافياى وارداتى مىتوان شمرد .\r\nمنظور رسالهء كوچك معروف به نام التبصّر بالتّجارة است كه حسن حسنى عبد الوهّاب ، علّامهء معروف عرب ، آن را در تونس يافته و در مجلّهء مجمع علمى عربى دمشق منتشر كرده است . 61\r\n\r\n","description":"","footnote":"","page_name":" 102 ","page_number":116},
  {"content":"\r\n\r\nبا آنكه در فهرست مؤلّفات جاحظ نامى از اين رساله نيامده 62 در صحّت انتساب آن ترديد نيست ، زيرا هم تفحّص متن مؤيد اين نكته است و هم اينكه دانشورانى چون ثعالبى و نويرى در فرهنگنامهء بزرگ خود - كه آن را در عصر مماليك تأليف كرده است - 63 از مطالب آن نقل كرده‌اند . رساله مشتمل بر چند باب است كه از كالاهاى تجارتى و قيمت و مزاياى آن و كالاهاى تقلّبى سخن دارد . در اينجا از طلا و نقره و سنگهاى گرانبها و سپس از عطرها و بوهاى خوش و پارچه‌ها و لباسها بحث مىكند . « باب مربوط به تحفه‌ها و كالاهاى كمياب و كنيزكان و سنگها و ديگر چيزها كه از ولايتهاى ديگر آرند » شيرينترين باب كتاب است . جاحظ صورت كالاهايى را كه از هند و چين و اقطار ديگر مىرسد ، گاه در قالب اعداد خشك و گاهى با توضيحات بيشتر يا كمتر ياد مىكند ، و طبعا از ولايتهاى شمال چون خوارزم و بلاد خزر و بلاد بلغار سخن مىرود . دو باب آخر رنگ ناپختگى دارد و احساس توان كرد كه اخيرا افزوده شده است ؛ يك باب دربارهء پرندگان شكارى است و ديگرى دربارهء صفات مطلوب حيوان و انسان است و با حكمت و موعظه آميخته است . كتاب بيشتر جنبهء عملى دارد و كمتر به استطرادهاى ادبى مىپردازد . در بعضى از موارد به علت وجود اصطلاحات نا مأنوس فهم مطلب مشكل مىشود ، ولى پس از حلّ اين قسمت ، اين رساله يكى از منابع اساسى تاريخ و جغرافياى اقتصادى جهان اسلام است . مؤلّفات متأخّر با آن آشنا بوده‌اند و از مقايسه‌هاى حسن حسنى عبد الوهّاب معلوم مىشود كه ابن فقيه نيز به مقدارى نه چندان كم مديون اين رسالهء جاحظ است .\r\nترتيب تاريخى مؤلّفات جغرافياى توصيفى در دوران نخستين ، حتّى براى خود اعراب نيز هميشه روشن نبوده است ، مثلا مؤلّف كتاب الفهرست نقل مىكند كه اوّل كس كه دربارهء مسالك و ممالك كتاب نوشت اديب ابو عبّاس جعفر بن احمد مروزى بود . 64 ياقوت نيز اين روايت را تكرار مىكند 65 در صورتى كه اين شخص در حدود سال 887 / 274 ه . در اهواز در گذشت ؛ يعنى هنگامى كه ابن خرداذبه از نخستين و بلكه دومين رونويس كتاب خود كه همين عنوانرا داشت فراغت يافته بود . 66 تاريخ ، هيچ اطّلاعى از اين كتاب مروزى يا ديگر مؤلّفات او به ما نمىدهد . مسلّم است كه آثار وى با وجود اشارهء تحسين آميز ابن نديم ، شهرت و رواجى به دست نياورده است . گاهى جغرافى شناسان متأخّر حكايتهايى به او نسبت مىدهند . ابن فقيه 67 افسانه‌اى دربارهء سنگ باران 68 و نيز چند روايت دربارهء قبايل ترك از او نقل مىكند .\r\nروايات مذكور اين فرض را پيش مىآورد كه آثار مروزى مطالب گرانبهايى نسبت به اتّحاد جماهير شوروى [ سابق 
  ] بخصوص در قسمت مربوط به جغرافياى آسياى ميانه داشته است .\r\nاز لحاظ زمانى در رشتهء « المسالك و الممالك » شاگرد و دوست كندى فيلسوف ،\r\n\r\n","description":"","footnote":"","page_name":" 103 ","page_number":117},
  {"content":"\r\n\r\nاحمد بن محمد بن طيّب سرخسى ( متوفى به سال 899 / 286 ه . ) ، پس از اين است . 69 وى از نويسندگان كم نظير ادب عرب به شمار است ، زيرا هم در فلسفه و علوم دقيقه و هم در نوشته‌هاى هنرى دست داشت . شايد علاقهء او به ادب از لحاظ پيوستگى به دربار معتضد خليفه بود كه در سالهاى آخر زندگى ، كه وظيفهء محتسب بغداد داشت ، قربانى غضب او شد . سرخسى در زمينهء نوشته‌هاى جغرافيايى به مكتب جغرافياى رياضى با تمايلات يونانى وابسته است ، و طبعا اين نتيجهء تأثير استاد وى بوده است ، و از سوى ديگر به جغرافياى توصيفى از نوع المسالك و الممالك علاقه نشان مىدهد . در زمينهء اوّل رسالهء فى البحار و المياه و الجبال را به وجود آورد 70 كه با يكى از تأليفات استادش كه همانند آن است ، رابطه‌اى محكم دارد و همين رابطه سبب آن شده است كه مسعودى به هنگام وصف درياها از هر دو آنها نام مىبرد . و شايد اين همان رساله‌اى باشد كه گاه به نام كتاب منفعة الجبال از آن ياد مىكند . 71 مسعودى در جاى ديگر گويد : 72 سرخسى بجز آن كتابى نكو در مسالك و ممالك و درياها و رودها و اخبار بلاد و غيره تأليف كرده كه آن نيز عنوان المسالك و الممالك دارد . 73 ياقوت از اين كتاب بخصوص در مسائل مربوط به دوران معتضد ، كه سرخسى در بعضى از سفرها همراه وى بوده ، بسيار نقل مىكند . 74 اگر همهء مؤلّفاتى كه ياد كرديم موجود و در دسترس دانشوران بود ، لوحهء تسلسل تاريخى مربوط به پيدايش آثار جغرافياى توصيفى صورت ديگر داشت ، ولى حتّى بدون مطالعهء آثار كمى كه بر جا مانده ، بر اساس مطالبى كه گذشت ، توانيم گفت كه از نيمهء دوم قرن نهم / سوم ه . جغرافياى توصيفى و كمى پيش از آن جغرافياى رياضى اسلوب مشخّص يافته بود و در همين زمان در زمينهء آن ، نه براى منجّمان و رياضيدانان بلكه براى لغت شناسان به صورت خاص ، جولانگاهى فراهم آمد ، و هم آنان بودند كه كتابهاى « انواء » و رساله‌هاى جغرافياى لغوى را دربارهء جزيرة العرب پديد آوردند . بتدريج توصيف شهرها و اقطار مختلف از نوع « فضائل » يا « خصائص » كه مربوط به دوران اموى بود توسعه يافت و گهگاه ، زير نفوذ موضوعات خرافى و علاقه به تفنّن و ايجاد شوق ، به كتابهاى « عجايب » مبدّل شد ، و بالأخره علاقهء شديد به تنظيم و توضيح مطالب به ترتيب راهها به پيدايش كتابهاى « المسالك و الممالك » انجاميد .\r\nبعدها فقط كتابهاى « انواء » از اين مجموعه كم مىشود و چهار نمونهء ديگر ، به دورانى دراز رونقى پر مايه دارد و فقط تغييرات كمى بر آنها عارض مىشود :\r\nهمراه نمونه‌هاى جغرافياى توصيفى ، به قرن نهم / سوم ه . قصه‌هاى مربوط به سفرها و ولايتهاى بيگانه از همه رنگ و نوع ، از سفرهاى خرافى گرفته تا توصيف راهها و منزلگاهها ، با رديف كردن سادهء نامها شكل نهايى گرفت و اين نوع كتابها حتّى به دوران نخستين كمتر از نوع سابق نبود . امّا از « توصيفات » آن روزگار خبر مستقيم زيادى به ما نرسيد ، زيرا غالبا از ميان\r\n\r\n","description":"","footnote":"","page_name":" 104 ","page_number":118},
  {"content":"\r\n\r\nرفته و بيشتر مطالب ما فقراتى ناچيز يا فقط ذكر موضوع بدون توضيحات ديگر است . اما همين قسمت گاه وسعت دامنهء سفر را نشان مىدهد و مىتوانيم تصوّرى از اقسام سفرهاى مختلف داشته باشيم . سفرها در مناطق متعدّد بود و تنها به مشرق ، كه دورانى دراز از مناسبات بازرگانى عربان را بدان پيوند مىداد ، منحصر نبود بلكه به مغرب نيز مىرسيد .\r\nاز آغاز اين دوران به خبرهايى از سفرهايى علمى در نوع خود بىنظير برمىخوريم ، كه غالبا هدف آنها ، مسائل عملى بوده است . ادريسى قصّه‌اى نقل مىكند 75 بدين خلاصه كه ابراهيم بن مهدى ( متوفّى به سال 839 / 224 ه . ) ، 76 برادر خليفه هارون الرّشيد ( 786 - 809 / 170 - 193 ه . ) ، در تأليف خود كتاب الطّبيخ 77 نقل كرده كه خليفه كسانى را به يمن فرستاد تا معلوم كنند عنبر از كجا مىآيد ، و آنان در ضمن سفر خود ، در احوال مردم عدن و خاسك بر ساحل مهرة و ديگر نقاط مسكون جنوب جزيره كنجكاوى كردند . 78 نشانه‌هاى صحّت در اين قصّه نمودار است ، زيرا در آن روزگار اهمّيّت عنبر سپيد و سياه ( كه بايد ميان آن و عنبر زرد تفاوت گذاشت ) به عنوان وسيلهء علاج و هم بوى خوش بسيار معروف بود 79 و غالبا آن را از سواحل شرقى افريقا روبه‌روى يمن مىآوردند 80 و در اقتصاديّات خلافت نقشى داشت . ابو يوسف ، معاصر معروف رشيد ، از آن به صورت يك منبع مهمّ خراج ياد مىكند كه از لحاظ اهمّيّت معادل مرواريد بوده است . 81 نمىتوان همهء رواياتى را كه با نام اين خليفه مربوط است موثّق شمرد . تاريخ ادبى نشان مىدهد كه در اطراف نام وى موضوعات خرافى بسيارى به وجود آورده‌اند . فرن ، بنيانگذار عربشناسى روس ، بخصوص در عرصهء جغرافيا ، در كتاب خود دربارهء ابن فضلان نظرها را به روايت ذيل ، كه در يك منبع متأخّر آمده ، جلب كرده است :\r\nخليفگان عبّاسى جاسوسانى از مرد و زن داشتند و عبد اللّه ، ملقّب به سيّد غازى ، بيست سال تمام جاسوس اخبار ديار روم بود و هارون الرّشيد از عجايب امور از او مىپرسيد ، و عبد الله - چنان كه امام دمشقى ضمن فضايل جهاد آورده - به او پاسخ مىداد . » 82 به استناد شهرت فرن ، اين قصّه در محافل علمى اعتبار يافت و تنى چند از دانشوران و از جمله رنو به نقل آن پرداختند . 83 مسلّم است كه مسلمانان در آن روزگار بخصوص در آسياى صغير دستگاه جاسوسى منظّمى داشته‌اند ولى اين قصّه ، كه فرن انظار را متوجّه آن كرده ، به هنگام تحقيق پايدار نمىماند ، زيرا اولا مربوط به منبعى كاملا متأخّر است كه آن را موثّق نمىتوان شمرد ؛ فرن قصّه را از نسخهء خطّى رسالة الانتصار گرفته 84 كه ظاهرا تأليف على دده ، مورّخ اهل بوسنى ( متوفّى به سال 1598 / 1007 ه . ) 85 و از اواخر قرن شانزدهم / اوايل قرن\r\n\r\n","description":"","footnote":"","page_name":" 105 ","page_number":119},
  {"content":"\r\n\r\nيازدهم ه . است كه شهرت وى بر بنياد يك تأليف روايتى است كه در سه قرن اخير توفيق قابل ملاحظه‌اى يافته بود ، و چنان كه يكى از خبرگان تاريخ عثمانى مدلّل كرده ارزش تاريخى آن هيچ است . 86 به علاوه ، نام عبد الله سيّد غازى نشان مىدهد كه اين روايتى ديگر از افسانه سيّد بطّال قهرمان يك حماسهء عربى و تركى ، است و شخصيّت واقعى تاريخى كه اين موضوع ادبى دربارهء او به وجود آمده به نيمهء قرن هشتم / دوم ه . و حمله‌هاى امويان بر ضد بيزانسيان - ( روميان شرقى ) و كشته شدن وى در سال 740 / 122 ه . مربوط است ، 87 ولى دوران حيات وى را به پايان قرن دهم / چهارم ه . برده‌اند تا با حوادث حماسه هماهنگ شود . و بعد على دده او را به شخصيت رشيد پيوسته و قهرمان در نقشهايى نمودار مىشود كه واقع تاريخى هيچ كدام را تأييد نمىكند .\r\nشايد تصادف محض نيست كه يك سلسله سفرها و مباحث خاصّ جغرافيايى با نام نوادهء رشيد ، يعنى خليفه الواثق ( 842 - 847 / 227 - 232 ه . ) قرين شده ، ولى انگيزهء آن گهگاه عوامل تخيّلى مطلق بوده است . دو تا از اين سفرها با شركت رياضيدان معروفى به نام محمّد بن موسى ( متوفّى به سال 873 / 259 ه . ) انجام گرفته 88 و اكنون تمايلى نيست كه محمّد بن موسى خوارزمى ، 89 منجّم معروف و ناشر ترجمهء بطلميوس را كه نيك مىشناسيم ، دارندهء اين نام بدانيم ، هر چند بعضى از كسان پيشتر بر اين سخن رفته‌اند . سفر اوّل ، پس از موافقت امپراتور روم شرقى ، به سوى آسياى صغير براى كنجكاوى دربارهء غار اصحاب كهف ما بين عموريه و نيقيه انجام گرفت . قابل ملاحظه آنكه محمّد بن موسى جثّه‌هاى حنوط شده را همان اصحاب كهف كه نامش در قرآن آمده است ندانست . ظاهرا قصّهء سفر حتّى به دوران زندگانى وى رواجى يافته بود ، زيرا اين خرداذبه آن را با كلمات خود مؤلّف نقل كرده 90 و يك ترجمه روسى از آن موجود است . 91 سرخسى نيز با آوردن كلمات مؤلّف به نقل آن پرداخته ؛ و روايت وى در كتاب مسعودى آمده است . 92 بيزانس شناسان معاصر مىخواهند اين سفر را يك واقعهء درست تاريخى بدانند . 93 امّا سفر دوم كه محمّد بن موسى به فرمان خليفه در آن شركت داشت ، به سوى طرخان ، فرمانرواى خزر ، بود 94 كه با سفر معروف سلّام ترجمان به سدّ يأجوج و مأجوج - كه هنگام سخن از سفرهاى مشرق عالم اسلام از آن بتفصيل ياد خواهيم كرد - ارتباط دارد .\r\nاز حوادث مهمّى كه به دوران الواثق به گسترش فهم مسلمانان دربارهء اقطار مغرب كمك كرد ، قضيّهء آزادى مسلم بن ابى مسلم جرمى از اسارت بيزانسيان بود . 95 نمىدانيم در واقع اسم او چيست ، زيرا آن را چنان كه گاه خوانده‌اند حزمى يا به صيغه‌هاى ديگر نيز مىتوان خواند . دربارهء شخص او نيز جز همين قصّهء مربوط به آزادى او ، كه مسعودى روايت كرده و بىاهميّت نيست ، چيزى نمىدانيم ؛ گويد :\r\nمبادلهء سوم در خلافت واثق در محرّم سال 231 ( مطابق سپتامبر 845 ) در لامس انجام شد ،\r\n\r\n","description":"","footnote":"","page_name":" 106 ","page_number":120},
  {"content":"\r\n\r\nدر اين مبادله مسلم بن ابى مسلم جرمى نيز بود . وى در نواحى سر حدّى اعتبارى داشت و ولايت و مردم روم را نيك مىشناخت و دربارهء اخبار روم و ملوك و سران و ولايات و راهها و معبرهاى آن و موسم جنگ و تاخت و تاز در قلمرو روم و ممالك مجاور آن - بر جان ، ابر ، برغر ، صقالبه ، خزر ، و غيره - تأليفاتى داشت . در اين مبادله مردى به نام ابو رمله از جانب احمد بن ابى دؤاد ، قاضى القضاة ، همراه خاقان بود كه هنگام مبادله اسيران را امتحان مىكرد و هر كه قائل به خلق قرآن بود و منكر رؤيت خدا بود مبادله مىشد و نكويى مىديد و هر كه انكار مىكرد به سرزمين روم باقى مىماند . جمعى از اسيران بازگشت به سرزمين نصارا را بر اعتقاد به خلق قرآن و نفى رؤيت ترجيح دادند و تسليم نشدند و تا هنگام رهايى محنتها و رنجها ديدند . 96 تفصيلات اخير نسبت به تاريخ فكرى خلافت جالب است و نشان مىدهد كه مكتب عقلانى معتزله در آن روزگار هنوز چيره بود و از همان مقبوليّتى كه بعدها مذهب اهل سنّت پيدا كرد بهره‌ور بود . 97 نكته‌اى كه دربارهء مؤلّفات جرمى در اين حكايت آمده از نظر ما مهمّ است ، و اگر چيزى از آن به جا مانده بود طبعا مىتوانستيم دربارهء بسيارى از مسائل مربوط به تكامل اطّلاعات جغرافيايى مسلمانان قضاوت كنيم . ولى با كمال تأسّف از همهء مؤلّفات وى بجز قطعه‌اى ناچيز ، كه صحّت انتساب آن مسلّم است ، نمىشناسيم كه از تعداد ولايتهاى روم شرقى و مسائل مربوط به تنظيمات آن سخن دارد . اين قطعه را ابن خرداذبه روايت مىكند و تاريخ آن به سال 885 / 272 ه . باز مىگردد . 98 به احتمال قوى اطّلاعاتى كه قدامه دربارهء بيزانس به دست مىدهد ، متعلّق به جرمى است 99 و در ضمن آن اشاراتى دربارهء اوقات حمله به آسياى صغير هست . 100 كه همين نكته را مسعودى در ضمن سخن از مؤلّفات جرمى يادآورى مىكند .\r\nموضوع اطمينان از وجود گلچينها و پاره‌هايى از منابع مفقود قديمى يا مجهول العنوان در مؤلّفات متأخّران بسيار دشوار و پيچيده است . بعضى از دانشوران - بخصوص ماركوآرت علاقه دارند مطالب جغرافى شناسان عرب را دربارهء موضوعاتى كه مسعودى در ضمن سخن از مسلم جرمى ياد كرده به دو نسبت دهند . 101 فقط اين امر مسلّم است كه مؤلّفات وى منبع بسيار مهمّى براى آشنايى مسلمانان با دولت روم شرقى بوده و براى نخستين بار اطّلاعات مفصّل و دست اوّلى دربارهء صقلابيان و مجاورانشان به دست مىداده است . بر طبق نظر بار تولد توانيم گفت كه همهء جغرافى شناسان متأخّر تا به قرن سيزدهم / هفتم ه . در همهء جهان اسلام مطالب او را بدون ذكر منبع نقل كرده‌اند . 102 ظاهرا تسميهء درياى سياه به درياى خزر مربوط به اوست ، و هموصقلابيان را همسايهء مقدونيه از طرف مغرب دانسته و بر جان يا بلغار سواحل دانوب را از\r\n\r\n","description":"","footnote":"","page_name":" 107 ","page_number":121},
  {"content":"\r\n\r\nطرف غرب همسايهء تركيه و از طرف شمال همسايهء مقدونيه به حساب آورده است .\r\nتقريبا نيم قرن پس از مسلم جرمى ، يعنى حدود سال 900 / 288 ه . ، هارون بن يحيى در اسارت روم شرقى به سر مىبرد كه مطالبى مهم ، بخصوص در توصيف گرانقدر قسطنطنيه در آن روزگار ، از وى به جا مانده است . چنان به نظر مىرسد كه عرصهء اطلاعات وى تا حدّى از مسلم جرمى تنگتر بوده است ، ولى اهميّت روايت وى از اين جهت است كه قسمت مهمّى از آن را ابن رسته جغرافيدان نقل كرده 103 و قزوينى نيز قطعاتى از آن را آورده است . 104 هارون بن يحيى به نزديك عسقلان فلسطين به اسارت دزدان دريايى درآمد كه از مردم اطاليهء آسياى صغير [ آنتاليا 
  ] بودند و او را از راه دريا و خشكى به قسطنطنيّه بردند و مدّتها در آنجا بود و از راه سالونيك به رم رفت و سرزمين صقلابيان و نيز بندقيّه را بديد . در رم اطّلاعاتى از بورگونى و فرانسه و بريتانيا به دست آورد . قسمت اساسى روايت وى خاصّ توصيف قسطنطنيه است كه روزن ، خاورشناس روسى ، حتّى پيش از چاپ كتاب ابن رسته ، انظار را بدان متوجّه كرد و به سال 1879 / 1297 ه . متن را با ترجمهء روسى انتشار داد ، 105 و به سال 1887 / 1305 ه .\r\nمقاله‌اى دربارهء آن نوشت . 106 در قرن بيستم / سيزدهم ه . ماركوآرت تحقيقى دقيق دربارهء آن كرد ، 107 و بيزانس شناسان در سالهاى اخير به توصيف وى از قسطنطنيه توجّه خاص كرده‌اند 108 و دربارهء دورانى كه وى وصف كرده تحقيقات مكرّر شده و نظرهاى مختلف به ميان آمده است . بعضى خواسته‌اند تاريخ آن را به سال 912 بدانند 109 و اين درست نمىنمايد . 110 قابل ملاحظه آنكه توصيف وى از قسطنطنيه پاره‌اى اطّلاعات مهم و جالب دارد كه حاصل مشاهدهء مستقيم است . امّا به خلاف آن ، توصيف رم منحصر به نقل عجايب است و گويى از منابع مسيحى شرق نقل شده كه به احتمال قوى سريانى بوده است . روايات ديگر جغرافى شناسان عرب دربارهء رم نيز از همين قبيل است . 111 در كنار اسيران ، سفارتها نيز نقش قابل ملاحظه‌اى در توسعهء اطّلاعات جغرافيايى داشتند . اخبار اين سفارتها حتى در قرن نهم / سوم ه . كمياب نبود ، ولى دربارهء مغرب اسلامى بايد بخصوص از كسى كه اطلاعات فراوانى دربارهء وى به جا مانده ياد كنيم ، يعنى يحيى بن حكم بكرى ( 770 - 864 / 153 - 250 ه . ) كه به سبب زيباييش ملقب به « غزال » بود و دوبار مأموريّت سياسى يافت . وى شاعرى هنر پرور بود و چند زبان مىدانست . عبد الرحمن دوم ، امير قرطبه ، او را به ولايت شمال - ظاهرا به ژوتلند - فرستاده بود تا با نورمن‌ها كه كمى بيش از آن به سال 844 / 230 ه . به اندلس حمله برده و اشبيليه [ سويل 
  ] را غارت كرده بودند ، مذاكره كند . گويا پيش از آن براى بستن پيمان صلح با امپراتور تئوفيلوس به عنوان سفارت به قسطنطنيه نيز رفته بود . اخبار سفارت نخستين را به ابن دحيه ، مورّخ آغاز قرن سيزدهم اندلس ، نقل كرد 112\r\n\r\n","description":"","footnote":"","page_name":" 108 ","page_number":122},
  {"content":"\r\n\r\nو مقرّى ، علّامهء مغرب به قرن هفدهم / يازدهم ه . ، اخبار سفارت دوم را به جا نهاده است ، 113 ولى در سالهاى اخير اطّلاعاتى نيز در آثار دو مؤلّف قديمىتر به دست آمده است . 114 بجز تفصيل خود سفر كه غالبا مختصر و آشفته است ، اشعارى از غزال به جا مانده كه مربوط به همين سفر است . در اين زمينه خطاب غزال به خانمهاى دربار بيزانس در ضمن شعر محكم عربيى كه از خلال آن عواطف پر شور خنياگران دوره گرد جلوه مىكند ، خالى از لطف نيست . همين چندى قبل يكى از دانشوران فرانسه نظر داده كه فقط سفر غزال به روم شرقى واقعا رخ داده ، ولى سفر وى به سوى نورمان‌ها جعل محض است . 115 اما موافقت با اين نظر مبالغه آميز دشوار است ، زيرا سفر از تفصيلات واقعى سخن دارد و شخصيّت پادشاهى كه در ضمن آن ياد شده ، و مدّتهاى دراز تشخيص نام وى مايهء زحمت دانشوران بود ، اخيرا به وسيلهء زايپل ، دانشمند نروژى ، اثبات شده است . 116 عربان مغرب نيز چون عربان شرقى همهء توجّه خويش را به مشرق كه با قوم عرب از ديرباز مناسبات تاريخى داشته بود ، منحصر نكردند بلكه براى آشنايى با غرب و كشف ولايتهاى ناشناختهء آن كوشيدند . عربان اندلس با وجود ترس از اقيانوس اطلس كه در خاطرشان به درياى خوفناك ظلمات پيوسته بود ، در كار اكتشاف آن كوشش بسيار كردند ، ولى چون اطّلاع درستى از اين اكتشافات به ما نرسيده بود همچنان مجهول ماند ، تا اروپاييان پرده از آن برداشتند . مسعودى خبر يكى از اين خطر جوييها را با عباراتى كوتاه و با اشاره به يكى از كتابهاى خود كه به جا نمانده چنين نقل مىكند :\r\nگروهى بر آن رفته‌اند كه اين دريا سرچشمهء آب درياهاى ديگر است و ما حكايتهاى شگفت اين دريا را با سرگذشت كسانى كه جان به خطر افكنده بر آن سوار شده‌اند و بعضى نجات يافته و برخى تلف شده‌اند و چيزهايى كه آنجا ديده‌اند در كتاب اخبار الزّمان آورده‌ايم . از آن جمله مردى خشخاش نام از اهل اندلس بود كه از پهلوانان و نوچگان قرطبه بود و گروهى از نوچگان را فراهم آورد و به كشتيها كه مهيا كرده بود نشانيد و به درياى محيط راند و مدّتى غايب بود ، آنگاه با غنايم فراوان بازگشت و حكايت وى ميان مردم اندلس مشهور است . 117 از لحاظ زمانى ، تاريخ اين خطر جويى را به قرن نهم مىتوان برد و دربارهء محلّى كه بدان رسيده‌اند ميدان حدس و فرض فراخ است . 118 اخبار سفرى كه هشت جوان عموزاده ملقّب به « مغروران » ، يعنى مخاطره جويان ، از لشبونه ( ليسبون ) آغاز كردند ، با تفصيل بيشترى به ما رسيده است . قصّهء آنها را ادريسى در ضمن سخن از ليسبون بتفصيل نقل مىكند 119 كه در اين شهر دربندى به نامشان بوده است . 120 ابو حامد\r\n\r\n","description":"","footnote":"","page_name":" 109 ","page_number":123},
  {"content":"\r\n\r\nغرناطى و عمرى 121 نيز قصّه را نقل كرده‌اند . خلاصه آنكه هشت برادر تصميم گرفتند « به درياى ظلمات روند تا بدانند در آن چيست و نهايتش كجاست . » پس يازده روز با باد شرقى برفتند و به سنگستانى مخوف و ظلمانى رسيدند ، آنگاه دوازده روز به سوى جنوب رفتند تا به « جزيرهء گوسفندان » رسيدند و به گله‌هاى بسيار برخوردند ، پس از آن دوازده روز در همان جهت برفتند تا به جزيرهء ديگرى رسيدند كه مردم آنجا ، كه چهرهء سرخ و موى اندك و نرم ، و قامتهاى دراز داشتند ، اسيرشان كردند . و چون وزش باد غربى آغاز شد ، فرمانرواى جزيره بگفت تا آنها را با چشم بسته به قاره بفرستند ، كه پس از سه روز و سه شب دريا نوردى به آنجا رسيدند . و از بربران شنيدند كه در جنوب مراكش هستند كه تا شهرشان دو ماه راه است . و محل پياده شدنشان جايى بود كه بعدها بندر آشفى به وجود آمد .\r\nمعلوم است كه پاره‌اى از نكات اين قصّه مربوط به فرهنگ عاميانه ( فولكلور ) قرون وسطاست . دخويه در ضمن تحليل افسانه‌هاى قديم اروپا دربارهء سفر قديس براندن شباهتهايى ميان دو قصّه پيدا كرده كه نشان مشترك بودن منبع اين دو قصّه است . 122 طبيعى است كه تعيين زمان و مكان سفر مغروران زمينهء گسترده‌اى براى تخمين و فرض به دست مىدهد . 123 همانطور كه دخويه نظر داده ، اين گزارش مربوط به قرن دهم / چهارم ه . و پيش از ايجاد بندر آسفى بوده است . 124 بيزلى به اين اعتقاد مىگرايد كه جزيرهء اوّلى كه در قصّهء سفر آمده جزيرهء ماديره و دومى يكى از جزاير قنارى است . 125 جز اين ، همهء گفته‌ها دربارهء سفر مذكور از حدود فرضيّات دور از واقع تجاوز نمىكند . با وجود اين ، متخصّصان جغرافياى قرون وسطا عقيده دارند كه اين سفر در تشويق دريا نوردان اروپايى به سفرهايى كه بعدا در اقيانوس اطلس انجام شد مؤثّر بوده است . 126 تسميهء دريا نوردان مذكور به « مغروران » يا ، چنان كه گاه روايت شده ، « مغرّران » رواج فراوان يافته و استفادهء مكرّر مسعودى 127 از تعبير دوّم نشان صحّت آن است و جايى براى توجيه نظر متس كه مىبايد آن را « مغرّبان » ، يعنى راهپيمايان غرب ، خواند باقى نمىماند . 128 خطر جويى اين مغروران تا اندازه‌اى از حدود زمانى اين فصل بيرون است ، ولى سلسلهء تلاشهاى اسلامى را براى نفوذ در غرب تكميل مىكند . دربارهء مشرق با اطمينان توان گفت كه عربان به سوى شرق جهان اسلامى توجّه داشتند و افق معرفت جغرافى شناسان دربارهء اين نواحى به وضعى چشمگير وسعت يافته بود . در اين زمينه در مرحلهء اوّل فقط از سفرهاى مختلف سخن مىرود و گاه توضيحى دربارهء منزلهاى راه هست و بتدريج به تعدادى روايات از اين سفرها برمىخوريم كه مؤلّفان متأخّر نقل كرده يا آن را در قالبى تازه ريخته‌اند . ولى در قرن نهم / سوم ه . گزارش سفرى كه خود جهانگردان نقل كرده باشند وجود ندارد .\r\n\r\n","description":"","footnote":"","page_name":" 110 ","page_number":124},
  {"content":"\r\n\r\nدربارهء تجارت دريا با هند و مجمع الجزاير مالايا و چين ، عربان ترتيباتى را كه از دوران ساسانيان در ناحيهء جنوبى عراق و سواحل خليج فارس معمول بود حفظ كردند . نقل كرده‌اند كه وقتى در ايّام خلافت عمر بندر ابلّة به نزديك بصره به دست عربان افتاد ، كشتيهاى چينى در آنجا بود . 129 مسلّم است كه ايرانيان ، حتّى به دوران تسلّط عرب ، در كار دريانوردى از ديگران جسورتر بودند و از مدّتى پيش اين نكته معلوم شده كه مستعمرهء عربى و ايرانى در بندر كانتون چين چندان نيرومند بود كه به سال 758 / 169 ه . توانست شهر را متصرّف شود و غارت كند و از راه دريا آنجا را ترك كند . 130 در سالهاى اخير لويتسكى ، دانشمند لهستانى ، شواهدى به دست آورده كه در آن روزگار بعضى از مسلمانان به چين رسيده بوده‌اند 131 و اين مطالب در تاريخ اباضيّة آمده است كه فرقه‌اى از خوارج بوده‌اند . منبع اين شواهد كتابى از ابو سفيان محبوب عبدى ، متوفّى به نيمهء اول قرن نهم / سوم ه . است 132 كه گويد يكى از مشايخ فرقهء مذكور ، ابو عبيده عبد الله بن قاسم ، كه از علماى بزرگ و تاجر معروف دوران خود بوده و به كار داد و ستد مرّ اشتغال داشته ، براى تجارت به چين رفته است . ولى تاريخ سفر او معلوم نيست ؛ گر چه به ملاحظات مختلف توان گفت كه بىگفت و گو پيش از غارت كانتون به سال 758 / 169 ه .\r\nبوده است كه پيش از اين ياد كرديم . 133 تاجر اباضى ديگرى نيز به نام نضر بن ميمون كه ظاهرا در حدود قرنهاى هشتم و نهم / دوم و سوم ه . به بصره مىزيسته ، از آنجا به چين رفته ، ولى هيچ گونه تفصيلى از اين سفر به دست نيست . 134 امّا به هر حال مىتوان اين تاجران اباضى را به منزلهء هموار كنندگان راه براى سليمان - تاجر معروف - و ابن وهب دانست كه به زودى در ضمن روايت ابو زيد سيرافى ، كه دو قرن بعد تدوين شده ، با آنها برخورد خواهيم كرد .\r\nاز آنچه گذشت معلوم مىشود كه مسلمانان از دوران پيش از قرن نهم / سوم ه . ، بر اساس روايات بعضى از مسلمانان ديگر اطّلاعات مختصرى از ديگر نواحى شرق فراهم آورده بودند . ابن رسته دربارهء هند مطالبى به نقل از شخصى به نام ابو عبد الله محمّد بن اسحاق روايت مىكند كه براى ما شناخته نيست . او دو سال از زندگانى خود را در قمار ( خمر ) به سر برده كه نام قديم كامبوج است 135 و به احتمال قوى اين حادثه در آغاز قرن نهم / سوم ه .\r\nبوده است . 136 بار تولد اين شخص را نه فقط براى ابن رسته كه فقرات معينى را از او نقل كرده بلكه براى ابن خرداذبه و ديگر جغرافيا نويسان عرب منبع مطالب مربوط به هند مىداند . 137 و اين بدان معنى نيست كه مايهء آنها در مورد اين ناحيه منحصر به ابو عبد الله بوده ، 138 زيرا اين گونه اتّفاقات كمياب نبوده است .\r\nنخستين اطّلاع مسلمانان از راه خشكى چين كه از آسياى ميانه مىگذرد و به همين دوران مربوط مىشود ، از توصيف تميم بن بحر مطوّعى بنياد گرفته است چنان كه از كلمه\r\n\r\n","description":"","footnote":"","page_name":" 111 ","page_number":125},
  {"content":"\r\n\r\nمنسوب معلوم مىشود ، وى تاجر يا عالم نبود ، بلكه به گروه سپاهيان داوطلب ( متطوّعه ) مرزهاى اسلام وابسته بود كه شمارشان در مرزهاى خلافت ، بخصوص در آسياى ميانه ، فراوان بوده است . تميم ظاهرا به ماموريّت سياسى سوى خاقان تركان تغزغز رفته است . بار تولد تاريخ اين سفر را با كمى ترديد 139 به فاصلهء ميان سالهاى 760 - 800 / 143 - 184 ه . مىبرد . 140 ياقوت مهمترين قطعه از اين سفرنامه را نقل مىكند 141 كه به وسيلهء آن ، مؤلّف دو قطعهء ديگر كه در فرهنگنامهء ياقوت و كتاب ابن خرداذبه آمده شناخته شده است . بنا بر اين ابن خرداذبه 142 نخستين جغرافى شناس عرب است كه توصيف راه خشكى چين را روايت كرده است . 143 اثر تميم را به نزد بعضى ديگر از جغرافى شناسان چون ابو دلف و قدامه 144 و حتّى ادريسى 145 مىتوان يافت . تميم نخستين عربى است كه دربارهء قوم تغزغز اطّلاعاتى بر مبناى شناخت بىواسطهء آن قوم به ما مىدهد . 146 وى بجز اطّلاعات جالب از اين قبيله و ديگر قبايل ترك ، توصيفى از قامچو ، پايتخت تغزغز كه نزديك تورفان بود ، 147 مىدهد . نيز از سنگ باران به نزد تركان سخن دارد كه ياقوت به همين مناسبت روايت مفصّلتر آن را از مروزى ، كه ياد وى از پيش رفت ، نقل مىكند . 148 فرض ماركوآرت كه گويد تميم تركان اويغور را بر سواحل رود اورخون پيش از آنكه از آنجا هجرت كنند ديده است 149 در سالهاى اخير - پس از اطّلاع از نسخهء خطّى ابن فقيه كه در مشهد به دست آمده - به صحت گراييده ، زيرا كتاب مذكور قصّهء تميم را به صورتى مفصّلتر از ياقوت نقل كرده است . 150 سفر معروف سلّام ترجمان ( مترجم ) به نواحى شمال ، با نام خليفه الواثق قرين است كه از پيش به عنوان تشويق كنندهء سفرها از وى سخن داشتيم . اين سفرنامه نسبت به وطن شوروى ما اهميتى خاص دارد و عجب نيست كه بيش از دو قرن پيش نسبت بدان توجه داشته‌ايم و باير ، يكى از نخستين آكادميسين‌هاى ما ، در اولين جزو شرحهاى آكادميايى دربارهء سلّام ترجمان چيز نوشته است . 151 در هفتاد سال اخير نظر محافل علمى در مورد سلّام تغيير چندانى نيافته است زيرا گر چه اشپرنگر از سال 1864 / 1281 ه . آن را يك « گمراه كردن عمدى » شمرده 152 و گريگوريف ، 153 ولى مينورسكى در سال 1937 آن را حكايتى خرافى دانسته‌اند كه در آن چندين نام جغرافيايى آمده است ؛ 154 اما نبايد آراى مخالف آن را نديده گرفت ، زيرا از سال 1888 / 1306 ه . دخويه 155 اين سفر را واقعه‌اى تاريخى و ترديدىناپذير شمرده كه در خور توجّه دانشوران است ، 156 و توماشك متخصّص مؤثّق جغرافياى تاريخى ، نيز نظر او را تأييد كرده است . 157 هم اكنون و اسيليف ، دانشمند بيزانس شناس ، عقيده دارد كه مىتوان گفت سلّام روايتهاى محلّى را كه در نقاط مسافرت خود ديده براى خليفه نقل كرده است . 158 چنان مىنمايد كه اين نظر اخير موجّه است ، ولى سفرنامه را ، مانند همهء آثار ديگر از اين قبيل ،\r\n\r\n","description":"","footnote":"","page_name":" 112 ","page_number":126},
  {"content":"\r\n\r\nنمىتوان رساله‌اى جغرافيايى شمرد ، بلكه مجموعه‌اى است شامل مطالب روايتى و پاره‌اى مشاهدات شخصى كه در قالب ادبى ريخته شده است .\r\nپيش از هر چيز ، بايد به ياد داشت كه روايت سفرنامه موثّق است ، زيرا ابن خرداذبه آن را به لفظ خود سلّام نقل مىكند 159 و در پايان روايت خود اضافه مىكند كه نخست آن را از سلّام شنيده 160 سپس از گزارشى كه به خليفه داده براى او رونويس شده است . 161 و گفتار مقدسى دربارهء ابن خرداذبه در همين باب مؤيّد صحت روايت است كه گويد : « وى وزير خليفه بود و به ودايع علوم خزانهء امير مؤمنان دسترس داشت » ، به علاوه ، اينكه وى قصّه را بىواسطه از صاحب آن شنيده است . 162 اين قصّه در نوشته‌هاى جغرافيايى عرب رواج كامل يافت و جغرافى شناسان متقدّم و متاخّر ، همچون ابن رسته ، 163 ياقوت ، 164 ابو حامد غرناطى ، ادريسى ، 165 قزوينى ، 166 نويرى ، 167 و ديگران ، با كمى اختلاف آن را نقل كرده‌اند . ادريسى چند مطلب از آن نقل مىكند كه ظاهرا در متن اصلى ابن خرداذبه بوده 168 كه به ما نرسيده و از مختصر كتاب وى كه اكنون هست افتاده است .\r\nانگيزهء راهى كردن اين سفارت ، همچون انگيزهء فرستادن محمّد بن موسى منجّم براى تحقيق از خبر اصحاب كهف ، تخيّل محض بوده است ؛ زيرا خليفهء در خواب ديده بود كه گويا سدّى كه اسكندر براى جلوگيرى از نفوذ يأجوج و مأجوج ساخته بود شكسته است . شايد باعث اين خواب هول انگيز ، شايعه‌هايى بود كه به دنبال انقراض دولت اويغور به دست قوم قرقيز به سال 840 دربارهء حركات تركان در اواسط آسيا به گوش مىرسيد .\r\nبا صرفنظر از همهء تفصيلات ، خطّ سير سلّام 169 از راه ارمنستان و گرجستان تا بلاد خزر به سوى شمال بوده و از آنجا در جهت مشرق سوى درياى قزوين [ بحر خزر 
  ] رفته و به درياچهء بالخاش و تسونگاريا رسيده و از آنجا ، از راه بخارا و خراسان ، به سامرّهء عراق بازگشته است .\r\nوى بىگفت و گو سدّ معروف قفقاز را در دربند ديده 170 ، و چنان كه دخويه مدلّل داشته ، كاملا ممكن است كه به ديوار بزرگ چين نيز رسيده باشد . 171 دربارهء خلطى كه در گزارش وى ميان دو ديوار هست ، چنين توضيح مىتوان داد كه به دوران خوارزمى ، معاصر سلّام ، دو روايت دربارهء سدّ ذو القرنين بوده كه يكى آن را در مشرق و ديگرى در شمال مىدانسته است . 172 محتملا سلام مىخواسته است همراه با ثبت كردن مشاهدات خود ، روايت قرآن را نيز دربارهء سدّ يأجوج و مأجوج در قالب ادبى نقل كرده باشد . 173 مسلما نمىتوان قلمرو سفر او را به ناحيهء واقع ميان كريمه و اورال محدود كرد ، چنان كه در همين سالهاى نزديك زيچى ، 174 دانشور مجار ، بر اين رفته و سد را يكى از معابر كوههاى اورال گرفته كه در آنجا به وسيلهء بلغارها استحكاماتى پديد آمده بوده است . 175 يكى از دانشوران بزرگ دوران ما كه خبرهء جغرافياى\r\n\r\n","description":"","footnote":"","page_name":" 113 ","page_number":127},
  {"content":"\r\n\r\nتاريخى اروپاى شرقى و آسياى وسطاست ، گفت و گو از سلّام را چنين به سر مىبرد : « ترديد نيست كه سلّام در حدود سالهاى 842 - 843 ضمن سفرى از قفقاز و سرزمين خزر به سوى شرق رفته ، سپس از راه خود از برسخان و طراز ( تالاس ) و سمرقند به خراسان بازگشته ، و در اين سفر ديوارى يا معبرى كوهستانى را كه همانند ديوار بوده ديده است » . 176 بدينسان مىتوان گفت كه در اين اواخر ، سلّام تا اندازه‌اى مورد اعتماد محافل علمى شده است .\r\nكسانى خواسته‌اند سفرنامهء سلّام را يك داستان خيالى بدانند و بس ، ولى نبايد از ياد ببريم كه منابع افسانه‌هاى جغرافيايى در نوشته‌هاى عربى درجاى ديگر است و با قصّه‌ها و حكايتهاى دريايى از بلاد شرق چون هند و مجمع الجزاير مالايا يا بلاد مغرب و بخصوص سواحل شرقى افريقا مربوط است . و اين قصّه‌ها به قرن نهم / سوم ه . در بندرهاى خلافت همچون بصره و سيراف و مخصوصا در بغداد رونق گرفت . و قصّه پردازان بندرت حكايات خود را در ضمن كتابى آورده‌اند ، بلكه اين حكايات غالبا به قلم كسان ديگر كه گاه معاصر آنها يا وابسته به نسلهاى بعد بوده‌اند ، به جا مانده است .\r\nسلسلهء قصّه پردازان معروف با « سليمان تاجر » آغاز مىشود كه دربارهء وى چيزى نمىدانيم جز اينكه قصّه‌هايش به حدود سال 851 / 237 ه . باز مىگردد و بارها به منظور تجارت به سوى هند و سوى چين رفته است ، و راه را چنان بدقّت توصيف مىكند كه فران توانسته است بر روى نقشه‌هاى نوين او را دنبال كند . 177 وى نمونه‌اى خوب از تاجران عرب و ايرانى است كه سوى چين رفته‌اند . از سيراف از راه دريا تا مسقط ، بر ساحل جزيرة العرب ، رفته و از آنجا به كلم ، بر ساحل مالابار ، رسيده سپس از تنگهء يالك در شمال جزيرهء سيلان و خليج بنگال گذشته تا جزيرهء لنكبالوس ( يكى از جزاير نيكوبار ) رفته و از آنجا به كلبره بر ساحل غربى مالايا پيش رفته و از آنجا به جزيرهء تيومن در جنوب غربى مالاكا و از آنجا به دماغهء سن ژاكوب نزديك سايگون و از آنجا به جزيرهء هاينان رسيده و سپس از تنگهء واقع ميان اين جزيره و سرزمين چين عبور كرده و تا بندر خانفو ، يا كانتون جديد ، پيش رفته است . سفر دريايى از مسقط تا چين بيشتر از چهار ماه طول كشيده است . 178 سليمان در توصيف خود به ياد آورى منزلگاهها يا ، به گفتهء يونانيان ، پريپلوس [ دريانوردى اكتشافى 
  ] و تعيين مسافتها به مقياس روز و گاه به فرسخ بس نكرده بلكه توصيفى زنده از سواحل و جزاير و بندرگاههاى مختلف و شهرها و مردم و محصولات و مصنوعات و كالاهاى بازرگانى به جاى گذاشته است . چنان كه معلوم شده ، اطّلاعات مفصّل وى از كانتون نيز دقيق است . چون هيچ گونه اطّلاعاتى از خود سليمان به دست نيست ، بعضى از چين شناسان بزرگ همچون يول و پليو در انتساب قصّه‌ها به وى ترديد كرده‌اند . نظر ديگرى هست كه اين قصّه‌ها متعلّق به شخص عربى بوده كه به هند سفر كرده است .\r\n\r\n","description":"","footnote":"","page_name":" 114 ","page_number":128},
  {"content":"\r\n\r\nو جالب آنكه ضمن آن فقط يك بار از سليمان سخن رفته است . 179 ولى فران 180 نظرها را به اين نكته جلب كرده است كه ابن فقيه قصّه‌ها را صريحا به سليمان نسبت مىدهد . 181 بنا بر اين قضيّهء تأليف قصّه‌ها به وسيلهء وى حتّى پنجاه سال پس از وفاتش مورد ترديد نبوده است . بيست سال بعد ، جهانگردى ديگر به نام ابن وهب 182 چيزهايى به قصّه‌هاى منسوب به سليمان افزوده است .\r\nوى نسب از قريش داشت و از اعيان و توانگران بود و به سال 870 / 257 ه . ، كه بصره به دست انقلابيان زنگ افتاد ، تصميم گرفت از سيراف به چين سفر كند و به اين كار توفيق يافت و به پايتخت چين رسيد كه در آن وقت خمدان ( يا سينانفو ) بود . توصيف وى از آن شهر اهميّت خاص دارد ، زيرا كمى پس از آن به سال 878 / 264 ه . در نتيجهء جنگ داخلى مستعمرهء عربى كانتون برچيده شد و در نتيجهء آن روابط ميان عرب و چين قطع شد 183 و آخرين بندرى كه كشتيهاى عرب بدان مىرسيد ، يعنى كل يا كلبره ، در شبه جزيرهء مالايا بود . 184 و رابطهء با چين سپس در نيمهء دوم قرن سيزدهم / هفتم ه . تجديد شد . 185 قصّه‌هاى سليمان و ابن وهب در آغاز قرن دهم / چهارم ه . به وسيلهء ابو زيد حسن سيرافى مدوّن شد 186 و به شكلى درآمد كه اكنون هست . خود سيرافى جهانگرد يا دانشور نبوده ، بلكه ظاهرا از دلبستگان اين گونه قصه‌ها بوده كه در آن روزگار جمع آورى مقدار فراوانى از آنها ، چه در سيراف ، زادگاه وى ، و چه در بصره ، دشوار نبوده است . مسعودى به سال 916 / 303 ه .\r\nاو را ديده و با وجود آشفتگى نامها همه دلايل نشان مىدهد كه روايت ابن وهب را از او گرفته است . 187 يك نسخهء خطّى منحصر به فرد ، از متن ابو زيد سيرافى در پاريس موجود است . البتّه نسخه برداران مقدّمه‌اى بر آن افزوده‌اند كه به محتويات كتاب مربوط نيست . مشكل پيچيده‌تر آنكه عنوان سلسلة التّواريخ به نسخهء خطّى داده‌اند كه مطلقا با آن مناسبت ندارد . اثر مذكور از مدّتها پيش نظر دانشوران را جلب كرد و در سال 1718 / 1131 ه . ترجمهء آن به فرانسه منتشر شد ، و خيلى زود بعضى دربارهء آن ترديد كردند و بعضى ديگر آن را مجعول شمردند . تحقيق دربارهء اين مجموعهء قصّه به وسيلهء رنو انجام گرفت . در قرن بيستم نيز فران ، كه با ايجاد بنيانى استوار براى تحقيق در سفرهاى دريايى عربان به سوى مشرق منّتى به گردن دانش دارد ، دربارهء آن تحقيق كرده است .\r\nاين قصّه‌هاى دريايى ، سلسله‌اى منظّم شد و يكى از حلقه‌هاى آن قصّه‌هاى سندباد بود كه شهرتى جهانگير يافت ، و پيش از آنكه جزو مجموعهء بزرگ هزار و يك شب درآيد 188 وجود مستقل داشت . در اين اواخر به دلايل علمى ثابت شده است كه نبايد آن را از داستانهاى خرافى خالص بدانيم كه حوادث آن خارج از حدود زمان و مكان جريان دارد ؛ تحقيقات رنو ،\r\n\r\n","description":"","footnote":"","page_name":" 115 ","page_number":129},
  {"content":"\r\n\r\nدخويه ، و فران نشان داده كه سفرهاى سندباد در همان محيط قصّه‌هاى سليمان تاجر و در مكان آن يعنى سيراف و بصره و بغداد و تقريبا در همان دوران يعنى حدود سال 900 / 287 ه . 189 به وجود آمده است ، ولى فران و كازانووا متّفقا گفته‌اند كه اين قصّه‌ها از قصّه‌هاى ديگر قديميتر است ، زيرا نامى از چين در آن نيست 190 و معلوم مىدارد كه به دوران پيدايش قصّه‌هاى سندباد اين سرزمين را كمتر مىشناخته يا مطلقا نمىشناخته‌اند . 191 كازانووا تاريخ آن را به طور مشخّص به دوران رشيد مىبرد 192 ولى عرصهء حوادث قصّه‌ها هند و مجمع الجزاير مالايا بوده است و جاى بعضى از حوادث آن را دقيقا مىتوان تعيين كرد . سفرنامهء سندباد بر سرگذشت قدّيسان قرون وسطاى اروپا نفوذ آشكار داشته . افسانهء قدّيس براندن ، كه به اوايل قرن يازدهم / پنجم ه .\r\nباز مىگردد ، 193 در بسيارى موارد از اين قصّه‌ها مايه دارد . 194 نيز نفوذ سفرهاى دريايى را بر افسانه‌هاى اخروى مسيحيگرى اروپا از ياد نبايد برد . 195 چنان كه ديديم قصّه‌هاى دريايى با بلاد مشرق همچون چين و هند ارتباط نزديك دارد ولى بر اين نواحى ، سواحل آفريقاى شرقى و مخصوصا سرزمين معروف زنگ را كه بتقريب همان زنگبار كنونى است ، مىتوان افزود . كتابى كه كمى پس از اين ، در حدود سال 953 / 342 ه .\r\nتأليف شده در اين سلسله مقامى معتبر دارد . منظور مجموعهء عجائب الهند ، تأليف بزرگ بن شهريار است كه جاشويى از رامهرمز خليج فارس بوده است . دربارهء وى بجز آنچه از قصّه‌هايش به دست مىآيد اطّلاعى در دست نيست . اهميّت مؤلّف قصّه‌ها از داستانسراى اصلى كه قصّه‌ها را از كلمات وى گرفته كمتر است ، زيرا قصّه پردازان ديگر از جاشوان و ناخدايان و تاجران وابسته به سالهاى 900 - 953 / 288 - 342 ه . در آن شركت داشته‌اند . به نظر فران بعضى از قصّه‌هاى اين مجموعه به پايان قرن دهم باز مىگردد . 196 در اين مجموعه مانند كتاب ابو زيد سيرافى با يك قصّهء منظّم سر و كار نداريم ، بلكه تعدادى قصّه‌هاى متفرّق است كه درازى و كوتاهى آنها از دوازده صفحه تا چند سطر مىرسد ، چنان كه مطالب آن نيز متنوع است . يك جا وصف كوتاه ماهى يا گياه يا اعجوبه‌اى است و جاى ديگر گزارش يك حادثهء خشكى يا دريايى است كه گاهى شكل داستان خطر جويى يا درام اخلاقى به خود مىگيرد كه با مهارت هنرى فراوان عرضه مىشود . از اين گفت و گوى كلّى احساس توان كرد كه اين قصّه‌ها متعلّق به سخن پردازى هنرمند است كه قصّهء خويش را به سبكى زنده و روان و به وضعى تجسّم بخش و مؤثّر عرضه مىدارد . بدين جهت كار وى يك اثر ادبى ممتاز است كه ارزش آن از بهترين قسمتهاى سندباد كمتر نيست و گاه برتر از آن است . و از دههء نهم قرن گذشته يك چاپ نفيس از كتاب عجائب الهند در دسترس همگان قرار گرفته است .\r\nرشتهء قصه پردازى دريايى در نوشته‌هاى عربى قرنهاى دراز ادامه داشت ، ولى آثارى\r\n\r\n","description":"","footnote":"","page_name":" 116 ","page_number":130},
  {"content":"\r\n\r\nممتاز نظير آنچه از آن سخن داشتيم به وجود نياورد . مجموعهء قصّه‌هاى معروف به نام صد و يك شب 197 پيش از نيمهء دوم قرن چهاردهم تدوين نشده ، ولى شايد از قرن دهم / چهارم ه . به بعد شناخته بوده است . 198 از متن قصّه‌ها معلوم مىشود كه مؤلّف با هزار و يك شب آشنا بوده ، امّا از مطالب آن نگرفته است . 199 در اين مجموعه حكايتى از جزيرهء كافور هست 200 كه از سفر دريايى به چين و از خمدان ، پايتخت آن ، سخن مىكند 201 و با حكايت ابن وهب رابطهء نزديك دارد . 202 منابع قصّه‌ها بسيار فراوان است و تا كيهان نگارى ابن الوردى كه متعلّق به قرن چهاردهم / هشتم ه . است مىرسد . 203 بعدها خواهيم ديد كه به مرور قرون ، سير تكامل قصّه‌هاى دريايى در قرن چهاردهم / هشتم ه . راهنماهاى دريا نوردى ناخدايان عرب را به وجود مىآورد كه در اقيانوس هند شهره بودند و ناخداى كشتى و اسكودوگاما يكى از آنها بود .\r\nبه دورانى كه در اين فصل از آن سخن داريم ، راه دريايى چين از راههاى ديگر كه از جاهاى دورى همانند سمرقند به آنجا مىرسيد آسانتر بود . مسعودى نقل مىكند : 204 تاجرى از اهل سمرقند از ولايت ما وراء النّهر كالاى فراوان از ديار خود بيرون شد و به عراق رسيد و از آنجا با كالاى خويش به سوى بصره رفت و به دريا بر نشست تا به ديار عمان رسيد به قصد كلّه ، كه نيمه راه چين يا مانند آن است ، به كشتى سوار شد . سپس اين تاجر از شهر كلّه به كشتيهاى چينى نشت و به خانفوا رسيد كه لنگرگاه كشتيهاست ، و به سبب بد رفتارى كه هنگام دريافت باج ديده بود به شكايت به سوى خمدان رفت 205 و حقوق خود را باز ستاند . 206 راه عبور اين سمرقندى به طور كلّى با راهى كه سليمان تاجر يا ابن وهب پيموده بود يكى است . و مسلّم است كه اين سفر از آسياى ميانه به چين منحصر به فرد نبوده است ، ولى دليلى نيست كه بتوان گفت در آن دوران اين راه دريايى به طور قطع بر راه خشكى چيره شده است .\r\nباز هم مسعودى نقل مىكند :\r\nدر بلخ پيرى نكو روى را بديدم كه صاحب راى و فهم بود و بارها به چين رفته امّا هرگز به دريا بر ننشسته بود ، و بسيارى مردم را بديدم كه از ديار سغد بر كوههاى نوشادر به سرزمين تبّت و چين رفته بودند . 207 اين راه اخير را منابع چينى نيز مىشناسند . 208 بدشوارى مىتوانيم راه عبور راهب نجرانى را ، كه به سال 987 / 377 ه . صاحب كتاب الفهرست او را ديده و حكايات وى را از\r\n\r\n","description":"","footnote":"","page_name":" 117 ","page_number":131},
  {"content":"\r\n\r\nزبان خودش براى ما نقل كرده ، بدقّت تعيين كنيم . وى يك فصل از كتاب خويش را چنين آغاز مىكند :\r\nمذهبهاى مردم چين و چيزى از اخبارشان ؛ آنچه راهب نجرانى ، باز گشتهء از چين ، به سال سيصد و هفتاد و هفت براى من نقل كرد . هفت سال پيش ، جاثليق اين مرد را كه از اهل نجران است به سوى چين فرستاد و هفت تن از نصارا را كه به كارهاى دينى مىپرداختند همراه او كرد . و پس از شش سال از آن جماعت اين راهب و يكى ديگر باز گشتند . من او را به دار الرّوم ، پشت كليسا ، بديدم كه مردى جوان و خوش قيافه بود و كم گفتار ، مگر آنكه از او چيزى پرسند . از علّت سفر او و سبب تأخيرش در اين مدّت دراز پرسيدم . از حوادثى كه در راه بر او گذشته و مانع رفتن شده بود سخن گفت و اينكه نصارايى كه به ديار چين بوده‌اند به عللى نابود شده‌اند و در همهء آن سرزمين جز يكى نمانده و كليسايى داشته‌اند كه ويران شده است . و چون كسانى نبودند كه به كار دينى آنان رسيدگى كنم در مدّتى كوتاهتر از آنچه رفته بودم بازگشتم . از جملهء حكايتهاى وى اين بود كه راههاى دريا دگرگونه شده و كار دريا تباهى گرفته و مردم مجرّب كم شده‌اند و آفت و بيم به دريا پيدا شده با جزايرى كه راه را بريده است ، و تنها كسى كه تن به خطر دهد از آن راه مىرود . 209 ملاحظات اخير كه معلوم مىشود ثمرهء تجربهء شخصى است ، نشان مىدهد كه به هر حال سفر از راه دريا انجام شده است .\r\nحكايتهاى راهب نجرانى بسيار مختصر است ، ولى از لحاظ تاريخ تمدّن آن دوران و اوضاع جارى چين جالب است 210 و از قرن هفدهم / يازدهم ه . نظر گوليوس خاورشناس را ، چنان كه از توضيحات وى بر رسالهء فرغانى معلوم مىشود ، 211 جلب كرده است . در آن موقع آشنايى دانشوران با جغرافياى عربى به مرحله‌اى بود كه مدّت يك قرن تمام دربارهء اين روايت ترديد داشتند تا عاقبت صحّت آن به وسيلهء رنو تأييد شد 212 و در قرن بيستم فران ترجمه‌اى دقيق از آن آماده كرد و متن مؤلّف را دربارهء شرق اقصا بدان پيوست . 213 امّا عبارت صاحب الفهرست مايهء ضرر خود او شد ، زيرا فلوگل ، خاورشناس ناشر الفهرست ، دار الرّوم را كه يكى از محلّات بغداد بوده به معنى پايتخت دولت بيزانس گرفته و بر اساس آن نظريّه نادرستى ايراد كرده كه ابن نديم به سال 987 / 377 ه . به قسطنطنيه رفته و راهب نجرانى را به نزديك اياصوفيه ديده است . روزن ، عربشناس روسى ، 214 ضمن بحثى مفصّل اين خطا را فاش كرد ، ولى با كمال تأسّف تا به روزگار ما باز اين خطا گاه و بىگاه به دانش اروپايى راه مىيابد . 215\r\n\r\n","description":"","footnote":"","page_name":" 118 ","page_number":132},
  {"content":"\r\n\r\nقرن نهم / سوم ه . در تاريخ نوشته‌هاى جغرافيايى سر آغاز دورانى نوين بود ، زيرا براى نخستين بار نمونه‌هاى تازه‌اى پديد آمد و نيز رساله‌هايى تأليف شد كه در قالبهاى مختلف باقى مانده است . دربارهء اين مؤلّفات ، نه از روى عنوان يا قطعات باقيماندهء آن در آثار متأخر ، بلكه از روى متون اصلى آن كه غالبا در رواياتى بسيار متأخر از تاريخ تأليف آن به جا مانده ، قضاوت توانيم كرد .\r\n\r\n","description":"","footnote":"","page_name":" 119 ","page_number":133},
  {"content":"\r\n\r\n\r\nفصل 5 مؤلّفات عمومى دربارهء جغرافيا در قرن نهم / سوم ه .\r\nمعمولا ابن خرداذبه نخستين مؤلّفى به شمار مىآيد كه دربارهء جغرافياى توصيفى اثرى از او به جا مانده است . از مدّتى پيش معلوم شده كه اين سخن كاملا درست نيست ، زيرا در همان زمان و بلكه زمانى پيش از آن ، مؤلّفات مشابه ديگرى وجود داشته كه نه فقط به نام ، بلكه از روى گلچينها و قطعات مفصّل آن ، كه در آثار مؤلّفات متأخر به جاى مانده ، شناخته شده است .\r\nولى اين سخن را به يك معنى درست توان دانست ، زيرا ابن خرداذبه نخستين تأليف كامل را فراهم آورد كه نسخهء اصلى آن در دست نيست ، امّا از روى خلاصه‌اى كه به دورانهاى بعد آماده شده دربارهء محتويات آن قضاوت مىتوان كرد . ظاهرا تأليف كتاب المسالك و الممالك - با اين نام سنّتى - در قلمرو فعّاليّت ادبى مؤلّف حادثه‌اى درجهء دوم و گذران بوده است ، زيرا در تأليف آن ، منصب دولتى او دخالت داشته است نه تمايلات ادبى وى .\r\nابو القاسم عبيد الله بن عبد الله بن خرداذبه ، نژاد ايرانى داشته و ، چنان كه از نام مؤلف پيداست ، جدّش مجوسى بوده است . در ساليان اخير بعضى از دانشوران خواسته‌اند صورت لفظى يا صيغهء خرداذبه را مرجّح شمارند 1 ولى اين كوششى بىحاصل است ، زيرا هر دو صيغه از كلمات تمجيد آفريدگار است و در زبان فارسى ميانه اشتقاق روشن دارد : صيغهء اولى ، يعنى خرداذبه ، به معنى « خرداد بهتر است » 2 مىباشد ، و دومى يعنى خرّدادبه به معنى « خور بهتر داد » . 3 بنا بر اين هر دو نام درست است و لزومى ندارد اوّلى را كه به مرور سالها ، از هنگام آشنايى دانش اروپايى با مؤلّف ، رايج بوده نديده بگيريم .\r\nدر دورانهاى اخير كلمهء « خردادى » در زبان عربى براى تسميهء يك قسم بلور كوهى و ظروف ساخته شده از آن به كار رفته است . 4 پدر مؤلّف در اوايل قرن نهم / سوم ه . حاكم طبرستان ، در جنوب درياى قزوين ، بوده و بعضى از نواحى ديلم را كه پيش از او جزو\r\n\r\n","description":"","footnote":"","page_name":" 120 ","page_number":134},
  {"content":"\r\n\r\nسرزمينهاى خلافت نبود به اطاعت آورد و به همين سبب شهرت او بالا گرفت . مؤلّف تعليم نكو يافت و به بركت پدر موسيقى آموخت و مدّتها شاگرد اسحاق موصلى ، نغمه‌گر و موسيقىدان شهير ، بود . 5 ولى مقام خانواده آيندهء او را به طور قطع معيّن كرده بود و در سامرّه جزو مقرّبان و نديمان متنفذ خليفه معتمد ( 870 - 892 / 256 - 279 ه . ) در آمد . همهء مؤلّفات وى كه تعداد آن به ده مىرسد ، فقط از روى نام 6 با گلچينهاى موجود در تأليفات متأخّران يا اشارات منابع مختلف شناخته است و تقريبا همگى در زمينه نوشته‌هاى سبك و زندگى مرفّه است و در بعضى از آنها تمايلات شعوبى ايرانى نمودار است و بعضى ديگر همچون كتاب الشّراب يا كتاب الطبيخ به منظور تمتّع بزرگان و توانگران پديد آمده .\r\nاخيرا نسخهء خطّى يكى از تأليفات وى به نام كتاب اللهو و الملاهى در ضمن يك مجموعهء خصوصى به دست آمده است . 7 بجز اين ، كتابى در « تاريخ » دارد كه به گفتهء مسعودى دربارهء اقوام پيش از اسلام سخن مىكند 8 و ، همچون همهء نويسندگان آن روزگار ، جزو مؤلّفات وى يك كتاب الانواء نيز هست كه دربارهء آن سخن داشته‌ايم .\r\nظاهرا به سبب موقعيّت دربارى عهده دار پست ولايت جبال شد كه شغلى معتبر بود و شايد به همين سبب به دستور يكى از عبّاسيان به تأليف كتاب جغرافيا پرداخت . به طور قطع نمىدانيم ابن خرداذبه از چه وقت اين مقام را احراز كرد ، ولى ظاهرا تأليف كتاب مدّتها طول كشيده و به نظر دخويه رونويس اوّل آن به حدود سال 846 / 232 ه . آماده شده و رونويس دوم به هر حال از سال 885 / 272 ه . تجاوز نمىكند ، و قضيّه همچنان تا به روزگار ما لا ينحل مانده است . بعضى از دانشوران هنوز هم عقيده دارند كه فقط يك رونويس وجود داشته كه در تاريخ دوم آماده شده ، 9 ولى اكثريّت با نظر دخويه موافقند 10 كه هيچ يك از دو رونويس به ما نرسيده و چاپ كنونى از روى خلاصهء بعدى است كه فقط دو نسخهء خطّى از آن به جا مانده است . تاريخ وفات ابن خرداذبه را نيز به طور قطع نمىدانيم ، و اگر گفتهء حاجى خليفه ، كه از منبعى ناشناخته براى ما اقتباس كرده ، درست باشد كه وفاتش در حدود سال 912 / 300 ه . بوده ، 11 در آن صورت ابن خرداذبه عمرى دراز داشته ؛ زيرا ظاهرا تولدش در حدود سال 820 / 205 ه . بوده است .\r\nدربارهء ارزش كتاب المسالك و الممالك مىتوان از شواهدى كه پيش از اين آورده‌ايم قضاوت كرد ، و ضمن بحثى كلّى دربارهء محتويات كتاب ، محاسن و عيوب آن آشكار خواهد شد . 12 كتاب بر طبق معمول با اطّلاعات مرسوم جغرافياى رياضى و مخصوصا توصيف شكل زمين بنا بر نظر بطلميوس آغاز مىشود . 13 پيش از اين وضع ترجمهء بطلميوس را ، كه ابن خرداذبه از آن نقل كرده ، روشن كرده‌ايم . مؤلّف پس از فصلى كوتاه دربارهء جهت قبله در شهرها ، قسمت مهمّى را به سخن از سواد عراق اختصاص داده و تقسيمات اراضى و نوع خراج آن را\r\n\r\n","description":"","footnote":"","page_name":" 121 ","page_number":135},
  {"content":"\r\n\r\nياد كرده و دربارهء تاريخ آن نيز در اينجا و در موارد ديگر كتاب ملاحظاتى به قلم آورده است ، و چنان است كه به كمك توضيحات وى مىتوان بودجهء دولت اسلامى آن روزگار را تنظيم كرد ، و كرمر خاورشناس نخستين كسى است كه اين كار را كرده است . 14 ابن خرداذبه اين قسمت از كتاب را به يادآورى پادشاهان قديم ، از فريدون به بعد ، بر اساس منابع پارسى ، به پايان مىرساند و پادشاهان ايران و روم و ترك و چين را ياد مىكند و گاه القاب آنها را نيز مىآورد كه از آن ميانه « قناز » ، لقب پادشان صقلابيان ، در خور ملاحظه است . 15 قسمت اساسى كتاب شامل توصيف راههاست كه از لحاظ تفصيل متفاوت است .\r\nنخست از راهى آغاز مىكند كه از بغداد به سوى شمال تا آسياى ميانه و به سوى مشرق تا هند مىرود ، همراه با ملاحظاتى كوتاه دربارهء تقسيم ادارى و خراج ، گهگاه هنگام سخن گفتن از مكانها شواهدى از شعر مىآورد . راه دريايى چين و هند را به صورت زنده‌اى توصيف كرده و نفوذ قصّه‌هاى دريايى ، كه از آن سخن گفتيم ، در آن پيداست . نيز توجّه وى به محصولات درياها و جزيره‌ها از خلال آن نمودار است . ترتيب به دست آمدن كافور را بتفصيل ياد مىكند و از فيل و كرگدن و از بوداييگرى پادشاه جاوه و طبقاتى بودن جامعهء هندوستان سخن دارد . 16 در مورد مغرب ، راه تا اندلس را توصيف مىكند . در خصوص راههايى كه به بيزانس مىرود به تفصيل مىپردازد و دربارهء مسلم جرمى مطالبى دارد كه از پيش گفته‌ايم . توصيف مفصّل وى از رم كه گويدى خاورشناس دربارهء آن تحقيق كرده ، همچون ديگر توصيفات رم كه جغرافى شناسان عرب پيش از ادريسى آورده‌اند ، از منابع مسيحى شرق گرفته شده و اهميّت چندان ندارد . 17 راه شمال را به سوى آذربايجان و قفقاز و هم راههايى را كه در جهت جنوب با مكّه و مدينه و جنوب جزيرة العرب مىرود ، بدقت وصف مىكند و منزلگاهها را از بصره و بغداد و مصر تا مكّه ياد مىكند ، و اين قسمت را با سخن از دو راه معتبر به پايان مىرساند كه بازرگانان يهودى از اروپا به سوى چين و هند مىپيموده‌اند و يكى از ترعهء سوئز و درياى سرخ و ديگرى از انطاكيه تا فرات بوده است . توصيف وى از راه بازرگانان روسى ، كه از دون و ولگا مىگذشت و از درياى قزوين به سوى جنوب مىرفت ، 18 كمتر از آن اهميّت ندارد و اين نظر را پديد مىآورد كه اين قسمت را بر كتاب افزوده‌اند ؛ ولى ظاهرا در رونويس اصلى وجود داشته 19 و از آنجا به كتاب ابن فقيه راه يافته كه با متن ابن خرداذبه در يك نكته ساده تفاوت دارد كه او از بازرگانان صقلاب سخن دارد نه روس ، 20 و اين قضيّه موضوع تحقيقات فراوان شده است . 21 از اين قسمت يك ترجمهء دقيق به روسى نيز هست . 22 كتاب ابن خرداذبه به وصف راهها بس نكرده ، بلكه مطالب ديگر نيز دارد كه گويا بعدها بدان افزوده‌اند ، مانند گفت و گو از تقسيم زمين كه خطاهاى مكرّر دارد ، و از عجايب جهان و\r\n\r\n","description":"","footnote":"","page_name":" 122 ","page_number":136},
  {"content":"\r\n\r\nبناهاى معروف كه قصّه‌اى از گشودن اهرام در ايام ابن طولون ضمن آن آمده . توصيف سفر سلّام ترجمان جزو اين قسمت است و به دنبال آن حكايت از عجايب مختلف و كوهها و رودهاست ؛ و در اينجا ناگهان نسخهء خطى چنان به سر مىرسد كه گويى خاتمه ندارد .\r\nفهم اين نكته دشوار نيست كه كتاب ابن خرداذبه دو مايهء كاملا متمايز از يكديگر دارد ؛ از يك سو مطالب خشك و رسمى است كه اهميّت فراوان دارد ، از سوى ديگر مجموعه‌اى از غرايب گوناگون جغرافيايى است ، و مؤلّف براى هماهنگ كردن اين مايه‌ها كوششى نكرده است . به علاوه ، كتاب محتاج به فصل بندى است . بىگفت و گو مؤلّف مىتوانسته است از مدارك رسمى يعنى بايگانى دولتى اطّلاع پيدا كند . مقدسى و خود مؤلّف نيز ضمن سخن از منابع خويش بدين نكته اشاره مىكنند . توجّهى كه مؤلف به سفرنامه‌ها داشته سبب شده كه مطالبى سودمند دربارهء توصيف راههاى قديم بر جا گذارد ، چنان كه در فصلى ديگر از اين نكته سخن داشته‌ايم . بىگفت و گو ناهماهنگى مطالب كتاب ، باعث آن شده است كه جغرافى شناسان در ارزشيابى كار او اختلاف كنند . 23 ولى به هر حال بر نوشته‌هاى جغرافيايى بعد نفوذ بسيار داشته و مؤلّفان متقدّم همانند يعقوبى ، ابن رسته ، ابن حوقل ، مقدسى ، جيهانى ، و مسعودى از او اقتباس كرده‌اند و اين اقتباس از متن سوم بوده كه از همهء نسخه‌ها بهتر بوده است . 24 تأليف وى به نزد متأخّران نيز مورد توجّه فراوان بوده است . ادريسى و ابن خلدون با وى سر و كار داشته‌اند . نيز جغرافى شناسان پارسى زبان ، چه متقدّمان همانند مؤلّف ناشناس كتاب حدود العالم يا متأخّران همچون حمد الله قزوينى و مير خواند و خواند مير با اثر وى مأنوس بوده‌اند . ابن خرداذبه نمىتوانسته مكتبى بنياد كند ، ولى مطالبى كه فراهم آورده براى بسيار كسان تكيه‌گاهى استوار بوده است . دو نسخهء خطّى از كتاب وى از دههء هفتم قرن گذشته در محافل علمى اروپا شناخته بود و سپس از روى نسخهء سومى كه از آن دو نسخه بهتر بود ، چاپ خوبى از آن آماده شد و به سال 1889 / 1307 ه . با ترجمهء دخويه منتشر شد و به دسترس همگان قرار گرفت .\r\nتوصيف وى از راههاى مورد استفادهء روسيان مورد توجّه دانشوران روسى قرار گرفته و در دههء هشتم قرن گذشته 25 كونيك و روزن ، خاورشناسان روسى ، تحقيقات مهمّى دربارهء آن كرده‌اند و بار تولد ، مورّخ بزرگ ، نيز همهء كتاب را تحليل كرده است . 26 يعقوبى ، مورّخ و جغرافى شناس و معاصر ابن خرداذبه ، نيز وابسته به طبقهء كارمندان دولت بود . نام كامل وى ابو العباس احمد بن يعقوب بن جعفر بن وهب بن واضح كاتب عبّاسى يعقوبى است ، و در كتابها نام وى از اين نسب دراز به صيغه‌هاى گونه‌گون گرفته مىشود :\r\nيك جا احمد كاتب است و جاى ديگر احمد بن يعقوب ، و يك بار ابن واضح و بار ديگر يعقوبى است . واضح ، جدّ اعلاى وى ، از موالى منصور خليفه بود و روزگارى حكومت\r\n\r\n","description":"","footnote":"","page_name":" 123 ","page_number":137},
  {"content":"\r\n\r\nارمنستان و مصر داشت و زندگى خويش را بر سر تمايلات به تشيّع از دست داد . اين تمايلات شيعى در خانوادهء وى باقى ماند و به يعقوبى رسيد . جدّ و پدر يعقوبى نيز از عاملان بلند پايه بوده‌اند و به طور قطع معلوم نيست كه يعقوبى نيز منصب حكومتى داشته ، ولى از سفرهاى مكرّر وى اين فرض را مىتوان كرد . زادگاه وى بغداد بود ، ولى خيلى زود آنجا را ترك كرد و مدّتهاى دراز در ارمنستان و خراسان مقيم شد . به هند و فلسطين سفر كرد ، و در اثناى اقامت طولانى در مصر و مغرب از توجّه طولونيان برخوردار بود . از كتاب جغرافياى او كه عنوان كتاب البلدان دارد تا به روزگار ما يك نسخهء خطّى منحصر به فرد وجود داشت كه مخلينسكى ، استاد دانشگاه پطرز بورگ ( 1808 - 1877 / 1223 - 1294 ه . ) ، از مشرق آورده بود 27 و اكنون در مونيخ است . يك نسخهء خطّى ديگر نيز به دست آمده كه به ف . كرن خاورشناس ( 1874 - 1921 / 1291 - 1340 ه . ) تعلّق داشته و همين اواخر جزو كتابخانهء پادشاهى پروس شده 28 و تا كنون دربارهء آن تحقيق نشده است . 29 تاريخ تأليف كتاب حدود سال 891 / 278 ه . يعنى كمى پيش از وفات مؤلّف بوده كه ظاهرا به سال 897 / 284 ه . يا به سال 905 / 292 ه . رخ داده است . 30 تمايلات يعقوبى بسيار زود مشخص شد و چيزى نگذشت كه در خطّ جغرافيا افتاد .\r\nخود وى اين نكته را در مقدّمهء كتاب چنين بيان مىكند :\r\nدر عنفوان جوانى و رونق سن و تندى ذهن به علم اخبار بلاد و مسافت ميان شهرها علاقه داشتم . و كمسال بودم كه سفر آغاز كردم و سفرهايم پيوسته شد و غربتم استمرار يافت ، و هر جا يكى از مردم ولايتهاى ديگر را مىديدم از وطن و شهر او جويا مىشدم ، و چون محلّ خانه و اقامتگاه خويش را به من مىگفت از شهر او . . . مىپرسيدم و اينكه زراعتش چيست و مردمش عربند يا عجم . . . حتّى از لباس و دين و عقايدشان 31 و حاكم شهر و فاصلهء آن با شهرهاى ديگر مىپرسيدم ، و آنچه را مردم موثّق مىگفتند يادداشت مىكردم ، و همچنان از قومى پس از قوم ديگر جويا مىشدم تا از خلق بسيار و گروه فراوان ، در موسم حج و جز آن از اهل مشرق و مغرب سؤال كردم و اخبارشان را نوشتم و گفتارشان را روايت كردم ، و ولايت به ولايت و شهر به شهر معين كردم كه كدام يك از خليفگان و اميران آنجا را گشوده و به ولايتى افزوده و مبلغ خراج و دريافتى آن چيست ، و همچنان اين اخبار را نوشتم و اين كتاب را به روزگارى دراز تأليف كردم و هر خبرى را به شهر آن افزودم ، و هر چه را از مردم موثّق ولايات شنيدم به دانسته‌هاى پيشين خود پيوستم ، و دانستم هرگز آفريده‌اى به نهايت نرسد و بشر به كمال دست نيابد . و اين شريعت نيست كه از كمال آن چاره نباشد و دين نيست كه جز با احاطهء تمام ، كامل نشود . و گاه باشد كه اهل علم دربارهء علم دين ، كه فقه باشد ، گويند « مختصر كتاب فلان فقيه » و اهل ادب دربارهء كتابهاى ادب چون لغت ، نحو ،\r\n\r\n","description":"","footnote":"","page_name":" 124 ","page_number":138},
  {"content":"\r\n\r\nمغازى ، اخبار ، و سير گويند : « مختصر فلان كتاب » . و ما اين كتاب را مختصر اخبار ولايتها كرديم ، و اگر كسى از اخبار شهرى چيزى بيابد كه در كتاب ما نباشد ما سر آن نداشته‌ايم كه همه چيز را دربرداشته باشد و حكيم گويد : علم نمىجويم به طمع آنكه به كمال آن رسم و به نهايت آن مسلّط شوم ، بلكه خواهم آنچه را كه دانستنش ضرورى است و عاقل را خلاف آن كردن پسنديده نيست بدانم . و نام شهرها و ولايتها و بخشها و شهرها و ناحيه‌ها و بخشهاى هر ولايت را با مردم آن و سران و حاكمانش از قبايل عرب و اقوام عجم و فاصلهء شهر از شهر و ولايت از ولايت را ياد كردم ، با تعيين اينكه از سرداران سپاه اسلام چه كسى و در چه سال و چه وقت آن را گشود و خراج آن چيست و دشت و كوه و خشكى و دريا و گرمى و سردى هوا و آب آن چگونه است . 32 يعقوبى به وعده وفا كرد و كتاب را بر طبق گفتهء خويش به سر برد ، و به طرحى كه براى تنظيم مطالب ريخته بود پابند ماند . امّا قالب كلّى كتاب تا حدّى ناهماهنگ است زيرا در توصيف بغداد و سامرّه چنان به تفصيل پرداخته كه ، بتقريب ، يك چهارم كتاب را گرفته ، و پس از فراغت از آن گويد :\r\nاز بغداد و سامره سخن آورديم و آغاز از آن كرديم كه شهر ملك و خانهء خلافت است ، و آغاز كار هر يك را بگفتيم . اكنون ساير ولايتها و فاصلهء هر ولايت و شهر را با ولايت و شهر ديگر بياريم به ترتيب اقسام چهارگانه كه اقطار زمين را تقسيم كرده‌اند ، يعنى مشرق و مغرب و وزشگاه باد جنوب كه قبله است و مطلع سهيل كه نزد حسابگران « تيمن » نام دارد و وزشگاه باد شمال كه كرسى بنات النّعش است و حسابگرانش « جدى » خوانده‌اند ؛ و هر ولايت را به ربعى كه بدان تعلق دارد و پيوسته به آن است توصيف مىكنيم و توفيق از خداوند است . 33 مؤلّف در همهء كتاب خود به اين روش ، يعنى توصيف به ترتيب جهات اصلى چهارگانه ، وفادار مانده است . قسمت اول شامل ايران و تركستان و افغانستان است با فصول جدا دربارهء حكّام خراسان و سجستان ؛ و دوّم شامل غرب عراق و غرب و جنوب جزيرة العرب است ؛ و سوّم شامل جنوب و شرق عراق و شرق جزيرة العرب و هندوستان و چين مىشود ؛ و چهارم بيزانس و مصر و نوبه و شمال افريقا . قسمتهاى سوم و چهارم كتاب در نسخهء خطّى نيست و خاتمهء كتاب ، در توصيف بصره و همهء توصيف ناحيهء شرقى جزيرة العرب و خوزستان و فارس و هند و همهء ناحيهء شمال و آغاز ناحيهء مغرب ، از ميان رفته است . 34\r\n\r\n","description":"","footnote":"","page_name":" 125 ","page_number":139},
  {"content":"\r\n\r\nتقسيم به ترتيب ولايات تازگى دارد . به راههاى ارتباطى نيز توجّه كافى شده ولى منزلها با دقتى كه ابن خرداذبه تعهد كرده معيّن نشده است . توجّه يعقوبى اساسا معطوف به مسائل آمارى و عوارضى ( توصيف عوارض زمين ) است ، به موضوع خراج نيز توجّه بسيار دارد ، و از نژادشناسى و صنايع و فنون نيز غافل نيست . گروهى از محقّقان ، امانت علمى يعقوبى و اطّلاعات اختصاصى و دقيق او را كه در منابع ديگر نيست ستوده‌اند . توصيف وى از طرح تاريخى بغداد و سامره اهميت فوق العاده دارد . توصيف افريقا ، پيش از آنكه به دست فاطميان از ديگر سرزمينهاى خلافت جدا شود ، درخور ملاحظه است . از اندلس نيز اطّلاعات گرانبها دارد ، از آن جمله است خبر هجوم نورمن‌ها به آن سرزمين - كه به سال 844 / 230 ه . رخ داد - و عبارت معروف « كسانى كه روس نام دارند » ، كه در ضمن آن آمده و نام يعقوبى را در محافل علمى مشهور كرده و چند تحقيق مهم دربارهء آن انجام گرفته است . فرن نخستين كسى بود كه به سال 1838 / 1254 ه . بر مبناى يك نسخهء خطّى كه همان اوقات به وسيلهء مخلينسكى كشف شده بود ، انظار را متوجّه اين موضوع كرد 35 و با دقّتى كه مخصوص اوست همهء اطّلاعاتى را كه ميسّر بود دربارهء مؤلّف و كتاب وى فراهم آورد . در همان سال سنكوفسكى اهميّت كشف فرن را در مقاله‌اى به عنوان « اصل روسيان » براى خوانندگان بيان كرد . 36 ده سال بعد رنو در مقدّمهء معروف خود دربارهء جغرافياى اسلامى توجّه محافل علمى اروپا را به شخصيّت مؤلّف جلب كرد . 37 همهء كتاب به تفاريق چاپ شد و ترجمهء دخويه ( 1860 / 1277 ه . ) و جوينبول ( 1861 / 1278 ه . ) به دسترس همگان قرار گرفت . هاركاوى نيز آن را جزو بحث عمومى خويش آورد ( 1861 ) 38 و كونيك نيز بدان پرداخت و مقاله‌اى مفصّل دربارهء ذكر روسها در آن كتاب نوشت 39 و كمى بعد چاپ تازهء كتاب به وسيلهء دخويه منتشر شد ( 1892 / 1310 ه . ) و سر گل همهء كارها يك ترجمهء نمونه بود كه ويت با توضيحات كافى انتشار داد ( 1937 / 1356 ه . ) .\r\nكتاب يعقوبى از لحاظ ادبى بر كتاب ابن خرداذبه امتياز دارد ، در صورتى كه منظور وى همان گروه خوانندگانى بوده‌اند كه ابن خرداذبه كتاب خود را براى آنها نوشته است . وى كمتر به نظريّات جغرافيايى اهميّت مىدهد ، بلكه مىخواهد يك نمودار عمومى از ولايتها براى كسانى كه مىخواهند بسرعت با آن آشنا شوند ، به دست بدهد . ظاهرا بجز مطّلعان و دوستداران معرفت ، كارمندان فراوان دولت نيز كه مىخواسته‌اند پيش از سفر به ولايات با آن آشنايى پيدا كنند ، خوانندگان او بودند . كتاب وى مانند كتاب ابن خرداذبه گفت و گوى خشك از راهها نيست ، بلكه به روش بعدى المسالك و الممالك كه مكتب كلاسيك قرن دهم / چهارم به وجود آورد ، نزديكتر است . به علاوه ، اسلوب آن علمى و ساده و زود ياب است .\r\nتمايل مؤلّف به تحليل عقلى در همهء كتاب احساس مىشود ، و عجب نيست اگر از گفت و گو\r\n\r\n","description":"","footnote":"","page_name":" 126 ","page_number":140},
  {"content":"\r\n\r\nدربارهء عجايب كه مؤلّفان ديگر دلباختهء آن بوده‌اند بر كنار مانده است .\r\nمؤلّفان بعدى از كتاب يعقوبى نقل يا اقتباس كمتر كرده‌اند و آنچه شده به وسيلهء معاريف جغرافيا چون ادريسى و ياقوت بوده و نيز ابو الفدا كه آن را منبعى مهم و درخور اعتماد مىداند . بجز كتاب جغرافيايى ، يك تاريخ دو جلدى نيز از يعقوبى به جاى مانده كه در زمينهء تاريخ كتابى معتبر است . به علاوه ، به مطالب جغرافيايى يا ، به تعبير درست‌تر ، جغرافياى انسانى توجّه خاص دارد . به هر حال بنا بر مقدّمه‌اى كه قسمتى از آن را آورديم ، يعقوبى خويشتن را جغرافى شناس مىداند ، ولى عرصهء فعاليت ادبى وى چندان وسيع بوده كه با شعر نيز آشنايى داشته و اشعارى به دو منسوب است كه در مصر به هنگام ديدار طولونيان گفته است . 40 بر خلاف يعقوبى ، بلاذرى [ متوفى به سال 892 / 279 ه . 
  ] به تاريخ بيشتر اهميّت مىدهد و در اين زمينه مقامى معتبر دارد ، زيرا خواسته است روش اصالت عمل را بر تاريخ تطبيق كند .\r\nوى يك فراهم آورندهء سادهء مطالب نيست بلكه مورّخ به تمام معنى است . بلاذرى در زمينهء جغرافياى تاريخى مطالبى مهم بر جا نهاده كه نمىتوان نام وى را در ضمن گفت و گو از نوشته‌هاى جغرافيايى نديده گرفت . وى نيز مانند دو معاصر خود - كه يادشان گذشت - وابسته به دربار خلافت بود ، ولى كارمند و الا مقام نبود ، بلكه مقامى فروتر داشت و مدرّس بود . يكى از شاگردان وى ، عبد الله بن معتزّ ، اديب و شاعرى نامى بود كه فقط يك روز خلافت كرد . آنچه دربارهء او گفته‌اند ، كه چون در خوردن ميوهء درخت بلاذر افراط مىكرد بلاذرى لقب يافت و جان بر سر اين كار نهاد ، در خور اعتنا نيست زيرا ميان عربان معمول نبود كه پس از مرگ لقب به كسى بدهند . به علاوه ، پدر بزرگ وى نيز همين لقب را داشته است . 41 كتاب فتوح البلدان ، تأليف كوچك بلاذرى ، كه از تاريخ دوران اوّل فتوحات اسلامى سخن دارد و متأسفانه خلاصه‌اى از كتاب بزرگ اوست ، از لحاظ جغرافيايى نيز مهم است .\r\nمضمون كتاب قصّهء پيكار [ حضرت 
  ] محمّد [ ص 
  ] بر ضد دشمنان پس از هجرت به مدينه است و جنگهاى ارتداد و فتح شام ، جزيره ، ارمنستان ، مصر ، مغرب ، عراق ، و فارس و يادآورى پاره‌اى حوادث دنبال آن . ارزش كتاب از اين جهت است كه يك تاريخ نظامى خشك نيست ، بلكه بلاذرى با دقّت تمام اخبار محلى را دربارهء مهاجرتها و بناهاى مشهور ياد مىكند و گزارشهاى بسيار در زمينهء تاريخ تمدّن ، از قبيل ورود زبان عربى به ديوان دولت و مطالب مربوط به خراج و سكّه و تاريخ خطّ عربى ، به دست مىدهد . بلاذرى بندرت از منابع مكتوب ياد مىكند ، و شايد به همين جهت تعدادى خطاهاى تاريخى در متن كتاب هست . براى ما در اتّحاد شوروى مطالبى كه دربارهء آذربايجان و ارمنستان آورده و به روسى نيز ترجمه شده خالى از اهميّت نيست . در سالهاى اخير ، چاپ انتقادى تاريخ بزرگ او انساب الاشراف ، كه محافل علمى مدتها\r\n\r\n","description":"","footnote":"","page_name":" 127 ","page_number":141},
  {"content":"\r\n\r\nدر انتظار آن بوده‌اند ، در كار انجام شدن است . اين كتاب در زمينهء تاريخ اسلامى ارزش بسيار دارد ، اما فصل بندى آن با مؤلّفات ديگر متفاوت است .\r\nنزديك پايان قرن نهم نوشته‌هاى جغرافيايى تنوّع بيشتر يافت و بجز مؤلّفاتى كه براى مردم ادارى و عمّال ديوان فراهم آمده بود به كتاب جامعى برمىخوريم كه همانند مؤلّفات جاحظ هدف آن سرگرم كردن روشنفكران بوده است . مقصودم كتاب البلدان ابن فقيه همدانى است كه تأليف آن به حدود سال 903 / 290 ه . انجام شده و دربارهء مؤلّف آن چيزى نمىدانيم و تنها مطلبى كه صاحب الفهرست در پايان قرن دهم دربارهء وى گفته اين است كه اهل ادب بوده و احمد نام داشته است . 42 به احتمال قوى وى از مردم همدان ايران بوده و در روايت و ادب دستى داشته و كتاب ديگرى دربارهء شاعران تأليف كرده كه فقط عنوان آن به جا مانده است . كتاب جغرافيايى او در اصل بسيار قطور بوده است ، شامل پنج جلد و در حدود دو هزار صفحه ، ولى فقط مختصر آن كه به وسيلهء على چيزرى به سال 1022 / 413 ه . ، يعنى يكصد سال پس از تأليف كتاب ، فراهم شده بر جاى مانده است .\r\nياقوت از رونويس اصلى قطعات بسيار نقل مىكند ، امّا مقدسى دربارهء كتاب محتاط است و گويد :\r\nكتابى ديدم تأليف ابن فقيه همدانى در پنج جلد كه طريق ديگر گرفته و فقط از شهرهاى بزرگ ياد كرده و مطالبى دارد كه گاهى باعث زهد در دنيا و زمانى موجب رغبت به آن مىشود ، يك بار بگرياند و زمانى بخنداند و سرگرم كند . كتاب الأمصار جاحظ مختصر است و كتاب ابن فقيه در همان معنى است ولى حشو و حكايات آن بيشتر است و گويد كه اين گونه چيزها را به كتاب خويش آورده‌ايم تا بيننده وقتى ملول شود بدان نگرد . در كتاب ابن فقيه حكايتها و نوشته‌ها هست كه با ذكر بلاد تناسب ندارد و من اين را نمىپسندم . 43 حق به جانب مقدسى است ، زيرا سبك ابن فقيه با سبك جاحظ ارتباط دارد و نفوذ اسلوب وى را بر نوشته‌هاى ابن فقيه آشكار توان ديد . اگر كتاب ابن فقيه را از روى مختصر آن قضاوت كنيم يك تأليف جغرافيايى به معنى دقيق كلمه نيست ، بلكه مجموعه‌اى ادبى دربارهء سرزمينهاى اسلامى است كه مقدارى فراوان شعر و قصّه دارد . در واقع نخبه‌اى از لطايف ادبى است كه براى خوانندگان عادى فراهم آمده و با جغرافيا و نامهاى جغرافيايى ارتباط نزديك ندارد . بعضى مثالها كه از پيش ياد كرده‌ايم سليقهء ادبى ابن فقيه را به قدر كافى نشان داده است .\r\nمنابع وى فوق العاده متنوّع است و تقريبا از همهء مؤلّفانى كه يادشان گذشت ، همچون جاحظ ، 44 ابن خرداذبه ، سليمان تاجر ، 45 بلاذرى ، و شايد جيهانى ، گلچينهاى مفصّلى كرده است . 46 مقدسى\r\n\r\n","description":"","footnote":"","page_name":" 128 ","page_number":142},
  {"content":"\r\n\r\nاز جهت ديگر نيز حق دارد كه كتاب ابن فقيه را عارى از نظم و ترتيب مىشمارد . براى اثبات اين قضيه كافى است كه عنوان فصلها و موضوعات قسمت اوّل كتاب را ياد كنيم : در خلقت زمين و درياها و عجايب آن ، فرق ميان چين و هند ، مكّه و كعبه ، طايف ، مدينه و مسجد آن ، فرق ميان تهامه و نجد ، يمامه و بحرين ، يمن ، تبدّل هزل به جدّ و جد به هزل ، در ستايش سفر ، مصر و نيل ، ولايتهاى واقع در جنوب آن ( نوبه و حبش و بجه ) ، مغرب ، مقدس ، دمشق ، عراق ، روم ، مدح آثار معروف و ذمّ آن ، كوفه و قلعهء خورنق ( با مجموعه‌اى از ملاحظات و شواهد تاريخى ) ، بصره ، فارس ، آذربايجان ، ارمنستان ، الخ . نمونه‌اى از حشوگويى و حاشيه رفتن وى كه مقدسى نيز بدان اشاره مىكند اينكه هنگام سخن از چشمهء آبى به نزديك همدان نخست از آب و ستايش آب شيرين سخن دارد و بعد مناظره‌اى ميان طرفدار عراق و ستايشگر همدان و بدگويى هر دو ياد مىكند و با رسوم سخن را به حبّ وطن مىكشاند و از استطراد اخير توان دريافت كه اصل ابن فقيه از همدان بوده است .\r\nپانزده سال پيش در شهر مشهد يك نسخهء خطّى به دست آمد كه شامل جلد دوم از رو نويس بزرگ كتاب ابن فقيه است و تقريبا از كوفه آغاز مىشود . شايد تحقيق و كنجكاوى دقيق دربارهء آن از مسائل تازه‌اى پرده‌بردار ، ولى انديشهء غالب اين است كه تصوّر كلّى دربارهء كتاب وى همان خواهد بود كه اكنون هست . اگر كتاب ابن فقيه از لحاظ جغرافيايى همسنگ مؤلّفات معاصر خود نيست ، از نظر تاريخ تمدن گاه ارزش بيشتر دارد ، زيرا نمونه‌اى از تمايلات و روشهاى ادبى جامعهء اسلامى روشنفكر را در آخر قرن نهم / سوم ه . به دست مىدهد . 47 ابن فقيه براى خاورشناسان روس ناشناس نيست ، زيرا بجز اطلاعاتى كه از تركستان و قفقاز مىدهد ، 48 راه عبور بازرگانان يهودى و روسى را نيز توصيف مىكند كه اين قسمت را از ابن خرداذبه نقل كرده است ؛ در اين باره چند بحث تحقيقى شده كه تحقيق كونيك از آن جمله است . 49 شايد نسخهء خطّى مشهد گوشه‌هايى از اين قضيّه را روشن كند .\r\nمورّخان روس جغرافى شناس ايرانى نژاد ، ابو على احمد بن عمر بن رسته ، را كه ده سال پس از ابن فقيه ميان سالهاى 903 - 913 / 290 - 300 ه . چيز نوشته بهتر از او مىشناسند . به نظر ماركوآرت كتاب وى به سال 923 / 310 ه . تأليف شده ، زيرا منبع اساسى كتاب ابن رسته كتاب جغرافياى جيهانى است كه به نظر ماركوآرت تأليف آن در حدود همين اوقات به سر رسيده است . 50 طبعا پذيرفتن اين نظر آسان نيست . بار تولد نيز در صحّت اين پندار كه ابن رسته قصّهء مربوط به روس را از ابن فضلان گرفته ترديد دارد . ظاهرا اين نظر قابل قبولتر است كه تأليف كتاب كمى پس از سال 903 / 290 ه . انجام يافته است 51 و كمتر كسى - مانند گذشته - سال 913 / 300 ه . را تاريخ تأليف مىداند . 52 ابن رسته را به وسيلهء كتاب كهنهء خولسون شناخته‌ايم 53 كه\r\n\r\n","description":"","footnote":"","page_name":" 129 ","page_number":143},
  {"content":"\r\n\r\nبا بحثى طويل نام او را « ابن دسته » مىداند كه اشتباه است . كتاب ابن رسته فقط گوشه‌اى از مطالب مربوط به اقوام ساكن اتّحاد شوروى و مناطق مجاور آن را روشن مىكند . دربارهء خود مؤلّف فقط اين را مىدانيم كه اصل وى از اصفهان است و ظاهرا به سال 290 ه . در حجاز بوده و از فرهنگنامهء بزرگ وى الأعلاق النّفيسة فقط يك نسخهء منحصر به فرد ، جلد هفتم ، كه در نجوم و جغرافياست به جا مانده است . 54 ممكن است ابن رسته را استاد كيهان نگارى قزوينى دانست . ابن رسته در كار نوشتن محتاط بوده است . اين مؤلّف براى تأييد نجوم شواهدى از قرآن مىآورد .\r\nجغرافياى نجومى و رياضى را خوب و رسا عرضه مىكند و در اين باب به فرغانى و ابو معشر تكيه دارد كه هر دو را نيك مىشناسيم ، ولى از نفوذ ابن خرداذبه به دور نيست . 55 جغرافياى طبيعى را با توصيف مكّه و كعبه آغاز مىكند و مسافتها به دقت معيّن مىشود ، امّا توصيف وى زنده نيست . پس از توصيف مدينه ، قسمتى خاصّ اقسام عجايب گياهى و حيوانى و بناهاى معروف است . پس از آن توصيف درياها و رودهاست و هفت اقليم با شهرهاى معروف آن . در توصيف سرزمينها به ايران اهميّت خاص مىدهد ، ولى سخن از عربستان جنوبى و شهر صنعا ، و عراق و شهر بغداد و مصر نيز كوتاه نيست . ضمن سخن از قسطنطنيه از موكب پر مهابت امپراتور در اياصوفيه ياد مىكند . آنگاه از كليسا و ساعت آن ، كه گفته‌اند ساخت آپولونيوس تيانى است ، سخن دارد . طبيعى است كه ارزش قسمتهاى مختلف كتاب يكسان نيست . گفتار وى از صنعا ، امپراتورى بيزانس ، هند شرقى ، صقلابيان ، اقوام اورالى - التايى ، و نواحى شهر اصفهان اهميّت خاص دارد . سخن وى از مكّه و مدينه و توصيف رودها و مناطق طبرستان و توصيف راهها كه در آخر كتاب آمده بىاهميّت نيست و به دنبال آن مطالبى هست كه گويى بعدا اضافه شده و اغلب با مسائل جغرافيايى ارتباط ندارد . 56 كتاب ابن رسته از لحاظ عرضه و اسلوب از جملهء مؤلّفاتى است كه همهء خوانندگان مىپسندند ، امّا گويا براى نويسندگان ديوان به وجود آمده است . سليقهء ادبى ابن رسته از ابن خرداذبه بهتر است . گاهى فقط فهرست نامها را نقل مىكند ، ولى به قصّه پردازى علاقه دارد .\r\nمثلا قصّهء سلّام ترجمان را نقل مىكند كه چون تكرار متن ابن خرداذبه بوده مصحّح آن را حذف كرده است .\r\nابن رسته ايرانى نژاد است ، اما قدامة بن جعفر آرامى بوده است . وى از خاندانى مسيحى از عمّال دولت بود كه مقيم بصره و مقرّب دربار عباسيان بوده‌اند . قدامه پس از اصرار شديد خليفه المكتفى ( 902 - 908 / 289 - 295 ه . ) به مسلمانى گرويد و راه وصول به مقامات والاى دولتى بر او گشوده شد و در اواخر زندگى منصب « صاحب البريد » يافت . شباهت وى با ابن خرداذبه منحصر به همين نيست ، بلكه همهء فعّاليّت و تمايلات ادبى وى مؤلّف ديگر را به ياد\r\n\r\n","description":"","footnote":"","page_name":" 130 ","page_number":144},
  {"content":"\r\n\r\nمىآورد . وى كار ادارى را با علاقه به مسائل ادبى بياميخت و چند كتاب بر جاى گذاشت . در يكى از كتابهاى خود نظريه‌اى جسورانه دربارهء شعر ابراز مىكند كه با نظريّهء ابن معتزّ شباهت دارد و نفوذ فلسفهء يونان ، كه شايد قدامه طبق رسوم خاندان خود با آن آشنا بوده ، در آن نمايان است . تاريخ وفات وى به طور قطع معلوم نيست و محتملا به سال 922 يا 948 / 310 يا 337 ه . 57 و شايد درست ما بين اين دو تاريخ بوده است .\r\nقدامه كتاب جغرافيايى به معنى دقيق ندارد ، بلكه مقدّمه‌اى براى عمّال دولت دارد به نام كتاب الخراج و صنعة الكتابة كه نمىتوان دربارهء آن يك جا قضاوت كرد . ظاهرا تأليف كتاب در حدود 928 / 316 ه . 58 انجام شده و هشت قسمت بوده كه فقط چهار قسمت آن به ما رسيده كه جزو دوم كتاب است ؛ و از آن جمله قسمت مربوط به خراج چاپ شده است . وضع نسخهء خطى رضايتبخش نيست ، زيرا گاه و بىگاه نسخه پردازان ملاحظات و توضيحاتى بر آن افزوده‌اند . 59 جزء باقيمانده غالبا كتاب ابن خرداذبه را به ياد مىآورد ، زيرا بيشتر از همه به وصف راههاى پستى ( بريد ) و ولايات توجّه دارد و اطّلاعات مهمّى از تقسيمات زمين و خراج مىدهد . ذيلى در تاريخ فتوحات اسلام دارد كه از بلاذرى گرفته است . در متن كتاب اطّلاعاتى از جغرافياى رياضى و توصيف كوهها و رودها و هفت اقليم هست . نيز به نواحى مجاور جهان اسلام توجّه خاص دارد . به طور كلّى بهتر است قسمت چاپ شدهء كتاب قدامه را به منزلهء تكمله‌اى معتبر بر كتاب ابن خرداذبه به حساب آريم ، زيرا چون غالبا بر مدارك رسمى آن دوران تكيه داشته در بسيارى از موارد به تحقيق مطالب ابن خرداذبه كمك مىكند و تحقيقات اشپرنگر ( 1864 / 1281 ه . ) نشان اهميت فوق العاده‌اى در اين زمينه است .\r\nمقدّمه قسمت چاپ شدهء كتاب ، فكر روشنى از نقطهء نظر ، هدف ، و روش مؤلّف مىدهد 60 و از روى آن اهميّت نقش پست را در دولت عبّاسيان ، كه موضوع اصلى كتاب ابن خرداذبه و قدامه بوده است ، مىتوان شناخت .\r\nابو الفرج گويد : بريد را ديوانى خاص بايد كه نامه‌هاى فرستادهء از همهء نواحى به صاحب آن رسد تا وى همه را به جاهايى كه بايد ، برساند و نامه‌هاى مديران پست و اخبار همهء نواحى را به خليفه عرضه كند ، يا فهرستى از آن فراهم آورد ، و در كار مأموران گوناگون پست و پرداخت مقرّريشان نظارت كند و مأموران ديگر شهرها را بگمارد . و مىبايد كه صاحب ديوان بريد مورد اعتماد خليفهء وقت باشد ، زيرا كار اين ديوان حاجت به مردم با كفايت و متفكر ندارد ، بلكه محتاج مردم موثّق و راز دار است . ترتيب كار ديوان همان است كه دربارهء ضبط احوال و اعمال ديوانهاى ديگر گفته‌ايم ، و صاحب اين ديوان بايد از وضع راهها و جاها چنان مطّلع باشد كه نيازمند مراجعه به ديگرى نباشد ، و هر اطّلاعى را كه خليفه خواهد ،\r\n\r\n","description":"","footnote":"","page_name":" 131 ","page_number":145},
  {"content":"\r\n\r\nدر مورد فرستادن سپاه و جز آن ، حاضر داشته باشد و همهء لوازم كار را مضبوط و آماده سازد ، كه فراهم آوردن آن مايهء تكليف نباشد . اكنون بايد نام مواضع و منازل و تعداد ميلها و فرسخها و وضع منزلگاهها را با كيفيت آب ، هموار و ناهموارى زمين ، و آبادى و ديگر احوال آن ياد كنيم ، و از راه مدينة السّلام سوى مكّه آغاز مىكنيم كه عبادتگاه بزرگ است و خانهء قديم خداوند . و پس از وصول بدان به راههاى ما بعد آن به سوى يمن و ديگر نواحى نزديك آن پردازيم ، ان شاء اللّه .\r\nدر اين مقدّمه بار ديگر مىبينيم كه چگونه مقاصد دنيوى ، تدوين گزارشهاى جغرافيايى را كه ضميمهء جغرافيايى نجومى مىشد تسريع كرد و از آغاز قرن نهم / سوم ه . مجموعه‌اى كامل و منظّم پديد آورد . قرن نهم ، بجز اين مؤلّفات جغرافيايى عمومى ، در ايجاد متون جغرافياى اقليمى و محلّى نيز سهمى داشت و اين رشته جزو نوشته‌هاى جغرافيايى به حساب نبود ، زيرا غالبا مطالب « تاريخى » يا ، به تعبير دقيقتر ، « داستانى » بيشتر از جغرافيايى داشت و گاه مجموعه‌هايى دربارهء سرگذشت شخصيّتهاى معتبر و معروف اماكن و شهرها بود و علاوه بر اين مىتوان تحوّل سبك « فضائل » ، يعنى ذكر محاسن نقاط مختلف به استناد حديث پيغمبر ، را در آن ملاحظه كرد . و شايد به سختى بتوان مطالب جغرافيايى آن را از روايات و اخبارى كه بندرت با جغرافيا ارتباط دارد بيرون كشيد . به هر حال در اين زمينه نمونه‌هايى تازه و زنده پديد آمد كه متعلّق به جغرافيايى عمومى بود و به قرن دهم / چهارم ه . تأليف مهمّى به وجود آورد . گفت و گو از همهء نمونه‌هاى آن مشكل است و فقط از اشكال مختلف آن يك فكر عمومى به دست مىتوان داد . البته دانشوران آن روزگار بيشتر به « شهرهاى مقدّس » توجّه داشتند چنان كه پيش از آن همهء توجّه لغت شناسان به سرزمين عربستان بود . در قرن نهم به دو مؤلّف برمىخوريم كه در تاريخ مكّه چيز نوشته‌اند : يكى ازرقى ( متوفى به سال 858 / 243 ه . ) 61 و ديگرى فاكهى ( متوفّى به سال 885 / 272 ه . ) ؛ 62 اوّلى از خاندانى منسوب به آل غسّان بود كه حديثى از پيغمبر دربارهء آن روايت كرده‌اند . اين گونه مؤلّفات در نتيجهء توجّه مسلمانان به مكانهاى مقدّس پديد آمد ، زيرا كتابهايى مورد حاجت بود كه همانند راهنماى جغرافيايى ، نقاط شهر و شعاير دينى مربوط به آن را بشناساند . افسانه‌هاى قديمى تورات و تلمود رنگ مشخص بدان داد . اين تأليفات مقدّمه‌اى در وصف كعبه و تاريخ دورانهاى اخير و توصيف بناهاى اطراف آن دارد ، پس از آن شمار كوچه‌ها و محلّه‌هاى مكّه و تعداد فراوانى نام مىآيد . مايهء جغرافيايى بسيار اندك است ولى از نظر تاريخ پيدايش و رشد مكّه گرانبهاست . 63 از پس ازرقى مؤلّفان ديگر كار او را تكميل كردند و كتابهايشان تا دورانهاى اخير معروف بود . آشنايى ما با اين گونه\r\n\r\n","description":"","footnote":"","page_name":" 132 ","page_number":146},
  {"content":"\r\n\r\nنوشته‌ها ، نتيجهء مطالعات و وستنفلد است كه اخبار مكّه را در چهار جلد منتشر كرد ( 1857 - 1865 / 1274 - 1282 ه . ) و آخرين اثر اين رشته ، يعنى كتاب تأليف نهروالى را كه از مردم قرن شانزدهم بود ( متوفى به سال 1582 / 990 ه . ) ، به دنبال آن آورد . 64 تاريخ شهرها غالبا مقدّمه‌اى شامل مطالب جغرافيايى مربوط به وضع اقليمى شهر دارد ، و باقى كتاب همه سرگذشت مشاهير آن است . معلوم نيست كه نخستين مورّخ بغداد ، احمد بن ابى طاهر طيفور ( متوفّى به سال 893 / 280 ه . ) ، 65 چنين مقدّمه‌اى بر كتاب خود نوشته باشد ، زيرا تا كنون فقط جلد ششم از تاريخ او به دست آمده كه شامل مطالب تاريخى صرف است . خطيب بغدادى ، خلف مشهور وى ( متوفّى به سال 1071 / 463 ه . ) ، 66 كه در تاريخ بغداد سرگذشت هفت هزار و هشتصد و سى كس را در چهارده جلد فراهم كرده چنين مقدّمه‌اى دارد كه تقريبا همهء مطالب جغرافيايى كتاب ضمن آن آمده است . ترجمهء فرانسهء سالمون ( 1904 / 1322 ه . ) ، اهميت مقدّمه را نسبت به تاريخ محلّات شهر روشن كرد . بيرون آوردن مطالب جغرافيايى از اين گونه كتابها هميشه آسان نيست ، و اين قضيّهء مخصوصا دربارهء مفصّلترين كتاب اين رشته يعنى كتاب هجده جلدى تاريخ دمشق ابن عساكر ( متوفّى به سال 1176 / 571 ه . ) ، كه چاپ آن چندان رضايتبخش نيست ، صادق است .\r\nاين گونه تاريخ شهرها كه به توصيف محلات و كوچه‌ها علاقه دارد ، در نوشته‌هاى اسلامى - عربى سخت رواج يافت و ، بتقريب ، همهء شهرهاى بزرگ دنياى اسلام مورّخى در اين زمينه داشت . بعضى از اين مؤلّفات گاه از لحاظ جغرافياى تاريخى ، به معنى وسيع كلمه ، اهميّت خاص دارد ، و اين قضيّه مخصوصا در مورد تاريخ بخاراى نرشخى ( متوفّى به سال 959 / 348 ه . ) 67 صادق است . اين كتاب با سبكى نوشته شده كه خالى از تصنّع نيست و مؤلّف آن را در حدود سال 943 / 332 ه . به نوح بن نصر سامانى پيشكش كرده ، سپس به قرن دوازدهم به فارسى ترجمه شده كه همين نسخه‌اى است كه به دورانهاى اخير دستكارى شده و به دست ما رسيده است . مورّخان تركستان از مدّتها پيش به ارزش آن پى برده و پيرامون آن تحقيقات منظّم كرده‌اند . به علت دستكاريها و تلخيصها و اضافات كتاب 68 انتساب آن به نرشخى تقريبى است ، با وجود اين ، بسيارى اخبار ما وراء النهر را از دوران پيش از اسلام و دوران فتوحات اسلام حفظ كرده و از مناطق مسكون اطراف بخارا و ساختمانها و محصولات و وضع عقب ماندهء زندگى ، پيش از نفوذ اسلام به تركستان ، اطّلاعاتى به دست ما مىدهد كه بىاهميّت نيست . 69 يك كتاب مفقود به نام التّأريخ فى أخبار ولاة خراسان از على سلّامى كه در حدود سال 955 / 344 ه . تأليف شده به همين اندازه جالب است ، و مورّخان متأخّر مانند گرديزى و ابن خلكان از آن استفادهء فراوان كرده‌اند ، و مخصوصا براى ابن اثير منبع اساسى تاريخ خراسان\r\n\r\n","description":"","footnote":"","page_name":" 133 ","page_number":147},
  {"content":"\r\n\r\nو ما وراء النهر تا نيمه قرن چهارم هجرى ( دهم ميلادى ) بوده است . مطالبى كه از آن نقل شده نشان مىدهد كه كتابى پر از حوادث روزمرّه و اطّلاعات جغرافيايى بوده است .\r\nنوشته‌هاى جغرافيايى اقليمى رواج فراوان داشت ، بخصوص در مصر كه از نيمهء قرن نهم / سوم ه . مؤلّفاتى با عنوان « الخطط » ، يعنى توصيف محلّه‌ها و ناحيه‌ها ، به وجود آمد . اين نمونه پيوسته فراوان شد و پيدايش آن با كتاب فتوح مصر ابن عبد الحكم ( متوفّى به سال 871 / 257 ه . ) ، 70 نخستين مورّخ مصر ، آغاز شد . اين كتاب پنج باب است كه باب سوم به توصيف « خطط » فسطاط ، جيزه ، و اسكندريّه اختصاص دارد و كلمهء « خطّة » در دو قسمت اوّل كتاب به كار رفته است . گر چه مؤلّف از موهبت نقد دقيق بهرهء كافى ندارد بايد ارزش كتاب وى را به عنوان نخستين اثر اين رشته كه به جا مانده ، باز شناخت . روشنترين دليل ارزش كتاب اينكه مورّخان بعدى استفادهء بسيار از آن كرده‌اند ، و اين منحصر به مصريانى همانند مقريزى و سيوطى نبوده بلكه شامل غير مصريان نيز ، چون ياقوت ، مىشود . به نظر مقريزى نخستين كسى كه در اين زمينه تأليف كرده محمّد بن يوسف كندى ( متوفّى به سال 961 / 350 ه . ) صاحب كتاب تاريخ ولاة مصر و قضاتها بوده است ، 71 زيرا ظاهرا وى كتابى به عنوان الخطط تأليف كرده كه به جا نمانده است ، 72 و هم پسر او عمر بن محمّد كندى رساله‌اى به عنوان فضائل مصر نوشته 73 كه در آن از روش نخستين مؤلّفان دوران اموى پيروى كرده است . در همان دوران ابن زولاق ( متوفّى به سال 997 / 387 ه . ) 74 كه از علاقه‌مندان « خطط » مصر بود ، مجموعهء فضائلى از همين نوع بر اساس احاديث نبوى فراهم آورد . روايت آثار ادبى در مصر بيشتر از ديگر سرزمينهاى عربى رواج يافت و نوشته‌هايى كه رونقى داشت به وسيلهء كسانى از نسلهاى بعد تكميل و تقليد مىشد . در قرن يازدهم / پنجم ه . قضاعى ، مورخ معروف ( متوفّى به سال 1062 / 454 ه . ) ، كتاب المختار فى ذكر الخطط و الآثار 75 را تأليف كرد كه مورد توجّه ياقوت و مقريزى بوده است .\r\nدر قرن دوازدهم ابو الصّلت اميّة بن عبد العزيز ( متوفّى به سال 1134 / 529 ه . ) 76 كه طبيب و شاعر و منجّم و طبيعيدان بود و اصل از اندلس داشت ، كتابى به نام الرسالة المصرية تأليف كرد ، و ضمن آن سرگذشت مشاهير و توصيف خصوصيّات اقليمى را با هم آورد ، و كتاب او نيز مورد استفادهء ياقوت و مقريزى بود .\r\nجغرافياى اقليمى راه خود را به سوى مغرب باز كرد . در اثناى قرن دهم / چهارم ه .\r\nمحمّد بن يوسف ورّاق ( متوفّى به سال 973 / 363 ه . ) ، مقيم قيروان و قرطبه ، دربارهء توصيف مغرب كتابى نوشت كه عنوان مرسوم المسالك و الممالك داشت . 77 اين كتاب به ما نرسيده ، ولى بكرى كه نه فقط عنوان كتاب خويش بلكه قطعات بسيارى را از آن گرفته است ، اوّل كسى است كه روش جغرافياى اقليمى را در اندلس باب كرد . 78 مورّخ بزرگ آن سرزمين احمد بن\r\n\r\n","description":"","footnote":"","page_name":" 134 ","page_number":148},
  {"content":"\r\n\r\nمحمد رازى تاريخى ( متوفّى به سال 955 / 344 ه . ) بود 79 كه در اروپا به نام ال مورو رازيس شهره است و كتاب تاريخ او به كمك يك ترجمهء كاستيلى متعلّق به دوران اخير به جا مانده كه به نوبهء خود از روى يك ترجمهء پرتغالى مفقود گرفته شده است . همهء منابع بدين نكته گوياست كه وى كتابى مفصّل نيز دربارهء راهها و بندرگاهها و شهرهاى بزرگ اندلس و شش سپاه عربى كه پس از فتح در آنجا قرار گرفت داشته است . با آنكه استفاده از كتاب دوبار ترجمه شده كارى پيچيده است ، كتاب رازى براى شناخت اوضاع جغرافيايى اندلس به دوران عبد الرحمن سوم ، يعنى دوران شكوه خلافت قرطبه ، منبعى معتبر است . 80 ظاهرا كتابى نيز تأليف كرده مخصوص قرطبه به عنوان كتاب فى صفة قرطبة كه همانند كتابى بوده كه ابن طيفور در توصيف بغداد نوشته ؛ و مطالبى دربارهء خيابانها و قصرهاى بزرگان قرطبه داشته است . 81 احصاى همهء مؤلّفات جغرافياى اقليمى كه به دورانهاى بعد پديد آمده ميسّر نيست .\r\nتوصيف تاريخى و اقليمى تا به روزگار ما نه تنها در نوشته‌هاى عربى بلكه در نوشته‌هاى فارسى و تركى نيز مورد علاقهء مسلمانان بوده است .\r\nاز جملهء انبوه مؤلّفات اين رشته كه به قرن دهم / چهارم ه . باز مىگردد ، بايد از كتابى سخن كرد كه در نوع خود منحصر به فرد است و آن صفة جزيرة العرب همدانى است كه اشپرنگر آن را با كتاب مقدسى گرانبهاترين آثار جغرافياى عرب مىشمارد . 82 دانش اروپايى پيش از دههء آخر قرن گذشته اين كتاب را نمىشناخت و هنوز هم اطّلاعات ما دربارهء آن بسيار ناچيز است ؛ و اين سرنوشت گروهى از نويسندگان بزرگ اسلام است كه در طول قرون مورد بدگمانى اهل سنّت بوده‌اند . مسئله ديگر اختلاف در نام وى است كه اشكال كار و بيخبرى متأخّران را افزوده است . نام وى حسن بن احمد همدانى است و از قبيلهء همدان معروف است كه ساكن جنوب جزيرة العرب بوده‌اند . اين نسبت [ همدانى 
  ] باعث شده كه او را با ابن فقيه - كه از شهر همدان ايران بوده است - اشتباه كنند ، و در نيمهء قرن پيش دانشورانى بزرگ دستخوش اين اشتباه شده‌اند . 83 گاهى نيز وى را ، به نام جدّش ، ابن ابى الدّمين ناميده‌اند كه اين نيز پيچيدگى را افزوده است . لقب ابن حائك نيز داشته كه ظاهرا دشمنانش به او داده‌اند . از تاريخ زندگى وى جز اين نمىدانيم كه به صنعا زاده و بزرگ شده و به مكّه رفته و به سال 945 / 334 ه . به زندان صنعا در گذشته است ، و علّت زندانى شدنش ، به گفتهء قصّه‌ها ، سرودن قصيدهء هزلى دربارهء رسول الله [ ص 
  ] بوده ، ولى ارجح اين است كه دسيسه‌هاى دشمنان باعث آن شده است .\r\nدر مؤلّفات وى شخصيت كم نظير يك وطندوست پر حماسه و دانشور صاحب فنون و شاعر را مىتوان ديد . پيش از اين از معرفت وسيع وى در زمينهء جغرافياى نجومى سخن داشته‌ايم . وى فقط جغرافى شناس نبود بلكه در رشتهء انساب عرب و تاريخ جزيرة العرب و\r\n\r\n","description":"","footnote":"","page_name":" 135 ","page_number":149},
  {"content":"\r\n\r\nبخصوص آثار قديم آن خبره‌اى بزرگ به شمار بود ، و اين خصوصيّتى است كه ميان عربان بندرت يافت مىشود . حيرت آور آنكه وى رموز نوشته‌هاى قديمى جنوب جزيره را كشف كرده بود . 84 كتاب ده جلدى الإكليل او دليلى روشن بر وسعت دانش وى است ، زيرا همهء دانسته‌هاى خود را در انساب و تاريخ و آثار كهن و حتّى متون حميريان - ساكنان جنوب جزيره در ايام قديم - در آن جا داده است . وى در كتاب خود به نقل مطالب داستانى نوشته‌هاى عربى پس از اسلام بس نكرده بلكه ، به كمك اطّلاعات بىواسطهء خود از الواح تاريخى ، به انتقاد آن پرداخته است . تا مدّتى پيش فقط جلد هشتم و دهم كتاب در دسترس بود ، و اين نيز به دنبالهء تحقيقات مولر بود كه در قرن نوزدهم همدانى را به محافل علمى شناسانيد . اكنون جلد هشتم نيز با همكارى دانشوران عرب و امريكايى ترجمه و منتشر شده است . 85 جلد اوّل و دوم نيز در همين نزديكيها به وسيلهء لوفگرن ، خاور شناس سوئدى ، در برلن كشف شده و جلد نهم نيز در كتابخانهء بارودى در بيروت به دست آمده است . 86 بنا بر اين براى فرض بدبينانه و اصرار آميز در نبورگ بر اينكه مؤلف فقط جلد هشتم و دهم را نوشته ، جايى باقى نمانده است . 87 در مورد ديگر مجلدات كتاب قويا شايع است كه يك نسخهء كامل از آن در كتابخانهء امام در صنعا 88 و چند قسمت متفرق در استانبول 89 و جنوب جزيرة العرب 90 و بلكه در جاهاى دور دست مانند جاوه وجود دارد . 91 بىگفت و گو وصف جزيرة العرب را به گروه مؤلّفات جغرافيايى لغوى - كه خاصّ جزيرة العرب است و پيشتر از آن ياد كرده‌ايم - نمىتوان افزود . مسلمان همدانى از مطالب جغرافيايى لغت شناسان قرن نهم به خوبى اطّلاع داشته و جغرافيايى نجومى و رياضى را نيز مىشناخته و هر دو موضوع را در كتاب وى دنبال مىتوان كرد ، البتّه نتوانسته هر دو را با هم بياميزد . نيز به اشكال مىتوان گفت كه طرح كتاب خود را تمام كرده است . واضح است كه توصيف يمن بر اساس مشاهدات شخصى انجام شده و طبعا از مطالب نوشتهء سابق نيز استفاده كرده است . در توصيف بقيّهء جزيرة العرب ، به مسافران و زائران مكّه تكيه داشته و به نسبت فراوان از مطالب جغرافى نويسان لغت شناس خبره در مسائل جزيرة العرب بهره گرفته است ؛ و گاه از منابعى شاهد مىآورد كه مؤلّفان ديگر نمىشناخته‌اند .\r\nهمدانى بطلميوس را نيك مىشناسد . كتاب وى با يك مقدّمهء مفصّل نجومى و جغرافيايى آغاز مىشود و از مكتبهاى مختلف تعيين طول و عرض و نيز از توصيف كلّى مناطق زمين به ترتيب هفت اقليم سخن دارد . قسمت اساسى كتاب به توصيف جزيرة العرب اختصاص دارد كه به پنج باب اصلى دربارهء تهامه ، حجاز ، نجد ، عروض ، و يمن تقسيم مىشود .\r\nتوصيف وى هميشه به يك روش نيست و طرح مشخّص ندارد ، و غالبا از يك منطقه در چند\r\n\r\n","description":"","footnote":"","page_name":" 136 ","page_number":150},
  {"content":"\r\n\r\nجا سخن مىكند . يمن در كتاب وى مقام اساسى دارد امّا دربارهء حضرموت به اشارهء كوتاه و تذكار گذران بس مىكند . در قسمت يمن نيز از منزلگاه قبيلهء خود ، همدان ، بتفصيل سخن دارد و همه جا اطّلاعات كم نظير وى از آثار و الواح قديم ، كه گهگاه به كشف آن كوشيده ، نمايان است . روايتهاى شفاهى و مكتوب را خوب مىداند ، و فى المثل از تقسيم يمن به دوران پيش از اسلام به « مخاليف » - كه جمع مخلاف ، به معنى ناحيه ، است - خوب خبر دارد . ضمن سخن از يمن گاه و بىگاه به ذكر مطالب تكميلى دربارهء شمال جزيرة العرب مىپردازد ولى به هر حال سخن را به يمن باز مىبرد ، و قسمتى را خاصّ عجايب يا ، به عبارت درست‌تر ، خصايص آن مىكند كه نظير آن را دربارهء هيچ ولايت ديگر نكرده است . مجموعهء اشعار جغرافيايى كه از ديوان شاعران سلف آورده و شامل نامهاى جغرافيايى است بسيار جالب است . يك ارجوزهء جغرافيايى دراز به دنبال آن افزوده كه پنج بند و يكصد و بيست و هفت بيت دارد و چيزى مانند تكملهء كتاب است و در ضمن آن يار و همدم وى ، احمد بن عيسى رداعى ، راه حجّ ديار عرب را توصيف كرده است .\r\nمشاهدات وى پرمايه بوده و هنوز هم ارزش علمى كتاب وى محفوظ مانده است .\r\nبه گفتهء مالتسان جهانگرد ، كه سفرهاى وى در جزيرة العرب مشهور است ، از كتاب همدانى در كار تحقيق جغرافياى معاصر جزيره كمك مىتوان گرفت . 92 در زمينهء جغرافياى اقليمى نيز كتاب همدانى از همهء مؤلّفات قرنهاى نهم و دهم / سوم و چهارم ه . ممتاز است و به قرن دهم / چهارم فقط كتاب بيرونى بزرگ از آن برتر است .\r\n\r\n","description":"","footnote":"","page_name":" 137 ","page_number":151},
  {"content":"\r\n\r\n\r\nفصل 6 مسعودى و جهانگردانى كه در قرن دهم / چهارم ه . به نواحى شمال سفر كرده‌اند\r\nقرن دهم / چهارم ه . از لحاظ سياسى دوران اضمحلال نهايى خلافت اسلامى است . ولى از جهت ديگر دوران رونق تمدن اسلامى يا ، چنان كه متس خاورشناس گفته ، دوران نهضت ( به معنى رنسانس ) اسلامى است . به قرن دهم نوشته‌هاى جغرافيايى عربى در مسير تكامل خلّاق خود به عنوان جنبشى مستقل به اوج رسيد و در زمينهء جغرافياى اقليمى مؤلّفات معتبر و فراوان پديد آمد ، ولى حاصل كار به همين حد متوقّف نماند و در همين قرن چيزى كه مكتب كلاسيك جغرافياى عربى نام دارد ، سامان يافت . نيز اصيلترين آثار نقشه كشى عربى ، يعنى اطلس اسلام ، به وجود آمد . شمار جهانگردان در اين قرن بسيار فراوان شد ، ولى از نظر ما مهم اين است كه بعضى از آنان در پاره‌اى از نواحى اتّحاد شوروى يا نواحى مجاور آن سفر كرده‌اند . در همين دوران جغرافيا در نوشته‌هاى ديگر نفوذ كرد و در فرهنگنامه‌ها و مجموعه‌هاى كتابشناسى و فرهنگ اصطلاحات جايى به دست آورد ، و نيز با مطالب و موضوعات ادبى رابطهء نزديك يافت . بجز اين همه ، قرن دهم / چهارم ه . شخصيتهاى معتبر صاحب فنونى پديد آورد كه به معنى محدود كلمه جغرافى شناس صرف به شمار نيستند .\r\nبىگفت و گو در اين ميانه مقام اوّل را مسعودى اشغال مىكند كه ، به گفتهء يكى از كارشناسان بزرگ جغرافيا در عصر ما ، اصيلترين جغرافى شناس قرن دهم / چهارم ه . است . 1 ولى نظريّات دانشوران دربارهء وى از اتّفاق به دور است ، و يكى متخصّص ديگر جغرافيا در واقع گرايشى به نقيض اين سخن دارد و در اسلوب وى « قرابتى با روزنامه نويسى اين دوران » مىبيند و او را نمودارى از خبرنگاران معاصر مىشناسد كه به اين سو و آن سو مىروند . 2 اين قضاوت را دليلى ديگر بر اين نكته مىتوان گرفت كه اين گونه قياسهاى مبالغه آميز ميان كهنه و نو\r\n\r\n","description":"","footnote":"","page_name":" 138 ","page_number":152},
  {"content":"\r\n\r\nبىثمر است و بهترين روش شناخت يك شخص يا روشن كردن سرگذشت وى تحليل دقيق اوضاعى است كه در آن مىزيسته است .\r\nمسعودى عرب خالص است و نسبت او به مسعود صحابى مىرسد « 1 » ظاهرا در آغاز قرن دهم به بغداد زاده و با همهء ميراث فرهنگى دوران خويش و نواحى مختلف علوم كاملا آشنا شده ، ولى جولانگاه حقيقى او سفرهاى فراوان و رابطهء بىواسطه با نمايندگان طبقات مختلف بوده است . سفرهاى وى همهء سرزمينهاى ميان هند و اقيانوس اطلس و درياى سرخ و درياى قزوين را در بر گرفته و محتملا چين و مجمع الجزاير مالايا را نيز ديده است . در موارد بسيارى از كتابهايش تاريخ سفرهاى خويش را به هر نقطه‌اى ذكر مىكند . اگر چه از روى سخنان خود او نمىتوانيم به طور دقيق مسير او را معيّن كنيم اين همه مىفهماند كه او بسيار سفر كرده است . اگر مؤلّفات مسعودى بخصوص دو كتاب بزرگ وى ، اخبار الزمان كه سى جلد بوده و تأليف آن به سال 943 / 332 ه . آغاز شده و كتاب الأوسط ، از ميان نرفته بود شخصيّت وى به عنوان نويسنده جلوهء بيشتر داشت . متأسّفانه با اين كتابها فقط در خلال اقتباساتى ناچيز و كم اهميّت آشنا مىتوان شد ، و گاه انتساب آن نيز مشكوك است . 3 از ميان همهء مؤلّفات وى كه فقط به نام معروف است ، از روى دو كتاب مىتوان تصويرى از فعّاليّت علمى وى به دست داد :\r\nيكى مروج الذّهب و معادن الجوهر 4 كه از همهء مؤلفات تاريخى او مختصرتر است ، و ديگر كتاب التّنبيه و الإشراف كه مطالب جغرافيايى به معنى درست دارد ، و هر دو كتاب شاهد زندهء اين نكته است كه جدا كردن كتابهاى تاريخى و جغرافيايى از يكديگر آسان نيست . تأليف كتاب اخير در سال وفات مسعودى به سر رسيده و خلاصه‌اى از دانسته‌ها و تحليلى از همهء كتابهاى وى به دست مىدهد ، و از مقدّمهء آن تصويرى مشخّص از خلط موضوعات و فراوانى مطالب كتابهاى مفقود وى مىتوان داشت :\r\nابو الحسن علىّ بن حسين بن على مسعودى گويد : امّا بعد ، چون ما كتاب بزرگ خود ، اخبار الزّمان و من أباده الحدثان من الأمم الماضية و الأجيال الخالية و الممالك الدائرة را تأليف كرديم و كتاب الأوسط را در همين معنى از پى آن آورديم ، آنگاه متعاقب آن كتاب مروج الذّهب و معادن الجوهر فى تحف الأشراف من الملوك و اهل الدّرايات را به قالب تأليف ريختيم ، و كتاب الاستذكار لماجرى فى سالف الأعصار را متعاقب آن تاليف كرديم ، و در اين كتابها اخبار آغاز جهان را با آفرينش مردمان كه در زمين و ممالك به خشكى و دريا پراكنده\r\n\r\n\r\n","description":"","footnote":"\r\n( 1 ) نسبت مسعودى به عبد الله بن مسعود مىرسد كه از صحابه بوده است . البته در سلسلهء نسبت او مسعود پدر عبد الله نيز هست ولى او از صحابه نبوده است . - مترجم عربى .\r\n","page_name":" 139 ","page_number":153},
  {"content":"\r\n\r\nشدند و نسلهاى فنا شده و اقوام بزرگ و گذشته را چون هندوان و چينيان و كلدانيان - كه همان سريانيانند - و عربان و پارسيان و يونانيان و روميان و ديگران ، و تاريخ دورانهاى گذشته و قرون سلف و پيمبران و قصه‌هايشان را با سرگذشت ملوك و تدبيرهايشان ، و اقامتگاه اقوام را با اختلافى كه در عبادتهايشان دارند و هم اختلافى كه در عقايدشان هست ، با وصف درياهاى جهان و آغاز و انجام آن و درياها كه به هم پيوسته و درياها كه پيوسته نيست و آن درياها كه جزر و مد دارد و درياها كه ندارد ، و مقدار طول و عرض آنها با خليجها كه از هر دريا منشعب مىشود ، و رودهاى بزرگ كه بدان مىريزد و جزيره‌هاى بزرگ كه در آن هست ، و زمينها كه خشكى بوده و دريا شده و دريا بوده و به مرور زمان و گذشت روزگاران خشكى شده ، و آنچه حكيمان ملل دربارهء جوانى و پيرى درياها گفته‌اند ، با علل همهء اين چيزها ، و هم رودخانه‌هاى بزرگ را با سرچشمه و مصبّ آن و طول بستر آن بر روى زمين از آغاز تا انجام ، و هم اخبار شكل و هيئت زمين را با آنچه حكيمان ملل از فيلسوف و غيره دربارهء تقسيمات آن گفته‌اند ، و ربع مسكون زمين و برجستگيها و دشتها و فرورفتگيهاى آن ، و اختلاف كسان دربارهء چگونگى ثبات زمين و تأثير كواكب در مردم آن و اختلاف صورتها و رنگها و اختلاطشان ، و هم وصف هفت اقليم را با طول و عرض و آباد و غيره آباد و مقدار آن ، و هم مجراى افلاك و هيئت و اختلاف حركات آن با ابعاد ستارگان و جرم آن و اينكه پيوسته است يا ناپيوسته و چگونگى سير و انتقال آن در افلاك و اختلاف حركات آن با حركت فلك و اقسام تأثير آن در جهان كون و فساد ، كه قوام كاينات بدان است و اينكه آيا تأثير ستارگان بنا بر تماسّ است يا تباين ، از روى اراده و قصد است يا بىقصد و اراده ، و چگونه است و سبب آن چيست . و اينكه آيا حركات افلاك و نجوم از روى طبع است يا به اختيار ، آيا فلك علّتى طبيعى دارد كه در اشياء معلول كه فلك بر آن محيط است اثر دارد ؟ و هم از جهات و آفاق چون شرق و غرب و شمال و جنوب و بناهاى عجيب كه بر روى زمين پديد آمده و آنچه كسان دربارهء عمر جهان و آغاز و هدف و انجام آن گفته‌اند ، با علّت درازى و كوتهى عمرها ، و آداب رياست و اقسام تدبيرهاى مدنى كه شاهان يا مردم ديگر كنند و چيزها كه شاه را در راه بردن خود و رعيت بايسته است و اقسام تدبيرهاى دينى و شمار اجزاى آن و اينكه چرا شاه را دين بايسته است چنان كه دين را فرمانروا بايد و يكى بىديگرى قوام نگيرد ، و چرا چنين است و سبب آن چيست . و اينكه چگونه آفت به ملك مىرسد و دولتها منقرض مىشود ، و شرايع و ملل نابود مىشود ، و هم آفتها كه از خود ملل و دين مىزايد و آفتهاى برون كه بدان مىرسد . و ترتيب نگهدارى دين و ملك و اينكه هر يك را - وقتى خود به خود عليل شود يا آفتى بدان رسد - چگونه به وسيلهء\r\n\r\n","description":"","footnote":"","page_name":" 140 ","page_number":154},
  {"content":"\r\n\r\nديگرى علاج بايد كرد ، و حقيقت و چگونگى اين علاج و نشانهء اقبال دولتها . و هم از سياست شهرها و دينها و طبقات سپاه و ترتيب حيله‌هاى عيان و نهان در جنگ و جز اين از اخبار و عجايب عالم و هم از اخبار پيمبر ما صلّى الله عليه و سلّم - و مولد وى و آيتها و نمودها و حادثه‌ها كه پيش از مولد وى در جهان پديد آمد و ظهور او را خبر داد ، چون اخبار كاهنان و چيزهاى ديگر و حجّتها و نشانه‌ها و معجزات بزرگ كه خدا - سبحانه - به دست وى نمودار كرد ، و هم پيدايش و مبعث و هجرت و جنگها و سفرهاى جنگى وى تا هنگام وفات و خليفگان و ملوك كه پس از وى بودند با نخبهء اخبارشان و نمودها و حادثه‌ها و فتحها كه به روزگارشان بود ، با اخبار وزيران و دبيرانشان تا به روزگار خلافت مطيع . همهء اين چيزها را در اين كتابها ياد كرديم . و هم از راويان اخبار و ناقلان سيرت و آثار كه در هر روزگار بوده‌اند با طبقاتشان از دوران صحابه و تابعان و فقيهان ولايتها كه پس از ايشان بودند ، و هم صاحبان آراء و نحل و مذاهب و جدل كه در ميان فرق اسلام بودند و تعيين سال وفاتشان تا به روزگار حاضر سخن آورديم ، و هم در كتاب نظم الاعلام فى اصول الاحكام و كتاب نظم الادلّة فى اصول الملّة و كتاب المسائل و العلل فى المذاهب و الملل از اختلاف فقيهان در مقدّمات اصول دين و مسائلى كه دربارهء آن خلاف كرده‌اند ، و مذهب آنها كه پيرو ظاهرند و قياس و رأى و استحسان را در احكام دين باطل شمارند ، زيرا خدا - جلّ و عزّ - دين را كامل كرده و راه را نموده و در آيات منزل و احاديث مفصّل خويش چيزها كه مكلّفان مىبايد از آن بپرهيزند بيان كرده و از تقليد بازشان داشته و فرموده كه از حدود آيات و احاديث تجاوز نكنند . و چون دربارهء ديگر مسائل مربوط به آن ، از سخن در اصول عقلى و سماعى و فتوا و حكم و ديگر فنون علم و اقسام خبر ، سخنى به ميان نيامده بود مناسب ديديم از پى كتابهاى سابق كتاب هفتم را به اختصار به نام التّنبيه و الإشراف را تأليف كنيم ، و اين از پس كتاب الاستذكار لما جرى فى سالف الأعصار آمده است و شمّه‌اى است از هيئت افلاك و تأثير نجوم و تركيب عناصر و چگونگى اعمال آن با شرح تقسيم زمان و فصول سال و مراحل هر فصل و اختلافى كه دربارهء فصل نخستين هست . و هم از مواد گيتى است و ديگر چيزها ، و از بادها و جهت وزش و عمل و اثر آن و هم از شكل زمين و آنچه دربارهء مساحت و قسمتهاى آباد و ويران گفته‌اند ، و از جهات و آفاق و خواصّ آن و تاثيرى كه در ساكنان خود دارد ، و مطالب مربوط بدان . و هم از هفت اقليم و تقسيمات و حدود آن و سخنانى كه دربارهء طول و عرض اقاليم و انتساب آن به ستارگان هفتگانه - پنج ستاره و دو نيّر - گفته‌اند ، و وصف اقليم چهارم و مزيّت آن بر اقليمهاى ديگر و فضايلى كه مايهء امتياز مردم آن بر مردم اقاليم ديگر است ، و مطالب مربوط به آن از قبيل سخن دربارهء طول و عرض بلاد و تأثير\r\n\r\n","description":"","footnote":"","page_name":" 141 ","page_number":155},
  {"content":"\r\n\r\nهواها و غيره ، و هم ذكر درياها و شمارهء آن و سخنانى كه دربارهء طول و عرض و پيوستگى و ناپيوستگى آن گفته‌اند ، و رودهاى بزرگ كه به دريا مىريزد و كشورها كه بر اطراف آن هست و ديگر اوصاف آن ، و هم ذكر هفت قوم كه به روزگاران سلف بوده‌اند و زبانها و عقايدشان و اقامتگاههايشان و خصايص هر قوم و مسائل مربوط بدان . شمّه‌اى از اين همه را در آن بياوريم . و به دنبال آن نام شاهان قديم ايران و ملوك طوايف و ساسانيان را با طبقات و شمارشان و سالهاى پادشاهيشان بياريم ، و هم از ملوك يونان و شمارشان با مدّت پادشاهيشان ، و از ملوك روم و طبقات و پندارشان كه صابى و نصرانى بودند با شمارشان و مجموع سالهاى پادشاهيشان ، و حوادث مهمّ دينى و شاهانى كه در ايّامشان بوده ، و از وصف قلمرو آنها با حدود و مساحت آن ، و آنچه از قلمروشان به خليج و درياى روم و خزر پيوسته است ، و مطالب نخبهء مربوط بدان كه مايهء جلب توجّه به كتابهاى سابق ما مىشود ، و از فداها كه تاكنون ميان مسلمانان و روميان بوده است ، و تاريخ اقوام و مختصر تاريخ جهان و پيمبران و ملوك از آدم تا پيمبر ما محمّد - صلّى اللّه عليه و سلّم - و مدّت آن و مطالب مربوط بدان ، و از شناخت سالهاى شمسى و قمرى و ماه‌هاى ملل و كبيسه و غير كبيسه و ديگر اوصاف و مسائل مربوط بدان به ترتيبى كه قبلا فراهم شده است ، و از مولد پيمبر - صلّى اللّه عليه و سلّم - و مبعث و هجرت و شمارهء جنگها و سفرهاى جنگى و كنيزكان و دبيران و وقت وفات وى ، و خليفگان و ملوك پس از وى ، و صفات و دبيران و وزيران و قاضيان و حاجبان و نقش انگشترشان ، و حوادث مهمّ دينى و شاهانى كه به روزگارشان بوده‌اند و تعيين تاريخشان تا به روزگار حاضر كه سال 345 هجرى و زمان خلافت المطيع است سخن كنيم ، تا توجّه كسان به كتابهاى ما كه پيشتر از آن سخن آورديم جلب شود . در اين كتاب به ذكر همين ممالك اكتفا كرديم از آن رو كه ملك شاهان ايران بزرگ و كارشان قديم و ملكشان پيوسته است و سياست نكو و تدبير خوب داشته‌اند و شهرها آباد كرده و با بندگان مهربان بوده و بسيارى از ملوك جهان اطاعت ايشان كرده خراج به ايشان داده‌اند ، و هم آنان فرمانرواى اقليم چهارم بوده‌اند كه اقليم بابل است و بهترين زمينها و شريفترين اقليمهاست .\r\nكشور روم و يونان نيز به بزرگى و قوّت همسنگ ايران است ، و هم از اين جهت كه اقسام حكمت و فلسفهء و فنون عجيب و صنايع بديع داشته‌اند مملكت روم تا وقت حاضر ثبات و انتظام دارد ، ولى از وقتى كه روميان قلمرو يونانيان را به تصرّف درآورده‌اند يونانيان جزو ايشان شده‌اند ، چنان كه كلدانيان كه همان سريانيان ساكن عراقند جزو ايرانيان شده‌اند كه بر آنان تسلط داشته‌اند ، بدين سبب خواستيم اين كتاب ما از ذكر آنها خالى نباشد ، اگر چه ديگر ممالك جهان را ، آنچه از ميان رفته و آنچه تاكنون بجاست ، با اخبار ملوك و\r\n\r\n","description":"","footnote":"","page_name":" 142 ","page_number":156},
  {"content":"\r\n\r\nتدبيرهايشان و ديگر احوالشان در كتابهاى خود كه گفتيم ياد كرده‌ايم . اگر در تأليف ما خطايى رخ داده ، از آن گونه كه مبتلايان غفلت انسانى و خطاهاى بشرى از آن مصون نتوانند بود ، يا استمرار غربت و دورى از وطن و سفرهاى پياپى موجب آن شده است ، عذر مىخواهيم كه گاهى به شرق و زمانى به غرب بوده‌ايم چنان كه ابو تمّام [ در شعرى 
  ] گويد :\r\n« جانشين خضر كسى است كه در وطن و شهرى اقامت دارد ، وطن من پشت شتران است . قوم من به شام ، عشقم به بغداد ، خودم در دورقّه ، و برادرانم به فسطاطند . » و هم شعر او كه گويد :\r\n« چندان به سوى غرب رفتم كه مشرق را از ياد بردم ، و چندان سوى شرق رفتم كه مغربها را فراموش كردم . و حادثه‌ها بود كه وقتى با آنها روبرو شدم مرا چنان زخمدار كرد كه گويى با دسته‌هاى سپاه روبرو شده‌ام . » اكنون وعده و مقصد خويش را شروع مىكنيم و از خدا يارى مىجوييم . 5 ختم مقدّمه با شعر ابو تمّام نشان مىدهد كه مسعودى به مسائل ادبى كه گاه در نظر وى مقام اوّل دارد ، چه اندازه اهميّت مىدهد . طبيعى است كه وى دانشورى محقّق همسنگ بيرونى يا متخصّص جغرافيا و تاريخ نبوده بلكه بيش از هر چيز ، مانند جاحظ يا ابن فقيه ، نويسنده و ناشر علوم بوده ولى به بحث سنگين و اسلوب قصّه سرايى بيشتر گرايش داشته است . وى ، قصّه پردازى ماهر است و در كتاب مروج الذّهب كه مطالب تاريخى آن بيشتر است بهترين تصوير زندگى فرهنگى دوران خلافت را به دست مىدهد ، و عجب نيست اگر در دههء هشتم قرن پيش مورّخ فرانسوى ، ارنست رنان ، كه علاقه‌مند عرضهء مطالب تاريخى به اين سبك بود مفتون آن شده باشد . 6 مسعودى دوبار اين كتاب را دستكارى كرد : يك بار در حدود سال 947 / 336 ه و بار ديگر در حدود سال 956 / 345 ه . مروج الذّهب فصولى دارد كه گاه رنگ جغرافيا بر آن غالب است و گاهى استطرادهاى دراز دارد كه مطالب مربوط به درياها و رودها و قبايل عرب و كرد و ترك و بلغار و عبادتخانه‌هاى همهء اقوام جهان و بخصوص قفقاز را نمونهء آن مىتوان گرفت . ملاحظات وى دربارهء مهاجرت قبايل و دربارهء هند و زنگ ، جالب است . فصلى كه خاص صقلا بيان دارد بيشتر از يكصد سال پيش موضوع تحقيق مستقل شارمو آ ( 1834 / 1250 ه . ) 7 و بار ديگر در اوائل قرن بيستم / چهاردهم ه . موضوع تحقيق ماركوارت قرار گرفت . 8 با وجود پيشرفت انتقاد علمى هنوز هم بسيارى از مشكلات اين فصل در انتظار حل مانده است . در همين نزديكيها نظر تازه‌اى ابراز شده كه دولت « ديره » كه مسعودى از آن ياد كرده 9 همان اميرنشين « كيف » است و در اين كلمه )  Dir  ( نام دير را بايد ديد كه در يك زمان با اسكولد حكومت مىكرده است . 10 ارزش روايت مسعودى از هجوم روسيان بر سواحل جنوبى\r\n\r\n","description":"","footnote":"","page_name":" 143 ","page_number":157},
  {"content":"\r\n\r\nدرياى قزوين كه پس از سال 912 - 913 / 300 ه . انجام گرفته كمتر از اين نيست ، زيرا از حوادث آن بيشتر از ده سال فاصله نداشته است . 11 آخرين تأليف وى ، كتاب التّنبيه ، به حق درخور اين است كه به كتابخانهء جغرافيدانان عرب افزوده شود ، در صورتى كه يك كتاب جغرافيايى به تمام معنى كلمه نيست و مطالب جغرافيايى در آن جاى بسيار ندارد ، بلكه به طور كلى در آغاز كتاب به صورت مقدّمه آمده و مختصرى از جغرافياى نجومى و طبيعى به دست مىدهد ، كه در ضمن آن مؤلّف خطوط اصلى و معروف نظريّات قرن دهم / چهارم ه . را خلاصه مىكند و به « نظريه بادها » اهمّيّت خاص مىدهد و گويد :\r\nوقتى مسير خورشيد بر ناحيهء شمالى و معدّل النّهار باشد ، هوا در ناحيهء شمالى گرم و در ناحيهء جنوبى سرد شود . در نتيجه ، لازم مىآيد كه هواى جنوب منقبض شود و جاى كمتر خواهد ، و هواى شمال منبسط شود و جاى بيشتر خواهد ؛ چه خلأ در جهان نيست ، از اين رو طبعا مىبايد بيشتر بادهاى تابستان كه بر مردم ناحيهء شمال مىوزد شمالى باشد زيرا كه هوا از پيش ايشان به طرف جنوب حركت مىكند ، بدان جهت كه باد چيزى جز حركت و تموّج هوا نيست . و نيز مىبايد بيشتر بادهاى زمستان جنوبى باشد زيرا به طرف شمال حركت مىكند و مسير خورشيد در زمستان در ميل جنوبى است . 12 از پى آن ، توصيف صنايع مصر و تجارت و محصولات آن است كه مؤلّف را به توضيح مشخّصات آب و هوا و تأثير آن در مردم مىكشاند . در اين مورد نظر وى دربارهء مردم شمال خالى از لطف نيست كه گويد :\r\nامّا مردم ربع شمالى ، كه خورشيد از سمت الرأس آنان دور است و در ناحيهء دور شمالى سكونت دارند ، همچون صقلابيان و فرنگان و اقوام مجاورشان ، اثر خورشيد به سبب دورى بر آنها ضعيف است و سردى و ترى بر نواحى آنان غالب است و برف مكرّر و يخ دارند و مزاج گرما در آنها كم است و تنهايشان درست و طبايعشان خشن و اخلاقشان تند و ذهنشان كند و زبانشان سنگين است و رنگشان چندان سپيد شده كه از سپيدى به كبودى گشته و پوستهايشان ظريف و گوشتشان غليظ و ديدگانشان چون رنگشان كبود است و مويهايشان افشان و كبود رنگ است كه بخارتر بر آن غالب است ، و در مذهبشان استوارى نيست و اين از طبع سرما و نبودن گرماست ، و هر كه از آنها در اقصاى شمال باشد نفهمى و خشونت و حيوانيت بر او غالب است ، و هر چه در شمال دور تر رود اين حالت سخت‌تر شود . 13 جغرافياى توصيفى را به همان صورت معروف ، يعنى بر اساس هفت اقليم ، عرضه\r\n\r\n","description":"","footnote":"","page_name":" 144 ","page_number":158},
  {"content":"\r\n\r\nمىكند با تفصيل بيشتر دربارهء اقليم چهارم كه عراق در آن واقع است . از عجايب اسكندريّه ، كه از روزگاران قديم خاطر مردمان را مشغول داشته بود ، و از زلزلهء سال 955 / 344 ه . به طور ضمنى سخن مىرود . توصيف درياها و رودها با وصف مختصرى از اقطار مجاور آنها و با استطرادهاى مكرّر ، همچون سخن از محلّ درياچهء اروميه و آتشفشانهاى فارس ، همراه است .\r\nضمن فصلى خاص از ولايتهاى واقع در شمال و شمال شرقى درياى قزوين بتفصيل سخن مىكند . در قسمت نژاد شناسى اقوام را به هفت مجموعه تقسيم مىكند كه ايرانيانند و پس از آنان كلدانيان كه عرب و يهود را پيوست آنها مىكند ، پس از آن مردم اروپا ( يونانيان و بيزانسيان و صقلابيان و فرنگان ) سپس ليبياييان و عامّهء آفريقاييان ، پس از آن تركان و مردم هند و سند و بالأخره چينيان كه مردم كره جزو آنانند . و از عجايب ، آن كه وى مدّتهاى دراز پيش از آنكه انديشهء وحدت اقوام سامى در اروپا به صورت نظريه‌اى علمى پديد آيد ، اين فكر را داشته است ولى كلمهء خاصّى براى نامگذارى مجموع آنها ندارد . بقيّهء كتاب كه تقريبا چهار پنجم است رنگ تاريخى دارد . وسعت افق مسعودى در اين كتاب نيز نمودار است كه به تاريخ عربان بس نمىكند ، بلكه به تاريخ ايران قديم و توصيف ولايتهاى بيزانس و تاريخ مسيحيگرى توجّه بسيار دارد .\r\nتنوّع فعّاليّت علمى و ملاحظات تجربى وى براى قضاوت دربارهء اقوام و اديان انكار پذير نيست . وى با علاقه و دقّت به پرسش از نمايندگان عقايد مختلف مىپردازد و با هوشيارى تمام در كتابهايشان جست و جو مىكند و با نوشته‌هايشان آشنا مىشود . نسبت به نصارا و يهود و صابئيان بىطرف است . هنگام حركت قرمطيان بر ضدّ بغداد ، مسعودى از تعليمات و كتابهايشان اطّلاعات كافى يافت ، بلكه به گفت و گو با دعوتگران ايشان پرداخت كه تعليمات اهل سنّت را انكار مىكردند - به طور كامل از آن خبر نداشتند ، ولى مىخواستند آن را رد كنند . 14 براستى وسعت مطالعات او حيرت انگيز است . با شوق و دلبستگى از پيوستگى درياى سياه و درياى قزوين و هم از اين موضوع كه آيا كرگدن مىتواند هفت سال در شكم مادر بماند اطّلاعات فراهم مىكند . در اسكندريّه با علاقهء فراوان دربارهء خرابى منارهء معروف فاروس در زلزلهء سال 955 / 344 ه . كنجكاوى مىكند . در سيستان نخستين بار از آسياهاى بادى اطّلاع مىدهد . 15 در منصورهء هند در زندگى هشتاد فيل شاهانى مطالعه مىكند . براستى حيرت آور است كه مىتواند اين مطالب فراوان را جمع آورى و تحليل كند .\r\nامّا فصل بندى او دلخواه نيست ، و در تفكّر و تعبير از روشى مشخص پيروى نمىكند ، و كار خود را با شتاب فوق العاده انجام مىدهد ، و غالبا براى تحليل مطالب متنوّعى كه از منابع مختلف دربارهء اقوام دور دست فراهم مىآورد فرصت ندارد . توضيحات دوزى نشان مىدهد\r\n\r\n","description":"","footnote":"","page_name":" 145 ","page_number":159},
  {"content":"\r\n\r\nكه در مورد اندلس گاه تفاوت نامهاى خاصّ و عام براى او روشن نبوده است . 16 ولى به هر حال به دوران خود از لحاظ اطّلاعات جغرافيايى در اوج بود و پيوسته براى تحصيل اطّلاعات تازه از مناطقى كه بدان سفر نكرده بود مىكوشيد . روشن تأليف وى بر اساس تقرير اديبانه است نه روايت مستند . به همين جهت از منابع خود كمتر ياد مىكند . بىگفت و گو عرصهء اطّلاع و مطالعهء وى وسيع بوده است ، ولى از روى عمد يا غفلت ، بخصوص در مطالب نژاد شناسى - و اين از نظر ما خسارتى جبران‌ناپذير است - از جغرافى شناسان سلف و اطّلاعاتى كه از آنها دارد به اختصار سخن مىكند ، و از مؤلّفان كتب المسالك و الممالك 17 همچون سرخسى و جيهانى ، كه كتاب او بر جاى نمانده ، و ابن خرداذبه ، كه او را نيك مىشناسيم ، نام مىبرد . از نام بردن كسانى كه به دوران وى منفور بوده‌اند باك ندارد ، مثلا به دنبال گفت و گو از جغرافى شناسان ، از كتاب النّواحى و الآفاق ، كه راوى اخبار بلاد و بسيارى از عجايب دريا و خشكى است نام مىبرد ، كه مؤلّف آن محمّد 18 بن احمد بن نجم ، معروف به ابن ابى عون كاتب 19 است كه يكى از پيروان شلمغانى ، زنديق معروف ، بوده و هر دو به سال 934 / 322 ه . اعدام شدند . 20 شايد به همين مناسبت مؤلّف كتاب الفهرست مانند بعضى ديگر از مورّخان آن روزگار وى را « ناقص العقل » شمرده است . 21 ياقوت ، جغرافى شناس قرن سيزدهم ، كتاب او را مىشناخته است . 22 مسعودى گفت و گو از اسلاف خود را با استطرادى جالب به سر مىبرد و ضمن آن از اهمّيّت مؤلّفان كهنه و نو سخن مىكند 23 و از خصومتهاى ادبى كه محافل اجتماعى آن دوران را متزلزل داشته ماهرانه پرده برمىدارد . گويد :\r\nو كسان ديگر كه نامشان را نياورديم ، هر كدام رنجى برده و كوششى كرده‌اند و بسيار باشد كه يكيشان چيزى يافته كه ديگرى نيافته است . ما در اين كتاب و كتابهاى سابق خودمان ، كه اين هفتم آنهاست ، اخبار و عجايب جهان را با دلايل و براهين آن از عقل و خبر و ديگر مطالب مشهور ياد كرده و به اقتضاى موضوع از اشعار براى آن شاهد آورده‌ايم . اگر چه روزگارمان از روزگار مؤلّفان سلف مؤخّر است اميدواريم كه در كار تصنيف از آنها وانمانيم ، و اگر آنها حق تقدّم دارند ما نيز فضيلت اقتدا داريم . تواند بود كه خاطرها توارد كند و به يك راه رود و باشد كه تأليف خلف از سلف نكوتر و پخته‌تر باشد ؛ كه تجربه آموخته و از خرده‌گيرى هراسان و از خطا گريزان است . و از اينجاست كه علوم پيوسته بسط يابد و نهايت ندارد ؛ كه خلف چيزها يابد كه سلف نيافته است و اين بىنهايت است و خدا - عز و جل - از اين خبر داده فرمايد : « و بالاى هر داننده‌اى دانايى هست » . 24 ولى عادت بسيار كسان تكريم سلف و احترام كتب قديم و مدح گذشته و ذمّ موجود است اگر چه مؤلّفات تازه فوائد بيشتر داشته باشد و بهرهء فزونتر دهد . ابو عثمان عمرو بن بحر جاحظ گويد كه وى كتاب منظّم پر مطلب تأليف\r\n\r\n","description":"","footnote":"","page_name":" 146 ","page_number":160},
  {"content":"\r\n\r\nمىكرد و آن را به خويش منسوب مىداشت و كسى گوش بدان نمىداد و سوى آن توجّه نمىكرد ، آنگاه كتابى ناقصتر و كم فايده‌تر از آن تأليف مىكرد و به عبد اللّه بن مقفّع يا سهل بن هارون منسوب مىداشت كه با شتاب نسخه از آن برمىداشتند ، فقط براى آنكه منسوب به متقدّمان بود ؛ و هم از اين جهت است كه مردم اين روزگار نسبت به معاصر خويش حسد مىبرند و دربارهء فضايل خاص وى همچشمى مىكنند . امّا اينان گروهى هستند كه بزرگان قوم به آنان اعتنا ندارند . رفتار صاحبنظران و نكته بينان مناط اعتبار است كه هر چيزى را به جاى خود شناسند و حقّ و انصاف را رعايت كنند ، متقدم را اگر ناقص باشد مزيّت ننهند ، و متأخّر را اگر برجسته باشد قدر نكاهند . و تصنيف كتب و تدوين علوم براى امثال اينان صورت مىپذيرد .\r\nذوق اديبانهء مسعودى ، از قضاوت وى دربارهء جاحظ در كتاب مروج الذّهب به خوبى نمايان مىشود كه گويد : 25 ابو الحسن مدائنى نيز تأليف بسيار داشت ، ولى وى هر چه را شنيده بود به قلم مىآورد . امّا تأليفات جاحظ ، با وجود عثمانى بودن وى ، زنگ از خاطر مىبرد و دلائل روشن را نمودار مىكند كه شيوه‌اى خوب و ترتيبى منظّم و عباراتى روان دارد و هر جا از ملالت خواننده بيم كند از جد به هزل رود يا از پس حكمتى بليغ نادره‌اى ظريف آورد . جاحظ تأليفات نكو دارد ، كتاب البيان و التبيين از همه مهمتر است و در آنجا نظم و نثر و اشعار پخته و اخبار خوب و خطبه‌هاى بليغ فراهم آورده كه اگر كسى همان را داشته باشد او را بس است ، و كتاب الحيوان و كتاب الطّفيليّين و كتاب البخلاء نيز از اوست و ديگر كتابهايش در نهايت كمال است .\r\nخوب مىدانيم كه مسعودى با وجود اين دلباختگى ، منابع ادبى خود را دربست نپذيرفته ، بلكه به انتقاد آنها پرداخته است ، و از پيش ديديم كه با دقّت فراوان روايت جاحظ را دربارهء سند و نيل حلّاجى كرد و چگونه ، ضمن سخن از راهها ، مسائل مكتوب را با مشاهدات عينى مقايسه مىكرد و در موارد بسيار مىگفت كه كى و كجا به مسافران مشهور يا گمنام برخورده است . از جمله از ابو زيد سيرافى كه توصيف راه هندوستان و چين از اوست نام مىبرد .\r\nچيزى كه بىنظمى مؤلّفات وى را تلافى مىكند اين است كه از روش تأليف رايج آن عصر در مورد جغرافياى علمى كور كورانه پيروى نمىكند بلكه به اطّلاعات جغرافيايى كه بواسطه از جهانگردان و بازرگانان گرفته اهميّت بسيار مىدهد . و اين قضيّه اتفاقى نبود ، بلكه معمول او بود .\r\nتوجّه كسان را به اختلاف مندرجات كتابها با مشاهدهء عينى دربارهء طول اقيانوس هند جلب\r\n\r\n","description":"","footnote":"","page_name":" 147 ","page_number":161},
  {"content":"\r\n\r\nمىكرد . 26 به جغرافياى نجومى چندان توجّه نداشت . سابقا از نظريّهء عجيب او ، كه همهء شهرهاى بزرگ يك اقليم بر يك خطّ عرض جاى دارد ، سخن آورديم . 27 مؤلّفات مسعودى به سبب حجم بسيار رواج فراوان نمىتوانست يافت ، ولى كتاب كوچك وى شهرتى فوق العاده يافت كه همانند شهرت نام و روش تأليف وى بود . شايد به همين جهت انتساب كتابهاى مجعول به دو مكرّر شده كه معروفتر از همه كتاب اخبار الزّمان و عجائب البلدان يا مختصر العجائب و الغرائب است كه در كتابخانهء ملى پاريس نسخه‌هاى مكرّر از آن هست و كارادووو به تحقيق دربارهء آن پرداخته است . 28 كتاب دو قسمت نامساوى است ؛ قسمت اوّل ، كه كمتر است ، از خلقت عالم و عجايب اقوام قديم سخن دارد و به افسانه‌هاى مربوط به اقيانوس هند كه تا حدّى با كتاب عجائب الهند ارتباط دارد اهمّيّت خاص مىدهد ، و قسمت دوم از تاريخ داستانى مصر قديم سخن مىگويد ، امّا بر منابع يونانى يا روايات هيروگليفى تكيه ندارد . در بعضى از نسخه‌هاى خطّى ، كتاب را به مسعودى نسبت داده‌اند ، 29 امّا عقلا محال است كه اين كتاب از لحاظ موضوع و شكل از او باشد . به علاوه ، مسعودى در فهرست مؤلّفات خود از آن ياد نكرده و در آن قسمت از مروج الذهب كه سخن از مصر دارد ، از لحاظ نظم يا مطالب ، نشانى از كتاب مختصر العجائب نيست . 30 عامل ديگرى كه شناخت مؤلّف كتاب را پيچيده‌تر مىكند اقتباساتى است كه در خِطَط مقريزى از آن شده و به ابراهيم بن وصيف شاه 31 منتسب شده است كه مؤلّفى است معروف و در آغاز قرن هفتم هجرى ( سيزدهم ميلادى ) مىزيسته و شهرت وى از كتابى در تاريخ مصر است كه قسمت اوّل آن چون مختصر العجائب رنگ داستانى دارد . در بعضى از نسخه‌هاى خطّى ، حوادث آن تا به سال 1289 / 688 ه . مىرسد ، و گاه تا به سال 1517 / 932 ه . و كمى بعد امتداد مىيابد . از اين كتاب رونويسهاى مختلف هست كه عنوانهاى جداگانه دارد . 32 يك ترجمهء تركى از خلاصهء آن به عنوان جواهر البحور و وقايع الامور معروف است و حوادث آن را به قرن نوزدهم كشيده است .\r\nروزن از تحليل نسخهء خطّى لنينگراد معلوم داشته كه كتاب از لحاظ تاريخ مصر قديم نمودارى از تعصّب قبطى است 33 و با وجود مشابهت موضوعات ، مختصر العجائب نمىتواند از وصيف شاه باشد ، زيرا تاريخهاى موجود آن از قرن دهم تجاوز نمىكند ، و اگر اين كتاب را تأليف وصيف شاه بدانيم توقف او روى اين تاريخ مشكوك به نظر مىرسد . 34 ظاهرا اين رونويس يكى از منابع اوست يا رونويس كتابى است كه وصيف شاه آن را دستكارى كرده است . اين كتاب از دير باز در اروپا معروف بود و واتيه به سال 1666 / 1077 ه . از روى يك نسخهء خطى كه بعدا مفقود شده ، آن را به فرانسه برگردانيده و به شخص ديگرى از بافتهء خيال خويش نسبت داده است . 35 همهء اين نكات معلوم مىدارد كه پيرامون روايات و نسخه‌هاى مختلف اين كتاب\r\n\r\n","description":"","footnote":"","page_name":" 148 ","page_number":162},
  {"content":"\r\n\r\nچه پيچيدگيهايى وجود دارد . ترجمهء دقيق كارادووو ( 1898 / 1316 ه . ) از لحاظ تاريخ مكتوب و هم فولكلور اهمّيّت فوق العاده دارد ، امّا اين سخن كه مختصر العجائب از مسعودى است بىاساس است . 36 عرصهء سفرهاى مسعودى ، چنان كه ديديم ، بسيار وسيع است و در مؤلّفات وى انعكاس فراوان دارد ، با وجود اين ، نام وى نه به عنوان جهانگرد بلكه همچون نويسنده ، در تاريخ آمده است . به دوران وى جهانگردان ديگر بوده‌اند كه به نواحى بزرگ اتّحاد شوروى سفر كرده‌اند و به سبب سفرنامه‌هاشان شهرت فراوان يافته‌اند و يكيشان به عنوان شاعر نيز شهره شده است .\r\nدر ميان آنان ابن فضلان هم از جهت زمانى و هم از لحاظ شخصى مقام اوّل دارد ، و اين به سبب رسالهء معروف اوست كه در سالهاى اخير اهميّتى را كه نخستين بار يكصد و شصت سال پيش داشته باز يافته است . بىگفت و گو اين اثر در خور توجّه است بخصوص اكنون كه براى نخستين بار ، چاپ تقريبا كامل آن در دسترس همگان قرار مىگيرد .\r\nرسالهء ابن فضلان نسبت به دوران خود اثرى جالب است ، زيرا تصويرى زنده از اوضاع سياسى جهان اسلام و روابط بلاد اسلامى با سرزمينهاى آسياى ميانه كه مجاور آن بوده يا نواحى دور دست چون حوضهء ولگا ، كه در آن موقع انتهاى جهان متمدّن به شمار مىرفته ، به دست مىدهد . مطالب نژادشناسى آن دربارهء تعدادى از قبايل بدوى ترك آسياى ميانه و بعضى از اقوام ديگر همچون بلغار و روس و خزر ، كه در آن هنگام در تاريخ اروپاى شرقى نقش اساسى داشته‌اند ، گرانقدر و متنوّع و منحصر به فرد است . ارزش ادبى و اسلوب روان داستان گونه و انشاى زنده و تصوير ساز آن كه گاه با كمى هزل ، محتملا نه از روى قصد ، آميخته انكار پذير نيست .\r\nبلغاريان ولگاكس به پايتخت خلافت فرستاده و بر ضدّ خزران جنوب كمك خواسته بودند و نيز تقاضا داشتند كه براى تعليم شعاير اسلام كه از مدّتى نه چندان دراز بدان گرويده بودند كسانى سوى آنها فرستاده شود . سفارتى به رياست « سوسن رسى » تعيين شد كه احمد بن فضلان به عنوان فقيه خبره جزو آن بود . هيچ گونه اطّلاعاتى دربارهء او نداريم ، ولى در رساله چنان وانمود مىكند كه گويى نقش اساسى داشته است . سفارت در يازدهم صفر سال 309 ه . / 21 ژوئن سال 921 بغداد را ترك كرد و سيزدهم محرم سال 310 ه . / 12 مه سال 922 به بلغار رسيد و در راه از همدان و رى و نيشابور و مرو گذشت و نيز از بخارا ؛ كه در آنجا ابن فضلان در سپتامبر سال 921 / جمادى سال 309 ه . با جيهانى ، وزير سامانيان و دانشور جغرافى شناس معروف ، ملاقات كرد . 37 پس از آن همراه با جيحون تا خوارزم و ساحل درياى آرال برفتند و از\r\n\r\n","description":"","footnote":"","page_name":" 149 ","page_number":163},
  {"content":"\r\n\r\nصحراى اوست اورت و از رود يايق گذشتند و به ولگا رسيدند . امّا تاريخ و مسير بازگشت معلوم نيست ، زيرا خاتمهء رساله از ميان رفته است .\r\nطبيعى است كه نخستين بار دانشوران شمال نظر محافل علمى اروپا را متوجّه ابن فضلان كرده باشند . اين كار در دانمارك و روسيّه انجام شد و تا مدّتى دراز سفرنامهء وى به وسيلهء ياقوت شناخته بود كه قسمت مهمّى از آن را در معجم البلدان آورده است . پس از آن فرن ، خاور شناس روسى ، تحقيقى جالب دربارهء آن كرد كه به منزلهء سرآغاز تاريخ عربشناسى روس بود و مدّت هشتاد سال چيزى همسنگ آن نبود و انگيزهء پيدايش تحقيقات ديگرى به قلم دانشوران رشته‌هاى مختلف شد ، كه از آن جمله تحقيقات روزن و بار تولد اهميت خاصى دارد . كشف نسخهء خطّى مشهد در دههء دوم اين قرن گفت و گوهاى مربوط به ابن فضلان را به وضعى چشمگير توسعه داد . با صرف نظر از خاتمهء مفقود ، براى نخستين بار دربارهء رساله به طور كامل قضاوت مىتوان كرد . مطالعهء ابن فضلان با تحقيق كوالفسكى ( 1939 / 1358 ه . ) در راه تازه افتاد . 38 البتّه نمىتوان گفت كه همهء مسائل مربوط به متن رساله به طور نهايى حل شده است ، ولى به هر حال وجود نسخهء مشهد از تكرار خطاهايى كه به مؤلّفات هنيگ راه يافته - كه پيوسته روايات عوفى ، مؤلّف فارسى زبان قرن سيزدهم ، را به ابن فضلان نسبت مىدهد - جلوگيرى مىكند . 39 « 1 » با آنكه اطّلاعات ما دربارهء شخص ابن فضلان بسيار كم است ، ولى دربارهء صحت انتساب رساله كمترين ترديدى نيست . ترديدى كه گاه و بىگاه كسانى همچون اسپيتزن ، دانشور باستانشناس ، ابراز كرده‌اند دربارهء جزئيات رساله بوده و در مقابل محك دقيق استوار نمانده است .\r\nدربارهء سفر ابو دلف ينبعى خزرجى كه از بخارا ، پايتخت سامانيان ، به سوى شرق و جنوب انجام گرفته ، قضيه چنين روشن نيست ، و اگر چه دربارهء مؤلّف اطّلاعاتى داريم سفرنامه مورد ترديد است .\r\nابو دلف به نام مسعر بن مهلهل نيز شهره است ، و اين نامها در دل جزيرة العرب از روزگار كهن تا كنون رواج داشته و نمودار اصالت عربى است . كلمات ينبعى و خزرجى نشان ارتباط وى با بندر ينبع درياى سرخ و قبيلهء خزرج مدينه است . ظاهرا وى از جملهء نويسندگانى است كه در آن روزگار به سبب وحدت تمدّن اسلامى توفيق سفرهاى دراز يافته‌اند . تقدير او را به عنوان شاعر ستايشگر دوره گرد به دربار نصر دوم ، پسر احمد سامانى ( 914 - 943 / 301 - 331 ه . ) ، كشانيد كه سفر ابن فضلان به دوران وى رخ داده بود . در حدود سال 942 / 331 ه . سفارتى از\r\n\r\n\r\n","description":"","footnote":"\r\n( 1 ) چاپ تازه‌اى از رحلة ابن فضلان به سال 1959 / 1379 ه . در دمشق انتشار يافته ، و نيز كوالفسكى تحقيقى تازه در موضوع اين رساله به چاپ رسانيده است . - مترجم عربى .\r\n","page_name":" 150 ","page_number":164},
  {"content":"\r\n\r\nچين به بخارا آمد و ابو دلف فرصت را غنيمت شمرد و در راه بازگشت همراه آن از تركستان غربى و تركستان شرقى و تبّت گذشت و از راهى نا معلوم 40 به چين درآمد و از آنجا به هند رفت و از راه سيستان به ديار اسلام بازگشت . پس از آن به دربار صاحب ، اسماعيل بن عبّاد ، وزير آل بويه و اديب معروف ( متوفّى به سال 995 / 385 ه . ) ، به او برمىخوريم كه در آنجا قصيدهء عجيب ساسانيّه را انشا مىكند كه نمودارى از تعبيرات و شگردهاى اوباشى است كه در آن روزگار نام رفيع ساسانيان بر خود نهاده بودند . در همين سالها رسالهء ديگر خود را در توصيف مناظر آذربايجان و ارمنستان و ايران نوشت كه در جاى خود از آن سخن خواهيم داشت ، و شايد تأليف آن در نتيجهء تشويق صاحب بن عبّاد بوده است ، ولى ابو دلف نسخهء اوّل كتاب را به سامانيان پيشكش كرد كه در ما وراء النهر بر او منّت داشته بودند و ظاهرا روابط خود را با آنها نبريده بود .\r\nسفرنامهء ابو دلف تا به روزگار اخير ، بىواسطه شناخته نبود . ياقوت با حفظ بسيارى از قطعات آن منّتى به گردن دانشوران داشت . قزوينى ، كيهان نگار معاصر كوچكتر وى ، كه بيدقّتى عادت اوست نيز از آن نقل كرده است . تحقيقات ووستنفلد ( 1842 / 1285 ه . ) و شلوتسر ( 1844 / 1260 ه . ) دربارهء رساله تقريبا به يك زمان آغاز شد و دومى آن را به آلمانى ترجمه و چاپ كرد كه نسبت به آن دوران ، كوششى شايسته بود . فرن خاور شناس نيز در اين باب شركت مؤثّر داشت . نخستين تحقيق جدّى دربارهء ابو دلف از علّامهء روسى گريگوريف است ، و نيز تحقيق روزن خاور شناس در هنگامى كه هنوز دانشجو بود ، 41 قدمى در راه مطالعهء موضوع به شمار مىرود . ولى استنتاج گريگوريف اطمينان بخش نيست ، زيرا مطالب ابو دلف را بسيار « آشفته » مىداند ، 42 و به عقيدهء او « اين داستان اساس واقعى ندارد ، بلكه مجموعهء مطالبى است كه خوانده يا از ديگران شنيده بوده است » . 43 گريگوريف همين نظريات را بدون تغيير به سال 1876 / 1293 ه . در سيزدهمين كنگرهء بين المللى خاور شناسان در پطرزبورگ تكرار كرد 44 و تا به روزگار ما نظر پذيرفته همين است . ماركوآرت نيز به تحقيق دربارهء خطّ سير ابو دلف تا پايتخت چين پرداخته است ( 1903 / 1321 ه . ) ، 45 و با آنكه بار تولد در مورد يكى از تحقيقات ماركوآرت از اهميّت بعضى از فرضيات او سخن آورد ، ولى بعدا اعتراف كرد كه قصّهء سفر « ساختگى » است و گفتار خود را چنين به سر برد : « تا زمانى كه داستان سفارت از طرف منبعى ديگر تأييد نشده باشد ، ارتباط سفر و انگيزه‌هاى آن با حقايق تاريخى محتاج توضيح است » . 46 يكى از محقّقان متأخّر ، يعنى مينورسكى ، كه دربارهء اين اثر مطالعه كرده ، تقريبا به همين نتيجه رسيده . به نظر او سفرنامه سلسله وقايعى است كه با هم ارتباط ندارد و بعضى حقيقى و بعضى ديگر بافتهء خيال است ، 47 در گزارش مسير اشتباه و پيچيدگى بسيار ديده مىشود و ارزش واقعى\r\n\r\n","description":"","footnote":"","page_name":" 151 ","page_number":165},
  {"content":"\r\n\r\nندارد 48 به طورى كه بهتر آن است كه رساله را خلاصه‌اى از تصوّرات جغرافيايى به حساب آوريم كه در آن هنگام در شرق اسلامى دربارهء چين و آسياى ميانه و هند رايج بوده و ابو دلف آن را به صورتى عرضه كرده كه نه دقيق است و نه ماهرانه ، و به علاوه ، انتساب رساله به دو فرضى بيش نيست .\r\nولى اين قضيه چون سلّا ترجمان روى ديگرى نيز دارد و نمىتوان اين گفته را به جاى حلّ نهايى پذيرفت ، زيرا بىگفت و گو سفر ابو دلف به چين يك واقعهء حقيقى است و قصّه‌هايى كه در الفهرست ، كه بتقريب منبع معاصر اوست ، 49 از زبان وى نقل شده دلايلى است كه وقوع سفر را تأييد مىكند و فران كه خبرهء اين مسائل است دربارهء آن يقين دارد ( 1913 / 1331 ه . ) . 50 روسكا ، كارشناس تاريخ علوم قطعى عرب ، نيز قصّهء بالا رفتن ابو دلف را بر كوه دماوند ، كه در روايت قزوينى آمده ، مطلبى جالب مىشمارد و گويد علاقهء ابو دلف به پديده‌هاى طبيعى وادارمان مىكند كه روايتهاى او را با اطمينان بپذيريم و از ترديدهاى واهى بر كنار داريم . 51 اين نظريّه‌هاى مختلف ، كه دربارهء نويسنده مثبت و دربارهء قصّهء سفر وى از بخارا منفى است ، محققان را بدين نتيجه رسانيد كه موضوع صحّت انتساب رساله تا هنگام به دست آمدن اطّلاعات تازه همچنان مسكوت بماند . بار تولد نيز ، ضمن ارزشيابى مطالب رساله از لحاظ تاريخى ، همين نظر را اعلام كرده است . نخستين گام اين مرحله كنجكاوى دقيق در نسخهء كتاب ابو دلف است كه به صورت دو رسالهء جدا در مشهد به جاست . قسمتى از كتاب ابن فقيه و هم رسالهء ابن فضلان در همان نسخه خطى موجود است . گر چه تحقيق از رورزاوئر 1939 / 1358 ه . 52 را كه همراه ترجمهء رساله است كامل نمىتوان دانست ، ولى پاره‌اى ملاحظات تازه خصوصى و عمومى ، از آن به دست آمده است كه روشن مىكند رساله ساختهء خيال نيست . 53 فى المثل معلوم شده كه اطّلاعات ابو دلف از والى وقت سيستان صحيح است ، در صورتى كه از روزگار گريگوريف به بعد دانشوران از پذيرفتن آن ابا داشتند . 54 نيز پاره‌اى از تفصيلات مربوط به ديدار چين در گزارش سفارت ديگرى كه بعدها شاهرخ به آن سرزمين فرستاده تأييد شده است . 55 علاوه بر اين دقّت ملاحظهء ابو دلف در مورد پديده‌هاى طبيعى و تاريخى مسلّم شده است . در مورد مسائل ديگر اكنون به طور قطع مىتوان گفت كه سفرنامهء وى نمودار ياد داشتهاى روزانه يا توصيف دقيق راه نيست ، بلكه از روى حافظه و پس از گذشت مدتى دراز از وقوع سفر ، بىرعايت ترتيب حوادث و ديدار قبايل و اماكن ، تدوين شده . به علاوه ، ابو دلف بجز آنچه با چشم ديده بسيارى چيزها را از شنيده‌هاى خود آورده و دو قسمت را با هم آميخته است . 56 خلاصه آنكه دلايل قاطع نداريم كه گزارش ابو دلف\r\n\r\n","description":"","footnote":"","page_name":" 152 ","page_number":166},
  {"content":"\r\n\r\nبر اساس يك سفر واقعى نبوده يا اينكه مجموعه‌اى از قصه‌هاست كه به دو نسبت داده‌اند . 57 جهانگردان عرب نه تنها از طرف مشرق بلكه از طرف مغرب نيز به اروپا رسيدند . در اين زمينه اثر معتبرى از ابراهيم بن يعقوب به جا مانده كه بكرى ، جغرافى شناس و اديب اندلسى قرن يازدهم / پنجم ه . ، و قزوينى ، كيهان نگار قرن سيزدهم / هفتم ه . ، قسمتى از آن را نگاه داشته‌اند . ابراهيم بن يعقوب يك دانشور يهودى اندلسى است كه به تجارت برده اشتغال داشته و به سال 965 / 354 ه . به جنوب آلمان سفر كرده و در ماگدبورگ 58 به ملاقات امپراتور اوتو نايل شده و اطّلاعاتى وسيع از امير نشينهاى صقلاب اروپاى وسطا در آن روزگار به جا نهاده و از چهار امير نشين بلغارستان ، لهستان ، چك ، و ناكون اوبدريتى سخن دارد ، و نيز تفصيلاتى رسا از بعضى از شهرهاى ساحلى يا نزديك ساحل فرانسه و هلند و آلمان به دست مىدهد . طبيعى است كه منبعى چنين مهم و منحصر به فرد مورد توجّه دانشوران آلمان و اسلاو قرار گرفته باشد كه زودتر از ديگران تحقيقاتى بسيار و متنوع دربارهء ابراهيم انجام داده‌اند .\r\nاساس همهء اين تحقيقات كتاب كونيك و روزن ( 1878 - 1903 / 1295 - 1321 ه . ) است كه هنوز هم در اين زمينه از همه بهتر است . قسمت اوّل تحقيق 59 شامل متن و ترجمه همهء مطالبى است كه در كتاب المسالك و الممالك بكرى دربارهء ابراهيم هست و دو نسخهء خطّى معروف آن وقت يكى از گايانگوس ، خاور شناس اسپانيولى ، و ديگرى نسخهء قسطنطنيّه مبناى كار بوده است .\r\nتحقيقات مكرّر گئورگ ياكوب از آغاز سال 1889 / 1306 ه . و نيز تحقيقات و ستبرگ در پايان قرن نوزدهم و آغاز قرن بيستم / چهاردهم ه . گامهاى ديگرى در اين زمينه بود . امتياز مهمّ ياكوب ، بجز تحليل عميق مطالب ، در اين است كه همهء مطالب قزوينى را دربارهء ابراهيم بدقّت مطالعه كرده ؛ به علاوه ، از يك نسخهء خطّى كه لاندبرگ به دست آورده بهره گرفته است .\r\nمقايسهء ميان قزوينى و بكرى اين انديشهء پيچيده را براى ياكوب پديد آورد كه دو شخصيّت عربى به آلمان سفر كرده‌اند . اين را فرضيّهء « ابراهيم - طرطوشى » ناميده‌اند و ياكوب مدت چهل و دو سال مصرانه طرفدار آن بود . 60 در صورتى كه اين فكر ، به خاطر شگفت انگيزى و دور از واقع بودن ، اعتراضات سختى به وجود آورد . خلاصهء انديشهء ياكوب چنين است : 61 بتقريب ، در يك زمان به صورت جداگانه ، فرمانروايان عرب دو سفارت به سوى دربار اوتوى اوّل فرستادند ؛ يكى از آن فاطميان بود كه از شمال افريقا و راه دريا سوى ايتاليا و جنوب آلمان رفت ، و ديگرى سفارت خليفهء قرطبه بود كه از اسپانيا به محاذات اقيانوس اطلس و درياى شمال حركت كرد و از بوردو ، روئن ، اوترشت ، شلسويگ ، پادربورن ، سست ، و فولدا گذشت و به ماينتس رسيد . با اين دو سفارت دو كس همراه بوده‌اند كه هر كدام سفرنامه‌اى به جا نهاده‌اند و اتفاقا هر دو نامشان ابراهيم بوده است : يك يهودى مغربى به نام\r\n\r\n","description":"","footnote":"","page_name":" 153 ","page_number":167},
  {"content":"\r\n\r\nابراهيم بن يعقوب با سفارت افريقا رفته بود ، و ابراهيم بن احمد طرطوشى همراه سفارت قرطبه بوده است . اوتوى اوّل هر دو را به سال 965 / 354 ه . در ماگدبورگ پذيرفت و هر دو سفير گفتار امپراتور را دربارهء نواحى اروپاى مركزى شنيدند و هنگام بازگشت هر دوشان مشاهدات خود را با آنچه از امپراتور شنيده بودند به قلم آوردند و هماهنگى مطالبشان را بدينسان مىتوان تفسير كرد .\r\nاين فرض پر تكلّف از اختلاف نام دو سفير در قطعات باقيماندهء سفرنامه به وجود آمد ، زيرا در مطالب اختلافى نبود . بكرى نام ابراهيم بن يعقوب به دو داده بود ، ولى قزوينى او را طرطوشى و يك بار هم « ابراهيم بن احمد » ناميده بود كه معلوم مىشد مسلمان بوده نه يهودى .\r\nولى موضوع يهودى بودن در كتاب بكرى مورد ترديد نبود . 62 كوالسكى ، دانشمند لهستانى ، اين قضيّهء بغرنج را حل كرد و فرض ياكوب را به طور نهايى از ميان برد . 63 به ساليانى دراز كه كوالسكى براى فراهم آوردن چاپى تازه از رسالهء ابراهيم بن يعقوب كار مىكرد ، از يك نسخهء خطّى كتاب بكرى كه بتازگى در مراكش به دست آمده بود 64 فايدهء بسيار برد . معلوم شد كه اين نسخه در واقع ارزش چندان ندارد و بىعيب نيست ، و به علاوه ، قسمتى از روايت ابراهيم دربارهء صقلابيان از آن افتاده بود ؛ ولى در عوض همهء اينها نام كامل جهانگرد را به صورت « ابراهيم بن يعقوب اسرائيلى طرطوشى » داشت 65 و اثبات اينكه در واقع دو نام قبلى متعلّق به شخص واحد است آسان شد . مؤيّد اين سخن آنكه در سالهاى اخير تعدادى از آثار مهم تاريخى و جغرافيايى اندلس چاپ شده و از آن جمله كتاب عبد المنعم حميرى از رجال قرن سيزدهم و چهاردهم / هفتم و هشتم ه . است كه در آن به توصيف شهر لورقهء اسپانيا [ لركه 
  ] كه قزوينى به ابراهيم بن احمد طرطوشى نسبت داده برمىخوريم ، با اين اختلاف اساسى كه در روايت حميرى نام احمد نيست . بنا بر اين بايد آن را اشتباه قزوينى يا يكى از نسخه پردازان شمرد . بدينسان اشكالى كه در تعيين شخصيّت مؤلّف وجود داشت از ميان مىرود . مؤيّد اين مطلب آنكه نسخهء خطّى مراكشى بكرى كه روايت ابراهيم را دربارهء صقلابيان ندارد ، در عوض مطالبى در مورد اندلس دارد كه در نسخه‌هاى ديگر نيست و ضمن آن از ابراهيم بن يعقوب به عنوان مرجعى موثّق در مسائل اسپانياى مسيحى ياد شده و اشاره‌اى گذران دربارهء او با قيصر روم هست 66 كه بىگفت و گو مقصود همان امپراتور اوتو است كه در نسخه‌هاى ديگر در قطعهء مربوط به صقلابيان آمده است . 67 بنا بر اين مىتوان به طور قطع گفت كه يك جهانگرد دانشور اندلسى به قرن دهم / چهارم ه .\r\nمىزيسته به نام ابراهيم بن يعقوب يهودى طرطوشى منسوب به طرطوشهء اندلس . وى ، چنان كه\r\n\r\n","description":"","footnote":"","page_name":" 154 ","page_number":168},
  {"content":"\r\n\r\nتاكنون گمان مىرفت ، فقط تاجر نبوده بلكه از دوستداران كتاب و صاحبنظرى ماهر دربارهء نواحى اسپانيا ، فرانسه ، آلمان ، و قلمرو صقلابيان غربى بوده است ، 68 و نيز مردى نكته بين بوده و مىتوانسته سكّه‌هاى كوفى را بخواند و دربارهء نصر بن احمد سامانى و سمرقند و ادويه‌اى كه از هند مىآمده اطّلاعاتى داشته است . 69 از گزارش سفر وى فقط قطعاتى به جا مانده كه قسمتهاى مربوط به آلمان و صقلابيان را عذرى و بكرى و قزوينى نقل كرده‌اند و روايت آنان به مؤلّفان ديگر همچون ابو سعيد غرناطى و ابو الفداء و دمشقى و دو نويسندهء ترك ، سپاهى زاده و باكويى ، رسيده است . ظاهرا گزارش وى دربارهء اندلس ، كه در نسخهء مراكش بكرى هست و در كتاب قزوينى و حميرى نيز بوده ، رواج فراوان يافته و شايد قطعات ديگرى از آن دربارهء همين مسائل در كتب مؤلّفان مذكور هست كه به منبع آنها اشاره نكرده‌اند .\r\nخطاست اگر تصوّر كنيم سفرهاى عربان به قرن دهم / چهارم ه . به شرق و شمال انحصار داشت . و در فصل بعد هنگام سخن از ابن حوقل از مسافرتهاى غرب سخن خواهيم داشت . محتمل است كه جنوب نيز مورد توجّه بوده امّا دربارهء آن جز اندكى به جا نمانده است و در اين زمينه سفر ابن سليم اسوانى 70 به سرزمين نوبه در حدود سال 975 / 365 ه . اهميت اساسى دارد . وى از طرف جوهر صقلّى [ سيسيلى 
  ] ، سردار فاطميان ، به مأموريت سياسى به سوى پادشاه نوبه رفته و كتابى به عنوان كتاب اخبار النّوبة و المقرّة و علوة و البجه و النّيل نوشته و از همهء جاهايى كه ديده و از مردمش گزارشى دقيق داده و قطعاتى از آن در كتاب مقريزى 71 و ابن اياس 72 به جا مانده است . گزارش وى دربارهء نيل كاملا دقيق است امّا قسمتى از آن ، منقولاتى است كه با ملاحظات عينى در آميخته است . به احتمال نزديك به يقين اين تنها گزارشى است كه در نوشته‌هاى عربى قرون وسطا حدود معرفت عربان را از بستر نيل بالا نشان مىدهد ، ولى متن آن در مؤلّفات جغرافيايى بعدى اثرى نداشته است . مثلا گزارش ادريسى دربارهء بستر نيل بالا نمودارى واضح از كمبود منابع اوست كه غالبا مشخّص نشده است . 73 مسلّم است كه ابن سليم اسوانى تنها جغرافى نويس گمنام نبوده كه پردهء فراموشى بر او افتاده است . بجز مؤلفان بزرگ و معروف كه از آنها سخن رفت يا خواهد رفت ، تعدادى نه چندان كم نويسندگان گمنام بوده‌اند كه مسلمانان دربارهء آنها جز اندكى ندانسته‌اند . گروهى نيز بوده‌اند كه آثارشان به جا نمانده يا همچنان ناشناس مانده است . به هر حال با آنكه موادّ كتبى همه به دسترس ما نيست ، با اطمينان توانيم گفت كه قرن دهم / چهارم ه . از لحاظ نوشته‌هاى جغرافيايى عرب دوران رونق خلّاق بود . در اين دوران تعدادى فراوان از نويسندگان مبرّز بوده‌اند و جنبشى تازه به وجود آمد كه به حق نام « مكتب كلاسيك جغرافيايى عرب » بدان مىتوان داد و در مدّت نيم قرن مؤلّفاتى پديد آمد كه قالب و رنگ مشخّص و منسجم داشت .\r\n\r\n","description":"","footnote":"","page_name":" 155 ","page_number":169},
  {"content":"\r\n\r\n\r\nفصل 7 - مكتب كلاسيك جغرافياى قرن دهم / چهارم ه .\r\nتوجه قرن دهم / چهارم ه . به مطالب جغرافيايى ، از كتب « المسالك و الممالك » به خوبى آشكار مىشود . اين رشته تأليفات جغرافيايى از گزارشى كه مردى از اهل بلخ دربارهء جهان اسلام نوشت پايه گرفت ، و دانشورى از ايالت فارس از او مايه گرفت و بر آن افزود ، و جهانگردى متولّد بغداد و مدتها مقيم افريقا 1 نوشتهء دومى را دستكارى و تكميل كرد . هر يك از اين حلقه‌ها به نقشه‌اى پيوسته است و تعدادى مؤلّفات مشابه ادبى دارد . اين مجموعه ، از يك سلسله نقشه‌ها كه از آغاز با آنها مرتبط بوده و در نخستين اثر معروف آمده و از نظر دقتى كه داشته هيچ گونه تبديلى در آنها راه نيافته ، جدا نيست . طبيعى است كه اين سلسله تاثير بسزايى داشته باشد . و اگر اسم پيروان اين مكتب را نمايندگان « مكتب كلاسيك » جغرافياى اسلامى بگذارند مناسب باشد . چنان كه سزاوار بود كه به اين سلسله از نقشه‌ها كه اين كتابها بر آنها پايه گذارى شده ، نام اطلس اسلام بدهند ، اطلسى كه نمايشگر اوج كار نقشه كشى در اسلام است . 2 هنوز هم رابطهء سه حلقهء اساسى اين گروه با يكديگر كاملا روشن نيست با آنكه تا سالهاى اخير تحقيق دربارهء آن دوام داشته است . در آغاز دههء هشتم قرن پيش دخويه نوشته بود كه « اين آشفتگى كه با نام سه جغرافى شناس اسلامى يعنى : ابو زيد بلخى ، و اصطخرى و ابن حوقل پيوسته است ، كمتر سابقه دارد . 3 تحقيق در اين باب را خود دخويه آغاز كرد ؛ همو بود كه با چاپ دو اثر از اين مجموعه بر اساس نسخه‌هاى خطّى كه به روزگار وى معروف بود ، سلسلهء كتابخانهء جغرافيدانان عرب را آغاز كرد و در ضمن تحقيقى خاص كوشيد تا ارتباط ميان سه مؤلّف را روشن كند . در طىّ هفتاد سال پس از تحقيق وى مواد بسيار فراهم آمد . به علاوه ، در سالهاى اخير اين نكته كه به هنگام انتشار سلسلهء دخويه شناخته نبود معلوم شده كه بايد متن و نقشه‌ها را با هم مطالعه كرد ، زيرا خود مؤلّفان نيز متن و نقشه‌ها را به هم پيوسته‌اند . يك هموطن\r\n\r\n","description":"","footnote":"","page_name":" 156 ","page_number":170},
  {"content":"\r\n\r\nدخويه كه معاصر است در اين زمينه فعّاليّت فراوان كرده ، مقصودم كرامرس است كه در سالهاى اخير براى روشن كردن اين قضيّه كه هنوز هم حل نشده كوشش فوق العاده داشته است .\r\nكمبود اطّلاعات دربارهء مؤلّفان اشكال موضوع را بيشتر مىكند . از مؤلّف اوّلى كه كتاب وى به جا نمانده ، بعضى اطّلاعات درست داريم ، به خلاف دو مؤلّف ديگر كه كتابهايشان بجاست امّا تا كنون در منابع موجود چيزى دربارهء آنها به دست نياورده‌ايم . كتابى كه سلسله با آن آغاز مىشود ، از دانشور معروف عصر خويش ، ابو زيد احمد بن سهل بلخى ، است كه به حدود سال 850 / 235 ه . در يكى از دهكده‌هاى بلخ تولّد يافت و كار خود را با معلّمى آغاز كرد و سپس چون به مطالعهء علوم شرعى علاقه داشت به بغداد ، مركز تمدّن آن روزگار ، سفر كرد و هشت سال در آنجا بماند كه ظاهرا در اثناى آن فريضهء حج را به جا آورد ، ولى طولى نكشيد كه تمايلات وى به خلاف روزگار جوانى در جهت ديگر افتاد ، زيرا زير نفوذ كندى ، فيلسوف معروف ( متوفى پس از سال 870 / 256 ه . ) ، قرار گرفت و جزو شاگردان با وفاى او شد .\r\nبدين گونه بلخى نيز به همان مكتبى پيوست كه سرخسى ، يكى از معاريف جغرافى نويسان ، قبلا بدان پيوسته بود . وقتى با بلخ بازگشت همچنان به آن مكتب وابسته ماند ، و چون استاد خويش ، كندى ، به نجوم و فلسفه اشتغال يافت ، و چنان شد كه ميان وى و جيهانى ، جغرافيدان و وزير سامانيان ، روابط استوار پديد آمد و وزير از او خواست تا به بخارا رود ولى بلخى نپذيرفت .\r\nمدّتى به كار دبيرى امير بلخ ، احمد بن سهل ، پرداخت ( حدود سال 919 - 920 / 307 ه . ) كه ايّام حكومتش دراز نبود . وى دانشور و اديب و مؤلّف بود و تقريبا شصت اثر داشت كه همه را فقط به نام مىشناسيم و اگر نسخه‌هاى خطّى كمياب از آنها به جاست تا كنون كنجكاوى نشده است . ناشر اروپايى كتاب مفصّل البدء و التأريخ آن را به بلخى نسبت داده و اين اشتباه از منابع ديگر آمده بود و بعد معلوم شد كه كتاب مذكور از مطهّر بن طاهر مقدسى است كه در اواخر قرن دهم / چهارم ه . مىزيسته است .\r\nبلخى كتاب جغرافيايى خويش را در ايّام پيرى يعنى در حدود سال 920 - 921 / 308 - 309 ه . تأليف كرد . اين كتاب در منابع مختلف نامهاى گونه‌گون دارد . جايى صور الاقاليم و جاى ديگر أشكال البلاد و جاى ديگر تقويم البلدان عنوان گرفت و همين قضيه نشان مىدهد كه متن اصلى كتاب ، حتّى به دوران نزديك به مؤلف ، شناخته نبوده است . كتاب بلخى ، اطلسى بوده كه پاره‌اى توضيحات همراه داشته است . از كلمات مقدسى ، كه نزديك به نيم قرن پس از آن مىزيسته و هنوز هم كلمات او منبع اساسى شناخت كتاب بلخى است ، دربارهء آن قضاوت مىتوان كرد :\r\nهدف كتاب ابو زيد بلخى ، نمودار و صورت زمين بود ، و آن را به بيست قسمت كرد و\r\n\r\n","description":"","footnote":"","page_name":" 157 ","page_number":171},
  {"content":"\r\n\r\nنمودارها را شرح داد ، اما مختصر كرد و مطالب مفيد و چيزهاى نافع را بتفصيل و ترتيب بياورد و بسيارى از شهرهاى بزرگ را ياد كرد و به ولايتها و ناحيه‌ها نرفت . مگر ندانى كه صاحب خراسان وى را به حضور خواند كه از او معاونت گيرد و چون به جيحون رسيد به دو نوشت اگر مرا به خاطر راى درستم خواسته‌اى راى من از عبور اين رود منعم مىكند . و چون نامهء وى را بخواند بفرمود تا به بلخ باز گردد . 4 از اين تحليل موجز به زحمت مىتوان توضيحى درآورد . فقط از دستكاريهاى بعدى كه در كتاب بلخى انجام شده و كيفيّت آن بسيار پيچيده است ، مىتوان كم و بيش شكل عمومى آن را به دست آورد . از ملاحظات مقدسى در موارد ديگر توان دانست كه اصل كتاب بلخى حتّى به دوران وى كمياب بوده است 5 و با آنكه ياقوت از وجود آن خبر داشته ولى تقريبا فقط به اصطخرى اشاره مىكند . شايد رونويسى از كتاب او داشته 6 و بعضى از اجزاى قديمى آن را از بلخى پنداشته است . پس از كنجكاوى دقيق معلوم شده كه بعضى از نسخه‌هاى خطّى ، كه در فهرستها و حتّى در متن كتاب به بلخى منتسب شده ، در واقع رونويسهايى از كتاب اصطخرى يا ابن حوقل بوده است . 7 براى قضاوت دربارهء دو نفر ديگر ، موادّ فراوان در دست است . بجز نسخه‌هاى خطّى كه اساس چاپ دخويه بود ، در سالهاى اخير تنها در استانبول دوازده نسخهء خطّى به دست آمده 8 كه بعضى از آنها بسيار كهن است . و همينها تجديد چاپ جلدهاى اوّل كتابخانهء جغرافيدانان عرب را ضرورى مىكند . بر خلاف نسخه‌هاى خطّى كه مطالب فراوان دربارهء آنها هست ، اطّلاعات ما دربارهء دو مؤلّف هنوز هم ناچيز و به هر حال خيلى كمتر از بلخى است . از نام يكيشان كه ابو اسحاق فارسى اصطخرى است توان دانست كه از مردم ايران ميانه بود و از مطالعهء كتاب وى معلوم مىشود كه سفر بسيار كرده و ما وراء النهر و ايران و جزيرة العرب و شام و مصر را ديده است . كتاب خود را به رسم قديم المسالك و الممالك نام داد و رونويس اوّل آن را در حدود سال 930 - 933 / 318 - 321 ه . ، كه ابو زيد بلخى زنده بود ، آماده كرد ولى كتاب وى بخصوص در مشرق به صورت طومارهايى انتشار يافت كه مبناى آنها رو نويس سال 950 / 340 ه . بود .\r\nاصطخرى مانند ديگر جغرافى نويسان اين مكتب فقط از توصيف جهان اسلام سخن دارد و آن را به بيست اقليم تقسيم مىكند ولى نه به معنى خاصّ اقليم ، يعنى كمربندى كه شامل تعدادى از درجات عرض است ، بلكه به معنى مناطق جغرافيايى وسيع يا نواحى . به دنبال گفت و گوى عمومى از ربع معمور و مساحت آن و درياها از وصف جزيرة العرب ، درياى\r\n\r\n","description":"","footnote":"","page_name":" 158 ","page_number":172},
  {"content":"\r\n\r\nفارس ( با اقيانوس هند ) ، مغرب ( با اندلس و سيسيل ) ، مصر ، شام ، درياى روم ، جزيره ، عراق ، ايران جنوبى ، هند ، و ايران ميانه و شمالى ( با ارمنستان و آذربايجان و درياى خزر ) سخن مىرود و كتاب با توصيف ما وراء النهر خاتمه مىيابد . 9 اصخرى اطّلاعاتى از مرزها ، شهرها ، مسافتها ، و طرق ارتباط مىدهد و دربارهء محصولات ، تجارت ، صناعت ، و اقوام توضيحات مفصّل دارد . بيشتر توضيحات وى از سرزمينهايى است كه ديده و گاه توضيحات مختصر اهميت خاص دارد . به گفتهء آمارى « دربارهء سيسيل اندكى مىگويد اما بسيار پر مغز » ؛ 10 اين سخن دربارهء جزيرهء قلال نيز صادق است كه جاى آن در مديترانه دور از سواحل فرانسه و به احتمال قوى همان جزيرهء فراكسينتوم است كه عربان از سال 889 - 972 / 276 - 362 ه . آن را اشغال كرده بودند . 11 اطّلاعات وى از صقلابيان كم و پراكنده است اما بىارزش نيست . پيش از انتشار چاپ دخويه ، هاركاوى اين گونه مطالب را فراهم آورده و با هم مقايسه كرد ، اما كار وى كهنه است . بر خلاف آن ، مقالهء دورژاك ، خاور شناس چك ( 1889 ) ، گر چه ارزش تحليلى آن كم است بىاهميت نيست . روايت اصطخرى از قوم خزر مورّخان را با مشكلاتى چند رو به رو كرده ، زيرا بدون آنكه فايده‌اى بر آن مترتّب باشد ، دو روايت مختلف را با هم جمع كرده ، و اين كارى است كه دانشمند مجارى ، كموشكو 1921 / 1340 ه . نيز خواسته آن را ثابت كند . 12 ولى اين اشكال پس از كشف نسخهء كامل ابن فضلان تا حدّى از پيش برخاست ، چه معلوم شد كه قسمت مربوط به قوم خزر - كه ياقوت به ابن فضلان نسبت مىدهد - در واقع از اصطخرى است .\r\nكتاب اصطخرى نفوذ فراوان داشت و به قلمرو نوشته‌هاى عربى محصور نماند ، زيرا چند ترجمهء فارسى از آن شد كه از روى نسخهء اوّل كتاب بود و باعث پيدايش اين نظر شد كه اصطخرى اصل كتاب خويش را به فارسى نوشته بوده است . 13 از لحاظ زمانى ، دامنهء اين نفوذ بسيار كشيده است . نسخهء عربى كتاب كه به قرن پانزدهم / نهم ه . به كتابخانهء شاهرخ راه يافت ، انگيزه تأليف كتاب جغرافياى حافظ ابرو شد ؛ 14 امّا ترجمهء تركى اصطخرى به دوران سلطان محمد سوم و حدود سال 1596 / 1003 ه . باز مىگردد . 15 معاصر كمسالتر اصطخرى ، ابو القاسم بن حوقل نصيبى ، كه دربارهء او بيشتر از اصطخرى اطّلاع داريم ، كار وى را در زبان عربى تكميل كرد . از نام ابن حوقل توان يافت كه از شهر نصيبين جزيره بود ، و هم از خلال كلمات او معلوم مىشود كه جهانگردى وى به رمضان سال مه 943 / 331 ه . 16 از بغداد آغاز شده و بازرگانى را پيشهء خود كرده ؛ ولى شايد در واقع مبلّغ سياسى بوده است . قلمرو سفرهاى وى شامل آفريقاى شمالى و اندلس بوده و ناپل ، پالرمو ، عراق ، ايران ، و قسمتى از هند را ديده ، و بسيار زود به جغرافيا علاقه‌مند شده و ديدار اصطخرى در سال 952 / 340 ه . از جمله انگيزه‌هاى وى بوده است كه آن را چنين روايت مىكند :\r\n\r\n","description":"","footnote":"","page_name":" 159 ","page_number":173},
  {"content":"\r\n\r\nچيزى كه بيشتر از همه مرا به تأليف اين كتاب ترغيب كرد ، اشتياقى بود كه در جوانى به اخبار بلاد و اطّلاع از رجال شهرها داشتم ، و از مسافران اطراف و نمايندگان تجّار و خوانندگان كتب جغرافيا بسيار مىپرسيدم و خبر جويى مىكردم . و چون يكى را مىديدم و مىپنداشتم راستگوست و پاسخ سؤالات مرا مىداند ، وقتى گفته‌هاى او را كه راست مىشمردم و حفظ كرده بودم و در اطراف آن انديشيده بودم ، به ديگرى عرضه مىكردم ، بيشتر آن را بيهوده مىيافتم و معلوم مىداشتم آن حكايتگوى نادان بوده . و چون چيزى را كه از اين دو شنيده بودم با حكايت سومى مقايسه مىكردم گفته‌ها مختلف و حكايات متناقض بود . بدين جهت به سفر و تحمّل خطر و وصف شهرها و جاهاى ولايتها و همسايگى اقليمها و ناحيه‌ها رغبتى يافتم و پيوسته كتاب ابن خرداذبه و كتاب جيهانى و تذكرهء ابو الفرج قدامة بن جعفر را همراه داشتم ، ولى از بردن دو كتاب اول كه مرا از طلب علوم نافع و سنّتهاى واجب باز داشته بود استغفار كردم . 17 و ابو اسحاق فارسى را بديدم كه اين صورت را از سرزمين هند كشيده بود كه آشفته بود ، و فارس را خوب كشيده بود و من آذربايجان را بدين گونه كشيده بودم كه نكو شمرد ، و جزيره را نيز كشيده بودم كه پسنديد ، و صورتى كه از مصر كشيده بود تباه بود و صورت مغرب نيز پر از خطا بود . گفت من زايچه و سرنوشت تو را ديده‌ام و خواهم كه خطاهاى كتاب مرا اصلاح كنى ، و من چندين شكل آن را اصلاح كردم و به او نسبت دادم ، آنگاه مناسب ديدم كه اين كتاب را خاص خود كنم و تقرير و توضيح آن را فراهم آرم و از تذكرهء ابو الفرج ، اگر چه همه حقّ و درست است ، چشم بپوشم و گر چه لازم مىنمود كه چيزى از آن را در اين كتاب بيارم امّا بهره بسيار گرفتن از حاصل رنج ديگرى را ناروا شمردم . 18 تأليف كتاب ابن حوقل در چنين وضعى انجام گرفته و به سبب رونويسهاى مكرّر دستخوش اشتباهات فراوان شده است . عنوان معمولى كتاب المسالك و الممالك است ، گر چه گاه نام ديگرى كه مربوط به حلقهء اوّل اين سلسله است يعنى صورة الارض نيز بر آن مىنهند . ابن حوقل نخستين رونويس تأليف خود را به سيف الدّوله حمدانى ( متوفى به سال 967 / 356 ه . ) پيشكش كرد و رونويس ديگر به سال 977 / 367 ه . 19 فراهم شد . چاپ كتاب به وسيلهء كرامرس از روى نسخهء استانبول ، كه كهنترين نسخهء خطّى ابن حوقل است و به سال 1086 / 479 ه . يعنى صد سال پس از تأليف كتاب نوشته شده ، از چاپ نخستين دخويه بمراتب بهتر است . به نظر كرامرس سه رو نويس از كتاب به وجود آمده كه اوّلى با دومى اختلافاتى داشته است . 20 مطالعهء كتاب مؤيّد گفتار ابن حوقل دربارهء ديدار اصطخرى است و از مقايسهء اثر وى\r\n\r\n","description":"","footnote":"","page_name":" 160 ","page_number":174},
  {"content":"\r\n\r\nبا كتاب اصطخرى معلوم مىشود در قسمتهاى مربوط به مصر ، افريقا ، و اسپانيا ، و سيسيل دستكارى شده و به قسمتهاى عراق ، ارمنستان ، و ما وراء النهر نيز تغييرات عمده راه يافته ، ولى قسمت ايران دست نخورده مانده است . ابن حوقل در كتاب خويش به روش گذشتگان رفته ولى عرضهء مطالب دقيقتر است و بعضى از مسائل اساسى را توضيح كرده است . گفتار وى در اين مورد بر ديگر آثار جغرافيايى مكتب كلاسيك نيز صادق است كه گويد :\r\nقلمرو اسلام را اقليم به اقليم و ناحيه به ناحيه و ولايت به ولايت بيان داشتم و از ديار عرب آغاز كردم و آن را اقليمى به حساب آوردم ، زيرا كعبه آنجاست و مكّه كه امّ القرى و به نظر من مركز اقليمهاست . و از آن پس كه همهء كوهها و كويرها و راهها و رودهاى ديار عرب را كه به درياى فارس مىرسد رسم كردم ، از فارس سخن آوردم زيرا درياى فارس بيشتر ديار فارس را به‌بردارد ، و انحناى آن را بر ديار عرب رسم كردم ، زيرا درياى فارس از جزيرهء مسقط و از عمان ، از جايى كه آن را رأس الجمجمه گويند ، پنجاه فرسخ به سوى عرب تا مكّه و قلزم پيش مىرود ، سپس مغرب را ياد كردم و آن را در دو صورت كشيدم و از سرزمين مصر آغاز كردم تا مهديّه و قيروان و شهرهاى اندك كه در صحراهاى آن هست ، و بقيهء صورت را از قيروان و مهديّه تا سرزمين طنجه و از يلى كشيدم ، و شهرهاى ساحلى را بر كنار دريا رسم كردم ، و راههاى آن را به همهء نواحى از مشرق و مغرب و جهات ديگر نمودار كردم . سپس مصر را در دو صورت آوردم چنان كه در ترسيم مغرب معمول است ؛ و وضع شهرهاى آن را نسبت به آبهاى جارى و كوهها و خليجها و زبانه‌ها و پيوستگى و جدايى آن را نسبت به دريا و آب فيّوم كه به درياچهء اقنى و تنهمت مىريزد وانمودم . سپس شام و ولايتها و كوهها و آبها و رودها و درياى آن را با شهرهاى ساحلى و درياچهء طبريّه و درياچه زعر ، و تيه بنى اسرائيل و جاى آن را نسبت به شام تصوير كردم . آنگاه درياى روم و كيفيّت و شكل آن را با شهرها و ولايتها كه از جانب شرقى روم مقابل ديار مغرب هست با شهرهاى روم كه به قلوريه هست ، و خليجى كه از درياى روم به تنگهء محيط به قسطنطنيه مىرود ، و آبهاى ديار روم و رودهاى بزرگ و شهرهاى آن همه را نشان دادم ، و چون صورت اندلس را در شكلهاى مغرب آورده بودم به تكرار آن نپرداختم ، و از جزاير مسكون اين دريا هر چه را مورد نياز و معروف بود ياد كردم ، آنگاه ربيعه و مضر و بكر را كه عنوان جزيره دارد و وضع دجله و فرات را نسبت به آن با حدود و كوهها و راهها و ديگر احوال آن ياد كردم ، و به دنبال آن صورت عراق و آبها و هامونها و رودها را كه به دريا مىرود آوردم . خوزستان را نيز با حدود و رودها و وضع و حال آن همانند فارس با همهء درياچه‌ها و جاى شهرها و وضع خشكى و دريا و دشت و كوه و راهها و معبرها وانمودم . آنگاه ديار سند و شهرها و\r\n\r\n","description":"","footnote":"","page_name":" 161 ","page_number":175},
  {"content":"\r\n\r\nراهها و معبرها و بلاد هند و اسلام مجاور آن را ياد كردم . و از پى آن صورت آذربايجان را با شكل كوهها و راهها و رودهاى شيرين چون ارس و كر آوردم و درياچهء خلاط و درياچهء كبودان را كه هر دو به دريا پيوسته است رسم كردم و كوهستان قبق را در آن ثبت كردم و كوهها و ولايتها و محل شهرها را چنان كه هست تا آنجا كه كوير خراسان و فارس وارد حدود آن شده نشان دادم . نيز صورت ولايت جبل و ديلم و طبرستان را و آن قسمت از درياى خزر كه مجاور است با قسمتى از راههاى آن ( كه همه را نمىدانستم ) آوردم با صورت درياچهء طبرستان و جزيره‌اش و مصب آبها كه بدان مىريزد و كوههاى نزديك آن و آنچه قلمرو اسلام است تا حدود آن و آنچه جز آن است . نيز بيابان ما بين خراسان و فارس را با همهء راهها كه به نواحى مجاور آن مىرود و ولايتهاى سيستان و غور كه مجاور آن است با كوهها و مصب آبها تا درياچهء زره رسم كردم ، و خراسان را با همهء ولايتهاى آن از طخارستان و جبال باميان و طوس و قهستان را با همهء آبهاى جارى و كوههاى مشهور و كويرها و راههاى معروف تصوير كردم . و پس از آن رود جيحون و ماوراى آن را كه ولايت بخارا و سمرقند و اشروسنه و اسپيجاب و شاش و خوارزم است با همهء آبها و راههاى آن وانمودم . همهء آباد و باير زمين همين است كه به ممالك تقسيم مىشود ، و سر ممالك زمين چهار است ، آبادتر و نكوتر از همه كه سياست درست و آباديهاى فراوان و خراج بسيار دارد مملكت ايرانشهر است كه مركز آن اقليم بابل است كه مملكت فارس است ، و در ايام عجم حد اين مملكت معلوم بود و چون اسلام بيامد از هر مملكتى چيزى گرفت . از مملكت روم شام و مصر و مغرب و اندلس را گرفت و از مملكت چين ما وراء النهر را گرفت و اين ممالك عظيم را بدان پيوست . و ديگر مملكت روم است كه شامل حدود صقلابيان و مجاوران ايشان است از روس و سرير و الان و ارمن و پيروان نصرانيت . و مملكت چين كه شامل ديگر ولايت تركان و قسمتى از تبت و مردم بت پرست است . و مملكت هند كه شامل سند و كشمير و قسمتى از تبت و همكيشان آنها است . از ولايت سودان مغرب و بجه و زنگ و اقوام نظيرشان نيز سخن نياوردم ؛ كه نظم ممالك به ديانت و آداب و حكمتهاست و استوارى عمران به سياست درست است و اينان از اين خصال عارى مانده‌اند و از اين چيزها بهره ندارند كه شايسته باشد ممالكشان با ممالك ديگر ياد شود ، ولى بعضى سياهان مجاور اين ممالك ديانت و رسوم و حكمتها دارند و با مردم اين ممالك نزديكند ، چون نوبه و حبشه كه نصرانيند و بر مذاهب روميانند ، و پيش از اسلام به اقتضاى مجاورت به مملكت روم پيوسته بودند ، زيرا سرزمين نوبه مجاور ديار مصر است و حبشه بر ساحل قلزم است و ميان آن و مصر بيابانهاى معمور است كه معادن طلا دارد و از درياى قلزم تا مصر و شام\r\n\r\n","description":"","footnote":"","page_name":" 162 ","page_number":176},
  {"content":"\r\n\r\nپيوسته است . ممالك معروف اين است و چون مملكت اسلام با فراهم آوردن قسمتهاى خوب اين ممالك فزونى گرفت آن ممالك شرف و عظمت يافت . 21 از اين جا معلوم مىشود كه ابن حوقل نيز مانند ديگر پيروان مكتب كلاسيك بتقريب همهء توجّه خويش را به توصيف « دار الاسلام » و بخصوص ايران منحصر كرده ، ولى در مواردى معيّن از قلمرو اسلام گذشته است . مثلا روايت وى از شكست بلغار و خزر 22 از روس در حدود سال 969 / 358 ه . كه مؤلف در جرجان بوده بىاهميت نيست . اين حادثه با حملهء اسوياتوسلاو امير كيف به قوم خزر به سال 965 تطبيق مىكند . 23 اخيرا نظرى پيدا شده كه اين حادثه را با حملهء هارالد اريكسن ، پادشاه نروژ ، انطباق مىدهد . 24 با صرف نظر از موارد تشابه متعدد ، بايد بگوييم كه ابن حوقل از ميان جغرافى شناسان اين مكتب ، تنها خبرهء مسائل مغرب است . 25 اين نكته از خلال نسخه‌اى كه كرامرس منتشر كرده با قياس به چاپ دخويه ، روشنتر مىشود . در نسخهء مذكور گزارشى مفصّل از سرزمين بجه و تاريخشان و ناحيهء اريتريا 26 با ذكر نام دست كم دويست قبيله از بربران هست ؛ پس از آن واحه‌ها را توصيف مىكند و توصيفى كاملا مفصّل از وضعيّت سيسيل دارد . 27 روايت وى از سيسيل ، چنان كه آمارى 28 - خاور شناس و بزرگترين خبرهء مسائل آن ديار در نيمهء قرن گذشته - با تحليل دقيق مطالب آن معلوم داشته ، اهميّت خاص دارد . 29 علاقهء ابن حوقل به تجارت از خلال كتاب وى نمودار است . مطالبى كه فراهم آورده نمودارى جالب از تمدّن جهان اسلام در آن دوران است . مثلا وى در سجلماسه ، در جنوب مراكش ، با تنى چند از تاجران عراقى از اهل بصره و كوفهء مقيم آنجا برخورد و وسعت دامنهء تجارتشان را از آنجا توان دانست كه وى حواله‌اى ديد به مبلغ چهل و دو هزار دينار كه بر عهدهء يكى از ساكنان واحه اودغشت ، در افريقا ، بود . 30 تمايلات سياسى ابن حوقل گاه و بىگاه نمودار مىشود . وضع او در قبال امويان اندلس جالب است و در كتاب خود تصويرى كاملا دقيق از اندلس دوران اموى به دست مىدهد .\r\nدوزى به طور قطع ابن حوقل را جاسوس فاطميان مىداند 31 اما لوى پروانسال ، كه يكى از خبرگان بزرگ معاصر در مسائل اسپانياى اسلامى است ، نظر قطعى نمىدهد . به اعتقاد وى به هر حال او از عمّال عبّاسيان يا فاطميان بوده است . موجبات اين تهمت از لابه‌لاى كتاب وى نمودار است . عواطف وى را نسبت به فاطميان از آنجا توان دريافت كه اطّلاعات فراوانى از قرمطيان بحرين كه ظاهرا آنها را از نزديك شناخته ، به دست مىدهد . 32 به علاوه ، ابن حوقل به دوران عبد الرحمن سوم ، يعنى عصر شكوه خلافت امويان اندلس ، مدّتى دراز به قرطبه اقامت داشته و از زندگى اجتماعى و اقتصادى آن ديار اطّلاعات كافى فراهم آورده ، و از محصولاتى كه\r\n\r\n","description":"","footnote":"","page_name":" 163 ","page_number":177},
  {"content":"\r\n\r\nبه مغرب و مصر صادر مىشود ، سخن دارد و از برده فروشى اروپايى كه كار منحصر بعضى از تجّار - نه تنها در اندلس بلكه در همهء قلمرو شرقى مديترانه - بوده به خوبى اطّلاع دارد . گزارش ابن حوقل از شجاعت مردم اندلس و سازمان جنگى و اداريشان نامساعد است ؛ او متحيّر است كه چگونه اينان استقلال خود را حفظ كرده و مطيع يكى از فرمانروايان شرق اسلامى نشده‌اند .\r\nاز گفتهء وى معلوم مىشود كه اين كار را آسان مىداند و فاطميان يا عباسيان را بدان ترغيب مىكند . 33 ولى به هر حال ابن حوقل منكر اهميّت تمدّن اندلس نيست و معترف است كه در آن موقع خزانهء عمومى چنان معمور بود كه مىشد آن را فقط با خزانهء حمدانيان حلب مقايسه كرد ، و پايتخت شكوفان آن را بغداد دوم مىشمارد و از زيبايى شهر « زهراء » و رونق محلّهء رصافه بتفصيل سخن مىكند . 34 بنا بر اين عجب نيست اگر كتاب ابن حوقل در مغرب و بخصوص در اندلس شهرتى بيشتر از مشرق يافته است . ظاهرا فقط كتاب اصطخرى به فارسى ترجمه شده ، 35 ولى در عوض از نيمهء قرن دوازدهم مختصر ابن حوقل در اندلس رواج داشته و يك نسخهء خطّى از آن در پاريس هست با اضافات بسيار كه از دوران تلخيص كتاب يعنى ما بين سالهاى 1139 - 1184 / 534 - 580 ه . به جا مانده است . 36 به اطلس همراه اين مختصر ، نقشهء نيل را افزوده‌اند كه ، با اضافه‌اى اندك و مناسب ، مأخوذ از نقشهء كتاب خوارزمى است . 37 در قرن سيزدهم ابو سعيد ، مورخ و جغرافى شناس معروف اندلس ( متوفى به سال 1268 يا 1274 / 685 يا 673 ه . ) ، به نظريات ابن حوقل دربارهء اخلاق عربان اندلسى حمله‌اى سخت كرد 38 و شايد انگيزهء وى براى تكميل سه باب كتاب مربوط به اندلس و سيسيل و اسپانياى عربى همين بوده است . 39 ابن حوقل نمودارى مشخّص از روش « مكتب كلاسيك » جغرافياست كه موضوع بحث آن به قلمرو اسلام انحصار دارد و اين مطلب را چنين بيان مىكند :\r\nدر اين هنگام طول مملكت اسلام از فرغانه تا خراسان و جبال عراق و ديار عرب تا سواحل يمن حدود پنج ماه راه است ، 40 و عرض آن از ديار روم تا شام و جزيره و عراق و فارس و كرمان تا ديار منصوره بر ساحل درياى فارس حدود چهار ماه است . در تعيين طول اسلام حدّ مغرب را تا اندلس نياوردم ، از آن جهت كه چون آستين بر جامه است و در شرق و غرب مغرب اسلام نيست . زيرا وقتى از مصر به ديار مغرب گذر كنى ، در جنوب مغرب ديار سياهان است و شمال آن درياى روم و سپس سرزمين روم است . اگر روا بود كه طول اسلام را از فرغانه تا سرزمين مغرب و اندلس بدانيم ، مسافت آن سيصد منزل مىشد . 41\r\n\r\n","description":"","footnote":"","page_name":" 164 ","page_number":178},
  {"content":"\r\n\r\nحصر سخن به قلمرو اسلام 42 و چشم پوشيدن از مناطق خارج آن از مشخّصات مكتب كلاسيك جغرافيايى است . البتّه نويسندگانى همچون ابن خرداذبه ، يعقوبى ، ابن فقيه ، ابن رسته ، و مسعودى كوشيده‌اند تا گزارشى منظّم از وضع جهان اسلام و سازمان ادارى و راههاى ارتباطى آن به دست بدهند ، ولى به ديار اسلام بس نكرده‌اند ، بلكه از مناطق نامسلمان نيز چون شرق دور و امپراتورى بيزانس سخن آورده‌اند و به قصّه‌هاى عجايب نيز توجّه داشته‌اند . 43 مكتب كلاسيك اسلوبى سنگين‌تر داشته و به روش علمى دلبسته بوده ، ولى در عوض افق جغرافيايى خويش را محدود كرده است .\r\nخصوصيّت دوم مكتب مذكور توجّه به نقشه‌ها بوده است . ضمن سخن ، از نخستين رسالهء اين سلسله ، يعنى كتاب ابو زيد بلخى ، اشاره كرديم كه از يك نظر آن را توضيح مجموعهء نقشه‌ها مىتوان دانست . معلوم است كه نقشه‌هاى اين گروه همه يك روش دارد و كاملا همانند است ، زيرا در واقع مجموعهء دستكارى شده‌اى از نقشه‌هاى اطلس اسلام است . ولى كتابهاى جغرافيايى كه به دورانهاى بعد پديد آمده - بجز ادريسى - نقشه‌هاى مستقلّى همراه دارد كه از يكديگر جداست . مقصود اين نيست كه در آن روزگار نقشه‌هاى منطقه‌اى وجود نداشته ، زيرا از مدّتها پيش مسلمانان چنين نقشه‌هايى داشته‌اند . سابقا از نقشهء ديلم كه براى حجّاج بن يوسف ثقفى كشيده بودند سخن داشتم . نيز از نقشهء بطيحه يعنى منطقهء مردابهاى نزديك بصره كه به روايت بلاذرى 44 در مورد تقسيمات زمين به خليفه منصور تقديم شده اطّلاعاتى مبهم به جا مانده است . 45 صاحب الفهرست 46 گويد كه ثابت بن قرّة ، منجّم معروف ( متوفّى به سال 901 / 288 ه . ) ، يك نقشهء زمين ( صفة الدّنيا ) متعلّق به يك حرّانى ديگر را به خويشتن نسبت داده بود . مؤلّف اين نقشه را با چشم خود بر پارچهء دبيقى خام ديده كه رنگهاى آن به وسيلهء موم ثابت شده بود . روايتى همانند اين هست كه وقتى خزانهء المستنصر ، خليفهء فاطمى ( 1036 - 1094 / 427 - 487 ه . ) ، به غارت رفت نقشه‌اى به دست آمد كه به سال 964 / 353 ه . براى المعزّ لدين الله ، خليفهء فاطمى ، بر پارچهء شوشترى قلابدوزى شده و بلاد مختلف و كوهها و درياها و رودها و شهرها و راهها بر آن نمودار بود ، و نام آنها را با طلا و نقره و ابريشم دوخته بودند ، و چنان كه گفته‌اند بيست و دو هزار دينار ارزش آن بود . 47 طبعا نمىتوان دربارهء وضع و نوع اين نقشه‌ها چيزى حدس زد ، ولى بعيد نيست كه مردم محلّى آن را به وجود آورده باشند .\r\nتعدادى نقشه كه در ضمن ترجمهء دستكارى شدهء محمّد خوارزمى از بطلميوس - كه پيشتر از آن سخن داشته‌ايم - آمده به خلاف اين بوده ، زيرا دانشوران چنان تصوّر كرده‌اند كه اين نقشه‌ها تا حدّى مطابق روش بطلميوس بوده كه در محيط عربى فقط ادريسى طرفدار آن بوده است .\r\nالبتّه نقشه‌هاى مكتب كلاسيك با اين نمونه‌هاى بطلميوسى ارتباطى ندارد ، بلكه نمودار\r\n\r\n","description":"","footnote":"","page_name":" 165 ","page_number":179},
  {"content":"\r\n\r\nاطلس اسلام است با مشخصات معيّن كه هميشه به وضعى تغييرناپذير بيست و يك نقشه پشت سر هم است : نخست نقشهء مدوّر جهان است و به دنبال آن نقشهء جزيرة العرب و درياى فارس و مغرب و مصر و شام و درياى روم ، سپس چهارده نقشهء ديگر كه نمودار مناطق ميانه و شرق جهان اسلام است يعنى الجزيره و عراق و خوزستان و فارس و كرمان و سند و ارمنستان - كه ارّان و آذربايجان را پيوست دارد - و جبال و گيلان با طبرستان و درياى خزر و صحراى فارس و سيستان و خراسان و ما وراء النهر . 48 در اين جمله هر يك از ولايتهاى ايران نقشهء جدا دارد ، در صورتى كه در ناحيهء مغرب مناطقى وسيعتر از ايران ، نقشه‌هاى كمترى دارد . و اين نكته مؤيّد نظرى است كه گويد اصل اطلس از ايران بوده است . هدف اطلس ، تصوير جهان اسلام بوده به همان معنى كه اصطخرى و ابن حوقل از كلمه منظور داشته‌اند ، و از فقره‌اى كه همين پيش نقل كرديم معلوم شد . 49 هنوز كيفيّت پيدايش اطلس اسلام به خوبى روشن نيست . اشپرنگر 50 و نالينو 51 به استناد اشاره‌اى مبهم كه در كتاب الفهرست هست 52 عقيده دارند كه نقشه‌هاى ابو زيد بلخى از نقشه‌هاى ابو جعفر خازن منجّم گرفته شده است ، ولى اين فرض بىاساس است ؛ زيرا ظاهرا خازن پس از سال 961 / 350 ه . در گذشته 53 يعنى سن وى به مراتب از بلخى كمتر بوده است ، به علاوه ، ميان اين نقشه‌ها و جغرافياى نجومى اصطخرى 54 و ابن حوقل 55 هيچ گونه رابطه‌اى نيست . افزون بر اين ، هيچ اثرى از تقسيم اقاليم هفتگانه كه از مكتب جغرافياى رياضى گرفته شده در آن وجود ندارد ، بلكه كلمه اقليم به معنى آن قطعهء جغرافيايى به كار مىرود كه نقشه آن را نشان مىدهد . نقشه‌هاى اين مجموعه از يكديگر مستقل است و نمىتوان از پيوستن آنها يك نقشهء عمومى به دست آورد . به علاوه ، نشانى از خطوط طول و عرض ندارد . و نكتهء ديگر به تأييد اين سخن آنكه به هيچ وجه تناسبى با نقشه‌هاى خوارزمى ندارد و شايد انگيزهء اساسى آن نشان دادن راههاى ارتباطى بوده است .\r\nترتيب تقسيم اين نقشه‌ها اين فرض را پيش مىآورد كه همگى از يك اطلس ايران قديمى گرفته شده و دستكاريهاى مختصرى در آن شده تا با وضع آن روز جهان اسلام سازگار شود ، و سپس نقشهء جهان و دو دريا را به نقشهء اصلى افزوده‌اند ؛ و شايد اين نقشهء جهان با نقشهء مأمونى كه سابقا از آن سخن داشته‌ايم ارتباط داشته است . بقيّهء نقشه‌ها يا نقشهء ولايتهاى قديم دولت ساسانى است ، يا نقشهء سرزمينهايى كه مدّتى و به كيفيّتى تابع آن دولت بوده است ، همچون بلاد عرب ، ارمنستان ، سواحل درياى قزوين ، ما وراء النّهر ، و شايد سند . شام و فلسطين جزو سرزمينهاى دولت روم شرقى بود ، ولى از اين رو كه گذرگاه اساسى ارتباط ايران با ناحيهء غرب و درياى مديترانه به شمار مىرفته از ديد ساسانيان اهميّت خاص داشته است . از اين جا معلوم مىشود كه اطلس را در اصل براى امپراتورى قديم ساسانى كشيده‌اند و به منظور\r\n\r\n","description":"","footnote":"","page_name":" 166 ","page_number":180},
  {"content":"\r\n\r\nسازگارى با نيازمنديهاى مسلمانان در قرن دهم / چهارم ه . دستكارى شده و اصلاح كمى بدان راه يافته است . 56 جالب آنكه تقسيم نواحى به همان ترتيبى است كه بلاذرى در كتاب فتوح آورده است . 57 دربارهء خود نقشه‌ها به طور كلّى مىتوان گفت كه مطالب جغرافيايى آنها نسبت به وضع اروپاى آن روزگار دقيقتر است و اين نكته را از نقشهء بئاتوس ، راهب اسپانيولى قرن هشتم / دوم ه . ، معلوم مىتوان داشت . 58 نقشه‌هاى عربى از داشتن تصوير انسان و جانوران ، كه نقشه‌هاى اروپايى قرون وسطا بدان توجّه خاص داشت ، خالى است ولى در عوض اين نكته در اطلس اسلام و بخصوص در نقشهء مدوّر جهان آشكار است كه سواحل و رودخانه به صورت هندسى نمودار شده ؛ مثلا در بعضى از نقشه‌هاى اصطخرى مديترانه را تقريبا به شكل كروى يا اهليلجى كشيده‌اند . 59 نقشهء مدوّر جهان در نوشته‌هاى جغرافيايى متأخّر رواج فراوان يافت و از خلال همهء نقشه‌هايى كه قزوينى و ابن الوردى به قرنهاى سيزدهم و پانزدهم / هفتم و نهم ه . آورده‌اند و نيز بر نقشه‌هاى مدوّر ادريسى كه وابسته به مكتب ديگر است آن را به آسانى مىتوان باز شناخت ، و شايد نقشهء مدوّر و جالب كتاب محمود كاشغرى ، مؤلّف قرن دوازدهم / شستم ه .\r\nرا نيز كه نسخهء خطّى آن در استانبول هست از روى آن گرفته‌اند . 60 احتمال فراوان هست كه مسلمانان به دورانى كه اطلس اسلام به وجود آمد ، نقشه‌هايى از ريشهء ديگر نيز داشته‌اند كه با اطلس ارتباط نداشته و گاه در منابع مختلف از آن ياد مىشود .\r\nمقدسى ، كه به زودى از او سخن خواهيم داشت ، گويد كه در بعضى از كتابخانه‌هاى متعلّق به اميران و كسان ديگر 61 دست كم چهار نقشه ديده است . از اين گونه ملاحظات پراكنده قضاوت دربارهء اصل اين نقشه‌ها و تأثير آن بر نقشه‌هاى بعدى آسان نيست . دربارهء اطلس اسلام اطّلاعات بسيار داريم و گر چه بسيارى از نكات همچنان نامعلوم است با اطمينان مىتوان آن را مرحلهء دوّم نقشه كشى اسلامى به حساب آورد و مرحلهء سوم و آخر ، نقشه‌هاى معروف ادريسى بوده است .\r\nدربارهء متن آثار مكتب كلاسيك نيز همچون در مورد نقشه‌ها بسيارى مشكلات حل نشده هست . بىگفت و گو تقسيم مطالب آن تابع نقشه‌ها بوده و روشى مشخّص داشته است . در گزارش هر منطقه نخست از شهرها و رودها و كوهها و سكنه و آنگاه از راههاى ارتباطى سخن مىرفته كه روشى كاملا مناسب به نظر مىرسد ، زيرا براى افزودن مطالب تازه كه از جهانگردان و مدارك رسمى به دست مىآمده يا در نتيجهء گسترش مطالب تاريخى يا از منابع ديگر فراهم مىشده ، جايى باز مىمانده است . شايد مثال زندهء آن مطالبى است كه ابن حوقل بر قسمت مربوط به افريقا و اسپانيا افزوده است . 62\r\n\r\n","description":"","footnote":"","page_name":" 167 ","page_number":181},
  {"content":"\r\n\r\nآخرين نمايندهء معتبر مكتب كلاسيك مقدّسى است كه اشپرنگر او را « بزرگترين جغرافيدان تاريخ انسانى على الاطلاق » مىشمارد ، 63 و اگر اين سخن از طرف دانشورى كه جزو نخستين محقّقان اين رشته بوده و نخستين نسخهء خطّى مقدسى را كشف كرده مبالغه آميز به نظر آيد ، نظر كرامرس ، دانشور معاصر ، را بدون پروا مىتوان پذيرفت كه مؤلّف را اصيلترين جغرافى شناس و كتاب وى را گرانقدرترين مؤلّفات جغرافى اسلامى مىشمارد . 64 اشپرنگر ضمن تحليل كتاب گفتهء خود را تعديل مىكند و مىگويد : « مقصودم اين نيست كه كتاب جغرافياى وى از مؤلّفات تازه در اين رشته برتر است ، زيرا تجربهء نسلهاى بعد را ندارد ، ولى به احتمال قوى پيش از او هيچ كس مانند وى نكته بين و سفر كرده نبوده و مطالب خويش را در قالب منظّم نريخته است . » 65 شايد نام وى محتاج توضيح باشد زيرا او نيز ، مانند بيشتر مؤلّفان عرب ، به نام كامل خود كه بر صفحهء اوّل يكى از نسخه‌هاى خطّى 66 كتابش آمده شناخته نيست . وى شمس الدّين ابو عبد الله - محمّد بن احمد بن ابو بكر بنّاء مقدسى شامى بشّارى است ، ولى معمولا او را مقدسى يا بشارى مىخوانند كه اوّلى از نام عربى اورشليم گرفته شده كه « قدس » ، « بيت المقدّس » ، يا « بيت المقدس » نيز نام دارد و لغت شناسان دقيق 67 اين صيغهء اخير را مىپسندند [ كه كلمهء دوم را مقدس بر وزن مجلس بخوانند نه مقدّس بر وزن مفخّم 
  ] و به دوران ما نيز يك خاندان بزرگ عربى به همين نام شهره است . ولى صيغهء مقدّسى نيز رواج بسيار دارد و شايد خود مؤلّف در قطعه شعرى كه در خاتمهء كتاب آورده و ضمن بازى با كلمات از « حكمت مقدّس » سخن آورده به همين صيغه نظر دارد . 68 ياقوت در قرن سيزدهم غالبا او را به عنوان بشّارى و گاه به نامهاى ديگر مثلا ابن بنّاء خوانده است .\r\nعنوان بنّاء مربوط به تاريخ زندگانى اوست . زيرا مقدسى به سال 946 - 947 / 335 ه . در بيت المقدس تولد يافت . وى نوادهء بنّايى بود كه به دوران احمد بن طولون با ساختن بندر عكّا شهره شده بود ، در كتاب نوادهء او نيز گاه و بىگاه تمايلات معمارى وى كه محتملا از پدر بزرگ خود به ارث برده نمايان مىشود . خاندان مادرش از دهكدهء بير از توابع قومس بود كه در حدود خراسان است . عوامل نسب و خويشاوندى ، آشنايى با يك نيمهء جهان اسلامى را براى وى آسان كرد و در نتيجهء علاقه به سفر ، جز اندلس و سند و شايد سيستان ، همهء مناطق جهان اسلام را بديد . مقدسى سيسيل را نيز ديده است و آمارى ضمن تحليل مطالب وى دربارهء جزيرهء سيسيل اين نكته را مدلّل داشته است . 69 اطّلاعات وى از اندلس ، چنان كه خود او مىگويد ، از دو تن حج گزار كه به سال 987 / 377 ه . 70 در مكّه ملاقاتشان كرده نقل شده است ، ولى به گفتهء دوزى اين اطّلاعات تا حدّى آشفته است و نياز به توضيح دارد . 71 معلوم مىشود مؤلّف كه با آن\r\n\r\n","description":"","footnote":"","page_name":" 168 ","page_number":182},
  {"content":"\r\n\r\nسرزمين آشنا نبوده نمىتوانسته همهء آنچه را كه براى او گفته‌اند بفهمد ، با وجود اين ، مطالب او سودمند و گهگاه پر ارزش است .\r\nمقدّسى در نتيجهء سفرهاى فراوان ، پرسشهاى بسيار ، و فعّاليّت فوق العاده در زمينهء نويسندگى و نقشه كشى ، در سن چهل سالگى به تأليف كتاب خود احسن التّقاسيم فى معرفة الأقاليم توفيق يافت . ظاهرا كتاب دو رو نويس داشته كه يكى به گفتهء مؤلّف مربوط به سال 985 - 986 / 375 ه . 72 بوده و رو نويس ديگر كه مورد استفادهء ياقوت قرار گرفته سه سال پس از آن تاريخ يعنى به سال 988 - 989 / 378 ه . به وجود آمده است . 73 از لحاظ اوضاع سياسى آن روزگار قابل ملاحظه است كه وى نسخهء اوّل را به سامانيان و دومى را به فاطميان پيشكش كرد و اين دو رو نويس به صورتى آشكار در دو نسخهء خطّى معروف در محافل علمى ، كه چاپ انتقادى كتاب بر بنياد آنها صورت گرفته ، به خوبى منعكس شده است . 74 سال وفات مؤلّف دقيقا معلوم نيست ، ولى ارجح اين است كه در اواخر قرن دهم و در حدود سال 1000 / 390 ه . درگذشته است .\r\nمقدّسى در يكى از فصول مقدّمهء دراز ، و نيز در استطرادهاى متن كتاب كه جنبهء شخصى دارد ، از روش خود در كار تأليف سخن مىكند و بايد بگوييم كه در اين زمينه دقّت و نظم كافى داشته است . گويد :\r\nبدان كه من اين كتاب را بر اساسى محكم نهادم و بر ستونهايى نيرومند تكيه دادم و هر چه توانستم به جست و جوى حقيقت كوشيدم و از فهم اهل خرد كمك گرفتم و از خداى عزّ و جلّ خواستم كه مرا از خطا و لغزش بر كنار دارد و به اميد و آرزو برساند . و اساس آن بر مشاهدات و مدركات و معارف من بر آمد و بنيان آن استوار شد كه بنا را بر روى آن بالا بردم و ستونها و ركنها را بساختم ، و هم از لوازم بنيان و استوارى اركان آن سؤالهاى بود كه دربارهء ناحيه‌ها و ولايتها و نقاط دور كه وصول بدان مقدور نبود از مردم عاقل و موثّق و راستگوى مىكردم ؛ هر چه را كه مورد اتّفاقشان بود نوشتم و چيزها را كه مورد اختلاف بود رها كردم ، و به هر جا كه وصول بدان ضرورى مىنمود شتافتم ، و هر چه را به دلم ننشست و عقلم نپذيرفت به گوينده نسبت دادم يا گفتم « پنداشته‌اند » ، و از مطالبى كه در خزانهء پادشاهان يافته بودم چيزها بدان افزودم . و هر كه پيش از ما بدين علم پرداخته به راه من نرفته و فوايدى را كه من خواسته‌ام نجسته . . . اين مطالبى است كه از مؤلّفات اين رشته پس از جست و جو و طلب و زير و رو كردن خزانه‌ها و كتابها به ما رسيده . و بكوشيديم تا جز به هنگام ضرورت چيزى را كه ديگران نوشته‌اند ياد نكنيم و مطلبى را كه آنان آورده‌اند به قلم نياريم ، تا حقّشان را ضايع نكنيم و از تصنيف آنان نرباييم . و برترى اين كتاب ما را نشناسد مگر آن كس كه كتابهاى آنان را ديده يا ولايتها را درنورديده 75 و اهل دانش و هوش باشد . و من خويشتن را\r\n\r\n","description":"","footnote":"","page_name":" 169 ","page_number":183},
  {"content":"\r\n\r\nاز خطا و كتابم را از خلل مبرّا ندانم و از زيادت و نقصان سالم نشمارم و به هر حال خالى از عيب نخوانم . 76 از اين سخن معلوم مىشود كه مقدّسى منقّد و گاه خرده گير اسلاف خويش بوده و از برترى كتاب خود بر ديگران مكرّر سخن مىگويد و از اظهار فخر و سرافرازى دريغ ندارد . در استطرادى كه در ميان كتاب ، در فصل خاصّ مغرب ، آورده گويد :\r\nاگر كسى گويد بسيارى از عجايب اين اقليم را رها كرده‌اى و نگفته‌اى ، گويم آنچه را اسلاف ما در كتابهاى خويش آورده‌اند ترك كرده‌ايم ، و اين از مفاخر كتاب ماست كه از گفته‌هاى ديگرى چشم پوشيده‌ايم و بدترين صفت كتابهايشان غفلت از اين نكته است . آيا نمىبينى كه اگر به كتاب جيهانى نظر كنى ، آن را محتوى همهء آنچه ابن خرداذبه گفته است خواهى يافت ، و اگر كتاب ابن فقيه را ببينى گويى كتاب جاحظ و زيج اعظم است ، اما كتاب ما روش ديگر دارد و نظم آن بىنظير است . 77 اگر روا بود كه از فراهم آوردن اين كتاب درگذريم بدان نمىپرداختيم ، ولى چون خداى تعالى ما را به اقصاى بلاد اسلامى رسانيده و اوضاع آن را به ما وانموده و تقسيمات آن را به ما فهمانيده ، مىبايد كه آن را به همهء مسلمانان برسانيم ، مگر گفتار او تعالى را ندانى كه : « بگو در زمين بگرديد » و « چرا در زمين نمىگردند كه بنگرند ؟ » . و در آنچه گفته شود عبرت است براى آن كه عبرت گيرد و فايده است براى آن كه رخت سفر ببندد . 78 كتاب مقدّسى به سلسله‌اى كه ابو زيد بلخى آغاز كرده بود پيوسته است ، و آن را آخرين نمودار مكتب كلاسيك اسلامى به معنى دقيق كلمه توان دانست . پيوستگى كتاب مقدّسى با مكتب مذكور در نقشه‌ها بيشتر از متن كتاب نمايان است . نقشه‌هاى آن حالت ابتدايى نقشه‌هاى اصطخرى را به ياد مىآورد ، و نيز پيشرفت اطّلاعات جغرافيايى را كه در متن كتاب عيان است بيشتر نمايان مىكند . تقسيم منطقه‌ها ، كه عنوان اقليم بدان مىدهد ، با اطلس اسلام كمى اختلاف دارد ، امّا تفاوت مشرق و مغرب به نزد وى كاملا روشن است .\r\nگاه و بىگاه به مطالب جغرافياى نجومى نزديك مىشود 79 و مانند همهء نمايندگان مكتب كلاسيك به توصيف جهان اسلام بس مىكند ؛ و چنان كه خود او مىگويد دو نكته را در نظر دارد :\r\nفقط مملكت اسلام را ياد كرديم و به ممالك كافران نپرداختيم كه بدانجا نرفته بوديم و ياد آن سودى نداشت و فقط از محل مسلمان نشين آن اماكن سخن آورديم . 80\r\n\r\n","description":"","footnote":"","page_name":" 170 ","page_number":184},
  {"content":"\r\n\r\nبدين جهت از اروپاى شرقى يا سواحل درياى سياه اطّلاعى نمىدهد ، امّا به علت وجود مسلمانان در نواحى مذكور گهگاه و بناچار از بلغار و خزر سخن دارد . 81 فصول نخستين كتاب كه در واقع حكم مقدّمه دارد ، به نسبت دراز است و در مقايسه با كتابهاى سلف از اصالت به دور نيست و شخصيّت وى را نمايان مىكند . 82 نيز معلوم مىدارد كه در رو نويس اصلى چندان تجديد نظر شده كه دنبال كردن طرح كتاب آسان نيست . به دنبال مقدّمه ، كه در اين كتاب مكرّر از آن اقتباس كرده‌ايم ، توصيف درياها و رودخانه‌هاست كه مىخواهد به طور معمول آن را با فرضيّهء « دو دريا » پيوند دهد .\r\nدر فصل مربوط به نام مكانها از جاهاى مختلفى كه يك نام دارد و جاهايى كه چند نام دارد سخن مىكند . پس از آن دو فصل هست شامل گزارشى مختصر از مشخّصات اقليمهاى مختلف و فرقه‌هاى مذهبى اسلام . حكايت ماجراهايى كه در اثناى سفرها و جهانگرديهاى او رخ داده و تابلوى دلپذير از زندگى مسلمانان آن روزگار است ، در ضمن مطالب آمده و آثار خود بينى و تفاخر در آن نمايان است .\r\nنخستين كسى كه انظار را متوجّه اين حكايت كرد دخويه بود كه آن را تقريبا به صورت كامل به هلندى ترجمه كرد ( 1875 / 1292 ه . ) از آن هنگام ترجمهء قسمتهايى از آن به قلم كرمر ( 1877 / 1294 ه . ) و نالينو ( 1895 / 1313 ه . ) و مؤلّف اين كتاب ( 1937 / 1356 ه . ) و ديگران منتشر شده . رانكينگ و آزو نيز يك ترجمهء كامل از آن كرده‌اند ( 1897 / 1315 ه . ) ، و اخيرا ترجمهء سوواژه انتشار يافته است ( 1946 / 1366 ه . ) . 83 اين حكايت با عبارات مسجّع و تعبيرات كمياب و اشارات كوتاه نوشته شده و نمونه‌اى جالب از اسلوب مقدّسى به شمار است و علاقه به سجع و نثر قافيه‌دار در آن آشكار است . فهم حكايت مشكل است و ترجمهء آن دشوارتر ، ولى به هر حال ترجمهء آن به وضع كنونى ممكن است و اينك متن كامل آن :\r\nذكر اوضاعى كه ديدم : 84 بدان كه گروهى از اهل علم و وزيران در اين باب تأليفات مختلف كرده‌اند كه بناى همگى بر سماع است ، ولى اقليمى نبود كه ما نرفتيم و وضعى نبود كه نديديم ، با وجود اين ، كنجكاوى و پرسش و مطالعه دربارهء جاهاى نديده را رها نكرديم . و اين كتاب ما در سه بخش فراهم شد : يكى چيزها كه ديده‌ايم ، دوم آنچه از مؤلّفان شنيده‌ايم ، و سوم آنچه در كتابهاى اين رشته و جز آن ديده‌ايم . خزانهء پادشاهى نبود كه ملازم آن نشدم و تأليفاتى نبود كه مطالعه نكردم و نظر گروهى نبود كه ندانستم ، زاهدانى نبودند كه با آنها معاشرت نكردم ، و مدرّسان شهرى نبودند كه آنها را نديدم ؛ تا منظورى كه از اين كتاب داشتم صورت گرفت . به سى و شش عنوان خوانده شدم ، همچون مقدسى ، فلسطينى ، مصرى ، مغربى ، خراسانى ، سلمى ، قارى ، فقيه ، صوفى ، ولى ، عابد ، زاهد ، سيّاح ، ورّاق ،\r\n\r\n","description":"","footnote":"","page_name":" 171 ","page_number":185},
  {"content":"\r\n\r\nصحّاف ، تاجر ، مدرّس ، امام ، مؤذّن ، خطيب ، غريب ، عراقى ، بغدادى ، شامى ، حنيفى ، ادب آموز ، مكارى ، متفقّه ، متعلم ، فرائضى ، استاد ، دانشمند ، شيخ ، نشسته ، سوار ، و فرستاده .\r\nو اين به سبب اختلاف ولايتها بود كه بديدم و جاها كه رفتم . همه چيزها كه بر مسافران رخ مىدهد بر من گذشت مگر گدايى و ارتكاب كبيره . فقيه شدم ، اديب شدم ، زاهد شدم ، عبادت كردم ، فقه آموز شدم ، بر منبرها خطبه خواندم ، بر مناره‌ها اذان گفتم ، در مسجدها امامت كردم ، در مساجد جامع موعظه كردم ، به مدرسه‌ها رفت و آمد كردم ، در محفلها دعا كردم ، در مجلسها سخن گفتم ، با صوفيان هريسه خوردم ، با خانقاهيان تريد خوردم ، با جاشوان عصيده خوردم ، شبها از مسجدها رانده شدم ، از بيابانها گذشتم ، در صحراها سرگردان شدم ، زمانى پرهيزگار صادق بودم ، و وقتى آشكارا حرام خوردم ، با عابدان جبل لبنان صحبت داشتم ، با سلطان آميزش كردم ، غلام داشتم ، زنبيل به سر بردم ، به خطر غرق افتادم ، راه كاروانمان را بريدند ، خدمت قاضيان و بزرگان كردم ، با سلاطين و وزيران سخن گفتم ، با رهروان معابر تاريك همگام شدم ، در بازارها چيز فروختم ، به زندانها افتادم ، به تهمت جاسوسى گرفتار شدم ، جنگ روميان را در كشتيها ديدم ، به شبها ناقوس زدن را ديدم ، قرآن به مزدورى جلد كردم ، آب گران خريدم ، كليسا رفتم ، بر اسب نشستم ، در برف و باد راه پيمودم ، در محضر شاهان با بزرگان نشستم ، با جاهلان در محلّهء جولايان مقيم شدم ، چه بسيار عزّت و رفعت ديدم ، بارها نقشهء قتل مرا كشيدند ، حج كردم ، مجاور شدم ، غزا كردم ، مرابط شدم ، در مكّه سويق نوشيدم و نان با ساقهء خلر خوردم ، از انجير عسقلانى چشيدم ، خلعت شاهان به تن كردم ، برهنه ماندم ، محتاج شدم ، بزرگان با من مكاتبه كردند ، اشراف توبيخم كردند ، به اوقاف حواله‌ام دادند ، اطاعت ناكسان كردم ، به بدعت متّهم شدم ، به طمع منتسب شدم ، امين قاضيان و اميران بودم ، وصى شدم ، وكيل شدم ، با طرّاران دمخور شدم ، شاهد وضع عيّاران بودم ، اوباش به دنبالم افتادند ، دشمنى حسودان ديدم ، پيش سلاطين بد گوييم كردند ، به حمّامهاى طبريّه و قلعه‌هاى ايران رفتم ، روز فوّاره و عيد برباره و چاه بضاعة و قصر و ضياع يعقوب را ديدم . و از اين گونه بسيار است و اين مقدار بگفتم تا هر كه كتاب ما را ببيند بداند كه آن را بيهوده تصنيف نكرده‌ايم و بنا حق فراهم نياورده‌ايم . و آن را از كتابهاى ديگر امتياز نهد كه آن كه اين اوضاع را تحمّل كرده با كسى كه كتاب خويش را در رفاه تأليف كرده و بنياد كار بر سماع نهاده تفاوت بسيار دارد . در اين سفرها بيش از ده هزار درهم خرج كردم ، بجز تقصيرها كه در امور شريعت رفت همهء رخصتهاى مذهب را به كار بردم ، مسح پا كشيدم ، نماز با يك آيه خواندم ، پيش از زوال از منى رفتم ، بر مركوب با لباس ناپاك نماز كردم ، در ركوع و سجود تسبيح نكردم ، سجدهء سهو را پيش از تسليم كردم ، نمازها را يك جا خواندم ،\r\n\r\n","description":"","footnote":"","page_name":" 172 ","page_number":186},
  {"content":"\r\n\r\nنماز را كوتاه كردم آن هم نه در سفر طاعات . ولى از فتواى فقيهان بيرون نرفتم و نماز را هيچ‌گاه از وقت عقب نينداختم ، هر جا به راهى بودم و با شهر ديگر ده فرسخ و كمتر فاصله بود از كاروان جدا شدم و به ديدن آن رفتم ، و بسا شد كه به كسانى مزد دادم كه همراهم شوند و به شب رفتم تا پيش رفيقان باز توانم گشت با خرج مال و تحمّل محنت .\r\nاين قطعه تا اندازه‌اى مقدّمهء معروف يعقوبى را به ياد مىآورد ، امّا اسلوب آن زنده‌تر است . پس از چند قرن به ابن بطوطه جهانگرد برمىخوريم كه مشاهدات وى از مقدّسى اگر بيشتر نبوده كمتر نبوده ، بلكه قلمرو سفرهاى وى گسترده‌تر بوده است ، ولى ابن بطوطه همه از سفرها سخن دارد و ، به خلاف مقدسى كه در آغاز كتاب خويش با مهارت فوق العاده از منابع خويش ياد كرده ، دربارهء منابع چيزى نمىگويد .\r\nفصول مقدّمه بدين جا ختم مىشود . مؤلّف به سخن از مناطق مجهول و شهرها و نواحى ( شهرها و قصبات ) و جاهاى مسكون آن باز مىگردد . پس از آن از تقسيم زمين به هفت اقليم و محلّ قبله و وسعت دولت اسلام سخن مىرود ، و اين فصول بتقريب يك ششم كتاب است .\r\nپس از آن خواننده به توصيف بلاد مىرسد كه در همهء صفحات كتاب با نظمى دقيق پيش مىرود . هنگام توصيف هر ناحيه ، مطلب سه قسمت نا برابر مىشود ؛ در قسمت اوّل از تقسيمات ناحيه و شهرها و جاهاى مسكون و آباد آن سخن مىرود ؛ قسمت دوم از آب و هوا ، كشاورزى ، قبايل ، لغت ، تجارت ، اوزان ، نقود ، عادات ، آبها ، معادن ، اماكن مقدّس ، اخلاق مردم ، وابستگى سياسى ، و خراج سخن دارد . و سومين قسمت به فاصله‌ها و راههاى ارتباطى مىپردازد . 85 آسان مىتوان ديد كه مقدّسى به جغرافياى طبيعى از قبيل توصيف كوهها و آبها كمتر توجّه دارد ، امّا در عوض براى نخستين بار مجموعه‌اى بىحساب از اطّلاعات دربارهء تجارت و عقايد و عادات به ما مىدهد . وصف مناطق از جزيرة العرب آغاز مىشود و با ذكر عراق ، آكور « 3 » شام ، مصر ، مغرب ، و صحراى شام قسمت اوّل كتاب به سر مىرود . قسمت دوم از مشرق آغاز مىشود كه مقدّسى آن را به سرزمين هياطله ، خراسان ، ديلم ، ارمنستان ( با آذربايجان ) ، خوزستان ، فارس ، كرمان ، سند ، و بيابان فارس تقسيم مىكند . چنان كه مىبينيم با وجود استطرادهاى مكرّر ، قسمت اساسى كتاب طبق روش معمولى مكتب كلاسيك پيش مىرود .\r\nاسلوب مقدّسى نه تنها به قياس با اين مكتب ، بلكه در ميان كتابهاى كتابخانهء جغرافيدانان عرب نيز از همه مشكلتر است . اصطخرى اسلوبى ساده دارد و چون عربى زبان ملّى او نيست\r\n\r\n\r\n","description":"","footnote":"\r\n( 3 ) أقور يا أثور ، منطقهء شمال عراق است ، به معناى جزيره  Mesopotamia . -  مترجم عربى .\r\n","page_name":" 173 ","page_number":187},
  {"content":"\r\n\r\nكمى مشكل است . ابن حوقل به تكلّف و سجع علاقه دارد ، امّا مقدسى در اين زمينه مبالغه مىكند ، زيرا با وجود تسلّط بر زبان به تصنّعى ملال انگيز دست مىيازد و نه فقط در مقدّمه و خاتمه بلكه در متن كتاب نيز ، با جهت و بىجهت ، به سجع ميدان مىدهد . متن مقدّسى پر از كلمات دشوار و مهجور است ، زيرا به كلمات نا مأنوس راغب بوده است . در خاتمهء يكى از فصول نخستين گويد :\r\nدر هر اقليمى به زبان آنها سخن خواهيم داشت و به روش آنها بحث مىكنيم و از امثالشان مىآوريم ، تا زبان و رسوم اهل فهمشان را بدانى . اگر در جايى جز اقليمها باشيم به زبان شام سخن مىكنيم كه اقليم پيدايش و رشد من است . . . در اقليم مشرق با ملايمت سخن كنيم كه عربى آنها از همه درست‌تر است ، و آن را به زحمت آموخته و به تعليم فرا گرفته‌اند ، و در مصر و مغرب سخن ما ركيك و در ناحيهء هورها ( بطايح ) زشت است بدان جهت كه زبان قوم چنين است . 86 از متن كتاب معلوم مىشود كه مقصود او زبان عامّه نيست كه معمولا نويسندگان بدان توجّه ندارند ، بلكه تفاوت كلمات مكتوب در مناطق مختلف را منظور دارد . روشن است كه اين كار زبان و اسلوب مقدّسى را دشوار مىكند . شايد به همين جهت تا كنون كتاب وى چون ديگر آثار مكتب كلاسيك ترجمه نشده است . ترجمهء انگليسى كه در هند آغاز شد پيش از بحث مصر متوقّف ماند ، يعنى فقط يك پنجم كتاب ترجمه شد . در سلسله‌اى كه فران از ترجمهء مؤلّفات جغرافى شناسان عرب آغاز كرده بود ، مىخواست ترجمهء مقدّسى را به ويليام مارسه واگذارد ، و اين كار راهى تازه براى مطالعهء مقدّسى مىگشود ، زيرا مارسه نثر قديم عربى را بهتر از همهء معاصران خويش مىدانست ، امّا متأسّفانه اين فكر با مرگ فران به گور رفت .\r\nمقدّسى به حق خاتمهء مكتب كلاسيك و گروه جغرافى شناسان بزرگ قرن دهم است ، ولى شخصيّت وى چندان جذّاب و محبوب نيست ، اسلوب وى متكلّفانه است ، به علاوه ، خودپسندى فوق العادهء او گاه باعث ملال خواننده مىشود ، ولى فهم ، هوش ، اصالت ، نوآورى ، و دقّت ملاحظهء او را انكار نمىتوان كرد . بنا بر اين بايد هماهنگ با اشپرنگر و كرامرس او را يك جغرافى شناس بزرگ و يكى از نويسندگان بزرگ عرب به شمار آورد .\r\n\r\n","description":"","footnote":"","page_name":" 174 ","page_number":188},
  {"content":"\r\n\r\n\r\nفصل 8 ديگر جغرافى شناسان قرن دهم / چهارم ه .\r\nنوشته‌هاى جغرافيايى قرن دهم / چهارم ه . منحصر به مؤلّفات جغرافى شناسان مكتب كلاسيك نيست . ضمن يكى از فصول پيش ديديم كه شمار جهانگردانى كه آثارى مدوّن از سفرهاى خويش به جا نهاده‌اند ، چندان فراوان بوده كه فقط شمار كتابهاى جغرافيايى ، كه اطّلاعات كافى براى قضاوت دربارهء آن نداريم ، يا كتابهايى كه فقط از جهتى با اين رشته ارتباط دارد به فراوانى همسنگ آن تواند بود .\r\nيكى از كتابهاى دستهء اوّل در قلمرو نوشته‌هاى قديم جغرافيايى شهرت فراوان دارد ، امّا تاكنون بىواسطه آن را نشناخته‌ايم . مؤلّف كتاب ابو عبد الله محمّد بن احمد بن نصر جيهانى ، وزير سامانيان ، بوده 1 كه به عنوان حامى و مشوّق مطالعات جغرافيايى و جهانگردان مكرّر از او سخن داشته‌ايم . ابو زيد بلخى ، بنيانگذار مكتب كلاسيك ، مدّتها در حمايت وى بود و هم به دوران وى ابو دلف به سفرهاى دور خود رفت و شايد دو رسالهء سفرنامهء خود را به او پيشكش كرده باشد . ابن فضلان نيز در سفر نواحى شمال هنگام گذر از بخارا وى را بديد . مسلّم است كه منصب وزارت او را در تأليف كتاب ، كه بنياد آن بر مؤلّفات سلف و پرسشهاى فراوان بوده ، كمك كرده است . منبع اساسى ما براى قضاوت كلّى دربارهء كتاب او مقدّسى است كه در مقدّمهء خويش گويد :\r\nابو عبد الله جيهانى وزير امير خراسان بود ، و فيلسوف و منجّم بود ، و غريبان را فراهم آورد و از مملكتها و درآمدهاى آنها و كيفيّت راههاى ورود به آنها و بلندى ستارگان از آنها و استقامت سايه در آنها بپرسيد تا از اين راه به گشودن بلاد دست يابد و درآمد آنها را بشناسد و علم نجوم و دور فلك بر او راست شود . مگر ندانى كه چگونه جهان را هفت اقليم كرده و هر اقليم را ستاره‌اى نهاده است . گاهى از نجوم و هندسه سخن آرد ، و زمانى از چيزها كه عامّه را\r\n\r\n","description":"","footnote":"","page_name":" 175 ","page_number":189},
  {"content":"\r\n\r\nسود ندهد ؛ گاهى بتان هند را توصيف كند و زمانى از عجايب سند و وقت ديگر از تفصيل خراج و درآمد سخن آرد . مطالب نا معلوم و مسائل دور از ذهن را ياد مىكند ، امّا ناحيه‌ها و ولايتها و وصف شهرها را نديده مىگيرد و از آن چيزى نمىگويد ، بلكه فقط راههاى شرق و غرب و جنوب و شمال را ياد مىكند با دشت و كوه و دره‌ها و تپه‌ها و جنگلها و رودها ؛ بدين جهت كتاب وى دراز شده و از بيشتر راهها و شهرهاى نكو غافل مانده است . 2 مقدّسى با همين لحن قاطع گويد كه كتاب ابن خرداذبه تنها مأخذ جيهانى بوده است : « آيا ننگرى كه كتاب خويش را بر آن بنياد كرده است ؟ » 3 در جاى ديگر يكى از نسخه‌هاى خود اين گفته را با دلايل عينى تأييد مىكند ؛ گويد : « و كتاب وى را در خزاين عضد الدّوله ديدم ، در هفت مجلّد كه عنوان نداشت ، ولى گفتند كه اين از ابن خرداذبه است . و به نيشابور دو مختصر ديدم با عنوان ، يكى از جيهانى و ديگرى از ابن خرداذبه ، كه مطالب همه يكسان بود و جيهانى اندكى افزوده بود . » 4 قبول اين پندار تنها به استناد گفتهء مقدّسى مشكل است ، زيرا مسلّم است كه قطعات باقيماندهء كتاب جيهانى معمولا با متن موجود ابن خرداذبه يكى نيست ؛ ولى اين نيز دليلى قاطع نيست ، زيرا چاپ دخويه از روى نسخهء مختصر شدهء ابن خرداذبه - يعنى تنها متن موجود كتاب - گرفته شده است . عجب نيست اگر نظر مقدّسى آلودهء به مبالغه و افراط باشد ، زيرا وى به سختگيرى دربارهء اسلاف خود شهره است . در عوض ، مسعودى در قضاوت معتدلتر است كه ضمن سخن از منابع خود دربارهء جيهانى گويد : « ابو عبد الله محمّد بن احمد جيهانى . . . كتابى تأليف كرده در وصف جهان و اخبار عجايب آن ، و شهرها و درياها و رودها و اقوام و مسكنهاشان و ديگر اخبار عجيب و قصه‌هاى دلپذير . » 5 و چون مسعودى بلا فاصله از ابن خرداذبه سخن آورده ، اگر ارتباط كتاب او با جيهانى چنان مىبود كه مقدّسى گفته ، در اين باب خاموش نمىماند .\r\nاز همين اشارات كوتاه روش كتاب جيهانى را تشخيص توان داد كه با نخستين اثر از مكتب كلاسيك به يك دوران به وجود آمده ، امّا با آن گروه رابطه ندارد ، زيرا با جغرافياى رياضى ارتباط آشكار دارد و معمورهء زمين را به هفت اقليم تقسيم مىكند . با يقين كامل توانيم گفت كه كلمهء اقليم را به معنى كمربند پهنى به كار مىبرد كه معموره را از شرق به غرب مشخّص مىكند ، نه منطقهء جغرافيايى كه مفهوم كلمه در استعمالات مكتب كلاسيك است . نظر هونيگمان كه گويد قضيّه از انديشهء مقارنهء اقاليم با ستارگان مايه دارد در خور توجّه نيست . 6 يكى ديگر از تمايزات كتاب جيهانى از مكتب كلاسيك اين است كه به سرزمينهاى بيگانه\r\n\r\n","description":"","footnote":"","page_name":" 176 ","page_number":190},
  {"content":"\r\n\r\nپرداخته و اين توجّه نسبت به مكتب كلاسيك بيگانه است . و بايد بر اين مطلب توجّه خاصّى را كه به عجايب و غرايب به صورت كلى داشته ، اضافه كنيم .\r\nبه استناد اين خطوط اصلى مىتوان تا حدّى رابطهء كتاب جيهانى را با كتاب ابن خرداذبه و بعضى از مؤلّفات ديگر ، همچون يعقوبى و مخصوصا جاحظ و ابن فقيه ، حدس زد . زيرا اين رشته از مؤلّفات جغرافياى توصيفى اطّلاعاتى وسيع و متنوّع به دست مىداد كه مىتوانست نظر طبقات روشنفكر آن روزگار را جلب كند ، و اين نكته را مقدّسى در ضمن قضاوت منفى دربارهء جيهانى تأييد مىكند . اين رشته ، اطّلاعات مختلفى از جهان فراهم آورد كه به نوشته‌هاى ديگر يا نوشته‌هاى جغرافيايى راه نيافت و مىبايد سامانى بيشتر پيدا كند و به قالب علمى درآيد . از نام بعضى از مؤلّفات ديگر جيهانى كه صاحب الفهرست آورده 7 توان دانست كه در نتيجهء پيوستگى با خاندان سامانيان وى نيز چون ابن مقفّع و جاحظ با ادب ايران آشنا بوده است .\r\nمتأسّفانه ما نمىتوانيم نسبت به مطالب كتاب جيهانى همچون دربارهء وضع كلّى آن ، نظرى مشخّص داشته باشيم ، زيرا تا كنون اثرى از آن به دست نيامده است . بيست و چند سال پيش ضمن مقاله‌اى 8 از كشف نسخهء آن در مشهد سخن آمده بود ، و اكنون مسلّم است كه آن مقاله مبتنى بر توهم صرف بوده است . 9 ظاهرا كتاب جيهانى داراى عنوان مرسوم كتاب المسالك و الممالك بوده ، ولى گاهى عنوان آن را كمى پيچيده‌تر و به صورت كتاب المسالك فى معرفة الممالك آورده‌اند . 10 تاريخ تأليف را ، كه اطّلاعات نادرست دربارهء آن فراوان است ، بتقريب معيّن مىتوان كرد . به گفتهء بروكلمان 11 و تأييد هير 12 و سارتن 13 تأليف كتاب ما بين سالهاى 892 - 907 / 270 - 295 ه . انجام گرفته است ، ولى ملاحظات ديگر و از جمله ملاقات وى با جغرافى شناسان و جهانگردان و اينكه در نخستين سالهاى حكومت امير خردسال سامانى 14 يعنى نصر ثانى پسر احمد ( 914 - 943 / 301 - 331 ه . ) وزارت وى داشته ، اين نظر را تأييد نمىكند . بار تولد به استناد روايت گرديزى عقيده دارد كه جيهانى كتاب خويش را در ايّام وزارت تأليف كرده ، و به اين فرض مىگرايد كه كار تأليف پيش از سال 922 / 310 ه . انجام شده بوده است . 15 تاريخ درگذشت جيهانى معيّن نيست ، و گفتهء گيركاس كه به سال 956 / 345 ه .\r\nبوده خطاى مسلّم است . 16 با قبول اين فرض كه كتاب در حدود سال 922 / 310 ه . تأليف شده ، مىبايد از پندارهاى مربوط به روابط آن با ديگر جغرافى شناسان معاصر چشم بپوشيم . به نظر بروكلمان ، 17 جيهانى در تأليف كتاب خود بر كتاب الخراج قدامة بن جعفر تكيه داشته ، ولى ملاحظات زمانى اين پندار را رد مىكند ، زيرا قدامه كتاب خود را پس از كتاب جيهانى يا دست كم مقارن آن نوشته است . اطّلاعاتى كه دربارهء جيهانى داريم نيز مخالف اين نظريّه است . گفتهء مؤلّف\r\n\r\n","description":"","footnote":"","page_name":" 177 ","page_number":191},
  {"content":"\r\n\r\nالفهرست را كه ابن فقيه كتاب جيهانى را قطعه قطعه كرده ، با احتياط تلقّى بايد كرد . 18 هر چند آثار نقل و روايت در كتاب ابن فقيه به خوبى آشكار است تأليف آن پيش از سال 903 / 290 ه .\r\nيعنى پيش از تأليف كتاب جيهانى بوده است . بىگفت و گو همهء اين كتابها از لحاظ قالب و مضمون همانند بوده و شايد اين پندار صاحب الفهرست و ديگر پندارهاى وى كه دخويه به تحليل عميق آن پرداخته ، بر بنياد همين ملاحظه بوده است . 19 برخورد ياقوت با كتاب جيهانى محتاطانه است ، از ميان اسلاف نام او را مىبرد 20 و روايتى غريب دربارهء مشابهت سرزمين صغد با صورت انسان از او نقل مىكند 21 كه شايد به همين جهت است كه در معجم الادباء دربارهء جيهانى بحث قابل ملاحظه‌اى نكرده است جز ذكر مطلبى بىارزش آميخته با حكاياتى از رفتارهاى عجيب وى و نقل شعرى در اين زمينه . 22 گويا از همان دوران قديم اطّلاع بىواسطه از كتاب جيهانى كمتر بوده و مؤلّفان متاخّر آن را از راه روايت و شنيدن مىشناخته‌اند ، چنان كه حاجى خليفه هنگام گفت و گو از او تنها كلمات مقدّسى را تكرار مىكند . 23 با اين وضع براى تحصيل انديشه‌اى درست از مضمون كتاب جز مطالعهء مطالبى كه مؤلّفان ديگر از آن نقل كرده‌اند راهى نداريم . در آنجا كه مطالب منقول با نام وى همراه است ، مىتوان با اطمينان كامل اين وسيله را به كار برد ، امّا استنتاج از مطالب مؤلّفى ناشناس - چنان كه در مورد مسلمهء جرمى ديديم - مايهء آشفتگى مىشود . سرنوشت جيهانى نيز چنين شده است ، زيرا معمولا همهء اطّلاعاتى كه ابن رسته و بكرى و مؤلّفان ايرانى ، همچون صاحب حدود العالم و گرديزى و عوفى ، از منبعى ناشناس دربارهء اروپاى شرقى نقل كرده‌اند به او نسبت داده مىشود . در بعضى از موارد در انتساب مطالب به او ترديد چندان نيست ، ولى چنان كه بار تولد سفارش مىكند ، در تعيين اين موارد محتاط بايد بود . 24 كتاب جيهانى براى مؤلّفان مشرق منبع اساسى اطّلاعات مربوط به مغرب بوده ، ولى مطالبى فراوان نيز دربارهء مشرق فراهم آورده است . ديديم كه مقدّسى معترف است كه وى در فراهم آوردن اطّلاعات دربارهء اقطار مجاور خراسان ، بخصوص درهء سند و همهء هندوستان ، بسيار كوشيده است 25 و مطالب وى منبع منحصر يا ، دست كم ، منبع اساسى ادريسى در مورد مناطق مذكور بوده است . ارزش مطالب جيهانى دربارهء قبايل ترك و خاور دور نيز اندك نيست . 26 بار تولد اثبات كرده است كه يكى از مهمترين گزارشها دربارهء راههاى تركستان سوى پايتخت چين را به او نسبت مىتوان داد . 27 از جمله دلايل ناروايى قضاوت مقدّسى شهادت مؤلّف معتبرى چون بيرونى است كه از مراجعه و استشهاد به جيهانى دريغ نداشته است . 28 و منقولات وى نشان تمايل جيهانى به عجايب و غرايب و اطّلاعات وسيع وى دربارهء ديانت مسيحى است . در كتاب آثار الباقيه قصهء\r\n\r\n","description":"","footnote":"","page_name":" 178 ","page_number":192},
  {"content":"\r\n\r\nمعجزه‌اى را از او نقل مىكند كه در يكى از كليساهاى قبطى رخ داده و او را به ياد معجزهء « آتش مبارك » بيت المقدس انداخته است . 29 نيز در كتاب الجماهير فى معرفة الجواهر دربارهء كليساى استفانوس ، سرور شهيدان رم ، كه قربانگاه گرانبهايى داشته ، قصهء ديگرى از جيهانى مىآورد . 30 دليل ارتباط جيهانى با جغرافياى رياضى آنكه يكى از نمايندگان اين مكتب به قرن دوازدهم / ششم ه . ، خرقى ( متوفّى به سال 1138 / 533 ه . ) ، 31 از گزارش وى دربارهء درياها 32 كه چيزى نظير گزارش بتّانى ، ياد شدهء پيش از اين در همين كتاب ، بوده استفاده كرده است . از همهء اين نكات مىتوان نتيجه گرفت كه كتاب جيهانى ، با وجود انتقاد مقدّسى ، در خور توجّه بسيار است و اگر به دست آيد بسيارى از مسائل مربوط به نوشته‌هاى جغرافيايى قرن دهم را روشن تواند كرد .\r\nيك اثر برجسته مربوط به ربع آخر قرن دهم / چهارم ه . كه در شمال شرق افغانستان كنونى تأليف شده ، تا اندازه‌اى با كتاب جيهانى ارتباط دارد ؛ مقصودم كتاب فارسى حدود العالم من المشرق الى المغرب است كه مؤلّف آن معلوم نيست . 33 گر چه كتاب به زبان فارسى است بايد دربارهء آن سخن كنيم ؛ نه از اين جهت كه گفته‌اند ترجمه از متن عربى است ، 34 بلكه از اين جهت نيز كه با ميراث عربى رابطهء استوار دارد و گزارش عمومى نوشته‌هاى جغرافيايى بدون آن كامل نيست .\r\nتنها نسخهء خطّى شناخته شدهء اين كتاب را تومانسكى ، خاور شناس روسى ، به سال 1892 / 1310 ه . كشف كرد . به همين جهت در محافل علمى به دو منسوب شده و نسخهء مجهول المؤلف تومانسكى عنوان يافته است . از آن پس تحقيقات بسيار پيرامون مؤلّف انجام شد . چاپ عكسى كتاب به سال 1930 / 1349 ه . به وسيلهء بار تولد انتشار يافت . سپس ترجمهء انتقادى آن به انگليسى با حواشى كافى به قلم مينورسكى به سال 1937 / 1356 ه . منتشر شد . بىگفت و گو هيچ يك از آثار جغرافيايى كلاسيك چنين خوب ترجمه نشده ، و در واقع گنجى گرانقدر است كه در دسترس همگان قرار گرفته است . 35 با وجود اين ، هنوز هم مؤلّف كتاب ناشناس مانده است ، ولى مسلّم است كه در حدود سال 982 / 372 ه . براى يكى از امراى ناحيهء جوزجان يا جوزجانان ( گوزگان يا گوزگانان ) ، از خاندان كوچك فريغون ، تأليف شده است .\r\nمؤلّف از منابع خود كمتر سخن دارد ، يكى دو بار به كتاب آثار العلويّهء ارسطو اشاره مىكند ، و از كتاب بطلميوس نيز نام مىبرد 36 كه طبعا از ترجمهء عربى آن استفاده كرده است . ارتباط كتاب با بطلميوس مسلّم است ، زيرا ولايتها را بر طبق روش بطلميوس تقسيم مىكند . از طول و عرضها سخن ندارد ، امّا در بعضى از موارد ، همچون در گزارش درياهاى هفتگانه ، تا حدّى از اصالت بهره‌ور است . مؤلّف از ذكر منابع خويش غافل مانده ، ولى با تحقيق و كنجكاوى دقيق منابع او را شناخته‌اند . به نظر بار تولد منبع اساسى وى جيهانى است و از مؤلّفات مكتب\r\n\r\n","description":"","footnote":"","page_name":" 179 ","page_number":193},
  {"content":"\r\n\r\nكلاسيك بخصوص از نسخه‌هاى مختلف كتاب اصطخرى نيز استفاده كرده است . نيز توانيم گفت كه ابن خرداذبه دربارهء مناطق بيرون از قلمرو اسلام منبع اساسى وى بوده ، و بىگفت و گو بر نسخهء كامل كتاب وى كه اكنون به دست نيست تكيه داشته است . مسلما آثار مؤلّفان سلف كه در فصول مختلف كتاب انعكاس دارد به دسترس مؤلّف بوده ، ولى نقش اساسى در كار وى نداشته است . و اين مطلب كه مينورسكى به نسبت زياد راه آن را هموار كرده هنوز هم محتاج بررسى دقيق است .\r\nمؤلّف چند بار از نقشه‌اى كه ظاهرا پيش از تأليف كتاب مهيّا شده سخن مىكند . بعيد نيست كه توصيف بلاد بر اساس نقشه‌اى انجام گرفته باشد ، امّا هيچ گونه اثرى از اطلس اسلام در آن به نظر نمىرسد . كتاب شصت و يك فصل دارد 37 كه چندان مفصّل نيست . پس از مقدّمهء كوتاه ، هفت فصل دارد كه از مسائل عمومى همچون شكل زمين و احوال سكنهء آن ، درياها ، جزيره‌ها ، كوهها ، رودها ، صحراها ، و تقسيم زمين به قطعه‌ها سخن دارد . پنجاه و دو فصل خاص گفت و گو از اين قطعه‌هاست كه از مشرق آغاز مىشود ولى توالى آن گاه بدرستى مفهوم نيست . توصيفها روشن و مختصر است و مؤلّف به مسائل مربوط به تجارت و محصولات محلى توجه خاص مىكند .\r\nبىگفت و گو نسخهء مجهول المؤلّف تومانسكى در نوشته‌هاى جغرافيايى بعدى اثر فراوان داشته ، ولى روشن كردن اين موضوع كارى است دشوار و محتاج به تحقيق در منابعى كه بعضى از آنها چون نسخهء كامل ابن خرداذبه و كتاب جيهانى در دسترس نيست . بىترديد گرديزى ، مورّخ فارسى زبان ، 38 كه به موقع از او سخن خواهيم داشت ، در قسمت جغرافياى كتاب خود بر كتاب حدود العالم تكيه داشته است .\r\nاز حاصل كار مؤلّفان نزديك به سامانيان كتاب معتبر ديگرى به وجود آمد كه قسمتى از آن مربوط به جغرافياست ، و آن فرهنگنامهء بىنظير البدء و التّأريخ است . تنها نسخهء خطّى اين كتاب موجود در استانبول تاريخ 1265 / 663 ه . دارد . بعضى از مؤلّفان متأخر همچون ابن الوردى ، جهانشناس قرن پانزدهم / نهم ه . و حاجى خليفه ، كتابشناس قرن هفدهم / يازدهم ه . ، تاليف كتاب را به ابو زيد بلخى ، بنيانگذار مكتب كلاسيك جغرافياى عرب ، نسبت داده‌اند ؛ 39 ديوار ، خاور شناس فرانسوى و ناشر كتاب ، هنگام چاپ بخشهاى نخستين كتاب چنين پنداشته بود ، ولى بررسى متونى كه مؤلّف از مؤلّفان سلف نقل كرد ، علاوه بر ملاحظات زمانى 40 متخصّصان را قانع كرد كه كتاب از مؤلّفى است كه در منابع ديگر شناخته نيست و ظاهرا اصل وى از فلسطين بوده است ، يعنى مطهّرين طاهر مقدسى كه به شهر بست سيستان مىزيسته و كتاب خويش را به سال 966 / 355 ه . براى يكى از وزراى سامانيان تأليف\r\n\r\n","description":"","footnote":"","page_name":" 180 ","page_number":194},
  {"content":"\r\n\r\nكرده است . 41 حاجى خليفه كه عبارات مقدّمهء كتاب را نقل مىكند - و گويا مرجع وى نسخهء خطّى استانبول بوده است - دربارهء آن گويد :\r\nكتابى است مفيد و از خرافات پير زنان و دروغهاى قصّه پردازان به دور ، و از آغاز خلقت و انجام آن احاديث درست دارد . از اثبات قديم سخن مىكند و سپس آغاز خلقت و حكايات پيمبران و اخبار اقوام و تاريخ شاهان و خليفگان را تا به زمان خود مىآورد ، در بيست و سه فصل كه يك مجلد است . 42 در چاپ يوار ، كه به سال 1877 / 1294 ه . نسخهء خطى استانبول را كشف كرد و در فاصلهء 1899 - 1919 / 1317 - 1338 ه . كتاب را با ترجمهء فرانسهء آن در شش جلد بزرگ انتشار داد ، 43 مىبينيم كه كتاب بيست و دو فصل دارد كه از لحاظ اهميت و تفصيل با يكديگر تفاوت دارند . فصل اوّل به صورت مقدّمه از طرق و حدود معرفت سخن دارد ، فصل دوم و سوم خاصّ الهيّات ، فصل چهارم مربوط به نظريّهء نبوت ، و فصل پنجم راجع به آغاز خلقت است . فصل ششم از مسائل لاهوت و فصل هفتم از توصيف آسمان و زمين مطابق نظر اديان سخن مىكند .\r\nفصل هشتم دربارهء پيدايش و پراكنده شده انسان در زمين و فصل نهم دربارهء مسائل اخروى است و به دنبال آن ، قسمت تاريخ است كه از تاريخ پيمبران آغاز مىشود ( فصل دهم ) ، پس از آن تاريخ ايران است ( فصل يازدهم ) ، و سپس دينهاى مختلف است ( فصل دوازدهم ) . پس از فصل سيزدهم كه از جغرافيا سخن دارد ، از تاريخ و انساب اعراب بحث مىكند ( فصل چهاردهم ) ، پس از آن تاريخ [ حضرت 
  ] محمّد [ ص 
  ] است ( فصلهاى 15 تا 17 ) ، و ياران او ( فصل 18 ) ، سير تعليمات مسلمانى ( فصل نوزدهم ) ، و تاريخ خلافت تا به سال 961 / 350 ه .\r\nيعنى خلافت المطيع عبّاسى ( فصلهاى 20 تا 22 ) .\r\nهمهء اين مطالب فراوان به طور نامنظّم رديف شده است ، به همين جهت يكى از دانشوران معاصر - بر خلاف حاجى خليفه - دربارهء آن گويد : « مجموعهء درهمى از اطّلاعات مربوط به لاهوت و تاريخ اديان و تاريخ عمومى است . » 44 به هر حال در تنوّع و فراوانى مطالب آن گفت و گو نيست ، زيرا مطهّر بن طاهر مقدسى بيشتر از هر چيز فراهم آورنده است ، ولى به منابع مكتوب بس نكرده ، بلكه از گروهى راويان نيز كه مىدانسته چگونه دست چينشان كند مطلب گرفته ، زيرا با يهودان و مجوسان ايرانى و حتّى هندوان ارتباط داشته است . جالب آنكه محاسبهء زمانى هندوان را ، كه در ضمن بحث از آغاز جغرافياى رياضى دربارهء آن سخن داشته‌ايم ، خوب مىدانسته و عمر جهان را از روى ارقام دونگرى [ مهمترين الفباى هندوان 
  ] چهار ميليارد و سيصد و بيست ميليون سال به حساب مىآورد . 45 اين نمونه نشان مىدهد كه\r\n\r\n","description":"","footnote":"","page_name":" 181 ","page_number":195},
  {"content":"\r\n\r\nعلاقهء مؤلّف در زمينهء جغرافيا بيشتر به رياضيّات و نجوم است ، ولى در قسمت خاصّ جغرافيا 46 هدفى بسيار گسترده‌تر از آن دارد و عنوان فصل سيزدهم را شاهد اين سخن توان آورد كه چنين است : « در وصف زمين و مقدار عمر آن و شمار اقليمها و كيفيّت درياها و رودها و عجايب زمين و آفريدگان » . مطالب طبق مكتب يونانى يعنى وصف اقاليم هفتگانه 47 و درياها 48 و رودها 49 و اقطار معروف 50 عرضه مىشود . در توصيف بلاد اسلام 51 نفوذ مكتب كلاسيك جغرافيايى عرب نمودار است . پس از آن ، در ضمن چند قسمت ، از وصف مسجدهاى معروف 52 و راههاى عراق تا مكه 53 و مرزهاى اسلام و رباطها 54 و عجايب زمين 55 و غرايب اقوام 56 و بنيانگذاران بعضى از شهرها 57 و اسباب هلاكشان 58 مطالبى در هم آميخته دارد .\r\nبه همين دليل منابع كتاب البدء و التاريخ كاملا متنوع است . پيوستگى كتاب با مكتب كلاسيك از توجّه بيش از معمول آن به ايران يا ، چنان كه مىگويد ، ايرانشهر كه دو بار از آن ياد كرده به خوبى نمايان است . 59 لغت شناسى و مجموعه‌هاى عجايب نيز نفوذ آشكار بر آن دارد . در فصل آخر مربوط به مسائل اخروى است كه حديث در آن جايى يافته است . از اين همه معلوم مىشود كه مضمون كتاب بسيار متنوّع است ، ولى مؤلّف ابتكار ندارد . كتاب در زمينهء جغرافياى وصفى كم مايه است و فران در ضمن بررسى مطالب مربوط به هند و مجمع الجزاير مالايا اين قضيّه را مدلّل داشته است . 60 روايت ياقوت - كه گويد 61 قوم روس در يك جزيره بيمارى خيز و نامساعد براى زندگى در ميان درياچه‌اى اقامت دارند - از طاهر مقدسى گرفته شده و خود او به اين اقتباس اعتراف دارد . 62 ابن رسته و گرديزى نيز اين روايت را آورده‌اند و بارها نظر محقّقان بدان جلب شده است . 63 جالب آنكه مقدسى در فصل جغرافيا 64 و نيز در فصول ديگر كتاب جاى قسمتى از مطالب را به ارشاد و نصيحت مىدهد . 65 به همين جهت و با توجّه به قسمت رياضى از فصل جغرافيا ، كتاب البدء و التاريخ چيزى مانند رسائل اخوان الصّفا است كه تقريبا در همان دوران به وجود آمده و در ضمن فصلى خاص نظريّات بطلميوسى قرن نهم / سوم ه . را تكرار مىكند . 66 شايد اين هماهنگى تصادف صرف نيست ، زيرا بعضى از مؤلّفان آن رسائل كه كمتر از منابع خود ياد مىكنند ، از كسى به نام مقدسى بستى سخن دارند . البتّه نام اول مكرّر هست و كلمهء بستى نيز گاه به صيغهء ديگر آمده است ، با وجود اين ، تشابه كلمهء منسوب با توجّه به هماهنگى دو قسمت جغرافيايى تفكّر انگيز است . اهميّت رسائل اخوان الصّفا نه از لحاظ جغرافيايى بلكه از نقشى است كه مؤلّفانش به عنوان يك پديدهء فرهنگى بزرگ در نيمهء قرن دهم / چهارم ه . داشته‌اند .\r\nدر اين دوران مذهب سنّى ، كه تا يك قرن پس از خلافت متوكّل رونقى داشت ، به علّت\r\n\r\n","description":"","footnote":"","page_name":" 182 ","page_number":196},
  {"content":"\r\n\r\nتسلّط آل بويه كه تمايلات شيعى داشتند ، سستى گرفته بود و جماعتى از متفكّران دين و فلسفه در بصره فراهم آمده 67 و با اشاره به يكى از حكايتهاى كليله و دمنه 68 عنوان اخوان الصّفا خلّان الوفا گرفته بودند . دانستن اين مطلب كه آيا جماعت مذكور قالبى مشخّص داشته يا نفوذ آن تا بغداد نيز مىرسيده آسان نيست ، ولى در ده سال اخير به طور قطع روشن شده است كه با محافل اسماعيلى ارتباطى داشته و پشتيبان مذهب آنان بوده‌اند . نبايد فراموش كرد كه استقرار قدرت فاطميان در مصر و جنبش دعوت اسماعيليان در خراسان مربوط به همين دوران بوده است . 69 جمعيّت مذكور براى نشر آراى خود پنجاه و يك رساله تأليف كرد كه از مؤلّفان آن ياد نشده بود ، و در اين رسائل براى نزديك كردن مسائل عقلى و نقلى و تأسيس يك فلسفهء تازهء دينى كوشش شده بود . 70 اين دايرة المعارف بىنظير در آغاز نيمهء دوم قرن چهارم هجرى ( دهم ميلادى ) 71 و به هر حال نه پس از سال 983 / 373 ه . انتشار يافت زيرا ابو حيّان توحيدى ، فيلسوف و اديب معروف ، كه وصفى دقيق از اين جماعت و ، چنان كه معمول اوست ، نه بىتمسخر به دست مىدهد 72 كاملا با رسائل مذكور آشنا بوده است . رسائل اخوان الصّفا همهء علوم متداول آن عصر را از تربيتى و دينى و فلسفى در بر دارد و آشكارا به مكتب يونانى متمايل است . 73 مطالب دقيقا انتخاب شده و فرهنگ يونانى بنياد كار است . ولى دوگانگى عرفانى يونانى و نظريّات ايرانى دربارهء عنايت الهى نيز بر آنها نفوذ دارد . 74 از نظر آنان در قلمرو دانش يونانى و حتّى در مباحث كلّى وجود ارسطو نسبت به هرمس ، سقراط ، افلاطون ، و فيثاغورث ، كه به نظريّهء او دربارهء اعداد اهميّتى خاص مىدهند ، در صف دوم جاى دارد . 75 معرفت ايشان از فلسفهء يونان در مقايسه با كندى و فارابى بسيار سطحى مىنمايد . 76 در بعضى از نسخه‌هاى خطّى بر رسالهء بيست و يكم كه دربارهء حيوانات است رسالهء رمزى شگفت آورى به عنوان « فى شكوى الحيوانات من الانسان امام ملك الجنّ » افزوده شده 77 كه به منزلهء خلاصهء همهء افكار اساسى رسائل و از جمله افكار جغرافيايى است ، و از لحاظ ادبى اهميّت فوق العاده دارد و در اسلوب آن ، كه از زبان حيوانات سخن مىگويد ، نفوذ كتاب كليله و دمنه را كه اسم جمعيت از آن گرفته شده مىتوان ديد .\r\nرابطهء علومى كه فرهنگنامهء از آن بحث مىكند با يكديگر در تعداد رسائلى كه به هر علم اختصاص داده‌اند نمايان مىشود . چهارده رساله خاصّ رياضيات و منطق است ، علوم طبيعى هفده رساله ، ما بعد الطّبيعه و علم النّفس ده رساله ، و تصوّف و احكام نجوم و سحر يازده رساله دارد . 78 انديشهء بنيادى اين تأليف جمعى را مىتوان چنين خلاصه كرد كه هر چه در عالم زيرين رخ مىدهد ، انعكاس جهان برين است ، و آنچه بر زمين رخ مىدهد تابع حركت ستارگان\r\n\r\n","description":"","footnote":"","page_name":" 183 ","page_number":197},
  {"content":"\r\n\r\nاست . 79 بنا بر اين نوع جغرافياى آنان را به آسانى مىتوان حدس زد كه رساله‌اى را به عنوان « الرسالة الخامسة فى العلوم التّعليميّة و الجغرافيا أى صورة الارض و الاقاليم » 80 خاص آن كرده‌اند ، كه در قسمت اوّل ، ميان نجوم و موسيقى ، جاى دارد يعنى جزو مجموعه‌اى عمومى است كه علوم رياضى و طبيعى را در بر دارد . و از اين جا مىتوان دريافت كه با خلاصه‌اى از جغرافياى نجومى و رياضى بر اساس مكتب يونانى ، يعنى نظريّات بطلميوسى ، سر و كار داريم .\r\nدر آغاز رساله اين نظريّه كه زمين مركز گيتى است تأييد مىشود ، 81 پس از آن از ربع مسكون 82 و اقاليم هفتگانه 83 هر يك جدا سخن مىرود ، و اين قسمت بيشتر رساله را مىگيرد . 84 پس از آن طبق معمول رساله ، با تعدادى استنتاجات تعليمى به منظور توضيح معنى باطنى ظواهر محسوس خاتمه مىيابد . يك قطعه از اين قسمت كه مربوط به خاور دور است و فران به تحليل آن پرداخته 85 نشان مىدهد كه مطالب چنان كه انتظار مىرود منقول از منابع ديگر است و اهميّت چندان ندارد . فهرست تقسيم اماكن مسكون به ترتيب اقليمها بر طبق معمول نسخه‌هاى خطّى بسيار آشفته است ، 86 با وجود اين ، كيپرت ، نقشه شناس معروف ، كوشيده است تا بر اساس آن نقشه‌اى از دنيا بدان گونه كه اخوان الصفا تصوّر مىكرده‌اند ، آماده كند .\r\nبجز قسمت خاصّ جغرافيا ، در رسائل ديگر نيز مطالب جغرافيايى پراكنده هست كه گاه بىاهميت نيست ، ولى بندرت از اصالت بهره‌ور است . نظريّهء ادوار كيهانى ( الادوار الكونية ) در رسائل اخوان الصفا نقش عمده دارد . اين دانشوران در تكامل نظريّات دنياى قديم و نظريّات دانشمندان هندو ، كه از پيش يادشان كرديم ، كوشيده‌اند ولى بجز آن در زمينهء جغرافياى طبيعى 87 و هواشناسى نيز نظريّات تازه‌اى دارند . مثلا متوجّه شده‌اند كه از انعكاس اشعّهء خورشيد بر سطح زمين پوستهء جوى گرمتر مىشود . دربارهء اصل چشمه‌ها و رودها نيز تحقيق كرده 88 و از تغيير تدريجى محلّ خشكى و آب سخن كرده‌اند . و با اعلام اين نظريّه كه بمرور ايّام زمينهاى مزروعى به صحرا و صحراها به زمين مزروعى مبدل مىشود ، 89 و دشتها دريا و درياها دشت و كوه مىشود ، از زمان خويش بسيار جلوتر رفته‌اند . در آغاز قرن بعد بيرونى كوشيد تا اين مطلب را با دلايل عينى ثابت كند .\r\nرسائل اخوان الصّفا كه مطالب بسيار فراوانى را در قالبى ساده و ، بر كنار از اصطلاحات قلمبه ، آسان و همه كس فهم بيان مىكند رواج فوق العاده يافت . البتّه نه در ميان اهل تسنّن ، زيرا غزالى ، متفكّر بزرگ اهل سنّت ( متوفى به سال 1111 / 505 ه . ) ، استنتاجات آنان را گمراهى آشكار مىشمارد . 90 شهرت اخوان الصّفا با سرعتى كم نظير نه فقط از حدود موطنشان بلكه از حدود نوشته‌هاى عربى به معنى محدود كلمه نيز تجاوز كرد : از آخر قرن دهم / چهارم ه .\r\nمسلمهء مجريطى ( اقليدس اندلس ) تعليماتشان را در آن ديار رواج داد . 91 به قرن سيزدهم /\r\n\r\n","description":"","footnote":"","page_name":" 184 ","page_number":198},
  {"content":"\r\n\r\nهفتم ه . يعقوب بارشكّو ( ساويرس شككو ) ، نويسندهء سريانى ، 92 زير نفوذ آنان درآمد . به قرن چهاردهم / هشتم ه . در ايام دولت تيمور رسائل آنها به فارسى ترجمه شد 93 و اجزاى متفرّق آن به اروپاى قرون وسطا راه يافت . آشنايى محافل علمى معاصر با اخوان الصّفا به كمك ديتريتسى بود كه غالب رسائل آنان را ترجمه و چاپ كرد و پيرامون آن بيشتر از بيست تحقيق داشت . تحقيقات مذكور به دورانى انجام گرفت كه هنوز كيفيّت و محيط پيدايش جمعيّت « اخوان الصّفا » روشن نبود ، فقط در ده سال اخير كه ارتباط آنان با جنبش اسماعيليان عيان شده فهم افكارشان در قالب عمومى قرن دهم / چهارم ه . ميسّر شده است . گر چه رسائل مذكور با نوشته‌هاى جغرافيايى به مفهوم مستعمل در اين كتاب رابطهء نزديك ندارد ، ولى از اين جهت قابل ملاحظه است كه از روى آن ، ميزان علاقه به جغرافيا را مشخّص مىتوان كرد ، زيرا اين رسائل در عرصهء تاريخ فرهنگى آن دوران اثرى برجسته است .\r\nمغرب اسلامى به قرن دهم / چهارم ه . مؤلفات جغرافياى برجسته‌اى به وجود آورد كه بتواند رواج فراوان پيدا كند . مصر و مغرب و اندلس در زمينهء جغرافياى اقليمى سهم مؤثّر داشت كه به موقع از آن ياد كرديم ، ولى مؤلّفات عمومى بسيار كم بود و اهميّت چندان نداشت .\r\nبا كمى احتياط مىتوان كتاب مؤلّفى به نام اسحاق بن حسين را كه پانزده سال پيش به وسيلهء خانم آنجلا كوداتتسى منتشر شده به اين دوران نسبت داد . عنوان كتاب كه نشان تكلّف بسيار دارد چنين است : آكام المرجان فى ذكر المدائن المشهورة فى كلّ مكان . تنها نسخهء خطّى اين كتاب در ضمن مجموعهء معروف و اصيل ميلان است كه همهء نسخه‌هاى خطّى آن از جنوب جزيرة العرب به جا مانده است . تا كنون هيچ گونه اطّلاعى دربارهء مؤلّف به دست نيامده 94 و چنين مىنمايد كه كتاب در اندلس تأليف شده و اين نكته را از تعبيرات لغوى خاصّ آن مىتوان دانست . 95 تحليل منابع كتاب كه ، بجز خانم ناشر ، مينورسكى و اوميناكوف نيز بدان پرداخته‌اند نشان مىدهد كه به احتمال قوى تأليف آن در نيمهء قرن دهم / چهارم ه . انجام گرفته است .\r\nاين تاريخ را تا يك قرن بعد نيز مىتوان كشيد ، امّا به هر حال از سال 1062 / 454 ه .\r\nنمىگذرد . 96 از مضمون كتاب معلوم مىشود كه متن اصلى نيست ، بلكه مختصرى از كتابى بزرگتر است كه انديشهء اساسى آن توصيف شهرهاى بزرگ بوده 97 و از جملهء رشته‌اى از نوشته‌هاى جغرافيايى است كه بعدها مردم علاقهء فراوان بدان نشان دادند . ترتيب مطالب كتاب روشن نيست ؛ پس از مراكز دينى ، يعنى مكّه و مدينه و بيت المقدس ، از بغداد سخن مىرود و به دنبال آن از بلاد مشرق همچون عراق ، جزيرة العرب ، فلسطين ، ايران ، و ما وراء النّهر و سپس از مغرب همچون مصر ، مغرب ، و اندلس گفت و گو مىشود . از رم و قسطنطنيه نيز سخن هست ، و به علّتى\r\n\r\n","description":"","footnote":"","page_name":" 185 ","page_number":199},
  {"content":"\r\n\r\nنامعلوم از پس آسياى صغير گفت و گو از « شهر زابج در هند » پيش مىآيد ، و كتاب به وصف بلاد ترك 98 و خزر ختم مىشود .\r\nتوصيفها عموما بسيار مختصر است و غالبا با تعيين محلّ جغرافيايى شهر ، يعنى بيان خطهاى طول و عرض همراه است . گاهى از فتح شهرى سخن مىرود و اطّلاعاتى كوتاه از جغرافياى طبيعى و سياسى مىدهد كه احيانا همچون قسمت مخصوص اندلس مفصّل مىشود .\r\nاطّلاعات نژاد شناختى بسيار كم است ، 99 ولى فصول مربوط به ترك و خزر اهميّت خاص دارد .\r\nبا وجود اين ، در ضمن دو تحقيق خاصّ در پيرامون اين نكته ، معلوم شده است كه مطالب كتاب اسحاق بن حسين دربارهء ترك ، و خزر از مؤلّفاتى گرفته شده كه متن كامل آنها مستقلا يا به وسيلهء نقل در مؤلّفات ديگر به ما نرسيده است . اسحاق بن حسين مطالب خود را نه تنها از مكتب كلاسيك ، بلكه از اسلاف آن نيز مىگيرد ؛ نفوذ خوارزمى و ابن خرداذبه را بر او مىتوان ديد ، امّا روشن است كه به يعقوبى و ابن رسته بيشتر تكيه دارد . در فصول مربوط به خزر و ترك از ابن رسته بسيار روايت مىكند و بعيد نيست كه از كتاب مفقود جيهانى نيز روايت كرده باشد ، امّا به هر حال در اين مورد ، چنان كه پيشتر گفتيم ، كاملا محتاط بايد بود . 100 به اشكال مىتوان گفت كه نوشته‌هاى جغرافيايى متأخّر از تأليف اسحاق بن حسين خبر داشته است ، زيرا تا كنون دليلى بر اين نكته به دست نيامده است . نظريّهء نالينو ، كه ادريسى و ابن خلدون چيزى از آن گرفته‌اند ، با اعتراض سخت رو به رو شده ، 101 زيرا تعيين منبع نامهايى كه اين دو مؤلّف آورده‌اند به دلايل نيرومندتر و استوارتر احتياج دارد . از يكى از كتابخانه‌هاى استانبول رساله‌اى ديگر از همين مؤلّف به دست آمده ، ولى هنوز چيزى دربارهء آن منتشر نشده است .\r\nدر مصر فاطمى نيز كتابى پديد آمد كه در مؤلّفات بعدى نفوذ فراوان داشت ، امّا دربارهء آن فقط از قطعات متفرّق قضاوت مىتوان كرد . حسن بن احمد ( يا محمّد ) مهلّبى اثر خود را به عنوان كتاب المسالك و الممالك براى العزيز ، خليفهء فاطمى ( 975 - 996 / 365 - 386 ه . ) ، تأليف كرد و به همين جهت غالبا نام كتاب با عنوان كوتاه العزيزى ياد مىشود . 102 عنوان كامل كتاب اين انديشه را پيش مىآورد كه از نوع « المسالك و الممالك » بوده كه از پيش با آن آشنا شده‌ايم . از قطعاتى كه مؤلّفان متأخّر از آن نقل كرده‌اند معلوم مىشود كه بنياد كتاب بر توصيف راهها و بخصوص راههاى افريقا بوده است ، 103 و در قسمت سودان يكى از منابع اساسى ياقوت به شمار است 104 كه بيش از شصت بار از آن نقل مىكند . 105 قضيّه منحصر به افريقا نيست ، زيرا ياقوت دربارهء مواضع مختلف جزيرة العرب بارها به آن مراجعه مىكند . مهلّبى سامره را ديده است و ياقوت مشاهدات وى را دربارهء آثار آن نقل كرده 106 و از ميان منابع خود به وى توجّه خاص دارد ، او را همسنگ مقدّسى مىگيرد ، 107 و تأليف او را با هر دو عنوانى كه\r\n\r\n","description":"","footnote":"","page_name":" 186 ","page_number":200},
  {"content":"\r\n\r\nگفتيم ياد مىكند . ابو الفدا نيز از او روايت كرده است 108 و در اين زمينه به مطالب او دربارهء افريقا ، به معنى محدود كلمه ، بس نكرده بلكه از جزيرهء سقطرى و ساكنان آن كه نصرانى نسطورى بوده‌اند خبرى نقل مىكند . 109 نيز دربارهء شام كه موطنش بوده چند روايت از او آورده است . كتاب مهلّبى تا به روزگار دولت تيموريان معروف و موجود بوده و در آغاز قرن پانزدهم / نهم ه . حافظ ابرو در تأليف جغرافيايى خود از آن استفاده كرده است . 110 به قرن دهم / چهارم ه . همهء رشته‌هاى جغرافيايى كه از آن سخن كرديم در مؤلّفاتى وجود داشته كه گاه اصيل نيز بوده است . فى المثل كتابى را مىشناسيم كه علاقه به مسائل مربوط به عبادت در آن نقش اساسى داشته است . اين كتاب از فقيه ابو العباس احمد بن قاصّ طبرى آملى بوده كه در آمل تدريس مىكرده و به سال 946 / 335 ه . در طرسوس درگذشته است . 111 ظاهرا عنوان كتاب دلايل القبله بوده ، البتّه اگر حاجى خليفه 112 اين كلمه را از عبارت مؤلّف كه در مقدّمه آمده نگرفته باشد ، آنجا كه گويد : « از علم دلايل قبله و زوال خورشيد و منازل ماه و طلوع دو فجر و مقدار سايه و اوقات نماز كه اسلاف من تأليف كرده‌اند جست و جو كردم » . 113 حاجى خليفه در وصف آن گويد : « مختصرى كه بيشتر مطالب آن تاريخ و حكايت از احوال زمين است » . تنها نسخهء خطّى شناخته شده و موجود كتاب كه در شهر بيروت جزو يك مجموعهء شخصى است و صاحبش وصف مختصرى دربارهء آن به قلم آورده ، 114 وضع مختلط مطالب كتاب را روشن مىكند . نويسندهء اين سطور به سال 1914 / 1333 ه . اصالت كتاب را تأييد كرد 115 ولى تا كنون به دست محافل علمى نرسيده است . 116 البته خط نسخه آشفته است ، ولى محتويات آن عموما روشن است . كتاب يازده فصل دارد با اندازه‌هاى مختلف ، و هدف اصلى از همان فصل اوّل معلوم مىشود : فصل اوّل در تعريف قبله است ، دوم در رابطهء ستارگان با قبله ، سوم در وضع شهرهاى مختلف نسبت به آن ، و چهارم در شكل زمين و كعبه كه مركز آن است . فصول بعدى بيشتر رنگ جغرافياى عمومى دارد . فصل پنجم از طولها و عرضها گفت و گو دارد ، ششم از طول مكّه و جزيرة العرب ، هفتم از درياها ، هشتم از رودخانه‌ها ، نهم از تقسيم زمين به اقليمها ، و دهم از كوهها . درازتر و آشفته‌تر از همه فصل يازدهم است كه از بلاد مختلف سخن دارد و مؤلّف بدون هيچ گونه ترتيبى هر چه را مربوط به موضوع كتاب پنداشته در آن فراهم آورده است . در اين فصل توصيفى از مسجد مكّه هست ، از كعبه و مدينه و بصره نيز سخن رفته همراه با وصف دو قلعهء خضر و خورنق دوران جاهليت ، سپس بيت المقدس و قسطنطنيه و روم با وصف ديوارهاى آن ، تا كهف رقيم و سدّ يأجوج و مأجوج و در پى آن صنعاء و ارم اسطوره‌اى و اسكندريّه و اندلس و اصفهان و\r\n\r\n","description":"","footnote":"","page_name":" 187 ","page_number":201},
  {"content":"\r\n\r\nسمرقند . اين فصل به پندارهايى دربارهء نهايت دنيا و تاريخ خلافت اسلام تا به دوران الرّاضى ، كه به سال 934 / 322 ه . به خلافت رسيد ، خاتمه مىيابد .\r\nبا وجود آشفتگى كتاب ابن القاصّ ، مايهء جغرافيايى آن براى ما روشن است . مؤلّف ، فقيهى است كه به مسائل جغرافيايى نجومى تا آنجا كه به عبادات و مخصوصا تعيين قبله و اوقات نماز پيوسته است علاقه دارد . به علاوه ، با استفاده از حديث و منابع لغوى خلاصه‌اى از فضايل و عجايب بلاد و شهرهاى مختلف را به دست مىدهد . در موارد نادرى كه از وضع خود ياد مىكند ، درستى گفتار وى به تحقيق مسلم شده است . مثلا وصفى از بصره آورده به نقل از كلمات خالد بن صفوان ( متوفى به سال 752 - 753 / 135 ه . ) 117 كه از مردم بصره و مشاهير بلغا و مقرّب هشام ، خليفهء اموى ( 724 - 743 / 105 - 125 ه . ) ، بوده و موطن خود را براى مؤلّف وصف كرده است . 118 وصف رم را از قصّهء هارون بن يحيى گرفته كه او را خوب مىشناسيم ، و در اوايل قرن دهم / چهارم ه . در اسارت بيزانسيان بوده است . 119 از كتاب ابن القاصّ نسخه‌هاى ديگرى نيز وجود داشته ، زيرا دانشورى موقّر همانند بيرونى آن را مىشناخته ، امّا از مسائل جغرافياى نجومى آن چيزى نگرفته ، بلكه قصّهء « آتش مبارك » بيت المقدس را از آن نقل كرده است . 120 البتّه ممكن است انگيزهء آشنايى وى با كتاب قسمت نجومى و رياضى آن بوده باشد .\r\nابن القاصّ تنها دانشور عرب نيست كه جغرافى شناس يا جهانگرد نبوده ولى يك كتاب جغرافيايى تأليف كرده است . مؤلّفاتى كه از جهتى با جغرافيا ارتباط دارد بسيار است و غفلت از يادآورى آن تاريخ نوشته‌هاى جغرافيايى را ناقص مىكند . از اين رو متون كتابشناسى قرن دهم / چهارم ه . و مجموعهء اصطلاحات و بعضى از كتابها كه جزو متون ادبى است از نظر ما اهميّت فراوان دارد .\r\nدر فصول سابق معلوم شد كه تا چه حد بر كتاب الفهرست كه در تاريخ نوشته‌هاى عربى بىنظير است ، تكيه داشته‌ايم . 121 اين كتاب از دههء هشتم قرن نوزدهم به بركت چاپ فلوگل ، كه پس از وفات وى انتشار يافت ، در همهء رشته‌هاى تاريخ و ادب و علم عربى مرجع عام شده است . در بيست سالهء اخير اين فكر پديد آمده كه متن دقيقتر و بهترى از كتاب مىتوان تهيه كرد و با وجود كوشش فوق العادهء فلوگل چاپ انتقادى پاره‌اى از آن مورد نياز است ، زيرا نسخه‌هاى خطّى تازه‌اى در استانبول به دست آمده است . به علاوه ، روش تحقيق علمى نيز بعد از دههء هشتم قرن گذشته به كلى دگرگون شده است . 122 دربارهء خود مؤلّف مانند بسيارى از مؤلّفان ديگر اطّلاعات زيادى نداريم . تقريبا همهء اطّلاعات ما از كتاب وى استنباط مىشود . 123 بر طبق نسخه‌هاى خطّى كتاب ، نام كامل وى ابو الفرج محمّد بن اسحاق نديم ورّاق بغدادى است . معلوم\r\n\r\n","description":"","footnote":"","page_name":" 188 ","page_number":202},
  {"content":"\r\n\r\nمىشود كه پدرش در بغداد به تجارت كتاب اشتغال داشته است . ظاهرا وى در كار تجارت كتاب بارها همراه پدر خود به موصل رفته ، امّا اين پندار كه وى قسطنطنيّه را ديده - پندارى كه هنوز هم در محافل علمى روزگار ما تكرار مىشود - 124 مبنى بر اشتباهى است كه از مدّتها پيش روزن خاورشناس به رفع آن پرداخته است . از كتاب ابن نديم تمايلات شيعى او را احساس مىتوان كرد .\r\nبه سال 987 - 988 / 377 ه . ابن نديم به فكر افتاد تا كتابى براى ورّاقان و دوستداران كتاب تأليف كند و براى خويش هدفى معيّن كرد كه در مقدمهء كتاب آورده ، گويد :\r\nاين فهرست كتابهاى همهء ملل است از عرب و عجم كه به زبان و خطّ عربى هست و اقسام علوم و اخبار مؤلّفان و طبقات و انساب و تاريخ مواليد و مدّت عمر و اوقات وفات و موطن و مناقب و معايبشان از آغاز اختراع هر علم تا به روزگار ما كه سال سيصد و هفتاد و هفت هجرى است . 125 ظاهرا ابن نديم در وهلهء اوّل مىخواسته به گفت و گو از علوم « غير اسلامى » بس كند . زيرا رونويس اوّل كتاب وى فقط چهار مقاله دارد كه ، بجز مؤلّفات عربى اصيل ، ترجمهء عربى مؤلّفات يونانى و سريانى و فارسى و هندى را كه مؤلّف مىشناخته فراهم آورده است . مقالهء اوّل خاص فلسفه و علوم قدماست كه در آن ، بجز فلسفه ، از منطق و رياضيّات و طب سخن دارد . مقالهء دوم مربوط به نوشته‌هاى داستانى و خرافى ، افسانه‌هاى ملل ، و جادو است . مقالهء سوم شامل گفتار دربارهء تاريخ اديان و مذاهب و فرقه‌هاى مختلف است . مقالهء چهارم در اخبار اهل كيمياست . ولى مؤلّف در همان سال شش مقاله ديگر بر كتاب افزوده و آن را به علوم اسلامى كه موضوع قسمت اوّل بوده اختصاص داده و آن را رونويس مفصل ( المسودّة الموسّعة ) ناميده و ضمن آن به ترتيب مؤلّفات مربوط به علم قرآن و نحو و تاريخ و شعر و كلام را آورده است . وى بتقريب تا آغاز قرن نهم / پنجم ه . همچنان بر كتاب خويش مىافزوده ، ولى تاريخ وفات او را نمىدانيم . ياقوت از رونويس مفصل كتاب ، عمل وزير مغربى ( متوفى به سال 1527 / 418 ه . ) ، 126 كه ظاهرا رواج فراوان داشته استفاده كرده است .\r\nمسلّم است كه ابن نديم سرگذشت نويس نبوده بلكه فراهم آرندهء نام مؤلّفات در رشته‌هاى مختلف علوم ( كتابشناسى ) بوده است 127 و از اين رو مطالبى كه دربارهء سرگذشت اشخاص آورده بسيار ناچيز است ، زيرا توجّه وى به مؤلّفان بسته به مؤلّفاتشان بوده و در اين زمينه به حق مهارت خود را نشان داده است . ملاحظات وى دربارهء كتب اقوام مختلف ، و از جمله روس ، 128 شهرت فراوان يافته و براى كشف مشكلات آن كوشش بسيار شده است . وى به\r\n\r\n","description":"","footnote":"","page_name":" 189 ","page_number":203},
  {"content":"\r\n\r\nكتابهايى كه به خطّ مؤلّفان بوده و نيز به كتابخانه‌هاى شخصى و نسخه‌هاى برجسته توجّه بسيار داشته است . مؤلّف الفهرست به رشته‌هاى مختلف علوم احاطه داشته و مىتوان با نظر بار تولد هماهنگ شد كه كتاب وى پيوسته منبع اساسى شناخت علم و ادب چهار قرن اوّل اسلام خواهد بود . 129 كتاب مقاله‌اى خاصّ جغرافيا ندارد ، ولى اين قضيه اهميّت آن را نسبت به تاريخ جغرافيا كاهش نمىدهد ، زيرا به نظر مؤلّف ، جغرافيا از جهتى جزو علوم رياضى و از جهت ديگر وابسته به تاريخ و ادب است . اطّلاعات دربارهء مؤلّفات جغرافيايى را معمولا زيرا نام مؤلّفان مىآورد ، كه در بسيارى از موارد مربوط به قرن دهم / چهارم ه . از آن استفاده كرده‌ايم ولى بجز اين ، الفهرست مطالب جغرافيايى خالصى دارد كه در كمال اهميّت است . از پيش گفته‌ايم كه وى حكايت ابو دلف و حكايت راهب نجرانى را كه به چين رفته بود روايت كرده است .\r\nبه علاوه ، چنان كه فران مدلّل داشته ، 130 اطّلاعات وى از هند و فرقه‌هاى آن و از چين در مسائل مربوط به اين سرزمينها اهميّت فوق العاده دارد .\r\nبجز اين تأليف كتابشناختى ، از اواخر قرن دهم / چهارم ه . كتابى دربارهء اصطلاحات علمى به جا مانده كه اهميّت آن كمتر از الفهرست نيست ، و آن كتاب مفاتيح العلوم ابو عبد الله محمّد بن احمد بن يوسف خوارزمى است ، و از هنگامى كه چاپ فان فلوتن به سال 1895 / 1313 ه . از روى قديمترين نسخهء مربوط به سال 1160 - 1161 / 556 ه . انتشار يافته براى دانشوران متخصّص همهء علوم شناخته بوده است 131 و به حق گفته‌اند كه اهميّت آن نسبت به تاريخ علوم و فرهنگ از الفهرست و رسائل اخوان الصفا كمتر نيست . 132 اين اثر در محيط ادارى ايران شرقى پديد آمد كه به قرن دهم با بغداد رقابت مىكرد و گروهى از آثار ممتاز ديگر ، همانند آن به وجود آورد . ابو عبد الله خوارزمى ، دبير عتبى - وزير نوح دوم سامانى ( 976 - 997 / 365 - 387 ه . ) - بود و در نيشابور مىزيست و كتاب خود را همان جا ما بين سالهاى 976 - 991 / 365 - 381 ه . تأليف كرد . وى مىخواست فرهنگنامه‌اى براى ديوانها بنويسد كه اصطلاحات مستعمل همهء علوم را در آن شرح دهد . مقالهء نخست را خاصّ علوم شريعت و علوم عربى مربوط بدان كرده است كه شش باب است شامل فقه ، كلام ، نحو ، كتابت ( رسائل ) ، شعر ( همراه عروض ) ، و تاريخ . مقالهء دوم از علوم عجم ، يعنى يونان و سريان و ايران و هند ، سخن دارد كه شامل شش مقاله است در فلسفه ، منطق ، طبّ ، علم عدد ، هندسه ، علم نجوم ، موسيقى ، مكانيك ، و كيميا . 133 اين ترتيب نشان مىدهد كه مؤلّف از تقسيم بندى علوم به نزد يونانيان به خوبى خبر داشته 134 و شايد هم بجز فارسى ، كه زبان وى بوده ، يونانى و سريانى را نيز مىدانسته است ؛\r\n\r\n","description":"","footnote":"","page_name":" 190 ","page_number":204},
  {"content":"\r\n\r\nچنان كه آشنايى وى با منابع عربى كمتر از آن نبوده است . وى غالبا لغتنامهء خليل و مؤلّفات لغوى اصمعى را به كار برده و به كتاب الشّعر ابن معتزّ نيز مراجعه كرده است . كتاب وى دربارهء خراسان و ما وراء النّهر ، كه آن را بهتر از جاهاى ديگر مىشناخته ، اهميت خاص دارد و مطالب آن دربارهء اصطلاحات آبيارى اين سرزمينها بارها مورد تحقيق دانشوران روس قرار گرفته 135 و هنوز هم تا به روزگار ما ارزش واقعى دارد . كتاب به طور كلى ، چنان كه فان فلوتن گفته ، چنان منظّم و موجز است كه در مؤلّفات عربى كمتر نظير دارد . 136 جغرافيا به عنوان يك علم ، طبعا در مفاتيح العلوم جاى درجهء دوم دارد ، و مؤلّف فقط از جنبهء رياضى در آن بحث مىكند كه جزو باب نجوم ( باب ششم از مقالهء دوم ) است و جاى درجهء دوم را اشغال كرده 137 و در ضمن آن مؤلّف گزارشى بسيار سودمند از همهء اصطلاحات اساسى زبان عربى در زمينهء جغرافياى رياضى و نجومى مىدهد كه ما هنگام گفت و گو از مؤلّفات مكتب يونانى از آن سخن داشته‌ايم . اين باب به بركت ترجمه ويدمان ، مورّخ علوم عرب ، در دسترس كسانى جز عربشناسان نيز هست . 138 ابن نديم و ابو عبد الله خوارزمى همهء توجّه خود را به عنوان معطوف داشته بودند ، ولى در همان قرن دهم / چهارم ه . به تعدادى چشمگير از مؤلّفات ادبى و لغوى برمىخوريم كه آنها نيز با علم جغرافيا ارتباط دارد . در فصل اوّل اين كتاب ديديم كه بررسى اعلام جغرافيايى شعر جاهلى ، مؤلّفاتى چون كتاب جزيرة العرب يا كتاب جبال تهامه را پديد آورد ، و اينك به قرن دهم / چهارم ه . و به روزگار عبّاسيان به تعدادى از كتابهاى جالب از نوع « كتب الدّيارات » برمىخوريم كه در آنها اشعارى مربوط به ديرهاى مشهور با شرح آن فراهم آمده است .\r\nبىگفت و گو اين ديرها نه به عنوان جايگاه عبادت مسيحيان ، بلكه از لحاظ توليد و فروش شراب مورد توجّه جامعهء عرب بوده است . در آنجا مىشد شراب خوب خريد و در باغ دير يا جاهاى مخصوص دور از چشم مقدّسان مسلمان مجالس ميگسارى به پا كرد . در اين مجلسها شاعران اشعار خويش را مىخواندند . گاهى نيز وضعى پر شور از خود مجلس در اشعارشان آمده كه در حكم تابلو دقيقى از زندگانى آن روزگار است . تعداد ديرها زياد بود و بسيار زود لغت شناسان متوجّه شدند كه لازم است دربارهء آنها ، همچون اماكن جزيرة العرب كه در اشعار آمده ، يك مرجع عام به وجود آورند . اهمّيّت موضوع را از اينجا توان دانست كه شمار كتب ديارات كمتر از بيست نيست 139 و مطالب فراوان و پر شور آن از زندگى فرهنگى و اجتماعى آن روزگار از خلال كتابى كه در همين نزديكيها دانشمند عرب ، حبيب الزّيّات ، منتشر كرده 140 به خوبى آشكار مىشود ، و به احتمال قوى اهميّت تحقيقى كه فيشر به سال 1929 / 1348 ه . وعده داده كمتر از آن نخواهد بود . 141\r\n\r\n","description":"","footnote":"","page_name":" 191 ","page_number":205},
  {"content":"\r\n\r\nدر نيمهء دوم قرن دهم سه تا از « كتب ديارات » شهرت خاص يافت كه يكى از آنها از مؤلّف كتاب مشهور الأغانى ، ابو الفرج اصفهانى ، است . 142 با اين كتاب از قطعات پراكندهء آن آشنا شده‌ايم ، ولى يكى ديگر را كه از شابشتى است به بركت نسخهء منحصر به فرد برلن كه افتاده دارد 143 بىواسطه شناخته‌ايم ، و چنان كه گفته‌اند در قرن شانزدهم / دهم ه . نسخهء جالب و مصوّرى از اين كتاب وجود داشته است . 144 در باب مؤلّف هيچ اطّلاعى نداريم جز اينكه امين كتابخانهء العزيز ، خليفهء فاطمى ( 975 - 996 / 365 - 386 ه . ) ، و كتابخوان او بوده است . 145 ياقوت كه بسيار از او نقل مىكند ، 146 دربارهء نام مؤلّف آشكارا ترديد دارد . 147 ابن خلّكان نيز با وجود تحقيق و كنجكاوى نتوانسته ريشهء نسبت را پيدا كند و سرانجام فرض كرده كه اصل وى از ديلم بوده است . 148 تاريخ وفات وى نيز قويا مورد ترديد است كه به سال 988 / 388 ه . يا به سال 1008 / 399 ه . بوده است . 149 شايد شغل وى به عنوان قصه گوى دربار انگيزهء تأليف كتاب الدّيارات شده است . 150 طبق انديشهء اساسى او مىبايد كتاب شامل همهء ديرهاى عراق و جزيره و شام و مصر باشد ، ولى نسخهء برلن قسمت كمى از ديرهاى عراق را دارد و ديرهاى شام بكلّى نيست 151 و ديرهاى مصر از جزيره نيز كمتر است ، ولى قسمت مربوط به مصر چنان كه از تحقيق عزيز سوريال عطيّه ، دانشمند قبطى ، معلوم مىشود ، مطالبى پر ارزش دارد . 152 اساس كار كتاب چون ديگر كتب ديارات بر توصيف ديرها به ترتيب جغرافيايى نيست - هر چند گاهى اين نكته مورد توجه است - و بيشتر مبناى كار بر قصايد دراز و حكايات مربوط بدان است كه اهميت خاص دارد و زاخائو همه را در جزوه‌اى فراهم آورده كه جغرافى شناس اطّلاعات بسيار از آن به دست تواند آورد .\r\nمسلما تنها كتب ديارات نيست كه اطّلاعات جغرافيايى به دست مىدهد ، زيرا اين گونه مطالب را از مجموعه‌هاى تاريخى و ادبى آن دوران نيز مىتوان بيرون كشيد . در اين مورد بايد از سه كتاب ابو على محسّن تنوخى ( متوفّى به سال 994 / 384 ه . ) ، 153 كه در سالهاى اخير به سبب چاپ قسمتى از يك كتابش مورد توجّه خاص قرار گرفته ، ياد كنيم . 154 در اين مؤلّفات نمودارى از زندگى آشفتهء او هست كه از بصره به بغداد و از آنجا به اهواز افتاده و گاهى در منصب قضا و زمانى مدرس و بار ديگر اديب مفلس بوده است ، و از خلال آن علاقه به ابداع قصّه ، دقّت ملاحظه ، نكته بينى ، و توضيح ماهرانه مشاهدات آشكار است ، و ما تنها به يادآورى يك نمونهء جالب كه از لحاظ نوشته‌هاى جغرافيايى نيز اهميت دارد ، بس مىكنيم .\r\nدر كتاب الفرج بعد الشّدّة ، كه مدّتها پيش در قاهره چاپ شده 155 و به شهرت از همهء مجموعه‌هاى ادبى ديگر او پيش افتاده است ، فصل هفتم به قصّه‌هاى مختلف از جهان حيوانات چون فيل ، 156 افعى ، 157 ميمون ، 158 و حيوانات ديگر اختصاص دارد . بعضى از اين قصّه‌ها فقط\r\n\r\n","description":"","footnote":"","page_name":" 192 ","page_number":206},
  {"content":"\r\n\r\nبراى سرگرمى است ، ولى بعضى ديگر چنان زنده و دقيق است كه مطالبى مهم براى تحقيقات كارشناسان جغرافياى حيوانى به دست مىدهد . منابعى كه سبك « قصّه‌هاى دريايى » را پديد آورده در كتاب تنوخى انعكاس دارد ، بدين سان در آثار وى نوشته‌هاى تاريخى با نوشته‌هاى هنرى و جغرافيايى درآميخته است . بجز « قصّه‌هاى دريايى » كه مورد علاقهء عامّه بود ، در همين دوران رساله‌هايى به نام « راهمانى » [ راهنمايى 
  ] پديد آمد كه توصيف راههاى دريا نوردى بود ، و يكى از آنها متعلّق به آخر قرن دهم / چهارم ه . و مؤلّف آن « معلّم » يعنى ناخدا خواشيرين يوسف اركى است كه در حدود سال 1009 / 400 ه . بر يك كشتى هندى در طول ساحل شرقى و جنوب شرقى افريقا دريا پيمايى كرده است . مؤلّفان قرن دوازدهم / ششم ه . از « راهمانى » وى استفاده كرده‌اند ، و اطّلاعات مربوط به او را ناخدايان بزرگ قرن پانزدهم / نهم ه . و معاصران واسكوداگاما و همراهان وى در سفر كشف راه افريقا به هند نقل كرده‌اند . 159 به قرن دهم / چهارم ه . در زمينهء نوشته‌هاى جغرافيايى پيشرفتهاى مهمّى رخ داد ، و بعضى آن را اوج جغرافياى عرب مىشمارند . مسلّم است كه در قرون بعد تعداد مؤلّفات كمتر نشد ، اما به طور قطع توان گفت كه هرگز بمانند اين دوران در يك زمان اين همه نويسندگان برجسته و آثار معتبر ، كه در قرن بيستم هنوز هم نفوذ آن بجاست ، به وجود نيامده است .\r\n\r\n","description":"","footnote":"","page_name":" 193 ","page_number":207},
  {"content":"\r\n\r\n\r\nفصل 9 بيرونى و جغرافى شناسان مشرق به قرن يازدهم / پنجم ه .\r\nآغاز قرن يازدهم / پنجم ه . براى دانش اسلامى درخشان بود . به سال 1000 / 390 ه . علامهء جوان ، بيرونى ، تأليف كتاب معروف خود آثار الباقيه را ، كه در همهء نوشته‌هاى شرق نزديك نظير ندارد ، به سر برد . بتقريب در مدّت نيم قرن پس از اين تاريخ ، بيرونى كتب بسيار در رشته‌هاى مختلف دانش به وجود آورد و توان گفت كه با كتاب خويش دربارهء هند به اوج رسيد . به طورى كه روزن ، پنجاه سال پيش دربارهء آن گفته : « اثرى است در نوع خود يكتا كه در نوشته‌هاى قديم و قرون ميانه در شرق و غرب همتا ندارد . » 1 دانشوران از نخستين مراحل شناخت علوم اسلامى به شخصيت بيرونى معترف بوده‌اند و كاترمر بتقريب نيم قرن پيش از روزن انظار را متوجّه او كرد ، 2 و هر چه دامنهء دانش وسعت گيرد و او و مؤلّفاتش بهتر شناخته شود شخصيّتش بزرگتر و والاتر مىنمايد . در روزگار ما سارتن نيمهء قرن يازدهم / پنجم ه . را از نظر دانش جهانى « عصر بيرونى » ناميده ، زيرا وى بزرگترين شخصيّت علمى آن دوران بوده است . هنوز هم اعتبار او در كار رشد است و مطالبى تازه به دست آمده كه استحقاق اين دانشمند منسوب به ما وراء النّهر را براى اين همه تجليل و تكريم ، مسلّم مىكند .\r\nزندگى بيرونى آرامش و استقرار نداشت و به همين مناسبت بايد در مقابل حاصل درخشان و ميراث فراوانى كه به جا نهاده سر تعظيم و احترام خم كنيم . بيرونى دوم ذى الحجهء سال 362 ه . / چهارم سپتامبر 973 در محلى به نام بيرون در حومهء خوارزم تولّد يافت 3 و نسبت بيرونى از آنجا گرفت . اين كلمه در عربى با كسر باء خوانده مىشود [ بيرونى 
  ] ، اما در فارسى باى زير دار كمى كشيده مىشود [ بيرونى 
  ] و در يكى از نسخه‌هايى كه به خط خويش نوشته اشاره‌اى بدين نكته توان يافت كه زبرى بر باى بيرونى نهاده تا صداى كشيدهء آن را كه در خط عربى\r\n\r\n","description":"","footnote":"","page_name":" 194 ","page_number":208},
  {"content":"\r\n\r\nنيست نمايان كند . 4 [ بيرونى 
  ] در استعمال عادى عرب باى بيرونى كسره دارد [ بيرونى 
  ] و ما نيز مانند نام دينورى ، از آن پيروى مىكنيم . كلمهء بيرونى چندان رواج ندارد ، شايد - بجز معنى معروف كه سمعانى بدان اشاره مىكند ، 5 يعنى « مرد حومه » - نشانى نيز از نسب نامعروف مؤلّف دارد ، و به همين جهت محتملا اشعار بيرونى كه ياقوت نقل كرده طيب و مزاح نيست كه گويد : 6 . . . .\r\nبه خدا ، براستى نسب خود را نمىدانم زيرا پدر بزرگم را درست نمىشناسم ، و چگونه او را بشناسم در صورتى كه از پدرم خبر ندارم ، من ابو لهبم و پيرى بىادبم ، بله و مادرم هيزم‌كش بوده است . « 1 » كنيهء ابو ريحان نيز روشن نيست 7 چنان كه نسب او بكلّى ناشناس است . نامش محمّد بن احمد است كه چيزى از آن نمىشود فهميد . معمولا اين گونه نامها وقتى به كار مىرود كه نام حقيقى نامعلوم باشد . مفهوم اشعار هر چه باشد زبان مادرى وى خوارزمى بوده است . 8 وى تعليم نكو يافت ، سفرهاى بسيار و دوره‌گردى و شوق معرفت ، كه از آغاز سن عواطف او را ملتهب كرده بود ، به وسعت معلومات وى كمك كرد . از همان آغاز در زمينهء دانش به مسائلى توجّه داشت كه از متعلّمان قرون وسطاى اسلامى معهود نبود . گويند كه در آن روزگار دانشورى يونانى به خوارزم بود و بيرونى با اقسام گياهان و دانه‌ها و ميوه‌ها پيش او مىرفت و نام يونانى آنها را مىپرسيد و يادداشت مىكرد . 9 در ايّام جوانى نظر حاميان ادب در دولت كوچك و محلّى بنى عراق به او دوخته شد ، ولى طولى نكشيد كه در نتيجهء انقلابى بناچار در بيست سالگى وطن خود را ترك كرد و سوى سواحل درياى قزوين رفت . در گرگان طبيب و منجّم نصرانى ، ابو سهل عيساى مسيحى ، را بديد . در آنجا نيز از رعايت قابوس بن وشمگير زيارى ، امير گرگان و طبرستان ، بهره‌ور شد . 10 قابوس نيز به عنوان نويسنده و آشنا به دانش شهرتى يافته 11 و بيرونى نخستين تاليف بزرگ خود آثار الباقية را به او پيشكش كرده است . ظاهرا تمايلات\r\n\r\n\r\n","description":"","footnote":"\r\n( 1 ) اصل عربى اين اشعار چنين است :\r\n « . . . * و لست و الله حقا عارفا نسبى\r\nاذلت اعرف جدّى حق معرفة * و كيف اعرف جدّى اذ جهلت ابى\r\nانى ابو لهب شيخ بلا ادب * نعم و والدتى حمالة الحطب » \r\n","page_name":" 195 ","page_number":209},
  {"content":"\r\n\r\nطغيان آميز اين امير زندگى در دربار او را دشوار كرده بود و آثار آن در اشعار بعدى بيرونى نمودار است . مكاتبات وى با معاصر كوچكترش ابن سينا - كه بعدها شهرت جهانگير يافت - مربوط به همين دوران است ، كه عمق معرفت فلسفى و تندخويى او را نمايان مىكند . 12 در حدود سال 1010 / 400 ه . به وطن خويش بازگشت كه در آنجا خاندان مأمونيان ، چنان كه ميان دو سنگ آسيا ، حكومت داشت يعنى دو دولت نيرومند - دولت ايلك خانيان سمرقند و دولت بسرعت در حال گسترش محمود غزنوى - آن را در ميان گرفته بود ؛ و خيلى زود بيرونى دستخوش دسيسه‌ها و توطئه‌هاى سياسى شد ، و چون محمود غزنوى خوارزم را بگرفت ، به سال 1018 / 408 ه . وى را به عنوان عنصر نامطمئن با خود به غزنه برد ، و بيرونى در مؤلّفات بعدى خود پيوسته از ناسپاسى نسبت به دانش و از سرنوشت خويش شكايتهاى تلخ دارد . 13 اساس شكايت او قابل فهم نيست زيرا ، به اقتضاى زمان ، غالبا اشاراتى پيچيده است . ظاهرا در همهء آن مدت زير نظر محمود بوده كه به دو اعتماد نداشته است ، به همين جهت ناچار بوده پيوسته در صحبت او باشد و بلكه در جنگها نيز همراه برود و از آزادى آمد و رفت بىنصيب بماند . در اين دوران زندگى بيرونى سخت بود و ابزار و لوازم علمى براى ادامهء تحقيقات خود به دسترس نداشت . با اين همه ، درست در همين روزگار تعدادى كتاب بزرگ و از آن جمله اثر معروف تحقيق ماللهند را تأليف كرد . بيرونى كتاب بزرگ و مفصّل خود ، قانون مسعودى ، را به جانشين و فرزند محمود ، سلطان مسعود ، پيشكش كرد . گويا در اين زمان وضع وى تا اندازه‌اى بهتر شده بود ، مقررى مرتب داشت و در آمد و رفت آزاد بود . به همين جهت در حدود سال 1034 / 425 ه . توانست به مولد خود خوارزم سفر كند و ديگر شكايتى از او شنيده نمىشود . 14 ظاهرا سالهاى آخر زندگانى وى تا اندازه‌اى آرام بوده است . به دوران مودود ، جانشين مسعود ، كتاب صيدنه را نوشت كه آخرين تأليف بزرگ او به شمار است . وى در سوم رجب سال 440 ه . / سيزدهم دسامبر 1048 در غزنه درگذشت . 15 گر چه نام بيرونى در نوشته‌هاى عربى در زمينهء جغرافيا و جهانگردى مقامى دارد 16 اما چنان كه از مؤلّفات وى معلوم شده جغرافى شناس نبوده است ؛ با تعبير درست‌تر وى بيشتر از آنكه جغرافى شناس باشد مؤلّفى بوده با معرفتى بسيار گسترده كه همهء علوم دوران وى را به بر مىگرفته و از نظر وى علوم رياضى و فيزيك مقام اول داشته است ، و شايد اهميت علوم تاريخى و طبيعى را كمتر از آن نمىدانسته است . بيست رسالهء كوتاه كه از وى به جا مانده و فهرست مؤلّفاتش كه به سال 1037 / 428 ه . شخصا فراهم آورده مؤيد اين نكته است . 17 قلمرو مطالعات وى چنان گسترده بود كه تعيين شمار علومى كه در آن دستى نداشت آسانتر از تعيين علوم مورد علاقهء اوست . فى المثل از اشتغال وى به علوم شريعت خبرى نداريم و گويا در اين\r\n\r\n","description":"","footnote":"","page_name":" 196 ","page_number":210},
  {"content":"\r\n\r\nزمينه از حدّى كه بر هر مسلمان با سوادى واجب است فراتر نرفته است . و اگر لحظات آخر زندگانى خويش را - چنان كه در حكايت آمده 18 - به گفت و گو از مسائل پيچيدهء ميراث و فرايض به سر برد ، شايد از آن جهت بود كه اين گونه مسائل با رياضيات و جبر ارتباط داشته كه خوارزمى ، منجّم معروف ، نيز از پيش توجه بسيار بدان داشته است . علوم اجتماعى از نظر بيرونى اهميت بسيار داشت . خود او ، چنان كه از اشعار به‌جا مانده‌اش توان دانست ، در شعر دستى داشته و به هر حال دربارهء شاعران از اطلاعات كافى بهره‌مند بوده و در اين زمينه چند كتاب نوشته كه به ما نرسيده است . ممارست وى در رشتهء شعر در مؤلّفات تحقيقى چون كتاب الجواهر بهتر نمايان مىشود كه در آنجا بتقريب از هشتاد شاعر عرب شاهد آورده است . 19 مؤلّفات تاريخى وى ، كه از تاريخ فرقه‌ها و تاريخ زادگاه او خوارزم و تاريخ غزنويان نخستين سخن داشته ، به جا نمانده و انگيزه‌اى براى گفت و گو از اهميت فوق العاده اين مؤلّفات نيست ، ولى ظاهرا خيلى زود كمياب شده بود ، زيرا ياقوت كه از كتاب بيرونى در تاريخ خوارزم خبر داشته ، هنگامى كه فرهنگنامهء جغرافيايى خود را مىنوشت اين كتاب را در دسترس نداشت . 20 ظاهرا بيرونى علاقه‌اى به فلسفهء خالص نداشته و از مراسلات وى با ابن سينا در ايّام جوانى معلوم توان داشت كه با فلسفه آشنا بوده است . وى خويش را در قلمرو طب بخصوص در جهت علمى اهل خبره نمىدانست . در آخرين اثر خود يعنى كتاب صيدنه بتأكيد مىگويد كه مايل نيست وارد مسائل طبى مربوط به استعمال دارو شود . 21 قلمرو فعاليت علمى او رياضيات و نجوم و علوم مربوط به آن است ؛ چون هواشناسى و مسائل مربوط به گاهشمارى و ساختن ابزارهاى رصد . شايد سفر هند موجب شد كه به سنگهاى معدنى علاقه پيدا كند و اين به سبب علاقهء حكام محلى به سنگهاى گرانبها بود . همين قضيه او را به انجام چند تجربهء بسيار مفيد دربارهء وزن مخصوص كشانيد و در اواخر ايام زندگى به مسائل مربوط به دارو سرگرم شد . 22 طبيعى است كه بيرونى در زمينهء جغرافيا به ناحيهء رياضى و نجومى آن توجه داشت ، ولى از كتاب آثار الباقيه و ماللهند كه تا همين نزديكيها رواج در محافل علمى خاصّ آن بود ، معلوم توان داشت كه به اين دو رشته بس نكرده بلكه از همهء علوم ديگر بهره‌ور بوده است . از مؤلّفات وى كه از مدتى نه‌چندان دور ، دانش نو با آن آشنايى يافته معلوم مىشود كه با همهء مطالب علمى دوران خويش آشنا بوده است . قسمتى كه دربارهء تقسيم درياها بر سطح زمين آورده ، آن هم در كتابى كه هدف آن نه علم نجوم بلكه احكام نجوم بوده است ، از وسعت اطلاعات جغرافيايى وى انديشه‌اى به دست مىدهد . گويد :\r\nدريايى كه در مغرب معموره و بر ساحل طنجه و اندلس است ، درياى محيط نام دارد و\r\n\r\n","description":"","footnote":"","page_name":" 197 ","page_number":211},
  {"content":"\r\n\r\nيونانيان آن را اقيانوس ناميده‌اند . بر آن نتوان رفت ، فقط به نزديك ساحل آن توان رفت . و اين دريا از اين ديار به محاذات سرزمين صقلابيان كشيده است و در شمال صقلابيان خليجى بزرگ از آن جدا شود و تا نزديك سرزمين بلغار كه سرزمين مسلمانان است كشيده شود 23 و آن را درياى ورنك گويند كه نام قومى است مقيم ساحل آن . آنگاه از ماوراى آنها به سوى مشرق منحرف شود و ما بين ساحل آن و اقصاى سرزمين تركان ، زمينها و كوههاى ناشناس باير و غير قابل عبور است . و امتداد درياى محيط غربى از سرزمين طنجه سوى جنوب ، از جنوب سرزمين سودان مغرب به ماوراى كوههاى موسوم به « جبال القمر » ، كه چشمه‌هاى نيل مصر از آن مىآيد ، منحرف شود . 24 و بر اين دريا رفتن پر خطر است 25 و كشتى از آن نجات نيابد .\r\nو درياى محيط از جهت شرق تا آن سوى سرزمين چين نيز غير قابل عبور است 26 و خليجى از آن جدا مىشود كه در هر جا به نام سرزمين مقابل آن ناميده مىشود . در آغاز ، درياى چين است و سپس هند و خليجهاى بزرگ از آن جدا شود 27 كه هر يك جداگانه دريا نام دارد ، چون درياى فارس و بصره كه تيز و مكران بر مشرق آن است ، و بر مغرب و روبه‌روى آن بندر عمان است ، و چون از آنجا بگذرد به ديار شحر رسد ، كه از آنجا كندر و مرآرند ، تا عدن و از آنجا دو خليج بزرگ جدا شود يكى معروف به قلزم كه بگردد و سرزمين عرب را احاطه كند كه مانند جزيره شود ، و چون حبشه بر ساحل آن و مقابل يمن است به نام آن هر دو خوانده شود : 28 جنوب آن را درياى حبشه و شمال را درياى يمن خوانند و همه را درياى قلزم گويند كه قلزم شهرى است در نهايت آن به سرزمين شام كه قلزم باريك شود و ساحل آن سوى سرزمين بجه بگردد . و خليج ديگر كه ياد آن گذشت و معروف به درياى بربر است از عدن 29 تا سفالهء زنگ كشيده است و كشتى بر آن نگذرد كه خطرناك است ، و پس از آن به درياى اقيانوس مغربى پيوندد ؛ و بر اين دريا از سمت مشرق جزاير زابج است و سپس جزاير ديبجات و قمير ، آنگاه جزاير زنگ ، و بزرگتر از همه جزيرهء معروف سرنديب است كه به هندى آن را سيلا نديب گويند ، و از آنجا همه‌گونه ياقوت ، و سرب قلعى و سربزه و كافور آرند . نيز در ميان معموره به سرزمين صقلابيان و روس ، دريايى است كه يونانيان آن را بنطس گويند 30 و ما درياى طرابزنده « 2 » گوييم زيرا بندرگاه شهر طرابزنده در آن است . از آن خليجى جدا شود كه بر باروى قسطنطنيه گذرد و همچنان تنگ شود تا به درياى شام افتد كه بر جنوب آن بلاد مغرب است تا اسكندريه و مصر ، و مقابل آن در شمال سرزمين اندلس است و روم تا انطاكيه ، و ميان اين دو زمين شام و فلسطين است ؛ و نزديك\r\n\r\n\r\n","description":"","footnote":"\r\n( 2 ) طرابزون )  Trebizond  ( درياى سياه . - ن .\r\n","page_name":" 198 ","page_number":212},
  {"content":"\r\n\r\nاندلس به درياى محيط ريزد از تنگه‌اى كه در كتابها به نام معبر هركول خوانده شود و اكنون « زقاق » نام دارد و آب دريا در آن به درياى محيط روان باشد . و جزاير معروف آن قبرس است و سامس و رودس و سيسيل و امثال آن . و نزديك طبرستان درياى گرگان است و شهر آبسكون بر ساحل آن است و به نام آن معروف است و سوى طبرستان و سرزمين ديلم و شروان و باب الابواب و ناحيهء لان كشيده شود ، آنگاه خزر ، سپس رود اتل كه بدان ريزد ، سپس ديار غزيه ، آنگاه سوى آبسكون باز آيد و به نام سرزمينهاى مقابل خوانده شود ، ولى نام آن به نزد ما خزر است 31 و به نزد قدما گرگان بوده و بطلميوس آن را درياى ارگانيا ( هيركانى ) ناميده است و اين به درياى ديگر پيوسته نيست . و آبهاى ديگر كه به ديگر جاهاى زمين فراهم آمده مردابها و هورهاست 32 و گاهى درياچه نام گيرد چون درياچهء اناميه و طبريه و زغر در سرزمين شام ، و درياچهء خوارزم و آبسكون به نزديك برسخان . 33 « 3 » از قراين پيداست كه بيرونى اين فصل را جامع اطلاعات جغرافيايى عصر خويش مىدانست ، و همين گفتار را به اختصار ولى با همهء خطوط اصلى در كتاب قانون مسعودى مىآورد . 34 اگر وصف درياها را كه يك قرن پيش بتّانى آورده به ياد بياريم ميان او و بيرونى اختلاف اساسى هست ، زيرا بتّانى به راه مكتب يونانى مىرود و روايت كلاسيك را تقريبا بدون تفسير عرضه مىكند ، ولى بيرونى اگر چه از دانش يونانى اثر گرفته ولى آن را با اطلاعاتى تازه كه جغرافى شناسان عرب در آن روزگار به دست آورده بودند مىآميزد ، و از گفتار وى كه خلاصهء اطلاعات آنهاست بعضى حقايق روشن را استنتاج مىتوان كرد . 35 در حدود همين دوران ، اعراب از ساحل آفريقاى شرقى تا خط 20 درجه عرض جنوبى اطلاعات فراوان داشتند ولى دربارهء سرزمينهاى جنوب آن به طور كلى بر حدس و تخمين تكيه مىشد ، اما اطلاع آنها از خطر كشتيرانى در اين منطقه نشان مىدهد كه غير مستقيم از تنگهء موزامبيك خبر داشته‌اند . مسلّم است كه افريقا را يك جزيره مىدانستند ، در صورتى كه مبانى واقعى براى توجيه اين پندار به دست نبود و نظريهء بطلميوس در اين باره طرفداران فراوان داشت . در كلمات آنها هيچ گونه اشاره‌اى به وجود يك قارهء جنوبى نيست . 36 اطلاعات آنها از اروپاى شمالى و آسياى شرقى مانند سابق ناچيز است ، ولى بيرونى از همهء اين مناطق داراى\r\n\r\n\r\n","description":"","footnote":"\r\n( 3 ) بحر و رنگ « درياى بالتيك » است ؛ و بربر « صومال » ؛ و جزاير زابج « اندونزى » ؛ ديبجات « مجمع الجزاير لاكديو و مالديو » ؛ بنطس « درياى سياه » ؛ معبر هركول « تنگه جبل طارق » ؛ اتل « ولگا » ؛ و درياچهء آبسكون « درياچهء ايسيك كول » . - مترجم عربى .\r\n","page_name":" 199 ","page_number":213},
  {"content":"\r\n\r\nاطلاعات كافى بود ، زيرا با مؤلّفات اسلاف خويش آشنايى كامل داشت و علاوه بر اين ، از جهانگردان و تاجران نيز اطلاعاتى به دست آورده بود . از درياى بالتيك و درياى شمال انديشه‌اى داشت 37 و از مردم شمال و شرق اروپا خيلى چيزها مىدانست ، 38 بخصوص نورمان‌هاى اسكانديناوى كه آنها را نه فقط به نام معمولشان ، روس ، بلكه به نام و رنگ نيز مىخواند . 39 وى قصهء دريا نوردى را كه در نواحى شمال پيش رفته تا به جايى رسيده بود كه به هنگام تابستان خورشيد از آنجا غروب نمىكند شنيده بوده است . 40 تفصيلاتى منحصر به فرد از صنعت شمشير سازى فرنگ و روس مىآورد . 41 دربارهء سيبريه او نخستين كسى است كه از رود آنگارا [ تونگوسكا 
  ] و مردمى كه در منطقهء درياچهء بايكال 42 مقيمند سخن مىكند .\r\nسرزمينهاى آفريقايى جنوب خط استوا را نيز مىشناسد و مىگويد : « در بعضى از نواحى جنوب به هنگام تابستان ما ، زمستان و يخبندان است . » نظريهء درياها چنان كه بيرونى شناخته بود تا مدتى دراز ، اگر نگوييم هميشه ، در جغرافياى عربى دوام داشت . ياقوت كه غالبا از اين كتاب بيرونى نقل مىكند 43 پس از دو قرن وصف درياها را به همين صورت و بىتفسير ، به عنوان بهترين ترتيب تقسيم درياها بر زمين 44 نقل مىكند و همين سخن يك قرن پس از ياقوت دربارهء ابو الفدا نيز صادق است . 45 نظريات بيرونى در پيرامون تعدادى از مسائل جغرافيايى به دقت و صحت ممتاز است . مورخان علم جغرافيا با احترام فراوان 46 از تحقيق وى دربارهء گردش زمين به دور محور خود و تبعيت منابع آب از قانون تعادل مايعات ( ئيدروستاتيك ) سخن دارند ، و گفتهء او را كه درهء سند روزگارى بستر دريا بوده و بتدريج از رسوبات پر شده تأييد مىكنند .\r\nبيرونى بجز تعداد بسيارى رسائل مختلف در زمينهء جغرافياى رياضى كه ظاهرا چندان قطور نبوده ، مؤلّفاتى نيز داشته كه عناوين آنها نمودار علاقهء وى به مسائل جغرافيايى است . مثلا ياقوت از يك كتاب وى به نام تقاسيم الأقاليم 47 از روى نسخهء خط مؤلف و مربوط به سال 1031 / 422 ه . مكرر نقل مىكند . 48 اين كتابها به ما نرسيده ، بنا بر اين براى تحليل نظريات وى در زمينهء جغرافيا به مؤلّفات بزرگ او كه رنگ جغرافيايى خالص دارد بس مىكنيم . ولى مطالعهء همهء مطالب جغرافيايى آن محتاج تحقيق خاص است كه مطالعات و يدمان ، با وجود آنكه مؤلّفات تازه كشف شده بيرونى را به دسترس نداشته ، راه آن را هموار كرده است . در اينجا فقط مىتوانيم به خطوط اصلى مؤلّفات او اشاره كنيم و مواردى معين را كه از لحاظ تاريخ نوشته‌هاى جغرافيايى عربى اهميت دارد روشن سازيم .\r\nنخستين كتاب بزرگ بيرونى از لحاظ زمانى و معروفتر از همه در دانش اروپايى كتاب مربوط به تقويم و گاهشمارى است كه عنوان الآثار الباقية عن القرون الخالية دارد ، و آن را بتقريب\r\n\r\n","description":"","footnote":"","page_name":" 200 ","page_number":214},
  {"content":"\r\n\r\nدر سن بيست و هفت سالگى در گرگان تأليف كرده و از دههء هشتم قرن پيش به كوشش علامه زاخاو به دسترس همگان قرار گرفته است . اكنون به چاپى تازه يا ، دست كم ، افزودن پاره‌اى مطالب اساسى به متن زاخاو نياز مبرم پيدا شده ، است و مىتوان به كمك نسخه‌هايى كه در سالهاى اخير كشف شده ، از جمله نسخهء شوروى ، خلأ موجود در متون مبناى كار زاخاو را كه غالبا مربوط به دورانهاى جديد است پر كرد ، زيرا نسخه‌هايى كه اخيرا به دست آمده مربوط به قرن سيزدهم / هفتم ه . است و غالبا قرائت درست كلمات را نشان مىدهد . 49 كتاب خلاصه‌اى از تقويمهاى مختلف نجومى يا عاميانه است و توصيفى كامل از همهء تقويمهاى معمول اقوام و اديان معروف چون يونانيان ، روميان ، ايرانيان ، سغديان ، خوارزميان ، حرّانيان ، قبطيان ، نصرانيان ، يهودان ، عربان جاهليت ، و مسلمانان به دست مىدهد . منابع وى در اين زمينه بسيار متنوع است زيرا از يك سو بر مؤلّفاتى خاص ، كه از ميان رفته ، تكيه دارد و از سوى ديگر بر روايت متواتر كه گاه ارزش فوق العاده دارد . او كه مسلمان است نخستين گزارش مفصل از نظام تقويم يهودان را به ما مىدهد . 50 در زمينهء جغرافياى رياضى قضيه تنها مربوط به اهميت مطالب نيست بلكه روش ابتكارى بيرونى نيز چشمگير است ، همچون تحليل دقيق وى دربارهء كيفيت تصوير در نقشه نگارى ، كه يكى از كارشناسان معاصر گفته : در اين مورد ( بيرونى ) وسعت دانش و قدرت تخيّل را با هم داشته است . 51 در اينجا نيز مانند همهء مؤلّفات وى مشخصات انديشهء بيرونى ، كه با پيشرفت كشفيات جديد و پيشرفت دانش معاصر اهميت آن فزونى مىگيرد ، نمايان مىشود . توجه روز افزون به تمدن خوارزميان قديم ، از آن پس كه اكتشافات و تحقيقات اخير اهميت گفته‌هاى بيرونى را دربارهء زبان و تقويمشان تأييد كرد ، شاهد اين سخن است .\r\nدر اين تأليف نخست يكى از مشخصات بعدى بيرونى يعنى احساس نيرومند ايرانى بودن او را آشكارا مىتوان ديد ، زيرا ميراث ايرانى در تاريخ تمدن انسانى مورد توجه اوست ، ولى به عربان پيش از اسلام و نيز نقش عرب در فتوح اسلامى با نظر منفى مىنگرد و از فاتح معروف ما وراء النهر ، قتيبهء باهلى ، كه تمدن خوارزم را منقرض كرد ، انتقاد مىكند . 52 چون بيرونى روش آفاقى و درك برون ذهنى دارد ، مشكل بتوان او را به دشمنى با عربان متهم كرد ، 53 مثلا به عقيدهء او فقط زبان عربى درخور اين است كه زبان علمى باشد 54 و تجربهء همهء زندگانى وى دليل اين نكته است . نظر خود را دربارهء زبان عربى در كتاب صيدنه كه آخرين اثر اوست و بتقريب پنجاه سال پس از كتاب آثار الباقيه تأليف شده ، گويد :\r\nاز اقطار جهان ، علوم به زبان عرب نقل شده و زينت گرفته و به دلها راه يافته و محاسن زبان در رگها نفوذ كرده ، گر چه هر قوم زبان خويش را شيرين پندارد كه بدان خو گرفته و آن را\r\n\r\n","description":"","footnote":"","page_name":" 201 ","page_number":215},
  {"content":"\r\n\r\nبراى بيان مقاصد خود با ياران و همگنان به كار مىبرده . من خود با زبانى انس دارم 55 كه از بيان علم بدور است 56 و در زبان عربى و فارسى بيگانه‌ام و آن را بتكلّف آموخته‌ام ، اما هجو عربى را از مدح فارسى خوشتر دارم 57 و هر كه كتاب علمى را كه به فارسى ترجمه شده بنگرد شاهد گفتار مرا ببيند كه چگونه رونق آن برفته و تاريكى گرفته و روى آن سياه شده و سود از آن نتوان برد ؛ كه اين زبان فقط در خور اخبار خسروان و قصه‌هاى شبانه است . 58 بدين‌گونه ، غرور قومى مانع از اين نشده كه بيرونى زبان عربى را بر فارسى ترجيح دهد .\r\nو گر چه در اين باب تا حدى مبالغه كرده در همهء عمر نسبت به نظر خود وفادار مانده است .\r\nبيرونى مؤلّفات خود را به زبان عربى نوشت كه ، بىگفت و گو ، چه در زمينهء علمى خشك همچون رياضيات و فلسفه و چه در زمينهء قصه پردازى ساده كه در يكى از مؤلّفات اخير خود يعنى كتاب الجواهر به كار برده بود ، بر آن تسلط كامل داشت ؛ گر چه زبان اصلى او نبود و سبك خاصى داشت كه به هر حال روان نيست . در كتابهايى كه براى خواص تأليف كرده به اختصار مفرط مىگرايد و خود مىگويد كه براى مبتديان نمىنويسد ، ولى حتى در قصه نويسى نيز گاه و بىگاه از روش عادى بيرون مىرود و سبك وى پيچيده و مشكل مىشود كه به زحمت توان فهميد . اگر يكى از دانشوران دربارهء سبك نگارش وى تحقيق كند ، شايد به نتايج جالب برسد . 59 با آنكه زبان عربى را برتر از زبانهاى ديگر مىشمرد ، اما از نواقص آن غافل نبود و دربارهء خط آن نظر منفى داشت . در كتاب صيدنه گويد :\r\nولى آفت بزرگ خط عربى حروف همانند است كه براى امتياز آن نقطه و اعراب بايد ، كه اگر نباشد مفهوم آن معلوم نشود . و اگر غفلت مقابله و اهمال تصحيح كه عادت عمومى است بر آن اضافه شود ، بود و نبود كتاب و دانستن و ندانستن مطالب آن يكسان شود . اگر اين آفت نبود نقل اسامى يونانى كتب ديوسكوريدس ، جالينوس ، بولس ، و اريياسيوس كه به عربى ترجمه شده بس بود ، ولى ما به آن اعتماد نداريم و در نسخه بردارى از تحريف مصون نيستيم . 60 علاقهء بيرونى به مذهب شيعه كه در كتاب آثار الباقية نمايان است ، به مرور زمان پوشيده شده است ؛ و محتملا بعدها در اثناى اقامت در محيط سنّى و متعصب دربار محمود غزنوى مجبور شده است كه اين گونه عواطف را مخفى بدارد . روش تفكر او نشان مىدهد كه اين گونه مسائل از نظر وى چندان مهم نبوده و نسبت به بعضى از تمايلات روزگار جوانى بىعلاقه شده بوده است . 61\r\n\r\n","description":"","footnote":"","page_name":" 202 ","page_number":216},
  {"content":"\r\n\r\nكتاب دوم وى از لحاظ زمانى ، مربوط به مسائل جغرافياى نجومى به معنى محدود كلمه است ، با عنوان تحديد نهايات الأماكن لتصحيح مسافات المساكن كه تنها نسخهء خطى آن كه ظاهرا به خط مؤلف و مربوط به سال 1025 / 416 ه . است در استانبول محفوظ مانده است . 62 در مقدمهء كتاب از عرضهاى جغرافيايى و اختلاف در تعيين طول جاها و تطبيق روشهاى معمول سخن مىرود ، 63 آنگاه بيرونى بيان مىكند كه عربان در تعيين فواصل سه روش داشته‌اند : يا محاسبات بطلميوس را چنان كه هست گرفته‌اند ، يا طبق نظريات وى رصديابى كرده‌اند ، يا از سفر جهانگردان و سير پست مايه گرفته‌اند . بيرونى در فعاليت علمى خويش از روشهاى سه‌گانه تبعيت كرده و مشاهدات خود را دربارهء ناحيهء شرقى ايران به كار برده است 64 و چون هميشه تاريخ تدوين مشاهدات خود را معين كرده كارهاى او را از لحاظ زمانى با دقت كامل تعقيب مىتوان كرد . 65 بيرونى در همين كتاب استطراد جالبى دارد كه ضمن آن به حق ، وسعت افق جغرافى شناسان مسلمان را نسبت به مؤلّفان يونان بيان مىكند و اين نتيجه وسعت قلمرو جغرافيايى مسلمين است ، زيرا تمدن اسلامى افقى بسيار وسيع و گسترده دارد . اين است كه به گفتهء او « قلمرو اسلام از مغرب به اندلس ، از شرق به حدود چين و اواسط هند ، از جنوب به حبشه و ديار زنگ ، و از شمال به قلمرو تركان و صقلابيان محدود بوده است » . 66 بعضى از قسمتهاى كتاب اهمّيّت دارد كه چون چاپ نشده ، قضاوت دربارهء آن جز از خلال مطالب پراكنده ميسر نيست . نظريات بيرونى در اين كتاب دربارهء زمين شناسى خوارزم قديم ، بسيار گرانقدر است و وسعت ديد و حريت فكرى كم نظير او را نشان مىدهد . 67 به قرن پانزدهم / نهم ه .\r\nمقريزى ضمن سخن از كوشش قدما براى حفر يك كانال ميان درياى سرخ و مديترانه ، به كتاب بيرونى استشهاد مىكند . 68 از ميان مؤلّفات بزرگ بيرونى سه تا را بهتر از همه مىشناسيم كه بتقريب مربوط به يك زمان يعنى حدود سال 1030 / 421 ه . و سال وفات محمود غزنوى است و از همه معروفتر القانون المسعودى فى الهيئة و النجوم است كه به جانشين محمود پيشكش كرده و شهرت وى در مشرق بر آن تكيه دارد . 69 اين كتاب تا سالهاى اخير چاپ نشده بود و اين كار به همت كراوزه ، خاورشناس آلمانى ، انجام گرفت 70 ولى پيش از آن پيوسته دانشوران بدان مراجعه مىكردند ، و از خلال قطعات نقل شده مىتوان تصوّرى از آن داشت . ويدمان دو فصل از آن را ترجمه كرده : 71 فصل نهم در توصيف ساكنان زمين و حدود اقليمها كه به ترتيب درجات طول و عرض است ، و فصل دهم كه جدول طول و عرض نقاط مختلف را بيان مىكند . الگو و سرمشق كار قانون كتاب مجسطى بوده و ضمن دوازده باب ، خلاصه‌اى از علم نجوم با محاسبهء تقويم ،\r\n\r\n","description":"","footnote":"","page_name":" 203 ","page_number":217},
  {"content":"\r\n\r\n[ گاهشمارى 
  ] و حساب مثلثات و رياضى و جغرافيا و احكام نجوم بيان مىكند 72 و بر آثار دستكارى شدهء سلف نيز همچون رصدهاى تازه تكيه دارد . 73 متن كتاب شامل تعداد فراوانى شهرهاست كه به ترتيب اقليمها ياد شده با تعيين طول و عرض ، چنان كه خوارزمى كرده است .\r\nتازگى كتاب از اين جهت است كه هند و سرزمينهاى شرقى جهان اسلام ، بيشتر از مؤلّفات سابق بيرونى مورد توجه قرار گرفته ، اما عرضهء مطالب در قالب جدولهاى سابق آمده و در تحقيق بسيارى از نكات بر منابع موثّق سلف مانند بطلميوس و بتّانى تكيه دارد . 74 مؤلفان متأخر از ميان همهء مؤلفات بيرونى اين كتاب را به مقام اول برده‌اند ؛ مثلا ابن قفطى جز اين كتاب از كتاب ديگرى نام نبرده 75 و ياقوت دربارهء آن گويد : « همهء كتابهاى احكام نجوم و محاسبه را بىاثر مىكند » . 76 ابو الفدا نيز از آن بسيار استفاده كرده و چنان كه خواهيم ديد در تأليف جغرافيايى خويش به نسبت فراوان مديون آن است . 77 كتاب بيرونى به نام التفهيم لأوائل صناعة التنجيم كه در همين اوقات تأليف شده ، از لحاظ موضوع كاملا متناسب با اين نام نيست ، زيرا چنان كه از عنوان توان فهميد مقدمه‌اى كوتاه دربارهء احكام نجوم نيست ، بلكه فرهنگنامه‌اى بزرگ است كه به ترتيب مسائل فنى و اصطلاحات هندسه و حساب و هيئت ( به علاوهء جغرافيا و حساب تقويم و توصيف ابزارهاى نجومى ) و نجوم را عرضه مىكند ، يعنى در نوع خود كتابى تازه و مستقل است و بيرونى ضمن آن قواعد مكتب قديم را حفظ كرده است . 78 در قسمت سوم كتاب كه خاص نجوم است ، به قطعاتى چند دربارهء جغرافيا برمىخوريم 79 كه دربارهء يكى از آنها ، كه از تقسيم درياها بر سطح زمين گفت و گو مىكند ، سخن داشتيم . قطعات ديگر از تعيين عرضها ، طولها ، اقليمها ، خط استوا ، اوج خورشيد ، قبة الارض ، و مكتبهاى ديگر تقسيم زمين به جز هفت اقليم سخن دارد ؛ 80 تقريبا همهء اين قطعات در ترجمهء آلمانى ويدمان آمده است . 81 بجز فصول جغرافيايى قطعه‌اى هست به عنوان « شهرهايى كه در هر اقليم هست » 82 كه با جدولهاى نجومى فرغانى اختلاف كلى دارد ، در صورتى كه حدود اقليمها براى اين دو تفاوت چندانى ندارد . 83 قسمت درياها كه گذشت بخصوص تازگى دارد ، و در همهء نسخه‌ها با نقشهء مدورى همراه است كه وضع درياها را نشان مىدهد 84 و همين نقشه را ياقوت از آن نقل كرده است .\r\nبدين سان - چنان كه مىبينيم - اين كتاب را به خلاف عنوان محدود آن ، نمىتوان مقدّمه‌اى دربارهء احكام نجوم دانست ، و در واقع مطالب عقلانى مربوط به احكام نجوم را بيان مىكند . اين كتاب نيز مانند بعضى از رسائل كوچك بيرونى ، مكرّر اين سؤال را پيش مىآورد كه آيا بيرونى شخصا به احكام نجوم عقيده داشته ؟ و آيا چنان كه افسانهء بعدى نشان مىدهد منجّمى واقعى بوده است ؟ قصّه‌ها و اشاراتى به دست داريم كه همگى معلوم مىدارد كه وى\r\n\r\n","description":"","footnote":"","page_name":" 204 ","page_number":218},
  {"content":"\r\n\r\nنسبت به احكام نجوم خوشبين نبوده و گاه به تحقير آن پرداخته است ، ولى گفت و گو نيست كه وى چون همهء منجّمان ( به معنى نجوم شناسان ) آن عصر و عصر ميانه ، نقش نجوم بين را نيز ايفا مىكرده است . اين سخن كه وى نجوم بين رسمى دربار محمود غزنوى بوده و بعضى از منابع متأخّر پنداشته‌اند ، درست نيست ، ولى در موارد خاص در اين نقش ظاهر شده و - همچون در كتاب التفهيم - مىخواسته است زمينه را براى تسلّط مطالب عقلانى مهيّا كند . 85 ياقوت بجز فصل درياها به طور كلى از اين كتاب بيرونى استفادهء بسيار كرده است . خلاصه‌اى كه ويدمان فراهم كرده 86 انديشه‌اى از مقدار دين ياقوت به بيرونى به دست مىدهد . ابو الفدا نيز آن را خوب مىشناخته است . 87 نشانهء وسعت انتشار كتاب تعداد فوق العادهء نسخه‌هايى است كه از آن به جا مانده است . رمزى رايت يكى از اين نسخه‌ها را كه بهتر از بقيه نيست به سال 1934 عينا با چاپ افست همراه با ترجمهء انگليسى چاپ كرده است . مبناى اين نسخه ، متن فارسى كتاب است . « 4 » هنوز كيفيّت ارتباط متن عربى و فارسى روشن نيست و هر چند گفته‌اند كه هر دو به قلم بيرونى است 88 با اطلاعى كه از نظر وى دربارهء زبان فارسى داريم مىبايد اين قضيّه را با احتياط كامل تلقى كنيم .\r\nكتاب التفهيم به خلاف ديگر مؤلّفات بيرونى نه به يكى از فرمانروايان ، بلكه به بانويى از خوارزم به نام ريحانه دختر حسين ، پيشكش شده كه ظاهرا به علوم دقيقه علاقهء فراوان داشته و توان پنداشت كه از خاندان حكومت خوارزم بوده و چون محمود از خوارزم كوچشان داد به غزنه رفتند . اما اين سخن كه بيرونى هنگام تأليف كتاب در خوارزم بوده است اساسى ندارد . 89 قالب كتاب با ديگر مؤلّفات بيرونى اختلاف دارد و به صورت سؤال و جواب عرضه شده است و اين ترتيب چنان كه مؤلّف گويد : « نكوتر و براى تصوّر آسانتر است » . 90 و گويا بيرونى حق داشته زيرا كتاب ، فرهنگ گونه‌اى است كه تعدادى از علوم آن عصر را ساده كرده ، و چنان كه از تعداد نسخه‌هاى موجود معلوم مىشود رواج فوق العاده يافته بوده است .\r\nاما آن كتاب بيرونى كه در محافل علمى اروپا ، شهرت و افتخار براى وى به وجود آورد ، يعنى كتاب ماللهند ، از باب ديگر است و در نوع خود تا به روزگار ما يكتا مانده است . نياز نيست كه بتفصيل از آن سخن كنيم ، چه بيش از پنجاه سال پيش روزن تحليلى دقيق از آن به دست داده و اكتشافات نيم قرن بعد ارزش آن را تأييد كرده و هنوز هم تازگى و رونق آن از ميان نرفته است . آشنايى محافل علمى با اين كتاب از همت زاخاو خاورشناس بود كه در دههء\r\n\r\n\r\n","description":"","footnote":"\r\n( 4 ) اين متن را استاد جلال همائى ، در تهران چاپ كرده‌اند . و از مقدمهء ايشان معلوم مىشود كه هيچ گونه شكى ندارند كه اين متن فارسى نوشتهء خود بيرونى است - مترجم عربى .\r\n","page_name":" 205 ","page_number":219},
  {"content":"\r\n\r\nنهم قرن پيش آن را به انگليسى ترجمه كرد و با متن عربى انتشار داد ، و مبناى كار او نسخه‌اى مربوط به سال 1159 / 554 ه . و منقول از نسخهء خطى مؤلّف بود .\r\nاين كتاب را يك كتاب جغرافيايى به معنى محدود كلمه نمىتوان دانست . هدف واقعى مؤلّف از عنوان كامل كتاب معلوم مىشود كه چنين است : تحرير ماللهند من مقولة مقبولة فى العقل أو مرذولة ، 91 از اين قرار گفت و گو از تمدّن روحانى هند ، از نظر مؤلّف در مرحلهء اول است ، و كمى از هشتاد فصل كتاب با مطالب جغرافيايى ارتباط دارد . مقدمهء كتاب ، هند را به طور كلى عرضه مىكند ، فصل هجدهم شامل ملاحظاتى پراكنده از زمين و رودها و اقيانوس محيط و وسعت اقطار مختلف است . در فصل بيست و پنجم از رودهاى هند و منابع آن سخن مىرود .\r\nمقدار بسيار فراوانى اطّلاعات مربوط به جغرافياى انسانى را كه در كتاب پراكنده است ، و نيز فصول مهمّى را كه از ديانت هند و زندگى معنوى آن سخن دارد ، به اين مطالب بايد افزود . 92 چيزى كه اهمّيّت استثنايى دارد ، اينكه بجز مقدار فراوان مطالب جغرافيايى كه در كتاب هست ، نمودارى دقيق از تصوّرات جغرافيايى و كيهانشناختى هندوان به دست مىدهد 93 و در نتيجه بسيارى از مسائل مربوط به نخستين مرحلهء تاريخ علوم و نوشته‌هاى جغرافياى عرب را روشن مىكند . روش عرضهء مطلب در همهء فصول يكسان است . نخست ملاحظات كلّى مؤلّف است و به دنبال آن ، گلچينهاى موثّق از مؤلّفات هند ، سپس مطالب آنان را با نظريّات مسلمانان و يونانيان و ايرانيان مقايسه مىكند و نظريّات كم نظير خود را بر آن مىافزايد . مطالب علمى آن منحصر به فرد است و كتاب همتا ندارد . 94 از بيرونى دو كتاب بزرگ ديگر مىشناسيم كه مربوط به ده سال اخير زندگانى اوست ، زيرا به دوران سلطنت مودود ( 1041 - 1048 / 432 - 440 ه . ) ، نوادهء محمود غزنوى ، تأليف شده كه به يك سال با بيرونى درگذشت . يكى دربارهء معادن است با عنوان كتاب الجماهر فى معرفة الجواهر كه از معادن و فلزّات بخصوص سنگهاى گرانبها سخن دارد و از پنجاه گوهر ، هر كدام در يك فصل ، گفت و گو مىكند . همين سالهاى اخير كرنكو خاورشناس اين كتاب را در حيدر آباد منتشر كرد ( 1937 / 1355 ه . ) و نسخهء چاپى تصوّر روشنى از كتاب به دست مىدهد .\r\nنيز تعدادى مقالات و تحقيقات اهمّيّت مطالب آن را نه فقط از لحاظ علمى صرف ، بلكه از لحاظ تاريخ تمدّن نيز روشن كرده است . 95 در اين كتاب ، بيرونى ضمن تحقيقات خويش ، بر اساس تجربهء دراز و معرفت كامل ، نوشتهء علمى را با ادب به معنى خاص كلمه در آميخته و در اين زمينه به ادب عربى بس نكرده ، بلكه به ادب زبانهاى ديگر نيز جايى داده است . تحقيق گرانقدرى كه محمد يحيى هاشمى در اين باب كرده تصوّرى از منابع وى به دست مىدهد و معلوم مىدارد كه از ميان مؤلّفات جغرافيايى اصيل مخصوصا از مؤلّفات مكتب كلاسيك و نيز\r\n\r\n","description":"","footnote":"","page_name":" 206 ","page_number":220},
  {"content":"\r\n\r\nاز جيهانى استفاده كرده است . مطالب جغرافيايى كتاب به صورت ملاحظات كوتاه با قصّه‌هاى مفصّل بسيار فراوان است ، ولى استخراج اين مطالب چون استخراج مطلب از كتابهاى نظير آن مستلزم تلاش بسيار است كه بايد يا از فهرست كمك گرفت و يا به طور جداگانه در فصول خاص هر معدن و فلز كنجكاوى كرد .\r\nكتاب الصيدنة فى الطب ، كه آخرين تأليف بيرونى است و شايد آن را تمام نكرده ، از همين نوع است و همين سالهاى اخير نسخهء خطى منحصر به فرد آن در شهر بروسه از تركيه به دست آمده و هنوز هم به كمك مقدّمهء آن كه از طرف ماكس مايرهوف چاپ شد ، شناخته مىشود . 96 چنان كه از پيش گفتيم هدف بيرونى از اين كتاب گفت و گو از خواصّ طبى داروها نبوده و چون خويشتن را متخصّص در اين مسائل نمىدانسته ، از خبره و بصيرت يكى از آشنايان كمك گرفته است . 97 بعضى از قطعات كتاب كه تا كنون انتشار يافته اهميت كامل آن را نه فقط نسبت به موضوع بحث ، بلكه براى مسائل ديگر و از جمله جغرافيا نشان مىدهد . ترجمهء كتاب به زبان فارسى نشانى از وسعت انتشار آن است . مايرهوف پس از تحقيقى عميق ، اعتقاد دارد كه اين كتاب دليلى ديگر است كه بيرونى در همهء قرون وسطا از لحاظ عمق تفكّر و قوّت استدلال بىنظير بوده است . 98 جغرافى شناسان متأخّر با اين گونه اطّلاعات بيرونى مأنوس بوده‌اند و چنان كه در مورد ياقوت و ابو الفدا و مقريزى ديديم ، از آن استفادهء فراوان كرده‌اند ، ولى كسى به تكميل نظريّات اصيل و بىنظير وى يا تحقيق پيرامون آن برنخاسته و در قرون بعد صورت عمل نگرفته است و اين مطلب بخصوص در مورد طرح هندسى او براى كيفيّت تصوير در نقشه نگارى ، 99 چون ديگر ابداعات اين عقل بىمانند ، صادق است . سرنوشت وى در اروپاى قرون وسطا به مراتب بدتر از اين بود . ظاهرا اندلس مؤلّفات او را به خوبى نشناخت . از قرون يازدهم تا سيزدهم بيشتر مؤلّفات بزرگ دانشوران عرب زبان به لاتينى ترجمه شده ، ولى مؤلّفات بيرونى همچنان ناشناس مانده بود . 100 گويى مضحكهء تقدير شده بود زيرا بازتاب واژگونه‌اى از آوازهء او به زبان فرانسه راه يافت و چنان كه از قاموس فرهنگستان فرانسه 101 چاپ 1931 معلوم مىشود ، آليبورون از اين عبارات ، بيرونى را منظور داشته كه گويد : « انسان يا حيوان نادان و احمق و مضحك و خر » .\r\nاز اينجا معلوم مىشود كه در واقع دانش اروپايى بيرونى را در قرن نوزدهم كشف كرده و فقط در ده سال اخير مواد لازم براى شناخت منزلت او فراهم آمده است . تنها روزن در ايّام خويش حق وى را ادا كرد و اكنون نيز يك دانشمند جوان كه مؤلّفات او را خوب مىشناسد ، يعنى كراوزه ، به حق دربارهء او مىگويد : « بدين سان بيرونى را خستگىناپذير مىبينم ، دانشمندى بود كه هدفهاى و الا داشت و ديگران را به كوشش وا مىداشت . در دروس علمى خود\r\n\r\n","description":"","footnote":"","page_name":" 207 ","page_number":221},
  {"content":"\r\n\r\nامين بود . اگر در كار حقيقت اهمال و بازيگوشى مىديد خاموش نمىماند و از هيچ كس باك نداشت ؛ دانشورى بود با افق وسيع ، و همهء علوم دقيقهء روزگار خويش را مىدانست . شوق وى به كنجكاوى و تحقيق مايهء شرف ملت و روزگار اوست و سرمشقى براى همهء روزگاران بعد است . » گر چه بيرونى نسبت به زبان فارسى ، كه مىپنداشت مقام يك زبان علمى نتواند يافت ، ستم كرد اما وقايع روزگار وى خلاف آن را نشان مىدهد . شايد اين را نمىدانست يا دانسته از آن چشم مىپوشيد كه در قرن پيش از او كتابى چون حدود العالم به وجود آمد . حتى اگر بپذيريم كه بيرونى در نوشته‌هاى جغرافيايى چيزى نمىديد كه فارسى را شايستهء اين عنوان كند ، دلايلى هست كه در آن روزگار زبان فارسى در عرصهء علوم طبيعى به كار مىرفته است . زيرا ما بين سال 968 - 977 / 357 - 366 ه . موفّق هروى ، كه يكى از مقرّبان سامانيان بود ، كتاب داروشناسى خود را به زبان فارسى نوشت و اساس كار وى ، همچون كتاب بيرونى ، نه تنها مايه‌هاى عربى بلكه مطالب يونانى و سريانى و هندى نيز بود . اين كتاب نه تنها از لحاظ تاريخ طب و كيمياى عربى بلكه براى تاريخ زبان فارسى نيز اهمّيّت بسيار دارد . 102 جالب آنكه قديمترين نسخهء آن تاريخ 1056 / 447 ه . دارد 103 يعنى تقريبا معاصر بيرونى بوده است . استعمال زبان فارسى در نوشته‌هاى تاريخى و جغرافيايى از آن دوران حتى در محيطى كه بيرونى كتابهاى خود را نوشت معمول بوده است و ظاهرا هيچ يك از كسانى كه در آن محيط مىزيسته‌اند با نظر وى دربارهء زبان فارسى موافق نبوده‌اند .\r\nيكى از مورخان فارسى نويس ، يعنى گرديزى ، گويد كه از بيرونى مطالب مىشنيده است . گرديزى چنان كه از نام وى پيداست ، به محلى در جنوب غزنه بر سر راه هند انتساب دارد ، ولى از زندگانى وى اطّلاعى به دست نيامده است . 104 تحقيقات بار تولد ، خاورشناس روس ، كتاب زين الأخبار وى را كه تا كنون تماما چاپ نشده به محافل علمى شناسانيد . تأليف كتاب به دوران عبد الرشيد ، سلطان غزنوى ( 1049 - 1051 - 440 - 444 ه . ) انجام شده و از تاريخ خسروان و تاريخ محمد [ ص 
  ] و خليفگان تا به سال 1032 / 423 ه . و تاريخ خراسان از فتح عرب تا به سال 1041 / 432 ه . سخن دارد . چند فصل دربارهء علوم يونانى و تقويم و اعياد دينى اقوام مختلف دارد . در قسمت اخير كتاب از انساب و از علوم به طور كلى سخن رفته و فصلى خاص تركان است 105 كه از لحاظ جغرافياى آسياى ميانه مهم است . و بار تولد دربارهء آن تحقيق مفصّلى كرده است . در فصل هند مكرّر از بيرونى شاهد آورده و به جيهانى بسيار مديون است . 106 در فصل مربوط به تركان در ضمن منابع خود ابن خرداذبه و جيهانى را نام مىبرد . 107 از جملهء منابعى كه نام نبرده ابن رسته ، مخصوصا در قسمت مربوط به اروپاى شرقى ، جاى\r\n\r\n","description":"","footnote":"","page_name":" 208 ","page_number":222},
  {"content":"\r\n\r\nاساسى دارد ولى مؤلّف حتى يك بار به او اشاره نكرده است . 108 در قسمت تاريخ ، كتاب وى اهميت خاص دارد ، زيرا به نسبت زياد بر كتاب تاريخ خراسان اسلامى تكيه دارد 109 كه به جا نمانده و تأليف آن به نيمهء قرن نهم / چهارم ه . مربوط مىشود . در گزارش چين توصيف راه ميان تورفان و خمدان ، پايتخت آن روز چين ، اهميت فوق العاده دارد و هنوز تعدادى از نكات آن روشن نشده است ولى ترديد نيست كه راه مذكور در همان جهت راه ارتباط چين با غرب امتداد داشته است . 110 مورّخان متأخّر از گرديزى كمتر نقل كرده‌اند و ظاهرا نفوذ وى بر آيندگان ناچيز بوده است . 111 همزمان با كتاب گرديزى كه تأليفى تاريخى به زبان فارسى است ، نيز در آسياى ميانه سفرنامهء معروف ناصر خسرو ( 1003 - 1088 / 394 - حدود 481 ه . ) به وجود آمد . 112 ناصر خسرو در بلخ متولّد شد و چهل و چند سال عمر خود را به عنوان يك عامل ميانحال ديوان در خدمت سلجوقيان كه كارشان اوج مىگرفت ، به سر كرد . پس از آن يك تحوّل عميق روانى براى او رخ داد و هفت سال به جهانگردى پرداخت و زندگى خويش را به عنوان دعوتگر اسماعيليان در ناحيهء كوهستانى بدخشان به پايان برد . وى در ادب فارسى و تاريخ جنبشهاى دينى اسلام مقامى معتبر دارد . 113 آنچه مربوط به موضوع ماست ، سفرنامهء اوست كه به گفت و گو از آن بس مىكنيم .\r\nدر ماه مارس سال 1046 از مرو به قصد حج درآمد و در راه رى از نيشابور گذشت .\r\nضمن حوادث راه اشاره مىكند كه در آن روزگار بيشتر نشادر از كوه دنباوند [ دماوند 
  ] استخراج مىشده است . در راه سفر خود از قزوين و تفليس و ميّافارقين و آمد ( دياربكر ) و حلب و طرابلس گذشت . در معرّة النعمان با شاعر نابيناى معروف ، ابو العلاى معرّى ، ملاقات كرد .\r\nسپس از بيروت راه ساحل گرفت و به عكّا رسيد و از آنجا به زيارت چند مكان مقدس و از جمله طبريّه رفت . سپس به عكا بازگشت و به راه خود ادامه داد و از حيفا و رمله گذشت .\r\nدر بيت المقدس مدّتى بماند و به شهرهاى كوچك نزديك آن چون حبرون خليل سفر كرد .\r\nوصف بيت المقدس از مهمترين قسمتهاى كتاب اوست و مدنيكوف بر اساس آن توصيفى كامل از مسجد معروف به مسجد عمر به دست داده است . 114 ناصر خسرو از قدس در بهار سال 1047 نخستين سفر حجّ خود را انجام داد و از مكّه به قدس بازگشت و از راه خشكى از رمله به عسقلان رفت ، آنگاه با كشتى از بندر كوچك طينه به جزيرهء تنيس مصر نزديك درياچهء المنزلة رفت . در جزيرهء تنيس كه شهرى پر جمعيّت داشت بافندگانى ، كه پارچه موسوم به طرازشان در همهء مشرق زمين شهره بود ، اقامت داشتند ولى حاصل كارشان در انحصار حكومت بود و نيز صنعت آهن و عطر آنجا شهره بود .\r\n\r\n","description":"","footnote":"","page_name":" 209 ","page_number":223},
  {"content":"\r\n\r\nاقامت ناصر خسرو به مصر از اوت 1047 تا چند سال طول كشيد . در اين فاصله سه بار حجّ كرد كه هميشه از راه دريا از قلزم تا بندر جار و از آنجا به مدينه سپس به مكّه رفت . قسمت اساسى سفرنامهء خود را به مصر اختصاص داده و از مدتها پيش به عنوان يكى از مهمترين منابع تاريخ و طرح شهر قاهره به روزگار فاطميان شناخته شده است . 115 وى بتفصيل از تجارت و زندگى شهر و رسوم دربار فاطميان و سازمان ادارى به دوران المستنصر ، خليفهء فاطمى ، سخن مىكند و پس از آنچه در مشرق ديدن امنيّت و رفاه مصر مايهء حيرت او شده است . به احتمال قوى در قاهره به طور نهانى به مذهب اسماعيليان گرويده و دعوتگر پر شور آنها در وطن خويش شده است .\r\nحجّ چهارم از راه ديگر بود ؛ برنيل تا اسوان رفت و پس از پانزده روز سفر طاقت فرسا در ماه ژوئيهء 1050 بر ساحل درياى سرخ به عيذاب رسيد و از آنجا بر دريا تا جده رفت . در اين سفر چهارم از همهء مكانها و ساختمانهاى مكّه كه براى حاجيان اهميت دارد ، بخصوص كعبه و متعلّقات آن گزارشى مفصّل به دست مىدهد . قصّهء عبور از جزيرة العرب با حال و شيرين است : به طائف رفت و در نواحى آنجا قصّهء ليلى و مجنون را شنيد . سپس در امتداد كوه طويق ، كه سنگهاى بازالتى داشت ، برفت و در راه از واحهء فلج و هم از يمامه گذشت و بر ساحل خليج فارس به بحرين رسيد . از روى ناچارى در اوضاعى محنت‌بار چند ماه در واحهء فلج بماند كه در اثناى آن هيچ نداشت جز دو سبد پر از كتاب كه با مردم نادان آنجا ، كه به نسبت زياد از راهزنى زندگى مىكردند ، به كارى نمىخورد . وقتى به بصره رسيد هيچ نداشت . در عوض از احسا كه هنوز زير سلطهء قرمطيان بود گزارشى دقيق و مهم دارد . 116 در بصره به كمك وزيرى توانگر از مردم اهواز راه بازگشت به وطن را پيش گرفت و از مهروبان ، ارجان ، و اصفهان گذشت ، و در اكتبر سال 1052 / 444 ه . 117 از پس سختيهاى فراوان كه در راه ديد به بلخ رسيد . كتاب خويش را با اين آرزو به سر مىبرد كه بتواند سفرى ديگر همانند آن در مشرق انجام دهد ، ولى مسير زندگانى او جهت ديگر گرفت و اين آرزو تحقق نيافت .\r\nسفرنامه يك متن جغرافيايى نيست . مؤلّف از ملاقات با دانشوران شهرهاى مختلف كمتر سخن مىكند . بىگفت و گو با نوشته‌هاى جغرافيايى آن دوران مأنوس بوده ، ولى از تأليف خود هدف علمى نداشته و كتاب او از نوعى ديگر است . با وجود دقّت ملاحظه ، دربارهء تركيب عمومى جهان نظريّاتى بكلّى نادرست دارد . 118 منظورش اين بوده كه گزارشى از آنچه ديده و شنيده فراهم كند . سبك او ساده و بىتصنّع و گاه با حال است و مايهء درامى نيز دارد . در بعضى از قسمتهاى گزارش خود به تفصيلى ملال آور از ابنيه و آثار سخن مىكند ، در صورتى كه شايد براى خواننده اهميت ندارد . تاريخ تأليف كتاب دقيقا معلوم نيست . اساس كتاب به نسبت زياد\r\n\r\n","description":"","footnote":"","page_name":" 210 ","page_number":224},
  {"content":"\r\n\r\nبر يادداشتهايى است كه مؤلّف در اثناى راه تنظيم كرده و نيز مىگويد كه گاهى طرحى از راه فراهم مىكرده است . گر چه مىتوان كتاب را ، از لحاظ هدف اساسى آن ، به شمار كتابهاى زيارت و مناسك برد ولى اين انديشه بر مشاهدات ديگر مؤلّف كه با شور فراوان به قلم آورده غلبه ندارد . متأسفانه نسخهء اول و كامل كتاب به ما نرسيده و نسخهء موجود روايتى به نسبت مختصر است كه شايد يكى از اهل سنت آورده و خواسته به نوبهء خود همهء ابراز علاقهء مؤلّف را نسبت به شيعه و خاصّه اسماعيليان از كتاب محو كند . 119 بجز ترجمه‌هايى كه از بعضى قسمتها شده يك ترجمهء خوب و كامل از آن به روسى هست . « 5 » دانشورى ديگر كه به نسبت تأليف جغرافيايى خود شهرتى يافته ، هر چند مربوط به مشرق اسلامى نيست ، نيز به اين دوران تعلّق دارد . وى مانند ناصر خسرو از بغداد سوى شام و مصر سفر كرده ، ولى هدف وى چيز ديگر بوده است . جالب اينكه وى وابسته به گروه نصرانيان عرب است كه كمتر بر صفحات اين كتاب نمودار شده‌اند ، اين شخص ابن بطلان ، دانشور طبيعيدان ، است كه به دوران خويش شهرت فراوان يافت و تعدادى مؤلّفات طبّى به جا نهاد كه بعضى از آنها در قرون وسطا به لاتينى ترجمه شد . 120 وى در بغداد تولّد يافت و در آنجا فلسفه و طبّ آموخت و در انطاكيه ، ظاهرا به سال 1066 / 458 ه . درگذشت 121 ولى در منابع ، دربارهء تاريخ وفات وى اتّفاق نيست . 122 نخستين بار بارون روزن در ضمن تحقيق معروف خود دربارهء يحيى انطاكى ، معاصر ابن بطلان ، 123 انظار را متوجّه او كرد . ولى اشارهء روزن مانند بسيارى از تحقيقات روسى در مغرب ناشناس ماند . بالاخره دانش اروپايى خيلى دير و به طور مستقل ، به همان نتايج روزن رسيد .\r\nابن بطلان در رمضان سال 1049 / 404 ه . از بغداد برون شد و مشاهدات خود را در راه از عراق تا شام در ضمن نامه‌اى به دوست مورّخ خود ، هلال بن محسن صابى ( متوفى به سال 1056 / 448 ه . ) ، نوشت 124 و اين نامه را محمّد بن هلال ( متوفى به سال 1114 / 508 ه . ) ، فرزند دوست مورّخش ، در تأليف خود ، كتاب الربيع ، آورد 125 و در قرن سيزدهم / هفتم ه . ياقوت 126 و ابن قفطى 127 از آن نقل كرده‌اند . از خلال اين گلچينها مىتوان راه سفر او را به طور كلّى دنبال كرد ، چنان كه اب شيخو كرده است . 128 از بغداد همراه نهر عيسى و بر ساحل فرات تا انبار و رحبه برفت ، سپس از راه صحرا به رصافه هشامى رسيد . ظاهرا مدتى دراز در حلب و انطاكيه و لاذقيه ماند . در آن وقت اين دو شهر به دست بيزانسيان بود و چون او مسيحى بود توانست آنجا را نيز\r\n\r\n\r\n","description":"","footnote":"\r\n( 5 ) ترجمهء كامل و خوب آن به زبان عربى ، به قلم دكتر يحيى الخشّاب ( قاهره ، 1945 ) صورت گرفته است . - مترجم عربى .\r\n","page_name":" 211 ","page_number":225},
  {"content":"\r\n\r\nچون بلاد اسلامى با دقّت ببيند . دانستن اين مطلب كه آيا نامهء وى منحصر به وصف اين قسمت از سفر بوده يا به قسمت ديگر نيز پرداخته آسان نيست ، ولى شايد اين نكته را كه ياقوت دربارهء وصف يافا به او مراجعه مىكند بتوان قرينه گرفت كه وصف راه تا مصر را نيز آورده است . 129 از منابع ديگر دانسته‌ايم كه وى قسطنطنيه را نيز ديده 130 ولى اين كار مدّتهاى دراز پس از سفر مصر و شام انجام پذيرفته است .\r\nبيشتر اهميت رسالهء وى از آنجاست كه به مواردى از زندگى اجتماعى و فرهنگى توجّه كرد كه غالبا عربان مسلمان بدان توجّه نداشتند ، مانند سخن از مردم نصارا و وضعشان با بيزانسيان و عادات و معابدشان و چيزهاى ديگر . با آنكه ابن بطلان اديب و شاعر بوده نامهء وى اسلوبى ساده دارد كه نشان تكلّف در آن نيست ؛ البتّه بجز آغاز نامه كه مانند معمول ، عبارات تكلّف آميز خطاب به گيرنده دارد . بىگفت و گو نامهء ابن بطلان نمودار مشاهدات زنده و بىواسطه از آن دوران آشفته است كه قدرت خليفه از بغداد و حومه نمىگذشت و حلب زير حكومت مرداسيان و انطاكيه در دست بيزانسيان بود و فاطميان بر مصر تسلّط داشتند . با وجود اين ، چنان كه ديديم آزادى سفر نه فقط در داخل جهان اسلام بلكه حتى ما بين دولت بيزانسى و قلمرو اسلام برقرار بود . 131 به دوران بعد ، يعنى در عصر سلجوقيان ، كتابى به زبان عربى به وجود آمد كه از لحاظ جغرافيا بسيار مهم است و آن ديوان لغات الترك محمود كاشغرى بود 132 كه به گفتهء بار تولد « تنها كسى است كه به عربى دربارهء آسياى ميانه بر اساس اطّلاعات شخصى ، و نه به اعتماد بر منابع مكتوب ، چيز نوشته است » . 133 خود او مىگويد كه تأليف كتاب در بغداد ما بين سالهاى 1072 - 1074 / 464 - 466 ه . انجام گرفته است . 134 گر چه تنها نسخهء موجود كتاب از روى نسخهء اصلى خط مؤلّف گرفته شده ، باز هم اين اختلاف تاريخ مايهء شبهه است . با توجّه به مطالب كتاب شك نيست كه تاريخ تأليف آن به نيمهء دوم قرن يازدهم مىرسد . به هيچ وجه نمىدانيم كه چرا كتاب در بغداد تاليف شده است . اطّلاعات ناچيز دربارهء مؤلّف را بايد از متن كتاب بيرون آورد .\r\nمعلوم مىشود مؤلّف زبان عربى را خوب مىدانسته ، در صورتى كه خود ترك بوده و شايد با خاندان قراخانيان كه در مشرق حكومت داشته‌اند منسوب بوده و پدرش با شهر برسخان نزديك درياچهء ايسيك كول ارتباطى داشته است . وى در دشتهاى آسياى ميانه بسيار سفر كرده ، و در ولايت تركان گشته و تقريبا همهء لهجه‌هاى تركى آسياى ميانه را ياد گرفته است . 135 كتاب وى از لحاظ لغت اهميت بىمانند دارد ، كشف كتاب جزو مجموعهء علّامه معروف ترك ، على اميرى ديار بكرى ( 1857 - 1904 ) ، 136 و چاپ آن در اثناى جنگ جهانگير اول ( 1914 - 1916 / 1333 - 1335 ه . ) در تاريخ مطالعهء لهجه‌هاى تركى حادثه‌اى بسيار مهم تلقى شد ، ولى\r\n\r\n","description":"","footnote":"","page_name":" 212 ","page_number":226},
  {"content":"\r\n\r\nاز لحاظ جغرافيا نيز اهمّيّت آن كم نيست ، زيرا مطالب فراوانى از ادب عاميانهء تركى و اطّلاعات كافى از محل سكونت قبايل ترك همراه با توضيحات بسيار از جغرافياى تاريخى شهرهاى اقامتگاهشان به دست مىدهد ، و مطالبى كه نقل مىكند درخور اعتماد است . آثار قديمى كه بتازگى در آسياى ميانه كشف شده در بسيارى از موارد مؤيد آن بوده است . 137 نقشهء مدوّرى كه همراه نسخهء خطى است و دو تن از دانشوران يعنى ميلر 138 و هرمان 139 به مطالعهء آن پرداخته‌اند ، اهمّيّت فوق العاده دارد ، با وجود اين ، نمىتوان گفت كه همهء مسائل مربوط به آن به طور نهايى حلّ شده است ، بخصوص كه تحقيق دربارهء آن جدا از متن محمود كاشغرى انجام گرفته است . گفتهء هرمان كه يكى از نامهاى موجود بر نقشه ، ژاپن را مىرساند 140 با ترديد بسيار قرين است و پندار او كه نقشه را اثرى بديع و كاملا اصيل به حساب آورده اساس ندارد . 141 هنوز نمىتوان گفت كه نقشه معاصر متن بوده و مؤلّف شخصا آن را كشيده است .\r\nمحتملا اصل آن به نقشهء مدوّر اطلس اسلام در مدرسهء جغرافياى كلاسيك مربوط مىشود ، 142 ولى ترسيم كننده آزادى بسيار براى خود قائل بوده و به جاى مكّه شهر كاشغر و منطقهء هفت رود ( يدّى سو ) و شهر بلاساغون را مركز نقشه قرار داده است . مسلّم است كه وى ، چنان كه از متن كتاب معلوم مىشود ، اين منطقه را مركز مساكن قبايل ترك مىدانسته است . بىگفت و گو نقشه را براى نشان دادن اين منطقه و مناطق مجاور آن كشيده‌اند و اقليمهاى ديگر از نظر شخص ترسيم كنندهء نقشه اهمّيّت نداشته و شايد بعدها به هستهء اساسى نقشه اضافه شده است ، و به هر حال نمايش آن بر روى نقشه چنان كه بايد دقيق نيست . شايد انديشهء اصلى اين بوده كه نقشه‌اى منطقه‌اى مانند نقشهء مدوّر جهان فراهم كنند ، ولى بعدها مؤلّف چنان مناسب ديده است كه جاهاى خالى را با نامهايى كه مىدانسته پر كند و بدين‌سان نقشهء كامل جهان شده است توضيح مطالب مختلف مربوط به اين اثر منحصر به فرد نقشه كشى عربى ، كه از لحاظ جغرافياى تاريخى آسياى مركزى و مناطق مجاور آن ، اهمّيّت خاص دارد ، از همّت اومنياكوف بوده است . 143 در سالهاى اخير نسخهء خطى كتاب طبائع الحيوان از شرف الزمان طاهر مروزى ، 144 طبيب دربار در اواخر دوران سلجوقيان ، به دست آمده است . كتاب اصولا در علم جانور شناسى است ، اما قسمت اوّل آن از نژادهاى انسانى و جغرافيا سخن دارد . 145 تاريخ تأليف كتاب را بتقريب مىتوان معيّن كرد . آخرين تاريخ متن به سال 1120 / 514 ه . مربوط مىشود ، ولى در كتاب اخبار و حوادثى از مشاهدات مؤلّف در نيمهء دوّم قرن يازدهم هست . 146 گرانقدرترين مطالب او دربارهء شرق اقصى ، هند و تبّت و چين ، است . و قطعاتى از آن در آغاز قرن سيزدهم در كتاب عوفى ، نويسندهء فارسى زبان ، 147 و نيز در آغاز قرن چهاردهم در كتاب ابن مهنّا - كه\r\n\r\n","description":"","footnote":"","page_name":" 213 ","page_number":227},
  {"content":"\r\n\r\nتأليفات وى دربارهء زبانهاى شرقى شهره است - به دست آمده بود ، ولى اين دو هيچ انديشه‌اى از ارزش كتاب به دست نداده بودند . 148 اهمّيّت كتاب از آن رو است كه بسيارى از مطالب جيهانى را با ذكر نام او آورده و بدين سان منبع بسيارى از روايات مجهول الاصل مؤلّفان ديگر را معلوم كرده است . 149 قصّهء سفارتى كه در حدود سال 1027 / 418 ه . حاكم چين و ترك به دربار محمود غزنوى فرستاده بخصوص داراى اهمّيّت است . خبر اين سفارت را گرديزى نيز به صورتى مبهم نقل كرده است . 150 اين سفارت هيچ گونه نتيجهء سياسى نداشت زيرا محمود حاضر نشد با كافران روابط سياسى داشته باشد ، ولى ظاهرا اثر علمى داشت زيرا گزارش راه ميان غزنه و پايتخت كيتان از اين سفارت گرفته شده است . به طور ضمنى مىتوان ديد كه بعضى از نامهاى اين راه در قانون مسعودى آمده ، يعنى به احتمال قوى بيرونى نيز آن را از همين منبع گرفته است . مهمتر از آن روايت مروزى از مهاجرتهاى اقوام آسياى ميانه است كه عوفى نقل كرده ، ولى پيش از به دست آمدن منبع آن ، كه تا حدّى فهم مطلب را آسان كرد و حوادث را به نيمهء قرن يازدهم باز برد ، درك آن ميسّر نبود . 151 چنان كه مىبينيد در آخر اين فصل كه با بيرونى آغاز شده بود ، بار ديگر از او سخن آورديم ، و مسلّما اين صرف تصادف نيست ، زيرا بيرونى شخصيّتى بىمانند است كه به قرن يازدهم / پنجم ه . در قلمرو علوم مربوط به جغرافيا و بخصوص جغرافياى رياضى بر شرق اسلامى تسلّط داشت ، با وجود اين ، تأليف جغرافى خالص به آن معنى كه از پيش تعيين كرده‌ايم ، از او به دست نيامده و شايد تصادف نباشد كه ديگر مؤلّفان مذكور در اين فصل نيز چنين مؤلّفاتى نداشته‌اند . و اين معلوم مىدارد كه نمونه‌هاى معروف نوشته‌هاى جغرافيايى كه رواج كامل يافته بود ، در قرن يازدهم چندان مورد علاقه نبوده و بتدريج در سرزمينهاى شرقى دنبالهء آن قطع شد ، ولى نبايد پنداشت كه بكلّى از ميان رفت ، زيرا پس از مدّتى در مغرب و بخصوص در اندلس كه معمولا تكامل نوشته‌ها كندتر از مشرق بود رونق تازه يافت ، اما در مشرق هرگز سر برنداشت ، ليكن در دو قرن دوازدهم و سيزدهم / ششم و هفتم ه . نمونه‌هاى تازه پديد آمد و رونق گرفت ، چنان كه مشكل بتوان گفت نوشته‌هاى جغرافيايى به طور كلى حتى در اين دوره دچار انحطاط شده است .\r\n\r\n","description":"","footnote":"","page_name":" 214 ","page_number":228},
  {"content":"\r\n\r\n\r\nفصل 10 - جغرافى شناسان قرنهاى يازدهم و دوازدهم / پنجم و ششم ه . در مغرب « 1 »\r\nتقريبا همهء مؤلّفات بزرگ جغرافيايى كه تا كنون از آن سخن آورديم ، مربوط به مشرق جهان اسلامى بود ، ولى نبايد پنداشت كه مغرب عالم اسلامى ، بخصوص مغرب و اندلس ، در تكامل عمومى اين نوع نوشته سهمى نداشته است ، اما نوشته‌هاى جغرافيايى اين مناطق رنگ محلّى داشت و از حدود بلادى كه در آن به وجود آمده بود ، كمتر برون مىرفت . نيز مؤلّفاتى كه رواج عام داشته باشد به وجود نيامد . توان گفت كه تكامل نوشته‌ها در آنجا تا حدّى به تأخير افتاده بود . البته حتّى در دورانهاى نخست در زمينهء جغرافيايى اقليمى به مؤلّفانى چيره دست همچون رازى و جهانگرد جالب ، ابراهيم بن يعقوب ، برمىخوريم ، ولى فقط در نيمهء دوم قرن يازدهم / پنجم ه .\r\nمؤلّفاتى به وجود آمد كه بىواسطه شناخته شده و در مشرق نيز مقامى معتبر به دست آورده است .\r\nدر اين دوران مناطق عربى دستخوش حوادثى شد كه ضربه‌هاى قاطع به وحدت جهان اسلام زد ، گر چه غالب اوقات اين وحدت بجز انديشه‌اى در خاطر مردم نبود . به سال 1050 نيمهء شرقى جهان اسلام عرصهء حملات سلجوقيان شد و همهء سيسيل و قسمت مهم اسپانيا و گاه و بىگاه بعضى از مواضع ساحلى آفريقاى شمالى زير تسلّط مسيحيّت درآمد . در همين وقت انديشهء صليبىگرى در اروپا در كار تكوين بود و مسيحيان بتدريج جهان اسلام را كشف مىكردند و شدّت و حدّت مناسبات ميان دو جهان تا حدى سبك مىشد ، ولى خيلى زود در ايّام حكومت سلجوقيّان و ايوبيّان ، كه بر ضد صليبشان كشاكشهاى سخت داشتند ، اوضاع به صورت اوّل بازگشت . اما اين حوادث در نظريّات اساسى حاكم بر نوشته‌هاى جغرافيايى اثرى\r\n\r\n\r\n","description":"","footnote":"\r\n( 1 ) پروفسور ماريوس كانار  M . Canard  اين فصل را به زبان فرانسه ترجمه كرده كه در « سالنامه‌هاى مؤسسهء تحقيقات شرقى » از دانشگاه الجزاير ، ج 19 - 18 به سال 1961 - 1960 به چاپ رسيده است . - مترجم عربى .\r\n","page_name":" 215 ","page_number":229},
  {"content":"\r\n\r\nنداشت ، فقط كوششهايى براى نزديكى به جغرافياى فلكى انجام شد . مثلا در نسخهء دستكارى شده كتاب ابن حوقل مربوط به سال 1064 نقشهء جهان مدوّر نيست ، بلكه شكل بيضوى دارد و اين با انديشهء نجومى معمورهء زمين سازگار است . 1 تكامل دانش جغرافيا در اندلس كندتر از مشرق بود . از قرن يازدهم نمونه‌هايى كه در مشرق به صف دوّم رفته بود - اگر نگوييم از ميان رفته بود - مورد توجّه قرار گرفت .\r\nنمودار جالب اين سخن محدّث معروف اندلس ، ابن عبد البر نمرى قرطبى است ( 978 - 1071 / 368 - 463 ه . ) كه به عنوان دانشمند حديث شهرت فراوان به دست آورد . وى در قرطبه كه هنوز شكوه پايتخت غربى خلافت را حفظ كرده بود دانش آموخت ؛ هرگز از اندلس بيرون نرفت و در شاطبه بتقريب در نود سالگى در گذشت . 2 مؤلّفات وى در حديث شهرت فراوان يافت و ظاهرا با مسائل ادبى نيز بيگانه نبود . شاهد قضيّه يكى از تأليفات ادبى اوست و شرح معروفى كه بر اشعار ابو العتاهيه ، شاعر زهد دوران عباسى ، نوشته است . كتاب وى كه ممكن است به جغرافيا يا به تعبير درست‌تر ، به نژاد نگارى مربوط باشد ، به حديث بيشتر از ادب پيوسته است .\r\nعنوان مطنطن كتاب كه گاه با اختلاف در منابع آمده چنين است : القصد و الأمم فى التعريف بأصول العرب و العجم كه در واقع رساله‌اى كوچك است و حدود بيست صفحه دارد و تقريبا چيزى از عرب نمىگويد ، بلكه فقط از اقوام بيگانه كه نامشان در حديث آمده سخن دارد . بعضى از مطالب آن از « عهد قديم » و نيز از افسانهء اسكندر ذو القرنين گرفته شده و در اين جهت تا حدّى با روايات مسعودى هماهنگ است . به گمان نولد كه ، رساله ، ذيل كتابى بزرگتر از ابن عبد البر در انساب قبايل و صحابه بوده و ارزش علمى قابل ملاحظه ندارد . 3 اين گونه تأليفات را كاملا شناخته‌ايم كه مكمّل كوششهاى نخستين به منظور تفسير حديث پيغمبر ، به صورت جغرافيايى ، است و از دوران ابن عباس آغاز شده است كه البتّه بعضى از مطالب پراكندهء آن اگر چنان كه بايد تحليل شود در قلمرو جغرافيا تا حدّى سودمند تواند بود . شفر قطعه‌اى از رسالهء ابن عبد البر را كه مربوط به مردم چين است با ترجمهء فرانسهء آن منتشر كرده و بتأكيد گفته كه در آن اشاره‌اى ظريف به عبادت نياكان و نيز انديشه‌اى از وجود قبايل آينو در شمال چين هست 4 و شايد حق با اوست . فران در اين نكتهء اخير ترديد دارد ، ولى دربارهء ارتباط چين با مردم مالايا از متن ابن عبد البر شاهد آورده است . 5 مؤلّف ديگرى كه از نظر ما مقامى معتبر دارد ، يعنى احمد بن عمر عذرى ( 1003 - 1085 / 393 - 478 ه . ) 6 كه شاگرد و استاد ابن عبد البر 7 و شاگرد و استاد ابن حزم معروف بوده 8 به همين محيط وابسته است و همگى فرزندان يك دوران بوده‌اند و مانعى نبود كه يكيشان در\r\n\r\n","description":"","footnote":"","page_name":" 216 ","page_number":230},
  {"content":"\r\n\r\nرشته‌اى از علوم ، كه ديگرى نيك مىدانسته ، شاگرد او شود . عذرى به سال تسلّط آلفونسوى ششم بر تولد و درگذشت . امتياز بزرگ وى بر ابن عبد البر تنها به سفر مشرق نيست ، بلكه از اين جهت نيز هست كه وى نه سال در مكّه به سر برده است . 9 بنا بر اين معقول است كه اطّلاعات جغرافيايى او عميق باشد و نه تنها بر مطالب مدوّن كتب بلكه بر مشاهدات شخصى نيز تكيه كرده باشد . معلوم نيست كدام يك از اين دو جهت بيش از ديگرى او را به تأليف كتابى خاصّ جغرافيا وادار كرده ، اما از عنوان كتاب او ، نظام المرجان فى المسالك و الممالك ، معلوم مىشود كه محتملا به ميراثى كه خوب مىشناسيم تعلّق دارد . تا كنون نسخه‌اى از اين كتاب به دست نيامده اما براى مؤلّفان بعدى كاملا شناخته بوده و ديگران نيز قطعات بسيار از آن نقل كرده‌اند . « 2 » عذرى استاد بكرى معروف بود 10 كه پس از اين تا حدى بتفصيل از او سخن خواهيم داشت .\r\nبنا بر اين عجب نيست اگر كتاب وى يكى از منابع اساسى مؤلّفات بكرى در زمينهء جغرافيا بوده است . نيز قزوينى كيهان نگار تقريبا همهء مطالب مربوط به اسپانيا 11 و اروپاى غربى را از او گرفته است . 12 ادريسى نيز به او مراجعه كرده 13 و ياقوت وى را خوب مىشناخته و در توصيف وطن وى ، داليس ، و توابع آلمريا ، بتفصيل از او نقل مىكند . 14 گر چه ياقوت عنوان كتاب را مىدانسته 15 اما ظاهرا بدون واسطه از آن استفاده نكرده و تنها موردى كه از او سخن مىكند هنگام گفت و گو از شاگردش ، ابن حزم ، است . 16 بنا بر اين به اشكال مىتوان وصفى كلّى از اين كتاب به دست داد . اما از خلال قطعات منقول معلوم مىشود كه در آن به عجايب مختلف توجّه خاص بوده است . 17 به اعتقاد من ، كتاب چنان كه بعضيها پنداشته‌اند خاصّ اندلس نبوده و قطعاتى كه ياقوت از آن نقل مىكند در واقع مربوط به مكّه است . بىگفت و گو كتاب از گروه « المسالك و الممالك » است ، ولى مقصود اين نيست كه با مكتب كلاسيك جغرافيايى مشرق ارتباط بىواسطه داشت ؛ زيرا چنان كه در ضمن سخن از شاگرد مشهور وى ، بكرى ، خواهيم ديد اين رشته در اندلس تغيير اساسى يافته بود .\r\nپيش از آنكه دربارهء بكرى سخن كنيم ، مىبايد بار ديگر انكار وجود شخصى جدا به نام ابراهيم طرطوشى را ، چنان كه ياكوب 18 ضمن سخن از مسافر آلمان و سرزمين صقلابيان پنداشته ، تأييد كنيم . چيزى كه بيشتر مايهء اشتباه شده اين است كه كرامرس او را به قرن يازدهم مىبرد و تاريخ وفات او را با وفات عذرى به يك سال مىداند : ( 1085 / 478 ه . ) . 19 چنان كه در موقع خود ديديم ، كوالسكى مدلّل داشته كه در واقع ابراهيم طرطوشى همان ابراهيم بن يعقوب\r\n\r\n\r\n","description":"","footnote":"\r\n( 2 ) استاد مصرى ، عبد العزيز الاهوانى ، به متنى از عذرى در جغرافياى اندلس دست يافته كه ظاهرا ناتمام است ، و اكنون مشغول آماده كردن آن براى چاپ است . - مترجم عربى .\r\n","page_name":" 217 ","page_number":231},
  {"content":"\r\n\r\nبوده كه به نيمهء دوم قرن دهم / چهارم ه . سفرى داشته ، ولى فرض وجود دو مؤلّف همنام را بايد به طور قطع به يك سو نهاد .\r\nابو عبيد عبد اللّه بكرى ، به گفتهء دوزى ، « بزرگترين جغرافى شناس اندلس است » . 20 آشنايى خاورشناسى روسى با وى از آنجاست كه وى قطعاتى از يادداشتهاى ابراهيم بن يعقوب را حفظ كرده است . تحقيق كونيك و روزن ، كه نسبت به دورانشان فتحى تازه بود ، تا حدّى بر ساير نواحى شخصيّت بكرى پرده افكند . فقط در سالهاى اخير پس از چاپ تأليفات ادبى او بود كه بار ديگر او را به ياد آوردند . بكرى شاگرد عذرى و ابن عبد البر بود و از آخرى اجازهء تدريس گرفت ، 21 ولى وى هم از لحاظ خاندان و هم از لحاظ شخصى به محيط ديگر وابسته بود . وى عالمى مشغول به حديث و فقه نبود ، 22 بلكه اديبى دلبسته به مسائل ادبى بود ، و لذّت و شراب را ناپسند نمىشمرد . كارمند و سياستمدارى و الا مقام بود و با اديبان روزگار خود چون ابن حيّان و ابن خاقان ، كه از نزديك مىشناختشان ، روابط استوار داشت . 23 نسبت وى به بكر بن وائل مىرسد .\r\nپدر و جدش روزگارى امير دو شهر ولوه و شلطيش 24 بودند كه بر ساحل اقيانوس و غرب اشبيليه جاى داشت . وقتى اميران عبادى اشبيليه بر امارت نشين پدرش تسلّط يافتند بناچار آنجا را رها كرد و با فرزند خويش به قرطبه رفت كه پس از سقوط امويان اندلس تا مدّتى اهمّيّت خود را به عنوان مركز فرهنگى و پناهگاه اميران قدرت باختهء ولايات حفظ كرده بود . در آنجا بكرى درس خود را به پايان برد و بلكه به همين شهر انتساب يافت و قرطبى نيز ناميده شد . پس از آن مدّتى وزير امير آلمريا بود و به مأموريت سياسى به دربار معتمدين عباد ، امير شاعر ، به اشبيليّه رفت و چون معتمد به دست مرابطين هزيمت يافت ، بكرى بار ديگر به قرطبه بازگشت و فعاليّت ادبى را تا به هنگام وفات ، به سال 1094 / 487 ه . ادامه داد . 25 علاقهء وى به جغرافيا رنگ مستقل نگرفت ، بلكه به نسبت زياد مانع تمايلات ادبى او بود . بكرى به عنوان خبره در شعر و نثر فنى شهره بود و در اين باب رسائلى نوشت كه مجادلات وى با ابو على قالى ، لغت شناس معروف كه فرهنگ ادبى بغداد را به اندلس برده بود ، در آن انعكاس دارد . طبع بكرى دوستدار كتاب بود و به آن توجّه بيش از حدّ داشت و به گفتهء خودش به احترام كتاب پارچه‌اى روى جلد آن مىپيچيد . 26 با آنكه هرگز از اندلس بيرون نرفت دو كتاب در جغرافيا به جا نهاد ، كه شهرت فراوان يافت .\r\nيكى از دو كتاب وى عنوان المسالك و الممالك دارد كه در آن به روش قديم از وصف راهها و منزلها سخن آورده و بلاد مختلف جهان اسلام را شرح داده است . تركيب كتاب جامع امّا اسلوب آن خشك است . هدف مؤلّف در مرحلهء اول جوابگويى به نيازمنديهاى ادارى بود ، ولى استطرادهاى دلچسب و گاه مدارك مهم دارد . به چند علّت ، و از جمله نداشتن نقشه ، كتاب\r\n\r\n","description":"","footnote":"","page_name":" 218 ","page_number":232},
  {"content":"\r\n\r\nرا به مكتب بلخى نسبت نمىتوان داد . 27 انجام تأليف در حدود سال 1068 / 460 ه . بوده ، 28 ولى متن كامل آن به جا نيست ، در صورتى كه تا سالهاى اخير پيوسته نسخه‌هاى آن به دست آمده است . 29 همهء باقيماندهء كتاب وصف آفريقاى شمالى و مصر و عراق و مردم اطراف درياى قزوين و بعضى از قسمتهاى اسپانياست و همين باقيمانده نيز تماما چاپ نشده است . مفصّلترين توصيف وى از آفريقاى شمالى است كه به بركت چاپ و ترجمهء دسلان به دسترس همگان است . 30 در اين قسمت بكرى از كتابى به همين عنوان از مؤلّفى متقدم به نام ابن وراق 31 از مردم قرن دهم / چهارم ه . كه از او سخن داشته‌ايم ، استفاده كرده است . از همين قسمت معرفت عميق بكرى از راهها و از ساحل و بندرگاهها و خليجها نمايان مىشود . قسمت ديگر كتاب كه به وسيلهء روزن چاپ شده ، منابع متعدد داشته كه يادداشتهاى ابراهيم بن يعقوب در توصيف سرزمين صقلابيان از آن جمله بوده است . توان پنداشت كه وى به مدارك قرطبه دسترس داشته و مطالب لازم را براى توصيف راهها از آن بيرون آورده است . 32 مسلّما با نوشته‌هاى مدوّن نيز آشنايى كامل داشته است . در قسمت خاصّ صقلابيان ، نفوذ جيهانى 33 و مسعودى 34 و ابن رسته محسوس است . به علّت انتساب به مغرب مراجعه به منابعى كه در مشرق معروف نبود ، براى وى آسان بود . سيمون ، خاور شناس اسپانيولى ، 35 مدلّل داشته كه وصف وى از جزاير كانارى از كتاب اصول الكلمات ايسيدوروس سويلى ، يكى از فرهنگنامه نويسان قرن هفتم ميلادى ، گرفته شده است . 36 ترديد نيست كه كتاب بتمامى بر اساس كوشش شخصى مؤلّف به وجود آمده ، زيرا بجز اطّلاعات مدوّن پيشين ، اطّلاعات فراوانى از روزگار خود به دست مىدهد . كتاب رواج فراوان يافت . ياقوت از آن فايده برده 37 و دمشقى ، جغرافيدان قرن چهاردهم ميلادى ، مراجعهء فراوان بدان كرده است . 38 « 3 » كتاب دوّم بكرى يك فرهنگ جغرافيايى بود كه لغت شناسان قرن نهم / سوم ه . آثارى نظير آن داشتند و در طى دو قرن بعد متروك شد ، و در اين زمينه پيش از كتاب بكرى تأليف قابل ملاحظه‌اى به وجود نيامد . بنا بر اين كتاب وى تجديد اين رشتهء متروك بود . از خلال مقدمه افكار اساسى مؤلّف و ديگر صاحبان اين گونه مؤلّفات جغرافيايى را آشكار توان ديد . گويد :\r\nاين فرهنگ كلمات دشوار است كه ان شاء اللّه همه كلمات حديث و اخبار و كوهها و آثار و آبها و چاهها و خانه‌ها و حره‌ها را منسوب و معيّن و منظّم به ترتيب حروف معجم بيارم ، زيرا\r\n\r\n\r\n","description":"","footnote":"\r\n( 3 ) بهترين تحليل دربارهء اين اثر آن است كه دكتر حسين مؤنس در مقالهء خود « الجغرافيا و الجغرافيون فى الاندلس » در نشريهء آكادمى تحقيقات اسلامى مادريد در شماره‌هاى هفتم و هشتم ( 1959 - 1960 ) به چاپ رسانده است . - مترجم عربى .\r\n","page_name":" 219 ","page_number":233},
  {"content":"\r\n\r\nديده‌ام كه اين چيزها براى مردم دشوار است و خواهم كه آن را روشن كنم و نام هر جا را مشخّص و نقطه‌دار بيارم ، تا تحريف و خطا در آن رخ ندهد . ابو مالك حضر مىگويد : بسيار باشد كه چون فصول علم بىنقطه باشد محصول آن قابل فهم نباشد ، زيرا درستى آن را همچون اشتقاق نامها به زيركى نتوان دانست ، و چه بسيار نام جاها كه به نوشتن همانند باشد و به خواندن ناهمانند ، چون ناعجه و باعجه ، نبتل و ثيتل ، نخله و نحله ، سايه و شايه ، نقره و نقره ، جند و جند ، جسان و حسّان ، حبحب و حبحب ، سنام و سنام و شبام ، سلع و سلع ، حوب و حوأب ، قرن و قرن ، جفاف و حفاف ، حتّ و ختّ ، تريم و تريم ، تهامه و نهامه ( بانون ) ، و خزاز و جرار و حراز . و يا كلماتى كه بيشتر حروف آنها همانند باشد ، چون سمن بانون و سمى با ياء ، شمام با ميم و سقام با قاف ، شابه با باء و شامه با ميم ، نملى بانون و قملى با قاف و خملى با خاء ، حرزان با زوحرذان با ذال ، إلاهه و إهاله به تقديم هاء بر لا ، و قاعد و قاحه ؛ كه از روزگار قديم مردم اين گونه چيزها را تحريف كرده‌اند .\r\nابن قتيبه گويد : اين بيت ابو ذؤيب را نزد اصمعى خواندند :\r\n بأسفل ذات الدّير أفرد جحشها * فقد ولهت يومين فهى خلوج 39 \r\nاعرابيى در آن مجلس حاضر بود گفت : اشتباه كردى ، ذات الدّير نيست ، ذات الدّبر است با باء و آن گردنه‌اى است در محل ما . اين بود كه اصمعى از آن پس قول اعرابى را گرفت . 40 و ابو حاتم گويد : من اين بيت راعى را نزد اصمعى خواندم :\r\n و أفرعن فى وادى الامير بعد ما * كسا البيد ساقى القيظة المتناصر 41 \r\nهمان اعرابى گفت : من جايى به نام « وادى الامير » نمىشناسم . گفتم در كتاب ابو عبيده ، « فى وادى دلاميد » است . گفت : اين را هم نمىشناسم ، شايد جلاميد بوده است و چون جيم نزديك لام بوده قلب شده است . ابو حاتم گويد : در روايت ابن جبله « وادى الاميل » است و همهء اينها ناشناخته‌اند .\r\nاينان جماعتى از علمايند كه دربارهء نام يك محل اختلاف دارند و درست آن را نمىدانند . و من اين مطلب را در جاى خود توضيح خواهم داد ان شاء اللّه .\r\nو ترتيب حروف اين كتاب ، الف ب ت ث است . يعنى از همزه و الف آغاز مىشود مانند « آرة » سپس همزه و ب مانند « ابلى » و « ابان » سپس همزه و ت مانند « اتم » ، سپس همزه و ث مانند « اثيل » و « اثايه » . و به همين ترتيب تا آخر بيست و هشت حرف . بنا بر اين همهء ابواب اين كتاب 784 باب است يعنى حاصل ضرب 28 در 28 . پس در هر باب ترتيب دو حرف مراعات شده است . سپس باقى نام بيان شده و هم شكل و ضبط كلمه معيّن گشته و اشتقاق آن نموده شده است . و هر سخن را به گوينده‌اش كه لغت شناسان و تاريخ دانان\r\n\r\n","description":"","footnote":"","page_name":" 220 ","page_number":234},
  {"content":"\r\n\r\nمشهورند نسبت داده‌ام . و هر چه در اين كتاب از سكونى نقل كرده‌ام ، از كتاب ابو عبيد الله عمرو بن بشر سكونى است دربارهء كوههاى تهامه و محلهاى آنها ، كه اين همه نقل مىشود از ابو الأشعت عبد الرحمن بن عبد الملك كندى ، از عرّام بن اصبغ سلمى اعرابى . 42 در واقع بكرى روش عرّام بن اصبغ بدوى قرن نهم را كه سابقا از او سخن داشته‌ايم ادامه مىدهد ، و ظاهرا در اين رشته كتابى بزرگتر از اين نبوده است . عجب نيست اگر منابع بكرى همان آثار لغت شناسان نخستين باشد ، زيرا جست و جوى آن در فرهنگنامه‌هاى انساب قبايل بىمورد است ، چنان كه در سالهاى اخير بلاشر 43 در اين صدد بوده و ، با اندكى اختلاف و با وصفى كمتر دقيق ، پندارهاى رنو را كه بتقريب يكصد سال جلوتر از او بوده تكرار كرده است 44 .\r\nاگر فرهنگ بكرى نخستين كتاب از اين گروه است كه به ما رسيده ، نبايد پنداشت كه او نخستين كسى است كه در اين زمينه وارد شده ، زيرا به زحمت مىتوان او را پيشگام اين رشته در نوشته‌هاى جغرافيايى به حساب آورد ، ولى شايد او نخستين كسى است كه ترتيب حروف ابجد را به كار برده است - چنان كه در مقدّمهء كتاب خود بدان اشاره كرده و ما نقل كرديم - ، و هر چند اين روش به نظر ما آسان و معمولى مىنمايد نبايد فراموش كرد كه در اروپا نخستين فرهنگ جغرافيايى ( در فرهنگ اورتليوس « 4 » ) به قرن شانزدهم پديد آمد . 45 چنان كه دربارهء پيشگامان مطالعه دربارهء عربستان قديم ديديم ، جنبهء لغوى فرهنگ بكرى نيز بر جنبه جغرافيايى آن مىچربد و به جزيرة العرب بيشتر از همهء بلاد معروف ديگر مىپردازد . كوشش وى همه اين است كه نامهاى آمده در قرآن و حديث و شعر قديم و قصّه‌هاى جنگهاى دوران اوّل را با شرح شواهد مربوط به آن توضيح كند . كتاب مقدّمه‌اى مفصّل دارد دربارهء حدود و مناطق و نواحى جزيرة العرب ، چون حجاز و تهامه و يمن . قسمت دوّم مقدّمه از قبايل عرب مقيم جزيره و مهاجرتهايشان سخن دارد . و وستنفلد ، كه چاپ كامل كتاب را به همت وى مديونيم ، دربارهء مقدّمه تحقيقى خاص دارد .\r\nفرهنگ بكرى به نزد نسل اوّل خاور شناسان قرن نوزدهم اعتبار فراوان يافت . دوزى آن را منحصر به فرد مىداند كه با هيچ كتاب ديگرى در خور قياس نيست . 46 البتّه هر كه با تاريخ قديم عرب و جغرافيا و شعر جاهلى سر و كار دارد از اين مرجع بىنياز نتواند بود ، ولى نبايد فراموش كرد كه غالبا بر مطالب مدوّن تكيه دارد و جزيرة العرب ، در ميان مطالب آن ، مقام اوّل را اشغال كرده است . طبعا وقتى فرهنگ ياقوت به دسترس قرار گرفت شهرت و ارزش آن ناچيز\r\n\r\n\r\n","description":"","footnote":"\r\n( 4 )  Ortelius  ، جغرافيدان فلاندرى آلمانى تبار .\r\n","page_name":" 221 ","page_number":235},
  {"content":"\r\n\r\nشد ، زيرا كتاب اخير از لحاظ فراوانى مشاهدات بىواسطه و توجّه يكنواخت به همهء بلاد و كثرت مطالب منقول از مؤلّفان ديگر به صورتى چشمگير بر آن تفوّق دارد . جالب آنكه ياقوت از وجود اين فرهنگ خبر داشته ، ولى نتوانسته بىواسطه از آن استفاده كند و خود چنين گويد :\r\n« با همهء جست و جو و طلب آن را نديدم » ؛ 47 ولى گاه و بىگاه به نقل از منابع ديگر از آن ياد مىكند . 48 استشهادهاى وى از بكرى فراوان است 49 اما چون گاهى از كتاب المسالك و الممالك وى نيز سخن دارد 50 به احتمال قوى همهء شواهد را از آن گرفته است . هر چند در قبول شهادت حماسه آميز دوزى دربارهء بكرى محتاط باشيم بايد بپذيريم كه وى بزرگترين جغرافى شناس اندلس ، البته در مكتب لغت شناسى ، به شمار است .\r\nافزودن قيد اخير لازم مىنمايد ، زيرا از قرن يازدهم / پنجم ه . منابع ادبى و بخصوص منابع تاريخى كه مطالب جغرافيايى به دست مىداد ، فراوان شد ، اما رفته رفته نوشته‌هاى جغرافيايى به شكل فراهم آوردن مطالب مؤلّفان سلف درآمد و موادّ اين رشته چندان فراوان شد كه لازم مىنمود همهء اطّلاعات نسلهاى سلف ، به صورت واحد به قالب تأليف درآيد . و مشكل بزرگ اين بود كه تاريخ اقطار مختلف مسيرهاى جدا گرفت و وحدت جغرافيايى جهان اسلام بتدريج سست شد . به علاوه ، توجه به چيزهاى عجيب و خارق العاده و غير معمول ، به همان صورت كه در مؤلّفات لاتينى جغرافيايى اروپاى قرون وسطا توان ديد ، فزونى يافت . 51 در اين دوران مسيرى تازه به وجود آمده بود كه هدف آن پيوستن جغرافياى توصيفى و جغرافياى نجومى بود . اين مسير در كار ادريسى آشكار است ، و البته در كسانى ديگر نيز كمتر از او نيست . در يكى از فصول گذشته از زهرى ، جغرافى شناس نيمهء دوم قرن دوازدهم ، ياد كرديم كه چگونه در توصيف نقشهء مأمونى جهان كوشيده و چنان كه ديديم زمين را به شش اقليم تقسيم كرده بود كه بر اقليم هفتم محيط بود و هر اقليم سه قسمت داشت ، و محتملا اين قضيّه از نظريّات قديم ايرانى دربارهء هفت كشور مايه گرفته كه در يكى از نقشه‌هاى بيرونى نيز انعكاس دارد . متأسفانه پاره‌اى نكات مبهم كه پيرامون مؤلّف و اشتباهاتى كه دربارهء نسخه‌هاى كتاب او هست تحليل اين موضوع را پيچيده‌تر مىكند . 52 به هر حال در سالهاى اخير معلوم شده كه نام وى محمد بن ابو بكر زهرى بوده و محتملا در حدود سال 1137 / 532 ه . در غرناطه مىزيسته است ، ولى دربارهء نام وى اتّفاق نظر نيست و بعضى به پيروى از رأى دوزى او را مؤلّف ناشناس آلمريا ناميده‌اند . 53 گلچينهايى كه از نسخه‌هاى خطى كتاب او شده به مراكش و اندلس و سيسيل مربوط است ، 54 اما به اسپانيا توجّه بيشتر دارد . فصل بندى كتاب با توالى اقليمها سازگار است . مطالب آن دربارهء جغرافياى فلكى آشكارا به عجايب گوناگون متمايل است . 55\r\n\r\n","description":"","footnote":"","page_name":" 222 ","page_number":236},
  {"content":"\r\n\r\nدر اين زمينه حكايتى مفصّل و گرانقدر دارد و آن افسانهء درخت جادوى جزاير واق واق چين است كه درختان آنجا هر ساله به جاى ميوه زن به بار مىآورد . 56 بهترين نمونهء تلاش براى تقريب ميان جغرافياى توصيفى و فلكى كتاب ادريسى است كه توفيق كامل نيافته است . ادريسى سالار جغرافى شناسان عرب نيست ، بلكه او را به صف دانشوران مبرّز و ممتاز نيز نمىتوان برد ، با وجود اين ، كتاب وى در اروپا بيشتر از همهء مؤلّفات جغرافيايى عرب شهرت و رواج دارد ، زيرا هيچ مؤلّفى به اندازهء او مطالب فراوان و گرانقدر دربارهء بلاد عرب ندارد ، تا آنجا كه روزگارى دراز در محافل علمى اروپا تنها نمايندهء نوشته‌هاى جغرافيايى عرب به شمار بود . 57 به علاوه ، هيچ مؤلّفى همانند او در محيطى نيمه عربى و نيمه اروپايى ، چون محيط سيسيل آن روزگار ، پديد نيامده است . با وجود توجّهى كه از روزگار پيشين نسبت به ادريسى بوده است اطّلاعات ما از سرگذشت وى بسيار ناچيز است و آنچه هست يا از كتاب وى گرفته شده يا از رواياتى كه مكرّر مىشود ، اما منابع آن معلوم نيست .\r\nابو عبد الله محمّد بن محمّد بن عبد اللّه بن ادريسى از خاندان ادريسيان علوى بود كه روزگارى حقى را كه در خلافت داشتند طلب مىكردند . به همين جهت مؤلّف به عنوان شريف ادريسى شهره شد . بنيانگذار دولت ادريسيان ، ادريس اوّل ، از مشرق به مراكش گريخت و در نواحى سبته به سال 789 / 172 ه . امارتى مستقل بنياد كرد و از پس وفات ، به سال 793 / 177 ه .\r\nبه عنوان يكى از اولياء شهره شد كه هنوز هم اين شهرت در افريقا به جاست . بنياد شهر فاس با نام فرزند وى ادريس دوّم ( 793 - 828 / 177 - 213 ه . ) پيوسته است . دولت ادريسيان تا به سال 985 / 375 ه . بيشتر نپاييد . اجداد ادريسى اميران كوچك مالقه [ مالاگا 
  ] بودند و آنان نيز نتوانستند قدرت خود را مدّتى دراز حفظ كنند و ناچار به قرن يازدهم به سبته رفتند و گويا ادريسى به سال 1100 / 493 ه . در آنجا تولّد يافت . 58 ظاهرا رابطهء خاندان با اندلس برقرار بود . ادريسى به قرطبه كه يك مركز بزرگ فرهنگى بود علم آموخت . وى اين شهر را خوب مىشناخت و گزارش عمومى كه از آن آورده نمودار معرفت بىواسطه است . 59 وى از سنّ نوجوانى سفر آغاز كرد و به جاهايى رفت كه در آن روزگار مرسوم نبود . اطّلاعات وسيع وى از اسپانيا و مراكش عجب نيست ، ولى در موارد مختلف كتابش معلوم مىشود كه ليسبون ، سواحل فرانسه ، و بلكه انگلستان را نيز ديده است . به سال 1116 / 510 ه . كه هنوز از شانزده سالگى نگذشته بود به آسياى صغير رفت . همهء نكات معلوم دربارهء سفرهاى وى همين است . ظاهرا بقيهء افريقا و آسيا را نديده است . به سال 1138 به وضعى كه كاملا روشن نيست از دريا گذشت و به جزيرهء سيسيل رفت كه دربار روژه دوّم ، آنجا در پالرمو بود و تا هنگام مرگ روژه به سال 1154 با وى روابط استوار داشت . 60 به دوران جانشين\r\n\r\n","description":"","footnote":"","page_name":" 223 ","page_number":237},
  {"content":"\r\n\r\nروژه زندگى وى دستخوش آشفتگى شد ، ولى ظاهرا در ايّام پيرى به سبته ، مولد خود ، بازگشت و در آنجا به گفتهء مرجّح به سال 1160 / 650 ه . درگذشت . 61 پر رونق‌ترين دوران زندگى ادريسى در شهر پالرمو گذشت . كتاب بزرگ وى نزهة المشتاق فى اختراق الآفاق نيز آنجا به وجود آمد . 62 انديشهء كتاب به دوران شكوه تمدّن سيسيل در حكومت نورمان‌ها مايه گرفت و به همّت روژه دوّم وجود يافت . اين مطالب را خود وى در مقدّمهء كتاب ضمن سخن از نقش پادشاه نورمان در اين كار و اينكه انديشهء كتاب جغرافيا چگونه و در چه شرايطى صورت عمل گرفته با عباراتى زنده بيان مىكند و از پس تمجيد رعايتگر و ولينعمت خود گويد :\r\nيكى از معارف و الا و تمايلات شريف و عالى وى آنكه چون قلمرو ملكش وسعت گرفت و همّت اهل دولتش فزون شد و بلاد روم اطاعت او كرد و مردمش زير فرمان و قدرت وى در آمدند ، خواست تا كيفيت بلاد خويش را از روى حقيقت و يقين و بصيرت بشناسد و حدود و راههاى آن را به خشكى و دريا بداند كه در كدام اقليم است و درياها و خليجهاى خاصّ آن چيست . ديگر بلاد هفت اقليم را نيز كه گويندگان بر آن اتّفاق دارند و راويان و مؤلّفان به دفترها آورده‌اند بشناسد و بداند كه هر يك در كدام اقليم است . از جست و جوى كتابها كه در اين فن تأليف كرده‌اند ، چون كتاب العجائب مسعودى و كتاب ابو نصر جيهانى و كتاب ابو القاسم عبد الله بن خرداذبه و كتاب احمد بن عمرو عذرى و كتاب ابو القاسم محمّد حوقلى بغدادى 63 و كتاب چاناخ بن خاقان كيماكى و كتاب موسى بن قاسم قردى و كتاب احمد بن يعقوب معروف به يعقوبى و كتاب اسحاق بن حسن منجّم و كتاب قدّامهء بصرى و كتاب بطلميوس قلوذى و كتاب ارسيوس انطاكى ، مطالب را مشروح و كامل و مفصّل نيافت ، بلكه در آنها مسامحه ديده بود . پس دانندگان اين مسائل را بخواست و با آنها به گفت و گو پرداخت . آنان نيز اطّلاعاتى بيش از آنچه در كتابهاى مذكور هست نداشتند و چون اين حال را بديد كس به ساير بلاد خويش فرستاد و دانندگان سفر كرده را بخواست 64 و مطالب را از آنها جمعا و فردا بپرسيد و هر چه را مورد اتّفاق بود ثبت كرد و نگاه داشت و هر چه را مورد اختلاف بود نديده گرفت و پانزده سال بدين‌گونه به سر برد كه هيچ گاه از نظر در اين فن و كشف مسائل و جست و جوى حقيقت آن باز نماند ، تا آنچه خواست انجام شد . آنگاه اراده كرد تا صحت گفتار قوم را دربارهء طول و عرض بلاد از روى يقين بداند . 65 پس لوح نقشه‌اى به حضور وى آوردند 66 و اجزاى آن را با مقياس آهنين امتحان كردن گرفت 67 و در كتابهاى مذكور نظر كرد و گفتار مؤلّفان را مقايسه كرد و در جمع آن بنگريست تا از حقيقت مندرجات آن آگاه شد . آنگاه بفرمود تا دايره‌اى ضخيم و بزرگ از نقرهء خالص براى او\r\n\r\n","description":"","footnote":"","page_name":" 224 ","page_number":238},
  {"content":"\r\n\r\nبسازند 68 به وزن چهار صد رطل رومى كه هر رطل صد و دوازده درم است ، 69 و چون آماده شد بفرمود تا صورت هفت اقليم را با همه بلاد و اقطار و ساحل و جلگه و خليجها و درياها و مسير آبها و جاى رودها و جاهاى آباد و باير و راهها كه ميان بلاد هست و مسافتها و بندرهاى معروف بر آن نقش كنند مطابق آنچه در لوح نقشه هست ، و چيزى را رها نكنند و همه چيز را به شكل و هيئت آن ، چنان كه رسم شده ، بيارند و كتابى تأليف كنند مطابق اشكال آن همراه وصف احوال بلاد و زمين از مردم و نواحى و اماكن و درياها و كوهها و رودها و باير و مزروع با ذكر محصولات و خواص و موارد استعمال و مصنوعات آن و كالايى كه سوى آن برند يا از آنجا آرند و عجايبى كه از آن ياد كنند و جاى آن كه در كدام اقليم است با ذكر احوال مردم و هيئت و اخلاق و مذهب و زينت و لباس و زبانشان و كتاب مذكور را نزهة المشتاق فى اختراق الآفاق نام كنند . و اين در دههء اول ژانويه مطابق ماه شوال سال پانصد و چهل و هشت بود و فرمان وى اجرا و نقشه آماده شد . » 70 با صرف نظر از عبارت پردازى مقدّمه ، دليلى نيست كه در صحت مطالب آن ترديد كنيم ، البته منابع غربى از فعاليّت روژه در زمينهء جغرافيا چيزى نمىگويد ، ولى گفتار ادريسى ، بخصوص با توجه به وضع زندگى فرهنگى سيسيل در آن روزگار ، از همهء نشانه‌هاى صحت بهره‌ور است . و نيز دليلى نداريم كه دربارهء تاريخ ختم كتاب يعنى ژانويه 1154 كه چند هفته پيش از وفات روژه بود ترديد داشته باشيم . مسلّم است كه پادشاه نورمانى در روزهاى اخير مبتلا به مرضى سخت بود كه اميد شفاى آن نمىرفت . شايد آثار شتابى كه در بعضى از موارد كتاب ادريسى و بخصوص در قسمت دوّم نمودار است ، از اين جهت بوده كه شاه مىخواسته ، پيش از مرگ ، كتابى را كه انديشهء تأليف آن از او بوده است ببيند . اين گفته كه روژه مدّت پانزده سال به مسائل جغرافيايى سرگرم بوده نادرست نيست ، زيرا اگر اين عدد را از تاريخ ختم كتاب كم كنيم سال 1139 به دست مىآيد و از منابع غربى دانسته‌ايم كه به دنبال صلح سن ژرمن و درست در بيست و پنجم ژوئيهء همان سال ، روژهء جنگهاى طولانى را با موفقيت به پايان برد و سلطهء وى بر سيسيل و جنوب ايتاليا مستقر شد ، 71 بنا بر اين مىتوانست به فعاليّت آرام بپردازد .\r\nدربارهء نقش ادريسى در تأليف كتاب ، در نسخه‌هاى مختلف آن مختصر تناقضى هست ؛ شايد از اين رو كه مؤلّف رو نويسهاى مكرّر از كتاب به جا نهاده ، زيرا همه جا از او با ضمير غايب سخن مىرود ، ولى عنوان كتاب را گاه به او نسبت مىدهند نه به روژه ، و به هر حال ترديد نيست كه مؤلف كتاب اوست . شايد مناسب باشد كه براى تكميل مفاد مقدّمه ، روايت صفدى - مؤلّف مشهور قرن چهاردهم ( متوفى به سال 1363 / 764 ه . ) - را بياريم كه ، به شهادت\r\n\r\n","description":"","footnote":"","page_name":" 225 ","page_number":239},
  {"content":"\r\n\r\nحكاياتى كه نقل مىكند ، نه فقط از مقدّمه بلكه از مطالب ديگر كتاب نيز استفاده كرده است . گويد :\r\nرجّار پادشاه فرنگى ، فرمانرواى سيسيل به سال پانصد و چهل و هشت در خوانيق تلف شد .\r\n( نام او را اجّار نيز گويند ) . وى دوستدار اهل علم و فلسفه بود . همو بود كه شريف ادريسى صاحب كتاب نزهة المشتاق فى اختراق الآفاق را دعوت كرد تا چيزى به شكل « نقشهء جهان » براى او تأليف كند و چون بيامد او را محترم داشت و در تكريمش مبالغه كرد . ادريسى براى انجام منظور وى فلز خواست و چهار صد هزار درم نقره براى او بياوردند و از آن دايره‌ها ساخت به شكل افلاك و همه را با هم تركيب كرد و به وضع خاص درآورد و رجا آن را بپسنديد . و كمى بيش از يك سوّم نقره به كار رفته بود و نزديك به دو سوّم مانده بود كه به دو بخشيد و صد هزار درم بر آن افزود با يك كشتى كه از بارسلون با انواع كالاهاى رومى در خور شاهان براى وى آورده بودند ، و از او خواست كه در سيسيل بماند و گفت : « تو از خاندان خلافت هستى و اگر ميان مسلمانان باشى ملوكشان به صدد كشتن تو برآيند ، ولى اگر پيش من بمانى در امان باشى . » وى نيز پذيرفت و براى او مقرّرى شاهانه معيّن شد . سوار بر استر پيش شاه مىآمد و چون نزديك مىشد شاه جاى خود را براى او خالى مىكرد و چون نمىپذيرفت با هم مىنشستند . پس به دو گفت : « مىخواهم اخبار بلاد را با مشاهده ، نه به نقل از كتابها ، تحقيق كنم . » و كسانى خردمند و هوشيار برگزيدند و رجّار آنها را به اقاليم شرق و غرب و جنوب و شمال فرستاد و مصوّران همراهشان كرد كه هر چه را مىبينند تصوير كنند و بفرمود تا هر چه را دانستن آن لازم است كاملا جست و جو كنند و چون يكيشان صورتى آوردى شريف آن را ثبت كردى تا هر چه خواسته بود به دست آمد ، و از آن تأليفى كرد كه كتاب نزهة المشتاق شريف ادريسى است . 72 روژه كه در حد فاصل ميان دو تمدّن جهان آن روزگار به سر مىبرد ، هر دو را نيك مىشناخت و اينكه يك دانشور عرب زبان را به فراهم آوردن وصف جهان آن روز واداشت ، نشانى آشكار از برترى تمدّن عربى آن روزگار است كه به نزد همگان مسلّم بود . دربار نورمانى سيسيل نيمه شرقى بود ، كه بيشتر منابع مختلف و از جمله اشعار عربى كه به دوران روژه در سيسيل خوانده مىشود 73 شاهد اين سخن است ، و نيز معلوم مىدارد كه تنها ادريسى ستايشگر روژه نبود . علاقهء روژه به اينكه نقشهء جهان را خاصّ او مهيّا كنند ، يك تمايل شرقى صرف است ، اگر كوششهاى بسيار قديم اسكندر و شاهان ايران را در اين مورد ناديده بگيريم . به ياد داريم كه در همين كتاب از دو كوشش همانند آن سخن داشته‌ايم . بىگفت و گو علاقهء مأمون به جغرافيا 74 و بخصوص تهيهء نقشهء مأمونى به اين منظور بوده كه انديشه‌اى از جهان زير تسلط\r\n\r\n","description":"","footnote":"","page_name":" 226 ","page_number":240},
  {"content":"\r\n\r\nخود را به قالب بريزد و مكتب كلاسيك ، همين انديشه را دربارهء دولت سامانيان عملى كرد . 75 از مقدّمهء ادريسى و گفتهء صفدى توان دانست كه كار كتاب در سه مرحله انجام شده كه سه نتيجه داشته است : نخست نمونه‌اى بىنظير از كرهء آسمانى به صورت قرصى از نقره كه نقشهء جهان بر آن رسم شده بود ، دوّم نقشه‌هايى بر روى كرباس ، و سوّمى كتابى كه نام آن را گفتيم .\r\nمعلوم شده كه كرهء نقره‌اى در مقابل حوادث از همه بىدوام‌تر بوده است ، زيرا چنان كه گفته‌اند وقتى شورشيان به دوران جانشينى روژه در سال 1160 به قصر ريختند ، آن را در هم شكستند و به غارت بردند . 76 خوشبختانه نسخه‌هاى مكرّر از كتاب و نقشه به‌جاست ، ولى مسلّما از دوران مؤلّف نيست و غالبا ناقص و رونويسها نيز مختلف است ، با وجود اين ، از مجموع آن متن كتاب و اطلس را به طور كامل مىتوان درآورد . نسخه‌هاى متعدد از كتاب موجود است . نسخهء پاريس و آكسفرد در نيمهء اول قرن نوزدهم شناخته شده بود . در آغاز اين قرن نسخهء استانبول و قاهره نيز بر آن علاوه شده است . 77 نسخهء لنينگراد كه فقط قسمت دوّم كتاب است و به سال 1897 از ايران به كتابخانهء ملى رسيده ، 78 اوّل بار به وسيلهء زيبولت در نوشته‌هاى علمى اروپايى نامبرده شد ، 79 از آن پس ميلر 80 و توليو 81 مدّتى به تحقيق آن پرداخته و بعضى ديگر از دانشوران شوروى چون وولين 82 و پترون 83 به آنها پيوستند ؛ با اين همه ، به سبب اهميت بسيار هنوز در انتظار تحقيقى ديگر است . ظاهرا تا سالهاى اخير خيليها اميد داشتند نسخه‌هاى ديگرى از كتاب ادريسى به دست آيد . تقريبا پنج سال پيش دربارهء نسخه‌اى كه شومن در بلغارستان كشف كرده 84 اخبار مكرّر رسيد ، ولى متأسفانه هنوز دربارهء صحت اين گمان كنجكاوى نشده است . نيز اينكه گفته‌اند كتاب ادريسى در مجموعه‌اى خطى در شهر موصل به دست آمده 85 محتاج به تحقيق است و شايد قضيه مربوط به نسخه‌اى از چاپ قديمى رم است چنان كه بارها در مورد فهرست كتابخانه‌هاى استانبول چنين اشتباهى رخ داده است .\r\nبا آنكه تعداد نسخه‌هاى خطى زياد است به اشكال مىتوان گفت كه تحقيق دربارهء كتاب ادريسى به مرحلهء كمال مطلوب رسيده است . متن كتاب به سال 1592 در رم در چاپخانهء معروف مديچى با عنوان دراز نزهة المشتاق فى ذكر الأمصار و الأقطار و البلدان و الجزر و المدائن و الآفاق به چاپ رسيده است . 86 اين چاپ كمياب است و يكى از قديمترين چاپهاست كه در اروپا با حروف عربى انجام گرفته ، ولى كتاب ادريسى را به طور دلخواه به دست نمىدهد ، زيرا در واقع خلاصهء خلل انگيز آن است كه به دوران بعد در نابلس فلسطين به سال 1538 / 944 ه . انجام شده و اصل آن در پاريس به‌جاست . 87 ترجمهء لاتينى همين چاپ كه به سال 1619 در پاريس به وسيلهء دو دانشور مارونى ، يوحناى خسرونى و جبريل صهيونى ، 88 معلّمان لغات شرقى ، انجام گرفته فقط ارزش تاريخى دارد . عنوان ترجمه جغرافياى نوبه‌اى است و همين عنوان دوباره\r\n\r\n","description":"","footnote":"","page_name":" 227 ","page_number":241},
  {"content":"\r\n\r\nخطايى زشت پديد آورد كه مدت دو قرن در محافل علمى اروپا دوام داشت ، از اين رو كه چون مترجمان نام مؤلّف را نمىدانستند پنداشتند اصل وى از نوبه بوده ؛ زيرا در جايى كه از نيل و عبور آن از سرزمين نوبه سخن مىرود « ارضها » يعنى سرزمين آن ( - نوبه ) را « ارضنا » يعنى سرزمين ما خوانده‌اند . 89 دانش اروپايى همچنان در انتظار ترجمهء كامل متن ادريسى بود ، تا به نيمهء قرن نوزدهم ترجمهء فرانسه در دو جلد ( 1836 - 1840 ) به وسيلهء ژوبر ( 1779 - 1847 ) انتشار يافت . وى از دانشورانى بود كه در حملهء ناپلئون به مصر شركت داشتند . اين ترجمه بر نسخهء پاريس ( كه بهتر از نسخه‌هاى ديگر نيست ) تكيه داشت ، و انشاى فرانسهء آن محكم بود ، و در وهلهء اول مورد ستايش فراوان قرار گرفت ، ولى اشتغال دايم دانشوران به مطالعهء ادريسى ، بسيار زود معايب اساسى آن را آشكار كرد و معلوم شد كه تقاضاهاى علمى را برنمىآورد . دوزى و دخويه 90 خطاهاى مهم آن را به طور مفصّل شرح دادند ، و متعاقب آن ، تنى چند از دانشوران اعلام كردند كه در هيچ تحقيق جدى تكيه بر آن نمىتوان كرد ، 91 به همين جهت عجالة بايد به نسخه‌هاى خطى يا تحقيقاتى جداگانه كه در قسمتهاى مختلف كتاب شده تكيه كنيم . فقط از اين طريق مىتوان كتاب ادريسى را به طور درست ارزشيابى كرد .\r\nبه همراه عنوان معروفى كه از پيش گفتيم ، كتاب ادريسى ، عنوان رايج ديگرى به بر دارد ، كه كتاب رجّار يا كتاب رجّارى است ، كه منتسب به حامى و ولينعمت اوست . در واقع دليل براى ترديد در اين نكته نيست كه تأليف كتاب در ژانويه 1154 به سر رسيده ؛ ولى نبايد پنداشت كه ادريسى ديگر افزايش و اصلاحى در آن نكرده است . از اختلاف نسخه‌هاى خطى استدلال توان كرد كه كتاب رونويسهاى مختلف داشته است . پاردى ، جغرافيدان ايتاليايى ، از نبودن نام شهر اسپولتو كه پس از مرگ روژه ويران شده نتيجه گرفته 92 كه رونويس دوّم كتاب ، اگر چنين تعبيرى روا باشد ، پس از ژوئيهء 1154 آماده شده است . 93 گر چه كتاب ادريسى از آثار تصنّع بدور نيست ، اما ترتيب آن ساده است ؛ نخست وصف مختصرى از زمين به دست مىدهد و آن را به شكل كره‌اى تصوّر مىكند كه طول محيط آن بيست و دو هزار و نهصد ميل است و چون زردهء تخم مرغ در دل فضا معلق است . پس از گزارشى كوتاه از اقليمها و درياها و خليجها ، از سطح زمين بتفصيل سخن مىكند . در اين قسمت ، از مكتب بطلميوس كه زمين را به هفت اقليم تقسيم كرده پيروى مىكند كه هر يك چون كمربندى عريض بر خط استواست ؛ ولى ادريسى هر اقليم را به ده قسمت مىكند و گزارش هر قسمت را به ترتيب از شرق به غرب مىآورد ، و هر يك از گزارشها با نقشه‌اى همراه است كه اگر هفتاد نقشهء كوچك را به هم پيونديم يك نقشهء بزرگ جهان به صورت مستطيل پديد\r\n\r\n","description":"","footnote":"","page_name":" 228 ","page_number":242},
  {"content":"\r\n\r\nمىآيد ، كارى كه با اطلس اسلام ميسّر نيست . 94 « 5 » واضح است كه اين روش يك عيب اساسى دارد و آن اينكه گزارش هر منطقه بيان چند قطعهء كوچك پراكنده شده و براى جمع آن كوشش بسيار لازم است .\r\nقسمتى كه خاصّ آفريقاى شمالى ، اسپانيا ، سيسيل ، و نواحى ايتالياست از همه مهمتر است ، زيرا به خلاف قسمتهاى ديگر ، بناى آن بر مشاهدات شخصى مؤلّف است . 95 گزارش اروپاى غربى ( فرانسه ، آلمان ، اسكاتلند ، ايرلند ، و سواحل درياى شمال ) نمودار قدرت و مهارت علمى آن روزگار است . حدود اطّلاعات ادريسى از شمال به قلمرو بالتيك رسيده و از سكتونا ( سقطون ) و فينمارك و تاوستلاند ( طبست ) خبر دارد . گزارش آلمان و لهستان و روسيه كمتر دقيق است ، ولى اطّلاعات قابل ملاحظه‌اى دارد . 96 گفت و گو از رومانى و بقيهء شبه جزيرهء بالكان مفصّلتر است ؛ شايد به علّت حمله‌هاى صليبى كه از سال 1064 آغاز شده بود و نيز به سبب روابط بازرگانى ميان غرب فرنگى - رومى ، و شرق يونانى - صقلابى كه رو به توسعه داشت . 97 تحليل توماشك را از روايت ادريسى دربارهء بالكان نمونهء بقيهء اقطار اروپا توان دانست .\r\nمطالب ادريسى در اين زمينه گزارشى از اوضاع بازرگانى است ، و علاوه به اين وصف راهها نيز جنبهء بازرگانى دارد . 98 در دوران ادريسى سواحل رود طونه ( دانوب ) تا اندازه‌اى آرام بود و اقوام مختلف از يونانى و بلغار و والاكيايى ( افلاق ) و كومان ( قپچاق ) به قصد تجارت رو سوى آنجا داشتند . بعدها جمهوريهاى دريايى چون و نيز و جنووا و سپس راگوزا در تجارت اين ناحيه نقش معتبر يافتند . آنگاه بتدريج بازرگانان روسيه و لهستان و مجار و به دنبال آنان اتريش و بقيهء ولايات آلمان تا حدود فلاندر در آن سهيم شدند . 99 ادريسى از استماع روايات تجارت عرب و يهود و يونانى و فرنگى توانسته بود انديشه‌اى از مهمترين مراكز و طرق بازرگانى رومانى پيدا كند . روايت وى نمودار كوششى بديع است كه از مردم بيزانس آن روزگار ، با وجود مجاورت ديارشان با نواحى مذكور ، هيچ كس به فكر آن نيفتاده بود و به مرور زمان ارزش خود را از دست نخواهد داد . 100 مطالب او دربارهء جغرافياى طبيعى بالكان ناچيز است ولى در زمينهء تاريخ و بيشتر از آن دربارهء وضع اقتصادى امپراتورى بيزانس و بلغارستان در قرن دوازدهم مطالب جالب دارد . 101 البتّه بعضى مسائل پيچيده دارد كه محتاج توضيح است . مثلا در زمينهء تعيين مسافتها به ادريسى اعتماد نمىتوان كرد ؛ 102 وقتى از ميل سخن مىكند توضيح نمىدهد\r\n\r\n\r\n","description":"","footnote":"\r\n( 5 ) اين كار به وسيلهء مجمع العلمى العراقى چندين سال پيش صورت گرفت و نقشهء بزرگى كه بدين ترتيب فراهم آمده بود به دستور همين مجمع به چاپ رسيد . - مترجم عربى .\r\n","page_name":" 229 ","page_number":243},
  {"content":"\r\n\r\nكه مقصود ميل فرنگى ، ايتاليايى ، يا عربى است . 103 همين آشفتگى ، در معناى منزل نيز هست كه همراه ميل به كار مىبرد . به هر حال توماشك مدلّل داشته است كه در مورد مسافتهاى كوتاه ، ميل از نظر ادريسى برابر هزار و پانصد و پنجاه و پنج متر است ، ( يعنى كمى كمتر از ميل عربى است كه طول آن برابر هزار و هشتصد و هفتاد و هشت متر است ) و منزل يكروزه بيست و چهار ميل است ( 5 / 37 كيلومتر ) و در صورت حركت تند سى ميل ( 46 كيلومتر ) ، و منزل دريايى در حدود صد ميل ( 155 كيلومتر ) است . 104 در تعيين مسافت راه خشكى ميان كيف و ولاديمير و ولنسكى چنان كه لويتسكى بتأكيد مىگويد ، مقياس ميل درست است 105 ولى مقياس منزل درست نيست ، زيرا به نظر او به هر حال از بيست ميل ، يعنى سى و يك هزار و يازده متر بيشتر نمىتواند بود . 106 مسلّم است كه ادريسى دربارهء بلاد ديگر ، مانند بالكان ، مطالب مفصّل به دسترس نداشته است . مثلا اطّلاعات وى دربارهء روس تكرار روايات ابن حوقل و جيهانى است كه آنها را به سه قبيله تقسيم مىكند 107 و از شهرهاى بزرگشان بجز كيف و نووگورود ، فقط از اسمولنسك نام مىبرد 108 كه بعضيها خواسته‌اند آن را با شهر تموتاراكان منطبق كنند . 109 روايت وى چندان بىمايه است كه گفتهء يكى از محققان كه : « منبع ادريسى دربارهء اروپاى شمالى و شرقى خوارزمى بوده است » در خور توجه نيست . 110 ادريسى هيچ يك از اقطار غير اروپايى را ، بجز آفريقاى شمالى ، بىواسطه نمىشناخته و نتوانسته دربارهء آن همچون اروپا با پرسشهاى پياپى مواد كافى فراهم كند . مطالب وى در اين زمينه ارزش چندان ندارد ، بلكه غالب محقّقان براى آن هيچ ارزشى قائل نيستند . به عقيدهء نالينو مطالب وى از بلاد آسيا و آفريقاى نامسلمان از بطلميوس مايه دارد كه از ترجمه‌هاى عربى و متون دستكارى شدهء آن استفاده كرده است . 111 مژيك نيز به همين نتيجه رسيده كه اطّلاعات ادريسى از داخل افريقا چندان بر بطلميوس تكيه دارد كه دربارهء اين مناطق او را منبع مستقل نمىتوان شمرد . 112 با وجود اين قضاوتهاى سخت ، گاه بعضى مطالب مفيد نيز دارد . بعضى از مورّخان جغرافيا عقيده دارند كه ادريسى در زمينهء توصيف افريقا كوركورانه از بطلميوس پيروى نكرده و اكتشافات جغرافيايى قرن نوزدهم صحت توصيف او را از نيل غربى ، يعنى رود نيجر ، تأييد كرده است . وى از تجارت داخل افريقا اطّلاعات رسا دارد و از مراكز رونق تمدّن اسلامى چون غنا ، سلّا ، و تكرور نام مىبرد . 113 بىگفت و گو دربارهء خاور دور بر بطلميوس تكيه دارد و ريختهوفن 114 و يول ، پس از تحليل اطّلاعات وى دربارهء چين ، اين حقيقت را مدلّل داشته‌اند . اطّلاعات وى از جنوب شرقى آسيا و از جمله هند ، بسيار ناچيز و آشفته است . 115 بسيارى از نامهاى جغرافيايى اين قسمت از\r\n\r\n","description":"","footnote":"","page_name":" 230 ","page_number":244},
  {"content":"\r\n\r\nبطلميوس است ولى نامهاى ديگرى نيز هست كه هنوز تعيين آن بدقت ميسّر نيست . 116 با وجود اين انتقاد سخت ، اين قسمت نيز خالى از بعضى نكات مثبت نيست . توضيحات فراوان دربارهء قسمت خاصّ هند 117 نشان مىدهد كه از توصيف اين منطقه اطّلاعاتى با ارزش به دست مىتوان آورد كه اغلب از جيهانى است . 118 گاهى نيز تحليل مطالب ادريسى به نتيجهء قاطع نمىرسد ؛ مثلا نكاتى كه دربارهء قوم غز آورده و در همين سالهاى نزديك ترجمه شده ( قسم هشتم از اقليم پنجم ) 119 نشان مىدهد كه بجز روايت جيهانى تعدادى نام ديگر آورده كه پيدا كردن آن در آثار مؤلّفان ديگر ميسّر نيست . 120 بجز تحليل مطالب كتاب ، ملاحظات شخص ادريسى در مقدّمه نيز ، چنان كه ديديم ، براى تشخيص منابع او مفيد است . به زحمت مىتوان گفت كه مىخواسته همهء منابع مكتوب خود را ياد كند . يك نيمه از نامهاى جغرافيايى وى از مؤلّفان معروف چون ابن خرداذبه ، يعقوبى ، قدامه ، مسعودى ، جيهانى ، و ابن حوقل است . در آغاز اين فصل از منبع ديگر او يعنى عذرى سخن آورديم .\r\nبه نظر نالينو ، اسحاق بن منجّم مؤلّف متنى است كه خانم كوداتتسى چاپ كرده است . 121 از دو نويسندهء ديگر كه ادريسى نام برده و هنوز كاملا ناشناس مانده‌اند ، يكيشان براى ما اهميت خاصّ دارد و آن چاناخ بن خاقان كيماكى است كه گويا اصل وى ، چنان كه از نامش نمودار است ، از قبيلهء كيماك ترك در آسياى ميانه بوده است .\r\nادريسى از مؤلّفان اروپايى فقط از بطلميوس نام مىبرد و اوروسيوس ( هروشش ) ، مؤلّف معروف جغرافياى عمومى كه در نيمهء اول قرن پنجم ميلادى مىزيست و در اروپاى قرون وسطا شهرت فراوان يافت . مسلّما منابع او منحصر به همين نبوده ، زيرا از سفارتها و گروههايى كه روژه فرستاده بود اطّلاعاتى داريم ولى ظاهرا ادريسى از پرسش و خبر جويى از جهانگردان و حاجيان نيز بهره گرفته است . مسلّم است كه وى منابع خود را سبك و سنگين نمىكند . علاقهء وى به گفت و گو از يأجوج و مأجوج عجب نيست ، 122 زيرا اين دو نام در جغرافياى عربى و هم در جغرافياى اروپاى قرون وسطا مقامى معتبر داشت . ظاهرا وى افسانهء زندگانى قدّيس براندن را معتبر دانسته 123 و از آن مطالب جغرافيايى در آورده است . آسان مىتوان دانست كه چرا از نظر بطلميوس ، كه گويد طرف جنوبى افريقا به سوى شرق است و سرزمينهاى واقع در جنوب خط استوا مسكون نيست ، پيروى كرده است 124 حتى در توصيف شهر رم كه نزديك آن بوده با روشى همانند قصّه‌هاى هزار و يك شب ، گاهى حكايت ابن خرداذبه و زمانى حكايت يهودى سرگردان را تكرار مىكند . 125 از آغاز قرن بيستم با مطالعهء ادريسى مسلّم شده بود كه تحليل كتاب او ، جز با تحليل نقشه‌ها پا به پاى متن ، ميسّر نيست ، ولى اين كار فقط در دههء سوّم اين قرن ، از آن پس كه ميلر\r\n\r\n","description":"","footnote":"","page_name":" 231 ","page_number":245},
  {"content":"\r\n\r\nهمهء مطالب مربوط به نقشه شناسى متون عربى و فارسى را منتشر كرد ، صورت قطعى پذيرفت .\r\nاما قضيّهء ارتباط متن ادريسى و نقشه‌هاى آن چنان كه مقدّمه وانمود مىكند آسان نيست . به همين جهت غالب محقّقان بر اين رفته‌اند كه كتاب فقط شرح نقشه‌هاست . 126 بارها اين نظر ابراز شده كه مسافتهاى مذكور در متن به منزل و ميل در واقع مطالب واقعى مربوط به راهها نيست ، بلكه از مقايسهء نقاط جغرافيايى نقشه‌ها گرفته شده است . 127 در اوّلين نظر ، از مقايسهء نقشه‌ها با متن ، مىتوان تقدّم نقشه‌ها را ثابت كرد . مسلّم است كه نامهاى نقشه كاملتر و كهنتر از متن است . 128 به علاوه ، تعداد آن بخصوص در مورد كوهها و شهرها بيشتر است . 129 اگر در متن نامهايى يافت شود كه در نقشه‌ها نباشد 130 از آن جهت است كه جا دادن آن همه نام بر نقشه ، به خلاف متن كتاب ، آسان نبوده است ؛ ولى مطالعهء دقيق گاه دربارهء قضيّهء تقدّم ، نتيجهء ديگر مىدهد و توليو كه نقشهء قسمتهاى شمالى اروپا يعنى قسمت سوّم و چهارم از اقليم چهارم را با دقّت بسيار مطالعه كرده ، به اين نتيجه رسيده كه نقشه مؤخّر از متن بوده است . 131 بدين جهت نمىتوان در اين باب نظرى كلى داد كه بر همهء كتاب صدق كند . اگر عبارات مقدّمه را در نظر بگيريم ، بايد به طور كلى نقشه‌ها را مقدّم بدانيم ، ولى مىتوان گفت كه در موارد معيّن ، بخصوص هنگام سخن از مناطق كمتر معروف ، كار متن و نقشه‌ها با هم پيش مىرفته است . به علاوه ، ظاهرا رونويسهاى مكرّر از كتاب با نقشه و بىنقشه تدوين شده است ، و نيز ممكن است كه بعدها از متن چيزى به نقشه‌ها اضافه شده باشد .\r\nدر حال حاضر به اشكال مىتوان دربارهء اصل نقشه‌هاى ادريسى و ارتباط آن با نقشه‌هاى بطلميوس نظر قطعى داد . چنان كه پيشتر گفتيم اطلس ادريسى هفتاد نقشه دارد كه معمولا در نسخه‌هاى خطى يك يا دو نقشه افتاده است . 132 به علاوه ، در آغاز كتاب يك نقشهء مدوّر جهان هست 133 كه فقط آن را با اطلس اسلام مكتب كلاسيك ارتباط مىتوان داد ، 134 زيرا انديشهء خاصّ آن - يعنى وجود دو درياى بزرگ - آشكارا در نقشهء ادريسى نمايان است ولى سواحل مديترانه بر نقشهء او از نقشه‌هاى سابق به واقع نزديكتر است . 135 همهء نقشه‌هاى ادريسى و از جمله نقشهء مدوّر به دقّت رسم 136 و چشم پوشى از خطوط مستقيم و دواير هندسى ، كه از مشخّصات مرحلهء دوّم نقشه كشى عربى يعنى اطلس اسلام است ، امتياز دارد .\r\nبه اشكال مىتوان گفت كه كرهء نقره‌اى كه براى روژه آماده شد ، به شكل نقشهء مدوّر جهان و يا نقشهء بزرگ اقاليم بود . مقدّمهء كتاب بجز پاره‌اى ملاحظات عمومى دربارهء جغرافياى نجومى چيزى از روشهاى نجومى ترسيم نقشه‌ها نمىگويد ، و همين قضيّه براى كرامرس انگيزهء اين پندار شده كه اين گونه روشها در آن دوران به كار نمىرفته و نمونهء كار يك نقشهء قديمى از نوع نقشه‌هاى بطلميوس بوده كه به احتمال قوى نامها را به عربى بر آن نوشته بوده‌اند 137 و\r\n\r\n","description":"","footnote":"","page_name":" 232 ","page_number":246},
  {"content":"\r\n\r\nادريسى بتدريج نامهاى تازه‌اى بر آن مىافزوده است . 138 ولى اين فرض را فقط با احتياط مىتوان پذيرفت . فورلانى ، دانشمند ايتاليايى ، در ضمن مطالعهء نقشهء ادريسى كه درياى آدرياتيك را نشان مىدهد ، صريحا گفته است كه اين نقشه نه با متن نزهة المشتاق رابطه دارد و نه با نقشه‌هاى بطلميوس ، 139 نالينو نيز با اين نظر موافقت كرده است . 140 دوران سوّم نقشه شناسى عربى كه با نام ادريسى قرين است ، 141 اوج هنر نقشه كشى به نزد عربان است كه ، با وجود دقّت فراوان در كار رسم ، آثار اضمحلال را در خود نهفته دارد و آشكارا مىتوان ديد كه انديشهء طول و عرض جغرافيايى تماما از نقشه محو شده است ، 142 ولى بعضى از آثار آن را در مورد اقاليم نخستين مىتوان ديد . 143 اقليمها به نزد ادريسى كمربندهايى است با پهناى برابر ؛ و معلوم مىشود كه اساس نجومى تقسيم آن بكلّى از ياد رفته است . 144 تقسيم هر اقليم به طور خودكار به ده قسمت نيز نمودار انحطاط نقشه شناسى است ؛ و تعيين مبدأ نصف النّهار از جزاير سعادت كه در كنار نقشه است نشانى ديگر از نفوذ مكتب بطلميوس است . 145 يكى ديگر از نشانه‌هاى انحطاط آنكه تحقيق در مطالب نقشه‌هاى ادريسى بمراتب مشكلتر از نقشه‌هاى خوارزمى است كه نمودار آغاز مكتب بطلميوسى به شمار مىرود همان‌گونه كه ادريسى نمودار نهايت آن است . 146 با وجود اين نظر منفى به هر حال بايد نقشهء ادريسى را مهمترين اثر نقشه شناسى عرب و بلكه همهء قرون وسطا شمرد . 147 نام ادريسى با كتاب نزهة المشتاق پيوسته است ، ولى از مدتها پيش معلوم شده كه وى در زمينهء جغرافيا كتاب ديگرى دارد به نام روض الأنس و نزهة النفس كه براى گيوم اول ( 1154 - 1166 ) ، فرزند و جانشين روژه ، تأليف كرده است . بجز عنوان ، پاره‌اى از قطعات اين كتاب را مىشناسيم كه ابو الفدا به قرن چهاردهم نقل كرده و از آن به عنوان كتاب المسالك و الممالك نام برده است . 148 در آغاز اين قرن يك نسخهء خطى در استانبول به دست آمده با عنوان روض الفرج و نزهة المهج كه ظاهرا قسمتى از همين كتاب است و هفتاد و سه قطعه نقشه دارد و تاريخ آن به سال 1192 / 558 ه . مربوط مىشود . اين كتاب در محافل علمى به عنوان ادريسى كوچك ( الادريسى الصغير ) معروف شده تا با نزهة المشتاق ، كتاب اساسى او ، اشتباه نشود . 149 ميلر ، ناشر نقشه‌هاى كتاب ، به خطا آن را اطلس جيبى عنوان داده 150 در صورتى كه نسخهء خطى به اندازهء طبيعى است . 151 هنوز متن كتاب را از قطعات منقول مىشناسيم و دربارهء آن فقط از روى يك سخنرانى زيبولت ، كه عهده‌دار چاپ آن شده است ، قضاوت مىتوان كرد . 152 ادريسى در مقدّمهء كتاب گويد كه هدف وى به دست دادن انديشه‌اى مختصر است ؛ با وجود اين ، از همان دوازده كتابى كه نام آنها گذشت به عنوان منابع خود ياد مىكند . به علاوه ، همهء آنچه را در غرب ديده يا از جهانگردان شنيده مىآورد و از امكاناتى كه ملك روژه براى تأليف كتاب سابق فراهم\r\n\r\n","description":"","footnote":"","page_name":" 233 ","page_number":247},
  {"content":"\r\n\r\nآورده بود استفاده مىكند . بخصوص در مورد اخبار بلاد روم همچون آلمان ، فرانسه ، پرووانس ، گاسكونى ، بريتانيا ، نورماندى ، آكويليا ، توسكانى ، لومباردى ، و نيز ، مجارستان ، روس ، قپچاق ، و كيماك ؛ و عاقبت گويد : « همهء اين بلاد را بدقّت وصف كردم و در صورت لزوم بتفصيل سخن آوردم . » 153 بنا بر اين قضيّهء رابطهء ميان اين دو كتاب ادريسى همچنان به جا خواهد ماند ، زيرا به حق موضوعى پيچيده است . جالب توجّه آنكه كتاب ادريسى كوچك اقليم هشتمى به هفت اقليم اضافه مىكند 154 كه در حقيقت خط استواست و وصف آن نيز در متن كتاب آمده است . 155 دربارهء تاريخها نيز ابهامى هست . كرامرس در نسخهء مختصر استانبول يادى از ابن سعيد ديده و به فريب آن تا مدتى كتاب را متعلق به قرن سيزدهم دانسته است . 156 ادريسى نيز ، چون غالب دانشوران عصر خود ، مؤلّفى ذوفنون بوده و از مدّتها پيش اشعارى نيز از او به دست آمده است . بتقريب ده سال پيش در يكى از كتابخانه‌هاى استانبول نسخهء خطى قسمت اول يك رسالهء او دربارهء داروسازى به دست آمده و تحقيق مقدّماتى مايرهوف نشان مىدهد 157 كه كتاب بىاهميت نيست ، ولى نمىتوان آن را با مؤلّفات ممتاز اين رشته ، چون رسالهء بيرونى ، برابر گرفت . جالب آنكه از نام تئوفراست ، كه مرجع معمولى عربان در اين رشته است ، يا از كتاب النبات ارسطو اثرى در آن نيست . در مقدّمهء كتاب گزارشى از سيصد و شصت گياه هست كه از لحاظ گياهشناسى بىارزش نيست . ادريسى طب را جولانگاه خود نمىداند و در اين رشته پيرو ديگران است . 158 پيوسته مىكوشد تا نام گياهان را از زبانهاى مختلف بياورد و نامهاى بيزانسى و يونانى قديم را از هم جدا مىكند . بىگفت و گو اين اطّلاعات مربوط به دوران اقامت در سيسيل است ، كه در آنجا ميراث يونانى و بيزانسى هنوز زنده بوده است . 159 به همهء اين احتياطها مسلّما مؤلّفات جغرافيايى ادريسى در قلمرو نوشته‌هاى جغرافيايى عربى و نيز در فعاليت علمى قرون وسطا پديده‌اى ممتاز است . به همين جهت حيرت انگيز است كه مؤلفات وى در قرون بعد ناشناس مانده است . در موقع خود ديديم كه اطّلاعات دربارهء سرگذشت وى نيز كم و پراكنده است . از آغاز دههء پنجم قرن پيش ، دسلان ، ضمن ستايش ترجمهء ژوبر از ادريسى ، از مؤلّفانى كه به حكم دلايل موجود مىتوانسته‌اند ادريسى را بشناسند امّا دربارهء او چيزى نگفته‌اند نام برده است . 160 البته بايد بگوييم كه از آن تاريخ به بعد ، مطلبى تازه در اين باب نداريم . بعضى از دانشوران اين سكوت را عمدى دانسته‌اند ، از اين جهت كه ادريسى در دربار پادشاهى نصرانى كار مىكرده ، كتابى به او پيشكش كرده ، و ستايش وى را در مقدّمهء آن آورده است ؛ شايد محافل سنّى او را بىدين پنداشته‌اند . نيز ممكن است حجم كتاب\r\n\r\n","description":"","footnote":"","page_name":" 234 ","page_number":248},
  {"content":"\r\n\r\nو نقشه‌هاى مشكل ، كار استنساخ را دشوار كرده و مانع از رواج نسخه‌هاى آن بوده است .\r\nاز جمله مؤلّفانى كه بىواسطه از مؤلّفات ادريسى استفاده كرده‌اند يكى ابن سعيد مغربى است كه در نيمهء دوم قرن سيزدهم مىزيسته و بتقريب همهء اطّلاعات خويش دربارهء اروپا 161 و مقدار زيادى دربارهء ديگر شهرها را از او گرفته است ، 162 و ديگرى ابو الفداء است كه در آغاز قرن چهاردهم مىزيسته و چنان كه ديديم از كتاب ادريسى نقل كرده است . ولى در مشرق ادريسى چندان شناخته نبوده و جالب است كه كسى مانند ياقوت ، كارشناس بزرگ نوشته‌هاى جغرافيايى ، هيچ چيز دربارهء او نمىداند . 163 شايد بىاعتنايى نمايندگان مكتب رياضى به روش ادريسى نيز از جملهء علل اين قضيّه بوده است . اكفانى ، طبيب مصرى ( متوفى به سال 1348 / 749 ه . ) ، در كتاب بىنظير خود كه شصت علم را تحليل مىكند و مهمترين مؤلفات هر رشته را نام مىبرد ، مطلب جالبى دارد ؛ 164 او در قسمت خاصّ جغرافيا گويد : 165 « بطلميوس كتابى دارد در احوال مساكن و اقاليم ، معروف به جغرافيا ، كه در موضوع خود كامل است ، اما بيشتر بابهاى آن براى ما ناشناس است ، زيرا همه نامهاى خاص است كه از زبان يونانى نقل شده است . در كتاب نزهة المشتاق فى اختراق الآفاق در تقسيم اقاليم اختلافى هست ، زيرا اگر چه مؤلّف آن ، به سبب گردش در آفاق ، مسالك و ممالك را مىشناسد از علم هيئت افلاك بىخبر است » . از اين گفته معلوم مىشود كه كوشش ادريسى براى نزديك كردن جغرافياى توصيفى و نجومى در مشرق نيز ، چنان كه در دانش نو ، كوششى بىثمر به حساب آمده است . 166 فعاليت جغرافيايى ادريسى كه در يك منطقه‌اى اروپايى در حدّ فاصل دو تمدّن انجام مىشد ، اين پندار را به خاطر او راه داده بود كه گسترش نفوذ او در اروپا بيشتر از جهان عرب خواهد بود ، ولى چنين نشد و ظاهرا اثر جغرافيايى او تا آغاز قرن هفدهم ناشناس ماند . البته ميلر نقشه شناس خواسته است اثرى از نقشه‌هاى او بر نقشهء مارينوسانودوكه ويسكونتى به سال 1318 - 1320 انتشار داده 167 و نيز بر نقشه‌هاى كاتالونيايى پيدا كند 168 اما همهء اينها فرض و تخمين است . و يوسف كمال ، بهترين كارشناس در نقشهء شناسى عربى و نقشهء شناسى اروپايى به دوران اوايل قرون وسطا ، به طور قطع هرگونه نفوذ پندارى متن بكرى و نقشه‌هاى ادريسى را بر اروپاى قرون وسطا رد مىكند ، و هر پندارى از اين گونه را نمودارى از هذيان علمى مىشمارد . 169 اگر هم نفوذى بوده بىگفت و گو از ادريسى نبوده ، بلكه از محيطى بوده كه وى دوران رونق زندگانى خويش را در آنجا گذرانيده است . بعضى از مورّخان جغرافيا و مسائل دريانوردى در تعليل اين نفوذ گفته‌اند كه مردم سيسيل در كار دريا نوردى معلّم جنواييان بوده‌اند و آنها نيز به نوبهء خود آن را به ترتيب به اسپانيوليها و پرتقاليها و فرانسويها و انگليسيها انتقال دادند . 170 و بىگفت و گو اين قضيّه با فعاليّت جغرافيايى ادريسى ارتباط ندارد ، زيرا شهرت آن مربوط به\r\n\r\n","description":"","footnote":"","page_name":" 235 ","page_number":249},
  {"content":"\r\n\r\nعربشناسان اروپاست ، آن هم نه به قرن هفدهم كه مختصر كتاب به كار مىرفت بلكه به قرن هجدهم و نوزدهم كه ، به وسيلهء نسخه‌هاى اصلى ، ارتباط بىواسطه با خود كتاب ميسّر مىشد .\r\nدانشوران پذيرفته‌اند كه كار در كتاب ادريسى به عنوان يك واحد كامل ، به علّت تعدّد اقطار و تنوّع مطالب آن ، دشوار است . بدين جهت از پى كوششى بىثمر كه ژوبر براى ترجمهء همهء كتاب به كار برد ، محقّقان دانستند كه روش درست ، مطالعهء هر يك از اقطار مختلف به طور جداگانه است . هارتمان از قرن هجدهم ، با تحقيق خود دربارهء افريقا از نظر ادريسى ، خشت اول اين بنا را نهاد ، 171 و اگر چه تحقيق وى كهنه شده اما نسبت به دوران خود كوششى پسنديده بود .\r\nتحقيق معروف دوزى و دخويه 172 دربارهء اسپانيا و آفريقاى شمالى ، نخستين گام جدّى در اين عرصه بود . علّامه ساوذرا اين تحقيق را به سر برد 173 و مطالبى دربارهء اسپانيا بر آن افزود . تحقيق در قسمت ايتاليا و سيسيل كه به وسيلهء آمارى و اسكيا پارلى انجام شده نيز به مرحلهء والاست ، 174 نيز از لحاظ مسائل عمومى مربوط به مطالعهء ادريسى مهم است . قسمت كم اهمّيّت كتاب كه خاصّ شام و فلسطين است ، چند بار به وسيلهء گيلدمايستر ، 175 براندل ، 176 و مدنيكوف 177 ترجمه و چاپ شده است . توماشك نيز دربارهء مطالب ادريسى از شبه جزيرهء بالكان تحليل ممتازى كرده ، اما متن يا ترجمهء كامل اين قسمت منتشر نشده است . مطالعات دربارهء هند و شرق دور كه از پيش گفتيم در زمينهء خود بىاهميت نيست .\r\nدر دههء چهارم قرن حاضر ميلادى بخصوص توجّه به ادريسى افزايش گرفته و انگيزهء آن چاپ نقشه‌هاى وى به وسيلهء ميلر بوده است . تحقيقاتى كه در اين دوران شده با سرزمينهاى اتّحاد شوروى رابطهء مستقيم داشته كه از آن جمله تحقيقات تالگرين توليو را ياد مىكنيم . نقطهء آغاز كار وى توصيف فنلاند به نزد ادريسى بود ، ولى بتدريج در قسمتهاى مربوط به دانمارك ، نروژ ، سوئد ، آلمان شمالى ، استونى ، شبه جزيرهء كولا ، شمال روسيه ، و منطقهء دنيپر بالا را بدقت تحقيق كرد ، و چون در اين باب روشهاى تازه به كار برد ، تعدادى مشكلات و ملاحظات خاص پديد آورد ، ولى به طور كلى تحقيقات وى قدمى تازه در راه مطالعهء كامل ادريسى است و مىبايد با صرف نظر از منطقهء موضوع بحث براى آن اعتبار خاص قائل شد . 178 تحقيق هونرباخ دربارهء توصيف ادريسى از آلمان و بلاد مجاور - گر چه هدف محدود دارد - و مقالهء لويتسكى دربارهء توصيف ادريسى از يكى از راههاى كيف نيز بىفايده نيست . بىگفت و گو اكنون وضع ادريسى از پايان قرن گذشته بمراتب بهتر است ، و چاپ كامل و ترجمهء نزهة المشتاق ميسّر است . فران و گود فروادومومبين به صدد اين كار بودند امّا ، به سبب وفات اوّلى ، عملى نشد . در سالهاى اخير به مناسبت انديشهء چاپى تازه از كتابخانهء جغرافيدانان عرب در هلند ، نيز در كنگره‌هاى جغرافيايى ايتاليا كه از نقشه‌ها سخن رفته ، باز اين فكر به ميان آمد ، 179 ولى\r\n\r\n","description":"","footnote":"","page_name":" 236 ","page_number":250},
  {"content":"\r\n\r\nحوادث ساليان اخير و اشكال كار اجراى منظور را براى مدّتى نامعلوم عقب انداخته است .\r\nدر طى صد سال پس از انتشار ترجمهء ژوبر ، كتاب بزرگ جغرافياى ادريسى به بركت تحقيقات مستقل دربارهء اجزاى مختلف آن بهتر شناخته شده و نيز نظر رنو ، كه بتقريب صد سال پيش دربارهء آن گفته بود : « در بعضى از موارد ادريسى بيشتر از پيشرفت علم به عقب رفتن آن كمك كرده » ، وضوح بيشتر يافته است . ولى به هر حال كتاب وى در عرصهء جغرافيا بنايى است عظيم كه آن را همسنگ كتاب استرابون مىتوان شمرد ، 180 و اينك كسى با نظر بار تولد كه آن را « كوششى براى تنظيم و ترتيب ولى بىدقت و تحقيق » دانسته سر مخالفت ندارد و به هر حال همگان با آمارى همسخن‌اند كه كتاب را « بهترين اثر جغرافيايى باقيماندهء از قرون وسطا ، چه از شرق و چه از غرب » مىشمارد 181 و همهء عربشناسان و مورخان جغرافيا بر اين نظر اتّفاق دارند . 182 اكفانى ادريسى را يك جهانگرد مىداند و بس ، و به « آفاق گردى » وى اشاره مىكند .\r\nامّا نظر وى درست نيست ، زيرا ادريسى دانشورى جغرافى شناس است . جهانگرد آفاق پيما معاصر سالمندتر وى ، ابو حامد غرناطى ، بوده است . وى مشاهدات خود را در مورد راهها به صورت ياد داشت تنظيم نكرده ، بلكه روش « كتابهاى عجائب » قديم را زنده كرده و كتابى نوشته كه رنگ جهانشناسى صرف دارد و شايد از اين جهت طرحى تازه در نوشته‌هاى جغرافيايى عرب پديد آورده است . به سال 1080 / 473 ه . در غرناطه متولّد شد و نام دراز وى با كنيه‌ها و نسبتها مايهء اشتباهات مكرّر شده . وى ابو حامد ابو عبد اللّه محمّد بن عبد الرحيم مازنى قيسى غرناطى اندلسى اقليشى 183 قيروانى است و در منابع مكتوب به صيغه‌هاى مختلف اين كلمات متعدّد آمده است . سفرهاى وى نيز از مؤلّفاتش معلوم است . به سال 1114 / 508 ه .\r\nنخستين بار به مصر سفر كرد و از بعضى دانشوران قاهره و اسكندريه دانش آموخت ، 184 آنگاه به وطن بازگشت ، امّا چندان در آنجا نماند ، و بار ديگر به سال 1117 / 511 ه . از آنجا درآمد ، ظاهرا به اين نيّت كه ديگر باز نگردد . در اين سفر از جزيرهء ساردنى ، سيسيل ، اسكندريه ، و قاهره گذشت . به سال 1122 / 516 ه . در بغداد به او برمىخوريم كه چهار سال در آنجا از رعايت وزير ادب دوست ، يحيى بن هبيره ، بهره‌مند بوده 185 و يكى از كتابهاى خويش را به وى پيشكش كرده است . به سال 1130 / 524 ه . او را در ابهر ايران مىبينيم و به سال 1131 / 525 ه .\r\nاز درياى قزوين گذشته به مصب رود ولگا مىرسد . در همين دوران سه بار به خوارزم سفر مىكند ، 186 و به مناسبت ارتباط بلغار با شبه جزيرهء بالكان قابل قبول است كه به مجارستان سفر كرده باشد . 187 به سال 1150 / 545 ه . آنجا بود . در آنجا منزلى داشت و حامد ، پسر بزرگش ، با دو زن از مردم آن ديار ازدواج كرده و به طور نهايى مقيم آنجا شده بود . 188 سالهاى\r\n\r\n","description":"","footnote":"","page_name":" 237 ","page_number":251},
  {"content":"\r\n\r\nآخر زندگانى را در مركز خلافت به سر برد و به سال 1160 / 555 ه . به بغداد و به سال 1162 / 557 ه . به موصل بود و به سال 1170 / 565 ه . به دمشق درگذشت .\r\nاز مؤلّفات جغرافيايىوار منسوب به او فقط يكى را مىشناسيم و آن تحفة الألباب و نخبة الأعجاب است كه نسخه‌هاى خطى بسيار از آن به‌جاست ، و قسمتى از آن را فران چاپ كرده است . مقدّمهء كتاب پر از تعبيرات عادى دينى است و از خلال آن معلوم مىشود كه تأليف كتاب به سال 1162 / 557 ه . در موصل و به سفارش اربلى ، دانشور صوفى ، انجام گرفته كه در ادب عرب شهره است . 189 كتاب چهار باب دارد : 190 باب نخست « وصف دنيا و مردمش از انس و جن » را به دست مىدهد ، و دوّم « صفت عجايب بلاد و غرايب بناها » ست ، و سوّم شامل « صفت درياها و عجايب حيوانات آن ، و عنبر و قار كه از آن استخراج مىشود ، و انواع نفت و آتش در جزاير » است ، و چهارم حاوى « صفات حفره‌ها و قبور و استخوانها كه تا به روز نشور در آن هست » مىباشد .\r\nرنو 191 دربارهء تحفه الألباب نظرى محتاطانه دارد ، به اعتقاد وى « اگر با اين طبع مشتاق به معرفت ، اطّلاعات بيشتر و سليقهء انتقادى قويتر داشت مىتوانست در عرصهء جغرافيا و تاريخ طبيعى خدماتى بزرگ انجام دهد » . بىگفت و گو اين نظر درست است ، زيرا قلمرو اطّلاعات مؤلّف چندان وسيع نبوده و بجز قرآن كتابهايى بسيار ناچيز را جزو منابع خود ياد مىكند .\r\nمطالب جغرافيايى او بسيار محقّر و آشفته ، و عجايب گرايى او آشكار و انكارناپذير است ، 192 ولى اسلوب وى زنده و متنوّع است و اگر بدقّت پيراسته شود در زمينه‌هاى مختلف نتايج خوب از آن مىتوان گرفت . ياكوب ضمن تحقيقى عميق مدلّل داشته كه از تحليل دقيق روايات او كه پيش از اين به قلمرو افسانه وابسته مىنمود غالبا به مبانى واقعى مىتوان رسيد كه نمودار دقّت ملاحظه است . ابو حامد نام راويان خويش را بدقّت ياد مىكند و از خويشتن به ضمير متكلّم سخن مىراند 193 و به همين جهت منبع مطالب او را آسان مىتوان شناخت . بيشتر چيزها كه از زبان ديگران مىآورد بىاهمّيّت است ، زيرا عجايب را آسان مىپذيرد 194 و بدان اعتقاد دارد ، ولى به هر حال براى افزودن قلمرو اطّلاعات خود تا حدّ توانايى مىكوشد : مثلا در قاهره با يكى از مردم حجاز از عجايب هندوستان و چين گفت و گو دارد 195 زيرا وى چهل سال آنجا به سر برده است . در بغداد از يكى از مسلمانان سيسيل دربارهء فوران آتشفشان اتنا سؤال مىكند . 196 در مجارستان اطّلاعاتى مفصّل از مردم روم شرقى دربارهء قسطنطنيه و مشكلات سياسى آن فراهم مىكند . 197 نقل چيزهايى كه شخصا ديده و بتقريب يك سوم كتاب را شامل است اهمّيّت خاص دارد . 198 از علاقهء او به ابنيه و آثار مقدار چشمگيرى مطالب جالب به جا مانده است . وى ستونهاى هركول را بر ساحل تنگهء جبل طارق به سال 1145 / 540 ه . ، كمى پيش از آنكه ويران\r\n\r\n","description":"","footnote":"","page_name":" 238 ","page_number":252},
  {"content":"\r\n\r\nشود ، ديده است . و همو از جملهء آخرين كسانى است كه منارهء اسكندريه را به صورت كامل ديده‌اند و آخرين كسى كه از آن ياد كرده ادريسى است . 199 در عين شمس ، به نزديك قاهره ، نيز ستون معروف را كه به سال 1160 سقوط كرد 200 ديده و همو به داخل هرم خوفو رفته است . 201 ياكوب در اين باره گويد : « اين تنها مطلب كتاب او نيست كه علاقهء مصر شناسان را جلب تواند كرد ، 202 زيرا موارد ديگر نظير آن بسيار است . او اگر چه براى دانشوران تاريخ طبيعى مطالبى ناچيز دارد 203 اطّلاعات وى در مورد استفادهء انسان از محصولات آلى و غير آلى طبيعت پر ارزش است . » 204 البتّه مقدار اطّلاعات او دربارهء اروپا با آنچه جغرافى شناسان ديگر آورده‌اند قابل قياس نيست ، اما در عوض نكاتى پر ارزش ضمن آن هست ؛ چون يادآورى آلمان به نام « نامس » ، 205 « 6 » و چون حكايت وى از مجارستان كه همين نزديكيها لويتسكى ، دانشمند لهستانى ، به كمك آن مشكل اصل مسلمانان مجارستان و وضع آنها را حل كرده است . 206 توصيف وى از شهر « رومية العظمى » به همين قضيه پيوسته است كه بايد آن را با قسطنطنيه ، نه خود رم ، تطبيق كرد ؛ اگر چه خيليها كوشيده‌اند تا آن را با دوّمين انطباق دهند . 207 دانش روسى از مدّتها پيش با ابو حامد آشنايى داشت و اين به همّت دورن بود كه نخستين بار به سال 1872 غرناطى را مورد مطالعهء جدّى قرار داد ، در صورتى كه نام وى از روزگار دربلو در مغرب زمين و از دوران فرن و شارموا در روسيه ياد مىشد . 208 مطالبى كه دربارهء حوضهء ولگاى ميانه و پايين و قبايل قفقاز آورده نسبت به اتّحاد شوروى اهمّيّت بسيار دارد . تا كنون محل شهر سقسين ، كه وصف مفصّل آن در كتاب هست ، بدقّت معلوم نشده است و تواند بود كه بر مصب رود يايق يا خود ولگا بوده است . 209 قصّهء ابو حامد از تجارت استخوانهاى كهنه كه ميان مردم ولگاى پايين و خوارزم رواج داشته و ( محتملا استخوان ماموت بوده ) مورد توجّه فراوان است . 210 سارتن مدلّل داشته كه گفت و گو از اين استخوانها در مؤلّفات كلاسيك قديم نيز آمده است . ابو حامد از اقوام قفقاز تفصيلات كافى دارد 211 بخصوص از « زره گران » كه همان كباچىهاى اين روزگارند . 212 گر چه عدهء زيادى از جغرافى شناسان عرب ، از بلاذرى و مسعودى به بعد ، از آنها سخن داشته‌اند ولى ابو حامد تنها كسى است كه از مراسم به خاك سپردنشان - كه به احتمال قوى چنان كه بار تولد گويد ريشهء ايرانى دارد - گفت و گو كرده است . 213 تواند بود كه ابو حامد شخصا به سرزمين آنها\r\n\r\n\r\n","description":"","footnote":"\r\n( 6 ) نامس ما را به ياد نمساى رايج در زبان عربى مىاندازد كه از تركان عثمانى گرفته شده و آنان نيز به سهم خود اين نام را از صقلابيان به عاريت گرفته بودند كه نزد آنان صفتى براى ژرمنها بوده و معنى گنگ و عجمى ( بربر ) مىداده است . - مترجم عربى .\r\n","page_name":" 239 ","page_number":253},
  {"content":"\r\n\r\nنرفته و اين قصّه‌ها را در دربند شنيده است . وى از افسانهء شمشير مسلمه 214 كه از سال 1875 توجّه خويه را جلب كرده بود مفصّلتر از همه جغرافى نويسان سخن مىكند . 215 ابو حامد از جمله مؤلّفانى است كه روايتشان براى تاريخ اقوام اتحاد شوروى اهميت خاص دارد و مطالب او در اين زمينه در انتظار تحقيق خاصى است كه مواد فراهم شده از روزگار دورن را نيز به حساب آورد .\r\nغرناطى را در تاريخ نوشته‌هاى جغرافيايى نديده نمىشود گرفت . وى پيش عامهء خوانندگان شهرت فراوان يافته زيرا روش وى ، در فراهم آوردن مطالب واقعى و دقيق با انواع عجايب در يك واحد جهانشناسى ، براى نسلهاى بعد جالب بوده است . خواندن و نسخه بردارى از تأليف وى به وضعى چشمگير رواج گرفت و قزوينى ، كيهان نگار قرن سيزدهم / هفتم ه . ، قطعات بسيارى از آن نقل كرده و ابن وردى در قرن چهاردهم / هشتم ه . ، مقريزى در قرن پانزدهم / نهم ه . و ابن اياس در آغاز قرن شانزدهم / دهم ه . از آن استفاده كرده‌اند . بجز جغرافى شناسان كسان ديگر نيز به نقل مطالب وى پرداخته‌اند . دميرى ، اديب و جانورشناس قرن چهاردهم / هشتم ه . ، و ابشيهى ، مؤلّف مجموعهء ادبى معروف در همان قرن ، به او مراجعه كرده‌اند . 216 ابو حامد درست حدس زده بود كه نسلهاى آينده به اين گونه مؤلّفات نياز دارند ، زيرا از آن هنگام نمونهء كيهان نگارى آميختهء با مطالب عجيب به وضعى خاص مورد توجه عامّه قرار گرفت . البته اين رشته را ، به استثناى بعضى موارد خاص ، پيشرفت دانش نمىتوان دانست .\r\nاز همين روزگار نمونه‌اى ديگر از نوشته‌هاى جغرافيايى رواج گرفت و مرغوب همگان شد ؛ و آن گزارش سفرها بود كه غالبا چون سفرنامهء ناصر خسرو عنوان سادهء « سفرنامه » داشت .\r\nسفرنامه‌ها به صورت كتابهاى المسالك و الممالك معمولى تدوين نشده ، بلكه شكل يادداشتهاى روزانه دارد كه ثبت مطالب روزها از لحاظ دقّت يكسان نيست . غالبا اين سفرنامه‌ها با حج ارتباط دارد ولى مقصود اين نيست كه بيشتر مطالب آن ، چنان كه در مورد سفرنامه ناصر خسرو ديديم ، دربارهء حج است . در واقع « سفرنامه » ها نمودار سالهاى دوره‌گردى دانشوران جوانى است كه بيش از هر چيز ، مىخواستند از استادان خويش و دانشورانى كه ملاقات كرده‌اند سخن كنند و ديگر نواحى زندگانى را نديده مىگرفتند . تواند بود كه وصف سفر قصّه‌اى ممتاز باشد و نويسنده همهء چيزهايى را كه ديده و يا قابل توجه دانسته ثبت كرده باشد ، و غالبا از لحاظ هنر و اسلوب به مقامى و الا جاى گيرد . گويا رحلهء ابن جبير « 7 » در اين زمينه از همهء آثار ديگر گرانقدرتر است ، امّا از لحاظ زمانى نخستين نوشتهء اين رشته نيست .\r\n\r\n\r\n","description":"","footnote":"\r\n( 7 ) اين كتاب با عنوان سفرنامهء ابن جبير ، به وسيله آقاى پرويز اتابكى به فارسى ترجمه و از سوى مؤسسه چاپ و انتشارات آستان قدس رضوى در سال 1370 چاپ و منتشر شده است . - ن .\r\n","page_name":" 240 ","page_number":254},
  {"content":"\r\n\r\nتا آنجا كه مىدانيم بنيانگذار اين رشته كه نيم قرن پيش از ابن جبير مىزيست ، فقيه ابو بكر بن محمد بن عربى ( 1076 - 1148 / 468 - 543 ه . ) بود 217 كه در اشبيليه تولّد يافت ولى پس از انقراض دولت آل عباد ، كه پدرش در آن مقامى معتبر داشت ، 218 از آنجا به قصد علم آموختن به مشرق رفت و در آن وقت عمر وى از شانزده سال بيشتر نبود ( يعنى پس از 1092 / 485 ه . ) . در شام شاگرد يكى از هموطنان خويش شد كه در آنجا اقامت داشت و او ابو بكر طرطوشى ، 219 مؤلّف كتاب معروف سراج الملوك ، بود . در بغداد درس غزالى را شنيد 220 و شاگرد تبريزى ، لغوى معروف ، شد كه او نيز چون غزالى در نظاميّه درس مىداد . 221 از بغداد به سال 1096 / 489 ه . از راه صحرا به حج رفت سپس به بغداد بازگشت و مدّتى آنجا بماند و سوى مصر برفت و از دانشوران قاهره و اسكندريّه علم آموخت . پدرش به سال 1099 / 493 ه .\r\nبه اسكندريه درگذشت و شايد به همين جهت ، از پس هشت سال دوره گردى سوى وطن بازگشت و خيلى زود به عنوان قاضى و يكى از بزرگترين فقيهان مالكى اندلس شهره شد ، و در اثناى سفرى كه بناچار سوى فاس مىكرد درگذشت . تعدادى مؤلّفات فقهى از او به جاست . 222 با شعر نيز بيگانه نبود و مقّرى چند قصيده از او نقل كرده است . 223 گزارش سفر وى كه عنوان سفرنامه يا ترتيب سفر داشته از ميان رفته است ، 224 و ابن خلدون 225 و مقرى 226 از آن نقل كرده‌اند .\r\nمقرى گزارشى جالب از غرق شدن كشتى حامل ابن عربى در سواحل افريقا نقل مىكند ، اما از كتاب ديگر وى به عنوان قانون التأويل نام مىبرد . قصّه چنان كه بايد روشن نيست ، ولى اسلوب گزارش متكلّفانه است . 227 در جاى ديگر نيز مقرى از عجايب گرايى ابن عربى سخن دارد 228 و چند حكايت از ملاقاتهاى وى با بعضى عالمان و اديبان نقل مىكند . 229 ابن عربى در زمينهء مسائل فرهنگى و اجتماعى آن روزگار مطالب فراوان به دست مىدهد .\r\nچنان كه گفتيم ابن جبير اين گونه نوشته را به مقامى و الا رسانيد . و اين عجب نيست ، كه او و پدرش از طبقهء نويسندگان و اديبان و رجال علم آموختهء ديوان بودند ، از همان گروه كه در تكامل ادب عربى نقش معتبر داشته‌اند . محمّد بن احمد بن جبير كنانى نسب از يك خاندان قديم عرب داشت و اسلاف وى به قرن هشتم با بلج بن بشر بن عياض قشيرى ، سردار معروف ، به اندلس آمده بودند . 230 نام ابن جبير از نامهاى مورد علاقهء خاندان بود ، زيرا پيش از او بسيارى از كسانش همين نام را داشته‌اند . 231 ظاهرا موطن خاندان بلنسيه [ والنسيا 
  ] بود . ابن جبير به سال 1135 / 540 ه . تولّد يافت و خيلى زود مانند پدر به كار ديوان و دبيرى پرداخت 232 و مدّتى دراز دبيرى حاكم غرناطه كرد ، كه از « موحّدين » بود ؛ و اندكى بعد به عنوان نويسنده و شاعر شهره شد . ديوان شعر وى روايتهاى مختلف دارد ولى قصايد پراكندهء او معروف است . رسائلى نيز به نثر از او مانده كه به شهرتش كمك كرده است 233 ولى شهرت وى در محافل علمى اروپا\r\n\r\n","description":"","footnote":"","page_name":" 241 ","page_number":255},
  {"content":"\r\n\r\nبر اين اساس نبود ، بلكه از ناحيهء سفرنامه‌اش بود كه او را در ادبيّات جغرافيايى مقامى و الا مىدهد .\r\nدر سن نوجوانى عزيمت حج كرد و همراه يكى از طبيبان از غرناطه در آمد و اين به فوريهء سال 1183 / 578 ه . بود . مسير سفر وى به كمك اشارات دقيق و تاريخهاى مشخّص ، به خوبى معلوم است . 234 از سبته گذشت و از سواحل ساردنى و سيسيل تا بندر اسكندريّه برفت و از آنجا بر نيل نشست و به قاهره رسيد و از آنجا به قصد صعيد مصر در آمد و به بندر عيذاب بر كنارهء درياى سرخ رسيد كه حاجيان از آنجا به كشتى مىنشستند ، آنگاه به جدّه فرود آمد و با كاروان سوى مكه رفت كه نزديك به يك نيمه سال در آنجا ببود ، آنگاه از راه مدينه به كوفه رفت و بغداد و سامره و آنگاه موصل و حلب را بديد و از آنجا به دمشق رفت و پيش از آنكه از سرزمينهاى اسلام برون رود چند ماه در آنجا بماند ، زيرا در آن روزگار سواحل شام در تصرّف صليبيان بود . از بندر عكّا به يك كشتى مسيحى نشست و پس از سفرى دراز و پر محنت و حوادثى كه كشتى را به خطر انداخته بود به سيسيل فرود آمد . اين بار توانست جزيره را خوب بشناسد . در آوريل سال 1185 / 581 ه . پس از مدّتى بيش از دو سال غيبت مداوم به غرناطه رسيد . نسبت به مشرق عواطف نيرومند داشت كه ضمن قصيده‌اى دراز در ستايش صلاح الدّين ايّوبى ، كه در آن هنگام مايهء اميد مسلمانان بود ، انعكاس يافته است . چندى نگذشت كه ابن جبير پس از خبر تسلّط صلاح الدّين بر بيت المقدس ( 1187 / 583 ه . ) بار ديگر به سفرى رفت كه دو سال طول كشيد ( 1189 - 1191 / 585 - 587 ه . ) ، ولى چيزى دربارهء آن به جاى نگذاشت .\r\nبدين سان از سالهاى اخير زندگانى او كم اطّلاع داريم . به سال 1204 / 601 ه . كه پيرى فرتوت و از مرگ همسر غمين بود 235 بار سوّم به سفر مشرق رفت و ديگر به اندلس بازنگشت ، بلكه بيشتر از ده سال به رفت و آمد ميان مكّه و بيت المقدّس و قاهره و اشتغال به تدريس و ادب گذرانيد ، تا در اسكندريه به سال 1217 / 614 ه . مرگش در رسيد .\r\nگزارش سفر اول وى به صورت يادداشتهاى روزانه در كتابى به جاست كه پس از بازگشت در حدود سال 1185 / 581 ه . به تأليف آن پرداخته است . عنوان كتاب مشخّص نيست . دو عنوان هست كه آثار تصنّع دارد : 236 يكى كتاب اعتبار الناسك فى ذكر الآثار الكريمة و المناسك و ديگرى تذكير بالأخبار عن اتفاقات الآثار . مىتوان گفت كه محتملا عنوان كتاب به انتساب قبيلهء او در كمال سادگى سفرنامهء كنانى ( رحلة الكنانى ) بوده است . شهرت وى در نسلهاى بعد مربوط به همين سفرنامه است ، اگر چه اين شهرت به مغرب انحصار دارد . جغرافى شناسان و مورّخان از آن استفاده كرده‌اند ، گاهى با ذكر نام و گاهى نيز قطعات بزرگى از او را بسادگى به مؤلّفات خود برده‌اند ؛ از جملهء جهانگردان عبدرى ، خالد بن عيسى بلوى ( حدود سال 1335 / 736 ه . ) ، و ابن بطوطه - كه بايد گفت راوى اوست - از او مايه گرفته‌اند . 237 از مورّخان نيز ابن خطيب ،\r\n\r\n","description":"","footnote":"","page_name":" 242 ","page_number":256},
  {"content":"\r\n\r\nمقريزى ، و فاسى به او مراجعه كرده‌اند . نيز مقّرى 238 چنان كه عادت اوست ، بسيارى از روايات مهم او را نقل كرده است . شريشى ( متوفى به سال 1222 / 619 ه . ) شارح مقامات معروف حريرى شاگرد ابن جبير است كه قسمتهاى مهمّى از سفرنامهء استاد خويش را محفوظ داشته است . 239 با وجود شهرت ابن جبير ، محافل علمى تا كنون بيشتر از يك نسخه از سفرنامهء او را كه در ليدن هست و تاريخ آن به سال 1470 / 875 ه . مربوط مىشود نشناخته‌اند . پيش از شناخت نسخهء مذكور اطّلاعاتى ناچيز دربارهء ابن جبير در منابع ديگر پراكنده بود . شهرت سفرنامه مديون دوزى و آمارى است كه قسمتى از آن را ، كه مربوط به سيسيل است و مطالب آن اهمّيّت خاص دارد ، چاپ كرده‌اند . قابل ملاحظه آنكه شيخ طنطاوى كه آن وقت در پترزبورگ درس مىداد ، در كار چاپ دخالت داشت . 240 خيلى زود چاپ كامل سفرنامه به وسيلهء رايت ، خاور شناس انگليسى ، انتشار يافت ( 1852 ) و به دسترس همگان قرار گرفت . اين سرآغاز فعاليّت علمى رايت بود و در آن موقع سنّش از بيست و دو سال نگذشته بود . پس از آن ترجمهء خوب ايتاليايى كتاب به قلم اسكياپارلى منتشر شد ( 1906 ) . 241 آنگاه از پس مدّتى بيش از نيم قرن ( 1907 ) دخويه چاپ رايت را با تصحيحاتى چند تجديد كرد . نسخه‌اى كه در اين فاصله در فاس به دست آمد موجب دستكاريهاى مهم نشد . 242 مطالب سفرنامهء كنانى ( ابن جبير ) از لحاظ تصوير زندگانى آن عصر اهمّيّت فوق العاده دارد ، زيرا توصيف زنده‌اى از مصر و شام ، هنگامى كه جنبش آزادى اسلام به رهبرى نور الدّين و صلاح الدّين بر ضد صليبيان آغاز شد ، به دست مىدهد و از اين لحاظ به يادداشتهاى امير اسامة بن منقذ بسيار نزديك است ؛ اگر چه سبك و روش دو مؤلّف تفاوت دارد . لامنس ضمن تحليل روايت ابن جبير دربارهء شام ، تأييد مىكند كه دقّت ملاحظه وى در خور توجّه است . 243 توصيفى كه از زندگانى مسلمانان سيسيل در سفرنامه آمده گرانقدر و منحصر به فرد است . ابن جبير در راه بازگشت در دسامبر سال 1184 بر ساحل سيسيل شمالى ازمسيناتا ترابانى عبور كرد و تا فوريهء سال 1185 آنجا بماند . و نمودارهاى تمدن و فرهنگ برادران دينى خود را از نزديك بديد .\r\nوى نه فقط آثار برجستهء قرون وسطاى سيسيل ، بلكه دربار نورمان‌ها را نيز كه نويسندگان لاتينى آن روزگار مطلب قاب توجهى در آن باره به جا نگذاشته‌اند توصيف كرده است . 244 سفرنامهء ابن جبير اوج سفرنامه نويسى در ادب عربى است ، گر چه توصيف مفصّل بناها مايهء ملال خواننده مىشود ، اما سبك آن زنده و روان است همچون در وصف گمرك اسكندريّه يا حادثهء كشتى بر ساحل سيسيل و جز آن . اسلوب كتاب اديبانه است ، غالبا سجع در آن به كار مىبرد ، اما با مهارت و بدون افراط ، به طورى كه فهم آن مايهء زحمت خواننده نيست . عبارتها پر از اقتباسات ادبى و اشارات لطيف است كه براى فهم آن اطّلاع و معرفت كافى بايد داشت و\r\n\r\n","description":"","footnote":"","page_name":" 243 ","page_number":257},
  {"content":"\r\n\r\nبه هر حال كتابى است با سبك عالى كه به حق خاتمهء كار جغرافى شناسان اندلس در آن دوران است .\r\nالبته گروه مؤلّفان مغرب منحصر به شخصيّتهاى برجسته‌اى چون بكرى ، ادريسى ، و ابن جبير نيست ، زيرا در كنار آنها به مؤلّفاتى بر مىخوريم كه شهرت كمتر دارند ، اما با آنان بىارتباط نيستند ، مانند كتاب الاستبصار فى عجائب الأمصار از مؤلّفى ناشناس . 245 شناخت اين كتاب را به كرمر مديونيم كه به سال 1852 متن را بر اساس نسخهء وين با توضيحاتى مفصّل دربارهء مطالب كتاب به زبان آلمانى منتشر كرد . نسخهء پاريس كه آمارى براى اولين بار به كار برد 246 خلأ موجود در نسخهء وين را پر كرد ، ولى نه آن و نه نسخهء الجزاير ، هيچ يك ، در كار حلّ مشكلات اصل كتاب و مضمون آن كمكى نكرد . ترجمهء فانيان ( 1900 ) كه بر بنياد هر سه نسخه انجام گرفته و شرح و حاشيهء بسيار دارد كارى است ، ولى كتاب را به صورت كامل به دست نمىدهد . 247 ابن جبير بىگفت و گو با بكرى رابطه دارد ، اما قضيّه به همين جا متوقف مىماند . تاريخ تأليف كتاب به طورى كه از مضمون آن معلوم مىشود ، به سال 1191 / 587 ه . باز مىگردد . 248 ظاهرا مؤلّف فريضهء حج را انجام داده ، زيرا حرمين را بتفصيل وصف مىكند . آن گاه به مصر مىپردازد و از اهرام آن سخن مىآورد . 249 پس از آن به سوى شمال مىرود و به گفت و گو از سواحل اقيانوس اطلس مىپردازد . آنگاه غالبا مطالب بكرى را مىآورد 250 و شهرها را به ترتيب معيّن وصف مىكند و بعضى از روايات معاصران را به آن مىافزايد 251 و مىكوشد تا همهء چيزهايى را كه در راه ديده يا از بلاد اطراف شنيده يادداشت كند . 252 به اين جهت نه تنها در فصل بندى و تنظيم مطالب با بكرى تفاوت دارد 253 بلكه آفريقاى شمالى را همانند شاهد عينى وصف مىكند 254 و بناى كار او منحصر به جغرافياى توصيفى است 255 به احتمال قوى رونويس اصلى كتاب به ما نرسيده ، زيرا مطلب از زبان « ناظر » تقرير مىشود ، و او كسى است كه به دوران ابو يوسف يعقوب موحّدى ( كه آغاز حكومت وى از سال 1184 / 580 ه . بود ) در كتاب « نظر » كرده و رواياتى مربوط به پيروزى خليفه و سفارتى كه به سال 1192 / 588 ه . از طرف صلاح الدّين ايّوبى سوى فاس آمده ، بر آن افزوده است . از مؤلّف كتاب ظاهرا به عنوان « مؤلّف » ياد مىشود و در كنار او از منابع ديگر سخن مىآيد . 256 همهء اين نكات در انتظار توضيح است ، زيرا از روزگار آمارى همچنان مبهم مانده است . مسلّم است كه كتاب همسنگ كتابهاى ديگر نيست و چندان توجّهى بدان نشده است . 257 بر خلاف اندلس و مغرب ، مصر در قرنهاى يازدهم و دوازدهم آثار جغرافيايى ممتازى پديد نياورد كه در ديگر بلاد عرب شهره شود ، ولى مانند ايّام سلف مراجع رسمى مربوط به آمار و اداره پديد مىآورد ، كه آغاز آن را در مجموعه‌هاى مختصرى كه به دوران عباسى براى كاتبان ديوان فراهم مىشد توان يافت . فرهنگنامه‌هاى بزرگ دوران مماليك مصر مرحلهء\r\n\r\n","description":"","footnote":"","page_name":" 244 ","page_number":258},
  {"content":"\r\n\r\nتكامل آن بود و جغرافيا به عنوان يك علم مانند علوم ديگر در اين مراجع رسمى و نيز در فرهنگنامه‌ها جاى داشت و تحليل دقيق دربارهء اين گونه مؤلّفات مطالب مهمّى دربارهء اوضاع داخلى يا خارجى اقطار مختلف به دست مىدهد .\r\nاز همين دوران كتابى در همين باب به جا مانده كه مؤلّف آن ابن ممّاتى است ، و از روزگار هامر و ووستنفلد ارزش آن معلوم بوده ، و همهء مورّخان مصر اسلامى چون بكر و بيوركمن ، اهمّيّت آن را تأييد كرده‌اند . شخصيّت مؤلّف از بعضى جهات چنان تازگى دارد كه از تازگى كتابش كمتر نيست . 258 ابن ممّاتى ( متوفّى به سال 1209 / 606 ه . ) از يك خاندان قبطى كهن بود كه تعدادى از افراد آن در ديوانهاى مختلف دولت مقامات معتبر داشته بودند . وقتى صلاح الدّين بر مصر تسلّط يافت ( 1169 / 564 ه . ) ابن ممّاتى مسلمان شد و به روزگار صلاح الدّين و جانشينان او منصب رئيس ديوان سپاه و ماليه را داشت . وقتى به سال 1200 / 596 ه .\r\nقدرت الملك العادل در مصر استقرار يافت ، در نتيجهء دسيسه‌ها ابن ممّاتى ناچار سوى حلب گريخت و در آنجا اجلش در رسيد . ياقوت كه از فعاليّت آخرين سالهاى زندگى او به خوبى اطّلاع داشته سرگذشت وى را نقل كرده است . ابن ممّاتى از فرهنگ ادبى روزگار خود مايهء كافى داشته و تعدادى آثار ادبى از او به جاست كه از آن جمله دو تا در ضمن نسخه‌هاى خطى دانشگاه لنينگراد موجود است . 259 به سبب مقام دولتى از مدارك رسمى اطّلاع داشته و نيز سازمان ادارى را خوب مىشناخته ، به همين جهت كتاب قوانين الدواوين وى ارزشى ترديدناپذير دارد . بجز تعليمات ديوانى خالص ، يك نيمهء كتاب از سازمان اراضى مصر سخن دارد و اقسام و مساحت و خراج و ديگر مسائل مربوط به آن را بدقّت بررسى مىكند ، و اهمّيّت اين گونه مطالب محتاج توضيح نيست . كتاب دو رو نويس داشته كه متأسفانه فقط رونويس كوتاه به دسترس است ، به علاوه ، چاپ آن دلخواه نيست و باز هم مختصر شده است ( 1882 / 1299 ه . ) . 260 تاريخ كتاب به دوران السلطان العزيز ( متوفّى به سال 1198 / 595 ه . ) مربوط است و ده فصل دارد . رو نويس اول كه مفصّلتر است پانزده فصل دارد و به دوران صلاح الدّين به وجود آمده ولى فقط نسخه‌هاى خطى آن موجود است . 261 گر چه ابن ممّاتى در قلمرو جغرافياى عربى شخصيّتى معتبر به شمار نيست ، ولى بهترين نمودار اين گونه نوشته‌ها در مصر است . چنان كه گذشت ، سرگذشت زندگانى وى ما را سوى شام مىبرد و فرصت مىدهد كه بار ديگر به مشرق جهان اسلام بنگريم ، كه قرن دوازدهمش از لحاظ نوشته‌هاى جغرافيايى فقير است و گويى براى پيدايش آخرين اثر بزرگ جغرافيايى پيش از دوران مغول ، يعنى فرهنگنامهء ياقوت حموى ، زمينه فراهم مىشود .\r\n\r\n","description":"","footnote":"","page_name":" 245 ","page_number":259},
  {"content":"\r\n\r\n\r\nفصل 11 جغرافى شناسان قرن دوازدهم / ششم ه . در مشرق\r\nاگر به قرن دوازدهم / ششم ه . در شرق جهان اسلام به مؤلّف جغرافيايى معتبرى برنمىخوريم نبايد پنداشت كه مؤلّفات جغرافيايى كم بود يا همه از يك نوع بود ، زيرا مانند سابق همه نمونه‌هاى اساسى - از جغرافياى نجومى كه گاه با توصيفى آميخته بود تا فرهنگهاى جغرافيايى بر اساس لغت يا انساب ، و بالأخره سفرنامه‌ها - وجود داشت . بجز زبان عربى كه رسوم قرون سابق در آن استمرار داشت ، در زبان فارسى نيز نوشته‌هاى جغرافيايى رشد يافت و در اين زمينه آثارى اصيل و بديع پديد آمد .\r\nدر يك محيط عربى خالص آن روزگار پديده‌اى جالب را توانيم ديد كه با يك تمدّن مستقل ارتباط دارد و مركز آن خوارزم و عرصهء آن همهء بلاد ما وراء النهر است . آثار شروع اين پديده را از قرن دهم يعنى پيش از دوران بيرونى مىتوان يافت و نهايت آن حملهء مغول است ، يعنى بتقريب موقعى كه ياقوت از كتابخانه‌هاى مرو مطالب علمى فراوان براى دو فرهنگنامهء معروف خويش فراهم مىكرد .\r\nنام بيشتر مؤلّفان و كتابهاى قرن دوازدهم / ششم ه . كه از آنها نام مىبريم با خوارزم و بلاد ما وراء النهر ارتباط دارد . ضمن سخن از ترجمهء فارسى كتاب ابن حوقل ديديم كه چگونه در نيمهء اين قرن تمايلى براى ارتباط جغرافياى توصيفى با جغرافياى رياضى پديد آمده بود . اكنون مىتوانيم ببينيم كه در كتابى از يكى از مردم خيوه به نام خرقى 1 به خلاف آن براى نزديك كردن جغرافياى رياضى به جغرافياى توصيفى كوشش شده است . اطّلاعات ما از مؤلّف كم است و حتى اسم وى مورد اختلاف است . 2 كلمهء منسوب نشان مىدهد كه به محلهء كوچكى از توابع مرو تعلق داشته . وى مقرّب دربار شاهان خوارزم و محتملا منجّم دربار بوده ، همهء زندگى خويش را به خيوه گذرانيده 3 و ظاهرا\r\n\r\n","description":"","footnote":"","page_name":" 246 ","page_number":260},
  {"content":"\r\n\r\nبه سال 1138 / 533 ه . در گذشته 4 ولى رصدهاى اساسى او به سال 1132 بازمىگردد . 5 كتاب اساسى وى به نام منتهى الإدراك فى تقاسيم الأفلاك چنان كه از عنوان آن نيز پيداست رنگ نجومى دارد . بايد فقط دربارهء مضمون كلّى و پاره‌هاى منقول آن قضاوت كنيم ، زيرا نسخه‌هاى خطى كتاب هنوز چاپ نشده و نالينو و ويدمن دربارهء آن مطالعه كرده‌اند . ظاهرا كتاب مدّتى دراز در مشرق شهره بوده ، زيرا حاجى خليفه تحليلى مختصر از مندرجات آن دارد كه به احتمال قوى از روى خود متن بوده است . 6 كتاب داراى سه مقالهء اساسى است كه اوّلى از تركيب و حركت افلاك سخن دارد ، مقالهء دوّم از شكل زمين و تقسيم آن به معمور و غير معمور و تعيين نقاط جغرافيايى به ترتيب خط طول و عرض بحث مىكند ، و سوّمى از تقويمهاى مختلف و شكل گروههاى سيارگان گفت و گو دارد . 7 فصل دوّم از مقالهء دوّم كه از درياها سخن مىكند ، از لحاظ جغرافياى توصيفى اهمّيّت خاص دارد . اين فصل را نالينو با ترجمهء لاتينى آن چاپ كرده است . 8 طبعا فصل مذكور جزو ميراث جغرافياى نجومى است كه در يكى از فصول پيش ، هنگام نقل ترجمهء يك قطعه از بتّانى ، از آن گذشتيم ؛ ولى رسالهء خرقى كاملا هماهنگ آن نيست . جالب آنكه خرقى تعدادى از روايات خويش را از جيهانى گرفته و بلكه همين فصل را با مطلبى از او آغاز مىكند . 9 در واقع خرقى دانشورى روايتگر است نه محقّق . قابل توجّه آنكه يك فصل را به « قبة الارض » اختصاص داده است . 10 بار تولد متوجّه شده كه در بعضى از موارد با بطلميوس رابطهء استوار دارد . 11 نظريّات نجومى وى استمرار نظريّات خازم از قرن دهم و ابن هيثم از قرن يازدهم است و چون اين دو در اروپاى قرون وسطا معروف بوده‌اند ، نام رسالهء خرقى در رسائل لاتينى قديم آمده است . 12 كتاب دوّم خرقى ، كه اگر تعداد نسخه‌هاى خطى آن را مقياس كنيم به شهرت كمتر از اوّلى نيست ، عنوانش التبصرة فى الهيئة است ، با كتاب اوّل ارتباط نزديك دارد ، و به منزلهء گلچينى از آن است ولى فقط به جنبهء نجومى بس مىكند و قسمتهاى مربوط به جغرافياى توصيفى را ، چون فصل مربوط به درياها ، نديده گرفته است . از ترجمهء مقدّمهء مقالهء اوّل 13 و دوّم 14 كه ويدمن كرده انديشه‌اى از آن مىتوان داشت . از لحاظ تكامل نوشته‌هاى جغرافيايى نيز اين كتاب آخرى كمتر از كتاب منتهى الإدراك با موضوع بحث ما ارتباط دارد .\r\nيك معاصر خرقى ، يعنى ابو القاسم محمود بن عمر زمخشرى ( 1144 - 1075 / 467 - 538 ه . ) ، 15 اديب و دانشور معروف ، نيز به خوارزم انتساب دارد و ما به گفت و گو از فرهنگ جغرافيايى كه البتّه نسبت به شخصيّت جامع او اهميت چندان ندارد بس مىكنيم . مقام و شهرت وى در معارف اسلامى به عنوان مفسّرى برجسته بنا بر مذهب معتزله ، نحوى ، لغوى ، و مؤلّف چند كتاب در نثر فنى است . تولّد و وفاتش به خوارزم بود . با آنكه يك پايش چوبى بود سفر\r\n\r\n","description":"","footnote":"","page_name":" 247 ","page_number":261},
  {"content":"\r\n\r\nبسيار كرد و سالهاى دراز مقيم مكّه بود ، تا آنجا كه لقب « جار اللّه » گرفت . ابن بطوطه قبر او را به گرگانيه ديده است . 16 وى از لحاظ فكرى نمونه‌اى جالب و كم نظير است . نسب غير عرب دارد ، اما در قلمرو تمدّن عربى يك مؤلّف پر كار بوده است و پيوسته در مقدّمهء كتابهاى خويش ارزش زبان عربى را به عنوان زبان اين تمدّن تأييد مىكند .\r\nتأليف جغرافيايى او با سفرهايش ارتباطى ندارد ، بلكه مربوط به مطالعات اوست و عنوان كتاب الجبال و الأماكن و المياه دارد و بتقريب يك فرهنگ جغرافيايى همانند فرهنگ بكرى است . گر چه زمخشرى از فرهنگ اخير بىخبر بوده اما منابعشان يكى است ؛ يعنى فرهنگهاى لغت شناسان قرن نهم / سوم ه . كه اماكن جغرافيايى آمده در اشعار و نثر عربى قديم را معنى مىكرده است . فرق اساسى ميان بكرى و زمخشرى اين است كه اوّلى غالبا به قلمرو ادب و لغت توجّه دارد ، در صورتى كه دوّمى متوجّه تفسير بوده و بيش از هر چيز به ضبط اعلام جغرافيايى آمده در سيرت پيمبر و قرآن و حديث پرداخته است .\r\nسفر جزيرة العرب وى در اشتغال به اين كار اثر فراوان داشت ، بلكه انديشهء تأليف كتابى از اين گونه در آنجا براى وى پيدا شد و شريف مكّه نيز كه دوستدار كتاب بود و حجاز را نيك مىشناخت و بيشتر نقاط مهمّ آن را ديده بود وى را به اين كار ترغيب كرد . 17 بدين جهت مطالب زمخشرى دربارهء كوهها و درّه‌ها و آبهاى حجاز مفصّلتر از جاهاى ديگر است و مؤلّف در غالب موارد به روايت امير مذكور استناد مىكند . 18 اين قضيّه بر همهء كتاب اثر نهاده و همهء اعلام جغرافيايى جزيرة العرب ياد شده ، ولى مواضع فلسطين ، شام ، عراق ، و مصر كمتر و از ايران و ما وراء النهر استثنايى است و از اندلس و هند يادى نمىشود . بجز مواردى كه گفتيم منابع زمخشرى همه مكتوب يعنى مؤلّفات لغت شناسانى بوده كه پيش از او در اين باب سخن داشته‌اند . 19 ارزش كتاب زمخشرى از نظر ما محدود است ، و هيچ گونه مطلبى دربارهء مناطق نزديك وطن وى ، خوارزم و آسياى ميانه ، ندارد زيرا در واقع به ناحيهء ديگر توجّه داشته است . در مقايسه با بكرى مطالب او مختصرتر است و گاه و بىگاه قرائت بهترى از نامها دارد . ياقوت كتاب وى را ديده و از آن ستايش كرده 20 ولى جالب است كه آن را جزو مؤلّفات مربوط به جزيرة العرب نياورده و كمتر از آن نقل مىكند . 21 از اين رو عجب نيست اگر در منابع علمى نو كمتر به آن برمىخوريم ، در صورتى كه چاپ نسبتا خوبى از آن هست كه به سال 1856 به وسيلهء سالوردا ده گراوه ، شاگرد جوينبول صورت گرفته ، 22 ناشر مطالب كتاب را با دقّت تحليل كرده و به نظر وى كتاب زمخشرى كامل نشده و مؤلّف آن را در قالب نهايى نريخته است . 23 خوشبختانه همهء هموطنان زمخشرى چون او به وطن خود كم توجّه نبوده‌اند ، و معاصر\r\n\r\n","description":"","footnote":"","page_name":" 248 ","page_number":262},
  {"content":"\r\n\r\nكمسالترش ، ابو سعيد عبد الكريم سمعانى ( 1113 - 1167 / 506 - 562 ه . ) ، 24 به خلاف اوست .\r\nوى از مردم مرو بود و در محافل علمى اسلام به عنوان مفسّر و محدّث شهره بود ، ولى شهرت اساسى او از نظر ما به عنوان مورّخ است زيرا تاريخ بغداد خطيب بغدادى را تكميل كرد ، و تاريخ موثقى براى مرو ، وطن خود ، تأليف كرد كه اخيرا از كشف نسخهء آن خبرهاى مكرّر مىرسد ، و ياقوت از آن نقل كرده است . 25 كتاب الأنساب تأليف وى با نوشته‌هاى جغرافيايى رابطهء نزديك دارد و به ما فرصت مىدهد كه در اين باب از او گفت و گو كنيم .\r\nمحيط تربيت سمعانى به رشد تمايلات علمى او كمك كرد . وى نسب از يك خاندان عربى داشت كه از روزگارى دراز مقيم مرو بود و گروهى دانشور و فقيه از آن پا گرفته بود . 26 تا روزگار ياقوت كتابخانه‌هاى پر كتاب مرو اشتهار داشت . سمعانى از هنگام نوجوانى چندين سفر به طلب علم داشت و مدّتها در مراكز علمى نزديك وطن خود ، همچون بخارا و نيشابور و اصفهان ، يا دور تر از آن همچون بغداد و حلب و دمشق و قدس به سر برد ؛ مدّتى نيز در حجاز بود و دانشورانى كه از آنها علم آموخت ميان چهار هزار تا هفت هزار كس بودند . كثرت مؤلّفات وى جالب است . فهرستى موثّق نزديك به پنجاه كتاب را نام مىبرد كه جز كتاب الأنساب بقيه را فقط به نام مىشناسيم . 27 هدف سمعانى اين بوده كه نسب شخصيّتهاى تاريخى را در كتاب بياورد . نسبها به ترتيب حروف آمده ، بعضى از آن نامهاى قبيله يا اعلام تاريخى است ، ولى غالبا نامهاى جغرافيايى ناحيه‌ها و شهرها و مكانهاى مختلف است . از اين جهت معلوم توان داشت كه نه تنها مطالب تاريخى بلكه موادّ جغرافيايى آن نيز گرانقدر است . دربارهء نسبتها توضيحات رسا هست و اعلام جغرافيايى دقيقا تعريف شده و با هر كدام مختصرى دربارهء شخصيّتهاى تاريخى و مؤلّفات دانشوران همراه است .\r\nبىگفت و گو سمعانى نخستين مؤلّف اين زمينه نيست . از ميان گذشتگان 28 معمولا نام دارقطنى را مىبرند 29 كه به قرن چهارم كتاب اسماء التابعين را فراهم آورده است . 30 پس از او ابن ماكولا به قرن يازدهم / پنجم ه . مجموعهء اسماء الرجال را تأليف كرده است . 31 شايد از همه نزديكتر به سمعانى ، ابن قيسرانى ( متوفّى به سال 1113 / 507 ه . ) است 32 كه كتابى در انساب همانند تأليف كرده كه به سال 1865 ه . چاپ شده 33 و سمعانى از آن استفادهء بسيار كرده است . از اينجا معلوم مىشود كه انديشهء تأليف كتابى از اين نوع اولين بار به نزد وى پديد نيامده است ، ولى مؤلّفان ديگر چون او نبوده‌اند ، زيرا كه هدفشان تكميل « علم رجال » يعنى شناخت راويان احاديث پيمبر بوده است . و از اين گونه كتابها فراوان هست كه فقط در زمينهء خاصّ خود سودمند است . بنا بر اين عجب نيست كه مؤلّفان مذكور پيش از سمعانى در ميان گروه بىشمار كسانى كه\r\n\r\n","description":"","footnote":"","page_name":" 249 ","page_number":263},
  {"content":"\r\n\r\nدر اين موضوع چيز نوشته‌اند فراموش شده باشند و دانش اروپايى جز در زمينه‌اى محدود كه فقط متخصّصان اين گونه مسائل را به كار است به آنها توجّهى نداشته باشد .\r\nانديشهء سمعانى نه تحقيق نام اشخاص بلكه توضيح اصل و اشتقاق نام منسوب آنها بوده است ، بدين جهت موضوع وى به نسبت زياد ، مخصوصا در قلمرو جغرافيا ، وسعت يافته و اختلاف اساسى روش وى با زمخشرى همين است . در جزو انسابى كه آورده انساب ايران و ما وراء النهر جايى برجسته دارد و گاه موضوع آن را تا به روزگار خويش مىكشاند و در بسيارى از موارد آن را فقط از راه روايت وى مىشناسيم مانند مطالبى كه زير عنوان « چينى » دربارهء اشخاص مختلفى آورده كه اين نام داشته و به قصد علم يا تجارت به چين رفته‌اند . در اين باب چيزها نقل مىكند كه گاه روابط چين را نه فقط با ما وراء النهر بلكه با مناطقى دور دست مانند مغرب روشن مىكند . 34 سمعانى تأليف كتاب خويش را به سال 1155 / 550 ه . آغاز كرد و چيزى نگذشت كه شهرت شايسته يافت و نيم قرن بعد يكى از منابع اساسى ياقوت شد كه آن را بسيار گرانقدر مىشمرد . 35 مانند هميشه كتاب به نظر نسلهاى بعد بسيار پر حجم مىنمود و محتاج تلخيص بود ، و ابن اثير ، مورّخ معروف ، در نيمهء قرن سيزدهم / هفتم ه . آن را مختصر كرد و عنوان اللّباب داد 36 و همان مختصر نيز در قرن پانزدهم / نهم ه . به وسيلهء سيوطى ، دانشور پركار ، با عنوان لبّ اللّباب خلاصه شد . از دههء چهارم قرن پيش اين هر دو كتاب ، كه قسمتهايى از آنها چاپ شده ، در محافل علمى اروپا شهره است ، ولى كتاب سمعانى با وجود اهمّيّت فوق العاده تا سال 1912 چاپ نشده بود . انتشار يك چاپ علمى كامل از اثرى قطور و متنوّع چون كتاب الأنساب كارى دشوار است ، و به همين جهت ناشران مجموعهء ياد بود گيپ كار درستى كردند كه نسخهء خطى موزهء بريتانيا را با چاپ عكسى مطابق اصل انتشار دادند ، ولى نبايد فراموش كرد كه نسخهء مذكور بهترين نسخه‌هاى موجود نيست و خواندن آن رنج بسيار دارد ، زيرا خط آن ريز است و در بعضى از موارد بدشوارى خوانده مىشود . خوشبختانه در مؤسسهء مطالعات شرقى اتّحاد شوروى نسخه‌اى داريم كه از تركستان آمده و با كمك آن نسخهء موزهء بريتانيا را تصحيح توان كرد و ارزش آن از چاپ عكسى بيشتر است ، گر چه ظاهرا اصل هر دو يكى است . 37 بر خلاف خلاصه‌هايى كه اكنون به نسبت زياد ارزش خود را از دست داده ، به احتمال قوى ارزش كتاب الأنساب از لحاظ مسائل تاريخى و جغرافيايى ما وراء النّهر هميشه محفوظ خواهد ماند .\r\nيكى از اسلاف ياقوت كه كتابش مورد استفادهء فراوان او بود امّا دانشورش نشايد گفت ، بلكه جهانگردى بوده با هدفهاى مشخّص ، على هروى ( متوفّى به سال 1215 / 611 ه . ) است كه چنان كه از نسبت وى معلوم مىشود اصلش از هرات بوده ؛ ولى در موصل تولّد يافته و زندگى\r\n\r\n","description":"","footnote":"","page_name":" 250 ","page_number":264},
  {"content":"\r\n\r\nاو با ولايتهاى غربى جهان اسلام پيوسته است . 38 وى بيشتر زندگانى خود را به سفر گذرانيد و عنوان « سياح » گرفت ، ولى جهانگردى وى چون گروهى از جغرافى شناسان معروف براى طلب علم نبود ، بلكه منظور زيارت ضريح اولياء و مقامات بسيارى بود كه چيزى دربارهء آنها شنيده بود . اين جهانگرديها نمونهء زنده‌اى از رياضت روحانى است كه به مرور ايّام بر بسيارى از حوزه‌ها نفوذ يافته بود و گولد تسيهر با مهارت بسيار از آن سخن آورده است . 39 هروى در اواخر روزگار خويش به نزد والى حلب كه يكى از فرزندان صلاح الدّين ايّوبى بود نفوذ بسيار داشت و امير ، مدرسه‌اى براى او بنياد كرد كه هم در آنجا درگذشت ، و ابن خلكان قبر او را ديده است . 40 چون در ضمن سفرها جبهء صوفيان به تن داشت مىتوانست در راه بخور و نميرى به دست آورد و احيانا براى اين منظور از جادو و شعبده بازيهاى ديگر كمك مىگرفت . علاقهء او به مسائل دنيوى از اينجا معلوم مىشود كه به هر كجا رفته نام خود را نوشته يا تصوير خود را كشيده و ابن خلكان نيم قرن بعد نمونه‌هايى از آن را با چشم خود ديده است . 41 به هر حال هروى نويسنده‌اى روايتگر بوده كه نام وى با بعضى از كتابها پيوسته كه گاهى از نوع « كتابهاى زيارت » با آن آشنايى داريم و چيزى همانند راهنماى حاجيان است ، و گاهى از نوع كتابهاى عجايب است كه آن را نيز مىشناسيم . معروفترين تأليف وى كتاب الإشارات الى معرفة الزيارات است كه تاكنون چاپ نشده ، ولى بسيارى از قطعات آن چاپ ترجمه شده كه انديشهء درستى از كتاب به دست مىدهد . 42 كتاب وضعى منحصر به فرد دارد ، از اين جهت كه مؤلف به هنگام تنظيم مطالب آن كاملا بر حافظه تكيه داشته ، زيرا بيشتر اوراق و مطالب او ضمن حادثه‌اى كه به سال 1192 براى كشتى او به نزديك عكا رخ داده مفقود شده است . گاهى نيز توضيح مىدهد كه اطلاعات وى از بعضى اماكن كه خود از ديدار آن محروم مانده از كسان ديگر گرفته شده است .\r\nهروى جهانگردى خود را از حلب آغاز كرد و شام نخستين منطقه‌اى بود كه بديد و به توصيف آن پرداخت و اين فقط چند سال پس از ابن جبير بود . در اثناى سالهاى 1173 - 1174 در بيت المقدّس اقامت داشت كه زير سلطهء صليبيان بود . در اينجا علاقهء وى به نقوش و تصاوير سودمند افتاد ، زيرا از نقشهاى تاريخى مسجد عمر ، كه از آن پس محو شده ، نمودارهايى گرفت . هروى به مرور زمان ضريحها و اماكن عبادت معروف مصر ، عربستان ، عراق ، ايران ، و هند را زيارت كرد . نيز در ايّام امپراتور مانوئل اول ( 1143 - 1180 ) كه از خاندان كومننوس بود به سرزمينهاى دولت بيزانس و هم به قسطنطنيه سفر كرد و چنان كه گويد ، با امپراتور گفت و گويى داشته بود . در سيسيل به سال 1175 فوران آتش فشان اتنا را بديد ، و گر چه به حبشه نرفته اماكن معروف آنجا را از گفتهء ديگران وصف كرده است .\r\nاز تحليل قسمتهاى مختلف كتاب معلوم شده كه نبايد مطالب هروى را به اين دليل كه\r\n\r\n","description":"","footnote":"","page_name":" 251 ","page_number":265},
  {"content":"\r\n\r\nوى مردى خوشباور يا فريبكار است رد كرد . ياقوت ، نويسندهء جغرافى شناس مطّلع و محتاط ، با آنكه فقط دوبار او را ياد مىكند 43 اما طبق تحقيقات بلاك بتقريب هشتاد بار از مطالب او گرفته كه با دقّت مشخّص شده است . در واقع منقولات ياقوت از هروى خيلى بيش از اين است ، زيرا بلاك فقط دربارهء مطالب مربوط به شام و فلسطين تحقيق كرده است . نظر ياقوت درست است كه از كتاب هروى اطّلاعات مفيد مىتوان درآورد ، و دانش نوين اروپايى دست كم دربارهء قسمتهايى كه مورد تحقيق قرار گرفته - و از جمله مطالب فراوانى كه هروى ضمن وصف فلسطين دربارهء صليبيان آورده و نيز وصف قسطنطنيه و فوران آتشفشان اتنا - اين نكته را تأييد كرده است . 44 جالب آنكه هروى با وجود خوشباورى شخصا براى ديدن آتشفشان اتنا رفت تا پندار يكى از دانشوران محلى را كه گفته بود سمندر را ديده كه در آتش مىجهد و نمىسوزد با چشم خود ببيند ، و توانست معلوم دارد كه سنگهاى سوزان از دهانهء آتشفشان به سوى دريا پرتاب مىشود . 45 مسلّما سمعانى و هروى ، با وجود اختلاف روش ، دو استاد بزرگ ياقوت بوده‌اند ، يعنى او مطالب بسيار از آنها نقل كرده و چون مؤلّفات اصلى را به دسترس داريم مىتوانيم تا اندازه‌اى حدود آن را تعيين كنيم . بجز اين دو مؤلّف از قرن دوازدهم / ششم ه . و بخصوص نيمهء دوم آن ، تعدادى مؤلّفان كوچك پيش از ياقوت را مىشناسيم كه در واقع از راه يادآورى وى با آنها آشنا شده‌ايم . اينان ستارگان درجهء دوم بلكه سوّمند ، اما تعداد بسيارشان نمودار يكى از مشخّصات اين دوران است و نشان مىدهد كه ياقوت كوشيده تا همهء مطالب اسلاف خويش را ، حتى اگر اهمّيّت درجهء اول نداشته ، فراهم آورد . سلسلهء جالب اين مؤلّفان كه خود ياقوت از آنها نام مىبرد به ما كمك مىكند كه در فصل آينده شخصيّت وى را روشن كنيم .\r\nياقوت در مقدّمهء معجم البلدان ضمن فهرست مفصّل منابع خود مىگويد كه از كتاب ابو الفتح نصر بن عبد الرّحمن اسكندرى ( متوفّى به سال 1165 / 560 ه . ) به عنوان فيما اختلف و ائتلف من اسماء البقاع استفاده كرده است ، و اين كتاب جزو رشته مؤلّفات « المختلف و المؤتلف » است كه به قدر كافى با آن آشنايى داريم و بيشتر به ترتيب اسماء اعلام رشته‌هاى مختلف ، يعنى نه فقط جغرافيا بلكه تاريخ و تاريخ ادب نيز ، پرداخته است . ياقوت از اين كتاب ستايش مىكند و آن را « تأليف مردى منظّم » مىشمارد كه « در فراهم آوردنش عمرى به سر برده و كار خود را نيكو انجام داده است » . 46 با وجود اين ، آشنايى ياقوت با اين كتاب به وسيلهء مختصر ابو موسى محمّد بن عمر اصفهانى ( متوفّى به سال 1185 / 581 ه . ) بوده 47 كه در موردى ديگر از او ياد كرده‌ايم و از راويان مشهور حديث به شمار است ، 48 مهمتر آنكه ذيلى براى كتاب الأنساب ابن قيسرانى فراهم آورده است . 49 از اينجا معلوم مىشود كه همهء توجّه اين گروه از\r\n\r\n","description":"","footnote":"","page_name":" 252 ","page_number":266},
  {"content":"\r\n\r\nدانشوران متوجّه « علم رجال » يعنى شناخت راويان حديث بوده است . ياقوت مختصر ديگرى از كتاب اسكندرى را مىشناخت كه به وسيلهء ابو بكر محمد بن موسى خازمى ( متوفّى به سال 1188 / 584 ه . ) ، 50 كه او نيز از راويان حديث بود 51 و طبعا روش آنها را داشت ، فراهم شده بود .\r\nياقوت نخست از كتاب خازمى ستايش كرد ، ولى همين كه نسخهء كتاب ابو موسى را ديد برايش مسلّم شد كه خازمى « آن را ربوده و به خود بسته است و راويان را نادان پنداشته و آن را روايت كرده است » . 52 كاملا ممكن است كه كتاب ديگر خازمى كه نسخهء خطى آن را استراسبورگ هست به همين كتاب مربوط باشد . در آن نسخه از « مكانهايى كه بعضى راويان بدان منسوبند و مواضعى كه در مغازى رسول اللّه [ ص 
  ] آمده و نامهاى متّفق با معانى مختلف دارد » سخن مىكند . 53 و وستنفلد ، مصحح كتاب ، صحّت نظر ياقوت را تأييد كرد زيرا با كمك رايت در موزهء بريتانيا نسخهء خطى كتاب اسكندرى را پيدا كرده ، با عنوان كتاب الأمكنة و المياه و الجبال و الآثار و نحوها المذكورة فى الأخبار و الأشعار 54 كه نشان از همان گروه تأليفاتى دارد كه آن را نيك مىشناسيم ، و يك فرهنگ جغرافيايى از نوع فرهنگهاى لغت و رجال حديث است كه مخصوصا براى روشن كردن نامهاى « مؤتلف و مختلف » تأليف شده است . كتاب بسيار مفصّل است و طبق شمار و وستنفلد ، شامل دو هزار و نهصد و هشتاد و سه نام است . 55 چون منابع لازم براى مقايسهء كامل به دسترس نيست به زحمت مىتوان گفت كه اين نسخه با كدام يك از سه نسخه مورد استفادهء ياقوت ارتباط دارد ، ولى از مقايسهء آن با متن ياقوت اين نكتهء جالب معلوم مىشود كه ياقوت همهء مطالب رسالهء اسكندرى را در فرهنگنامهء خويش آورده است ، با آنكه قطعات منقول با سه عنوان مختلف گرفته شده ، اما هميشه با نسخهء موزه بريتانيا انطباق دارد 56 و موارد نقل ياقوت از دو هزار مىگذرد . 57 مسير تأليفات جغرافيايى در نيمهء دوم قرن دوازدهم / ششم ه . كه بتفصيل از آن سخن كرديم ، از اين رو به نظر ما مهم است كه از وسعت حيرت انگيز اطّلاعات ياقوت 58 و نيز از فعاليّت فوق العادهء آن روزگار در زمينهء جغرافيا حكايت دارد . نوع قضاوت انسان دربارهء اين مؤلّفات هر چه باشد ، مسلّم است كه مقايسهء آن با آثار معتبر مكتب بلخى و اصطخرى و ابن حوقل درست نيست ، ولى به هر حال نقطهء مشابهتى در ميان هست ، زيرا نمىتوان اين نكته را نديده گرفت كه يكى از اين مؤلّفات ، هر چند ارزش درجهء دوّم دارد ، در مدّت سى سال در سه متن مختلف آمده است ، و چون كتاب يك تأليف عادى است ، نمىتوان قضيّه را يك مورد استثنايى شمرد ، بلكه نشان مىدهد كه فعاليّت علمى اگر چه به ابداع و اصالت متّصف نبوده مستمر بوده است .\r\nنوشته‌هاى جغرافيايى فارسى در قرن دوازدهم / ششم ه . ، بخصوص اهميت دارد .\r\n\r\n","description":"","footnote":"","page_name":" 253 ","page_number":267},
  {"content":"\r\n\r\nمكرّر گفته‌ايم تحوّل اين مسير با جغرافياى عربى رابطهء استوار دارد ، و براى احاطه به موضوع بايد هر دو را با هم مطالعه كرد . در بعضى از دورانها در زبان فارسى آثارى معتبرتر از زبان عربى به وجود آمده است و اگر چه با نوشته‌هاى عربى منبع مشترك داشته نفوذ آن محدود مانده ، زيرا مشكل زبان مانع انتشار آن در قسمت غربى جهان اسلام بوده و به مشرق منحصر شده است . از پيش ديديم كه مؤلّفات نخستين ، در مشرق اصلاحات و تغييرات مكرّر ديد يا بنياد و منبع كتابهاى بعدى شد . در نوشته‌هاى جغرافيايى زبان فارسى نيز نمونه‌هاى تازه و اصيل به وجود نيامده ، بنا بر اين مىتوان همهء آثار قرن دوازدهم / ششم ه . را به همان نمونه‌هاى معروف سابق باز برد .\r\nيكى از اين مؤلّفات كتاب ابن حوقل را به ياد مىآورد و از لحاظ وصف بلاد و شهرهاى مختلف ، تا حدّى همانند كتاب الاستبصار است كه در مغرب تأليف شده و در فصل پيش از آن سخن داشته‌ايم ، و آن كتاب فارسنامهء ابن بلخى است كه يكى از كتب معدودى است كه به دوران سلجوقيان فارس به وجود آمده است . 59 از مؤلّف تقريبا چيزى نمىدانيم جز اينكه از نامش پيداست كه خاندان وى به يكى از مراكز فرهنگى قديم انتساب داشته كه بنيانگذار مكتب كلاسيك جغرافياى عرب نيز از آنجا بوده است . وى به دوران يكى از سلجوقيان مستوفى بوده ( و چيزى مانند رئيس حسابدارى ) ، 60 و همو وى را به تأليف اين كتاب كه گزارشى از تاريخ و جغرافياى ولايت فارس ايران است وادار كرده است . تاريخ تاليف را به ده سال اوّل قرن ششم هجرى / دوازدهم ميلادى يعنى ما بين سال 1106 و 1116 مىتوان باز برد . 61 كتاب با يك قسمت تاريخى و مفصّل دربارهء شاهان ايران پيش از اسلام آغاز مىشود . 62 لسترينج كه نخستين بار انظار را متوجّه اين اثر كرد 63 در ارزش مطالب تاريخى آن ترديد دارد ، اما به اعتقاد نيكلسن اين قسمت بىاهمّيّت نيست ، از اين رو كه قديمترين نوشتهء منثور زبان فارسى دربارهء تاريخ آن دوران است . به علاوه ، چنان كه لسترينج پنداشته ، تنها منبع آن ، تاريخ حمزهء اصفهانى نيست بلكه بسيارى منابع ديگر نيز داشته است . 64 قسمت نسبتا مفصّلى دربارهء فتح فارس به دست عربان است ، 65 و به دنبال آن ، قسمت پر ارزش جغرافيايى است كه لسترينج ترجمه‌اى خوب از آن كرده است . 66 مضمون اين قسمت به نسبت زياد با يكى از متون متعدّد ابن حوقل نزديك است . 67 فصل بندى كتاب نيز تابع نمونه‌اى است كه نيك مىشناسيم . پس از گفت و گويى كوتاه از مسائل ادارى ولايت 68 وصف نواحى مختلف 69 و راههاى عمدهء آن را مىآورد ، 70 آنگاه مطالب مختلفى از قبايل مقيم ولايت 71 و به دنبال آن سخن از خراج است . 72 در واقع با دنباله‌اى از مكتب كلاسيك جغرافيايى سر و كار داريم كه فقط گزارش يك ولايت است .\r\n\r\n","description":"","footnote":"","page_name":" 254 ","page_number":268},
  {"content":"\r\n\r\nظاهرا كتاب شهرت فراوان نيافته و اكنون فقط دو نسخهء خطى از آن به جاست ، كه ترجمهء قسمت جغرافيايى و نيز چاپ كامل متن بر بنياد آنها انجام شده 73 ولى ، بىگفت و گو ، در محيط ادبيات فارسى اثر بسيار داشته است زيرا به قرن چهاردهم / هشتم ه . حمد الله قزوينى 74 بسيار از آن نقل كرده و به قرن پانزدهم / نهم ه . حافظ ابرو فايدهء فراوان از آن برده است . 75 كتاب جغرافيايى احمد طوسى كه نمودار رشتهء ديگرى از جغرافيا به شمار است 76 و نخستين كتاب فارسى دربارهء جهانشناسى است 77 به دوران طغرل دوّم ( 1177 - 1194 / 573 - 590 ه . ) پيوسته است . اين كتاب تا حدّى اثر همدوران آن را به ياد مىآورد كه در مغرب پديد آمده و متعلق به غرناطى است ، ولى سنگينتر از آن است 78 و مطالب آن از غرناطى بيشتر است و عنوان عجايب المخلوقات دارد . تقسيم كتاب به ده فصل ( قانون و اركان ) 79 شباهت فوق العادهء آن را با كتاب زكريّاى قزوينى كه يك قرن بعد به وجود آمد 80 نمودار مىكند . تأليف كتاب چنان كه از تاريخ مذكور به وسيلهء مؤلّف معلوم مىشود حدود سال 1180 بوده است 81 و تاريخى كه حاجى خليفه ياد مىكند ، يعنى سال 1160 / 555 ه . ، خطاى محض است 82 كه به بعضى از مؤلّفات اروپايى نيز راه يافته است . دربارهء خود مؤلّف تقريبا چيزى نمىدانيم ، غالبا نام او را محمّد بن محمود بن احمد ياد مىكنند ، 83 ظاهرا اصل وى از همدان بوده ، زيرا دربارهء اين شهر بيشتر از طوس چيز نوشته است . 84 نشانهء ديگر آنكه از ابن فقيه بسيار نقل مىكند و مرجع وى متنى بوده كه با نسخهء مشهد مشابهت بسيار داشته است . 85 معلوم مىشود كه با رسالهء ابن فضلان آشنا بوده ولى نقل وى از آن بسيار آشفته است . 86 يادداشتهاى ابو دلف را نيز به دسترس داشته است . مانند غالب جغرافى شناسان متأخّر ، اطّلاعات مربوط به قرنهاى يازدهم و دوازدهم / پنجم و ششم ه . در مقايسه با دوران پيش كه منابع موثّقترى دربارهء آن وجود دارد بسيار آشفته است . 87 فراوانى نسخه‌هاى خطى اين كتاب در اروپا انظار را ، بخصوص در مورد تاريخ اقوام اروپاى شرقى ، متوجّه آن كرد . فون‌هامر خاورشناس ضمن كتاب خويش دربارهء « ريشهء روسيان » كه به سال 1825 منتشر شد قطعاتى از آن نقل كرد ، و براى نخستين بار اهميت كتاب را در اين زمينه روشن نمود . 88 ارزش اين قطعات يكنواخت نيست ولى در تحقيقات علمى نقشى داشته است ، زيرا در دوران فرن نسخه‌اى از كتاب طوسى در سن پطرزبورگ نبود و او بناچار در تحقيق خويش دربارهء ابن فضلان ، از منقولات هامر استفاده كرد 89 و سالها پس از آن دورن توانست در تحقيقات خود راجع به درياى قزوين و سواحل آن از معروفترين نسخهء موجود در اروپا يعنى نسخهء گوتا استفاده كند . 90 مؤسسهء مطالعات شرقى وابسته به فرهنگستان علوم شوروى دو نسخه از اين كتاب دارد كه هنوز كاملا دربارهء آن مطالعه نشده است . 91\r\n\r\n","description":"","footnote":"","page_name":" 255 ","page_number":269},
  {"content":"\r\n\r\nدر بعضى از نسخه‌هاى كتاب طوسى ، بخصوص در نسخهء گوتا ، شش نقشه وجود دارد كه از درياى قزوين ، مديترانه ، ولايتهاى جبال ، سند ، خليج فارس ، و بلاد عرب است . 92 شايد از مطالعهء آن فرض توان كرد كه با اطلس اسلام رابطه‌اى دارد . دورن به هنگام انتشار نقشهء درياى قزوين پنداشته كه ترسيم آن طبق روش اصطخرى است ، 93 ولى بهترين خبرهء نقشه‌هاى عرب ، يعنى كنراد ميلر كه همهء اين نقشه‌ها را از روى نسخهء گوتا در اطلس خويش آورده ، 94 عقيده دارد كه « نقشه‌هاى طوسى در نوع خود منحصر به فرد و فوق العاده است . » 95 در واقع فقط در تقسيم نقشهء ولايت جبال و درياى قزوين دقّت و توجّهى به كار رفته و بقيه غالبا مسودّه‌ها و طرحهاى مقدّماتى است .\r\nكتاب ديگرى به زبان فارسى دربارهء جغرافياى عمومى هست كه ما را نزديك به دوران مغول مىرساند و آن جهان نامهء محمّد بن نجيب بكران است كه براى سلطان محمد خوارزمشاه ( 1200 - 1220 / 596 - 617 ه . ) تأليف كرده 96 و دو نسخهء خطى از آن هست كه يكى جزو مجموعهء معروف متعلّق به تومانسكى است كه نسخهء مجهول المؤلّف حدود العالم نيز با آن است . نسخهء جهان نامهء اين مجموعه تاريخ 1265 / 663 ه . دارد 97 يعنى بتقريب پنجاه سال پس از تأليف كتاب استنساخ شده است . نخستين بار خود تومانسكى كتاب را با چاپ قطعاتى از آن معرفى كرد . پس از آن ، بار تولد با استفاده از نسخهء پاريس بر اين قطعات افزود . 98 كتاب يك جغرافياى معمولى جهان است و تا حدّى مختصر ؛ كه گويا هدف آن توضيح يك نقشهء جغرافيا بوده كه نسخهء آن به جا نمانده است . 99 ولى بعضى از مطالب آن دربارهء آسياى ميانه تا حدّى مهم است و بار تولد نيز بموقع يادآورى كرد كه دربارهء جغرافياى ما وراء النهر و تاريخ قراختاييان اطّلاعاتى گرانقدر دارد . 100 در سالهاى اخير نيز قطعاتى از آن جزو مطالب مربوط به تاريخ تركمن آمده است . 101 كتاب محمّد بكران اگر چه از لحاظ تاريخ تكامل نوشته‌هاى جغرافيايى اهمّيّت بخصوص ندارد ، اما به هر حال در قلمرو نوشته‌هاى جغرافيايى فارسى بىاثر نبوده و حافظ ابرو به قرن پانزدهم به آن مراجعه كرده 102 و در آخر همان قرن سعيد گرگانى خلاصه‌اى از آن را ضمن كتاب مسالك و ممالك خويش آورده است . 103 گويا جوامع الحكايات و لوامع الرّوايات محمّد عوفى ، كه هدف آن جغرافيا نبود ، از لحاظ مطالب جغرافيايى مهمترين كتاب فارسى دوران پيش از مغول به شمار است . 104 وقت تأليف كتاب به ثلث آخر قرن سيزدهم باز مىگردد . اصل عوفى از بخارا بود و مىباليد كه جدّ بزرگ وى ، عبد الرّحمن عوف ، صحابى و الا مقام بوده است . 105 ولى شهرت و مقام عوفى بر اين بنياد است كه در زبان فارسى مؤلّف بزرگى بوده است . كتاب ديگر او به زبان فارسى به نام لباب الألباب كه از تاريخ ادب سخن دارد ، شهرت بسيار يافته است . عوفى دوران كودكى را به\r\n\r\n","description":"","footnote":"","page_name":" 256 ","page_number":270},
  {"content":"\r\n\r\nما وراء النهر و بيشتر در سمرقند گذرانيد ، ولى به خوارزم و نيشابور نيز اقامت داشت و ، چون اوضاع وطن وى آشفته بود و از حملات مغول اخبار مكرّر مىرسيد ، به دربار ناصر الدّين قباچه ، سلطان پنجاب ، مهاجرت كرد و از آن پس كه او به سال 1228 / 625 ه . به دست التمش ، سلطان دهلى ( 1210 - 1236 / 607 - 633 ه . ) ، به هلاكت رسيد عوفى به دربار آخرى پيوست . التمش نخستين امير هندى بود كه خلفاى بغداد رسما او را شناختند ، ولى اين شناسايى كمى پيش از انقراض خلافت بغداد به دست جنگاوران مغول رخ داد . 106 تأليف جوامع الحكايات پيش از سال 1228 / 625 ه . آغاز شد و پس از سال 1236 / 633 ه . به سر رسيد ، و عوفى آن را به وزير التمش پيشكش كرد . گر چه هنوز متن كتاب چاپ انتقادى نشده « 8 » ولى از قطعات منقول و وضع عمومى و نيز از تحقيق رساى محمّد نظام الدّين به زبان انگليسى ، كه شامل تحليلى دقيق و مفصّل از مضمون كتاب است ، مىتوان انديشهء روشنى دربارهء آن داشت . 107 كتاب عوفى جزو آن دسته از مجموعه‌هاى ادبى است كه مخصوصا در نوشته‌هاى عربى رواج دارد ، يعنى مجموعهء قصّه‌هاى تاريخى و روزمره كه هدف آن نصيحت و پند و گاه سرگرمى است و از جهتى كتاب الفرج بعد الشدة تنوّخى را به ياد مىآورد كه دربارهء آن سخن داشته‌ايم . و عجب نيست ، زيرا خود عوفى اين كتاب را در حدود سال 1223 / 620 ه . به زبان فارسى برگردانيده 108 و بعضى از قصّه‌هاى آن در همين مجموعه تكرار شده است . كتاب عوفى تا حدّى منظّم است ، و البته اين نظم به نسبت زياد ظاهرى است . چهار قسمت دارد كه هر كدام بيست و پنج باب است و تعداد حكايتهاى هر باب با باب ديگر اختلاف دارد . تعداد حكايتها بر طبق شمارهء نظام الدّين دو هزار و يكصد و سيزده است . 109 قسمت اوّل شامل حكايتهايى دربارهء حكمت خالق و معجزات انبياء و اولياء و تاريخ ملوك و خلفا و سيرت مردان شهير است ، دوّم در بيان اخلاق حميده و روشهاى پسنديده است ، سوّم در اخلاق مذمومه است ، و چهارم از اتّفاقات شگفت آور ، عجايب دريا و خشكى ، طبايع حيوان ، لطيفه‌ها ، و نكته‌هاى مردم معروف سخن دارد . بدين‌سان ، مانند همهء مجموعه‌هاى ادبى ، در كتاب عوفى موضوعات مختلف در يك باب بدون ترتيب درهم آميخته است ، ادب و نصيحت و اخلاق و حتى ، به گفتهء سارتن ، جهانشناسى و جانور شناسى در كتاب تاريخ آمده است . 110 مقدار مطالب جغرافيايى ناچيز نيست و گاه ارزش بسيار دارد . بجز مطالبى كه در بخشهاى مختلف كتاب پراكنده است ، باب شانزدهم و هفدهم به جغرافيا به معنى وسيع اختصاص دارد ، و ضمن آن مطالب جغرافيايى به صورت منظم عرضه مىشود . 111 عوفى در اين\r\n\r\n\r\n","description":"","footnote":"\r\n( 8 ) بخش اوّل آن به اهتمام دكتر محمّد معين از سوى انتشارات دانشگاه تهران چاپ و منتشر است . - مترجم عربى .\r\n","page_name":" 257 ","page_number":271},
  {"content":"\r\n\r\nدو باب دورنمايى عمومى از جهان بر طبق نظر جغرافى شناسان رسم مىكند و از بعضى از اقوام ساكن اقليمهاى مختلف اطّلاعاتى مىدهد . فصل شانزدهم با مختصرى از جغرافياى طبيعى آغاز مىشود و به دنبال آن از تقسيم جهان به هفت اقليم سخن مىرود و در اين زمينه عوفى كم و بيش با مسعودى ، از جغرافى شناسان سابق ، و با قزوينى و دمشقى ، از متأخّران ، اتّفاق نظر دارد .\r\nپس از آن از چين و پايتخت قديم و هنر و تمدّن آن گفت و گوست و بعضى از مطالب آن با روايت ابو دلف هماهنگ است ، و رواياتى كه به دنبال آن از قبايل ترك اواسط آسيا و شمال شرق اروپا نقل شده اهمّيّت بسيار دارد . فصل هفدهم با جغرافياى تاريخى روم يعنى دولت بيزانس آغاز مىشود و از سازمان سپاهى و ادارهء شهرى و رسوم دينى آن و هم از دانش يونانى در آسياى صغير سخن مىرود . وصف جزيرة العرب كه بعد از آن هست حكايتهايى از تمدّن عربان پيش از اسلام و زندگى بدويشان همراه دارد . روايت او دربارهء هند ملاحظاتى كوتاه از رواج جادو و تنوع فوق العادهء اقوام و اديان در آن سرزمين است . و به دنبال آن قسمتى دربارهء سپاه و اخلاق و عاداتشان هست . اين فصل با روايتى مفصّل از جزاير درياى قزوين و منطقهء بلغار مجاور آن و قبايل ديگر و ريگهاى روان و شهر زنان خاتمه مىيابد .\r\nچنان كه از اين فهرست‌گونه مىبينيم در قسمت جغرافيايى مطالب واقعى همراه با تفصيلات داستانى آمده است . كتاب روى هم رفته نمونه‌اى خوب از يك كتاب ادبى است ، ولى تا حدّى به سوى عجايب مىگرايد . مجموع روايات درست كتاب بخصوص آنچه مربوط به تاريخ قديم اقوام اتّحاد شوروى است كم نيست . بايد به ياد داشته باشيم كه عوفى - چنان كه براى نخستين بار بار تولد بيان داشته - تنها مؤلّف مسلمان است كه ضمن سخن از مسيحى شدن روسها نام امير ولاديمير را ياد مىكند ، 112 ماركوآرت نيز اهمّيّت بىنظير روايات عوفى را دربارهء قبايل بلغار و يورا و ساكنان شمال اروپا نشان داده است . 113 مطالب وى از قبايل شرق آسيا و قبايل ترك بىاهمّيّت نيست و به گفتهء بار تولد : او نخستين نويسندهء فارسى است كه از اويغور نام مىبرد ، 114 حتى دربارهء شرق دور نيز نكاتى دارد كه بىاهمّيّت نيست . شفر انظار را به قصّهء او ، دربارهء علويانى كه از ستم امويان به چين گريخته و آنجا را وطن خود كرده و حلقهء وصل ميان چين و بلاد اسلام شده‌اند ، جلب كرده است . 115 تنوع مطالب عوفى دليل منابع بىشمارى است كه از آنها استفاده كرده است .\r\nمحمّد نظام الدّين 116 با مهارت بسيار از چهل و چند منبع ، كه اثبات آن به طور قطع ميسّر بوده ، سخن آورده است . براى داشتن انديشه‌اى از مطالب جغرافيايى آن ، تحقيقات و مطالعات جدا لازم است . در قسمتهاى عمومى كتاب نفوذ مؤلّفات جاحظ 117 و بيرونى 118 را مىتوان ديد .\r\nمنابع تاريخى كه مطالب خود را از آن گرفته بسيار فراوان است 119 ولى در فصول جغرافيايى\r\n\r\n","description":"","footnote":"","page_name":" 258 ","page_number":272},
  {"content":"\r\n\r\nبه طور مبهم به كتاب الطبايع و مسالك و ممالك اشاره مىكند . 120 اگر با اطمينان بتوان گفت كه اوّلى ، طبايع الحيوان مروزى متعلق به قرن يازدهم / پنجم ه . است 121 كه به موقع از آن سخن داشته‌ايم نمىتوان گفت كه عوفى از تعداد فراوان مؤلّفات به نام « المسالك و الممالك » كدام يك را منظور دارد ، ولى توان پنداشت كه طبق معمول همهء مؤلّفان قرن دوازدهم و سيزدهم / ششم و هفتم ه . ، او نيز آثار بنياد گذاران مكتب قرن دهم / چهارم ه . را از كتب متأخّران اين گروه كمتر به كار برده است .\r\nكتاب عوفى به حق يكى از آثار كلاسيك زبان فارسى به شمار است . تقريبا همهء نويسندگان متأخّر و از آن جمله حمد اللّه قزوينى و حافظ ابرو ، كه پس از اين به آنها برمىخوريم ، آن را مىشناخته‌اند . جوامع الحكايات بيش از يك بار به تركى ترجمه شده و ابن عربشاه مشهور ( قرن پانزدهم / نهم ه . ) 122 از جمله مترجمان آن بوده است ، و بسيارى از محقّقان معاصر نيز به عنوان يك مرجع عام در زمينه‌هاى مختلف به آن مراجعه كرده‌اند . 123 و به نظر ما از اين جهت اهميت دارد كه ميزان رواج اطّلاعات جغرافيايى را در ميان اديبان نا متخصص در آغاز قرن سيزدهم / هفتم ه . ، يعنى كمى پيش از حملهء مغول ، نشان مىدهد .\r\nبا يك نظر عمومى به قرن سيزدهم / هفتم ه . مشرق ، معلوم توان داشت كه در واقع هيچ نمونهء تازه يا اثر معتبر از آن گونه كه در گذشته بود به وجود نيامده ، ولى مقصود اين نيست كه در دوران مذكور آثارى كه تا حدّى اهميت علمى آن تا به روزگار ما محفوظ مانده باشد نبوده است و در اين مورد يادآورى از سمعانى كافى به نظر مىرسد . تعداد مؤلّفاتى كه هنوز مطالب خاصّ هر علم از آن استخراج نشده فراوان است و نيز در اين دوران مؤلّفات فارسى بيشتر از سابق اهمّيّت دارد و گاه از اصالتى چشمگير بهره‌ور است ، ولى گفتن اين سخن كه در اين دوران نوشته‌هاى فارسى دست كم در زمينهء جغرافيا نيز مانند تاريخ بر نوشته‌هاى عربى برترى يافته به استقبال حوادث رفتن است . به عكس ، قرن پس از اين تعدادى مؤلّفات معتبر به وجود مىآورد كه ، اگر چه نمونه‌هاى تازه نيست ، هدفهايى تازه دارد كه بىگفت و گو در آن ميانه ، از لحاظ تقدّم و هم از لحاظ ارزش ، كتاب ياقوت به مقام اوّل است ، زيرا همهء مطالبى را كه به دوران پيش از حملهء مغول در اين زمينه موجود بوده به دست مىدهد و در قلمرو سفرنامه‌ها و همهء رشته‌هاى جغرافيا از نجومى و لغوى و توصيفى مقامى و الا و بىنظير دارد .\r\n\r\n","description":"","footnote":"","page_name":" 259 ","page_number":273},
  {"content":"\r\n\r\n\r\nفصل 12 ياقوت و مؤلّفان نيمهء اوّل قرن سيزدهم / هفتم ه .\r\nحملهء مغول در تاريخ قسمت شرقى جهان اسلام ، حدّ فاصلى به شمار است ، زيرا از آن زمان مراكز تمدّن بسرعت به سوى غرب كشيده شد و بغداد كه تا آن وقت ، با وجود سقوط سياسى خلافت عباسى ، مقام خود را به عنوان يك مركز علمى حفظ كرده بود ، جاى خويش را به حلب و دمشق و بالأخره به قاهره داد . در نيمهء قرن سيزدهم / هفتم ه . مىشد خلاصه‌اى از هر يك از رشته‌هاى علوم جهان اسلام به دست داد ، ولى دانشوران ديگر بجز ياقوت بدين كار توجهى نداشتند . فقط او دريافته بود كه مىبايد همهء مطالب جغرافيايى موجود دوران او در يك مرجع عام فراهم شود . و چنين شد كه در آن فاجعهء عظيم كه جهان اسلامى را درنورديد قسمتى از مطالبى كه به دسترس وى بود از ميان رفت .\r\nاهميت فرهنگنامهء جغرافيايى ياقوت به نسبت زياد از حدود هدفهاى محصور جغرافيايى مىگذرد . به علاوه ، آخرين نمودار وحدت آرمانى جهان اسلام در زير لواى عباسيان به شمار است ، در صورتى كه واقعا يكى از آثار گذشته بود . كتاب ياقوت مفصّلترين و مهمترين و بايد بگويم در نوع خود بهترين تأليف به زبان عربى در قرون وسطا به شمار است ، 1 براى داشتن تصوّرى از حجم آن كافى است بگوييم كه متن چاپ شده سه هزار و هشتصد و نود و چهار صفحه دارد . اين كتاب جامع جغرافياى نجومى و توصيفى و لغوى و ، علاوه بر آن ، سفرنامه‌هاست . و نيز جغرافيايى تاريخى ، دين ، تمدن ، نژاد شناسى ، نوشته‌هاى عاميانه ، و نوشته‌هاى هنرى شش قرن اول هجرى در آن انعكاس دارد . شمار شواهد شعرى كوچك و بزرگ كه در آن آمده نزديك پنج هزار است 2 كه مصحّح نزديك به سه هزار آن را در منابع ديگر يافته است .\r\nبا وجود ارزش فوق العادهء اين اثر ، دانش اروپايى مدّتها پس از آشنايى با ادريسى و\r\n\r\n","description":"","footnote":"","page_name":" 260 ","page_number":274},
  {"content":"\r\n\r\nابو الفدا آن را شناخت ، و اين آخرى تقريبا تا نيمهء قرن نهم نفوذ خود را حفظ كرده بود . البتّه نام ياقوت گاه و بىگاه از طرف دانشوران مكتب خاورشناسى هلند همچون گوليوس در چاپ فرغانى ( 1669 ) يا گرونوويوس در ضمن تحقيق از « پيدايش و تكامل و فايدهء جغرافيا » ياد مىشد . 3 كوهلر نيز كه قسمت شام جغرافياى ابن الوردى را چاپ كرده است ( 1776 ) او را مىشناخت ، 4 ولى توجه به كتاب ياقوت فقط به قرن نهم و هنگامى آغاز شد كه بتدريج نسخه‌هاى آن به اروپا راه يافت . دو تن از دانشوران شمال يعنى راسموسن ( 1814 ) و فرن ( 1824 ) نخستين كسانى بودند كه قطعهء معروف ابن فضلان را از معجم البلدان نقل كردند . فرن اوّل كسى بود كه دربارهء ياقوت چيز نوشت و او را معرفى كرد و ، چنان كه روزن نشان داده ، تحقيق وى تا آغاز قرن بيستم ارزش خود را حفظ كرده بود . پيش از روزن ، باربيه دو منار خواسته بود ستايش فرن را از شخصيّت علمى ياقوت سست وانمايد ، 5 اما گامهاى بعدى در تحقيق اين موضوع خطاى او را نمودار كرد . شايد وضع ترديد آميز وى از آنجا بود كه متن كامل ياقوت تا سال 1860 به دسترس نبود . روزگار ، صحّت نظر فرن و نيز نظر سنكوفسكى را تأييد كرد . اين آخرى 6 وقتى ترجمهء روايت ياقوت را دربارهء تفليس منتشر كرد ( 1838 ) 7 دربارهء او گفت : « نويسندهء دقيق كوشايى است كه حفظ آثارى گرانقدر از تاريخ و جغرافياى قرون وسطا را به او مديونيم 8 و در كار تحقيق اوضاع جغرافيايى و نژاد شناسى و سياسى دوران خويش غيرت و شور فراوان به كار برده است » . 9 انتشار همهء كتاب به دوران فرن بسيار دشوار بود ، زيرا نه فقط معايب سه نسخه شناخته شدهء آن زمان در كپنهاك و برلن و پاريس ، بلكه حجم قطور كتاب نيز مانع اين كار بود و تقريبا نيم قرن گذشت و كسى در انديشهء آن نبود ، ولى در اين مدت نسخه‌هاى ديگر كتاب كه در پاريس و برلن و لندن به دست آمد مطالعه شد ، و نيز دو كتاب ديگر از ياقوت كه از فرهنگنامه [ معجم البلدان 
  ] كم حجم‌تر بود به چاپ رسيد . 10 چاپ اين دو كتاب كوچك كه در حقيقت به منزلهء مدخل فرهنگنامه است انديشهء چاپ خود آن را به وجود آورد . 11 چاپ كتاب كه در شش جلد و از سال 1866 تا 1873 انجام گرفت يكى از خدمات بزرگ و شايد بزرگترين خدمت و وستنفلد نسبت به دانش اسلام‌شناسى بود . اين چاپ اگر چه نسبت به احتياجات آن زمان عالى بود ، همهء نيازمنديهاى علمى روزگار ما را به عنوان يك متن انتقادى برنمىآورد ، ولى به هر حال اظهار نظرها و فرضيّات فليشر ، نقّاد دوران خود ، كه در جلد پنجم فرهنگنامه چاپ شده ارزش آن را كم نمىكند . و نيز فهرستهايى كه جلد ششم را بدان اختصاص داده‌اند اهميت فراوان دارد . و وستنفلد از كوشش فوق العاده براى تحقيق نام شخصيّتهايى كه ياقوت آورده و مستلزم مراجعه به تعدادى بىشمار از منابع ادبى بود ، باز نماند .\r\n\r\n","description":"","footnote":"","page_name":" 261 ","page_number":275},
  {"content":"\r\n\r\nچاپ مذكور هنوز هم از منابع مهمّ كسانى است كه به مطالعات عربى اشتغال دارند ، و تجديد چاپ متن در قاهره به سال 1906 / 1323 - 1324 ه . چيز تازه‌اى نداشت . 12 مصحّح كار خود را نسبت به چاپ و وستنفلد برتر مىشمرد 13 ولى در واقع فقط همان را تكرار كرد . البته گاهى در اين چاپ تازه قرائتهاى بهترى هست ، ولى اين تصادف صرف است . 14 و جالب آنكه چاپ قاهره دو جلد اضافه دارد ، با عنوان منجم العمران فى المستدرك على معجم البلدان 15 كه مصحّح ، يعنى امين خانجى معروف ، چيزهايى بر معجم البلدان افزوده است . گاهى اين اضافات توضيحاتى دربارهء مطالب ياقوت است و مصحّح اطّلاعات بعدى را بدان افزوده است ، ولى غالبا از بلاد و شهرهاى تازهء اروپا و امريكا و استراليا گفت و گو دارد و اين گونه اضافات كه از نظر علمى ارزش ندارد نشانى جالب از استمرار نمونهء فرهنگهاى جغرافياى قديم در محافل روشنفكر اسلام تا آغاز قرن بيستم است .\r\nكار و وستنفلد سنگ اساسى مطالعه در شخصيّت ياقوت و مطالب كتاب او بود . شايد دربارهء هيچ يك از جغرافى شناسان عرب به اندازهء ياقوت تحقيق نشده باشد . مصحّح ، خود نيز در مقالات مستقل كوشيده تا سرگذشت و مخصوصا سفرهاى او را روشن كند . بمرور زمان دربارهء منابع او و مخصوصا منابع اطّلاعات تاريخى و جغرافيايى كتاب 16 و مشخّصات مؤلّفانى كه از آنها نقل كرده 17 تحقيقاتى انجام گرفت . در نتيجهء چاپ متن كامل كتاب ، بسيارى از منابع آن كه تا مدّتها بعد به طور مستقل به دسترس نبود ، همچون مؤلفات ابن كلبى ، ابن فضلان ، ابو دلف ، ابن بطلان ، و مؤلّفان ديگر ، شناخته شد و عجب نيست اگر در همين كتاب خودمان به نام ياقوت بيشتر از هر جغرافى شناس ديگر به عنوان منبعى دربارهء مؤلّفان سابق برمىخوريم . دربارهء مطالب جغرافيايى ياقوت در مورد يك دوران يا يك ناحيه مطالعات مختلف شده است . از كوشش باربيه دو منار دربارهء فراهم آوردن و منظّم كردن مطالب مربوط به ايران خبر داريم . مطالعه‌اى دربارهء انعكاس جنگهاى صليبى در كتاب ياقوت شده و نيز يك فهرست منظّم از موضوعات ادبى و عاميانه ( فولكلور ) و نژاد شناسى ياقوت با ذكر مراجعى كه از آن مايه گرفته وجود دارد .\r\nبه سال 1890 مدنيكوف ضمن كنفرانسى كه تاكنون چاپ نشده 18 تحليلى كلّى از فرهنگنامه به عمل آورد و توضيح داد كه ياقوت از منابع خويش چگونه استفاده مىكرده و در كار انتقاد آن‌چه روشى داشته است . همچنين بايد گفت كه هنوز هم نظريّات روزن در اين زمينه بكلّى بىاعتبار نشده است . از اين نكات معلوم مىشود كه زمينه براى يك مطالعهء اساسى دربارهء ياقوت فراهم شده و شايستهء آن نيز هست . از نظر ما اهمّيّت زندگى ياقوت كمتر از كتاب او نيست و نمونه‌اى از وسعت فكر و نبوغ كسانى است كه با مؤلّفات خود بناى عظيم تمدّن عربى و اسلامى را بنياد كرده‌اند .\r\n\r\n","description":"","footnote":"","page_name":" 262 ","page_number":276},
  {"content":"\r\n\r\nنام ياقوت نشان مىدهد كه در اصل غلام و مملوك بوده است ، چه رسم بود كه غلامان را به نام سنگهاى گرانقدر يا بوهاى خوش چون زمرّد و كافور و غيره مىخواندند . ياقوت بعدها خواست نام خود را با يعقوب كه از لحاظ تلفّظ همانند ياقوت بود عوض كند ، اما اين نام كه معمولا به غلامان داده مىشود ميان معاصران و نسلهاى بعد و محافل علمى بر او ماند . نسبت وى كه رومى است نشان مىدهد كه از سرزمين بيزانس بوده و شايد نژاد يونانى داشته است . چون پدرش شناخته نبود ، مطابق معمول وى را ابن عبد الله ناميدند . اين نامها رواج فراوان داشت و بسيارى از غلامان كه نژاد رومى داشتند بدان خوانده مىشدند . ياقوت در معجم الأدباء دو تن از معاصران خود را نام مىبرد كه كاملا همنام وى بوده‌اند : يكى ابو الدر ياقوت بن عبد الله رومى كه به عنوان شاعر و اديب شهره بود و به سال 1225 / 622 ه . درگذشت ، و ديگرى ياقوت بن عبد الله رومى كه به موصل مىزيست و نه فقط به عنوان اديب و نحوى بلكه با عنوان خطاط نيز شهره بود و از مكتب ابن بوّاب معروف پيروى مىكرد . مؤلّف به سال 1216 / 613 ه . او را به موصل ديده بود 19 و پنج سال بعد به سال 1221 / 618 ه . درگذشت . 20 ياقوت را به انتساب تاجرى كه او را به غلامى خريده بود و از اهل حماة بود « حموى » نيز خوانند . به اتفاق آراء وى به سال 1179 / 575 ه . تولّد يافت . با زبان اصلى خود بيگانه بود ، يا دست كم آن را خوب نمىدانست . عربى زبان ملى او شد ، ولى ظاهرا چون ريشهء بيگانه داشت ، در اين زبان به مقام فصاحت كامل نرسيد . البتّه اين نكته را علامهء سختگيرى چون فليشر گفته است . 21 شايد تصادف نيست كه نثر هنرى او نيز در اوج بلاغت نيست . 22 به هر حال ياقوت همچون همهء غلامان رومى كه گاه و بىگاه در صفحات اين كتاب به آنها برخورده‌ايم ، به تربيت مسلمانى تعليم شايسته گرفت . مالك او ، كه خود سواد كافى نداشت ، در كار تعليم وى بكوشيد . وى تاجرى متمكّن بود و شايد براى انجام امور خود ناچار بود به بغداد اقامت كند و مىخواست براى كمك كارهاى بازرگانى دبيرى ماهر داشته باشد .\r\nياقوت از جملهء استادان خود دو لغت شناس معروف : عكبرى ( متوفّى به سال 1219 / 616 ه . ) و ابن يعيش ( متوفّى به سال 1245 / 643 ه . ) را نام مىبرد . 23 مالكش در بيشتر سفرها او را به همراه مىبرد و گاه تنها به سفر مىفرستاد . سفرى كه در اين اوان بيش از همه در او اثر نهاد ، رفت و آمد مكرّر به جزيرهء كيش بود كه افق جغرافيايى او را بسط داد . جزيرهء كيش يا كيس و در قالب عربى قيس ، در آن قسمت از خليج فارس جاى دارد كه عربان آن را درياى عمّان نامند و به روزگار ياقوت يكى از مراكز بازرگانى خارجى جهان اسلام بود و نمايندگان اقطار و اقوام مختلف در آن فراهم مىشدند . جزيره از لحاظ نخل و درختان و گياهان ديگر غنى بود . كمى پيش از ياقوت در نيمهء قرن دوازدهم جهانگردى ديگر ، يعنى بنيامين تودلائى آنجا را ديده و\r\n\r\n","description":"","footnote":"","page_name":" 263 ","page_number":277},
  {"content":"\r\n\r\nبسيار ستايش كرده است ، و يكصد سال بعد يعنى در نيمهء دوم قرن سيزدهم ماركوپولوى ونيزى آنجا را بديد و پس از آن بتدريج جاى خود را به جزيرهء هرمز نزديك ساحل ايران داد و طولى نكشيد كه فراموشى بر آن پرده كشيد . 24 در اثناى يكى از اين سفرها در سال 1199 / 596 ه . ياقوت خبر يافت كه مالكش وفات يافته و او را آزاد كرده است ، و بدين سان آزاد و مختار شد . از آن موقع به بغداد اقامت گرفت و به شغل نسخه بردارى و فروش كتاب پرداخت . اين مطالب ما را به ياد صاحب الفهرست معروف ، كه در همين كتاب از او سخن داشته‌ايم ، مىاندازد . پس از آن به سال 1213 / 610 ه .\r\nجهانگردى آغاز كرد كه تا به هنگام درگذشت وى با فواصل بسيار كوتاه مدّت شانزده سال دوام داشت . بر اساس اشاراتى كه در كتاب آمده تصوّرى از سفرهاى او مىتوان داشت و ووستنفلد در اين قسمت سهم عمده دارد . ياقوت در راه شام و مصر از تبريز و موصل گذشت و سه سال بعد يعنى به سال 1216 / 613 ه . او را در دمشق مىبينيم كه از آنجا به سوى حلب و اربل سپس اروميه و تبريز و از آنجا به سوى ايران شرقى رفت . دو سال در نيشابور ماند و دل به دخترى از مردم آنجا داد . سپس از آنجا عازم هرات و سرخس شد و تا مرو رفت و مدت دو سال به كتابخانه‌هاى معروف شهر كه خيليها با شور بسيار از آن ياد مىكنند رفت و آمد داشت ، و به فكر افتاد كه براى هميشه در مرو اقامت كند ؛ بخصوص كه فكر تأليف فرهنگنامه در آنجا و به سال 1218 / 615 ه . براى او پيدا شده بود . به سال 1219 / 616 ه . قصد سفر به خوارزم و بلخ داشت كه از حملهء مغول و سقوط بخارا و سمرقند مطلع شد و به سوى خراسان گريخت و بعضى مطالب علمى خود را به جاى نهاد . در راه از رى و قزوين و تبريز گذشت تا به موصل رسيد و فقير و بىچيز چنان وارد شهر شد كه پيشزى نداشت ، ولى توجّه ابن قفطى ، 25 ( متوفّى به سال 1248 / 646 ه . ) « وزير فيلسوف » سلطان الطاهر بن صلاح الدّين ايّوبى ، فرمانرواى حلب ، 26 به دو فرصت داد كه چند سال روى كتاب خود كار كند و به سال 1224 / 621 ه . متن اوّل آن آماده شد و نخستين نسخهء كتاب را به ابن قفطى پيشكش كرد 27 كه در حلب بر او وارد شده بود . به سال 1227 / 624 ه . بار ديگر سوى فلسطين و مصر رفت و باز به حلب بازگشت و از آغاز ژانويه سال 1228 / 625 ه . پيراستن كتاب را آغاز كرد ، ولى مرگش فرصت نداد ، زيرا به سال بعد يعنى روز بيستم اوت 1229 / 626 ه . در كاروانسرايى به نزديك يكى از دروازه‌هاى حلب به جوار پروردگار رفت و هنوز از پنجاه سالگى نگذشته بود . كتابهاى خود را وقف يكى از مساجد بغداد كرد و دوست خود ابن اثير ، مورّخ معروف ، را به اجراى آن گماشت كه كتابها را به آنجا برد . 28 سال پس از وفات وى ابن خلكان ، مؤلّف معروف شرح حالها ، كه به حلب رفته بود نقل مىكند كه اهل علم هنوز ستايشگوى وى بودند و از فضل و ادبش گفت و گو داشتند . 29 با توجّه به\r\n\r\n","description":"","footnote":"","page_name":" 264 ","page_number":278},
  {"content":"\r\n\r\nمحنتهاى سالهاى آخر زندگى ، نه خطاهاى ناچيزى كه به مؤلّفات او راه يافته ، بلكه تعداد اين مؤلّفات بزرگ و ارزش فوق العاده و ترديدناپذير آن تعجب آور است و به نظر ما فرهنگ بزرگ جغرافيايى از همه مهمتر است كه در اينجا فقط از آن سخن مىكنيم .\r\nچنان كه ديديم ، انديشهء فرهنگنامه به سال 1218 / 615 ه . در مرو پديد آمد و رنگ خاصّ كتاب از اوضاعى كه با تأليف آن پيوسته بود ، بر ما معلوم مىشود . 30 چنين رخ داد كه ياقوت با امام سمعانى ، پسر مؤلّف الأنساب معروف ، در مجلسى بود و از كلمهء حباشه ، نام محلّى در جزيرة العرب ، سخن رفت كه در حديث آمده بود و ياقوت بر بنياد اشتقاق كلمه مدلّل داشت كه بايد آن را با ضم « ح » خواند ، ولى يكى از حاضران مصرّ بود كه بايد حباشه با فتح « ح » خوانده شود و ياقوت نتوانست مرجع موثّقى به تأييد نظر خود پيدا كند ، و با آنكه كتابخانه‌هاى مرو در آن هنگام پر از مراجع بود ، از يافتن شاهد ناتوان ماند . در اين هنگام مصمّم شد تا فرهنگ جغرافيايى را توضيح كند بلكه تلفّظ درست آنها را نيز به دست دهد . بنا بر اين كتاب وى از نوع آن فرهنگهاى لغوى است كه از قرن نهم به بعد با آن روبه‌رو شده‌ايم ، و اين نكته از كلمات خود ياقوت به هنگام وصف كتاب در مقدّمه معلوم مىشود كه گويد : « كتابى است دربارهء نام شهرها و كوهها و درّه‌ها و دشتها و دهكده‌ها و جاها و وطنها و درياها و رودها و بركه‌ها و بتها » . 31 به همين جهت آن را معجم البلدان ناميده است .\r\nبا آنكه ياقوت راهى هموار در پيش داشت كه بسيار كسان از پيش پيموده بودند ، باز هم بيم آن داشت كه به آن متّهم شود كه از تأليف فرهنگ هدف جغرافيايى صرف دارد ، بدين جهت بيشتر از هر چيز كوشش دارد تا مطالب خود را با شواهدى از قرآن و حديث تأييد كند . 32 اشاره مىكند كه آيات خالق و دلايل قدرت او بر همهء زمين گسترده است ، از اين رو در قرائت سفرنامه‌ها و اطّلاع از وضع شهرها فوايد بزرگ هست و اندرزهاى نكو ، و مرد پارسا مىبايد كه در اثناى سفر مشاهدات خود را به منظور فايدهء معاصران و نسلهاى بعد يادداشت و تدوين كند . ياقوت از اين نكته كه اطّلاعات جغرافيايى از لحاظ علمى نيز اهمّيّت دارد غافل نيست . به عقيدهء او نسخه برادران و روايتگرانى كه نامها را بىدقّت مىپذيرند ، غالبا آنها را به خطا ثبت مىكنند ، 33 در صورتى كه همهء مردم به ضبط درست اعلام نياز دارند . حاكمان و قانونگزاران بايد از فتح هر شهر به دست مسلمانان خبر داشته باشند كه چگونه انجام گرفته تا خراج شهر را تعيين توانند كرد . اهل حديث بايد علما و مجتهدان معروف هر ولايت را بشناسند . اطلاع يافتن از آب و هوا و اوضاع طبيعى براى طبيبان اهمّيّت دارد . منجّمان نيز بايد منازل نجوم را بدانند تا طالع بلاد را توانند ديد . شاعران و عالمان لغت بايد تلفّظ نام مكانها و رودها و كوهها و چاهها را درست بدانند تا خطا نكنند و مضحكهء مردم دانا نشوند . ياقوت\r\n\r\n","description":"","footnote":"","page_name":" 265 ","page_number":279},
  {"content":"\r\n\r\nشرحى را كه در مقامات حريرى آمده ، كه يكى از دانشمندان بزرگ دوران از تعيين محلّى عاجز مانده بود ، شاهد گفتار خود مىگيرد . 34 همهء اين دلايل كه ياقوت آورده در حد خود موجّه است و بار ديگر تصوّرى از آن ملاحظات عملى كه نوشته‌هاى جغرافيايى را به نزد مؤلّفان مسلمان پديد آورد و به كمال رسانيد ، به دست مىدهد كه البته ياقوت همه را ياد نمىكند .\r\nدر آخر مقدّمه نام جغرافى شناسان سلف را بتفصيل مىآورد ؛ اما نبايد پنداشت كه نام همهء مؤلّفاتى را كه مرجع وى بوده‌اند آورده است . 35 سابقا بسيارى از آنها را نام برديم و دربارهء بعضيشان فقط بر ياقوت تكيه داشتيم ، زيرا متن آثارى كه از آنها نقل كرده به جا نمانده است .\r\nياقوت مقدّمه را با تحليل كتاب و روش تأليف آن به سر مىبرد ؛ 36 كه روزن اين قسمت را در تحقيقى كه از آن ياد كرديم تا حدّى روشن كرده است . ياقوت تقاضاى كسانى را كه به اصرار خواستار اختصار كتاب وى بوده‌اند با خشونت رد كرده و در اين مورد به حكايتى از جاحظ در معايب اختصار كتب استشهاد مىكند . 37 به دنبال مقدّمه پنج باب هست كه به منزلهء مدخل كتاب است . باب نخست از نظريّات مختلف دربارهء شكل زمين بر اساس جغرافياى رياضى كه ماهيّت آن را مىشناسيم سخن دارد و خود او زمين را به شكل كره مىداند ، كه فلك چون مغناطيس از هر طرف آن را مىكشد . باب دوّم از نظام تقسيم اقاليم گفت‌وگو دارد و ضمنا بروج دوازده‌گانه و بلاد متعلّق بدان و راههاى عملى براى تعيين قبلهء هر شهر را نيز ياد مىكند . باب سوّم در تفسير اصطلاحات جغرافيايى است كه از بريد ، فرسخ ، ميل ، و عنوان ناحيه‌ها چون اقليم ، كوره ، ولايت ، استان ، رستاق ، طسوج ، جند ، آباد ، سكه ، و مصر گفت‌وگو مىكند ، آنگاه اصطلاحات جغرافياى نجومى را چون طول ، عرض ، درجه ، و دقيقه ، و اصطلاحات مخصوص خراج و درآمد زمين را چون صلح ، سلم ، عنوة ، خراج ، فىء ، غنيمت ، صدقه ، خمس ، و اقطاع شرح مىدهد . باب چهارم فهرست بلادى است كه مسلمانان گشوده‌اند به ترتيب خراجى كه از هر يك وصول مىشود . باب پنجم بحثى مقدماتى است در اخبار بلاد و مردم نواحى مختلف و طبقه‌بندى ممالك از لحاظ منزلت و اهمّيّت ؛ كه بابل به مقام اوّل است ، سپس هند ، آنگاه چين ، بعد ترك ، بعد روم . از پس اين بابهاى مقدمه‌وار كه پنجاه صفحهء كتاب را مىگيرد فرهنگ به معناى دقيق آغاز مىشود .\r\nنام مكانها مانند فرهنگهاى سابق به ترتيب ابجدى آمده ، ولى فراموش نبايد كرد كه ترتيب كلمات وابسته به يك حرف گاه به خلاف سابق است . پس از نام ، توضيحاتى مفصّل دربارهء تلفّظ آن با ذكر اختلاف قرائتها هست . غالبا ياقوت به توضيح منشأ و اصل كلمه مىپردازد و به عادت لغت شناسان عرب مىخواهد كلمه را از مايهء لغات عربى درآورد . جز در موارد استثنايى از انديشهء عربى نبودن آن غافل است و بحث لغوى معمولا با شواهدى از\r\n\r\n","description":"","footnote":"","page_name":" 266 ","page_number":280},
  {"content":"\r\n\r\nشاعران عرب كه مىتوان در كار تلفّظ درست بر آنها تكيه كرد همراه است و گاه مقياس تلفظ كلمه به كمك بحر و قافيهء شعر مشخّص مىشود . پس از آن طول و عرض مكان و برج مخصوص آن معيّن مىشود .\r\nبه دنبال آن ، قسمت تاريخى است كه از اصل محلّ جغرافيايى و كيفيّت پيدايش و سكنه و نقش تاريخى آن بحث مىكند و غالبا اخبار و داستانهاى متعلّق بدان را نيز همراه دارد . اگر نام محل در قرآن آمده شاهد آن نقل مىشود . اگر مسلمانان آن را گشوده‌اند تاريخ فتح گفته مىشود و تقريبا هميشه از نام دانشوران محل بخصوص فقها و اهل حديث و نام استادان و شاگردانشان سخن مىرود . به علاوه ، در بعضى از موارد ياقوت از جاها و شهرهايى كه ديده گزارشى دقيق دارد . از بناهاى مختلف ، قلعه‌ها ، بندرها ، و عادات و اخلاق قبايل و اقوام بتفصيل سخن مىكند و از عجايب بلاد دور غافل نمىماند . ضمن سخن حكايات جالب و نكته‌ها و لطيفه‌ها و اشعار منتخب و گهگاه قطعات يا رسائل كامل از مؤلّفان سابق نقل مىشود و يك مقالهء مستقل ده و پانزده صفحه‌اى به وجود مىآيد .\r\nالبتّه همهء كلمات فرهنگ چنين مفصّل نيست . قسمت لغوى هميشه هست ولى به هنگام سخن از محلّى گمنام يا نامعروف طبعا قسمت تاريخى وجود ندارد . در اين موارد قسمت نجومى نيز نيست و مشخّصات و محل بتقريب معيّن مىشود و گاه توضيح كلّى كلمه با يك سطر به سر مىرود .\r\nگفت‌وگو از منابع فرهنگ ياقوت ضرورت ندارد . در فصول پيشين مكرّر از آن سخن داشته‌ايم و گفته‌ايم كه وى همهء مطالب جغرافيايى را كه طى شش قرن روى هم انبوه شده بود فراهم آورد . با آنكه مؤلّف سليقهء لغوى دارد ، اما اين كتاب جامع چنان كه مكرّر معلوم داشته‌ايم ، به جغرافياى لغوى يا توصيفى بس نكرده شامل جغرافياى نجومى نيز هست و در آن زمينه از منابعى كه گاه به‌جا نيست مطالبى به دست مىدهد . هونيگمان اين موضوع را در كتاب خويش راجع به هفت اقليم با دقّت كامل روشن كرده و از بعض موارد فرهنگ نيز معلوم مىشود . مثلا ياقوت از ميان همهء زيجها ( يعنى جدولهاى نجومى ) به زيج ابو عون اسحاق بن على توجّه خاص داشته 38 كه براى كارشناس بزرگى چون نالينو شناخته نبوده و شباهت آن را با صورة الأرض خوارزمى 39 از روى قطعات منقول ياقوت اثبات كرده است . از اينجا توان دانست كه ياقوت حتى در اين زمينه كه چندان مورد توجّه وى نبوده منابعى به دسترس داشته كه به ما نرسيده است .\r\nمطالب ياقوت فوق العاده متنوّع است و مانند نمايندگان مكتب كلاسيك در عالم اسلام محصور نمانده و نيز مانند نمايندگان مكتب لغوى براى مواضع جزيرة العرب اهمّيّت استثنايى قائل نشده و چنان كه ديديم به جهان اسلام و شرق دور به يك شكل توجّه كرده و اين قضيّه\r\n\r\n","description":"","footnote":"","page_name":" 267 ","page_number":281},
  {"content":"\r\n\r\nدربارهء اروپاى شرقى و شمالى نيز صادق است . البته مشرق را بهتر از مغرب مىشناسد ، ولى از ناحيهء اخير نيز گاه اطّلاعاتى مىدهد كه نمودار وسعت معرفت وى از اوضاع آنجاست . آمارى مدلّل داشته 40 كه ياقوت تنها مؤلّفى است كه قطعاتى از دو كتاب مفقود دو مؤلّف سيسيلى را نگاه داشته ، يكى ابو على حسن ( حدود سال 1050 ) 41 و ديگرى ابن قطاع ( متوفّى به سال 1121 / 515 ه . ) 42 كه همهء اطّلاعات خود را دربارهء جزيرهء مذكور از آنها گرفته است . به عكس اين ، اطّلاعات وى دربارهء ايتاليا نوعا خوب نبوده و همين قضيّه چنان كه زيبولت گويد دربارهء كرس ، لومباردى ، كالابريا ، مالت ، و جز آن صادق است . 43 بجز فرهنگ بزرگ ، دو كتاب جغرافى ديگر با نام ياقوت ارتباط دارد كه پيش از فرهنگ چاپ شده بود و پس از آن بىارزش شد : يكى ، كه پس از فرهنگ بزرگ و با هدفى خاص تأليف شده ، عنوان كتاب المشترك وضعا و المفترق صقعا دارد ، يعنى فرهنگ جاهايى است كه نام آن مشترك است . از عبارات خود ياقوت در مقدّمهء كتاب معلوم مىشود كه آن را از فرهنگ بزرگ استخراج كرده تا مراجعه به آن آسان باشد . مطالب كتاب بسيار مختصر است و همهء استطرادهايى كه مايهء اعتبار منبع اصلى است افتاده و چون از پس فرهنگ بزرگ تأليف شده گاه مطالبى مختصر بدان افزوده شده كه در فرهنگ بزرگ نيست . در اين گونه موارد مراجعه بدان مفيد تواند بود . مطالب آن از لحاظ تعداد مفصّل است و يكهزار و نود و يك نام مربوط به چهار هزار و دويست و شصت و يك محلّ جغرافيايى در آن هست .\r\nكتاب ديگر كه عنوان متكلّفانهء مراصد الاطلاع على اسماء الأمكنة و البقاع دارد و جوينبول متن آن را چاپ كرده 44 كار ياقوت نيست ، و مختصرى از فرهنگ بزرگ است كه يكصد سال بعد ظاهرا به وسيلهء شخصى به نام صفى الدّين عبد المؤمن بن عبد الحكم ( متوفّى به سال 1338 / 739 ه . ) فراهم شده و هنوز دربارهء مؤلّف آن اختلاف هست . 45 رنو ، كه متن چاپ شده را با دقّت كامل مطالعه كرده ، به اين نتيجه رسيده كه دست كم سه مختصر يا سه رونويس با يك عنوان وجود داشته كه فقط يكى از ياقوت بوده كه به ما نرسيده است . 46 با توجّه به نظر ياقوت دربارهء « مختصر نامه‌ها » كه در آخر مقدّمهء فرهنگ بزرگ آمده وجود تأليفى از اين گونه متعلّق به او مشكوك مىنمايد . رنو مختصر دوّم را از عبد المؤمن مذكور مىداند 47 و سوّمى را به سيوطى مشهور نسبت مىدهد 48 . كتاب اخير در همين اواخر به دست آمده 49 و جوينبول آن را در شش جلد چاپ كرده كه مورد توجّه بسيار شده 50 تا آنجا كه كار و وستنفلد را در مورد چاپ فرهنگ بزرگ به نسبت زياد آسان كرده است . و اكنون نيز از اين جهت اهمّيّت دارد كه مىتوان نكات پيچيدهء فرهنگ بزرگ را به وسيلهء آن توضيح كرد . البته اضافات جوينبول بر كتاب مذكور هميشه مفيد و پرارزش خواهد ماند .\r\n\r\n","description":"","footnote":"","page_name":" 268 ","page_number":282},
  {"content":"\r\n\r\nياقوت اديبى گسترده افق و نويسنده‌اى پر كار و ذو فنون بود . بدون نياز به گفت‌وگو از مؤلّفات مفقود وى كافى است معجم الأدباء را ياد كنيم كه به حجم و اهمّيّت از فرهنگ جغرافيايى [ معجم البلدان 
  ] كمتر نيست ، بلكه از لحاظ مطالب تاريخى و فرهنگى جهان اسلام از آن برتر است . ياقوت را با محقّقى چون بيرونى ، كه در سطح جهانى است ، يا جهانگردى از نوع مسعودى و مقدسى برابر نمىتوان گرفت ، اما با قياس به گروه جغرافى شناسان لغوى چون بكرى ، ياقوت نه فقط از لحاظ فراوانى و تنوع مطالب بلكه از لحاظ روش مستقل و هوشمندانه نيز از همهء آنها سراست . به همين دلايل تأليف جغرافيايى او به حق ختم دوران پيش از حملهء مغول به شمار مىرود و خود او را نيز به صف بزرگترين جغرافى شناسان آن دوران مىتوان شمرد و فرهنگ وى تا به روزگار ما مرجعى موثّق و بىمانند است .\r\nدو سال پس از وفات ياقوت معاصر سالمندتر او ، موفّق الدّين عبد اللطيف ( ابن يونس ) بغدادى ، 51 در بغداد وفات كرد . وى دانشور لغت شناس نبود ، بلكه زيست شناس بود و كتاب قطورى ننوشت ، بلكه رساله‌اى كوچك دربارهء مصر نوشت كه داراى ارزش جغرافيايى بسيار بود .\r\nسرگذشت او را خوب مىدانيم ، زيرا در چند كتاب مطالبى دربارهء او هست . خود وى نيز چيزهايى در اين زمينه نوشته كه ابن ابى اصيبعة ( متوفى به سال 1270 / 668 ه . ) در فصل خاص وى در تاريخ اطباء آورده است . جد ابن ابى اصيبعة دوست نزديك عبد اللطيف بوده و پدرش نيز به نزد عبد اللطيف درس طب خوانده است . وى در بغداد به سال 1162 / 557 ه . تولّد يافت و در آنجا بزرگ شد و ادب آموخت و كيميا ؛ كه در آن موقع شامل كيميا و طب ، هر دو ، بود . از آن هنگام مركز اين گونه علوم سوى مغرب مىرفت ، بدين جهت عبد اللطيف به جست وجوى علم ، نه به دنبال ياقوت سوى ما وراء النهر ، بلكه به شام و مصر سفر كرد . سفر وى به سال 1189 / 585 ه . از موصل آغاز شد كه در آنجا از فقيه رياضيدان معروف ، كمال الدّين بن يونس ، علم آموخته بود . ابن يونس يكى از دانشورانى بود كه توانستند مسئلهء هندسى را كه امپراتور فردريك هوهنشتاوفن با مسائل ديگر بر علماى مسلمان طرح كرده بود حل كنند . 52 در فلسطين عبد اللطيف مورد توجّه صلاح الدّين ايّوبى ، قهرمان جنگهاى صليبى ، قرار گرفت كه به او جايزه داد و به مدرّسى يكى از مساجد دمشق گماشت . پس از وفات صلاح الدّين به سال 1193 / 589 ه . وى به مصر رفت و از حمايت ايّوبيان بهره‌ور شد و در آنجا فقه درس مىداد و تحقيقات خود را در رشتهء طب و گياهشناسى دنبال مىكرد . روابط با ايّوبيان آشنايى او را با عدهء زيادى از عالمان بزرگ مصر و شام چون عماد الدّين اصفهانى مؤلّف سيرة صلاح الدّين و القاضى الفاضل ، وزير صلاح الدّين ، و نيز موسى بن ميمون آسان كرد . در مصر عبد اللطيف شاهد قحطى هول انگيز و وباى مهلك سال 1200 - 1202 / 597 - 598 ه . بود . به سال 1207 /\r\n\r\n","description":"","footnote":"","page_name":" 269 ","page_number":283},
  {"content":"\r\n\r\n604 ه . بار ديگر او را در حلب مىبينيم كه از آنجا سفرى به آسياى صغير كرد كه چند سال طول كشيد و مدّتى را به دربار امير ارزنجان به نزديك ارز روم گذرانيد . محتملا در اين سفر از نزديك با اخبار مغولان آشنا شده و ذهبى مورّخ ( متوفّى به سال 1348 / 748 ه . ) 53 بسيارى از روايات وى را دربارهء آنها نقل كرده است . عبد اللطيف به دوران پيرى به بغداد بازگشت و در آنجا به سال 1231 / 629 ه . درگذشت .\r\nعبد اللطيف دانشورى پرمايه ، ذو فنون ، نكته بين ، و نمونه‌اى از علماى محقّق بود كه شوق معرفت و علاقه به تجربه را با هم دارند . معرفت وى منحصر به مؤلّفات عربان نبود .\r\nمؤلّفات يونانيان و بخصوص ارسطو ، ديوسكوريدس ، و جالينوس را نيز مىشناخت . تنها به حرفهء طب اشتغال نداشت ، بلكه محقّق علوم طبيعى نيز بود و نظريّات جالينوس را با مومياييهاى مصرى تطبيق كرد و بعضى از مطالب او را دربارهء تشريح تغيير داد . پس از مشاهدهء يك موميايى در بوصير نشان داد كه به خلاف گفتهء جالينوس ، فك پايين يك استخوان دارد نه دو استخوان . 54 اين گونه علاقه و قدرت تحليل دقيق در همهء ملاحظات وى دربارهء طبيعت و اشخاص نمودار است .\r\nعبد اللطيف در فقه و ادب و علوم طبيعى به مفهوم وسيع كلمه همچون گياهشناسى ، طب ، و تشريح مؤلّفات بسيار دارد ، ولى شخصيّت وى در اثرى تجلّى مىكند كه آن را بيشتر از ديگر آثار وى مىشناسيم و مربوط به نوشته‌هاى جغرافيايى است ؛ يعنى رسالهء كوچك او دربارهء مصر كه دانش اروپايى از پايان قرن دوازدهم آن را شناخته و عنوان آن چنين است :\r\nكتاب الإفادة و الاعتبار فى الأمور المشاهدة و الحوادث المعاينة بأرض مصر ، چنان كه خود عبد اللطيف مىگويد كتاب وى مختصر كتابى بزرگتر در همين موضوع است كه تأليف آن را به رمضان سال 1204 / 600 ه . در قاهره آغاز كرده و به سال 1206 / 603 ه . در بيت المقدّس آن را پيراسته و به الملك العادل ، برادر و يكى از جانشينان صلاح الدّين ، پيشكش كرده تا به تعبير او « چيزى از اخبار بلاد او ، اگر چه دير آيد ، از جملهء علوم شريفه پوشيده نباشد ؛ و چيزى از احوال رعيّت ، اگر چه دور باشد ، مكتوم نماند » . 55 كتاب دو مقاله دارد كه هر يك به چند فصل تقسيم مىشود . فصل اوّل از مقالهء اوّل ملاحظاتى كلّى دربارهء طبيعت و مردم مصر به دست مىدهد . فصلهاى دوّم و سوّم گياهان و حيوانات مصر را وصف مىكند ؛ و تحقيقات مخصوص در تاريخ گياهان نشان داده كه مطالب پر ارزشى دارد . 56 فصل چهارم انديشه‌اى تازه دارد ، زيرا عبد اللطيف ضمن آن آثار باستانى مصر را توصيف مىكند . چنان كه مىدانيم عربان به آثار قديم كمتر توجّه داشته‌اند و عبد اللطيف در اين زمينه وضع استثنايى دارد و جالبتر آنكه وى به تخريب و محو وحشيانهء آثار قديمى\r\n\r\n","description":"","footnote":"","page_name":" 270 ","page_number":284},
  {"content":"\r\n\r\nاعتراض مىكند . نيز جست و جوى گنجهاى قديمى را كه بر مبناى خرافات و عقايد پوچ است ناپسند مىشمارد . در فصل پنجم از بناهاى معاصر مصر و كشتيها سخن دارد . فصل ششم از اقسام غذاها و خوردنيها گفت و گو مىكند . مقالهء دوّم كتاب فقط سه فصل دارد : فصل اوّل مربوط به نيل است و عبد اللطيف بار ديگر از پاره‌اى عقايد پوچ رايج دربارهء منابع نيل و علت طغيان آن انتقاد مىكند . وى در صدد بود تا هر ساله مقدار طغيان را اندازه‌گيرى كند . دو فصل اخير توصيف زنده و ترس آورى از حوادث 1200 - 1202 / 597 - 598 ه . است كه قحطى هول انگيز و وباى خطرناك مصر را درنورديد . به عنوان طبيب و محقّق دقّت ملاحظه و خونسردى خويش را حفظ كرده و با دقّت كامل موارد هول انگيز آدمخوارى را شرح مىدهد و مىگويد كه چگونه طبيبانى كه به عيادت بيماران مىرفتند ربوده مىشدند و چگونه مجرمانى را كه گناه آدمخوريشان ثابت شده بود مىسوزانيدند و صبحگاه جثهء آنها خورده شده بود . در اين اوضاع وحشت‌آور عبد اللطيف علاقه به اطّلاع و تحقيق را از دست نداده و چند ملاحظهء تشريحى و طبى داشته و كتاب وى به عنوان وثيقه‌اى انسانى و جالب ارزش خود را حفظ كرده و نه فقط از لحاظ جغرافيايى صرف ، بلكه به سبب توصيف اوضاع تاريخى و اجتماعى آن دوران نيز اهمّيّت دارد . به علاوه ، شامل مسائل متنوّع علمى نيز هست .\r\nعربشناسى اروپا از ديرباز اين اثر را شناخت و از نخستين مراحل تكامل خود بدان توجّه شايسته كرد . از آغاز قرن هفدهم بنيانگذار عربشناسى انگليس ، پوكاك بزرگ ، يك نسخهء خطى بسيار قديمى كتاب را از مشرق آورده كه اكنون در كتابخانهء بودليان موجود است .\r\nوى مىخواست اين اثر را ترجمه و چاپ كند و چند بار اين كار را آغاز كرد ، ولى گويا در تمام قرن هفدهم و هجدهم لعنتى شوم همراه آن بود . 57 چاپى كه وايت آماده كرده بود فقط به سال 1789 انتشار يافت ، 58 بار ديگر به سال 1800 تجديد چاپ شد ، 59 و از روى آن دوبار به آلمانى و يك بار به لاتينى ترجمه شد ، سرگذشت مؤلّف نيز از كتاب ابن ابى اصيبعه ترجمه و همراه آن چاپ شد ، و عاقبت يك ترجمهء خوب آن با شرح و تعليقات به وسيلهء سيلوستردوساسى منتشر شد ( 1810 ) ؛ يعنى تحقيق معروف وى به عنوان  Relation d ' Egypte  كه نسبت به آن دوران اثرى برجسته بود . اين تحقيق هنوز هم ، مانند كتاب ، اهمّيّت خود را از دست نداده ، و روزن در آغاز قرن نوزدهم ، بجز تحقيق معروف فرن دربارهء ابن فضلان ، چيزى را همسنگ آن ندانسته است .\r\nآخرين كسانى كه حق كتاب را شناختند نمايندگان نهضت ادب معاصر عرب بودند كه در دههء چهارم اين قرن عبد اللطيف توجّه آنها را جلب كرد و سلامة موسى ، نقّاد معروف ، كتابى كوچك دربارهء او نوشت ( 1934 ) 60 و محمد عبد الله عنان مورّخ يك فصل از كتاب گرانقدر خود مصر الإسلامية ( 1931 ) 61 را به او اختصاص داد . بدين‌سان عبد اللطيف مورد توجّه\r\n\r\n","description":"","footnote":"","page_name":" 271 ","page_number":285},
  {"content":"\r\n\r\nعربشناسان و عربان شد و زيست شناسان و مورّخان نام او را تكرار كردند . با اينكه وى از طبقه‌اى بود كه با طبقهء ياقوت بكلّى بيگانه مىنمود او نيز مانند ياقوت نمونه‌اى بود از زمان و محيط خود بلكه نمونه‌اى بود از تمدّن عرب و اسلام در پايان حملهء مغول .\r\nجغرافى شناسان عرب با گياهشناسى بيگانه نبودند بلكه گاه اين علم هدف اساسى مؤلّفات و سفرنامه‌هايشان بود . پس از عبد اللطيف دانشورى از اندلس به مصر سفر كرد كه لقب « النّباتى » [ گياهى 
  ] داشت . كنيهء او « ابن الرّومية » نشان مىدهد كه مادرش از مسيحيان اسپانيا بوده است ، اما نام وى چون نامهاى عادى مسلمانان « ابو العباس احمد بن محمّد » بود . وى در اشبيليه تولّد يافت و هم در آنجا ظاهرا به سال 1239 / 637 ه . پس از سفرهاى بسيار درگذشت . 62 با آنكه لقب « حافظ » داشت و قرآن را از بر كرده بود ، علاقهء او به گياهشناسى بود ؛ تا آنجا كه عربان وى را در اين رشته از دانشوران بزرگ خود به شمار آوردند . و اين به حق بود ، زيرا در گياهشناسى به سبب علاقهء شخصى مطالعه كرد نه فقط براى مقاصد طبّى چنان كه معمول بود . در آغاز در اسپانيا و در طول جبل طارق سفر كرد . آنگاه در حدود سال 1217 از دريا گذشت و شمال افريقا و مصر را ديد و به حج رفت و پيوسته به دنبال مطالعهء گياهان بود . العادل ، سلطان ايّوبى ، مىخواست وى را كه طبيبى دانشمند بود به اقامت در مصر علاقه‌مند كند اما او ترجيح مىداد كه براى آشنايى با گياهان شام و عراق به آنجاها سفر كند ، و شايد از راه سيسيل سوى اندلس بازگشت . وى نتيجهء ملاحظات و مطالعات خود را در كتابى كه عنوان عادى كتاب الرحلة دارد گردآورده . از قطعات باقى مانده معلوم توان داشت كه همهء اين كتاب مربوط به مسائل گياهى بوده و در اين زمينه اطّلاعات تازهء فراوان داشته و از آن جمله مطالبى است كه دربارهء گياهان سواحل درياى سرخ آورده است . وسيلهء اطّلاع از اين كتاب قطعات مفصّلى است كه معاصر كمسالتر و شاگرد مؤلّف ، ابن بيطار ( متوفّى به سال 1248 / 646 ه . ) نگاه داشته است . 63 چون همهء اين دانشوران از دوران موحّدين بوده‌اند ، رواست از مورّخى سخن آوريم كه مىخواسته مطالب تاريخى را از جغرافيا جدا كند ، و اين كارى بود كه مؤلّفان عربى ، چنان كه ديديم ، چندان توجّهى بدان نداشته‌اند . او عبد الواحد مراكشى همنام منجّم معروفى بود كه دربارهء او سخن داشتيم . 64 وى به سال 1185 / 581 ه . به مراكش تولّد يافت ، در فاس علم آموخت و در اندلس مقيم شد و به حج رفت ؛ سپس در مصر اقامت گرفت و به هنگام تسلّط صليبيان بر دمياط ( 1220 - 1222 / 617 - 619 ه . ) آنجا بود . 65 تأليف اساسى وى كتاب المعجب فى ( تلخيص ) اخبار المغرب است كه خاصّ تاريخ دولت موحّدون كرده و مقدّمه‌اى كوتاه از حوادث پيش از آن دارد . وى تأليف آن را به حدود سال 1324 / 621 ه . به سر رسانيده است . از دههء پنجم قرن پيش كتاب به وسيلهء چاپ دوزى و\r\n\r\n","description":"","footnote":"","page_name":" 272 ","page_number":286},
  {"content":"\r\n\r\nآنگاه ترجمهء فرانسوى فاينان به دسترس است . مراكشى در انجام دستور مولاى خويش در قسمت اخير كتاب يك گزارش جغرافيايى از دولت موحّدون آورده ، ولى در مقدّمهء آن عباراتى آمده كه معلوم مىدارد وى اين را مطلقا مناسب كار مورّخ نمىداند ، گويد :\r\nو مولاى ما بفرمود تا ياد ولايتها و شهرهاى مغرب با فاصلهء هر شهر از ديگرى از برقه تا سوس اقصى به اين تأليف افزوده شود ، و از جزيرهء اندليس و شهرهاى آن كه در تصرّف مسلمانان است به همان ترتيب سخن آيد ، و بنده طبق معمول چاره نديد جز آنكه بسرعت بپذيرد و فرمان خدمت را اطاعت كند كه اين به حكم شرع و عرف بر او واجب بود . گر چه اين باب از هدف اين تأليف بر كنار و به باب مسالك و ممالك مربوط است كه كتابهاى فراوان دربارهء آن نوشته‌اند ، همچون كتاب ابو عبيد الله بكرى اندلسى و كتاب ابن فيّاض اندلسى نيز ، و كتاب ابن خرداذبه ايرانى و كتاب فرغانى و ديگر كتابها كه خاصّ اين كار است و شرح كامل از آن دارد و ما به خواست خدا و به اقتضاى رأى مولاى و الا قدر خويش از اين باب همان قدر گوييم كه حدود ولايت بر او معلوم شود و بتقريب تصوّرى از آن داشته باشد ، بى درازگويى بر روشى كه در ساير كتابهايمان مرسوم داشته‌ايم . 66 از اين گفتار معلوم توان داشت كه عربان نيز علاقه داشته‌اند مايه‌هاى تاريخى را از جغرافيا جدا كنند و هر كدام را بر طبق قواعد كلى در قالب خود درآرند ولى نتوانسته‌اند اين كار را عملى كنند .\r\nمصر ايّوبى كه از بليّات حملهء مغول بر كنار مانده بود ، پناهگاه دانشوران شرق و غرب شد و گويى زمينه آماده مىشد تا پس از سقوط بغداد به دست مغول به جاى آن مركز فرهنگ عرب شود . دانشوران مصر در حفظ و استمرار ميراثى كه در آنجا پديد آمده بود كوشا بودند ، و در اين دوران به مؤلّفانى از نمونه‌هاى سابق برمىخوريم . از يك سو نوع خاصّ جغرافياى ديوانى ، يعنى مراجع ادارى و اقتصادى ، مخصوص دبيران ديوان بود كه قوانين الدواوين ابن ممّاتى ، كه در نوع خود تنها نبود ، بهترين نمودار آن به شمار است ؛ و از سوى ديگر بتدريج مايهء كتابهاى « خطط » كه گزارشهاى تاريخى و ادارى نواحى و محلات مختلف شهرهاى بزرگ بود فراهم شد و بسط يافت . شايد مؤلّفات نابلسى ( متوفّى به سال 1243 / 641 ه . ) را ، كه جغرافى شناس و مرد اداره بود ، بهترين نمونهء اين دو روش توان دانست . 67 نام كامل او كه عثمان بن ابراهيم نابلسى صفدى است نشان مىدهد كه اصل وى از فلسطين بوده است ، ولى به دوران نجم الدّين ايّوب ، سلطان ايّوبى ( 1240 - 1249 / 637 - 647 ه . ) ، در مصر مقيم بود و به كار دولتى اشتغال داشت . شايد از نفوذ ابن ممّاتى بر كنار نمانده بود كه\r\n\r\n","description":"","footnote":"","page_name":" 273 ","page_number":287},
  {"content":"\r\n\r\nتأليفى همانند تأليف او كرد با عنوان كتاب لمع القوانين المضيئة فى دواوين الديار المصرية كه نسخه‌هاى خطى آن به دسترس است . قسمت اساسى كتاب نيز چون ابن ممّاتى از سازمان مالى ديوانهاى مختلف و مهمتر از همه ديوان احباس سخن دارد كه به كار اوقاف مىپرداخت ، قسمت اعظم ادارهء مالى را نيز به عهده داشت ، و تنها ديوانى بود كه بىتوقيع خاصّ سلطان دستورهايى مىتوانست داد . 68 نابلسى به سال 1243 / 641 ه . به حكومت فيّوم رسيد و در مدت دو سال گزارشى كامل از آن فراهم آورد 69 كه به وسيلهء موريتز چاپ شده و به دسترس است .\r\nبه زحمت مىتوان گفت كه آيا اين كتاب با نسخهء خطى موجود در استانبول كه عنوان اظهار صنعة الحىّ القيّوم فى ترتيب بلاد الفيّوم دارد يكى است يا نه . 70 كتاب نابلسى عنوان سادهء تاريخ الفيّوم و بلاده دارد و از نوع جغرافياى اقليمى است و ضمن ده باب گزارشى دارد كه غالبا از نقاط مسكون فيّوم است 71 و گويى نه باب كوتاه مقدّمهء باب آخر است . پس از توصيف مختصر و عمومى منطقه مطالبى مختصر از آب و هوا و مزاج مردم دارد . گزارش سازمان آبيارى منطقه و اتّصال كانالهاى آن به نيل مفصّلتر است . در باب مخصوص سكنه ، از تقسيم آنها به حضرى و بدوى سخن مىكند و فهرستى از نام قبايل عرب مىآورد . در همهء بابهاى كتاب به مسجدها و ديرها و بالاخره طبيعت ولايات توجّه خاص دارد . به دنبال آن قسمت اساسى كتاب است كه نقاط مسكون را توصيف مىكند و چنان دقيق و مفصّل است كه به كمك آن نقشهء منطقهء فيّوم را رسم توان كرد . كتاب همچون همه مؤلّفات ديگر از اين نوع از مسائل اجتماعى و اقتصادى و جغرافياى طبيعى منطقه مطالب مختلف دارد و يكى از دانشوران به كمك اين مطالب فهرستى از گياهان فيّوم فراهم آورده است . 72 در صورتى كه نابلسى مانند بعضى از اسلام خود كه يادشان گذشت دانشمند گياهشناس نبوده است .\r\nجغرافياى اقليمى در اين دوران مسيرهاى ديگر نيز داشت و مؤلّفان آن هميشه از اهل منطقهء مورد بحث نبودند . مسلما معلوم نيست چگونه كسى مانند يوسف بن يعقوب دمشقى ، معروف به ابن مجاور ، 73 كارشناس برجسته مسائل جنوب جزيرة العرب و حجاز ميانه شده است ، با آنكه وى به دمشق متولّد شد و در بغداد رشد يافت 74 و با هند نيز روابطى داشت و مدّتى مقيم مولتان بود و به سال 1221 / 610 ه . از راه دريا از ديبل به عدن رفت و به هر حال به سال 1230 / 627 ه . در ديار عربستان بود . اين تاريخ را در كتاب او مىيابيم . 75 بنا بر اين به احتمال قوى تأليف آن كمى پيش از سال 1233 / 630 ه . انجام گرفته است 76 و از همين جا توان پنداشت كه تاريخ وفات وى ، كه معمولا بعضى از مؤلّفان آن را به سال 1291 / 690 ه . باز مىبرند ، 77 به احتمال قوى خيلى عقبتر است . شايد اين اختلاف تاريخ را چنين توضيح توان داد كه عنوان ابن مجاور نام شخصى او نبوده بلكه نامى عمومى بوده كه به عنوان احترام براى\r\n\r\n","description":"","footnote":"","page_name":" 274 ","page_number":288},
  {"content":"\r\n\r\nتعدادى از افراد خاندان وى به كار مىرفته است . همين ترديد نام دربارهء تأليف او نيز هست كه به نظر محققان سابق معمولا عنوان تاريخ المستنصر دارد ، ولى چون مطالب آن ارتباط با اين موضوع رايج ندارد ، گويا طبق نظر آخرين محقّقى كه در اين باب سخن داشته عنوان را تاريخ المستنصر بايد خواند . 78 نخستين دانشورى كه از نزديك با كتاب ابن مجاور آشنا شد ، اشپرنگر بود كه قدر او را نيك شناخت ( 1864 ) و گاه وى را همسنگ مقدسى كرد . 79 ابن مجاور تقريبا همهء بلادى را كه وصف كرده ديده است . گزارش وى از عربستان جنوبى فقط وصف مناطق و نواحى نيست ، بلكه از راهها ، مسافتها ، آثار منزلها ، و اخلاق و عادات مردم گفت و گو دارد و روايات و افسانه‌هاى محلى را نقل مىكند و نسبت به آن علاقهء مفرط نشان مىدهد . از تاريخ قديم اطلاعات كافى ندارد و دانشور روايتگر نيست . اشپرنگر ترديد كرده كه وى از نوشته‌هاى جغرافيايى اسلاف خود اطّلاعات درستى داشته است . 80 اما دخويه اين ترديد را بسيار سبك كرد و ضمن اشتغال به آماده كردن كتاب براى چاپ متوجّه شد كه از منابع ابن مجاور معلوم مىشود كه در زمينهء جغرافيا 81 و شعر عربى و حتى فارسى اطلاعاتى عميق داشته است . 82 ضمن سفرهاى دريايى با مجموعه‌هاى موسوم به « راهنامجات » ( راهنماهاى دريايى ) كه فران از اهمّيّت آن سخن آورده آشنا شده بود . 83 خطوط دريانوردى را نيك مىشناخت ؛ مثلا از فاصلهء نجران ، كه در عربستان جنوبى واقع است ، با جاوه سخن مىكند . 84 ظاهرا به مسائل دريانوردى علاقه‌مند بوده و چنان كه فران معلوم داشته ، شهادتى منحصر به فرد و گرانقدر از وجود يك ناوگان دريايى مالگاشى به روزگار قديم به جا نهاده است . 85 ولى اهمّيّت ابن مجاور از اين گونه مشاهدات مدوّن نيست ، بلكه بر مبناى مشاهدات وى از زندگى عامه است . به زحمت مىتوان اين همه اطّلاعات اقليم شناسى و فرهنگى و داستانى پيش مؤلّف ديگرى يافت كه جمعا از معرفت عميق وى از هند ، بخصوص در زمينهء نژاد شناسى و ادب عاميانه ( فولكلور ) ، حكايت دارد . 86 بتفصيل از ترتيب زناشويى و رسوم عروسى در زبيد يمن 87 و مكّه 88 سخن دارد و با شور فراوان از رسوم بدوى قبيله بجيله كه در محلّى به نام سرو - ما بين طائف و تباله - اقامت داشته‌اند ياد مىكند 89 و همهء اين مطالب را جهانگردان بعدى تأييد كرده‌اند . لاندبرگ ، خبرهء لهجه‌هاى جنوب جزيرة العرب كه زمانى در انديشهء چاپ اين اثر بود ، 90 مطالب فراوانى دربارهء نژاد شناسى از آن بيرون كشيده 91 كه به كمك آن انديشهء روشنى از محتويات اين قسمت كتاب و سبك ساده و روان آن مىتوان داشت . 92 قسمتى مهم از تاريخ المستبصر - نزديك به يك پنجم - از شهر عدن سخن دارد 93 و اين قسمت از ديرباز و تقريبا به يك زمان با خود مؤلّف شناخته شده است . فران ، چنان كه عادت\r\n\r\n","description":"","footnote":"","page_name":" 275 ","page_number":289},
  {"content":"\r\n\r\nاوست ، در سالهاى اخير توضيحاتى رسا دربارهء قسمتى از آن داده 94 ولى چاپ كامل اين قسمت اخيرا ( 1936 ) به وسيلهء لوفگرين انتشار يافته است . 95 گزارش عدن ، مانند همهء كتاب ، مخلوطى عجيب و جالب از روايت داستانى تاريخ قديم و مشاهدات دقيق مؤلّف است . مطالب نژاد شناسى بسيار فراوان است . مايه‌هاى اقليم شناسى نيز به قدر كافى هست . جالب آنكه بعضى از نسخه‌هاى خطى كتاب يك نمونه ابتدايى از نقشهء شهر عدن همراه دارد . 96 تاريخ نسخه‌هاى خطى كتاب بسيار پيچيده است . 97 بجز نسخه‌هايى كه به كمك شفر به اروپا راه يافت 98 دو نسخهء ديگر نيز به دوران دخويه و لاندبرگ به دست آمد . 99 با اين همه ، اين دو دانشور كه براى چاپ متن كامل كتاب آماده مىشدند هيچ كدام نتوانستند دربارهء آن تصميم بگيرند . شايد لوفگرن خوش اقبالتر از آنها بود كه نسخهء استانبول را نيز به نسخه‌هاى سابق افزود 100 و قطعاتى از كتاب ابن مجاور را انتشار داد . كتاب براستى در خور يك چاپ كامل است . البته مبالغه است كه مانند نخستين محقّق اين موضوع ، وى را همسنگ مقدسى بدانيم يا ، هماهنگ با محقّق ديگر ، همتاى همدانى بشناسيم . 101 با وجود اين بىترديد توان گفت كه ابن مجاور نويسنده‌اى است اصيل كه اسلوبى خاصّ خود دارد و شايد از لحاظ ملاحظات نژاد شناسى مقام اول را احراز مىكند .\r\nاز اين همه معلوم توانيم داشت كه در نيمهء اول قرن سيزدهم همهء قلمرو عرب از حملهء مغول آسيب نديد و نمونه‌هاى معروف نوشته‌هاى جغرافيايى در كار رشد و نموّ بود ، و نويسنده‌اى همانند ياقوت ، كه ناگزير از مقابل سپاه جرار چنگيزخان فرارى شد ، بعدا كتابى به وجود آورد كه در زمينهء فرهنگهاى جغرافى به منزلهء گفتار قاطع و خاتمهء نيك بود . پس از سقوط بغداد به دست مغول به سال 1258 ، مراكز فعاليت مدوّن زبان عرب ، چنان كه از پيش گفتيم ، به طرف شام و دور تر از آنجا به سوى غرب منتقل شد ، ولى مقصود اين نيست كه تأليف جغرافيايى به كلى از شرق برفت ، زيرا چنان كه مىدانيم به دوران مغول تعدادى آثار برجستهء تاريخى و جغرافيايى به زبان فارسى پديد آمد . در زبان عربى نيز به نيمهء دوم قرن سيزدهم / هفتم ه . كتابى به وجود آمد كه در ميان عامهء خوانندگان رواجى كم نظير يافت ؛ و آن كتاب كيهان نگارى قزوينى است كه ، چون فرهنگ ياقوت ، در نوع خود نمودار كمال است . كتاب قزوينى از آن گونه تأليف جغرافيايى است كه از عجايب سخن مىكند و در اين باب چنان كامل و شامل است كه پس از آن مطلب تازه‌اى به دست نيامد و مؤلفان ديگر يا به تلخيص كتاب قزوينى بس كردند يا به دستكارى آن پرداختند .\r\n\r\n","description":"","footnote":"","page_name":" 276 ","page_number":290},
  {"content":"\r\n\r\n\r\nفصل 13 نيمهء دوم قرن سيزدهم / هفتم ه .\r\nدر قرن پس از حملهء مغول در قلمرو نوشته‌هاى جغرافيايى آثارى برجسته پديد آمد كه در نوع خود مقام فرهنگ ياقوت را داشت گر چه به اعتبار آن نبود . نام قزوينى ، ابو الفدا ، و دمشقى چه در مشرق و چه در عرصهء خاورشناسى اروپا شهرت فوق العاده يافت ولى از اواخر قرن نوزدهم ، كه آثار مؤلّفان دوران پيشتر به دست آمد ، اين نامها بتدريج اهمّيّت خود را از دست داد و به صف دوّم رفت ، ولى در نتيجهء تحقيقات تازه ، در آثار آنها جنبه‌هايى تازه كشف شده كه محقّقان پيش از آن غفلت كرده بودند . بنا بر اين نمىتوان گفت كه تا به روزگار ما همهء مطالب اين گونه تأليفات مطالعه شده است و نيز در همين دوران مانند دوران پيش در زبان فارسى تعدادى مؤلّفات جغرافيايى يا وابستهء به جغرافيا پديد آمد كه نمودار كمال اين رشته در زبان مذكور بود .\r\nدر نيمهء دوم قرن سيزدهم ، بجز سفرنامه‌ها كه ارزش يكسان ندارد ، دو كتاب جلب نظر مىكند كه يكى به مغرب قلمرو اسلام و ديگرى به مشرق آن ارتباط دارد . ابو الحسن على غرناطى معروف به ابن سعيد در حدود سال 1214 / 610 ه . در نزديكى غرناطه تولّد يافت . منبع عمدهء اطّلاعات ما دربارهء او قطعه‌اى است كه خود او نوشته و مقّرى در كتاب معروف خويش آورده است . 1 ابن سعيد در اشبيليه علم آموخت و بيشتر زندگى خود را در جست وجوى دانش به سفر گذرانيد و به گفتهء يكى از دانشوران قرن نوزدهم در سفرهاى خود « از مغرب اقصى بر ساحل اقيانوس اطلس تا خليج فارس برفت و دانشوران بزرگ و كتابهاى معتبر را بديد . » 2 به سال 1240 / 638 ه . همراه پدر نخستين بار به حج رفت و شمال افريقا و مصر را بديد و در راه بازگشت به سال 1243 / 640 ه . پدرش به اسكندريه درگذشت 3 و او تا سال 1250 / 648 ه .\r\nدر قاهره بماند . سپس از آنجا به شام رفت و مدّتى در موصل و بغداد و بصره سكونت داشت .\r\n\r\n","description":"","footnote":"","page_name":" 277 ","page_number":291},
  {"content":"\r\n\r\nچند سال پيش از تسلّط هولاكو بر بغداد ، ابن سعيد در شصت و سه كتابخانهء آنجا - كه با شور و علاقه‌اى مانند علاقه و شور ياقوت در گفت و گو از كتابخانه‌هاى مرو ، از آن ياد مىكند - مطالعات خود را ادامه داد . آنگاه همراه ابن عديم ، مورّخ معروف ، راهى حلب و دمشق شد و بار ديگر به حج رفت . 4 در سال 1254 / 652 ه . به دربار امير تونس بود ، و در 1267 / 666 ه .\r\nسوى ارمنستان سفر كرد 5 و از اسكندريه و حلب گذشت ، زيرا مىخواست هولاكوى جبّار ( متوفّى به سال 1265 / 663 ه . ) را با چشم خود ببيند . 6 و اين تناقض تاريخ موجب ترديد در صحّت واقعهء اخير است . 7 به گفتهء يكى از روايات ، ابن سعيد هنگام بازگشت از همين سفر به سال 1274 / 673 ه . به دمشق درگذشت . روايتى ديگر تاريخ وفات وى را چندين سال پس از اين مىبرد و مىگويد كه به سال 1286 / 685 ه . در تونس اتفاق افتاده است . به‌طور كلى ابن سعيد با وجود سفرهاى دائم ، مؤلّفى پر كار بود و به نوشته‌هاى هنرى بخصوص شعر كه در آن شهرتى يافت رغبت آشكار داشت . 8 وى وطن خويش اندلس را دوست داشت و شوق وطن در اشعار پرمايه و احساس او جلوه‌گر است . 9 به ابن حوقل اعتراض كرد كه چرا از اخلاق مردم اندلس خرده گرفته بود ، 10 و خود شهرهايى را كه ديده بود از اندلس پست‌تر مىشمرد و اين احساس را به اختصار چنين تعبير مىكند : 11 سخنى گويم كه بس باشد ؛ از وقتى از جزيرهء اندلس درآمده‌ام و بر دشت « عدوه » گذشته‌ام و شهرهاى بزرگ آن را چون مراكش و فاس و سلا و سبته بديده‌ام و سپس در افريقا بگشته‌ام و مغرب ميانه و بجايه و تونس را ديده‌ام ، سپس به ديار مصر رفته و اسكندريّه و قاهره و فسطاط را ديده‌ام ، سپس به شام رفته و دمشق و حلب و ديگر شهرهاى آن را ديده‌ام ، در آن ميانه شهرى به رونق و آب و درخت اندلس - بجز فاس مغرب اقصى و دمشق شام - نديده‌ام . حماة نشانى از اندلس دارد و مانند ساختمانهاى خوب و استوار و زيباى آن ، جز آنچه در دولت بنى عبد المؤمن به مراكش بنياد شده و بعضى از بناهاى تونس ، نديده‌ام . ولى بناهاى تونس چون اسكندريّه بيشتر با سنگ برآمده ، امّا خيابانهاى اسكندريّه وسيعتر و خوبتر است . ساختمانهاى حلب نيز نكوست كه از سنگ سخت ساخته‌اند به ترتيب درست . 12 مؤلّفات تاريخى ابن سعيد در محافل علمى مورد توجّه است ، زيرا وى به رسم خاندان خود مؤلّفاتى را كه پدر و جدش آغاز كرده بودند 13 و همه از تاريخ عرب از دوران جاهليّت تا به روزگار نزديك زمان مؤلّف سخن دارد ، به پايان رسانيد . به قرن بيستم اين مؤلّفات از راه\r\n\r\n","description":"","footnote":"","page_name":" 278 ","page_number":292},
  {"content":"\r\n\r\nتحقيقات خاص 14 و چاپ بعضى از فصول آنها كه از ميان نرفته بود 15 شناخته شد . در اين فصول همراه مطالب تاريخى ، مقدارى نه چندان كم ، مايه‌هاى جغرافيايى هست و اسلوب آن نشان رغبت مؤلّف به نوشته‌هاى هنرى است . از جمله توصيف سيسيل است كه موريتز از يكى از تأليفات تاريخى وى - كه بدان اشاره كرديم 16 - از نسخه‌اى كه قسمتى از آن به خط مؤلّف نوشته شده درآورده است .\r\nفعاليّت جغرافيايى ابن سعيد بيشتر با روش ادريسى ارتباط دارد و اين نكته از عنوان اثر وى كه كتاب جغرافيا فى الأقاليم السبعة است روشن مىشود و گويى مكتب متّبع مؤلّف را مشخّص مىكند . ضمنا بايد بگوييم كه اشكال مربوط به رونويسها و تلخيصهاى كتاب بتمامى حل نشده 17 و تحقيق بار تولد كه در دههء آخر قرن پيش انجام شد تنها مطالعه‌اى است كه پيرامون اين موضوع صورت گرفته و انعكاسى از توجّه به محتويات كتاب است ، ولى تا به روزگار ما كتاب چاپ نشده و مطالعهء دقيق آن آسان نيست . آشنايى ما با اين كتاب از قسمتى است كه به آغاز قرن چهاردهم / هشتم ه . مربوط مىشود و نسخهء خطى آن در مؤسسهء مطالعات شرقى وابسته به فرهنگستان علوم شوروى موجود است . 18 بعضى از محقّقان به استناد يكى از نسخه‌ها پنداشته‌اند كه كتاب تأليف احمد بن ياقوت حموى ، پسر ياقوت معروف ، است ، 19 ولى اين مخالف واقع است ، زيرا اگر تأليف اين قطعه چنان كه در نسخه آمده ميان سال 1231 - 1232 / 721 - 723 ه . انجام گرفته باشد ، چنين نتيجه مىدهد كه عمر پسر ياقوت در آن موقع كمتر از نود و هفت سال نبوده است . 20 قسمتى ديگر از اين كتاب عنوان كتاب بسط الأرض فى طولها و العرض دارد و جالب آنكه نسخه‌اى از آن كه ابو الفدا به كار برده و ملاحظات خويش را بر حاشيهء آن نوشته در پاريس موجود است . 21 با وجود ابهامى كه در مورد نسخه‌هاى كتاب هست مىتوان گفت كه جغرافياى ابن سعيد در مطالب اساسى و فصل بندى كاملا بر ادريسى تكيه دارد ، زيرا اقليمها را به هفت تقسيم مىكند كه هر كدام به نوبهء خود به ده قسمت تقسيم مىشود ، ولى به طورى كه هونيگمان متوجّه شده 22 « اين قسمت هيچ نشانى از مكتب بطلميوس ندارد » زيرا مفهوم « اقليم » بر مبناى انديشهء نجومى بتدريج از ميان رفته است . چيزى كه ابن سعيد از ادريسى بيشتر دارد اين است كه عرض و طول همهء نقاط مسكون را چنان دقيق معيّن كرده كه به كمك آن مىتوان يك نقشهء جغرافيايى به نسبت كامل رسم كرد .\r\nگر چه كتاب جنبهء روايتى دارد ، ولى بايد بگوييم كه تأليفى پرمايه است و اطّلاعاتى كه از اروپاى غربى و بخصوص فرانسه و مجارستان مىدهد ، خالى از تازگى نيست و نيز گزارش آن از آسياى صغير و منطقهء قسطمونى كه در آن موقع مركز تركمن بوده جالب است . ابن سعيد اطّلاعاتى از صقلابيان غربى سواحل بالتيك به ما مىدهد . بار تولد دربارهء اطّلاعات وى از\r\n\r\n","description":"","footnote":"","page_name":" 279 ","page_number":293},
  {"content":"\r\n\r\nاروپاى شرقى و داخل آسيا تحقيق برجسته‌اى كرده است . روس‌هاى سواحل درياى آزوف ( آزاق ) و رود دون 23 را مىشناخته و نيز تفصيلاتى از كوههاى قفقاز 24 و اقوام ساكن شمال و شرق آن چون بر طاس ، غز ، كومان ، و قبچاق آورده است . 25 بيشتر اطّلاعات وى از چين بر مبناى ادريسى است ولى نام تركى پكن را كه خانبالق است و نيز نام حاكم وقت آن را كه محمود يلواج و از مردم خوارزم بوده مىدانسته است . ابو الفدا در صحّت اين روايت ترديد كرده و آن را در كتاب جغرافيايى خود نياورده است . 26 به طور كلّى ابو الفدا دربارهء ابن سعيد سختگير است و در چند جا از كتاب خود مىگويد كه در آغاز كار بر روايت او از مغرب اعتماد كرده از اين جهت كه مغربى بوده است ، ولى به زودى خطاهاى وى را معلوم داشته و از آن خوددارى كرده است . 27 ولى دانش اروپايى اين قضاوت سخت ابو الفدا را در همه جا نمىپذيرد . آمارى كه خبرهء منابع مربوط به اروپاست عقيده دارد كه ابن سعيد از جنوب اروپا و بخصوص ايتاليا اطّلاعات خوب دارد 28 و دربارهء نواحى و شهرهاى آن چون ساردنى ، كرس ، نايل ، سالرنو ، رم ، پيزا ، و جنوا مطالب تازه دارد كه مؤلّفان ديگر از آن بىخبر بوده‌اند و شايد از تاجران اندلسى و آفريقاييان گرفته است . 29 اين قضيّه دربارهء اطّلاعات او از سواحل افريقا شرقى و غربى نيز صادق است كه شخصا آنجا را نديده ، ولى مطالب خود را از يك كشتيبان عرب به نام ابن فاطمه گرفته كه چيزى دربارهء او نمىدانيم و شايد به قرن پيش از آن مىزيسته است . 30 كشتيبان مذكور در طول ساحل غربى افريقا تا مصبّ رود سنگال رفته است كه در آن موقع مىپنداشتند اين رود از راه رود نيجر با منبع نيل ، كه منطقهء درياچهء چاد را نيز جزو آن مىدانستند ، ارتباط دارد . 31 ابن فاطمه ظاهرا در شرق افريقا نيز تا سفالهء زنگ رفته و ماداگاسكار را خوب مىشناخته است 32 و شايد روايت مهمّى كه از ميان مؤلّفان عرب فقط ابن سعيد دربارهء اقامت هندوان در جزيرهء مذكور آورده از ابن فاطمه بوده است . 33 همهء اين ملاحظات عمومى و خصوصى نشان مىدهد كه جغرافياى ابن سعيد در خور توجّه محقّقان معاصر است و نظرى كه نيم قرن پيش بار تولد ابراز داشته هنوز درست است كه گويد : « اين كتاب نسبت به ادريسى و ابو الفدا استقلال دارد و ابو الفدا و مترجمان و مصحّحان نتوانسته‌اند همهء مطالب آن را بگيرند . » 34 يعنى هنوز كتاب ابن سعيد محتاج تحقيقى خاص است تا مسائل پيچيدهء آن را به قدر كافى روشن كند .\r\nنمىتوان گفت كه ابن سعيد به نزد عربان يا دانشوران اروپايى گمنام است ، اما شهرت كامل وى در آن دوران و دورانهاى بعد به سبب قزوينى بود كه از همهء نويسندگان عرب به عامهء خوانندگان نزديكتر بود ، زيرا آشنايى عامهء خوانندگان با آثار مكتوب طبعا با نام دانشوران بزرگ ارتباط ندارد ، بلكه بيشتر نصيب كتابهايى مىشود كه با سليقهء آنها جور باشد و به آن\r\n\r\n","description":"","footnote":"","page_name":" 280 ","page_number":294},
  {"content":"\r\n\r\nعلاقه‌مند شوند . اگر ياقوت در رشتهء فرهنگ به اوج رسيد قزوينى بزرگترين كيهان نگارى بود كه علوم را براى عموم ساده كرد . چنان كه از پيش ديديم نمايندگان اين رشته از پايان قرن دوازدهم / ششم ه . پديد آمدند . اينان تنها به توضيح قوانين حاكم بر نظام شمسى بس نكردند بلكه به همهء پديده‌هاى كرهء زمين پرداختند . و به يك زمان داراى نقش منجّمان ، جغرافى شناسان ، زمين شناسان ، معدن‌شناسان ، و گياهشناسان بودند و خود در اين مورد مكمّل كار جاحظ و مسعودى و بيرونى به شمار مىآيند اما طبعا كارشان اصالت و عمق نداشت . اينان غالبا مردمى صوفى مسلك و ساده دل بودند كه در همه چيز معجزات خالق را مىديدند و بيشتر رسائلشان رنگ موعظه و ارشاد داشت . و به خلاف جاحظ و امثال او هدفشان اصالت و ابداع نبود ، بلكه به نقل و اقتباس بس مىكردند و معمولا در اين كار امين بودند و در ترتيب مطالب مقامى برجسته داشتند . مؤلّفاتشان استقلال نداشت ولى غالبا روشن و ساده و منظّم بود . قزوينى در اين رشته به اوج ابداع هنرى رسيده و به دورانهاى بعد دمشقى و ابن الوردى نيز به دو پيوستند . 35 قزوينى روايتگرى كامل است و نمونه‌اى روشن از نوشته‌هاى دوران انحطاط را به دست مىدهد . اطّلاعات گسترده و معلومات فراوان دارد ، اما مطلب تازه يا نظريهء بكر ندارد . همه چيز را از ديد خاص خود فهميده و كتابى به وجود آورده كه شامل همهء معارف دوران اوست . وى به عنوان يك نويسنده سبكى روشن و عالى دارد و بىگفت و گو در كار ساده كردن مطالب علمى كه مورد رغبت عامّه تواند شد يك نابغه است كه پيچيده‌ترين موضوعها را با مهارتى فوق العاده در قالبى روشن و جالب و دلپسند مىريزد . اسلوب وى ساده و متنوّع است ولى غالبا مخلوطى از روايتهاى مؤلّفان سابق را نقل مىكند . 36 به نظر يكى از دانشوران معاصر ، كيهان نگارى قزوينى مهمترين اثرى است كه يك نويسندهء عرب در قرون وسطا به وجود آورده است . غالبا دانشوران او را باهرودوت و پلينى همسنگ كرده‌اند . البتّه اين مقايسه تا حدّى موجّه است ، اما بايد گفت كه قزوينى ، نه از لحاظ روح نقدى بر اين دو مؤلّف قديمى برترى دارد و نه از لحاظ روش . 37 نام قزوينى زكريّا بن محمّد است . او را با همنامش حمد الله قزوينى ، مورّخ جغرافى شناس معروف فارسى زبان كه دربارهء او سخن خواهيم داشت اشتباه نبايد كرد . قزوينى به سال 1203 / 600 ه . تولّد يافت . با وجود انتساب به قزوين ، از يك خاندان اصيل عرب بود كه از روزگارى دراز در عراق عجم اقامت گرفته بودند . عربى وى پر از كلمات نامأنوس است و اسلوب كلاسيك ندارد . معلوم مىشود كه زبان طفوليّت وى عربى نبوده است . 38 از زندگى و استادان وى اطّلاعات كمى داريم ، از جمله اينكه حدود سال 1233 / 630 ه . به دمشق بود و آنجا زير نفوذ صوفى معروف ، ابن عربى ( متوفّى به سال 1240 / 638 ه . ) ، 39 قرار گرفته و نيز با\r\n\r\n","description":"","footnote":"","page_name":" 281 ","page_number":295},
  {"content":"\r\n\r\nنويسنده و اديب بزرگ ، ضياء الدّين بن اثير ( متوفّى به سال 1239 / 637 ه . ) ، 40 برادر مورّخ معروف ، كه در آن وقت مقيم موصل بوده روابطى داشته است . بىگفت و گو قزوينى فقه آموخته بود ، زيرا در شهرهاى واسط و حلهء عراق عهده‌دار قضاوت شد . معلوم نيست كه آيا پس از تسلّط هولاكو بر بغداد در اين منصب ماند يا آن را رها كرد ، ولى مسلّم است كه مطالعات علمى خود را ادامه داد و مدّتها پس از آن به روزگار پيرى در سال 1283 / 682 ه . به بغداد درگذشت .\r\nشهرت قزوينى از دو كتاب است كه گاهى مردم آنها را با هم اشتباه مىكنند ، ولى به هر حال با هم ارتباط كامل دارند . كتاب اوّل را به عنوان مجازى « كيهان نگارى » نام توان داد و دوّمى كتاب « جغرافياى اوست . هر دو كتاب رواج فراوان يافته و اشكال مربوط به نسخه‌ها را افزوده است . كتاب كيهان نگارى معمولا عنوان عجائب المخلوقات و غرائب الموجودات دارد كه آن را به عطا ملك جوينى ، حاكم بغداد به روزگار مغول كه كمى پس از اين به عنوان علامه نيز به او برمىخوريم ، پيشكش كرده است 41 و معلوم مىشود كه قزوينى مىكوشيده تا زندگانى خود را با وضع تازه سازش دهد . نيمهء اول عنوان ، تكرار عنوان كتاب احمد طوسى است كه از آن سخن داشته‌ايم و نشان مىدهد كه كتاب از نوع « عجايب » است و رواج اين عنوان ميان مؤلّفات اين رشته مايهء اشتباه آن دو با يكديگر شده است . كتاب جمعا دو قسمت است كه به طور جداگانه از جهان علوى و سفلى سخن دارد . پيش از آن مقدّمه‌اى هست شامل طبقه‌بندى همهء موجودات كه طبق مكتب يونانى و بخصوص ارسطو انجام شده است . قسمت اول كه خاصّ جهان علوى است از اجرام سماوى يعنى آفتاب و ماه و ستارگان و ساكنان جهان بالا ، يعنى فرشتگان ، و وقت شناسى و تقويمهاى عربى و سريانى وعيدها و روزهاى مشخص سخن دارد . قسمت دوّم خاصّ زمين و پديده‌هاى آن به معنى وسيع كلمه است كه ضمن آن به طور كلّى از عناصر چهارگانه و سپس جداگانه از آتش و هوا و آب و نيز از شهابها و بادها سخن مىرود . اين قسمت از تقسيم معموره به هفت اقليم و علّت وقوع زلزله و پيدايش كوهها و رودها و چشمه‌ها گفت و گو دارد و علّتهاى طبيعى و زمين شناختى كه براى توضيح آن مىآورد بىلطف نيست . 42 پس از آن گفت و گويى از مناطق سه گانهء طبيعت يعنى منطقه معدنى ، گياهى ، و حيوانى هست 34 كه منطقهء اخير با انسان و خصايص اخلاقى و تشريح و تركيب عضوى او و مشخّصات اقوام مختلف آغاز مىشود و به دنبال آن از مخلوقات ديگر و نخست از جنّيان و غولان سخن مىرود 44 و از اين مجموع تابلوى رنگارنگ پديد مىآيد پر از مايه‌هاى جغرافيايى كه غالبا تكرار مطالب كتاب جغرافياى اوست .\r\nاز كيهان نگارى قزوينى يك روايت كوتاه هست كه شهرت فراوان دارد و مكرّر چاپ\r\n\r\n","description":"","footnote":"","page_name":" 282 ","page_number":296},
  {"content":"\r\n\r\nشده و متنهاى تازه‌اى نيز هست كه گاه عنوانى مخالف عنوان واقعى كتاب دارد . قديمترين نسخهء متن كوتاه در مونيخ به‌جاست كه تاريخ آن به سال 1280 / 678 ه . مىرسد ، يعنى هنگامى كه مؤلّف در قيد حيات بوده است . 45 آن نسخه با تصويرهاى مينياتورى مزيّن است و جالب آنكه غالب دانشوران حشره شناسى پنداشته‌اند كه گويا اين تصويرها زير نظر خود قزوينى آماده شده است . 46 و وستنفلد كه دو كتاب را ، با وجود دسترسى نداشتن به همهء مواد لازم ، انتشار داده عقيده دارد كه سه متن از كتاب هست كه به نظر وى هر سه را قزوينى خود آماده كرده است ، 47 ولى بعدها معلوم شد كه مطلب از آنچه و وستنفلد گمان برده پيچيده‌تر است .\r\nروسكا ، مورّخ علوم دقيقه و خاورشناس معروف ، در ضمن تحليل فصول انسانى و معدنى كتاب و بخصوص افسانهء تركى معروف « سنگ باران » وجود متن چهارمى را نيز كشف كرده است .\r\nقديمترين نسخه‌هاى كتاب از روى متن دوّم است كه به قرار معلوم در زبان عربى از همهء متنهاى ديگر رايجتر بوده و نسخه‌هاى خطى بسيار از آن به جا مانده است . اصل عربى متن سوم موجود نيست و علامت آن اين است كه فصل هفتم و هشتم را كه از اقوام و حرفه‌ها سخن دارد بر آن افزوده‌اند . اين متن قزوينى نيست و ترجمه‌هاى فارسى را از روى آن كرده‌اند . يك متن چهارم نيز هست كه از لحاظ زمانى از همه عقبتر ، و تا به روزگار ما از همه رايجتر است و اضافات فراوانى به فصول مختلف آن راه يافته ، مثلا تنها همين متن است كه از قبايل ترك به قرن دهم / چهارم ه . سخن دارد و قطعاتى از ابو دلف و ابن فضلان و فصولى از كتاب جواهرات خازمى نقل كرده است . بىگفت و گو اين متن از قزوينى نيست ، زيرا نسخهء خطى اصلى آن با عنوانى ديگر به جاى شرح قزوينى عرضه مىشود .\r\nووستنفلد همين متن را چاپ كرده ، بنا بر اين كيهان نگارى قزوينى چاپ وى به هر حال متنى كه قزوينى فراهم آورده نيست ، بلكه متن دستكارى شدهء كتاب است و ظاهرا به قرن هجدهم مربوط مىشود . ووستنفلد با اسقاط بعضى از قطعات كتاب و استفاده از متنهاى ديگر براى تكميل افتاده‌هاى آن اشكال قضيّه را افزوده و در واقع آنچه به دست داريم متنى من درآوردى است كه نمودار هيچ يك از متنهاى موجود نيست 48 و اين نكته را در مورد همهء مسائل مربوط به مطالعهء قزوينى از ياد نبايد برد و به هر حال هنوز چاپ انتقادى كتاب بر اساس كهنترين نسخه‌هاى متن دوّم مورد نياز است .\r\nالبته نبايد اسلاف قزوينى را در اين زمينه نديده گرفت ، اما بايد بگوييم كه كتاب وى بزرگترين اثر از اين نوع است كه در شرق اسلامى رواج فراوان يافته است . جالب آنكه قسمت عالم علوى كتاب با رسائل مسيحيان همان دوران در غرب و شرق شباهت دارد . 49 و اين قضيّه بخصوص بر كتاب سريانى مجهول المؤلّف علّة كلّ العلل صادق است كه زاخائو دربارهء آن\r\n\r\n","description":"","footnote":"","page_name":" 283 ","page_number":297},
  {"content":"\r\n\r\nگويد : « كتابى است در كيهان نگارى كه از لحاظ تازگى نظير ندارد و براى همه اقوام نوشته شده است » . 50 بىگفت و گو همهء اين مؤلّفات يك منبع مشترك دارد .\r\nدليل رواج فوق العادهء كتاب قزوينى تنها اختلاف و تعدّد متنها و نسخه‌هاى آن نيست ، بلكه تعداد فراوان ترجمه‌ها و متنهاى دستكارى شده در زمانهاى ديگر نيز شاهد اين مطلب است . متن فارسى كتاب با متن عربى تقريبا به يك زمان به دسترس قرار گرفته و دست كم سه متن فارسى را مىشناسيم و اين بجز تلخيصها و گلچينهاست . قسمت دوّم كتاب را در قالب شعر پارسى نيز ريخته‌اند . از نيمهء قرن پانزدهم / نهم ه . متنهاى دستكارى شده و ترجمه‌هاى تركى پشت سر هم منتشر شده و در تمام قرن شانزدهم و هفدهم / دهم و يازدهم ه . دنبالهء آن قطع نشده است . 51 يك ترجمهء جغتايى آن نيز در مجموعهء خانيكوف در كتابخانه ملى پترزبورگ موجود است . 52 البتّه رابطهء اين ترجمه‌ها و متنهاى دستكارى شده همچنان مبهم است و مانند متنهاى عربى محتاج كنجكاوى است و بىگفت و گو تعداد فراوان آن دليل رواج و انتشار كتاب قزوينى است . شهرت كتاب در اواخر قرن شانزدهم به روسيهء مسكوى نيز رسيده بود و گويا تنها كتاب عربى است كه نام آن به اسناد رسمى اين دوران از تاريخ روسيه راه يافته است . و همين قضيه پندارى مبالغه آميز از بزرگى كتابخانهء ايوان مخوف به وجود آورده است . حاصل داستان 53 اينكه سفير مسكو كه به سال 1565 به نزد دولت نوغاى فرستاده شد چنين دستور يافته بود : « امير تونمخات گويد : من به شاه و امير بزرگ درباره كتاب  aza ibu imakh lukat  [ عجائب المخلوقات 
  ] نوشتم ولى شاه كتاب را براى من نفرستاد . و به ميكائيل بگوييد كه پادشاه ما بفرمود تا اين كتاب را در خزاين وى بجويند ، ولى يافتن آن ميسّر نشد » . ترديد نيست كه منظور از اين عنوان تحريف شده همان كتاب كيهان نگارى قزوينى است ، زيرا با اشكال مىتوان گفت كه مقصود از آن كتاب ديگرى به همين نام ، مثلا كتاب احمد طوسى ، بوده است . شايد توضيح قضيّه را در اين حادثهء تاريخى بتوان يافت كه به سال 1549 نيروهاى دولت مسكو سفارتى را كه از قازان به قريم [ كريمه 
  ] مىرفت تصرّف كرد و كتابى به همين عنوان همراه سفارت مذكور بود . اين روايت كه تفصيل حادثه را به دست مىدهد و مربوط به دوران ايوان مخوف است ، دربارهء عنوان كتاب گويد كه « حكمت همهء جهان » بود ولى اضافه مىكند كه « به زبان فارسى » بود . بدين سان نمىتوان به طور قطع گفت كه كدام يك از متنهاى قزوينى به اراضى دولت مسكو راه يافته است . كيهان نگارى قزوينى تا دههء دوم اين قرن در جمهوريهاى آسياى ميانه رواج داشت و روزى نمىگذشت كه چاپى تازه از ترجمه‌هاى آن به زبانهاى مختلف محلّى منتشر نشود .\r\nدليلى ديگر از رواج فراوان كتاب قزوينى اينكه ، از جمله كتابهاى معدود عربى است كه\r\n\r\n","description":"","footnote":"","page_name":" 284 ","page_number":298},
  {"content":"\r\n\r\nبا تصوير زينت يافته است و بجز تصويرها و جدولهاى نجومى مينياتورهايى دارد كه گاه در كمال خوبى و دقّت است ، چنان كه در نسخهء مونيخ كه از آن سخن داشتيم و نيز در نسخهء مؤسسهء مطالعات شرقى توان ديد . اين گونه تصويرها در متنهاى عربى و فارسى نيز هست ، اگر چه بعضى تصويرهاى گياه و جانور و اقسام وحوش خيالى است ، ولى در بعضى موارد مينياتورها به توضيح مسائلى مهم ، از قبيل تاريخ تصوير ستارگان و پاره‌اى مسائل تاريخى طبيعى ، كمك كرده است . 54 سرانجام اين نكته نيز در خور دقّت است كه همهء نسخه‌هاى خطى قزوينى همچون مؤلّفات كيهانشناختى متأخّر حرانى و ابن الوردى با يك نقشهء مدوّر جهان از نوع نقشهء اصطخرى همراه است . 55 از كتاب ديگر قزوينى كه بعضيها از روى مجاز نام جغرافيا بدان داده‌اند دو متن شناخته شده هست كه يكى عنوان عجائب البلدان دارد و به سال 1263 / 641 ه . باز مىگردد ، و ديگرى با عنوان آثار البلاد و اخبار العباد به سال 1275 / 674 ه . مربوط مىشود ، و نسبت به متن اوّل اضافات مهم و اختلافات فراوان دارد ؛ 56 و چاپ ووستنفلد بر اساس متن دوّم است .\r\nتوصيف زمين در اين كتاب به ترتيب معمولى تقسيم به هفت اقليم است و ضمن هر اقليم وصف بلاد مختلف و شهرها و كوهها و جزيره‌ها و درياچه‌ها و رودها و جز آن به ترتيب حروف الفبا آمده و ضمن سخن از هر منطقه از همهء مسائل مهمّ آن گفت و گو مىكند ، و از لحاظ تاريخى توضيحات كافى مىدهد . نيز سرگذشت مشاهير مناطق مختلف بتفصيل ياد مىشود كه از ميان آنها ، چنان كه براون گويد ، به تعداد زيادى از شاعران ايران برمىخوريم ، كه روايت قزوينى قديمترين اطّلاع موجود دربارهء آنهاست . 57 بدين‌سان جغرافياى قزوينى با فرهنگ جغرافيايى ياقوت كه مطالب فراوانى از آن اقتباس كرده همانند مىشود . تفكيك مطالب كتاب به صورت هفت فرهنگ مستقل به ترتيب هفت اقليم ، استفاده از آن را مشكل مىكند و نيز بسيارى از مطالب مانند گفت و گو از كوهها و درياها و رودهاى مختلف غالبا با همان عبارات كتاب عجائب المخلوقات مكرّر مىشود . 58 مطالب جغرافيايى آن با مطالب ياقوت و به طريق اولى با جغرافى شناسان نخستين قابل قياس نيست ، گر چه پاره‌اى از روايات جالب دارد ، چنان كه هنگام سخن از اقليم ششم مطلبى از ايرلند دارد و ضمن آن از شكارچيان قيطس ياد مىكند ، و در اقليم هفتم از طرق مختلف « امتحان » به آتش يا آب يا كشتار ، كه به نزد فرنگ معمول است ، و نيز از جادو و زنان جادوگر و سوزاندنشان سخن دارد . 59 جغرافياى قزوينى به طور كلى به اندازهء عجائب المخلوقات رايج نبوده ، ولى در عوض چندين ترجمهء فارسى و چند مختصر تركى دارد . 60 در آغاز قرن پانزدهم نيز يك جغرافيدان قفقازى معروف ، به نام باكويى ، متنى تازه از جغرافيا فراهم آورد كه از بعضى\r\n\r\n","description":"","footnote":"","page_name":" 285 ","page_number":299},
  {"content":"\r\n\r\nجهات اهمّيّت خاص دارد و بموقع از آن سخن خواهيم داشت .\r\nتاكنون هيچ كس از دانشوران دربارهء منابع قزوينى ، لااقل در زمينهء تاريخى و جغرافيايى ، مطالعه نكرده است . كوشش مفيد مولر و ووستنفلد در اين باب مربوط به نيمهء اول قرن نوزدهم است كه مطالب فراوانى كه اكنون به دسترس دانشوران است آماده نبود . ووستنفلد بتقريب پنجاه تن از مؤلّفاتى را كه قزوينى در تأليف جغرافياى خويش به آنها مراجعه كرده نام مىبرد كه بعضى از مورّخان و جغرافى شناسان معروف از آن جمله‌اند 61 و طبعا به روزگار ما اين شمار را به صورتى قابل ملاحظه مىتوان افزود . از مطالعاتى كه دربارهء قزوينى شده حتى در حدودى كه در اين كتاب آورده‌ايم از اطّلاعات و مطالعات وسيع او انديشه‌اى مىتوان داشت . وى مانند همهء دانشوران مسلمان بتقريب از ميراث قدما به وسيلهء روايات عربى اطّلاع داشت . كتاب معادن را ، كه به غلط به ارسطو نسبت داده‌اند ، و نيز مؤلّفات ابن سينا را خوب مىشناخت . از مؤلّفان جغرافىشناس سلف ، نمايندگان مكتب كلاسيك براى او جاذبه‌اى نداشتند هر چند به نظر ما اطلس اسلام را مىشناخت ؛ و چون هدف اصلى وى ايجاد سرگرمى بود ، مؤلّفانى چون جيهانى ، جاحظ ، و مسعودى بيشتر مورد علاقهء او بودند . ولى به نمايندگان علوم دقيقه نيز مكرّر مراجعه مىكرده است . مثلا ضمن گفت و گو از قابل سكونت بودن اقاليم ، كه له و عليه آن سخن بسيار رفته ، از بيرونى شاهد مىآورد و مىگويد : « و چون تأمل كنى بينى كه مردم در هفت اقليم محصورند و از بقيهء زمين خبر ندارند » . 62 سفرنامه‌ها براى قزوينى اهمّيّت و ارزش خاص دارد .\r\nپيش از اين گفتيم كه قسمتهاى مهمّى از كتاب هارون بن يحيى را دربارهء بيزانس 63 و نيز قطعاتى از روايات ابو دلف و ابن فضلان را نقل كرده است . طبيعى است كه از جغرافى شناسان سلف همچون احمد طوسى ، كه در همين كتاب از او و كتابش سخن داشته‌ايم ، استفاده كرده باشد .\r\nكثرت منابع قزوينى دربارهء اندلس دليلى ديگر از وسعت مطالب اوست . وى به مؤلّفات غرناطى ، كه او را خوب مىشناسيم ، و نيز به عبدرى ، كه پيش از او بوده ، مراجعه كرده و با حفظ چند قطعه از ابراهيم بن يعقوب طرطوشى منّتى به گردن دانش دارد . سرانجام نبايد از يك مطلب مهم غافل بمانيم كه قزوينى به منابعى مراجعه كرده كه اكنون به‌جا نيست ؛ مثلا از سفرنامهء شخصى به نام ابو الربيع سليمان مولتانى ، كه به داخل افريقا رفته و مطلقا چيزى دربارهء او نمىدانيم ، استفاده كرده است 64 كه محتملا نقش وى نسبت به قزوينى چون ابن فاطمه ، دريا نورد سواحل افريقا ، نسبت به ابن سعيد بوده است . و حتى اگر ما مآخذ دست دوّمى را كه قزوينى به آنها مراجعه داشته برشماريم ، صورتى كه از آن همه مأخذ به دست خواهد آمد حيرت انگيز است .\r\nاما در مورد تأثير قزوينى در ادبيّات دوران متأخّر مطلبى نداريم كه ، پس از آنچه دربارهء دستكاريهاى متنها و ترجمه‌هاى مؤلّفات قزوينى گفتيم ، به طور قاطع بتوان اظهار داشت . ولى\r\n\r\n","description":"","footnote":"","page_name":" 286 ","page_number":300},
  {"content":"\r\n\r\nطبعا مولّفاتى چند مانند دميرى ، جانورشناس معروف ، به كتاب او اعتمادى قابل توجّه داشته‌اند . 65 اينكه چاپهاى انتقادى از مؤلّفات قزوينى وجود ندارد ، دليل اين است كه دانش اروپايى هنوز از مطالعهء آن فراغت نيافته است . چاپ ووستنفلد محرّك اته براى ترجمهء كتاب شد . اته تا نيمهء آن رسيد و تعليقات و تصحيحات فليشر اهمّيّتى خاص به ترجمهء او داده است .\r\nدانشوران در قرن بيستم بار ديگر روش كنجكاوى محدود در قسمتى از مطالب قزوينى را پيش گرفته‌اند . در آغاز قرن نوزدهم دو ساسى خاورشناس با چاپ قسمتهاى مربوط به معادن و گياه و انسان از كتاب قزوينى اين كار را آغاز كرد . ايدلر نيز در تحقيق برجستهء خود ( 1909 ) از توصيف قزوينى دربارهء ستارگان استفاده كرد . 66 يا كوب دانشمند نيز ، كه فعاليت او به تحليل مطالب مربوط به ابراهيم بن يعقوب محصور نمانده بلكه از مباحث قزوينى دربارهء پرنده شناسى و گياهشناسى نيز سخن آورده ، كار آنها را تأييد كرده است . روسكا نيز پس از مطالعه‌اى دقيق در قسمت معادن ، چنان كه ديديم ، ضمن مقاله‌اى ممتاز و عميق دربارهء تاريخ تأليف كتاب به نتايجى اساسى و مهم دست يافته است . و يدمان ، مورّخ علوم ، ضمن چند مقاله پاره‌اى از مسائل فيزيك و تاريخ طبيعى را كه قزوينى از آن سخن آورده تحليل كرده است . كيهان نگارى عرب از اين گونه مطالب فراوان دارد و كافى است به ياد بياوريم كه پاره‌اى از فصول كتاب همچون مطالب مربوط به ارواح و مخلوقات ( انسباخر - 1905 ) 67 و نظريّات قزوينى دربارهء علم النّفس ( تشنر 1912 ) 68 جداگانه ترجمه شده است . بنا بر اين دربارهء او نيز چيزى را كه مكرّر دربارهء بقيهء جغرافىشناسان مسلمان گفته‌ايم تكرار توانيم كرد كه دربارهء مؤلّفاتش چنان كه بايد مطالعه نشده ولى مطالب فراوانى فراهم آمده كه بر اساس آن مىتوان دربارهء قزوينى مطالعه‌اى دقيق و مستقل انجام داد . عربها نيز در سالهاى اخير ، همچون دانشمندان اروپا از مدّتها پيش ، در مؤلّفات او فقط حكايتهاى جالب و عجيب و تخيلى نمىبينند . 69 ابن سعيد و قزوينى از همهء نامهايى كه در آخر قرن سيزدهم / هفتم ه . در زمينهء نوشته‌هاى جغرافيايى پديد آمده بزرگترند ، و در مقابل آنها نام همهء جهانگردانى كه هر كدامشان در محيط خاصّ خود اهمّيّتى داشتند ، ولى در محيط عمومى نقشى نداشتند و از آنها و غالبا از مؤلّفاتشان نيز اطّلاعات كافى نداريم ، كوچك مىنمايد . اتّفاقى نيست كه غالب آنها از مغرب سوى مشرق مىرفته‌اند و حوادث سفرشان عنوان سفرنامه گرفته و رشته‌اى مخصوص را به وجود آورده است .\r\nيكى از اين جهانگردان ابو محمّد عبدرى بود كه ظاهرا اصل وى از شهر بلنسيه بود . 70 كلمهء عبدرى نشان مىدهد كه از بنى عبد الدار از بنى قصى بوده و همين قصى بود كه ، به گفتهء افسانه ، قبيلهء قريش را متحد كرد . 71 از زندگى عبدرى تقريبا چيزى نمىدانيم . ظاهرا رابطه‌اى با\r\n\r\n","description":"","footnote":"","page_name":" 287 ","page_number":301},
  {"content":"\r\n\r\nمراكش داشته زيرا سفرهاى خويش را از موغادير ( الصويرة ) آغاز كرده و خانوادهء خويش را پيش قبيله حاحه گذاشته بوده است . 72 در دسامبر سال 1289 / 688 ه . با پسر خود به سفر آغاز كرد و آهنگ مكه داشت . 73 در آغاز و در شمال افريقا سفر به كندى انجام مىگرفت و عبدرى در شهرهاى بزرگ توقّفهاى طولانى داشت . از مصر با كاروان به قصد حج حركت كرد . 74 آنگاه از راه فلسطين سوى مصر بازگشت و مدّتى در قاهره و اسكندريّه بود و آنجا را به قصد وطن ترك كرد و در راه از تلمسان ، فاس ، و مكناسى گذشت تا بر ساحل اقيانوس به ازمور رسيد و آنجا مدّتى بماند تا خانواده‌اش به او ملحق شوند . 75 در رفتن و برگشتن خود راه خشكى گرفت و شايد انگيزهء او نفرت معمولى عربان از دريا پيمايى بود . 76 جهانگرد ما گزارش سفر خود را در تلمسان آغاز كرده و آن را به گفت و گو از شهرهاى بزرگ شمال افريقا اختصاص داده است .\r\nنخست از قاهره سخن آورده كه وصف آن خشك و مختصر است . 77 سفرنامه در مقايسه با اسلاف وى تا حدّى تازگى دارد و شامل مقدار فراوانى مطالب جغرافيايى است . مؤلّف توصيفى درست و دقيق از مواضع و محلهاى مختلف آورده و از آثار قديم و اخلاق مردم محل توضيحات كافى مىدهد . 78 به گفتهء يكى از دانشوران اسپانيا ، « توضيحات وى درست و دقيق و اسلوبش زنده و دلپذير است » ؛ همين شخص در اثناى اقامتى كه در الجزاير و تونس داشته بود شخصا دقّت ملاحظهء عبدرى را كه رنگ خاص محلّى دارد آزموده است . 79 اطّلاعات جغرافيايى با آنكه مهم و دقيق و پرارزش است اما امتياز كتاب بدان نيست ، زيرا توجّه اصلى مؤلّف به گفت و گو از دانشورانى بوده كه با آنها ملاقات كرده و احيانا شاگردشان بوده است . 80 و از اين گونه مناسبات براى نشان دادن مهارت ادبى خود استفاده مىكند و بعضى از قصايد خود را مىآورد يا مطلب را در قالب نثر هنرى و مسجّع مىريزد . از پيش ديديم كه اين روش خاصّ ابن جبير بود ، ولى نه به صورتى كه قضيّه را زير نفوذ گيرد ، اما از عبدرى به بعد روش سفرنامه بتدريج مبدّل به يادداشتهاى روزانهء دانشوران مىشود تا آنجا كه گاه مؤلّف مىخواهد ضمن آن حدود اطّلاعات خود را نشان دهد . 81 البته عبدرى بدين مرحله نرسيده و گر چه اسلوب وى خالى از تكلّف نيست ، در عين حال روشن و روان مىنويسد و به مرحلهء افراط ناپسند مؤلّفان دورانهاى بعد نمىرسد و كتاب او مجموعه‌اى از مسائل ادبى نمىشود . 82 مسلّما عبدرى اسلاف خويش را كه داراى همين روش بوده‌اند خوب مىشناسد . وقتى ضمن سخن ، چيزى از مسعودى يا بكرى نقل مىكند ، اين سؤال پيش مىآيد كه آيا همهء گزارش وى بر منابع مكتوب ، و نه مشاهدهء بىواسطه ، تكيه نداشته است ؟ 83 البته اين نظر چنان كه ديديم چندان موجّه نيست .\r\nدر بعضى از موارد از هموطن خويش ابن جبير چيزى نقل مىكند و اشعار او را مىآورد . 84 عبدرى به طور كلى به شعر علاقه دارد و بسيارى از قصايد خويش را در سفرنامه آورده كه\r\n\r\n","description":"","footnote":"","page_name":" 288 ","page_number":302},
  {"content":"\r\n\r\nقسمتى از آن هيچ ارتباطى با قصّهء سفر ندارد . 85 و نيز سفرنامه را با قصيده‌اى دراز در وصف راه به سر مىبرد . بعضيها بناحق عبدرى را با ابن بطوطه مانند كرده‌اند 86 زيرا در روايت ابن بطوطه شرح سفر به مقام اوّل است ، ولى عبدرى به قالب ادبى توجّه بسيار دارد . بايد بگوييم كه عبدرى را كم مىشناسيم و هنوز كتاب او چاپ نشده است . 87 براى آنكه انديشه‌اى از سرعت تكامل علم داشته باشيم يادآورى مىكنيم كه گلهء شربونو ، كه به سال 1845 از غفلت خوانندهء اروپايى نسبت به عبدرى مطرح شده بود ، فقط به سال 1940 در نتيجهء تحقيق هونرباخ از ميان برخاست . 88 اين احتمال هست كه محمد عبدرى كه لقب ابن الحاج داشته ، پسر همين جهانگرد ما بوده باشد . وى متولّد فاس بود ولى به قاهره درگذشت . او به عنوان فقيه شهره شد 89 امّا جالب است كه كتاب اساسى او دربارهء بدعتهاى مختلف ، مطالبى فراوان دربارهء جغرافيا و نژاد شناسى دارد و در همان كتاب مايه‌هاى بسيار هست كه بنياد يك تحقيق بسيار جالب به عنوان اصطلاحات و فن آسيابداران و نانوايان قرون وسطاى اسلامى شده است . 90 سفرنامهء عبدرى در نوع خود منحصر به فرد نبود . مغربى ديگرى به نام ابو عمرو عبد الله بن رشيد نشريسى سفرى دراز داشت كه در سالهاى 1274 - 1300 / 673 - 700 ه . طول كشيد و از غرناطه شروع كرد و در اثناى آن شمال افريقا ، مصر ، و شام را بديد و گزارش آن را در اجزاى پنجگانهء سفرنامهء خود آورد . 91 سرگذشت عالمان مقيم جاهايى كه ديده و توصيف كتابخانه‌ها و مؤسّسات مختلف علمى به نظر او بيشتر از همه چيز اهمّيّت دارد . براى آنكه انديشه‌اى از حجم كتاب وى به دست داده باشيم گوييم كه جزو سوم آنكه در كتابخانهء اسكوريال هست همه از دانشوران اسكندريّه و قاهره ما بين سال 1286 - 1300 / 587 - 700 ه .\r\nيعنى دوران اقامت مؤلّف در مصر سخن دارد . 92 مسلّم است كه اين گونه سفرهاى علمى همه در يك مسير ، يعنى از غرب به شرق ، نبوده بلكه در مسير مخالف آن نيز بوده است . در كتابخانهء برلن نسخهء خطى يك سفرنامه هست كه تأليف آن در حلّه بر ساحل فرات به سال 1299 / 699 ه . انجام گرفته و مؤلّف آن فضل بن يحيى طيّبى نام دارد كه او را نمىشناسيم . 93 در اين كتاب از سفرنامهء شخصى ديگر به نام عيسى مازندرانى سخن مىرود كه با استاد خود ، على اندلسى ، همسفر بوده و از دمشق بيرون آمده‌اند و در راه اندلس و ديار بربر از مصر گذشته‌اند . ضمن مطالب ديگر از جزيره‌اى به نام « جزيرهء رافضه » سخن هست كه به پندار بروكلمان محتملا همان جزيره جربه است . و در جاى ديگر به غلبهء خيال بر واقع گويد كه در جزاير سبز ( جزاير آسور ) در درياى سفيد [ اقيانوس اطلس 
  ] هشت روز با شخصى به نام شمس الدّين محمّد عالم كه به علم قرآن شهره بود به گفت و گوى\r\n\r\n","description":"","footnote":"","page_name":" 289 ","page_number":303},
  {"content":"\r\n\r\nعلمى نشسته ، ولى با تأسّف بسيار ناچار شده او را ترك كند ، زيرا در كار بازگشت شتاب بسيار داشته است . نام قهرمان حكايت درستى آن را مشكوك مىكند ، و اين سؤال را پيش مىآورد كه آيا همهء قصّه ساختهء تخيل نيست ؟ البتّه ضمن كتاب محلّ تولد او ، كه مازندران بوده ، بدقّت معيّن شده است . 94 به هر حال مىتوان نتيجهء قابل ملاحظه‌اى گرفت كه از آغاز قرن سيزدهم / هفتم ه . سفرهايى كه در « طلب علم » مىشد بر نوع معمولى سفرنامه‌ها چيره شده ، و در طى قرون همچنان رواج گرفته تا به دوران تركان به اوج رسيده است .\r\nاز قلمرو شام در زمينهء جغرافياى اقليمى اين دوران كتاب جالبى به‌جا مانده كه مؤلّف آن عز الدين بن شدّاد مورخ است كه البته او را با نويسندهء معروف سرگذشت صلاح الدّين ايّوبى ، بهاء الدّين بن شدّاد ، كه يك قرن پيش از آن مىزيسته اشتباه نبايد كرد . نام كامل اين مؤلّف ، ابو عبد الله محمّد بن على بن ابراهيم حلبى است . 95 اصل وى از حلب بوده ، از آغاز جوانى در دستگاه ايّوبيان مقام ادارى داشته ، كارشناس بودجه و ماليات بوده است و اين نكته از كتاب وى به خوبى آشكار است . 96 عز الدّين به دورانى پر حادثه زندگى مىكرد . به سال 1217 / 613 ه . تولّد يافت و در فعاليّت سياسى دوران خويش سهمى داشت و در جنگ بر ضد حملهء مغولان شريك بود . به سال 1260 / 658 ه . وقتى سپاه مغول بر حلب تسلّط يافت 97 عزّ الدّين به قاهره رفت و آنجا از حمايت الظاهر بيبرس و سلطان قلاؤون بهره‌ور بود . 98 به سال 1277 / 676 ه . توانست به دمشق سفر كند ، اما خيلى زود به قاهره بازگشت و آنجا به سال 1285 / 686 ه .\r\nدرگذشت . 99 كتاب بزرگتر وى عنوان الأعلاق الخطيرة فى ذكر أمر الشام و الجزيره دارد . نام كتاب نمودار مطالب آن نيست و به تاريخ اميران اين منطقه انحصار ندارد ، و غالب نسخه‌هايى كه به ما رسيده از مسائل مربوط به آنها خالى است كه يا گم شده يا اصلا از اوّل نوشته نشده است . كتاب در واقع مطالعات مستقل نيمه تاريخى و نيمه جغرافيايى مناطق و شهرهاى مختلف است 100 كه تا حدّى آن را به گروه « خطط » مصرى نزديك مىكند .\r\nگر چه مؤلّف از مدّتهاى دراز شناخته شده اما تا به روزگاران اخير قضاوت دربارهء وى دشوار بوده است . اين كار پس از كشف نسخهء خطى واتيكان ، كه به احتمال قوى به خط خود مؤلّف است ، ميسّر شده و كائن 101 و لودى 102 مقاله‌هاى خود را دربارهء مؤلّف به كمك همين نسخه نوشتند . كتاب سه جزء است كه گاهى جاى دوّم و سوّم عوض مىشود . ابن شدّاد كار تأليف را در مصر آغاز كرده و كتاب ، خلاصه مانندى از وضع جهان عرب در مشرق مديترانه پيش از حملهء مغول است . ابن شدّاد جزو اوّل را كه به شمال شام اختصاص دارد به سال 1274 / 673 ه . به پايان رسانيد ، جلد دوّم كه خاصّ جنوب شام است به سال 1275 / 674 ه . خاتمه\r\n\r\n","description":"","footnote":"","page_name":" 290 ","page_number":304},
  {"content":"\r\n\r\nيافته ، و جلد سوّم كه خاصّ جزيره است به سال 1276 / 675 ه . انجام گرفته است . 103 به هر حال تاريخ رونويس نهايى از سال 1280 / 679 ه . نمىگذرد . 104 جزو اوّل كتاب دو قسمت است كه اوّلى از منطقهء حلب و دوّمى از قنّسرين و مناطق مجاور آن ( پايتخت‌ها و مرزها ) و حمص سخن مىكند . از قسمت سوّم ، كه مىبايد از اميران حلب گفت و گو داشته باشد ، در نسخه‌هاى خطى اثرى نيست . 105 جزو دوّم كتاب نيز به همين قرار است ؛ قسمت اوّل به دمشق و دوّمى به شهرهاى جنوب شام و فلسطين اختصاص دارد و قسمت سوّم ، مربوط به اميران دمشق ، وجود ندارد . 106 از جزو سوّم يك نسخهء خطى در ليدن هست به عنوان نادرست برق الشام فى محاسن اقليم الشّام 107 و چنان كه حبيب الزّيّات مدلّل داشته 108 اين جعل كم نظير به احتمال قوى به دست يكى از نسخه برادران انجام شده ، زيرا متن مذكور با اصل كتاب تفاوتهاى ناچيز دارد و تغييرات مختصرى در عبارات داده شده است . جزو سوّم كه به جزيره اختصاص دارد به نوبهء خود منقسم به سه قسمت است كه به ترتيب از ديار مصر ، ديار بكر ، ديار ربيعه ، و توصيف شهرهاى مهمّ هر منطقه سخن مىكند . 109 گر چه اين تقسيم جنبه‌هاى مختلف دارد ، اما رنگ تاريخى و جغرافيايى آن غالب است . تنها از عنوان فصول دهگانه كه قسمت خاصّ دمشق را تشكيل مىدهد 110 مىتوان محتويات كتاب را تشخيص داد . عنوانها از اين قرار است : 1 - ذكر اشتقاق نام شهر 2 - ذكر بنيانگذار و عدّهء دروازه‌ها و قلعه‌هاى شهر 3 - ذكر مسجد جامع ( جامع مشهور ) 4 - ذكر مسجدهاى داخل شهر و حومه 5 - ذكر مزارهاى داخل و حومهء شهر 6 - ذكر خانقاهها و كاروانسراهاى داخل شهر و حومه 7 - ذكر مدرسه‌ها 8 - ذكر كنيسه‌ها و صومعه‌هاى دمشق و حومه 9 - ذكر حمّامهاى داخل دمشق و حومه 10 - ذكر فضيلت شهر و نثر و نظم كه در ستايش آن هست . در وصف حلب فصلها اضافه شده و به هفده رسيده است . 111 توصيف شهرهاى كم اهميت مختصر است اما با روش پيروى شده در بقيهء كتاب تفاوتى ندارد . كتاب ابن شدّاد فوايد ديگر نيز دارد ، زيرا منابع آن متنوع و بسيار گرانقدر است و به كمك آن با مؤلّفاتى آشنا مىشويم كه گاه نسخهء آنها مستقلا به دست ما نرسيده است . 112 جالب آنكه ظاهرا از فرهنگ ياقوت خبر نداشته و حتى يك بار از آن ياد نكرده است . 113 درخور توجّه آنكه ابن شدّاد تا به سال 1232 / 629 ه . كاملا بر روايت ديگران تكيه داشته 114 و از آن تاريخ به بعد آثار اصالت در كار او نمودار شده كه به حق وسعت تجربه و ملاحظات شخص او را منعكس مىكند .\r\nمورّخان متأخّر از كتاب ابن شدّاد 115 فقط از قسمتهاى مربوط به شام و بخصوص دمشق كه مورد توجّه همهء نويسندگان اين گونه مطالب بوده استفاده كرده‌اند . 116 مطالب ابن شدّاد دربارهء دمشق و محلات آن كاملترين كار آن دوران است 117 و انعكاس آن را به نزد همهء مؤلّفانى كه به دورانهاى بعد دربارهء فضايل دمشق چيز نوشته‌اند مىتوان ديد . اهميت ابن شدّاد از\r\n\r\n","description":"","footnote":"","page_name":" 291 ","page_number":305},
  {"content":"\r\n\r\nاين جهت افزون مىشود كه وى آخرين نمايندهء جغرافياى تاريخى اقليمى است كه شام را با سرزمين جزيره به عنوان يك واحد كامل مورد بحث قرار داده است . شايد تكرار اين نكته لازم نباشد كه تكامل نوشته‌هاى جغرافيايى يا تاريخى در زبان عربى در نوشته‌هاى فارسى نيز انعكاس داشته است . دوران مغول دوران رونق خاصّ ادب فارسى بود و شايد تصادف نبوده كه قزوينى ، چنان كه ديديم ، كتاب خود را به جوينى پيشكش كرده است ، زيرا جوينى در آن وقت تنها يك منصبدار بزرگ دولتى نبوده بلكه در عين حال دانشورى و الا قدر و مورّخى بزرگ بوده كه مقام قزوينى را چنان كه بايد مىشناخته ، زيرا با مسائل جغرافيايى آشنا بوده است . به علاوه ، مىتوانسته به عربى بنويسد و همو از بسيارى از منابع عربى به آسانى استفاده كرده است . اصل علاء الدّين عطا ملك جوينى از خراسان بود و از آغاز جوانى به خدمت دولت پرداخت و چون قدرت مغول استقرار يافت ، جوينى دبير خاصّ ارغون شد كه دوبار او را به سفر مغولستان فرستاد . به دوران هولاكو توانست قسمت مهمّى از كتابخانهء اسماعيليان را در الموت نجات دهد .\r\nاز آن پس به سال 1262 - 1263 / 661 ه . حاكم بغداد شد و اين به معنى تسلّط وى بر همهء قلمرو عربى تابع بغداد بود . جوينى بسيار كوشيد تا در مناطقى كه از حملهء مغول آسيب ديده بود زندگى را به حال اوّل بازگرداند ، تا آنجا كه فرزند دشمن سر سخت او ، مولّف تاريخ الفخرى ، از خدمات وى بگرمى ستايش مىكند . سالهاى آخر زندگانى وى قرين خوشبختى نبود و دسيسه‌هايى كه در آن روزگار رجال دولت از آن به سلامت نبودند وى را احاطه كرده بود و به سال 1283 / 681 ه . از غصّه مرد . 118 شهرت علمى وى از كتاب تاريخى معروف تاريخ جهانگشا است كه بار تولد بارها از اهمّيّت بىنظير آن سخن گفته و جوينى نوشتن آن را به دوران جوانى يعنى به سال 1260 / 658 ه به پايان رسانيده بوده است . كتاب سه قسمت است كه قسمت اوّل از تاريخ مغول و فتوحات چنگيز ، دومى از تاريخ خراسان و شاهان خوارزم ، و سوّمى از جنگ بر ضد اسماعيليان و حملهء هولاكو به عراق گفت و گو دارد . از اينجا توان دانست كه با يك كتاب تاريخى صرف سر و كار داريم گر چه مطالب جغرافيايى نيز فراوان دارد . بار تولد به حق گفته كه وى نخستين مورّخ فارسى زبان است كه مغولستان را ديده و بلاد شرقى آسيا را بر اساس مشاهدهء شخصى توصيف كرده است . جالب اينكه او و روبروكى به بنياد قراقروم توجّه بسيار داشته‌اند . 119 بعضى از مطالب قسمت اخير كتاب جوينى را معاصر معروف او ، نصير الدّين طوسى كه در يكى از فصول اين كتاب بتفصيل از او سخن داشته‌ايم ، تكميل كرده است . شايد توضيح اضافى باشد كه به اين مناسبت بار ديگر بگوييم كه از جملهء مشخّصات اين دوران رونق جغرافياى رياضى بود و در اين زمينه نام يكى از علماى بزرگ ايران ، قطب الدّين شيرازى ، در كنار نام نصير الدّين\r\n\r\n","description":"","footnote":"","page_name":" 292 ","page_number":306},
  {"content":"\r\n\r\nمىدرخشيد و چنان كه از پيش دانسته‌ايم نام بسيارى از علماى بزرگ آن عصر با رصد خانهء معروف مراغه پيوسته بود كه همهء آنها را نمايندهء وحدت تمدّن عرب و ايرانى توان دانست .\r\nياد مراغه و ارتباط آن با جغرافيا ما را به گفت و گو از يك دانشور معاصر اين شخصيّتهاى برجسته مىكشاند . وى با تمدّن ديگرى انتساب داشت و همين قضيّه يك بار ديگر رنگ جمعى و تركيبى آن دوران را نمودار مىكند . ضمن بحث عمومى از نوشته‌هاى جغرافياى عربى نمىتوان از نمايندهء برجستهء تمدّن سريانى يا ، به تعبير درست ، سريانى - عربى ، ابن عبرى ، غافل ماند . نه تنها از اين رو كه وى به عربى چيز نوشته و مؤلّفاتى به جا نهاده كه مربوط به جغرافياست بلكه بيشتر از آن رو كه وى بخصوص در تكامل ميراث عربى كمتر از معاصران ايرانى خود كه يادشان گذشت مؤثّر نبوده است . تمدّن سريانى به دورانهاى سلف بر عربان نفوذ فراوان داشته بود . خوب به ياد داريم كه چگونه عربان در قرنهاى هشتم و نهم شاگرد سريانيان بودند و در مورد جغرافيا بخصوص ، تعدادى از ترجمه‌هاى عربى مؤلّفات بطلميوس از روى ترجمه‌هاى سريانى به عربى راه يافت و اينك در عصرى كه از آن سخن داريم اين مسائل جزو تاريخ كهن شده ، زيرا تمدّن عربى در راه تكامل چنان پيش رفته كه دانشوران متأخّر سريانى نسبت به آن دين فراوان دارند و روشنترين نشانهء اين قضيّه در قرن سيزدهم / هفتم ه . ابن عبرى است كه بزرگترين فرهنگنامهء سريانى آن روزگار را تأليف كرده و مظهر كمال اين زبان به شمار است .\r\nنام عربى وى ابو الفرج گريگوريوس بن العبرى الملطى است . 120 كنيهء ابن العبرى نشان اصل يهودى است كه شكل سريانى آن ، بر عبرايا ، به لاتينى « بارهبرايوس » شده و در قلمرو دانش اروپايى همين نام بر او مانده است . وى هموطن و معاصر مؤلّفان بزرگى بود كه در اين فصل از آنها ياد كرديم . ابن عبرى به سال 1226 ، يعنى سه سال پس از وفات ياقوت ، در شهر ملطيّه تولّد يافت و به سال 1286 ، يعنى سه سال پس از وفات قزوينى و جوينى ، در مراغه بمرد .\r\nوى به يك اندازه در ادب سريانى و عربى دست داشت و در همهء رشته‌هاى علوم معروف آن زمان تأليف داشت و در هر كدام آثارى جامع به‌جا گذاشت كه نمودار خلاصهء معارف عصر اوست . فعاليّت علمى او نسبت به هموطنان سريانيش سرآغاز روزگارى نوين بود ، ولى در دانش اروپايى غالبا به عنوان مورّخ شهره است و هنوز چيزى از شهرت وى به جا مانده است . اما اهمّيّت او از نظر ما مربوط به بعضى از مؤلّفات اوست كه با جغرافيا رابطهء مستقيم دارد .\r\nيكى از اين مؤلّفات به نام سلاكه خوننايه ( صعود العقل ) به سال 1279 به وجود آمده و يك رسالهء كامل نجوم و كيهان نگارى است كه از مجسطى بطلميوس مختصر شده و اضافاتى\r\n\r\n","description":"","footnote":"","page_name":" 293 ","page_number":307},
  {"content":"\r\n\r\nنيز دارد . رساله دو قسمت است يكى دربارهء شكل آسمان و اجرام سماوى و افلاك است ، و دوّمى به شكل زمين و پديده‌هاى جوى و مسائل مربوط به آن اختصاص دارد . در اين قسمت اخير از تقسيم زمين به هفت اقليم و از درياها و جزيره‌ها و رودها و حساب وقت و مسائل تقويم و فاصلهء ستارگان از زمين و حجم آنها نسبت به زمين 121 و غيره سخن آمده ، و اين طرز تقسيم ما را به ياد مؤلّفات عربى همانند در زمينهء جغرافياى رياضى عرب مىاندازد كه به موقع از آن سخن كرده‌ايم . شايد تأليف كتاب با درسهايى كه ابن عبرى از سال 1272 تا 1279 در مراغه مىداده است مربوط باشد ، 122 چنان كه خبرگان موضوع گفته‌اند كتاب ابن عبرى رسالهء تازه‌اى است كه در زبان سريانى از جغرافياى نجومى سخن دارد . 123 بعضى از دانشوران از مطالب آن آشنايى كامل با بيرونى را كشف كرده‌اند 124 و مؤلّفات ديگر ابن عبرى نيز اين نكته را تأييد مىكند . گويا يك زيج و تقويم نجومى نيز با اين تأليف بزرگ همراه بوده ، ولى نام آن دو در فهرستها به صورت تأليفى جدا آمده است . 125 فرهنگنامهء بزرگ ابن عبرى در لاهوت به نام منارث قدشى ( منارة الأقداس ) كه ضمن آن بنيادهاى نوزده‌گانهء ايمان درست را شرح مىدهد ، نيز مطالب جغرافيايى فراوان دارد . 126 در اين كتاب معرفت به طور كلّى اهمّيّت درجهء اوّل و معرفت جهان طبيعت ، اهمّيّت درجهء دوّم دارد و در اينجا ابن عبرى مطالبى ذكر مىكند كه از روى آن فى المثل فهرستى از گلهايى كه ابن عبرى مىشناخته تنظيم مىتوان كرد . 127 اين رساله بارها به عربى ترجمه شده است . 128 نفوذ فرهنگ عربى و اسلامى در شخص ابن عبرى به خوبى نمايان است . شايد اين موضوع در سوّمين اثر علمى او كه با جغرافيا ارتباط نزديك دارد نمايانتر باشد ، منظور نقشهء شبه مدوّر جهان است كه با منارث قدشى و كتاب تاريخ وى 129 ارتباط دارد 130 و تاكنون چهار نسخهء خطى از آن به دست آمده است 131 كه بهتر از همه جزو نسخه خطى فرهنگ بر على در پاريس موجود است . 132 مبناى ابن عبرى در كار ترسيم اين نقشه نقشهء ديگرى از قرن دوازدهم / ششم ه . بوده 133 كه سلسلهء نقشه‌هاى مدور جهان را كه از پيش شناخته‌ايم تكميل مىكند ، ولى با آنكه جهان را به هفت اقليم تقسيم كرده ارتباطى با اطلس اسلام ندارد . ميلر ، كارشناس نقشه‌شناسى عرب ، گويد كه اصل آن يونانى - عربى بوده كه بىگفت و گو از يك منبع عربى به سريانى راه يافته است 134 و نشانه‌هايى در آن هست كه ادريسى را به ياد مىآورد . 135 نخستين مصحّحان اين اثر ، شابو و گوتهيل ، نتوانستند راه حلّى مناسب براى اين مشكل پيدا كنند .\r\nنخستين بار هونيگمان پرتوى به وضع آن افكند و ضمن تحليل نامهاى جغرافيايى 136 معلوم داشت كه به احتمال نسبتا قوى اين اثر با بيرونى بيشتر از ديگران ارتباط دارد . 137 از كتاب ديگر ابن عبرى معلوم شده كه وى با مؤلّفات اين دانشور و الا مقام آشنا بوده است . به هر حال نقشهء مذكور\r\n\r\n","description":"","footnote":"","page_name":" 294 ","page_number":308},
  {"content":"\r\n\r\nبهترين نمونهء نقشه‌كشى سريانى است 138 و اوج كمال اين هنر را به نزد آن قوم نشان مىدهد .\r\nدر همين دوران در نوشته‌هاى سريانى يك اثر جغرافيايى ديگر به وجود آمد كه در نوع خود منحصر به فرد است ، و آن سفرنامهء يكى از تركان اويغور از چين شمالى به عراق و مصر است كه از لحاظ موضوع در همهء نوشته‌هاى عربى آن دوران نظير ندارد . اثر مذكور در سرگذشت جاثليق ماريا باللاهاى سوّم ( 1281 - 1317 ) كه به وسيلهء يك معاصر ناشناس او به قلم آمده به جا مانده است . 139 خلاصهء سفرنامه اين است كه دو تن از راهبان نسطورى از مردم شمال چين - يكى همان راهبى كه بعدها جاثليق ماريا باللاها شد همراه با استادش ربان برصوما - به قصد زيارت بيت المقدس از خانبالق برون شدند و در راه از كاشغر و تركستان چين گذشتند تا به عراق رسيدند و آنجا دانستند كه راه بيت المقدس به سبب اشتعال آتش جنگ بسته است . و چون در آن موقع بازگشت به وطن ميسّر نبود ، ناچار براى هميشه در عراق اقامت گزيدند و خيلى زود يكيشان جاثليق نسطوريان شد و بر صوما نيز اعتماد ارغون ايلخان مغول ( 1284 - 1291 ) را ، كه حامى جوينى بود ، جلب كرد . و چون خان مىخواست روابط خود را با فرمانروايان اروپا استوار كند به سال 1287 بر صوما را به سفارت سوى رم فرستاد و او بر آن از قسطنطنيه تا ايتاليا رفت و در آنجا در آخر ژوئيه 1287 فوران آتشفشان اتنا را بديد ، آنگاه به رم و جنووا و پاريس رفت و از نزديك با دانشگاه اين شهر آشنا شد . آنگاه زمستان را در جنووا گذرانيد ، كه از هواى خوب آن بگرمى ستايش مىكند ، و پيش از آنكه به سال 1288 راه بازگشت را پيش گيرد مدّتى در رم به سر برد . بر صوما به سال 1293 به بغداد در گذشت و محقّقان پنداشتند 140 كه مؤلّفى ناشناس ، سرگذشت ماريا باللاها و گزارش اين سفرها را بر اساس ياد داشتهاى برصوما نوشته است ، زيرا بعضى از مطالب چنان زنده و روشن است كه محتاج مشاهدهء عينى بوده است . البته راهب بيش از هر چيز به مسائل مربوط به عبادت توجّه داشته ولى ، در نتيجهء نكته بينى ، گزارش وى از رونق كار نويسنده‌اى كه از محيطى كاملا مخالف آمده بهره‌ور است . مسلّم است كه مؤلّفات ابن عبرى و سرگذشت ماريا باللاها در محيط نصرانى صرف به وجود آمده است ، و در همانجا رواج گرفته و شهرت يافته ، بىآنكه در تكامل عمومى نوشته‌هاى عربى اثرى داشته باشد ، ولى خوانندهء مؤلّفات عربى ابن عبرى منحصر به محيط نصرانيّت نماند . ديديم كه مصنّفات سريانى او به عربى نيز ترجمه شده بود . سرگذشت ماريا باللاهاى سوّم نيز به نوبهء خود البتّه به صورت مختصر به يك كتاب عربى قرن چهاردهم به نام كتاب المجدّل راه يافت . 141 با توجّه به اين مطالب به زحمت مىتوان گفت كه نوشته‌هاى جغرافيايى در قرن سيزدهم / هفتم ه . دچار انحطاط شده بود . البته راه تازه‌اى گشوده نشد و نمونه‌هاى نو به وجود نيامد ،\r\n\r\n","description":"","footnote":"","page_name":" 295 ","page_number":309},
  {"content":"\r\n\r\nولى در بعضى از زمينه‌ها چون كيهان نگارى به كمال رسيد . در قرن چهاردهم / هشتم ه . شاهد رونق فرهنگنامه‌هاى بزرگ خواهيم بود كه جغرافيا در آن جاى چشمگير دارد . از لحاظ مقدار نيز تا شروع نهضت ادب عربى به قرن نوزدهم / سيزدهم ه . در زمينهء نوشته‌هاى جغرافيايى مؤلّفات فراوان به وجود آمد . امّا در نتيجهء حملهء مغول نفوذ زبان عربى به طور نهايى از مشرق برچيده شد ، و زبان فارسى جاى آن را گرفت و از آغاز همين دوران بتدريج در زمينهء تاريخ و جغرافيا كتابهايى به اين زبان به وجود آمد كه نسبت به عصر خود در همهء اقطار جهان اسلام نمودار كمال بود . نكتهء ديگر آنكه مصر و شام كه به قرن چهاردهم / هشتم ه . مؤلّفات بزرگ جغرافيايى به زبان عربى به وجود آورده بود ، تا عصر نوين پيشگام اين رشته به شمار مىرفت ، ولى عراق در اين عرصه هيچ گونه نقش قابل ملاحظه‌اى نداشت .\r\n\r\n","description":"","footnote":"","page_name":" 296 ","page_number":310},
  {"content":"\r\n\r\n\r\nفصل 14 قرن چهاردهم / هشتم ه .\r\nدر قرن چهاردهم سهم اندلس در تكامل نوشته‌هاى جغرافيايى به صورتى چشمگير كمتر شد ، از آن رو كه تنها قلمرو عرب در شبه جزيرهء ايبرى غرناطه بود كه گر چه هاله‌اى از تمدّن سابق را حفظ كرده بود ، ولى پيوسته در معرض خطر همسايگان شمالى قرار داشت . رشتهء سفرنامه‌ها از همهء رشته‌هاى ديگر استمرار و رواج بيشتر داشت ، ولى مغربيان بيشتر از مردم اندلس بدان توجّه داشتند و اين روش ميان آنها همچنان رونق داشت تا ابن بطوطه آن را به پايان برد ، و سلسلهء سفرنامه‌ها عربى كه اهمّيّت جهانى داشت به سر رسيد . با استمرار تسلّط مماليك در مصر ، كه مدت دو قرن بپاييد ، وضع حكومت اقتضا داشت كه به همهء رشته‌هاى جغرافيايى ، كه از پيش شناخته‌ايم ، توجّه شود . در اين دوران به نوع « فضايل » و « خطط » برمىخوريم كه رشتهء آخرى تا قرن نوزدهم در مصر همچنان پر رونق بود . نيز رشتهء فرهنگنامه‌ها در قرنهاى چهاردهم و پانزدهم / هشتم و نهم ه . رشد و رواج داشت و در اين زمينه مؤلفات بزرگى در چندين جلد به وجود آمد . شام در نيمهء اول قرن چهاردهم / هشتم ه . دو كتاب مهم در كيهان نگارى به وجود آورد كه تأليف ابو الفدا و دمشقى بود و كتاب اولى به قرنهاى هجدهم و نوزدهم / دوازدهم و سيزدهم ه . در محافل علمى اروپا شهرتى بىنظير يافت . از شام به طرف مشرق ، نوشته‌هاى جغرافيايى فقط در قالب زبان فارسى بود و نامهاى رشيد الدين فضل الله و حمد الله قزوينى نشان مىدهد كه اهمّيّت آن از قلمرو زبان فارسى تجاوز كرده بود . به نظر ما بهتر است از توالى زمانى چشم بپوشيم و گفت و گو از فرهنگنامه‌هاى دوران مماليك را به عنوان يك نمونه و رشتهء تازهء جغرافيايى به فصل بعد موكول داريم و اين فصل را با گزارش سفرنامهء ابن بطوطه كه از لحاظ زمانى آخرين اثر بزرگ جغرافيايى قرن چهاردهم / هشتم ه . است به پايان ببريم . مطالعه و تحليل آثار متعدد ديگر ، كه بتقريب همگى مربوط به نيمهء اول قرن چهاردهم /\r\n\r\n","description":"","footnote":"","page_name":" 297 ","page_number":311},
  {"content":"\r\n\r\nهشتم ه . است ، يكى پس از ديگرى از مغرب به سوى مشرق در همين فصل انجام خواهد گرفت .\r\nدر وهلهء اول به رشتهء سفرنامه برمىخوريم كه نمودار توجّه به علوم طبيعى و نوشته‌هاى هنرى است و تا حدّى نمونه‌هاى دوران پيش را به ياد مىآورد . در اين باب دو كتاب از محمّد بن رشيد فهرى اندلسى هست 1 كه در بسته به سال 1259 / 657 ه . تولّد يافت و از آلمريا براى حج برون شد و در راه از شمال افريقا و مصر گذشت و شام را نيز بديد و پس از بازگشت مدّتى در غرناطه تدريس كرد ، آنگاه بقيهء عمر را در فاس در حمايت عثمان دوّم ، از امراى بنى مرين ، گذرانيد و به سال 1321 / 721 ه . همانجا درگذشت . بجز چند كتاب دربارهء حديث ، دو گزارش از دو سفر مختلف دارد با دو عنوان كه گاه اسم الرحلتان [ دو سفرنامه 
  ] مىگيرد . اوّلى گزارش رهسپارى آفريقاست كه به احتمال قوى چند جزء بوده و قسمت باقيماندهء آن به خط مؤلّف در كتابخانهء اسكوريال هست و از عالمان اسكندريه و قاهره در پايان قرن چهاردهم / هشتم ه . سخن مىكند . و عنوانى پر تكلف دارد كه نمودار مضمون كتاب است بدين عبارت :\r\nملء العيبة فى ما جمع به طول الغيبة فى الوجهة الواجهة الى الحرمين مكّة و طيبة . 2 سفرنامهء دوم از فقيهان و محدّثان اندلس سخن دارد و به سال 1290 / 689 ه . در سبته از تأليف آن فراغت يافته است . هر دو سفرنامه از رشتهء « يادداشتهاى يك دانشور » است و در خور ملاحظه آنكه مؤلّف ، در ضمن توجّه به ادب ، به تاريخ طبيعى نيز توجّه دارد . از قطعه‌اى كه دربارهء مصحف عثمان موجود در مسجد قرطبه آورده و مقّرى به قرن هفدهم / يازدهم ه . از او نقل كرده 3 و نيز از ابراز نظر وى دربارهء درست اعتقادى ابراهيم بن سهل شاعر 4 يا ابن حبيش دبير كه شاگرد وى بوده 5 مىتوان انديشه‌اى از دو كتاب و محتويات آن داشت . سفرنامهء محمّد بن احمد تجانى نيز بتقريب مربوط به همين دوران است . از سرگذشت وى چيزى نمىدانيم و حتى نام وى به طور قطع روشن نيست . 6 آنچه از كتابش معلوم توان داشت اين است كه به سال 1309 / 706 ه .\r\nهمراه يحيى بن زكريا ، يكى از اميران بنى حفص ، به قصد حج از تونس درآمده و بعدها وقتى اين امير حاكم تونس شده تجانى جزو مقرّبان او بوده است . تاريخ وفات وى چون تولّدش نامعلوم است .\r\nكندروى مسافر و محدود بودن عرصهء سفر به نسبت فراوان به سود گزارش بوده و مؤلّف در راه كوتاه از مشاهدات خويش توضيحات كافى داده است . سفرنامهء او اهمّيّت بسيار دارد ، زيرا از مناطق عبور و نقاط مجاور اطّلاعات كافى مىدهد كه شامل مسائل جغرافيايى و تاريخ طبيعى و بخصوص نژاد شناسى است . طبق معمول از مؤلّفان مختلف شاهد مىآورد و گاه از مدارك اقتباس مىكند . اسلوب وى ساده است . از احساسات شخصى خبرى نيست و اصرار ندارد وسعت اطّلاعات يا مهارت خود را به عنوان يك نويسنده ثابت كند و از اين جهت از\r\n\r\n","description":"","footnote":"","page_name":" 298 ","page_number":312},
  {"content":"\r\n\r\nبسيارى نويسندگان ديگر كه تأليفى از اين گونه داشته‌اند برتر است . يك قرن بعد ابن خلدون به ستايش او پرداخته و از كتابش در مورد تاريخ شمال افريقا مكرّر استفاده كرده است . 7 آمارى در تحقيقات خود نشان داده كه تجانى اطّلاعات تاريخى و جغرافياى پر ارزش دارد كه مطالب مربوط به جزيره « جربه » بلكه خود سيسيل از آن جمله است . تاكنون سفرنامهء وى چاپ نشده « 1 » ولى قطعات مهمّى از آن را در ترجمهء روسو ، كه به دههء ششم قرن پيش انجام شده ، 8 مىتوان يافت كه انتخاب عبارتها بد و گاه فهم آن نادرست بوده است . آمارى وبل نيز در كتابهايشان فقط اندكى از سفرنامه را آورده‌اند . 9 بىگفت و گو ، از جست و جوى دقيق و پيگير منابع مىتوان از ديار عرب به قرن چهاردهم / هشتم ه . آثار اصيلترى به دست آورد . عمرى ، از مؤلّفان نيمهء اوّل همان قرن ، كه به زودى از او سخن خواهيم داشت نقل مىكند كه يكى از شاهان زنگ از ساحل آفريقاى غربى گروهى را براى مطالعهء اقيانوس اطلس فرستاد . 10 متأسّفانه اين قضيّه به طور ضمنى و بسيار كوتاه آمده ، ولى با اطمينان مىتوان اين كار را به سال 1300 - 1307 باز برد و بيش از اين چيزى نمىتوان گفت . البتّه وقوع اين ماجراجويى از لحاظ تاريخى كاملا ممكن است اما اينكه يكى از دانشوران عرب گويد « اين كوشش دوّم مسلمانان براى كشف امريكا بوده » 11 اساس درستى ندارد .\r\nدر اين دوران مصر از لحاظ كثرت نوشته‌هاى جغرافيايى مقام اوّل داشت و پيوسته آثارى از نمونه‌هاى مختلف جغرافيايى حتى در رشته‌هايى مربوط به قرنهاى نهم و دهم / سوّم و چهارم ه . به وجود آورد . از نوع « فضائل » كه سابقا از آن سخن كرده‌ايم ، كتاب كوچك حسن بن عبد اللّه صفدى است كه نبايد او را با خليل بن ايبك صفدى ، 12 مورّخ معروف ، اشتباه كرد . از زندگى او خيلى كم مىدانيم 13 به نظر مىرسد از مقرّبان سلطان ناصر بن قلاؤون بوده كه سه بار فرمانرواى مصر شد و بار آخر آن از سال 1310 - 1341 / 709 - 741 ه . بود . وى از گروه كارگزاران دولتى سرگرم به ادب بوده كه در آن روزگار فراوان بوده‌اند . تاريخى مختصر دربارهء مصر نوشته كه يكى از نسخه‌هاى خطى آن عنوانى متكلّفانه دارد به اين عبارت : نزهة المالك و المملوك فى مختصر سيرة من ولى مصر من الملوك . و چون قسمت اوّل كتاب از فضايل سخن دارد بر بعضى از نسخه‌هاى آن عنوان فضائل مصر را مىبينيم كه با نظاير آن به خوبى آشنا هستيم . مهمترين مطالب قسمت تاريخى كتاب مربوط به تركان ، يعنى پادشاهان مماليك ، است و اين مورد از حوادث سالهاى اخير قرن هفتم مصر گزارشى دقيق دارد . قسمت اوّل از فضايل\r\n\r\n\r\n","description":"","footnote":"\r\n( 1 ) متن الرحلة [ سفرنامه 
  ] را دانشمند بزرگ تونسى ، حسن حسنى عبد الوهاب ، در 1958 ميلادى انتشار داد . - مترجم عربى .\r\n","page_name":" 299 ","page_number":313},
  {"content":"\r\n\r\nطبيعى و معنوى مصر سخن مىكند و اين رشته را خوب مىشناسيم و چنان كه ديديم از احاديث پيغمبر مربوط به جغرافيا ريشه دارد . دوران حوادث كتاب پانزده سال آخر قرن چهاردهم / هشتم ه . است و توان پنداشت كه تأليف آن به سال 1316 - 1317 / 716 ه . خاتمه يافته ؛ ولى بعضى از نسخه نويسان دنبالهء كتاب را تا پايان قرن چهاردهم / هشتم ه . مىبرند .\r\nرشتهء « خطط » كه گونه‌اى مستقل از جغرافياى تاريخى است در اين عصر نيز نمونه‌ها داشت و گويى راه را براى كمال اين رشته از نوشته‌هاى جغرافيايى ، كه جلوهء آن كتاب گرانقدر مقريزى است ، هموار مىكرد . به وسيلهء قطعاتى كه مقريزى نقل كرده نام يكى از مؤلّفات اساسى اين باب را مىشناسيم كه از محمّد بن عبد الوهاب زبيرى معروف به ابن المتوّج است ( متوفى به سال 1330 / 730 ه . ) 14 كه غالبا عنوان ابن قاضى به دو مىدهند . به احتمال قوى وى نيز از همان گروه ادارى مؤلّف سلف خود بوده است . كتاب وى با صرف نظر از اختلافات ناچيز منبعث از قرائتها ، عنوان كتاب ايقاظ المتغفّل و اتّعاظ المتأمّل دارد . به گفتهء مقريزى وى آخرين مورّخ خطط بوده است 15 كه « مطالبى از اوضاع مصر و خطط آن را تا به سال هفتصد و بيست و چند آورده ، كه غالب آن در وباى سال هفتصد و چهل و نه ، سپس در وباى شصت و يك ، و بعد در قحطى هفتصد و هفتاد و شش از ميان رفته است . » 16 جالب آنكه مقريزى كه مطالب بسيارى دربارهء مصر و آثار مختلف و مسجدها و زيارتگاههاى آن 17 از او گرفته مطلقا در مورد قاهره يادى نمىكند ؛ زيرا به احتمال قوى دربارهء آن چيزى ننوشته است . 18 قلقشندى نيز در فرهنگنامهء ديوانى خود از او نقل مىكند . 19 حاجى خليفه نيز 20 چند بار از كتاب او سخن آورده ، امّا عبارات وى اين نظر را پديد مىآورد كه خود كتاب را نديده ، بلكه عبارات مقريزى را تكرار مىكند . 21 مسلّما اين مورّخ بزرگ مؤلّفات اسلامى نمىتوانسته همه كتابهايى را كه از آن سخن آورده با چشم خود ديده باشد .\r\nدر مصر قرن چهاردهم / هشتم ه . بجز مؤلّفات جغرافيايى از نوع فضايل يا خطط ، كتابهايى نيز دربارهء مسّاحى اراضى ، گاهى به شكل رسمى و خشك و گاه با اطّلاعات اضافى ، به وجود آمد . آخرين فهرست مسّاحى اراضى و معروفتر از همه الرّوك الناصرى [ فهرست ناصرى 
  ] است كه تاريخ آن به سال 1315 / 715 ه . مىرسد . به نظر دوساسى به دوران الملك الاشرف شعبان ، در حدود سال 1375 / 777 ه . ، يك فهرست ديگر به وجود آمده است . دوساسى در تعليقات خويش بر كتاب عبد اللطيف بغدادى توضيحى دربارهء آن آورده است . به گفتهء موريتز 22 اين اثر يك متن رسمى نبوده بلكه راهنمايى براى كارمندان ديوان بوده است . كتاب عنوان تقويم البلدان المصرية فى الأعمال السلطانية دارد و تمام آن ضمن كتابى ديگر تأليف يحيى بن جيعان آمده ؛ هنگام بحث از قرن پانزدهم ميلادى / نهم هجرى از آن سخن خواهيم داشت . 23\r\n\r\n","description":"","footnote":"","page_name":" 300 ","page_number":314},
  {"content":"\r\n\r\nاكنون كه از گفت و گو دربارهء اين مؤلّفات كه گاه در نوع خود بىاهميت و فايده نيست فراغت يافتيم ، نبايد از ياد برد كه اين گونه كتابها نمىتواند نمودارى كامل از جغرافياى عربى مصر در آن روزگار باشد ، زيرا اين امتياز نصيب گروه فرهنگنامه‌هاست كه درست در همين روزگار به وجود آمد و در فصل آينده از آن سخن خواهيم كرد . باز در همين روزگار شام دو دانشمند داشت كه به حق خاتمهء اين دوران بودند و همراه مؤلّفان فرهنگنامه‌ها جزو نويسندگانى هستند كه ضمن بحث عمومى از نوشته‌هاى جغرافيايى عرب ، غافل از آنها نمىتوان ماند .\r\nاين دو مؤلّف چون مؤلّفان مصرى كه از آنها سخن داشتيم ، جزو عمال حكومت نبوده‌اند . اوّلى كه شمس الدّين محمّد بن ابو طالب دمشقى نام دارد به سال 1256 / 654 ه . تولّد يافته است 24 يعنى دو سال پيش از تسلّط هولاكو بر بغداد ، و بدين سان وى از روزگار كودكى با حوادثى كه جهان اسلام را در هم كوفت مقارن بوده است . به سال 1260 سلطان بيبرس در شام مغولان را به سختى درهم شكست و خطرشان را از مصر دور كرد و رابطهء مصر و شام را ، كه در همهء دوران مماليك تابع يك حكومت بودند استوار ساخت . مغرب نيز به نوبهء خود عرصهء حوادث مهم بود . از سال 1264 عربان در اسپانيا فقط بر غرناطه تسلّط داشتند . دمشقى بيشتر عمر خود را در دمشق گذرانيد . امامت مسجد ربو داشت و به سبب تمايلات صوفيانه لقب صوفى يافت و ظاهرا به همين جهت بود كه در اواخر عمر از جهان بريد و درصفد ، از توابع فلسطين ، مقيم شد و تا به وقت وفات ، به سال 1327 / 727 ه . يعنى چهار سال پس از وفات ابو الفدا ، زندگى زاهدانه داشت .\r\nبا وجود تمايل به تصوّف ، مؤلّفات بسيار به جانهاد كه قسمتى از آن علاقه و معرفت كامل او را به علوم دنيوى نشان مىدهد . معروفتر و مهمتر از همه از نظر ما كتاب كيهان نگارى وى ، نخبة الدهر في عجائب البر و البحر ، است و چنان كه خواهيم ديد ترتيب مطالب آن همانند قزوينى است 25 ولى بىدقّت تكرار نمىشود . كتاب نه باب دارد كه اوّلى طبق معمول مقدّمه است دربارهء شكل زمين و گزارش هفت اقليم و فصول سال و بعضى آثار قديم ، فصل دوّم از معادن و جواهر و سنگهاى گرانقدر سخن دارد ، و سوّمى گزارش رودها و چشمه‌ها و چاههايى است كه ياد آن به تاريخ آمده است ، باب چهارم خاصّ درياهاست ، و پنجمى از درياى مديترانه سخن مىكند و از بندر اسكندريه گزارشى مفصّل دارد ، ششم از درياى جنوب يعنى اقيانوس هند سخن دارد ، باب هفتم و هشتم به خشكى اختصاص دارد و در آن از ممالك مشرق از شرق دور به طرف مغرب و به ترتيب سه منطقهء هند و ايران و شرق نزديك سخن مىرود ، و در باب ديگر از قسمت غرب زمين ، يا ممالك مغرب ، گفت و گو است كه از گزارش مصر آغاز مىشود و آنگاه ساحل آفريقاى شمالى از برقه تا اقيانوس و\r\n\r\n","description":"","footnote":"","page_name":" 301 ","page_number":315},
  {"content":"\r\n\r\nبه دنبال آن مراكش ، بربر ، سودان ، و سرزمين زنگيان به ترتيب مىآيد و به اندلس خاتمه مىيابد .\r\nقدرشناسى دانشوران اروپايى از دمشقى تا اندازه‌اى محتاطانه است و معمولا او را از نظر علمى پايينتر از كيهان نگاران ديگر مىشمارند . مثلا دويك او را ، هم از لحاظ معرفت و هم از جهت سليقه انتقاد ، بمراتب كمتر از قزوينى مىداند . 26 دمشقى به خلاف ابو الفدا جغرافياى رياضى را نديده مىگيرد ، ولى كتاب وى كه هم جغرافياست و هم كيهان نگارى از لحاظ تنظيم مطالب از كتاب ابو الفدا بهتر است ، اما با روح عصر خود كمتر سازگار است . 27 اين كتاب از لحاظ تاريخ طبيعى بسيار مهم است 28 زيرا دربارهء گياهان و حيوانات و معادن مطالب فراوان دارد . علاقه به مسائل روحى ، اما نه به صورت ساده و ابتدايى ، بر كتاب غالب است . از تحليل كتاب ديگر او كه چون ابن تيميه ، هموطن و معاصر معروف خود ، آن را بر رد نصرانيان قبرس نوشته معلوم مىشود كه دمشقى به مكتب متصوّفان قديم ، كه با هرگونه انديشهء فلسفى مخالفند ، وابسته نيست بلكه با روش ابن عربى هماهنگ است كه تشكيك را تا حدود معينى روا مىشمارد . 29 از جملهء چيزهايى كه ارزش كيهان نگارى دمشقى را نسبت به مؤلّفات همانند بالا مىبرد اين است كه بسيارى اطّلاعات در آن هست كه مؤلّفان ديگر به دست نداده‌اند و از مكانهاى جغرافيايى خاصّى سخن دارد كه منابع ديگر دربارهء آن خاموش مانده‌اند . مطالب وى دربارهء شام و فلسطين كه همهء زندگى خويش را در آنجا گذرانيده اهمّيّت درجهء اوّل دارد و كتاب وى منبع اساسى تاريخ و جغرافياى اين منطقه به شمار است . در واقع توصيف وى از بلاد مذكور كاملترين چيزى است كه در اين زمينه شناخته‌ايم . 30 و به گفتهء فران بقيهء قسمتهاى كتاب كه از سرزمينهاى مشرق بلاد عربى بخصوص مناطق اقيانوس هند سخن دارد به قياس آن ارزش چندان ندارد . 31 دربارهء مسائل مربوط به خود هند دانشوران خطاهاى مكرّر از دمشقى گرفته‌اند . 32 در مقدّمهء بعضى از نسخه‌هاى خطى از يك نقشهء پيوست كتاب سخن هست كه تاكنون در هيچ يك از نسخه‌ها به دست نيامده است . 33 اگر در نظر بگيريم كه همهء كتابهاى كيهان نگارى ، همچون تأليف قزوينى و حرّانى و ابن الوردى ، يك نقشهء مدور جهان همراه دارد احتمال وجود آن در كتاب دمشقى قويتر مىشود . بعضى از نسخه‌هاى خطى تعدادى نقشه دارد و كونراد ميلر سه تا را تحليل كرده : يكى تقسيم زمين را به هفت اقليم نشان مىدهد ، ديگرى از اقوام زمين سخن دارد ، و سوّمى نقشهء مديترانه است . 34 دمشقى از منابع خود كه همگى با نامهاى معروف است - چون ابن حوقل ، مسعودى ، بكرى ، و ادريسى - كمتر ياد مىكند . 35 احمد طينى ، معاصر وى ، در آن ميانه جاى مشخص دارد\r\n\r\n","description":"","footnote":"","page_name":" 302 ","page_number":316},
  {"content":"\r\n\r\nو شايد هموست كه با عنوان و طواط ورّاق ( متوفّى به سال 1318 / 718 ه . ) از او سخن دارد كه از جمله نخستين مؤلّفان فرهنگنامه‌ها [ - دايرة المعارفها 
  ] است و در فصل بعد از او سخن خواهيم داشت . اينكه سابقا گفته‌اند كتاب دمشقى همه نقل از مؤلّف اخير است 36 اساس درست ندارد .\r\nكيهان نگارى دمشقى از دههء هفتم قرن پيش با ترجمهء خوب فرانسه به وسيلهء مرن ، عربشناس دانماركى ، چاپ شد ولى كوششهاى نخستين براى مطالعهء اين اثر تا حدّى مربوط به خاور شناسان روس بود . كتاب به سبب پيدايش نسخه‌هاى خطّى در ميان مجموعه‌هاى مختلف از ديرباز مورد توجّه بود . از قرن هجدهم نوربرگ ، خاورشناس سوئدى ، قسمتهاى كوچكى از آن را منتشر كرد ( 1798 - 1799 ) و مىخواست همه را چاپ كند . 37 به سال 1918 وقتى يك نسخهء خطّى از اين كتاب جزو مجموعهء روسو به موزهء آسيايى پترزبورگ رسيد ، فرن خاورشناس بدان توجّه بسيار كرد و به سال بعد چاپ آن را به فرهنگستان پيشنهاد كرد . 38 چون حجم كتاب زياد بود در واقع پيشنهاد وى به منظور نشر نسخهء پترزبورگ ، نه تهيهء چاپ انتقادى آن ، بود . كار چاپ آغاز شد و چون به صفحهء سيصد و دوازدهم رسيد ، حريق باقيماندهء صفحات آمادهء چاپ را از ميان برد . 39 بدين جهت ، يا به دلايل ديگر ، فرن از ادامهء كار چشم پوشيد . به سال 1866 يعنى پانزده سال پس از وفات وى صفحاتى كه دچار حريق نشده بود فراهم آمد ، صحافى شد ، و انتشار يافت . همهء نسخه‌هاى چاپ شده از صد متجاوز نبود و يك صفحه بر آن اضافه شده بود كه عنوان كتاب را به فرانسه معلوم مىداشت و هيچ گونه توضيح ديگر نداشت . متن تقريبا به گزارش فلسطين رسيده و شامل دو ثلث كتاب بود . در همين سال چاپ مرن ، كه نخستين بار به مطالعهء دمشقى پرداخته بود و از كوشش فرن خبر نداشت ، از روى نسخهء خطّى كپنهاك انتشار يافت . وى ترجمهء قسمتهايى از كتاب را آغاز كرده و تحقيقاتى پيرامون بعضى مطالب آن چون شام و فلسطين و شبه جزيره برانس و جز آن 40 انجام داده بود .\r\nسپس با كمك مطالبى كه از فرن آماده كرده بود متن كامل كتاب را براى چاپ حاضر كرد كه به وسيلهء فرهنگستان علوم روسى انتشار يافت . در نتيجهء آشنايى دانشمندان ، در نيمهء دوّم قرن نوزدهم ، با مؤلّفان سلف دمشقى و مؤلّفان فرهنگنامه‌ها توجّه به او به وضعى محسوس كمتر شده است . آخرين تحقيق دربارهء كتاب او تحقيق دهرن دربارهء افريقا از نظر دمشقى بود كه به سال 1898 منتشر شد . 41 با وجود اين ، توانيم گفت كه كتاب وى دربارهء مطالب معيّنى هنوز مورد توجّه دانشوران است .\r\nكتاب احمد بن حمدان بن شبيب حرّانى با عنوان جامع الفنون و سلوة المحزون 42 از نوع كيهان نگارى و تا حدّى پيوسته با كتاب دمشقى است . متأسّفانه هنوز پاره‌اى از مسائل مربوط به شخص مؤلّف و متن كتاب او كه به علّت اختلافات نسخه‌هاى خطّى دستخوش اختلاف فراوان\r\n\r\n","description":"","footnote":"","page_name":" 303 ","page_number":317},
  {"content":"\r\n\r\nشده مبهم مانده است . 43 آنچه مىدانيم اين است كه وى به سال 1332 / 732 ه . در مصر بوده است . كرامرس در كتاب وى نفوذ فصل بندى دمشقى را مىبيند ، اما به اعتقاد وى اساس جغرافيايى آن به گونه‌اى ديگر است ، 44 و اين نكته را از ترتيب قسمتهاى مختلف كتاب در بعضى از نسخه‌هاى خطّى معلوم توان داشت . 45 مثلا مقالهء دوّم از نسخهء لنينگراد از « آثار علوى و سفلى » يا به عبارت ديگر از عجايبى كه در آسمانها و ما بين آسمان و زمين توان ديد سخن دارد . مقالهء سوّم از دنيا و احوال آن و دهرها و زمانها گفت و گو مىكند و مخلوطى از اطّلاعات دربارهء تقويمهاست . همراه آن مطالب منتخب ادبى و اشعار و گفتارهاى بلاغت آميز دارد كه طبعا با كيهان نگارى ارتباط ندارد و حتى ارتباط آن با متن اوّلى كتاب نيز مشكل است . مقالهء چهارم نمونهء خوبى از كيهان نگارى حرّانى است و مضمون عمدهء آن را از عنوان مىتوان تشخيص داد كه چنين است « فى عجائب الأقطار و غرائب البحار و الأنهار و الجبال و القفار » .\r\nبنا بر اين ، پيوسته به گروه عجايب است كه از قرن دهم با آن به خوبى آشنايى داريم . آسان مىتوان دانست كه چرا قسمت مهمّى از اين مقاله به عجايب مصر اختصاص يافته ؛ زيرا همه را از كتاب ابراهيم بن وصيف شاه گرفته ولى در صفحات كتاب بصراحت از آن ياد نمىكند . 46 سراج الدّين بن الوردى يك قرن پس از حرّانى تقريبا تمام اين قسمت را در كتاب كيهان نگارى خويش آورده است . 47 آن قسمت از كتاب حرّانى كه با درياى قزوين ارتباط دارد تكرار كلمه به كلمهء مطالب مسعودى و قزوينى است . 48 به هر حال كتاب وى نمونه‌اى خوب از ساده كردن مطالب كيهان نگارى براى فهم عامّه است . و همين كتاب و كتاب ابن وصيف شاه و ابن الوردى را شاهد رواج فوق العاده اين گونه مطالب به نزد خوانندگان توان شمرد .\r\nدر كنار دمشقى مىبايد از معاصر و هموطن او ، ابو الفدا ، سخن كنيم كه در قلمرو دانش مقامى برتر از او يافته و رنو يك قرن پيش دربارهء كتاب جغرافيايى او گفته كه « همانند ادريسى كتابى در نوع خود عظيم است » و تأكيد كرده كه « اروپاى قرون وسطا كتابى نشناخت كه با آن قابل قياس باشد » . هنوز هم اساس اين نظر درست است ، ولى بايد در پرتو تحقيقات تازه كه از آن دوران به بعد در زمينهء نوشته‌هاى جغرافيايى انجام شده ، بعضى از نكات آن را تعديل كرد .\r\nابو الفدا به خلاف مؤلّفان سلف خود به يك ريشهء اصيل ، يعنى خاندان ايّوبيان كه در مشرق به قدرت رسيد ، منسوب بود و از اين رو با صلاح الدّين ايّوبى رابطهء خويشاوندى داشت .\r\nبه علاوه ، از ميان كسانى كه مانند وى نسب و الا داشته‌اند تنها اوست كه فقط حامى ادب و هنر نبوده بلكه مؤلّف بزرگى نيز بوده و دو كتاب بزرگ در تاريخ و جغرافيا به جا نهاده است .\r\nبه علت انتساب وى با اين خاندان بزرگ نامهاى معروف او متعدّد است ، گر چه در محافل علمى اروپا با كنيهء ابو الفدا شهره است ، در مشرق با لقب عماد الدّين يا عنوان امارت « الملك المؤيّد »\r\n\r\n","description":"","footnote":"","page_name":" 304 ","page_number":318},
  {"content":"\r\n\r\nاشتهار دارد . نامش اسماعيل بن على ايّوبى است . سرگذشت وى به كمك ملاحظات فراوانى كه از زندگى خويش به‌جا گذاشته روشن است و بعضى از خطوط آن سرگذشت اسامة بن منقذ ، امير شيزر ، را به ياد مىآورد كه او نيز يك قرن پيش از ابو الفدا در شام مىزيسته و يادداشتهايى جالب از زندگانى خويش به‌جا نهاده است . 49 مسير زندگى ابو الفدا به دلخواه او بود ، تا آنجا كه بعضيها پنداشته‌اند مورد رعايت تقدير بوده است . 50 بجز ذهن روشن و قريحهء فياض و طبع شعر و تسلّط بر رشته‌هاى مختلف معرفت ، از شجاعت و صفات سپاهيگرى نيز بهره‌ور بود . معاصرانش مهارت و استعداد سياسى او را ستوده‌اند كه در آن روزگار آشفته املاك موروثى خويش را حفظ كرد و بلكه بر وسعت آن افزود . براستى كه دورانى سخت بود ؛ از يك سو پيكار بر ضدّ صليبيان و از سوى ديگر بر ضدّ حملات مغول به شام ادامه داشت . به علاوه ، هنوز تسلّط مماليك بر شام كاملا استقرار نيافته بود ، با وجود اين ، قراين نشان مىداد كه قدرت بزرگ از آن سلطان مصر است و ابو الفدا نيز اين را دريافته بود و شايد به همين جهت بود كه نسبت به دولت مماليك وفادار بماند . ابو الفدا به سال 1273 / 762 ه . در دمشق - كه در آن هنگام پدرش ، امير شهر حماة ، به آنجا پناهنده شده بود - تولّد يافت . كار تعليم وى همراه با تمرينات سپاهى پيش رفت و دوازده ساله بود كه همراه پدر در حمله‌اى كه قلعهء مرقب را از چنگ صليبيان درآورد شركت كرد و در شانزده سالگى در برون راندن صليبيان از طرابلس دخالت داشت . به سال 1291 / 691 ه . در حمله به ارمنستان كوچك ، به سردارى سلطان لاچين ، همراه بود . يك افسانهء اروپايى اين سلطان را به گروه چابكسواران توتونى منسوب مىدارد و چنان مىپندارد كه وى با صليبيان به فلسطين آمد ، چيزى نگذشت كه طرفدار مسلمانان شد ، بتدريج پيش آنها اعتبار يافت ، و به مقام سلطانى رسيد . 51 بايد بگوييم كه در منابع عربى اثرى از اين افسانه نيست . 52 ابو الفدا به سال 1299 / 698 ه . پيكار خود را به طور نهانى با مماليك هماهنگ كرد و اين به دوران سلطان ناصر ، جانشين لاچين ، بود كه ابو الفدا همه عمر به دو وفادار ماند . به سال 1301 / 701 ه . در حملهء دوّم مماليك به آسياى صغير شركت داشت و نزديك به همان اوقات براى نخستين بار به دربار سلطان به قاهره رفت و احترامى شايسته ديد ، دو سال بعد حقوق از دست رفتهء او باز پس آمد و امارت حماة يافت . از آن هنگام در املاك خويش اقامت گرفت ، اما در مراسم و اعياد به قاهره مىرفت . چند بار نيز به حج رفت . گاهى با سلطان ، كه صحبت او را خوش مىداشت ، همراه بود . در حدود سال 1315 / 715 ه . در يك حمله ديگر به آسياى صغير شركت كرد ، ولى اين زندگى پر حركت و فعاليّت مانع از اشتغال وى به ادب نبود و قسمت بيشتر تاريخ او در همين دوران تدوين شد و سال به سال تا 1329 / 729 ه . بر آن مىافزود . در همين\r\n\r\n","description":"","footnote":"","page_name":" 305 ","page_number":319},
  {"content":"\r\n\r\nدوران به هنگام اقامت در حلب ، به سال 1317 / 717 ه . ، كتاب جغرافيا را نيز تأليف كرد .\r\nكارهاى سياسى او نيز توفيق آميز بود و به سال 1320 / 720 ه . بار دوم امارت حماة يافت و كار امارت ، موروثى خاندان وى شد و لقب « الملك المؤيّد » گرفت . در سفرى به مصر اسكندريه را بديد و در مراسم استقبال سفيران كميابى چون سفير خايمه ( يعقوب ) دوّم ، پادشاه آراگون ، و سفير ايلخان ايران حضور داشت و همراه سلطان در سركشى به مصر عليا به دندره رفت و زندگى خود را در حماة به آرامى به پايان برد و اين به اكتبر سال 1331 / 732 ه . بود كه افسانه‌اى پيش‌بينى كرده بود عمر وى ، مانند ديگر افراد خاندانش ، از شصت سالگى نخواهد گذشت . حتى باقيماندگان وى نيز چندان نپاييدند . پسرش امارت حماة را به ارث برد و از سلطان مصر خلعت امارت گرفت ، ولى چون به سال 1341 / 742 ه . درگذشت نوهء ابو الفدا نتوانست با حوادث پيچيدهء آن روزگار كنار آيد و به حفظ ظاهر امارت قناعت كرد ، تا به سال 1357 / 758 ه . كه در حماة بمرد و خاندان ابو الفدا منقرض شد . 53 مقبرهء ابو الفدا تا به روزگار ما در شهر حماة نزديك مسجد معروف به « مسجد الحيايا » « 2 » به جاست ، و طبق نقش موجود در مسجد كه تاريخ 1327 / 727 ه . دارد 54 آن را نيز ابو الفدا ساخته است . گفته بود تا مدفن او را به نزديك منارهء مسجد بسازند و كفن خود را نيز آماده كرد . و اگر تاريخ نقش درست باشد چهار سال پيش از وفات ، يعنى به هنگام بناى مسجد به سال 1327 / 727 ه . ، لوازم مرگ را آماده كرده بوده است . 55 يك اثر هنرى كه به ابو الفداى نويسنده ، نه فرمانروا ، تعلّق داشته از دستبرد روزگار مصون مانده و آن يك قلمدان برنجى است كه عبارتى مناسب بر آن نقش كرده‌اند و اثرى جالب از هنر اسلامى است . 56 به دوران ابو الفدا حماة مركز اهل ادب بود و در آنجا به چند تن شاعر برمىخوريم كه در ستايش امير همچشمى داشتند و ابن نباته ، شاعر معروف ، از آن جمله بود . از مردم شهر نيز شاعرانى بودند چون عمر مهار ، شاعر عامى ( متوفّى حدود سال 1310 / 710 ه . ) . 57 خود ابو الفدا نيز با شعر بيگانه نبود . در بسيارى از علوم همچون نجوم ، طب ، و گياهشناسى نيز دست داشت ، ولى شهرت علمى او نتيجهء دو كتاب دربارهء تاريخ و جغرافياست .\r\nابو الفدا گر چه معاصر ماركوپولو بود جهانگرد نبود و بجز شام و بلاد مجاور آن چون فلسطين و عربستان و مصر و قسمت شرقى آسياى صغير و سرزمين بالاى جزيره جايى را نديد ، ولى يك جغرافى شناس روايتگر بود و گاهى نيز مطالب مدوّن خود را از قصّه‌هاى تاجران و جهانگردان ، كه در شام شنيده بود ، مىگرفت . بىگفت و گو كتاب وى يك اثر روايتى است كه\r\n\r\n\r\n","description":"","footnote":"\r\n( 2 ) يعنى مسجد مارها ؛ حيايا جمع عاميانهء « حبة » به معنى ماراست . - مترجم عربى .\r\n","page_name":" 306 ","page_number":320},
  {"content":"\r\n\r\nمطالب آن را از بسيارى مؤلّفات قديم نقل كرده ولى مطالب فراوان تازه از بلاد غير اسلامى بدان افزوده و در كار تنظيم مطالب مهارتى نشان داده است . و انكار نمىتوان كرد كه مقامى كه پيش نسلهاى بعد ، از عرب و ايرانى و ترك ، از آغاز قرن شانزدهم / دهم ه . در محافل خاورشناسان به دست آورد بر بنيادى محكم تكيه داشت . 58 كتاب جغرافياى وى عنوان سادهء تقويم البلدان دارد و متن آن را به سپتامبر سال 1321 / 721 ه . آماده كرده ، ولى توان گفت كه تا دم مرگ پيوسته بدان مىافزوده است . در كتابخانهء ليدن يك نسخهء خطى هست كه خود ابو الفدا بدان مراجعه كرده است . كتاب دو قسمت نامساوى دارد : اوّلى كه كمتر اصيل است 59 به منزلهء مقدّمه‌اى در كيهان نگارى عمومى است كه شامل اطّلاعات معمولى دربارهء تقسيم زمين ، خط استوا ، هفت اقليم ، معمورهء زمين ، مساحت آن ، و اصطلاحات جغرافياست و گزارشى كوتاه از درياها ، درياچه‌ها ، رودها ، و كوهها دارد و ترتيب كتاب را نيز توضيح مىكند . 60 قسمت دوّم كه مفصّلتر است به نوبهء خود هجده قسمت يا ، به تعبير درستتر ، هجده جدول است كه از مناطق مختلف كه اقليم نيز خوانده مىشود سخن دارد ؛ با اين ترتيب - كه به تفاوت نسخه‌ها اندك اختلافهايى دارد - : بلاد عرب ، مصر ، مغرب ، سودان ، اندلس ، جزاير مديترانه و اقيانوس اطلس ، شمال ( بلاد فرنگ و ترك ) ، شام ، جزيره ، عراق ، خوزستان ، فارس ، كرمان ، سيستان ، سند ( پنجاب ) ، هند ، چين ، جزاير درياى شرقى ، روم ، ( آسياى صغير ) ، ارمنستان ( با ارّان و آذربايجان ) ، عراق عجم ، ديلم ( و گيلان ) ، طبرستان ( مازندران ) ، خراسان ، زابلستان ( و غور ) ، طخارستان ، خوارزم ، و ما وراء النهر . اين شمار در نخستين وهله نشان مىدهد كه فصل بندى ابو الفدا نمودارى دقيق از نفوذ مكتب كلاسيك بلخ است 61 و هم از خلال توجّه خاصّى كه به ايران دارد نفوذ اطلس اسلام را مىتوان ديد ، نيز از اين تقسيم استنباط توان كرد كه چگونه ابو الفدا از تقسيم ادريسى گذشته و به تقسيم مورد قبول جغرافى شناسان قرن دهم گراييده است ؛ يعنى تقسيم به اقاليم فلكى را رها كرده و تقسيم به مناطق جغرافيايى را بهتر دانسته است . 62 ابو الفدا در تعداد و تنظيم منطقه‌ها مبتكر نيست ، اما در ترتيب مطالب مربوط به هر منطقه ابتكاراتى نشان مىدهد . همهء مناطق هجده‌گانه به يك شكل منظّم شده و هر كدام دو قسمت است كه اوّلى شامل بحثى كلّى از منطقه ، اخلاق و عادات مردم ، آثار قديم ، و راههاست ، و تفصيل اين قسمت به ترتيب مساحت و اهمّيّت جغرافيايى يا مطالبى كه دربارهء آن به دسترس ابو الفدا بوده تفاوت مىكند . قسمت دوّم هر منطقه جدولى است كه توضيحاتى از نام بلاد و نقاط مسكون ، مأخذ عرض و طول ، و اقليم نجومى و جغرافيايى آن دارد . املاى نامها دقيق است ، و از هر شهر يك گزارش عمومى مىدهد . 63 ابو الفدا اوّل كسى بوده كه ترتيب جدول را\r\n\r\n","description":"","footnote":"","page_name":" 307 ","page_number":321},
  {"content":"\r\n\r\nدر علم جغرافيا به كار برده ، البته اين ابتكار نيست ، زيرا در نظر اوّل به آسانى توان پنداشت كه ابو الفدا انديشهء جدول را از زيجها گرفته كه به خوبى با آنها مأنوس بوده ، ولى خود ابو الفدا تصريح مىكند 64 كه بر روش طبيب يحيى بن جزله ( متوفّى به سال 1100 / 493 ه . ) رفته 65 كه در كتاب تقويم الأبدان خويش بيماريها را طبق نمونهء نجومى به شكل جدول آورده است ، و ملاحظهء اخير اين انديشه را به وجود مىآورد كه شايد هر دو به يك منبع مشترك مراجعه كرده‌اند ؛ ولى خود ابو الفدا مىگويد كه اين روش را ، با عنوان كتاب ، از طبيب مذكور گرفته است .\r\nبه طور كلى منابع ابو الفدا را خوب مىشناسيم ، زيرا منابع خود را بدقّت تعيين مىكند . 66 از نوشته‌هاى كلاسيك قرن دهم بر اصطخرى و ابن حوقل تكيه دارد ، و از متأخّران بر ادريسى ، كه كتاب نزهة المشتاق او را مىشناخته به علاوهء كتاب ديگرى از او كه به ما نرسيده . 67 از فرهنگ ياقوت و جغرافياى ابن سعيد نيز استفاده كرده است . نسخهء خطّى كتاب اخير كه به دسترس ابو الفدا بوده اكنون در پاريس موجود است . 68 از جمله مؤلّفانى كه آثارشان مفقود شده ، قسمتهاى متعدّدى كه از مهلبى ، جغرافى نويس دوران فاطمى ، نقل مىكند بسيار مهم است ؛ زيرا به كمك آن انديشه‌اى از تأليف جغرافيايى وى مىتوان داشت . 69 ابو الفدا چنان كه مىدانيم به جغرافياى توصيفى توجّه داشته ، ولى جغرافياى رياضى نيز ، با مقايسه به وضع رايج آن دوران ، در كتاب وى جايى معتبر دارد . 70 منبع وى در اين باب كتاب قانون بيرونى بوده و كتاب ابن سعيد كه از آن سخن كرده‌ايم . نمىدانيم مقصود وى از كتاب الأطوال كدام كتاب است ، ولى نظر غالب اين است كه ترجمهء عربى يكى از كتابهاى بطلميوس را منظور داشته است . دربارهء منابع شفاهى او فقط حدس مىتوان زد ، ولى بىگفت و گو چنين منابعى داشته و نمونهء آن روايتى است كه به زبان يكى از تاجران از مصبّ رود ولگا مىآورد ، يا اشارهء وى ، ضمن سخن از هند ، به جهانگردى كه آنجا را ديده .\r\nطبيعى است در كتاب وى قسمت شام و بلاد مجاور از لحاظ فراوانى مطالب اهميت بيشتر دارد و قسمت اروپاى شمالى و غربى ، نسبت به منابع ديگر كه اكنون به دسترس داريم ، اهميت چندان ندارد . به علل مختلف در چند مورد مطالب او درست نيست ؛ مثلا گزارش وى از آفريقاى جنوبى - با قياس به منبعش ، بيرونى - نمودار يك عقب ماندگى علمى است . 71 از پيشن گفتيم كه قسمت خاصّ هند كمى آشفته است . از آن جمله روايتى است كه از ابو سعيد آورده و به خطا پنداشته كه اصل بيرونى از يك شهر هندى بوده است 72 و اين روايت تا به روزگار ما گاه و بىگاه تكرار مىشود . اطلاعات وى دربارهء چين نيز كه از منابع مختلف گرفته كمى در هم است . 73 اين گونه چيزها بلا فاصله پس از دقت در هر يك از قسمتهاى كتاب ابو الفدا به چشم\r\n\r\n","description":"","footnote":"","page_name":" 308 ","page_number":322},
  {"content":"\r\n\r\nمىخورد ، ولى به طور كلى كتاب وى اثرى است كامل كه وضوح و نظم مطالب آن در خور ملاحظه است و در ميان نسلهاى نزديك به مؤلّف و نسلهاى بعد رواج فراوان يافته است . 74 ذهبى ، معاصر كمسال‌تر ابو الفدا و متوفّى به سال 1347 / 748 ه . ، آن را خلاصه كرد 75 و به نزد تركان نيز اعتبارى يافت و به قرن شانزدهم ، سپاهى زاده ( متوفّى به سال 1588 / 997 ه . ) ، مطالب آن را از روى حروف الفبا به همان زبان عربى مرتب كرد و عنوان اوضح المسالك الى معرفة البلدان و الممالك بر آن نهاد . 76 يك نسخهء آن در مؤسّسهء مطالعات شرقى لنينگراد هست 77 كه دورن خاورشناس دربارهء آن مطالعه كرده است . 78 سپاهى زاده جز اينكه كتاب را در قالب تازهء عربى ريخته ، قسمتهايى از آن را نيز به تركى برگردانده است . در ايران نيز محمّد صادق اصفهانى از مؤلّفان قرن هفدهم / يازدهم ه . زير نفوذ ابو الفدا بوده است . 79 درست در همان اوقات شهرت ابو الفدا در اروپا كمتر از مشرق نبود . 80 از همهء كتابهاى زبان عربى فقط قرآن و هزار و يك شب از كتاب او معروفتر بود . كتاب ابو الفدا جزء نخستين آثارى است كه از زبان عربى ترجمه شده و به گفتهء آمارى « به سبب اسلوب منظّم و نقد دقيق مورد توجّه قرار گرفته است » . 81 از نيمهء قرن شانزدهم ( سال 1561 ) پوستل ، خاورشناس فرانسوى كه از جملهء نخستين خاورشناسان بود ، از او ياد كرد . به قرن بعد شيكارت ، خاورشناس آلمانى ( 1592 - 1635 ) ، به مطالعهء آن پرداخت . پس از آن نسخه‌اى از اصل كتاب ، و نه تنها ترجمهء آن ، 82 به كتابخانهء پاريس راه يافت 83 و كمى پس از آن ( 1650 ) گريوز يا گراويوس خاورشناس و منجّم انگليسى ( 1602 - 1650 ) با انتشار قسمتى از كتاب خشت اوّل بناى مطالعهء انتقادى آن را نهاد . 84 به قرن هجدهم به جز مطالعاتى كه دربارهء بعضى از مطالب كتاب انجام گرفت ترجمهء كامل آن به قلم رايسكه خاور شناس ( 1716 - 1774 ) منتشر شد ( 1770 - 1771 ) كه متأسّفانه آثار شتابزدگى در اين ترجمه آشكار است . به دنبال اين كوششها متن و ترجمهء كتاب كه از آغاز دههء چهارم قرن پيش با سفارش و زير نظر دوساسى ، خاورشناس بزرگ ، به وسيلهء شاگردان وى آغاز شده بود انتشار يافت و هنوز هم اين كار از معتبرترين آثار خاورشناسى فرانسه به شمار است .\r\nمتنى كه رنو و دسلان فراهم كرده بودند به سال 1840 با مقاله‌اى مفصّل دربارهء سرگذشت ابو الفدا و كتاب وى چاپ شد 85 و به سال 1848 قسمت اوّل ترجمهء رنو با مقدّمه‌اى عمومى در خصوص علم جغرافيا به نزد شرقيان انتشار يافت كه تا حدّى يك اثر مستقل به شمار است . 86 و گويار پس از سى و پنج سال ترجمه را به سر برد و اين تكمله در سال 1883 چاپ شد . 87 پيشرفت علم نسبت به زمانى كه اجراى اين انديشه آغاز شده بود به طور چشمگيرى تند بود و گويار در مقدّمهء ترجمهء قسمت دوّم فهرستى از چاپها و تحقيقاتى كه در اين اثنا پديد آمده بود و در\r\n\r\n","description":"","footnote":"","page_name":" 309 ","page_number":323},
  {"content":"\r\n\r\nدهه‌هاى چهارم و پنجم قرن پيش نظر دانشوران را دربارهء ابو الفدا به نسبت زياد تعديل كرده بود ياد كرد و چنان شد كه ترجمهء كتاب در دههء نهم آن قرن ، به سبب چاپ آثارى مهمتر از اثر ابو الفدا ، كهنه به نظر مىرسيد .\r\nولى اين ملاحظات ارزش ترجمه را نمىكاهد . زيرا يكى از ترجمه‌هاى خوب اين رشته است و پيوسته اهمّيّت خود را حفظ خواهد كرد ، چه اثر مستقلى را كه در تكامل علوم عرب و غير عرب نقشى نه كوچك داشته به صورت كامل به دسترس ما مىنهد . مقدّمهء عمومى رنو چنان كه در مقدّمهء همين كتاب گفتيم اهمّيّت فوق العاده دارد ، نه از اين جهت كه يك قرن پيش ابو الفدا و جغرافياى او را به طور اساسى و محقّقانه معرفى كرده ، بلكه از اين رو كه طى دهها سال تنها بررسى كلّى در تاريخى جغرافياى عربى و تا حدّى فارسى و تركى بود ؛ كه تاكنون تحقيق ديگرى جاى آن را نگرفته است . با وجود پيشرفتى كه علم در دوران پس از تنظيم مقدّمه داشته و با وجود تغيير كامل قيافهء عمومى بعضى از دورانهاى تاريخى و بعضى از موارد ، هنوز هم اين اثر با توجّه به مدّتى كه از تاريخ آن مىگذرد بتقريب مرجع اساسى براى معرفى همهء آثار جغرافيايى اسلامى است . اين اثر علمى كه از جملهء جالبترين كارهاى عربشناسى اروپاس با نام ابو الفدا ، كه به طور نامستقيم عامل پيدايش آن بوده است ، پيوسته خواهد بود . چنان كه مكرّر گفته‌ايم ، در اين دوران نوشته‌هاى جغرافيايى در مناطق واقع در شرق شام زمينهء مناسبى نداشت ، ولى در عوض درست در همين اوقات نوشته‌هاى جغرافيايى در زبان فارسى به اوج رسيد . اين قضيّه را از مطالعهء جامع التواريخ رشيد الدّين معروف معلوم توان كرد كه اگر چه يك اثر تاريخى صرف است ، در عين حال آن را يك كتاب جغرافياى تاريخى مىتوان شمرد . 88 ابو الفضل رشيد الدّين در اصل طبيب بود . ولادت وى در حدود سال 1247 / 645 ه . در خاندانى يهودى از شهر همدان رخ داد . به سبب حرفهء طبابت ، از روزگار آباقا خان به دربار ايلخانيان مغول ايران تقرّب يافت و اين نفوذ همچنان به جا ماند تا به دوران غازان و الجايتو كه در واقع وزير اوّل آن دو بود . ولى با مرگ ايلخان الجايتو ، رشيد الدّين به سبب دسيسه‌هاى دشمنان ، كه به دست آويز نژاد يهودى او انجام مىگرفت ، به سال 1318 / 718 ه . اعدام شد .\r\nتأليف اين اثر بزرگ كه رشيد الدّين در كار آن از تجربهء تنى چند از دانشوران كمك گرفت و به همين جهت زمانى به سرقت ادبى متهم شد ، حدود سال 1300 / 700 ه . آغاز شد و به سال 1311 / 710 ه . انجام يافت . كتاب ، چنان كه مىدانيم ، مشتمل بر دو قسمت است ؛ اوّلى به تاريخ مغول اختصاص دارد كه آن نيز به نوبهء خود دو قسمت است كه يكى از تاريخ قبايل مغول سخن دارد و از فروع و انساب و اساطيرشان توضيحات مفصّل مىدهد ، و قسمت دوّم تاريخ مغول را از چنگيزخان تا غازان نقل مىكند . و قسمت ديگر كتاب چيزى مانند تاريخ عمومى است ؛ آن\r\n\r\n","description":"","footnote":"","page_name":" 310 ","page_number":324},
  {"content":"\r\n\r\nنيز دو قسمت مىشود كه اوّلى شامل تاريخ ايران قديم است ، و دومى از تاريخ محمّد [ ص 
  ] و خلفا تا به سال 1258 / 656 ه . سخن مىكند و قسمتهايى نيز دربارهء دولتكهاى ايران و اسماعيليان و اطّلاعاتى از پيكار پاپ بر ضد امپراتوران دارد . فصل آخر كه خاصّ هند است ، بودا و تعليمات او را تحليل مىكند . به گفتهء بعضى از محققان 89 اين كتاب از لحاظ تعداد منابع و وسعت زمينه نظير ندارد . در آن دوران و دورانهاى بعد كتابى همانند آن نمىشناسيم كه از تاريخ عرب و ايران به عنوان جويبارى از جويبارهاى معدود كه در درياى تاريخ جهانى مىريزد بحث كرده باشد و مطالب خود را از اين نظر به قالب بريزد .\r\nدر اين قضيّه اختلاف هست كه آيا در اين كتاب بزرگ قسمتى نيز خاصّ جغرافيا بوده يا نه ؟ با آنكه رشيد الدّين در مقدّمه بتفصيل از مضمون كتاب ياد مىكند و با آنكه بعضى از نويسندگان ايران از وجود اين قسمت ياد كرده‌اند ، باز هم بيشتر دانشوران پنداشته‌اند كه قسمت جغرافيايى آرزويى بوده كه صورت عمل نگرفته است . نظر بار تولد نيز چنين است . 90 در ساليان اخير علامه احمد زكى وليدى به اين گفته متمايل شده كه اين قسمت وجود داشته است . 91 ولى به هر حال تاكنون از آن خبرى به دست نيامده است . دربارهء كتاب رشيد الدّين تحقيقات كم نظيرى شده كه تحقيقات روسى در آن ميانه مقامى معتبر دارد و مجموع تحقيقات مذكور انديشه‌اى كامل از همهء مسائل مربوط به كتاب به دست مىدهد . گر چه اين اثر از جهتى استمرار مكتب عربى است از جهات ديگر مطالبى دارد كه در قلمرو نوشته‌هاى جغرافيايى اسلامى سابقه ندارد و از منابع اروپايى بلكه شرقى غير اسلامى آمده است . 92 حمد اللّه مستوفى قزوينى ، معاصر رشيد الدّين ، زير نفوذ نيرومند او بوده و اين قضيّه در فعاليت علمى او نمودار است . او نيز مورد توجّه دانشوران روس است . 93 وى از خانواده‌اى قزوينى است كه افراد آن مدّتهاى دراز منصبهاى ادارى و از آن جمله شغل مستوفيگرى ( يعنى بازرس حسابها ) داشته‌اند . حمد الله نيز در ايام رشيد الدّين همين شغل داشت و شايد او نيز چون رشيد الدّين فعاليّت علمى خويش را با تأليف تاريخ آغاز كرد و نخست ، به تقليد شاهنامهء فردوسى ، قصيده‌اى تاريخى سرود و به دنبال آن يك كتاب تاريخ عمومى بود با عنوان تاريخ گزيده كه تأليف آن را به حدود سال 1330 / 730 ه . به آخر رسانيد و كتاب شهرت فراوان يافت . مؤلّف در فصل ششم اين كتاب گزارشى مفصّل دربارهء مولد خود ، قزوين ، به سبك رسائل جغرافى - تاريخى شهرهاى بزرگ دارد كه كاملا با آن آشنايى داريم . 94 ترجمهء فرانسهء كتاب از دههء ششم قرن پيش به دسترس است و جهانگردان نيمهء قرن نوزدهم دقّت اطّلاعات آن را تأييد كرده‌اند . 95 قزوينى ، جز اين ، تأليف جغرافيايى مستقلى نيز دارد به نام نزهة القلوب كه تأليف آن را به حدود سال 1339 / 740 ه . به سر رسانيده است . 96 تاريخ وفات وى معلوم\r\n\r\n","description":"","footnote":"","page_name":" 311 ","page_number":325},
  {"content":"\r\n\r\nنيست ، ولى معمولا ، آن را به سال 1349 / 750 ه . مىدانند . كتاب وى را مكمّل كيهان نگارى مكتب عرب و ايرانى توان شمرد كه پاره‌اى ملاحظات نجومى و طبيعى و جغرافيايى ، به معنى وسيع كلمه ، را بر آن افزوده است . كتاب يك مقدّمه ، سه مقاله ، و يك خاتمه دارد . مقدّمه شامل اطّلاعات معمولى از آسمان و ستارگان و فصول و وقت شناسى است ، با گزارشى از زمين ، طولها و عرضها ، و هفت اقليم . مقالهء اوّل از معادن و گياه و حيوان بحث مىكند ، مقالهء دوّم اختصاص به انسان دارد ( از نظر تشريح ) ، و مقالهء سوّم خاصّ جغرافياست كه چهار قسمت دارد :\r\nاوّلى از مكه و مدينه و مسجد اقصى سخن مىگويد ، دوّمى از ايران گفت و گو مىكند با استطرادهاى بسيار ، سوّمى از اقطار مجاور ايران كه روزگارى مطيع آن بوده است ، و چهارمى از مناطقى كه هرگز مطيع ايران نبوده است . در خاتمه مؤلّف از عجايب نواحى مختلف جهان بحث مىكند . 97 فصل دوّم از مقالهء سوّم مربوط به ايران ، از همه قسمتهاى ديگر پر ارزشتر است ، زيرا مبناى آن تنها بر منابع نوشته نيست ، بلكه مشاهدات نيز ضمن سفرهاى ادارى در نواحى مختلف ايران مورد استفاده قرار گرفته است . به علاوه ، مقام ديوانى موروث خاندان - اگر اين تعبير روا باشد - قزوينى را براى وصول به مدارج رسمى كمك كرده است . 98 طبق مكتب رايج قديم تنها از ايران سخن نمىكند ، بلكه از جزيره ، عراق ، و شرق افريقا نيز سخن دارد 99 ولى آسياى صغير و عراق و بخصوص ايران از نظر او اهمّيّت درجهء اوّل دارد . قزوينى از اسلاف جغرافى نويس خويش بخصوص ابن خرداذبه ، ياقوت ، و زكرياى قزوينى استفادهء بسيار كرده است و در توصيف فارس به نسبت زياد بر متن فارسى ابن بلخى تكيه دارد . 100 روش انتقادى او انكارپذير نيست ، زيرا كوركورانه مطالب گذشتگان را نقل نكرده بلكه به تكميل و گهگاه ، با كمك حوادث جارى دوران خويش ، به اصلاح آن پرداخته است . 101 اطّلاعات وى از وضع اجتماعى و اقتصادى ايران و مناطق مجاور آن به روزگار مغول و حتى به دوران سلجوقيان اهمّيّت فوق العاده دارد كه دربارهء دوران سلجوقيان از يك گزارش رسمى ، كه به روزگار ملكشاه و نيمهء دوّم قرن يازدهم فراهم شده ، استفاده كرده است . 102 دانش روسى در مطالعهء مطالب قزوينى در زمينهء تاريخ اقتصادى 103 و جغرافياى اقتصادى 104 نقش عمده داشته و كتاب او از لحاظ جغرافياى تاريخ اهمّيّت بسيار دارد ، زيرا گزارشى از وضع ايران به روزگار پس از سفر ماركوپولو به دست مىدهد . 105 عرصهء نوشته‌هاى جغرافيايى زبان فارسى در قرن چهاردهم به صورتى چشمگير گسترده شد و تنها به مراكز معتبر منحصر نماند . مثلا كتابى به نام صور اقاليم سبعه از شخصى به نام محمّد بن يحيى به سال 1347 / 748 ه . 106 كه مطالب آن نمودار اين نام نيست 107 در كرمان تأليف شده 108 و مؤلّف آن را به مبارز الدّين محمّد ( 1314 - 1358 / 713 - 759 ه . ) ، يكى از\r\n\r\n","description":"","footnote":"","page_name":" 312 ","page_number":326},
  {"content":"\r\n\r\nاميران كرمان 109 از آل مظفر ، 110 اهدا كرده است . فصل بندى اين كتاب جغرافى كيهان نگارى را كه بعضى نسخه‌هاى خطى آن 111 در اتحاد شوروى است 112 از تحليل زالمان ، خاورشناس روسى ، 113 و مقالهء يوار ، خاورشناس فرانسوى ، معلوم توان داشت . فصل اوّل مقدّمه است و به دنبال آن مطالب جغرافيايى معمولى است . فصل دوّم هفت قسمت دارد به ترتيب هفت اقليم . 114 ريو در قضاوت نسبت به اين كتاب تا حدّى سختگير است و آن را داراى ايجاز مخلّ و آميخته با اساطير ، خرافات ، و قصه‌هاى كودكانه توصيف مىكند . 115 ولى چنان كه دورن معلوم داشته بجز مطالب معمولى كه با آن خوب آشناييم اطّلاعاتى گرانبها بخصوص از مناطق شمالى ايران دارد و نيز قسمت خاصّ افريقا ، بجز حكايات ، اطّلاعات مهمّى دارد كه از آثار مفقود مؤلّفان عرب گرفته است . 116 نفوذ جغرافياى فارسى تا شرق دور بسط يافت و تا قرن چهاردهم / هشتم ه . همچنان به جا بود . به جاى خود از نقش رصدخانهء مراغه و مؤلّفات نصير الدّين در اين زمينه سخن داشته‌ايم . يك نقشهء رسمى از مستعمرات غربى چين كه تاريخ سال 1331 ميلادى ( يا درست‌تر بگوييم 1329 ) 117 دارد نمودار جالب اين نفوذ است . اين نقشه به دوران حكومت خاندان يوان براى فصل چهل و سوّم تاريخ يوان ( يوان شى ) آماده شده و نخستين بار برتشنيدر از اهميت آن سخن آورد ( 1876 ) 118 پس از آن آلبرت هرمان تحقيقى خاص دربارهء آن كرد ( 1922 ) . نقشهء مذكور حدود دولت خاقان بزرگ را با دولتهاى سه‌گانه كه مطيع چنگيزخان شدند ، يعنى دولت جغتاى آسياى ميانه ، دولت ازبك دشتهاى قبچاق ، و دولت ابو سعيد در ايران ، معيّن مىكند و از نامهايى كه در مناطق جنوب آمده نام قسطنطنيه ، دمشق ، و مصر را معلوم توان داشت . 119 نقشه طرح مشبّكى است با خانه‌هاى چهارگوش كه به رسم هندسى بيشتر از نقشه شباهت دارد 120 و اختلاف اساسى با نقشه‌هاى قديمى چين از هر نقطهء آن نمايان است . نامهاى جغرافيايى به صورتى تازه آمده كه تشخيص آن در نقشه‌هاى معمولى چين مشكل است ، توجيه نقشه از جنوب به شمال مانند نقشه‌هاى عربى است ، و با مبانى نقشه كشى چين به دوران مغول سازگار نيست . گر چه نقشه كشى چينى معمولا هر دو روش را به كار مىبرده است 121 بنا بر اين توضيح ، پيدايش نقشهء مورد گفت و گو فقط در پرتو نفوذ نقشه كشى عرب در نقشه كشى چينى ميسّر است . اين عقيده نيز موجّه تواند بود كه طرّاح نقشه از نمايندگان مكتب عرب و ايرانى بوده و شايد نامها در آغاز به زبان مغولى بوده و بعد نقشه به چينى ترجمه شده است . 122 اين نكات نشان مىدهد كه به قرن چهاردهم / هشتم ه . اهميت جهانى جغرافياى عربى از ميان نرفته بود .\r\n\r\n","description":"","footnote":"","page_name":" 313 ","page_number":327},
  {"content":"\r\n\r\n\r\nفصل 15 دايرة المعارفهاى دوران مماليك سفرهاى ابن بطوطه\r\nبه قرن چهاردهم / هشتم ه . برترى مصر تنها به نوشته‌هاى جغرافيايى نبود ، بلكه به دوران مماليك در آنجا به ادبى پر رونق برمىخوريم كه در ديگر ممالك شرقى كمتر نظير داشت . 1 تا كنون دربارهء تعدادى از مؤلّفات جغرافيايى مصر سخن كرده‌ايم و بعدا نيز از بعضى ديگر سخن خواهيم كرد ، ولى امتياز اين دوران به نوشته‌هاى جغرافيايى نيست ، بلكه به فرهنگنامه‌ها يا دايرة المعارفهاست كه رونق فوق العاده يافت و در آن پيوسته جايى به جغرافيا اختصاص داشت و مايهء امتياز قرنهاى چهاردهم و پانزدهم شد از اين رو كه بهترين آثار آن به شمار است .\r\nاز نظر تاريخ ادب ، دايرة المعارفها نمونهء مصرى مؤلّفات توصيفى است كه عاملان و عالمان دولت مماليك به وجود آورده‌اند و مىبايد تعدادى توصيفات مستقل دربارهء جغرافيا و سازمان ادارى مصر و شام را نيز ، كه از آن سخن داشته‌ايم 2 و ضمن سخن از قرن پانزدهم نيز از نظاير آن ياد خواهيم كرد ، بدان پيوست . اين دايرة المعارفها ، به عنوان نمونه‌اى ادبى ، مولود تاريخى دراز و پيچيده است و تا حدّى با مجموعه‌هايى كه به قرنهاى نهم و دهم دربارهء سازمان ادارى و جغرافيا به وجود آمده بود ارتباط دارد ، با اين تفاوت كه براى خوانندگان بيشترى فراهم آمده است . گر چه اساسا براى دبيران ديوان فراهم آمده بود كه زينت دستگاه انشا و ادارهء مصر آن روزگار محسوب مىشدند ، ولى گروه تعليم يافتگان به مطالعهء آن راغب بودند و به همين جهت مؤلّفان به سبك ادبى آن توجّه فراوان داشتند . عرصهء آن نيز از مؤلّفات سلف گسترده‌تر بود و از موضوعاتى عامتر و دامنه‌دارتر در همهء رشته‌هاى علوم كه مؤلّف قصد عرضهء آن را داشت سخن مىكرد . علاقهء آن به حدود جغرافيا محصور نبود بلكه به تاريخ و مسائل مربوط به تمدّن نيز توجّه داشت . 3 گر چه تا حدّى با مؤلّفات جغرافيايى سلف پيوستگى داشت بشدت زير نفوذ مؤلّفات كيهان نگارى قرن سيزدهم بود و گاه روش فصل بندى آن را تقليد\r\n\r\n","description":"","footnote":"","page_name":" 314 ","page_number":328},
  {"content":"\r\n\r\nمىكرد . امتياز اساسى آن از مؤلّفات ديگر اين است كه عرضهء اطلاعات هدف اصلى آن نيست ، بلكه هدف ايجاد نوشته‌هاى هنرى است و مؤلّفانش خويشتن را نه دانشوران بلكه نويسندگان و عمال ديوان مىدانستند كه همهء سرمايه‌شان هنر نوشتن بود . چون محيط پيدايش دايرة المعارفها يكى بود نظم و ترتيب آن همانند شد و اين نمودار نظم دقيق كارهاى دبيرى بود .\r\nبزرگترين فرهنگنامه‌هاى قرن چهاردهم / هشتم ه . ، متعلّق به نويرى و عمرى است ، ولى در اين زمينهء مؤلّف ديگرى از نظر زمان جلوتر از آنها بود كه ريشهء دايرة المعارفها را به وسيلهء او جست و جو مىتوان كرد . وى محمّد بن ابراهيم و طواط كتبى ورّاق ( متوفّى به سال 1318 / 718 ه . ) است . 4 لقب ورّاق بوضوح نشان مىدهد كه مرد تجارت يا كارمند ديوان نبوده ، بلكه به كار كتاب اشتغال داشته و شايد معامله‌گر يا نسخه‌بردار بوده و به هر حال با ادب ارتباط نزديك داشته است .\r\nاطّلاعاتى از زندگى او نداريم . از كلمات او توان دانست كه به مغرب تولّد يافته ، در مصر اقامت گرفته ، 5 شاعر و اديب بوده ، و كتابى در منتخبات ادبى داشته كه رواج فراوان يافته و مايهء شهرت او شده است . كتابى ديگر نيز دربارهء شاعران اندلس داشته كه از نزديك با آن آشنايى نداريم . 6 اهمّيّت وى در نظر ما در تأليفى ديگر است كه تاكنون چاپ نشده و حدّ وسطى ميان كيهان نگارى و دايرة المعارف و منتخبات ادبى است و اين سه مايه را با هم آميخته و به منزلهء حلقهء اتصال با كتاب نويرى است و ، طبق معمول اين گونه مؤلّفات ، عنوانى متكلّفانه دارد كه در فهرستها و نسخه‌هاى خطّى مختلف است بدين عبارت : مباهج الفكر و مناهج العبر . هدف مؤلّف موعظه و عبرت آموزى است و مانند ديگر كتابهاى كيهان نگارى به تفسير آثار مختلف طبيعت مىپردازد ، بنا بر اين يك دايرة المعارف علوم طبيعى و جغرافياست كه به سبك مؤلّفات ادبى تنظيم شده و شواهدى از شعر و نثر دارد . كتاب به چهار فن تقسيم شده : اوّلى در هيئت است و اجرام سماوى ، دوّم در جغرافيا و نژادنگارى به استثناى اقوامى كه از نسل يافث و حام بوده‌اند « زيرا نام آنها بر پيشاهنگ فرو پوشيده مانده ، از اين رو سوى آنها نرفته و گردشان نگشته » ، 7 سوّم دربارهء حيوان است ، و چهارم دربارهء گياه . و هر فنى به نوبهء خود به نه باب تقسيم مىشود ، 8 كه ترتيب آن مانند كتابهاى كيهان نگارى است . فن دوّم خاصّ جغرافياست كه در باب اوّل از خلقت زمين و شكل آن سخن دارد - و جالب آنكه زمين را كروى و متحرك مىداند . 9 باب دوّم از كوهها و معادن ، سوّم از درياها و جزيره‌ها ، چهارم از چشمه‌ها و چاهها ، و پنجم از وضع ساكنان معموره سخن دارد . باب ششم از بلاد و توابع آن و قلمرو مسلمانان ، هفتم از طبيعت بلاد و اخلاق مردم ، هشتم از بناهاى موجود و عبرت آموز ، و نهم از توصيف منزلها بحث مىكند .\r\nمضمون كتاب تا حدّى مؤلّفات كيهان نگارى و بخصوص كتاب قزوينى را به ياد\r\n\r\n","description":"","footnote":"","page_name":" 315 ","page_number":329},
  {"content":"\r\n\r\nمىآورد ، ولى اسلوب آن با كتاب قزوينى تفاوت بسيار دارد ، زيرا وطواط در آغاز هر قسمت از اثر خويش تأكيد مىكند كه هدف وى از مطالبى كه عرضه مىكند علم آموختن يا استنباط نتايج عملى نيست و اين كار را به متخصّصان وا مىگذارد ، مثلا در فن اوّل كه از هيئت سخن دارد به ناحيهء عملى آن ، كه منجّمى است ، توجّه ندارد . 10 در فن سوّم نيز كه از حيوان سخن هست از سود و زيان يا تشريح اعضاى آن چيزى نمىگويد « زيرا اينها در كتابهاى ديگر آمده » .\r\nفن چهارم نيز كه از گياه بحث مىكند از نفع و ضرر گياه ، ماهيّت ، نيرو ، و طبيعت آن سخن ندارد ، بلكه شمه‌اى از تجربيّات كشاورزان و طرق كشت و نگهدارى آن مىگويد . 11 مؤلّف انكار ندارد كه هدف وى فراهم آوردن مجموع مطالبى است كه به دوران وى دانشوران عرب و يونان و سريان دربارهء زمين و آسمان مىدانسته‌اند و آشكارا كشش ادبى بر تمايل علمى او غلبه دارد . 12 از اين رو مقدارى نثر و شعر مىآورد ، آن هم از انواع مختلف و بسيار زيباى آن ؛ كه اين خود حاكى است از اطّلاعات ادبى بسيار او . به همين جهت كتاب او به علومى كه « فنون » مختلف كتاب را به آنها اختصاص داده منحصر نمانده است ، بلكه قسمت اعظم آن از ادب گفت و گو مىكند ؛ 13 و اين در كيفيّت تنظيم مطالب هر باب نمايانتر مىشود كه گفتار خويش را با آيات قرآن و احاديث پيغمبر و مطالب تفسير آغاز مىكند و آنگاه نظريات دانشوران يونان و عرب را مىآورد ، و معمولا توضيحات لغوى يا شواهد ادبى به معنى وسيع ، چون مثل و لطيفه و شعر ، به دنبال آن مىآيد 14 و به گروهى بسيار از شاعران دورانهاى مختلف استشهاد مىكند 15 و از كتابهاى فراوان نام مىبرد . 16 كتاب يك اثر نقلى است كه در قلمرو نوشته‌هاى عربى از قرن دوازدهم به بعد معمول بوده است ، ولى به هر حال يكى از محقّقان معدودى كه كتاب را به خوبى مطالعه كرده‌اند عقيده دارد كه جديدتر و پرمايه‌تر از كيهان نگارى قزوينى است 17 و مانند او تمايل آشكار به عجايب ندارد . معرّفى كتاب آسان نيست براى آنكه تا كنون چاپ نشده ؛ به علاوه ، در هر يك از نسخه‌هاى خطّى فقط قسمتهايى از آن هست 18 و تنها نسخهء كاملى كه تا كنون به دست آمده از كتابخانهء مارونى حلب است كه يكى از نمايندگان نهضت ادبى شام ، جرمان فرحات ( 1670 - 1732 ) ، 19 از قرن هجدهم انظار را متوجّه آن كرد و به سال 1727 20 فهرست مطالب آن را فراهم آورد . پس از آن دو تن از دانشوران حلب 21 هر كدام توصيفى دقيق و مفصّل از كتاب كرده‌اند كه در كار معرّفى كتاب بايد بر يكى از آن دو تكيه كرد .\r\nكتاب مباهج الفكر كه يك اثر نقلى متأخّر است ، منحصر به جغرافيا نيست ، و بنا بر اين از لحاظ تكامل نوشته‌هاى جغرافيايى چندان جلب توجّه نمىكند ، و بلكه اهميّت نسبى آن از اين جهت است كه توصيفى از محيط آن روزگار دارد . به علاوه ، نمودارى از مرحلهء اوّل\r\n\r\n","description":"","footnote":"","page_name":" 316 ","page_number":330},
  {"content":"\r\n\r\nدايرة المعارفهاست و به كمك آن رابطهء اين گونه مؤلّفات را با كيهان نگارى و مؤلّفات ادبى ديگر معلوم مىتوان كرد . بىگفت و گو ، كتاب ياد شده در تكامل اين رشته نقشى معتبر داشته و با دايرة المعارف نويرى رابطهء نزديك دارد . شاهد سخن آنكه نويرى نه تنها مكرّر از آن نقل كرده ، بلكه شايد تقسيم كتاب خود را به « فنون » از آن گرفته و احيانا محتويات آن را نيز نگاه داشته است . مثلا در قسمت خاصّ گياه ، نويرى ترتيب گياهان را عينا مانند وطواط آورده است ، 22 بنا بر اين ، هم مطالب و هم فصل بندى نشان مىدهد كه دو كتاب با يكديگر رابطه‌اى استوار دارد .\r\nشهاب الدّين احمد بن عبد الوهّاب بكرى نويرى ( 1279 - 1332 / 677 - 732 ه . ) بهترين نمايندهء محيطى است كه دايرة المعارفها در آن و براى آن به وجود آمده است . اصل وى از مصر بود و انتساب خويش را از محلّه‌اى كوچك در مصر بالا گرفته است . پدرش به عنوان دبير ديوانهاى دولت شهرتى يافت و پسر از مقرّبان سلطان ناصر ، حامى ابو الفدا بود . نويرى مدتى در طرابلس شام رئيس دبيران ادارهء سپاه بود ، پس از آن نيز در چند ولايت مصر رئيس دبيران شد . كتاب بزرگ وى كه آن را به ملك ناصر پيشكش كرد هم با كارهاى ادارى و هم با انشاء پيوسته است و عنوان نهاية الأرب فى فنون الأدب نمودار مضمون كتاب و نقش قاطع لفظ « فن » در اين مورد است . خود مؤلّف راهى را كه براى وصول به مقصود پيموده بيان مىكند و گويد كه در آغاز كار به دبيرى پرداخته ، آنگاه به ادب به معنى عام رو آورده است . هدف دايرة المعارف جمع آورى همهء علوم اجتماعى مورد نياز دبيران بزرگ بوده و نشان هدف مشخّص را در نظم دقيق كتاب مىتوان ديد .\r\nنويرى بر فنون چهارگانهء وطواط فن پنجمى افزوده و در مطالب « فن » دوّم دستكارى بسيار كرده است . هر يك از « فن » ها را به پنج قسمت كرده كه هر كدام تعدادى فصل دارد و تعداد فصول قسمتهاى مختلف يكنواخت نيست . فن اوّل خاصّ آسمان و زمين است ( كه همهء جلد اول چاپ مصر را گرفته است ) . فن دوم از انسان ( جلد دوّم تا نهم ) ، سوّم از حيوان ( جلد نهم و دهم ) ، چهارم از گياه ( جلد يازدهم و دوازدهم ) ، و پنجم از تاريخ سخن دارد . فنها به يك اندازه نيست . قسمت تاريخ كه حوادث تا سال پيش از وفات مؤلّف را دارد ( 1331 / 731 ه . ) بتقريب نصف كتاب است . يعنى در نسخهء چاپى بتقريب نه هزار صفحه قطع بزرگ را گرفته است . بجز تقسيم « فن » ها ، كتاب به سى و يك جزء نيز تقسيم شده است . مؤلّف خطّاط بوده و با خط خود چهار يا پنج نسخه از اين كتاب نوشته كه قيمت هر كدام دو هزار درهم بوده است ، و او مىتوانسته هر روز هشتاد صفحه بنويسد .\r\nقسمت جغرافيايى دايرة المعارف بخشهاى چهارم و پنجم فن اوّل را گرفته است و\r\n\r\n","description":"","footnote":"","page_name":" 317 ","page_number":331},
  {"content":"\r\n\r\nاطلاعات معمولى از خلقت جهان ، پديده‌هاى جوى ، عناصر ، اندازهء وقت ، فصول ، و نيز از زمين و ابعاد آن ، هفت اقليم ، كوهها ، درياها ، جزيره‌ها ، رودها ، درياچه‌ها ، ولايتها ، شهرها ، مردم ، و آثار منزلها و محلها در آن هست 24 و توافق آن با مطالب وطواط چشمگير است .\r\nمطالب جغرافياى ناحيه‌اى نسبت به مطالب عمومى بسيار ناچيز است و ، مانند ديگر بخشهاى كتاب ، نويرى دعوى ابتكار ندارد ، بلكه آشكار مىگويد كه در خط اسلاف مىرود و همهء مسئوليّت را بر آنها بار مىكند . ابتكار وى در سبك ادبى مطالب است و اين قضيّه را از قسمت خاصّ گياه آشكار توان ديد كه دربارهء گياهان از لحاظ ادبى سخن مىكند و آنچه را كه براى تكميل اطّلاعات ادبى لازم است مىآورد . گياه براى انسان به صورت غذا يا عطر يا داورى طبّى سودمند است ، ولى توضيح اين مطلب غالبا به كمك اشعار صورت مىگيرد . به همين جهت قزوينى تعداد بيشترى از گياهان را ياد كرده 25 در صورتى كه نويرى جاى بيشترى را بدان اختصاص داده است .\r\nنويرى براى تأليف كتاب بيست سال وقت صرف كرده كه اگر حجم فوق العادهء آن را در نظر بگيريم عجب نمىنمايد ، و همين قضيّه نشان مىدهد كه چرا در تاريخ بعد چيزهايى به قسمتهاى اوّل كتاب پيوسته و مؤلّف سال به سال تا نزديك وفات خويش ، به صورت گزارش سال ، مطالبى به قسمت تاريخى مىافزوده است . كتاب نويرى براى جغرافيا و جغرافياى تاريخى دوران وى و دوران نزديك بدان يك منبع درجهء اوّل است و ارزش آن نسبت به رشته‌هاى ديگر با توجّه به نوع مطالب تفاوت مىكند .\r\nدايرة المعارف نويرى به كمك اجزاى مختلف آن كه به مجموعه‌هاى خطّى اروپا راه يافته بود ، از قرن هجدهم ميلادى مورد توجّه قرار گرفته و بخصوص قسمت تاريخى آن نظرها را جلب كرد و احيانا دانشوران در ارزشيابى قسمت تاريخى مربوط به دوران قديم به راه مبالغه رفتند ؛ ولى به قرن بيستم ، از آن پس كه بيشتر منابع قسمت مذكور به دسترس قرار گرفت ، معلوم شد كه نويرى در اين زمينه يك منبع درجهء دوّم است ، با وجود اين ، كتاب او نسبت به دوران تاريخى نزديك به زمان مؤلّف - چه دربارهء شمال افريقا و اندلس و سيسيل 26 و چه دربارهء دولت اردوى زرّين « 3 » هميشه منبعى بسيار معتبر خواهد بود . تحقيقات تيز نهاوزن اهمّيّت نويرى\r\n\r\n\r\n","description":"","footnote":"\r\n( 3 ) به تركى : آلتون اردو . عنوان دسته‌اى از قوم مغول كه در 1236 يا 1237 بعد از ميلاد ، به سركردگى باتوخان ، در ناحيه ولگاى سفلى مستقر شدند و مملكتى به نام مملكت اردوى زرّين تأسيس كردند كه تا 1502 تحت فرمانروايى اعقاب با تو بود . نام اردوى زرّين را روسها - ظاهرا به سبب شكوه و جلال خيمه‌هاى باتو ، يا قبه‌هاى طلايى آنها - به اين مملكت دادند . و آن در مآخذ شرقى ، دشت قپچاق خوانده شده ، و « آلتون اردو » ترجمهء تركى متأخّر است .\r\n( غلامحسين مصاحب ، دايرة المعارف فارسى ) . - ويراستار .\r\n","page_name":" 318 ","page_number":332},
  {"content":"\r\n\r\nرا نسبت به تاريخ دولت مذكور نشان داد و تحقيقاتى كه اخيرا در اتحاد شوروى انجام گرفته مؤيّد آن شد . اجزاى ديگر دايرة المعارف چندان مورد توجّه محقّقان نشد ، در صورتى كه ممكن است از قسمت سرگذشت مشاهير براى پاره‌اى تحقيقات مطالبى به دست آيد . تحليلى كه ويدمان 27 و فران ، 28 هر كدام جداگانه ، از فصول مربوط به عطر ، داروها ، و گياهان كرده‌اند به طور كلى نشان مىدهد كه كتاب مطالبى پر ارزش دارد كه براى گياهشناس و نويسندهء تاريخ تمدّن نيز مانند جغرافى شناس مهم است .\r\nارزشيابى كامل كتاب نويرى به علت نبودن چاپ كامل آن معوّق مانده بود . از جملهء خدمات برجستهء دانشمند مصرى ، احمد زكى پاشا ( متوفّى در پنجم ژوئيه 1934 ) ، ابن بود كه نسخهء كامل كتاب را در 31 جلد فراهم آورد كه بعضى از نسخهء اصلى است و بعضى ديگر از روى نسخه‌هاى استانبول و كتابخانه‌هاى اروپا عكسبردارى شده است . 29 چاپى كه دار الكتب مصر آغاز كرد به سال 1923 به جلد دوازدهم رسيد كه فن چهارم با آن به پايان مىرسد ، و جلدهاى ديگر همه قسمت تاريخ خواهد بود و بدين وسيله ارزشيابى اين اثر بزرگ دوران مماليك به طورى كه در خور اهمّيّت فوق العاده‌اى از لحاظ جغرافيا و تاريخ تمدّن آن عصر باشد ميسّر شده است .\r\nكتاب عمرى ، معاصر او ( 1301 - 1349 / 700 - 749 ه . ) ، از نظر ما بيشتر اهمّيّت دارد ، ولى شهرت آن در محافل علمى همانند نويرى نيست . 30 نام كامل وى كه شهاب الدّين احمد بن فضل الله عمرى دمشقى است نشان مىدهد كه به خلاف نويرى از مواليد مصر نبوده و نسبت خاندانش به عمر بن خطّاب مىرسد و بعضى از آنها كه از خير كسان خوشدل نيستند در اين ترديد كرده‌اند . اجداد بزرگ وى از مدّتها پيش در برلس مصر سفلى مقيم بوده‌اند ، 31 ولى همواره احساس مىكردند كه پيوستگىشان با دمشق بيشتر از مصر است . 32 بدين جهت عنوان دمشقى را حفظ كردند . عمرى نيز به دمشق تولّد يافت ولى در مصر بزرگ شد و علم آموخت و طبق رسوم خاندان ، همچون نويرى ، به خدمت ديوان در آمد ، زيرا به گفتهء مقريزى خاندان وى بتقريب مدّت يك قرن رياست ديوان انشاى مصر را داشته بودند . 33 عمرى ، بجز تمرين روزانهء دبيرى ، در رشته‌هاى مختلف علوم نيز شاگرد استادان مبرّز و معروف و از جمله برهان الدّين فركاح بود كه در رشتهء جغرافيا نيز فعاليت علمى داشت و در ضمن سخن از جغرافياى فلسطين در آن روزگار از او ياد خواهيم كرد . يكى ديگر از شاگردان وى شهاب الدّين حلبى ، يكى از علماى بلاغت ، بود . 34 ولى به هر حال ، عمرى علم را حرفهء خويش نكرد . مدّتى به مصر شغل قضاوت داشت و به دوران سلطان ناصر به جاى پدر رياست ديوان انشا يافت . به سال 1338 / 738 ه . عضو هيئت حجّ مصر بود . 35 و به علّت تند خويى ، با ولى نعمت\r\n\r\n","description":"","footnote":"","page_name":" 319 ","page_number":333},
  {"content":"\r\n\r\nخويش نزاع كرد و سالهاى آخر عمر را در حال مغضوبيت به دمشق سر كرد 36 و در آنجا به مرگ زودرس ، نه از وبايى كه در آن روزگار در شام بود بلكه به تب ربع ، درگذشت . 37 معرفت وسيع و ذوق لطيف ادبى ، عمرى را از بليّهء كوته بينى كه نتيجهء محيط ديوانى است بر كنار داشته بود . وى تنها نثر نويس نبود بلكه شاعر نيز بود و در منابع مختلف نزديك به يازده كتاب به دو منسوب است . 38 بجز دايرة المعارف بزرگ و مفصّل ، يك كتاب ديگر دارد با مطالب جامع و حجم متوسّط كه از لحاظ نوشته‌هاى جغرافيايى اهميت خاص دارد . عمرى مىخواسته همه چيزهايى را كه در كار ديوان ، به معنى محدود كلمه ، مورد حاجت بوده در اين كتاب فراهم آورد و گر چه مىخواسته نمونه‌اى براى كار دبيرى باشد اما ، به سبب روش تأليف آن ، منبع معتبرى براى جغرافيا و جغرافياى تاريخى شده است . تأليف كتاب پس از سال 1340 / 741 ه . انجام گرفته ، يعنى به روزگارى كه مؤلّف در كار انشا بصيرت كامل داشته ، و عنوان التعريف بالمصطلح الشريف هدف كتاب را كاملا نمايان مىكند . كتاب هفت قسمت است :\r\nقسمت اوّل در مراتب مكاتبات است ؛ دوّم در ترتيب پيمان نامه‌ها ، دستورها ، اختيار نامه‌ها ، پىنوشتها ، فرمانها ، و منشورها ؛ سوّم در نسخهء قسم نامه‌ها ، چهارم در امانت ، دفن ، صلح ، و فسخ ، پنجم در حدود ممالك ، شهرها ، قلعه‌ها ، و روستاهاى پيوستهء بدان ؛ ششم در مراكز پست و كبوتر ، مراكز حمل برف و كشتيها كه آن را از راه دريا مىبرد ، مناره‌ها ، و آينه‌هاى سوزان ؛ و هفتم در اوصاف آنچه به وصف آن نياز هست . 39 دانشورانى كه دربارهء اين اثر مطالعه كرده‌اند ، همچون هارتمان و گودفرواد مومبين ، از مجموع و از اجزاى آن ستايش كرده‌اند . تحليل مقالهء پنجم و ششم ، كه از شام و مصر و وسائل ارتباط دولت مماليك سخن دارد ، اهمّيّت فوق العادهء كتاب را از جنبهء عملى و نيز دقّت اطّلاعات آن را نشان مىدهد ، و اين عجب نيست زيرا ريشهء بيشتر اين اطّلاعات نه فقط مدارك رسمى بلكه اطّلاع شخص مؤلّف از مسائل جارى نيز بوده است . جالب آنكه اسلوب ادبى مؤلّف در چنين اثرى كه بايد خشك و بىروح باشد ، در اوج كمال است و در عين حال رشتهء مطلب را از دست نداده است . به علّت اطّلاع از دقايق بلاغت و تسلّط بر زبان عربى با مهارت تمام از دراز نويسى بر كنار مانده و لبّ مطالب را آورده و از اين لحاظ بر بسيارى از نويسندگان دورانهاى بعد برترى دارد ، و گر چه سبك وى هميشه روان نيست كتاب وى به سبب ترتيب منطقى مطالب ، منبعى جامع براى مطالعهء موضوعات مختلف 40 بخصوص مطالب جغرافيايى و تاريخى است . پس از بررسى كتاب خليل الظاهرى ، كه يك قرن پس از آن تأليف شده ، فاصلهء فوق العادهء عمرى از كسانى كه به راه او رفته و از همان مطالب وى سخن كرده‌اند معلوم خواهد شد . ظاهرا اثر وى بسيار مطلوب بوده ، زيرا در پايان قرن هشتم هجرى ( پانزدهم\r\n\r\n","description":"","footnote":"","page_name":" 320 ","page_number":334},
  {"content":"\r\n\r\nميلادى ) دو تن از خاندان محبّى شام ، كه به اشتغال به دانش شهره‌اند ، پس از تنقيح و تكميل كتاب ، عنوان تثقيف التعريف بالمصطلح الشريف بدان داده‌اند . 41 و نسخه‌اى از آن در موسّسهء مطالعات شرقى موجود است . از اين جهت خاورشناسان روس با آن آشنايى دارند و تيزنهاوزن نظرها را به اهميت آن از لحاظ تاريخ « اردوى زرّين » ( دشت قپچاق ) جلب كرده است . 42 حجم فرهنگنامهء عمرى به اندازهء فرهنگنامهء نويرى است و نسخه‌هاى خطّى اجزاى بيست و هفتگانهء آن در كتابخانه‌هاى مختلف پراكنده است . به نظر احمد زكى پاشا ، كه با كوشش شخصى يك نسخهء كامل فرهنگنامه را در قاهره فراهم آورده ، اثر عمرى سى و دو جزء بوده است . نسخهء احمد زكى كه از نسخه‌هاى خطّى استانبول بنياد گرفته ، شانزده جزء مضاعف است كه در كل نه هزار و هشتصد و هشتاد و يك صفحهء خطّى است . با وجود حجم بزرگ ، موضوع آن از دايرة المعارف نويرى محدودتر است ، زيرا مطالب آن منحصر به تاريخ و جغرافياست و اين نكته از عنوان آن مسالك الأبصار في ممالك الأمصار نيز كه تا حدّى يك روش جغرافيايى قديم عربى را به ياد مىآورد آشكار است . گاهى كتاب عنوان كوتاه اخبار الملوك دارد كه دقيق نيست . كتاب دو قسمت است يكى خاصّ زمين و ديگرى مردم زمين و اقوام مختلف ؛ قسمت اوّل نيز به نوبهء خود دو بخش است كه عمرى كلمهء بىسابقهء « نوع » را براى آن به كار برده و شايد آن را در مقابل « فن » نويرى آورده است . نوع اوّل عنوان كوتاه « فى ذكر المسالك » دارد و شايد اين عنوان را به معنى وسيع آن گرفته تا شامل جغرافياى عمومى نيز تواند بود . باب اوّل از ابعاد و اوضاع زمين ، و دوّم از اقاليم هفتگانه سخن دارد با دنباله‌اى جالب به عنوان « ممالك صليب پرستان » كه از آن سخن خواهيم داشت . باب سوّم دربارهء درياها و مسائل متعلّق به آن است و ضمن آن از قنباص ( معرّب كومپاس ) ، يعنى قطب نما ، سخن مىرود .\r\nباب چهارم از قبله و نشانه‌هاى آن بحث مىكند و باب پنجم از راهها . اين از نوع اوّل ؛ نوع دوم نيز عنوان كوتاه « فى ذكر الممالك » دارد و به پانزده باب تقسيم مىشود ، به ترتيب از مشرق به طرف مغرب از اين دولتها و سرزمينها سخن دارد : هند و سند ، ممالك خاندان چنگيزخان ، گيل و گيلان ، جبال ، تركان روم ( آسياى صغير ) مصر با شام و حجاز ، يمن ، مسلمانان حبشه ، سودان ، مملكت ملىّ ، جبال بربر ، افريقا ، مملكت برّ العدوة ( مراكش ) ، اندلس ، عرب ، بدويان معاصر و سرزمينشان . و قسمت دوم كتاب كه از مردم زمين و قبايل اقوام سخن دارد پنج نوع است : نوع اوّل كه ظاهرا يك مرحلهء انتقالى است شامل مفاخره‌اى است ميان شرق و غرب كه با طبيعت و حيوان و طوايف علماء نيز تماس دارد و تا اندازه‌اى روش قديم « فضايل » يعنى امتيازات بلاد و چيزهاى مختلف را به ياد مىآورد ، كه البته آن را مختصر و در قالب ادبى\r\n\r\n","description":"","footnote":"","page_name":" 321 ","page_number":335},
  {"content":"\r\n\r\nمىآورد . نوع دوّم از ديانتهاى مختلف و نوع سوّم از طوايف دينداران سخن دارد . چهارم خاصّ تاريخ است كه دو باب دارد يكى دربارهء دولتهاى پيش از اسلام و ديگرى دربارهء دولتهاى پس از اسلام . مضمون كتاب مسالك الأبصار ، به طورى كه خود مؤلّف بتفصيل در مقدّمهء كتاب ( جلد اول صفحهء 6 تا 13 ) آورده ، چنين است و تعيين حجم هر يك از بخشهاى كتاب و گفت و گو از مطابقت اين فصل بندى با مضمون واقعى كتاب آسان نيست ، زيرا تا كنون فقط جلد اوّل آن منتشر شده ( 1924 ) ولى چون قسمتهاى مختلف اصل و ترجمهء آن دربارهء آفريقاى شمالى ، اروپاى غربى ، آناطولى ، دولت اردوى زرّين ، و چين منتشر شده انديشه‌اى از هدف اساسى مؤلّف مىتوان داشت كه تأليف يك فرهنگنامهء جامع تاريخى و جغرافيايى بوده كه نه رنگ علمى صرف بلكه مايهء ادبى فراوان داشته باشد .\r\nمؤلّف ، مردى روايتگر است و جامع رشته‌هاى علوم همانند يك دايرة المعارف ، ولى ابتكار كمتر دارد ، امّا اين نقص را با اطّلاعات وسيع تلافى مىكند . شغل دولتى اطّلاع از مدارك رسمى را براى وى آسان كرده بود ؛ به علاوه ، منابع اخبار و اطّلاعات وى بسيار متعدّد بوده كه توانسته تابلوى مفصّلى از وصف جهان معاصر خود بسازد . هدف وى از تأليف اين كتاب نيز چون كتاب التعريف تهيّهء مرجعى جامع براى دبيران ديوان بوده است ، ولى كتاب اخير از لحاظ ادبى به پايهء المسالك نمىرسد . اختلاف ميان دو كتاب به گفتهء هارتمان فقط اين نيست كه التعريف ارقام بيشتر دارد و مطالب جغرافيايى المسالك بيشتر است 43 بلكه روش عرضهء مطلب در دو كتاب اختلاف دارد . مسالك الأبصار مىتواند يك كتاب مطالعه براى دبيران و همهء دوستداران ادب باشد و تأليف كتابى چنين مستلزم ذوق ادبى فراوان و ميزان مشخّصى از قدرت نقّادى است ، و عمرى از اين هر دو بهرهء بسيار دارد . اگر عقايد رايج دوران خويش را پذيرفته است روش علمى را نيز گاهى به طريقهء ابتدايى به كار مىبرد ، ولى اين كار به طرزى بديع انجام مىگيرد . در جايى از كتاب خويش گويد :\r\nاكنون در اين باب آنچه را دانسته‌ايم بياريم و بيشتر آنچه را دانسته‌ايم با پرسش مكرّر از اين و آن بوده كه از احوال بلادشان و چيزها كه در آن هست و وضع نواحى آن پرسيده‌ايم . و من از يكى دربارهء بلادش مىپرسيدم آنگاه از ديگرى و ديگرى نيز مىپرسيدم تا حقيقت را دريابم و مواردى را كه گفتارشان موافق يا نزديك به هم بود ثبت مىكردم و مواردى را كه گفتارشان مخالف يا آشفته بود ، رها مىكردم و نيز از هر كه پرسيده بودم و مدّتى گذشته بود و به ياد نداشت كه چه گفته است ، باز مىپرسيدم ، اگر گفتارش مؤيّد اوّل بود ثبت مىكردم و اگر دگر بود گفته‌اش را به باد مىدادم . اين همه براى آن بود كه در روايت دقّت كنم و مطالب درست به دست آوردم . 44\r\n\r\n","description":"","footnote":"","page_name":" 322 ","page_number":336},
  {"content":"\r\n\r\nعمرى مقتضيات ادبى دوران خويش را خوب دريافته بود . به همين جهت كتاب وى تنها يك دايرة المعارف تاريخى و جغرافيايى نيست ، بلكه مجموعه‌اى برگزيده از اشعار نيز هست كه بخصوص شامل اشعار مربوط به جاهاى معروف است 45 و چنان كه مىدانيم اين موضوع در فرهنگهاى جغرافيايى و از جمله فرهنگ ياقوت نقشى معتبر دارد .\r\nدايرة المعارف عمرى به عنوان يك تأليف ادبى مستقل خالى از لطف نيست و نيز منبعى است كه اطّلاعات آن دربارهء اقطار مختلف تمامىناپذير است و در اينجا فقط چند نمونه را نقل مىكنيم . آمارى ضمن كنجكاوى در قسمت خاصّ سيسيل و ايتاليا معلوم داشته كه مطالب تاريخى آن تكرار مطالب ابو الفداست ، در صورتى كه مطالب جغرافيايى آن اهميت خاص دارد ، زيرا مؤلّف آن را از مؤلّفان سابق و نيز از مدارك رسمى و روايت معاصران گرفته 46 و به طور كلّى از حوادث جارى حوضهء مديترانه اطّلاعات كافى دارد ، مثلا مطالبى كه دربارهء مسلمانان پانتلريا آورده به وسيلهء مداركى سياسى كه در قرن نوزدهم به دست آمده تأييد شده است . دربارهء جزيرهء سيسيل نيز عمرى تنها به ادريسى بس نكرده ، بلكه از يك مؤلف ناشناس ديگر متعلّق به دوران نورمان‌ها نيز استفاده كرده است . 47 ولى دربارهء ايتاليا ، چنان كه در مسالك الأبصار نيز آمده ، غالبا بر ادريسى تكيه دارد . شمار شهرهاى معتبر ايتاليا را به ترتيب ولايتها و منطقه‌ها ياد مىكند و بعضى از آنها را وصف مىكند . 48 وصف داستانى قديم شهر رم كه ، به صورت مرسوم در طول قرون ، بسيارى از نويسندگان به تكرار آن پرداخته‌اند 49 به كتاب او نيز راه يافته است . در اين مورد بهتر است به يكى از منابع بىنظير عمرى اشاره كنيم كه يكى از مردم جنوواست به نام دومينيك دوريا ؛ وى را به اسارت سوى مشرق آورده‌اند و بلبان الجنوى ( بلبان جنووايى ) نام يافته و از غلامان امير بهادر معزّى مماليكى ، متوفّى به سال 1339 / 739 ه . ، بوده است . 50 در محيط علمى روسى ، جنوى مورد توجّه علامه سرزنوفسكى شده و در كتابى كه دربارهء سفر افناسى نيكيتين نوشته از او ياد كرده است ( 1856 ) . 51 ظاهرا اين جنوى شخص مطّلعى بوده كه عمرى فكر درستى از بغداد و شهرها و اقوام اروپايى از او گرفته است و فى المثل مىگويد كه در آن دوران فرانسه نقش اصلى داشته و پادشاه اسپانيا همانند نايب پادشاه فرانسه بوده است . نيز مىداند كه آلمانها فقط در خشكى نيرومند هستند . بىگفت و گو جنوى پرووانس را ديده بوده است . چنان كه از لومباردى ، سيسيل ، و نيز ، پيزا ، فلورانس ، و كاتالونيا اطّلاعات فراوان مىدهد و دربارهء تجارت جنووا با شرق بتفصيل سخن مىكند . و پيداست كه در اين باب اطّلاعات دقيق دارد . تقدير او را در وضعى خاص به آسياى صغير كشانيده و گزارش وى از آنجا 52 و بخصوص اطّلاعاتى كه از بلاد قرمان و طرابزون مىدهد 53 از جملهء فصول پر ارزش كتاب عمرى است . ظاهرا قسطنطنيه را نديده ، زيرا گزارش عمرى از او نقل نشده است . 54 روايت وى\r\n\r\n","description":"","footnote":"","page_name":" 323 ","page_number":337},
  {"content":"\r\n\r\nاز قاهره و شام اين پندار را تقويت مىكند كه جنوى جهانديده آنجا را از نزديك ديده است . در موضوع صليبيان عمرى ، بجز اطّلاعات جنوى ، مطالبى متنوّع و پرمايه به دسترس داشته است .\r\nدر مقابل اين روايات كه از غرب آورده جالب است كه نمونه‌اى از گفته‌هاى او را دربارهء شرق دور نقل كنيم . به عقيدهء شفر ، كه در قسمتهاى مربوط به چين مطالعه كرده ، 55 نبايد عمرى را نسبت به اين مناطق روايتگويى بدانيم كه هر چه را به دست آورده نقل كرده است ، زيرا وى دربارهء شمال چين از قول كسانى كه ملاقاتشان كرده اطّلاعات فراوان آورده است . 56 اين گونه جهانگردان تاجران يا فقيهانى بودند كه به احتمال قوى به علّت احتياج اقليتهاى مسلمان به قاضى و امام به اين مناطق كشانيده مىشدند و تعدادى از مردم عراق و ايران و ما وراء النهر جزء آنها بودند و همه قصّه‌هاشان تأكيد مىكند به دوران مغول دروازه‌هاى چين به روى تاجران و دوستداران اطّلاع باز بود 57 و تجّار عرب است و پرندهء شكارى و جواهر و حتّى ظروف ميناكارى حلب را به آنجا مىبردند 58 و از نواحى مختلف زندگانى چين اطّلاعاتى البتّه نامنظّم ولى كافى و فراوان داشتند . 59 اينان به سازمان ادارى و طرق ارتباط و طبعا به تجارت و مسائل مربوط به حرفه و شغل توجّه خاصّ داشتند و اطّلاعاتشان از زندگى مردم چين در حدود مسائل مربوط به نظام پولى محصور نبود ، بلكه به موضوعات ديگر چون مهارت چينيان در ساختن دندان مصنوعى نيز مىرسيد .\r\nاين دو مثال از شرق و غرب اهميت فوق العادهء كتاب عمرى را به عنوان منبعى براى مطالعهء آن دوران نمودار مىكند . محتاج به گفتن نيست كه به عنوان يكى از منابع تاريخ دولت اردوى زرّين ، اهميت آن از بقيهء دايرة المعارفهاى دوران مماليك كمتر نيست . ضمنا بايد بگوييم كه ترجمهء تيز نهاوزن از مطالب متعلّق به اردوى زرّين و نتايج حاصل از آن در بعضى از موارد محتاج به تجديد نظر و تحقيق دربارهء متون است ، زيرا در مدّت شصت سال پس از پيدايش اين اثر ، كه آغاز دورانى نوين در تحقيقات مربوط به دولت مذكور بود ، منابع تازه كشف شده و چاپهاى انتقادى به دسترس قرار گرفته است . اگر اهميت كتاب عمرى نسبت به مناطقى كه شخصا نديده چنين باشد ، طبعا ارزش آن نسبت به قلمرو دولت مماليك ، يعنى مصر و شام ، كه مؤلّف از نزديك با آن آشنا بوده خيلى بيشتر است و در واقع هر دو كتاب از مهمترين آثار آن دوران به شمار است . عمرى گر چه از روش تاريخى مرسوم پيروى كرده مىدانسته كه چگونه شخصيّت خود را به عنوان مؤلّف حفظ كند ؛ و مؤلّفات وى از نسلهاى بعد كه در تكامل اين روش مديون او بوده‌اند ستايش فراوان ديد .\r\nقلقشندى ، مؤلّف آخرين دايرة المعارف بزرگ دوران مماليك ، با عمرى رابطهء نزديك دارد ، و هر چند فعاليت او در آغاز قرن چهاردهم بوده در اينجا فرصت براى گفت و گو از او\r\n\r\n","description":"","footnote":"","page_name":" 324 ","page_number":338},
  {"content":"\r\n\r\nمناسب است . نام قلقشندى در عرصهء تأليف تاريخى در عصر اسلامى و بلكه همهء جهان اسلام آن دوران شهره است . هماهنگ با عربان ، كه او را نيكو مىشناختند ، دانشوران اروپا نيز از قرن نوزدهم با او به خوبى آشنا شدند ، ولى نمىشد از كوشش علمى او فكرى به دست داد مگر پس از چاپ كتابش كه از سال 1913 تا 1920 در چهارده جلد انجام گرفت و اين كار به همت دانشمند خستگىناپذير مصر ، احمد زكى ، صورتپذير شد . تحقيق مهمّ بيوركمن دربارهء كتاب قلقشندى كه بر اساس همين چاپ انجام شده ، اگر چه موضوع را از لحاظ تاريخ تكامل نثر ديوانى در مصر اسلامى مىنگرد ولى ضمن تحقيقى ، كه دربارهء هيچ يك از دايرة المعارفهاى دوران مماليك سابقه ندارد ، اساسى استوار براى تحليل همهء نواحى آن به دست مىدهد .\r\nچنان كه نظاير آن را در گذشته ديديم ، دربارهء اسم قلقشندى در منابع اتّفاق نظر نيست ؛ شايد به اين جهت كه وى را با پسرش كه او نيز از رجال ادب بوده اشتباه كرده‌اند . رأى غالب اين است كه نام وى شهاب الدّين ابو العباس احمد بن على بوده است . تولّد وى به سال 1355 / 756 ه .\r\nدر دهكده‌اى كوچك نزديك قليوب مصر رخ داد ، كه به همان‌جا منسوب شده ، ولى از ريشهء عربى خالص است و به قبيلهء فزاره انتساب دارد كه پس از فتح در مصر اقامت گرفته بود . در اسكندريّه علم آموخت و از سال 1376 / 778 ه . به تدريس حديث و فقه پرداخت ، ولى تمايلات شخصىاش او را در مسير ديگر انداخت ، زيرا به نسب قبايل عرب توجه بسيار داشت و در اين زمينهء كتابى دارد كه در ميان خوانندگان عرب رواج فراوان گرفته و در آغاز قرن نوزدهم ( به سال 1814 / 1229 ه . ) سويدى ، دانشمند عراقى ، به تكميل آن پرداخت . قلقشندى در مقام تدريس چندان نماند و از سال 1389 / 791 ه . به ديوان انشاء پيوست ، كه در آن هنگام يكى از افراد خاندان عمرى ، از خويشاوندان مؤلّف دايرة المعارف معروف ، رياست آن داشت .\r\nكار ديوان انشاء بر فعاليّت مؤلّف نفوذ خاص داشت و ظاهرا تا به هنگام وفات به سال 1418 / 821 ه . ، يعنى 70 سال پس از وفات عمرى ، بدان پيوسته بود . قلقشندى معاصر شخصيتهاى بزرگ و حوادث عظيم بود . به دوران وى ابن خلدون معروف در مصر مىزيست و قلقشندى نيز مانند او شاهد حملهء تاتار به شام بود كه به سردارى تيمور لنگ انجام گرفت .\r\nكار ديوان انشاء انگيزهء تأليف بزرگترين كتاب وى شد ، زيرا بلافاصله پس از انتقال به ديوان مذكور به سال 1389 / 791 ه . براى ايجاد اين اثر عظيم ، كه آن را براى دبيران ديوان مىنوشت ، به كار پرداخت و عنوان آن را صبح الأعشى فى صناعة الإنشاء گذاشت . جلد چهاردهم كتاب به سال 1412 / 814 ه . به سر رسيد و همچنان تا به هنگام وفات بدان مىافزود . شايد دريافته بود كه كتابش بسيار قطور است ، از اين رو آن را در يك جلد با عنوان ضوء الصبح المسفر\r\n\r\n","description":"","footnote":"","page_name":" 325 ","page_number":339},
  {"content":"\r\n\r\nو جنى الدّوح المثمر فشرده و مختصر كرد . 60 اما بعضى از متون انشايى كه در اين كتاب آورده از آنچه در كتاب بزرگ آمده مفصّلتر است .\r\nدايرة المعارف قلقشندى بر هر دو كتاب عمرى تكيهء كامل دارد ، اما از آن برتر است زيرا دقيقتر تنظيم شده و نيز براى استفادهء دبيران ديوان يعنى عمال ديوان انشاء به وجود آمده است . مؤلّف در اين كتاب همهء معارفى را كه دبير نمونه بدان احتياج دارد ، از راهنماييهاى فنى دربارهء مركب و قلم و كاغذ و خط تا اطلاعات وسيع در زمينهء جغرافيا و تاريخ و ادب و بلاغت ، آورده است و نيز گزارشى از نواحى مصر و شام و همهء دولتهايى كه با مصر رابطه داشته‌اند - با توجّه خاص به سازمان سياسى و ادارى و ترتيب معاملات مردم آن - فراهم كرده است و نيز اساس كار ديوانها را شرح مىدهد و چند جزء كتاب را به نمونهء مكاتبات سياسى و فرمان تعيين نمايندگان رسمى و مدارك رسمى دولت از هر نوع اختصاص داده است .\r\nقلقشندى به ذكر شكل نامه‌ها بس نكرده ، بلكه قسمتى از مدارك واقعى را كه در بايگانى وجود داشته نقل كرده و به همين جهت كتاب وى منبع اساسى تاريخ و اداره و زندگى اجتماعى جهان اسلام و مناطق پيوسته به آن در اوايل قرن پانزدهم به شمار است . 61 كتاب قلقشندى از لحاظ فصل بندى به ده قسمت بزرگ در قالب مقالات نابرابر منقسم مىشود و تقسيم جلدهاى كتاب هماهنگ نيست . در مقدّمه ، تحليلى دقيق از حرفهء دبيرى و فضيلت آن در اجتماع انسانى آمده است . در مقالهء اوّل ( جلد اوّل تا سوّم ) مؤلّف از چيزهايى كه دبير محتاج دانستن آن است ، يعنى از اطّلاعات مربوط به خط ، لغت ، نحو ، بلاغت ، و علوم مختلفى كه فايدهء عملى از آن تواند گرفت ، بحث مىكند . مقالهء دوّم ( جلد سوّم تا پنجم ) از جغرافيا و تاريخ سخن مىكند و از نظر ما اهمّيّت ويژه دارد . مقالهء سوّم ( جلد پنجم و ششم ) از مسائل كلى مربوط به مكاتبات و فرمانها و جنبهء صورى كاغذ و خط و هم از نامها ، كنيه‌ها ، لقبها ، و ترتيب نوشتن آن با عبارات مختلف سخن دارد . مقالهء چهارم ( جلد ششم تا نهم ) از انواع مكاتبات و اصطلاحات آن بحث دارد و بسيارى از مدارك رسمى را نقل مىكند ، و اين گونه مدارك در اين جلد و جلدهاى ديگر از موادّ اساسى و مهمّ كتاب است . مقالهء پنجم ( جلد نهم تا دوازدهم ) پاره‌اى معلومات نظرى و نمونه‌هايى از فرمانها و پيمان نامه‌ها و سفارتنامه‌ها و ترتيب تسليم آن دارد كه بسيار مهم است ، زيرا سازمان ادارى دوران مماليك را روشن مىكند . نمونه‌هايى كه در اين مقاله آورده خيلى فراوان است . بقيهء مقالات به قياس مقالات سابق كوتاه است . مقالهء ششم ( جلد سيزدهم ) نمونه‌هايى از مكاتبات استثنايى دارد .\r\nمقالهء هفتم ( همان جلد ) اسناد مربوط به تيول‌ها را تحليل مىكند . مقالهء هشتم ( همان جلد ) از سوگند و اقسام مختلف آن سخن دارد و مقالهء نهم ( جلد سيزدهم و چهاردهم ) از پيمانهاى\r\n\r\n","description":"","footnote":"","page_name":" 326 ","page_number":340},
  {"content":"\r\n\r\nصلح و فسخ و متاركهء ميان مسلمانان و كفّار و گفت و گو مىكند و مقالهء دهم و آخر ( جلد چهاردهم ) از پاره‌اى فنون دبير كه به اختلاف موارد تغيير پذير است .\r\nخاتمهء كتاب شامل چند باب است كه از مسائل نقل و ارتباط سخن دارد . در اينجا از پست عادى و از كبوتر نامه‌بر و هم از طريقهء حمل برف از شام به مصر به وسيلهء شتر يا كشتى و به كار بردن علائم آتشى گفت و گو مىرود . در اين فصل بندى نفوذ كتاب التعريف را آسان مىتوان ديد ، بلكه در بعضى از موارد ترتيب و فصل بندى آن را عينا گرفته است ؛ و هر چه بيشتر دربارهء منابع قلقشندى كنجكاوى كنيم بهتر به ارتباط اين دو كتاب در نواحى ديگر پى مىبريم .\r\nدر سراسر كتاب به اطّلاعات جغرافيايى بسيار متنوّعى برمىخوريم كه به اختلاف موضوعات مورد بحث گونه‌گون مىشود . به علاوه ، مؤلّف مقالهء دوّم كتاب را تماما به جغرافيا اختصاص داده كه در واقع يك بحث مستقل تاريخ و جغرافيايى است 62 كه مصر مماليك محور اساسى آن به شمار است . در آغاز مقاله اطّلاعات معمولى و تغييرناپذير از شكل زمين به اختصار بيان مىشود . به دنبال آن گفت و گوى تاريخى كوتاهى از خلافت هست با توجّه به چيزهايى كه در مصر مماليك به عنوان شعائر و نظامات و مراسم خلافت پا گرفته بود . قسمتى از اين مقاله كه خاصّ جغرافيا به معنى محدود است با گزارشى مفصّل از ديار مصر آغاز مىشود ( جلد سوم از صفحهء 282 و چهارم تا صفحهء 71 ) كه از مهمترين بخشهاى كتاب به شمار مىآيد و هنوز هم از بعضى جهات منحصر به فرد است . 63 ووستنفلد به سال 1879 بحثى مختصر دربارهء آن داشت كه نسبت به دوران خود كوششى در خور ملاحظه بود و در آن هنگام نقشى انكارناپذير داشت ، ولى اكنون به كمك متن چاپى و مطالبى كه در اين فاصله فراهم شده محتاج كنجكاوى تازه است . 64 قلقشندى در اين قسمت به مصر فاطمى و ايّوبى اهمّيّت خاص مىدهد . دوران مماليك را نيز كه در آن مىزيسته طبعا مهم مىشمارد . در توصيف شام نيز مفصّل گفت و گو مىكند ، كه اين توصيف را به كمك بحث دقيق گودفرواد مومبين ( 1923 ) خوب شناخته‌ايم ، و به دنبال آن وصف حجاز است كه در آن زمان در قلمرو نفوذ مصر بود .\r\nاز جمله ممالكى كه زير نفوذ مماليك نيست در درجهء اول ممالك خاندان چنگيزخان يعنى سرزمينهاى امپراتورى مغول است كه آنها را به دو مملكت بزرگ يعنى ايران و توران تقسيم مىكند . در قسمت خاص مملكت روم در باب دولت اردوى زرّين مطالب مهم دارد كه قسمتى از آن از دوران تيز نهاوزن به دسترس بوده است . 65 پس از آن به گفت و گو از سرزمينهاى شبه مستقل عربى يعنى آنچه جزو امپراتورى مصر نبوده است باز مىگردد و از يمن و ساحل شرقى و از جمله عمّان سخن مىكند و گزارشى مفصّل دربارهء هند همراه آن مىآورد ( جلد پنجم از صفحهء 61 تا 98 ) ؛ كه اشپيس خاورشناس همين تازگيها تحقيقى دربارهء آن كرده است\r\n\r\n","description":"","footnote":"","page_name":" 327 ","page_number":341},
  {"content":"\r\n\r\n( 1936 ) . 66 پس از آن گزارشى منظّم از بلاد واقع در مغرب مصر و جنوب و شمال آن هست كه از تونس آغاز مىشود و پس از آن مغرب « اوسط » است و تلمسان پايتخت آن ، سپس مغرب « اقصى » موسوم به دشت ساحل كه اكنون مراكش نام دارد ، آنگاه از جبال بربر و از اندلس جداگانه سخن دارد . بلاد واقع در جنوب مصر با نام عمومى سودان ياد مىشود كه شش مملكت و آخرين آن حبشه است . در شمال مصر گزارشى از بلاد روم ( آسياى صغير ) ، يعنى قسمتى كه هنوز در تصرّف بيزانس بوده ، هست و در اينجا خلاصه‌اى از تاريخ يونانيان قديم و بيزانسيان را كه جانشين آنها شدند مىآورد و جزو منابع خود از نويسنده‌اى از قرن چهارم ميلادى به نام هروشيش نام مىبرد كه ظاهرا به وسيلهء روايت عمرى از او نقل مىكند . از اقوام و بلاد اروپايى به ترتيب از آلمانها ، و نيزيان ، جنوواييان ، رم ، بلاد مردم فرنگ ( فرانسه ) ، جلالقه ( گاليسىها ) ، و لنبرديه ( لومباردىها ) سخن مىكند . در شمال قسطنطنيه از اقوام قفقاز بخصوص چركسها ، كه معمولا غلام به مصر مىدادند ، و نيز آس [ آلان 
  ] و ديگران ياد شده است . از مردم جنوب شرقى اروپا ، از بلغار ، صرب ، صقلابيان ، روس ، بشكرد ، و بر جان نام مىبرد و اطّلاعات وى دربارهء اين اقوام مختصر و در بعضى موارد آشفته است ؛ و قسمت جغرافيايى با آن پايان مىگيرد .\r\nمسلّم است كه ارزش قسمت جغرافيايى مانند بقيّهء كتاب بيش از ترتيب و نظم مطالب ، مربوط به منابعى است كه قلقشندى از آن استفاده كرده است . چنانچه بارها گفته‌ايم اين كتاب يك كتاب روايتى است ولى بايد بگوييم كه مطالب بسيار فراوان و درخور ستايش دارد و در نوع خود كتابى منحصر به فرد است . 67 منابع آن را به دو گروه تقسيم مىتوان كرد كه از زمينه‌هاى مختلف و مدارك رسمى است . وى در موارد مقتضى ، منابع خود را با دقّت بيان مىكند 68 و ، نه فقط از لحاظ مطالب بلكه از نظر نظم و ترتيب كتاب نيز ، بر آنها تكيه دارد و غالبا از التعريف عمرى پيروى مىكند . قلقشندى بيش از هر چيز بر آثار اسلاف يعنى خبرگان انشاء و كارهاى ديوانى ، و رجال ادب تكيه دارد . به كمك كتاب وى مىتوان تكامل رشتهء انشاء را در ادب عربى دنبال كرد . و بيوركمن خاورشناس با تحقيقى كه از آن ياد كرديم در اين كار سهمى داشته است ، ولى قلقشندى به نسبت فراوان از همهء رشته‌هاى پرمايهء ديگر كه براى كتاب خود مفيد مىدانسته استفاده كرده است . اكنون معلوم شده كه تعداد منابع كتاب به وضع چشمگيرى فراوان است و بيوركمن تقريبا خلاصه‌اى كامل از آن آورده 69 كه نيازى به گفت و گوى آن نيست ، ولى نگاهى سريع به منابع قسمت جغرافيايى از نظر ما اهمّيّت دارد ، زيرا تكامل نوشته‌هاى جغرافيايى را روشن مىكند و به كمك آن آثارى را كه به دوران مؤلّف هنوز رونقى داشته معيّن مىتوان كرد . البتّه چون قلقشندى فقط به كار جغرافيا مىپرداخته اين بحث اهمّيّت خاص ندارد . گر چه عمرى منبع درجهء اوّل اوست 70 همهء مطالب جغرافيايى خود را از او\r\n\r\n","description":"","footnote":"","page_name":" 328 ","page_number":342},
  {"content":"\r\n\r\nنگرفته است . از جملهء گروه اول جغرافى نويسان در صبح الأعشى به نام ابن خرداذبه ، ابن حوقل ، مسعودى ، همدانى ، مهلبى ، و سمعانى برمىخوريم و از جمله نمايندگان دوران نقره‌اى نام بكرى ، ادريسى ، غرناطى ، ابن سعيد ، ياقوت ، و ابو الفدا هست . در كنار اين مؤلّفان هنوز مروّجان مطالب داستانى ، چون ابن وصيف شاه ، نيز هستند . بجز مؤلّفات جغرافيايى توصيفى به كتابهاى جغرافياى رياضى نيز ، البته به نسبت كمتر ، برمىخوريم ، و به هر حال قلقشندى غالبا از زيجهاى مختلف و از مجسطى بطلميوس نقل مىكند و از جملهء منابع اساسى او در اين زمينه بيرونى 71 و بخصوص كتاب قانون مسعودى است . قلقشندى در مطالب جغرافياى رياضى كتاب بكلّى بر مكتب قديم تكيه دارد و از نظريات كيهان نگارى بطلميوس تبعيت مىكند ، و از اين نمونه معلوم توان داشت كه چگونه محافل دبيرى قاهره ميان نظريّات قديم موجود در كتابها و حقايق جغرافيايى نوين ، كه خوب مىشناخته‌اند 72 و تجربيّات اقوام مختلف مؤيّد آن بوده ، سرگردان بوده‌اند . بدين‌سان بار ديگر به فاصله‌اى برمىخوريم كه در عرصهء نوشته‌هاى جغرافيايى نظريّه را از واقعيّت جدا مىكند و مكرّر از آن سخن داشته‌ايم .\r\nفراموش نبايد كرد كه در ميان مطالب جغرافيايى قلقشندى اطلاعات وى از مناطقى كه شخصا مىشناخته اهمّيّت فراوان دارد ؛ چنان كه در ضمن سخن از مصر و شام نمونهء آن را ديديم . و نيز اطّلاعات وى از بلادى كه با دولت مماليك روابط سياسى منظّم نامحدود داشته‌اند به اهمّيّت كمتر از آن نيست . در مورد ممالك نصرانى ، پدر لامنس مطالب او را ضمن چند مقاله تحليل كرده ، و اين كارى است كه تيز نهاوزن نيز دربارهء دولت اردوى زرّين و گرجستان ، و كانار دربارهء قسطنطنيه كرده است . 74 ولى حتّى در مورد بلادى كه جز مطالب ادبى و قصّه‌هاى جهانگردان اطّلاعاتى از آن نداشته ، نبايد بىچون و چرا مطالب او را نديده بگيريم . بهترين نمونهء قضيّه مطالبى است كه دربارهء هند نوشته 75 و منابع او از عمرى و جز او يا چاپ شده و يا نسخه‌هاى خطى آن به دسترس است ، به طورى كه مطالب منقول از آن چنان كه قبلا به نظر مىرسيد اهمّيّت ندارد . با وجود اين ، قلقشندى تفصيلاتى آورده كه معلوم مىدارد عربان آن روزگار انديشهء قابل قبولى از هند داشته‌اند . 76 اين ملاحظات صحّت گفتهء پيشين ما را تأييد مىكند كه كتاب قلقشندى در زمينهء نوشته‌هاى جغرافيايى نمودارى برجسته و منحصر به فرد است و به حق سلسلهء دايرة المعارفهاى دوران مماليك را ، كه اصيلترين آثار آن روزگار در قلمرو ادب به شمار است ، خاتمه مىدهد .\r\nبه علاوه ، تا حدّى توان گفت كه صبح الأعشى در تاريخ نوشته‌هاى جغرافيايى دوران معيّنى را به سر مىبرد ، زيرا دوران جغرافياى عمومى كه با نمونهء كيهان نگاريها و دايرة المعارفهاى قرنهاى سيزدهم و چهاردهم / هفتم و هشتم ه . به اوج رسيده بود پايان يافت و نمونهء جغرافياى\r\n\r\n","description":"","footnote":"","page_name":" 329 ","page_number":343},
  {"content":"\r\n\r\nناحيه‌اى جاى آن را گرفت . و نيز توان گفت كه در ايران و آسياى ميانه و هند ، و سپس در قلمرو دولت عثمانى 77 مؤلّفات محلى به زبان فارسى و تركى به وجود آمد . نمونهء سفرنامه تا به آخر همچنان فراوان و پر رونق بود ، و درخور توجّه آنكه آخرين جهانگرد بزرگ كه سفرهاى وى شامل همهء جهان اسلام بود به قرن چهاردهم / هشتم ه . تعلّق دارد .\r\nوى ابن بطوطهء مشهور يعنى جهانگردى است كه تا همين سالهاى اخير سفرنامهء وى در دبيرستانهاى ممالك عربى خوانده مىشد و روشنفكران عرب هنگام گفت و گو از او لبخندى آميخته به تحقير مىزنند . همان جهانگردى كه محقّق تاريخ اردوى زرّين و آسياى ميانه از مراجعه به دو بىنياز نيست و با وجود اين ، روايات وى دربارهء چين و هند همسنگ سفرنامه‌هاى سندباد و عجايب هند است . و هر چند نظريّات دربارهء او مختلف باشد انكار نمىتوان كرد كه عملا آخرين جغرافى شناس جهانى بوده ، يعنى روايتگرى نبوده كه فقط به كتابهاى ديگران تكيه داشته باشد ، بلكه جهانگردى بوده كه به بسيارى از مناطق سفر كرده و سفرهاى وى از صد و هفتاد و پنج هزار ميل گذشته است 78 و از اين رو رقيب چشمگير معاصر سالمندتر خود ، ماركوپولوى و نيزى ، به شمار مىآيد . 79 مقايسهء اين دو ، كه گاه مبالغه آميز مىنمايد ، از بعضى جهات جالب نيز هست ، زيرا كه قالب ادبى هيچ يك از دو سفرنامه به خود جهانگرد تعلّق ندارد ، بلكه از ديگرى است و نيز دو مؤلّف نسبت به مسائل آسيا مكمل همديگرند . جهانگرد و نيزى شرق دور را بهتر از مغرب مىشناخته و در عوض طبيعى است كه درك دوّمى از تمدّن مناطقى كه به وصف آن پرداخته روشنتر از و نيزى بوده است . و شباهتشان از اين جهت بيشتر مىشود كه هيچ يك از آن دو در قلمرو جغرافيا جزو دانشوران نيست ، ولى بايد بگوييم كه گزارش همشهرى مسلمان از مسير سفر خود ، از معاصر مسيحى او ، موثّقتر است ، ولى گزافه گوييهاى او را هم نبايد از ياد برد . بىگفت و گو گزارش وى از « سرزمين ظلمات » واقع در آن سوى اراضى بلغارهاى ولگا بر پايهء انديشه‌اى ناموثّق يا منبعى ادبى است كه كاملا مفهوم نشده است ، 80 و نيز گزارش وى از بلاد طواليسى واقع در جايى از كوشنشين ، با افسانه‌هايى از بلاد ديگر به هم پيوسته و چيزى آشفته و درهم شده است . ولى هر چه در قسمتهاى مختلف سفرنامهء او بيشتر مطالعه شود اعتماد به درستى منقولاتش بيشتر مىشود .\r\nنام كامل وى ابو عبد الله محمّد بن عبد اللّه لواتى طنجى است و كلمهء اخير رابطهء وى را با طنجه نشان مىدهد كه در آنجا به روز 24 فوريه 1304 / 703 ه . براى نخستين بار چشم به دنيا گشود ، و كلمهء پيش از آن نشان مىدهد كه اصل وى از قبيلهء لواته بربرى ( به زبان بربرى :\r\n« ايلواتن » ) بوده كه تيره‌هاى آن در سراسر ساحل افريقا تا مصر پراكنده است . 81 بطوطه ، نام خاندان وى ، نيز با قوم بربر ارتباط دارد . فيشر خاورشناس به سال 1918 به طور قطع معلوم داشته\r\n\r\n","description":"","footnote":"","page_name":" 330 ","page_number":344},
  {"content":"\r\n\r\nكه كلمه را با تشديد طاء بايد خواند ، ولى اين نكته خيلى كند به محافل علمى راه يافته است . 82 از سالهاى اول زندگى ، و به طور كلى از سرگذشت او ، جز آنچه خود وى ضمن سفرنامه آورده اطّلاعى نداريم . ظاهرا در موطن خويش آنچه ميسّر بوده آموخته و به فقه بر طبق مذهب مالكى رايج در شمال افريقا راغب بوده است . بىگفت و گو در اين زمينه مايه‌اى اندوخته زيرا در اثناى سفر كه هنوز جوان بوده عهده‌دار منصب قضاوت شده است . ولى عجيب است كه هيچ گونه اثر ادبى از خود به جاى نگذاشته و در سفرنامه يا در منابع ديگر ، از مؤلّفات ادبى منسوب به او سخنى نرفته است . ابن بطوطه ، مانند ديگر تعليم يافتگان ، شعر خوب مىگفت و دوست داشت قصايد خود را به كسانى كه در حمايتشان بود پيشكش كند . انگيزهء او براى جهانگردى همان چيزى بود كه در اقطار اسلامى نقش معتبر داشت ، يعنى زيارت كعبه ؛ و خود او در اين باب گويد :\r\nشيخ ابو عبد اللّه گويد : من به روز پنجشنبه ، دوّم ماه رجب الفرد ، ماه خدا ، به سال هفتصد و بيست و پنج از مولد خود طنجه به قصد حجّ بيت اللّه الحرام و زيارت قبر پيغمبر ، عليه افضل الصلاة و السلام ، برون شدم . نه رفيقى داشتم كه به صحبت وى مأنوس باشم و نه كاروانى كه با آن همراه شوم ، بلكه انگيزه‌اى نيرومند در دل داشتم و شوق اين مكانهاى شريف در جان بود و از همهء دوستان زن و مرد ببريدم و از وطن چون مرغ از آشيان به در شدم . هنوز پدر و مادرم در قيد حيات بودند و از دوريشان غمين شدم چنان كه آنها نيز رنجه خاطر شده بودند . و در آن هنگام بيست و دو سال داشتم . 83 به احتمال قوى ابن بطوطه فقط قصد حج داشته و به خاطرش نمىگذشته كه سفر ، او را به بلاد مختلف مىكشاند و پس از يك ربع قرن به وطن باز مىگردد . مسير سفرش از لحظهء اوّل حركت معلوم است ، ولى احيانا رشتهء روابط مىبرد يا سياق مطلب آشفته مىشود ، و به هر حال او را تا هنگام بازگشت به وطن دنبال توانيم كرد . شايد چهار چوب خشك قصّهء سفر بهتر از هر چيز ديگر وسعت عرصهء سفرهاى او را نمايان تواند كرد . 84 وى از طنجه حركت كرد و در راه بر همهء شهرهاى بزرگ شمال افريقا گذشت ، تا به اسكندريّه رسيد و از آنجا به دمياط رفت و بر نيل نشست و به قاهره رسيد كه در دوران مماليك روزگار رونق آن بود و در جان وى همان اثر داشت كه مصر فاطمى بر جان ناصر خسرو داشته بود . ابن بطوطه از قاهره به دنبال نيل تا اسوان رفت و از آنجا به سوى شرق صحرا را بريد تا بر ساحل درياى سرخ به بندر عيذاب رسيد كه معمولا كشتى از آنجا سوى جدّه مىرفت ، ولى در آن هنگام به سبب جنگى كه در ميان قبايل بجه و مماليك درگير بود ، كشتيهاى مصر به درياى سرخ نمىرفت و او بناچار سوى قاهره بازگشت و در آنجا انديشيد كه به سوى شام رود و از دمشق به كاروان حج ملحق شود . اين\r\n\r\n","description":"","footnote":"","page_name":" 331 ","page_number":345},
  {"content":"\r\n\r\nفرصت را غنيمت شمرد و در راه فلسطين را بديد و از بيت المقدّس گذشت ؛ شام را نيز بديد و از انطاكيه و لاذقيّه عبور كرد و پس از ديدار حلب مدّتى به دمشق بود ، آنگاه به كاروان حج پيوست و مكّه و مدينه را زيارت كرد . به دنبال آن به زيارت مشاهد شيعه و مقبرهء على [ ع 
  ] در نجف نيز نايل شد . آنگاه در راه فارس بر بصره گذشت و شيراز را بديد ، پس از آن به موصل و ديار بكر رفت و به كوفه بازگشت و از آنجا به بغداد رفت . سالى گذشته بود و بار ديگر فرصت حج به دست آورد و از سال 729 تا 730 ه . ( از پايان سال 1328 ) در مكّه بماند تا از مرضى سخت شفا يافت و در اين اثنا با گروهى از دانشوران و درويشان مقيم مكّه آشنا شد . آنگاه مكّه را به قصد جدّه ترك گفت و از جدّه ، با عبور از درياى سرخ ، به ساحل شرقى افريقا رسيد و از آنجا به يمن بازگشت و بار ديگر به افريقا رفت و از آنجا آهنگ ساحل شرقى عربستان در كنار خليج فارس كرد و در راه از عمّان و هرمز و بحرين گذشت . بار سوّم به زيارت مكّه رفت و در راه از يمامه گذشت . پس از حج از درياى سرخ گذشت و به عيذاب و از آنجا به قاهره رسيد .\r\nدورهء دوّم سفرهاى او به سوى اقطار شمال بود كه از شام گذشت و به آسياى صغير درآمد . در اين منطقه مسير او سخت آشفته است . ابن بطوطه از آسياى صغير گذشت تا بر ساحل درياى سياه به سينوپ ( صنوب ) رسيد و از دريا عبور كرد و از بندر كافا به شبه جزيرهء كريمه درآمد .\r\nكافا بندر فيودوسياى كنونى است كه در آن هنگام يك مستعمرهء جنووايى درياى سياه بود . در آنجا ابن بطوطه براى نخستين بار صداى ناقوسهاى كليسا را شنيد . بندر اصلى كريمه سوداق بود كه ابن بطوطه آن را يكى از پنج بندر بزرگ جهان مىشمارد ( چهار ديگر : اسكندريّهء مصر ، كلم و كاليكات هند و زيتون چين ) . 85 ابن بطوطه بر راه خويش از سلخات ( كريمهء قديم ) گذشت و در همهء نواحى كريمه و روسيهء جنوبى بگشت و از آنجا به سرزمين بلغارهاى ولگا رسيد ، 86 آنگاه از آستراخان ( حاجى طرخان ) درآمد و همراه كاروان يك شاهزاده خانم بيزانسى ، كه يكى از همسران خان ازبك بود ، به قسطنطنيه رسيد و از آنجا بار ديگر به كشور اردوى زرّين بازگشت و به شهر سراى ، اقامتگاه خان ، رسيد . سپس از ولگا گذشت و به خيوه رفت و از آنجا به بخارا و افغانستان رسيد و به غرّهء محرم سال 734 ه . 12 سپتامبر 1333 وارد هند شد ؛ و از آنجا جزو دوم سفرنامه آغاز مىشود . در دهلى ابن بطوطه به نزد سلطان محمّد بن طغلق اعتبار فراوان يافت كه او را به مدّت پنج سال در مقام قضاوت نگه داشت . 87 در اين اثنا سلطان سفارتى سوى چين فرستاد كه ابن بطوطه از اعضاى آن بود . ابن بطوطه نتوانست از خشكى و از راه قندهار به چين برسد و از كاليكوت از راه دريا به جزاير مالديو رفت و دو سال آنجا بماند كه در اثناى آن بار ديگر به مقام قضاوت گماشته شد و سيلان ، بنگال ، هند شمالى ، و اندونزى را بديد و از آنجا به سوى كانتون چين رفت . و در راه بازگشت از سوماترا ( سومطره ) به قصد ظفار در\r\n\r\n","description":"","footnote":"","page_name":" 332 ","page_number":346},
  {"content":"\r\n\r\nجنوب جزيرة العرب به كشتى نشست و به سال 1347 / 747 ه . به آنجا رسيد . بار ديگر او را در بيابانهاى ايران و عراق و شام و مصر رهنورد مىبينيم . آنگاه براى بار چهارم حج كرد و پس از آن به فلسطين رفت و شاهد وباى هولناك سال 1348 / 749 ه . بود . كمى پس از آن در آوريل سال 1349 / 750 ه . شوق بازگشت به وطن در او قوّت گرفت . شايد اخبار مكرّر از رونق مراكش به دوران سلطان ابو عنان ، از خاندان بنى مرين ، اين شوق را قويتر كرد و راه بازگشت گرفت و از مصر و تونس گذشت و آنجا به فكر ديدن جزيرهء ساردنى ( سردانيه ) افتاد . در اثناى اين سفر دوبار مورد حملهء دزدان دريا شد . 88 با اين همه ، توفيق يار او بود و در راه فاس از تنس ، تلمسان ، و تازا گذشت و در اين شهر آخر از مرگ مادر خبر يافت ، و در نوامبر سال 1349 / 750 ه . به دربار سلطان ابو عنان رسيد و در آنجا سفر به پايان رسيد و حرمت شايسته يافت . ولى جهانگردى او به اينجا ختم نشد . هنوز دو سرزمين اسلامى را نديده بود : يكى دولت غرناطه بود كه ديدن آن وقت زيادى نگرفت و در راه آن ، در طنجه ، قبر مادر را بديد . 89 آنگاه از تنگهء جبل طارق گذشت و به رنده و سپس به مالقه رسيد و مدتى نسبتا دراز در غرناطه بماند و محتملا در آنجا با محمّد بن جزى ، مردى كه مقدّر بود اخبار سفر ابن بطوطه را تدوين كند ، آشنا شد . آنگاه ابن بطوطه بار ديگر از تنگهء جبل طارق گذشت و سوى مغرب بازگشت ، ولى باز در غرّهء محرم سال 753 ه . / 18 فوريه 1352 به فرمان سلطان ابو عنان به آهنگ سفرى بسيار درازتر برون شد كه هدف آن قلب افريقا بود و تا دوران سفرهاى اروپاى قرن نوزدهم گزارش آن همانند نداشت . در اين سفر ابن بطوطه از سجلماسه گذشت و به تمبوكتو ، پايتخت مملكت نيرومند مالى ، رسيد 90 كه از مسلمان شدن آن چندان مدّتى نمىگذشت . در راه بازگشت پس از ديدن معادن مس تكدا ، در دوازدهم سپتامبر 1353 / 754 ه . به همراه كاروانى از برده فروشان سفرى سخت را آغاز كرد كه چند ماه طول كشيد و در اثناى آن ، پس از عبور از واحهء اگدس ، از فلات هگار گذشت ، آنگاه به هنگام زمستان با وضعى توانفرسا از جبال اطلس گذشت و آخر سال 1353 / 754 ه . به فاس رسيد ، بيست و چند سال باقيماندهء زندگى خود را در اين شهر گذرانيد ، و به سفر ديگر نرفت تا به سال 1377 / 779 ه . « 4 » كه اجلش در رسيد .\r\nدوران مرينيان ، بخصوص ايام حكومت ابو الحسن ( 1331 - 1348 / 731 - 749 ه . ) و ابو عنان ( 1348 - 1358 / 749 - 759 ه . ) ، دوران رواج فرهنگ در همهء مغرب اسلامى بود .\r\nبنى مرين خودشان را وارث تمدّن اندلس مىدانستند . البتّه دولت عربى اندلس هنوز به جا بود ،\r\n\r\n\r\n","description":"","footnote":"\r\n( 4 ) اين تاريخ درست نيست . و چنان كه پروفسور هاميلتون گيب ثابت كرده تاريخ صحيح وفات ابن بطوطه سال 770 ه .\r\n- 1368 - 1369 است . ( نگاه كنيد به 2 -  Selections P  ص 2 ) . - مترجم عربى .\r\n","page_name":" 333 ","page_number":347},
  {"content":"\r\n\r\nولى قلمرو آن به وضعى چشمگير كوچك شده بود . به همين جهت مرينيان مانند اسلافشان ، عربان اندلسى ، به تشويق ادب و اهل ادب همّت گماشتند . در آثار معمارى عصرشان نمونه‌هاى هنرى بزرگ به جا مانده و نيز دربارشان تعدادى از چهره‌هاى درخشان عرصهء علم و ادب را جلب كرده بود ، و ابن خلدون و ابن خطيب ، كه هر دو معاصر ابن بطوطه بودند ، در سايهء حكايتشان مىزيستند . 91 ظاهرا تدوين سفرنامهء ابن بطوطه مديون دخالت سلطان ابو عنان است و او بود كه يك محرّر ادبى - اگر اين تعبير درست باشد - براى وى پيدا كرد . قراين نشان مىدهد كه جهانگرد ما ، با وجود علاقه به قصّه پردازى ، به نوشتن چندان راغب نبود ؛ امّا اينكه چگونه انديشهء تأليف كتاب به عمل رسيد به خوبى از عبارات محرّر معلوم مىشود كه ضمن سخن از رونق فاس به روزگار سلطان ابو عنان گويد :\r\nاز جملهء كسانى كه به دربار والاى وى آمدند و از تنگابهاى بلاد به درياى بيكران او رسيدند ، شيخ فقيه جهانگرد موثّق راستگو ، مسافر آفاق و رهسپار طول و عرض اقاليم ، ابو عبد اللّه محمّد بن عبد اللّه بن محمّد بن ابراهيم لواتى طنجى معروف به ابن بطوطه ، بود كه در بلاد شرق به شمس الدّين شهره است . هم اوست كه جهان را به عبرت آموزى بگشت و ولايات را به تجربه اندوزى در هم پيچيد و با فرقه‌هاى ملل به گفت و گو نشست و در سرگذشت عرب و عجم غور كرد . آنگاه در اين محضر و الا رحل اقامت افكند 92 و اشارهء كريمانه روان شد كه مشاهدات و محفوظات خويش را بر من املا كند و از نام ملوك اقطار و علماى اخيار و اولياى ابرار سخن آرد . وى نيز چيزها به من املا كرد كه مايهء نزهت خاطرها و بهجت سامعان و ناظران است ، از مطالب غريب كه روشن كرد و نكات عجيب كه تحفه آورد . و فرمان و الا به بندهء اين مقام كريم و خادم خاص و شرفجوى خدمت جنابشان ، محمّد بن محمّد بن جزى كلبى ، صدور يافت كه املا شده‌هاى شيخ ابو عبد اللّه را در كتابى فراهم آرد كه شامل بر فوايد و وسيلهء نيل مقاصد آن باشد ، با عبارات منقح و مهذب و روشن كه از اين طرفه‌ها بهره توان برد و از اين درهاى بىصدف سود توان گرفت . پس امتثال فرمان كرد و بدان منبع رو آورد كه به يارى خدا به مقصود درآيد . و معانى كلام شيخ ابو عبد الله را با الفاظ وافى به غرض كه روشنگر مقاصد وى تواند بود نقل كردم ، و بسا شد كه كلمه‌اى بر گفتهء او بيفزودم اما در اصل و نوع آن خلل نياوردم . و همهء حكايت و اخبار كه ياد كرد بياوردم و به بحث و تجربه دربارهء حقيقت آن نپرداختم ؛ كه او در صحّت روايت رهسپار مسلك قويم و گوياى الفاظ رساست .\r\nو نام مشكل جاها و كسان را با اعراب و نقطه ثبت كردم ، تا فرا گرفتن صحيح آن آسان باشد و نامهاى اعجمى را تا آنجا كه توانستم شرح كردم تا كسان در كشف مشكلات آن به خطا نيفتند . 93\r\n\r\n","description":"","footnote":"","page_name":" 334 ","page_number":348},
  {"content":"\r\n\r\nاز اينجا معلوم توان داشت كه سفرنامهء ابن بطوطه به نام تحفة النظّار فى غرائب الأمصار و عجائب الأسفار تأليف خود ابن بطوطه نيست ، بلكه ابن جزى روايت او را در قالب مكتوب آورده است ؛ و هنوز قسمتى از كتاب به خطّ نويسنده در كتابخانهء ملى پاريس هست . دربارهء وضع كلى كتاب ، از عبارات ابن جزى كه در اينجا آورديم و از تحليل شخصيّت او به عنوان يك نويسنده ، قضاوت مىتوان كرد ، زيرا ظاهرا وى از ادباى دوران انحطاط بوده ؛ و از آثار او يك سرگذشت شخصى و كتابى دربارهء نسب پيمبر [ ص 
  ] به جا مانده است . 94 تولّد ابن جزى به غرناطه بود ، و به دربار سلطان ابو الحجاج يوسف ، از خاندان بنى نصر ( 1333 - 1354 / 733 - 755 ه . ) ، منصب دبيرى يافت و چون با وى اختلاف پيدا كرد از پيش او برفت تا همان منصب را به دربار سلطان ابو عنان ، كه راه جلب كردن او را دانسته بود ، اشغال كند ، ابن جزى كار خويش را سه ماهه به سر برد و در دسامبر سال 1355 / 756 ه . از « ثبت » كلمات ابن بطوطه فراغت يافت 95 و در فوريّهء سال بعد قالبريزى آن را كامل كرد 96 و پس از آن چندان نماند ، زيرا همان سال درگذشت . 97 بنا بر اين بايد پيوسته وضع تدوين سفرنامه را در نظر داشته باشيم ، و اگر دربارهء ابن بطوطه سختگيرى مىكنيم از ياد نبريم كه بيشتر ملامتها نتيجهء كار ابن جزى تواند بود .\r\nاين قصّه بيشتر از همه دربارهء قالب عمومى كتاب صادق است كه حاصل كار ابن جزى است ، و در بسيارى از مواد به هماهنگى و تناسب نياز دارد . از خلال قطعه‌اى كه اقتباس كرديم ، اسلوب متكلّفانه و تمايل ابن جزى را به سجع و درازنويسى توان شناخت و اين از نشانه‌هاى دوران انحطاط است . خوشبختانه همهء صفحات كتاب به يك سبك نيست و غالبا مطالب با عبارات داستانى و سادهء ابن بطوطه عرضه مىشود ، كه احيانا به زبان گفت و گوى عادى نزديك است و در عين حال از استحكام و پرمايگى و شور و احساس بهره‌ور است ، و در مقابل آن سبك ابن جزى ثقيل و آميخته به حشو و تكلّف است و پيوسته مىكوشد تا قصّه‌هاى پراكندهء ابن بطوطه را در يك قالب بريزد و به صورت متنى ادبى درآورد . 98 ابن جزى احيانا بدون مناسبت و بىارتباط به موضوع سخن از اشعار شاعران مختلف نقل مىكند ، به اين منظور كه به گفتار ابن بطوطه شورى بيشتر بدهد . به احتمال قوى ابن جزى نيز به روش قديم ، از مطالب مؤلّفان سابق نقل كرده ، اما نامشان را نياورده است ، روا نيست كه ابن بطوطه را به دعوى فضل و معرفت و اطّلاع از كتب متّهم كنيم ، بلكه وى به قصّه علاقه دارد ، امّا ترجيح مىدهد كه آن را با عبارات خودش نقل كند و معلوم نيست نقل قطعات مفصّل ابن جبير ، كه ضمن وصف شام و بلاد عرب بدون اشاره به مؤلّف آمده ، به او مربوط باشد . البتّه ابن جزى غرناطى الاصل اسلوب صيقلى ابن جبير ، هموطن اندلسى خويش ، را خوب مىشناخته زيرا ابن جبير مورد علاقهء مردم غرناطه بوده و عجب نيست اگر خواسته باشد كتاب خود را با قطعاتى از او بيارايد .\r\n\r\n","description":"","footnote":"","page_name":" 335 ","page_number":349},
  {"content":"\r\n\r\nنقش ابن جزى در تحرير كتاب مؤثر بود ، زيرا كوشيد تا آن را در قالب هنرى منظّم بريزد كه شايد اصل كتاب از آن بهره‌ور نبود . ظاهرا براى ابن بطوطه مشكل نبود اعتراف كند كه نام محل يا شخصى را از ياد برده است ؛ مانند آن قاضى كه در شام بر او وارد شده ، يا شهرى كه در راه تمبوكتو از آن گذشته بود . 99 به احتمال قوى وى يادداشتهاى منظّم نداشته و اگر چيزى نوشته بىگفت و گو در اثناى سفر گم كرده . به علاوه ، نمىخواسته گزارشى كامل از سفرهاى خويش فراهم آرد ، بلكه به همين بس مىكرده كه حوادث معيّن يا قسمتهاى پراكنده را براى مستمعان خويش نقل كند . به همين دليل وقتى لازم آمده كه همه در يك روايت متوالى به هم مربوط شود محرّر كوشش فراوان كرده تا به وسيلهء پرسش از مؤلّف يا ترغيب وى به وسايل ديگر قضيّه را بيشتر از آنچه وى به ياد مىآورد بسط دهد . ابن جزى مناطق مورد بحث ابن بطوطه را نمىشناخته و عجب نيست اگر ضمن فراهم آوردن قصّه‌هاى متفرّق در يك واحد منظّم ، اشتباهاتى كرده باشد . و اين قضيّه آشكارا دربارهء آفريقاى شمالى كه ابن بطوطه اوّل بار از آنجا سوى مصر مىرفته صادق است . قراين نشان مىدهد كه وى به سبب طول زمان ، كه نزديك به ربع قرن مىشده ، وضع راه را بكلّى از ياد برده است ، زيرا توصيف اين راه در مقايسهء با گزارش بقيّهء سفر بسيار مختصر است . آشفتگى گزارش آسياى صغير را به ابن جزى نسبت توان داد 100 كه مىخواسته از تعداد فراوانى نام مكانها ، كه ابن بطوطه به ياد مىآورده ، قصّه‌اى منظّم به وجود آورد . ابن بطوطه مقيّد بوده كه راهى را بيش از يك بار طى نكند ، 101 بنا بر اين تعيين دقيق مسير مستلزم اطّلاع درست از مناطق عبور وى بوده است . همانطور كه محرّر مىخواسته ، ابن بطوطه در مورد تعيين مسافتها و نام جاها كه مرور زمان پردهء فراموشى بر آنها كشيده ، روايت خويش را با دقّتى تخيل آميز نقل كرده كه نشانى از حقيقت ندارد . مثلا به دشوارى باور توان كرد كه تعدادى از سفرهاى مهمّ او به طور مشخّص در غرّهء محرّم هر سال آغاز شده باشد .\r\nاين احتمال هست كه ابن جزى در اصل قصّه‌ها دخالت نكرده ؛ و هنوز اين سؤال حيرت انگيز در انتظار جواب است كه ، حتى با توجّه به تأثير ذهنى ، تا چه حدّ مىتوان بر صحّت روايت ابن بطوطه اعتماد كرد ؟ ابن بطوطه نيز چون ماركوپولو از هنگام بازگشت به وطن پيوسته به معرض اين سؤال بود ، و حتّى در اين عبارت ابن جزى كه « و همهء حكايتها و اخبار كه ياد كرد بياوردم و به بحث و تجربه دربارهء حقيقت آن نپرداختم » وضع احتياط آميز ابن جزى را نسبت به او احساس توان كرد . اين گونه ترديدها گاهى بالا مىگرفت و زمانى سبك مىشد ، ولى طبعا در نوشته‌هاى عربى به اندازهء محافل علمى اروپايى سخت و مورد توجّه نبود . شايد صرف تصادف نيست كه دانشوران عصر جديد نسبت به ابن بطوطه نيز درست مانند ديگر جغرافى شناسان عرب در اوقات متناوب ميان شك و يقين سرگردان بوده‌اند . نخستين محقّقانى\r\n\r\n","description":"","footnote":"","page_name":" 336 ","page_number":350},
  {"content":"\r\n\r\nكه به واسطه با متن اصلى ابن بطوطه آشنا شدند ، چون كوزگارتن ولى ، از درستى روايت وى اطمينان كامل يافتند . پس از آن ، دوران ترديد بود كه با نقد مبالغه آميز يول از ابن بطوطه به اوج رسيد و اخيرا در قرن بيستم طرفداران ارزش كتاب ( به پيشگامى مژيك و گيب ) بتدريج فزونتر مىشوند . اكنون اين نظر متّبع است كه ابن بطوطه دوران و محيط خويش را با توجّه به اوضاع رايج آن روز با دقّت و صميميّت نشان داده است .\r\nالبتّه ابن بطوطه مسلمانى معتقد از مردم قرن چهاردهم / هشتم ه . است ، ولى به اعتقادات عامّه بيشتر از عقايد رسمى ، يعنى عقايد رايج در مغرب ، توجّه دارد و مطلقا به مسائلى كه به روزگار ما اهمّيّت دارد توجّه نداشته است . از نظر وى مسائل مربوط به عبادت و اولياء و درويشان بسيار مهم است ، كراماتى را كه شنيده يا ديده درست مىپندارد ؛ كه شايد بتوان آن را بر اساس خود فريبى يا نفوذپذيرى جمعى ، كه خود وى در هندوستان شاهد آن بود ، توضيح كرد يا نتيجهء گزافه‌هاى معمولى و هميشگى جهانگردان شمرد . با در نظر گرفتن اين نكات به طور كلّى روايت او در خور اعتماد است ، يا دست كم آنچه را كه درست مىپنداشته روايت كرده است .\r\nاشتباهات او كم نيست و نبايد فراموش كرد كه وى زبان همهء مناطق سفر خود را نمىدانسته است ، بجز عربى ، كمى فارسى ، و شايد تركى . ولى آشنايى او با زبانهاى هند منحصر به كلماتى معدود بوده كه مىبايست گاه و بىگاه تكرار مىكرد ، ولى در غالب موارد موفّق نبوده است . در بعضى از مواقع براى ارتباط با مردم بومى از گونه‌اى مترجم استفاده مىكرده است ، و البتّه نتايج اين كار پوشيده نيست ، زيرا غالبا در ذكر نام بلاد بيگانه خطا مىكند و بعيد نيست كه ترتيب آن آشفته باشد . به علاوه ، ترتيب زمانى سفرنامه نامنظّم است و ظاهرا محرّر تاريخها را درهم و بى مأخذ آورده است ؛ و اين گونه خطاها به مطالب تاريخى نيز راه يافته است . به همين ملاحظات بايد به ياد داشته باشيم كه ابن بطوطه روايتگرى دانشور نبوده ، بلكه مطلقا بر حافظهء خويش تكيه داشته و البتّه ، چون همهء نمايندگان فرهنگ عربى در آن روزگار ، از حافظه‌اى ممتاز بهره‌ور بوده است . به هر حال بايد بگوييم كه تعداد اشتباهات در تاريخها و مكانهاى جغرافى ، به نسبت حوادث فراوانى كه نقل مىكند ، زياد نيست . 102 حمله‌هاى انتقادى مخصوصا به قسمتهاى معيّنى از سفرنامهء وى چون توصيف قسطنطنيه و حكايات دربارهء چين متوجّه شده است . در موارد اوّل آشفتگى تاريخها تا اندازه‌اى مطالب او را در هم كرده ، با وجود اين ، در ساليان اخير گفته‌اند كه گزارش وى از خود شهر درست است ، و بايد آن را نتيجهء مشاهده دانست ، بخصوص كه در اين مورد نيز چون هميشه دقّت ملاحظه‌اى فوق العاده دارد . 103 قصّهء ديدار وى از چين هنوز پيچيده است و به گفتهء مژيك براى حلّ نهايى پخته نشده 104 و مىبايد آن را معوّق گذاشت . 105 اكنون همهء نظرها بدين جهت مىگرايد كه ابن بطوطه\r\n\r\n","description":"","footnote":"","page_name":" 337 ","page_number":351},
  {"content":"\r\n\r\nچين را نديده است . به نظر شفر اندكى از روايات وى دربارهء چين در خور توجّه است . 106 بايد بر اين گفته افزود كه روايات وى از سرزمين مذكور كم نيست . 107 فران ، خبرهء نوشته‌هاى اسلامى دربارهء خاور دور ، به اين نتيجه رسيده كه ابن بطوطه هندوچين و چين را نديده و روايت مربوط به آن را بدون توفيق قابل ملاحظهء از منابع مختلف به هم بافته است . 108 چنان كه از پيش گفته‌ايم ، ابن بطوطه به طور كلى با نوشته‌هاى جغرافيايى خوب آشنا نيست . امّا نكات معيّنى هست كه قبول اين فرض را كه وى همهء گزارش خود را از مسموعات گرفته دشوار مىكند . مثلا مشكل بتوان گفت كه ابن بطوطه بىآنكه چين را ديده باشد ، ناچار بوده بگويد كه در آنجا به يكى از اهل سبته برخورده ، و نام او را ياد كند و بگويد كه برادر همين شخص را در سودان غربى ديده است . 109 بىگفت و گو در اينجا سخن از اشخاص واقعى در ميان است كه بسيارى كسان هنگام بازگشت ابن بطوطه در مراكش آنها را مىشناخته‌اند و بنا بر اين معقول نبوده كه براى منظورى چنين ناچيز شهرت خويش را لكه دار كند . در همين سالهاى اخير ياماموتو ، محقّق ژاپنى ، دربارهء سفر ابن بطوطه به نتيجه‌اى رسيده كه چون نظر فران سخت نيست ؛ گويد :\r\nبه زحمت مىتوان گفت كه همهء حكايتهاى ابن بطوطه دربارهء چين حاصل تخيّل است . البتّه در گزارش مفصّل وى پاره‌اى نكات پيچيده هست ، ولى بعضى از مطالب آن بر مشاهدهء بىواسطهء چين تكيه دارد . به علاوه ، نمىتوان گفت روايات وى كه به وسيلهء منابع چينى و سفرنامهء ماركوپولو تأييد شده بافتهء خيال او بوده است . 110 ياماموتو بنا بر علل و اعتباراتى عمومى ، روايت ابن بطوطه را دربارهء سرزمين دشوارياب طوالسى بدقّت تحليل كرده است . ضمنا بايد بگوييم كه بعضى از محقّقان روايت وى را مسخره كرده‌اند ، مثلا يول دانشمند دربارهء آن گفته « اين سرزمين را در اطلسهايى كه نقشه‌هاى دريايى مرحوم گاليور در آن ثبت شده جست و جو بايد كرد » . 111 با اين همه ، بعضى محققان به اندازهء يول ترديد نداشته‌اند و آن را در جزيرهء بورنئو 112 و ميان جاوه و شامبا در كوشنشين جست و جو كرده‌اند 113 و اخيرا آن را در تونكن جاى داده‌اند . 114 ياماموتو دلايل قوى دارد كه طوالسى همان شامباست 115 كه بر راه ميان هندوستان و چين است . 116 و شايد ابن بطوطه به علت ندانستن زبانهاى محلّى دستخوش داستانهاى خرافى شده 117 كه مترجمان محلّى دربارهء اين سرزمين براى او گفته‌اند . بنا بر اين ، روايت ابن بطوطه حتى در وضعى چنين نامناسب ، مانند سابق مورد ترديد محقّقان معاصر نيست ؛ بخصوص كه جهانگردان متأخّر صحّت روايت وى را از جاهاى مجاور مثلا جزاير مالديو كاملا تأييد كرده‌اند . 118 نقل ملاحظهء ابن خلدون در اين مورد جالب است ، بخصوص كه او از مؤلّفان\r\n\r\n","description":"","footnote":"","page_name":" 338 ","page_number":352},
  {"content":"\r\n\r\nمعدود عرب است كه نام ابن بطوطه را ياد كرده و شخصا نيز او را ديده است . وى در مقدّمهء معروف خويش ضمن فصلى دربارهء اينكه آثار دولت با نيروى اصلى آن تناسب دارد گويد :\r\nبه دوران سلطان ابو عنان مرينى يكى از مشايخ طنجه به نام ابن بطوطه به مغرب آمد كه بيست سال پيش از آن به مشرق سفر كرده بود ، و در بلاد عراق و يمن و هند بگشته و به دهلى ، پايتخت پادشاه هند ، كه سلطان محمّد شاه است ، درآمده و با شاه وقت ، فيروزجوه ، مربوط شده و پيش او تقرّب يافته و شاه او را به كار قضاوت بر پايهء مذهب مالكى گماشته ، آنگاه به مغرب آمده و به سلطان ابو عنان پيوسته ؛ و از سفر خويش و عجايبى كه در ممالك زمين بود سخن مىكرد . و بيشتر از دولت فرمانرواى هند مىگفت و از احوال او چيزها داشت كه به نظر مستمعان شگفت انگيز مىنمود ، مانند اينكه وقتى شاه هند به سفر رود مردم شهر خود را از مرد و زن و كودك شماره كند و روزى ششماهشان را عطا كند و هنگام بازگشت از سفر به روزى معلوم درآيد كه همهء مردم به صحرا درآيند و به دور او جمع شوند و جلو شاه منجنيقها بر مركبان باشد كه به وسيلهء آن درهم و دينار سوى مردم پرتاب شود تا به ايوان خويش رسد . و حكاياتى مانند اين ؛ كه مردم آهسته با هم تكذيب آن مىكردند . در اين هنگام وزير سلطان ، فارس بن وردار معروف را بديدم كه با وى در اين باب سخن كردم و انكار اخبار آن مرد را به دو وانمودم كه تكذيب وى ميان مردم رواج داشت ، فارس وزير به من گفت : نبايد اين گونه چيزها را به سبب آنكه نديده‌اى انكار كنى و همچون آن پسر وزير نباش كه در زندان بزرگ شده بود و داستانش اين است كه وزيرى را سلطانش به زندان كرد و سالها در آنجا بماند و پسر خود را در آنجا بزرگ كرد ، و چون بالغ و عاقل شد دربارهء گوشتى كه مىخورد پرسش كرد ، پدرش گفت : اين گوشت گوسفند است . گفت : گوسفند چيست ؟ پدرش وصف گوسفند را براى او بگفت . پسر گفت : پدر ! مثل موش است ؟ و پدر انكار كرد و گفت : گوسفند كجا و موش كجا ؟ دربارهء گوشت شتر و گاو نيز چنين بود ؛ كه او در زندان بجز موش نديده بود و همه را از جنس موش مىدانست . و اين حال دربارهء اخبار نواحى مردم بسيار رخ دهد . و گاه باشد به قصد ايجاد شگفتى گزافه‌گويى كنند چنان كه در آغاز كتاب بگفتم . پس انسان بايد اصول را بنگرد و بر خويشتن مسلّط باشد و با عقل سليم و فطرت مستقيم خويش ممكن را از ممتنع باز شناسد و هر چه را در قلمرو امكان باشد بپذيرد و هر چه نباشد رد كند . منظور امكان عقلى نيست كه عرصهء آن بسيار وسيع است و واقعيّات را مشخّص نمىكند ، بلكه مقصود امكان متناسب با مادهء هر چيز است . و چون اصل و جنس و صنف و مقدار قوّت آن را بنگريم به نسبت آن دربارهء امكاناتش قضاوت كنيم و هر چه را از\r\n\r\n","description":"","footnote":"","page_name":" 339 ","page_number":353},
  {"content":"\r\n\r\nحدود آن برون باشد ممتنع دانيم و قل ربّ زدنى علما و أنت أرحم الرّاحمين و خداى قدّوس و الا بهتر داند . 119 چنان كه مىبينيم كه دو دانشور ، يكى ابن خلدون به قرن چهاردهم / هشتم ه . و ديگرى ياماموتو به قرن بيستم ، به اين نتيجه رسيده‌اند كه روايت ابن بطوطه را به دستاويز مخالفت با واقع انكار نمىتوان كرد ، دانش نوين اروپايى نيز دربارهء ابن بطوطه به همين روش گراييده است .\r\nوضع ابن بطوطه در تاريخ نوشته‌هاى جغرافيايى كاملا روشن است . وى جغرافى شناس روايتگر يا مؤلّف فرهنگنامه يا اهل ادب نبود ، بلكه شخصى كاملا عادى بود كه هيچ گونه موهبت خاصّى نداشت و در روايات او افكار عميق و نكات دقيق نيست و غالبا خياليترين روايتها را باور مىكند ، با اين همه ، او كسى است كه بسيار ديده و مىدانسته كه ديده‌هاى خود را چگونه ساده و دقيق بيان كند . 120 تقدير بر خلاف اراده‌اش - اگر اين تعبير درست باشد - او را جغرافى شناس كرد و از او يك نمونهء كم نظير ساخت . جهانگردى كه سفر را دوست داشت و ، به انگيزهء احساسى مقاومت‌ناپذير و شوقى نيرومند براى شناختن اقطار و ملل ، مناطق دور دست جهان را طى مىكرد . وى مانند بيشتر جغرافى شناسان عرب مطالب خود را از صفحات كتابها فراهم نمىكرد بلكه از راه تجربهء شخصى و گفت و گو با كسانى كه ضمن سفرها به آنان بر مىخورد به دست مىآورد . به انسانها بيشتر از محلهاى جغرافيايى توجّه داشت و طبعا در انديشهء بحث و تجربه در عرصهء جغرافيا نبود و شايد به همين جهت كتاب وى به عنوان گزارشى از جامعهء اسلامى و شرقى قرن چهاردهم نمونه‌اى منحصر به فرد است و در واقع گنجينه‌اى است كه نه تنها در زمينهء جغرافياى تاريخى يا تاريخ بلكه از همهء تمدّن آن روزگار مطالب پرمايه دارد و فهرستى از همهء پديده‌هاى اجتماعى ، حتّى چيزهائى كه معمولا مورّخان از آن مىگذرند ، به دست مىدهد و رسوم دربارهاى بيگانه و لباس ، آداب ، حرفه ، و اقسام غذاهاى اقوام مختلف را از مقابل ما مىگذراند . در واقع يك كتاب نظرى خشك نيست ، بلكه سرشار از شور و انسانيّت است و مؤلّف در هر مناسبت از ابراز ملاحظه و توضيح دريغ نكرده است . كتاب وى وثيقهء ممتاز يك تجربهء فردى نيست ، بلكه نمونهء صادق افكار و تصوّرات يك شهروند مسلمان قرن چهاردهم / هشتم ه . است . 121 چون نثر هنرى بر نوشته‌هاى عربى نفوذ داشت ، عجب نيست اگر كتاب ابن بطوطه در قرون بعد رواج كافى نيافت و رفتار دانشوران سختگير نسبت به آن محتاطانه بود ، زيرا آن را مجموعه‌اى از قصّه‌ها و افسانه‌هاى عاميّانه مىدانستند و تا آنجا كه مىدانيم هيچ يك از مؤلّفان متأخّر بدان اشاره‌اى نكرده فقط شخصى به نام بيلونى به قرن هفدهم / يازدهم ه . خلاصه‌اى از\r\n\r\n","description":"","footnote":"","page_name":" 340 ","page_number":354},
  {"content":"\r\n\r\nكتاب فراهم كرد و اروپا پيش از جهان عرب با آن آشنا شد . فقط در عصر جديد بود كه به كمك چاپ اروپايى كتاب كه در مشرق نيز بارها تجديد شد بتدريج به صورت منتخبات درسى ، و احيانا كتاب مطالعه ، به محافل روشنفكر عرب راه يافت و بهترين نمونهء آن سه جزوه‌اى است كه فؤاد افرام بستانى به سال 1927 جزو سلسلهء معروفش [ الروائع 
  ] آورده است .\r\nنمىشد كه ابن بطوطه ، دست كم براى گزارش مفصّلى كه از آسياى صغير دارد ، مورد توجّه بزرگان عثمانى قرار نگيرد ، در صورتى كه كتاب وى در موضوعات ديگر نيز مطالب مهم دارد .\r\nاز سالهاى اول دههء هفتم قرن پيش قسمتهايى از كتاب در روزنامه تقويم وقايع كه محور آن كمال افندى بود ترجمه شد 122 و ترجمهء كامل كتاب ، كه به وسيلهء داماد محمّد شريف انجام شده بود ، در پايان همان قرن در سه جلد به چاپ رسيد ( 1897 - 1901 / 1315 - 1319 ه . ) 123 محمّد جودت ، دانشمند ترك متوفّى به سال 1935 ، تعليقاتى رسا بر روايت ابن بطوطه از رسوم « اخى » در آسياى صغير و مقايسهء آن با رسوم « جوانمردان » ( فتيان ) عرب دارد . 124 به هر حال بايد گفت كه آشنايى عربشناسى اروپا با ابن بطوطه دير ، و خيلى ديرتر از ادريسى و حتّى ابو الفدا ، صورت گرفت و نام او در فرهنگنامه دربلو ، كه خلاصهء اطّلاعات عربشناسى را تا قرن هجدهم فراهم آورده ، يا در مجموعهء اشنورر كه نام همهء مؤلّفات عربشناسى تا به سال 1810 در آن هست ، نمىتوان يافت . در آغاز قرن نوزدهم براى اوّلين بار ابن بطوطه كشف شد و اين كار نه به وسيلهء دانشوران بلكه به وسيلهء زيتسن ( 1808 ) و بوركهارت جهانگرد انجام شد كه قدر همكار مغربى خود را چنان كه بايد شناختند ، و نسخه‌هاى خطّى خلاصهء بيلونى براى اوّلين بار به كمك آنها به اروپا رسيد ( كتابخانه‌هاى گوتا و كيمبريج ) و متن آن به دسترس دانشوران قرار گرفت و نخستين بار كوزگارتن و آپتز ، شاگرد وى ، به تحقيق دربارهء آن پرداختند . اوّلى يك تحليل كلى از سفرنامه را با سه قسمت از متن ، با ترجمه و تعليق ، به عنوان « سفرنامهء فارسى » و « سفرنامهء مالديوى » و « سفرنامهء آفريقايى » انتشار داد ( 1818 ) . و دوّمى همين كار را در مورد گزارش كتاب از ساحل مالابار انجام داد ( 1819 ) . ترجمهء كامل مختصر كتاب به وسيلهء لى ، دانشمند انگليسى و استاد دانشگاه كيمبريج ، پيشرفتى در كار مطالعهء ابن بطوطه به شمار بود ( 1829 ) . و ، به خلاف آن ، ترجمه پرتغالى مورا ( 1840 - 1855 ) 125 بر بنياد نسخه‌اى خطى - كه در حدود سال 1797 از فاس به دست آمده بود - مورد توجّه كافى قرار نگرفت . 126 اصل كتاب پس از فتح الجزاير به دست فرانسويان و تسلّطشان بر قسنطينة به دست آمد و پنج نسخهء خطى از آن به كتابخانهء ملى راه يافت كه از آن جمله دو تا كامل و قسمتى از آن دو به خط خود ابن جزى بود . و دانشوران فرانسه پس از كوششهاى مكرّر براى چاپ و ترجمهء بعضى از قسمتهاى كتاب توانستند نخستين چاپ كامل آن را با ترجمهء فرانسه\r\n\r\n","description":"","footnote":"","page_name":" 341 ","page_number":355},
  {"content":"\r\n\r\nبه قلم دو خاور شناس ، دفرمرى و سانگينتى در چهار جلد منتشر كنند ( 1853 - 1858 ) كه رنان ، دانشمند فرانسوى ، جلد اوّل را با ابراز علاقهء فراوان استقبال كرد و به مناسبت انتشار آن تحقيقى پرشور دربارهء ابن بطوطه و كتاب وى انتشار داد . هنوز هم همهء تحقيقات دربارهء سفرنامهء ابن بطوطه بر بنياد چاپ فرانسوى انجام مىگيرد كه بيشتر از يك بار تجديد شده ، ولى تحقيق مطمئن دربارهء مجموع آن نشده و طبعا جوابگوى نيازهاى اين روزگار نيست تحقيقات مستقلى كه دربارهء فصول مختلف سفرنامه يا مسائل مربوط به آن شده به صورتى چشمگير زياد است و از خلال ترجمه‌هاى بخشهاى مختلف سفرنامه مىتوان انديشه‌اى كلّى از آن به دست آورد ؛ مقصود ترجمه‌هاى مژيك ( 1911 ) و گيب ( 1929 ) است كه توضيحات كوتاه به همراه دارد و تا به روزگار ما مرجع نهايى تحقيق دربارهء رقيب ماركوپولو به شمار است . 127 « 5 » ابراز توجّه اروپا در قرن نوزدهم و بيستم به سفرنامهء ابن بطوطه دليلى قاطع بر صحّت گفتار ابن جزى است كه در خاتمهء كتاب گويد :\r\nبر عاقلان پوشيده نيست كه اين شيخ ، جهانگرد روزگار ماست و هر كه گويد جهانگرد ملّت اسلام است گزاف نگفته . 128 و اينك ، با رها كردن وى ، از آخرين جهانگرد بزرگ عرب جدا مىشويم ؛ چنان كه با جدا شدن از دايرة المعارفهاى دوران مماليك ، از آخرين مؤلّفات بزرگى كه مسائل كلّى جغرافيايى عربى را عرضه مىدارد جدا شده‌ايم .\r\n\r\n\r\n","description":"","footnote":"\r\n( 5 ) ناشران روسى در اينجا اين مطلب را بر مطالب مؤلّف افزوده‌اند كه دانشمند هندى ، مهدى حسين ، دربارهء سفرنامهء ابن بطوطه ، در قسمت مربوط به هند و جزاير مالديو و سيلان ( سرنديب ) تحقيقاتى كرده است ( 1953 ) . و ما مىافزاييم كه عربشناس بزرگ ، گيب ، دست به انتشار ترجمهء كامل سفرنامه به انگليسى زده و تا كنون دو جزء آن منتشر شده است .\r\nچنان كه بايد افزود كه ترجمه‌اى از اين كتاب به زبان چكى وجود دارد به قلم هربك  Ivan Hrbek  ( پراگ 1961 ) ، و ترجمهء به ايتاليايى به قلم گابريلى (  Fr . Gabrieli  ( فلورانس 1961 ) ، و ترجمهء خلاصه‌اى نيز به ژاپنى . و اكنون نيز ترجمهء لهستانى ، مجارى ، و روسى كتاب در دست تهيّه است . - مترجم عربى .\r\nاين كتاب به زبان فارسى نيز ترجمه شده است . - و\r\n","page_name":" 342 ","page_number":356},
  {"content":"\r\n\r\n\r\nفصل 16 ابن خلدون و جغرافيا در مغرب در قرنهاى پانزدهم و شانزدهم / نهم و دهم ه .\r\nاكنون كه ضمن تحليل نوشته‌هاى جغرافيايى عرب از قرن چهاردهم به قرن پانزدهم مىرسيم ، شايد مناسب باشد كه به نظريّات جغرافيايى ابن خلدون نظرى بيفكنيم ، زيرا ابن خلدون به سال 1332 / 732 ه . تولّد يافته و كتاب خويش را در ربع آخر قرن چهاردهم / هشتم ه . به حدود سال 1378 / 780 ه . تأليف كرده و تا هنگام وفات به سال 1406 / 808 ه . همچنان بدان مىافزوده است و بنا بر اين در ميان دو قرن بوده ؛ به علاوه ، مقدّمهء كتاب تاريخ او علم نوينى دربارهء تمدّن انسانى پديد آورده و خلاصه‌اى از همهء معارف دورانهاى پيش را در عرصه‌هاى مختلف عرضه مىكند ، « 1 » و به وسيلهء يكى از مبرزترين دانشوران اسلام ، فكرى روشن از وضع دانش جهان اسلامى در آغاز قرن پانزدهم / نهم ه . به دست مىدهد ؛ به علاوه ، ابن خلدون از لحاظ اصل و نسب و نيز سرگذشت زندگانى مخلوطى جالب از تمدّن آن دوران است . 1 ابو زيد عبد الرّحمن بن محمّد بن خلدون نسب از تيره‌اى از قبيلهء كنده داشت كه پيش از اسلام در حضرموت مقيم بودند . اجداد وى با فتح اسلام به اندلس آمدند و در قرمونه ( كارمونا ) و اشبيليّه اقامت گرفتند و در طول قرون تعدادى مرد اداره و فقيه از ميانشان پديد آمد . نام مغربى ابن خلدون را اجداد نخستين وى در اندلس گرفتند . پس از سقوط اشبيليه به سال 1248 بنى خلدون به شمال افريقا رفتند و براى هميشه در تونس اقامت گرفتند و پدر وى ، كه او نيز فقيه و مرد اداره بود ، در آنجا به سال 1348 / 749 ه . از طاعونى جهانگير ، كه ابن بطوطه در جاى ديگر شاهد آن بود ، درگذشت . ابن خلدون به سال 1332 / 732 ه . به تونس تولّد يافت و در نوجوانى زندگى مستقل و آشفتهء خويش را آغاز كرد . علاقهء وى به مطالعه مانع داشتن مقامات\r\n\r\n\r\n","description":"","footnote":"\r\n( 1 ) مقدّمهء ابن خلدون ، به وسيله استاد فقيد ، محمّد پروين گنابادى ، به فارسى ترجمه شده و چند بار به چاپ رسيده است . - و .\r\n","page_name":" 343 ","page_number":357},
  {"content":"\r\n\r\nحكومتى نبود و در طول زندگانى عهده‌دار چند شغل ادارى و دبيرى شد كه وى را به زندگانى دربار و دسيسه‌هاى سياسى نزديك كرده بود كه گاهى نيز در آن شركت مؤثّر داشت .\r\nابن خلدون در هر يك از امارتهاى مغرب ، مدّتى اقامت داشت . در فاس زير حمايت سلطان ابو عنان مرينى مىزيست كه حامى ابن بطوطه نيز بود و اندكى پيش گفتيم كه ابن خلدون از وى سخن آورده است . هنگام اقامت در غرناطه ابن خطيب ، وزير معروف و اديب بزرگ ، از دوستان ابن خلدون بود كه بعدها دشمن سر سخت او شد . به سال 1363 / 765 ه . امير غرناطه وى را به سفارت پيش پادشاه قشتاله ( كاستيل ) فرستاد . مقدر نبود كه ابن خلدون مدّتى دراز به يك جا بماند . چون به افريقا بازگشت در شهرهاى بجايه ، بسكرى ، تلمسان ، و فاس جابه‌جا شد . . . و آنگاه به اندلس رفت . يك بار نيز چند سال - از سال 1375 / 776 ه . - در يك محل بدوى وار ، يعنى قلعهء ابن سلامه از توابع وهران ، 2 آسوده به سر برد و در اثناى آن سرگرم قرائت و تأليف بود و پيوسته روى مقدّمهء تاريخ خود كار مىكرد . يك بار كه براى فراهم آوردن مطالب علمى براى تاريخ خود به تونس رفته بود متوجّه شد كه به علّت آشفتگيهاى سياسى اقامت در مغرب به صلاح او نيست و تصميم گرفت به بهانهء حجّ تونس را به قصد مشرق ترك كند ، و به سال 1382 / 784 ه . از مغرب در آمد كه ديگر به آنجا باز نگشت . پس از مدّتى اقامت در اسكندريه به قاهره رفت كه در آن دوران به حق مركز فرهنگ اسلامى به شمار بود . در آنجا ابن خلدون در حمايت سلطان برقوق مملوكى قرار گرفت و به دوران او و پسرش ، سلطان فرج ، از سال 1384 / 786 ه . چند بار قاضى القضات مردم مالكى مذهب شد . براى نخستين بار به سال 1387 / 789 ه . به حجّ رفت . در مصر نيز دستخوش دسيسه‌ها بود ، شش بار از شغل قضا استعفا داد ، و چند سال ، 1394 / 797 ه . در فيّوم عزلت گزيد كه يكى از علل آن تأثير فوق العادهء وى از مصيبت خانواده‌اش در حادثهء غرق كشتى بود . در آغاز قرن پانزدهم / نهم ه . شام نيز با او آشنا شد ، زيرا به سال 1400 / 803 ه . كه سلطان فرج به مقاتلهء تاتار مىرفت همراه وى بود و هنگامى كه تيمور لنگ دمشق را محاصره كرده و در آن شهر بود ، و نيز به عنوان نماينده در هيئتى كه براى گفت و گو دربارهء تسليم شهر مىرفت شركت داشت . به احتمال قوى تفصيل ملاقات و گفت و گوى او با تيمور لنگ ، كه آن را ابن عربشاه و بعضى از مورّخان ديگر نقل كرده‌اند ، بىمبالغه و شاخ و برگ نيست ، ولى اصل قضيّه قابل قبول است . 3 در مارس سال 1401 / 803 ه .\r\nتيمور اجازه داد كه به مصر بازگردد . او سالهاى آخر عمر خود را در قاهره گذرانيد كه گاهى از منصب قضا بر كنار و بار ديگر برقرار مىشد . در مقابل اين سرگذشت پر حادثه ، عجيب نيست كه بعضى از نسخه‌هاى خطّى سرگذشت شخصى وى عنوان رحلة ابن خلدون فى الشرق و الغرب داشته باشد . 4 اين كتاب يك اثر جغرافيايى از نوع سفرنامه نيست بلكه به تمام معنى كلمه سرگذشت\r\n\r\n","description":"","footnote":"","page_name":" 344 ","page_number":358},
  {"content":"\r\n\r\nزندگانى اوست كه شخصا نوشته و ضمن آن همهء رفت و آمدها و حوادثى را كه بر او گذشته شرح داده ، امّا خودستايى نكرده است و همين قضيّه نشان امانت و شرف ضمير اوست . اين سرگذشت به كمك ترجمهء دسلان از مدّتها پيش در اروپا شناخته شده است . 5 و غالبا با كتاب تاريخ ابن خلدون پيوسته است و تقريبا همهء نسخه‌هاى خطّى به سال 1394 / 797 ه . ، كه تاريخ گوشه گيرى او در فيّوم است ، خاتمه مىيابد . ولى طه حسين به يك نسخهء خطّى موجود در قاهره دست يافته كه حوادث را تا 1404 / 807 ه . ، يعنى سال پيش از وفات ابن خلدون ، دنبال مىكند . 6 از اينجا معلوم مىشود كه نظريّات جغرافيايى ابن خلدون را نه از سفرنامه ، بلكه از كتاب بزرگ تاريخ او مىتوان گرفت كه عنوان متكلّفانهء آن چنين است : كتاب العبر و ديوان المبتدأ و الخبر فى ايّام العرب و العجم و البربر و من عاصرهم من ذوى السلطان الأكبر . 7 دربارهء اين كتاب تحقيقات مكرّر شده كه در واقع بيشتر مربوط به مقدّمهء معروف آن است كه به اندازهء يك سوّم كتاب مىشود ، و اين نكته مورد اتّفاق است كه قسمت تاريخى كتاب ابن خلدون به اندازهء نظريّاتى كه در مقدّمه آورده اهمّيّت ندارد . البتّه ارزش قسمتهاى مختلف تاريخ نيز يكسان نيست . آمارى ضمن سخن از سيسيل متوجّه شده كه ابن خلدون نيز چون مورّخان ديگر مطالب تاريخى را نقل مىكند امّا به تنقيح آن نمىپردازد ، ولى در عوض از تاريخ بربر مطالب بىسابقهء فراوان دارد . 8 و نيز فصلى كه به دولتهاى نصرانى اسپانيا اختصاص داده به گفتهء دوزى « مايهء حرمت همهء نوشته‌هاى عربى است » . 9 اگر بتوان دربارهء كتاب تاريخ وى نظر كاملا منفى داشت مقدّمهء آن نه تنها نسبت به آن دوران بلكه نسبت به همهء نوشته‌هاى عربى يك اثر بىنظير است .\r\nدر مقدّمه ابن خلدون تاريخ را نه چون يونانيان در پرتو نظامات سياسى بلكه بر بنياد تكامل اقتصادى جامعهء بدوى و حضرى و مدنى تفسير مىكند . اين نكته نيز از لحاظ جغرافيايى جالب است كه وى مطالب تاريخى را نه چون مورّخان ديگر به ترتيب زمانى ، بلكه به ترتيب دولتهاى هر منطقه و با رعايت وضع جغرافيايى مىآورد . 10 مقدّمه از لحاظ جغرافيا مايهء نوميدى است و مانند همهء نوشته‌هاى عربى مطالب جغرافيايى آن با استنتاجات نظرى هماهنگ نيست . و حتّى در زمينهء استنتاج ، ابن خلدون روايتگرى مقلّد است كه از كسى مانند وى انتظار نمىرود . جالب توجّه آنكه در فصل ششم مقدّمه كه به علوم و طبقه بندى آن اختصاص دارد و بتقريب يك سوّم مقدّمه را گرفته يادى از جغرافيا نيست و بدتر آنكه از « تاريخ » يا علم تازهء « عمران » كه ابن خلدون مقدّمه را دربارهء آن نوشته سخن نمىرود . 11 ابن خلدون در طبقه بندى علوم ابتكار ندارد . 12 يك بار از روش عربى شده يونانى پيروى مىكند 13 و بار ديگر تابع طبقه بندى [ رسائل 
  ] اخوان الصفا مىشود . 14 علوم را به دو دستهء بزرگ تقسيم مىكند : « علوم نقلى قرار دادى » و « علوم قطعى فلسفى » . مجموعهء دوّم\r\n\r\n","description":"","footnote":"","page_name":" 345 ","page_number":359},
  {"content":"\r\n\r\nميراث بشريّت است و همهء اقوام در آن شريكند ، ولى اوّلى خاصّ مسلمانان و زبان عربى ابزار آن است ، و از اين مجموعه ، علوم شرعى را منظور دارد . به طور كلّى ، تقسيم وى با طبقه بندى سه‌تايى يا چهارتايى علوم كه در قرون وسطا رايج بود و در واقع همان طبقه‌بندى مفاتيح العلوم است ، مطابقت دارد ، 15 و چون قسمت رياضيّات را با گفت و گو از هيئت به سر مىبرد ، علم « زيجها » را نيز كه شامل اطلاعاتى از جغرافياى رياضى است ضميمهء آن مىكند . 16 بنا بر اين جغرافياى طبيعى و توصيفى در طبقه بندى ابن خلدون جايى ندارد . با وجود اين ، نمىتوانسته از واقع چشم بپوشد و ناگزير در مقدّمهء خود قسمتى را به گفت و گو از مكتب مرسوم جغرافى شناسان عرب اختصاص داده است .\r\nاين قسمت نيز به نوبهء خود كمتر از قسمت سابق مايهء نوميدى نيست ، زيرا مطالب آن از حدود اطّلاعات معمولى ، كه ما نيك از آن آگاهيم ، تجاوز نمىكند . « مقدّمهء دوّم » از « فصل اوّل » « كتاب اول » تاريخ او نمودار اين موضوع است ، 17 و اين مقدّمه نيز تكمله‌اى دارد 18 كه تفصيل سخن دربارهء جغرافياست . 19 فصل اوّل مقدّمهء ابن خلدون همه خاصّ مسائل عمومى عمران است . 20 مقدّمهء اوّل اين فصل از « لزوم اجتماع انسانى » سخن دارد . 21 از آن پس مقدّمهء دوّم در جغرافياست با عنوان : « دربارهء معمورهء زمين و يادى از درياها و رودها و اقليمها » . سخن از جغرافيا با وصف معمولى شكل زمين آغاز مىشود كه آن را كره‌اى مىداند كه فقط يك نيمهء سطح آن خشكى است و يك چهارم اين خشكى آباد است كه به نوبهء خود به هفت اقليم و هر اقليم به ده جزء تقسيم مىشود . از گفتهء او پيداست دو منبع اساسى وى بطلميوس و ادريسى است . 22 ضمن گفت و گو از درياها و رودها كه با آن به خوبى آشنا هستيم ، چنين گويد : « همهء اين چيزها را بطلميوس در كتاب خويش و شريف در كتاب رجار « 2 » آورده‌اند و در جغرافيا همهء كوهها و درياها و درّه‌هاى معموره را به طور مفصّل آورده‌اند كه ما را نياز بدان نيست ، چون دراز است و نيز ما بيشتر به وطن بربران مغرب و وطن عربان مشرق توجّه داريم . » 23 مقدّمهء دوّم نيز تكمله‌اى دارد به عنوان : « در اين كه ربع شمالى كرهء زمين از ربع جنوبى معمورتر است و ذكر علّت آن » . در اين تكمله 24 ابن خلدون نظريّهء رايج در نوشته‌هاى جغرافيايى را كه به موجب آن بلاد واقع در جنوب خطّ استوا به علّت گرماى شديد مسكون نيست ، شرح مىدهد و در آن ترديد مىكند ؛ مىخواهد انديشهء واقع بين خود را با نظريّات موروث علم يونانى توافق دهد و مىگويد : « حكيمان مسكون نبودن خطّ استوا و ماوراى آن را\r\n\r\n\r\n","description":"","footnote":"\r\n( 2 ) نام اين كتاب ، چنان كه در دايرة المعارف فارسى آمده ، كتاب الرجارى يا همان نزهة المشتاق و نويسنده‌اش شريف ادريسى است . رجار معرّب روژه است و در اينجا مقصود روژهء دوّم ، پادشاه سيسيل ، است . - ن .\r\n","page_name":" 346 ","page_number":360},
  {"content":"\r\n\r\nبر اين مبنا گرفته‌اند ، ولى اين اشكال هست كه ، به حكم اخبار مكرّر و مشاهده ، آنجا معموره است ، پس چگونه دربارهء آن استدلال توان كرد ؟ گويا مقصود اين نبوده كه در آنجا مطلقا آبادى نيست 25 بلكه به حكم دليل دانسته‌اند كه به علّت گرماى سخت در آنجا موجودات زنده به آسانى تباه شود و آبادى نباشد يا كمتر باشد ؛ و چنين است ، زيرا بر خطّ استوا و ماوراى آن اگر ، چنان كه گفته‌اند ، آبادانى باشد بسيار كم است » . 26 ابن خلدون تكمله را چنين به سر مىبرد :\r\n« پس از اين سخن يك نقشهء جغرافيايى مانند آنچه مؤلّف كتاب رجار كرده ، رسم كنيم و سپس به شرح آن پردازيم » . 27 ولى بايد بگوييم كه نقشهء مذكور در هيچ يك از نسخه‌هاى خطّى كتاب به دست نيامده است . 28 در « تفصيل سخن از اين جغرافيا » وصف زمين و تقسيم آن را به هفت اقليم و تقسيم هر اقليم را به ده قسمت ياد مىكند ، و پس از توضيح مبناى نجومى اين تقسيم و توصيفى مختصر از اقليمها بار ديگر از منبع اساسى خود سخن مىآورد . گويد : « اكنون به اختصار در اين باب سخن آريم و بلاد و رودها و درياهاى معروف هر جزو از اقليمها را بر طبق آنچه در كتاب نزهه المشتاق آمده بياريم . اين كتاب را علوى ادريسى حمّودى براى پادشاه فرنگى سيسيل ، رجار بن رجار ، به نيمهء قرن ششم ، هنگامى كه در سيسيل به دربار او بود و سيسيل از امارت مالقه جدا شده بود تأليف كرد ، و كتابهاى بسيار براى اين كار فراهم شد . » 29 آنگاه ابن خلدون نام كتابهايى را كه ادريسى ياد كرده با همان كلمات و همان ترتيب كه در نزهة المشتاق آورده ، نقل مىكند ولى به زحمت مىتوان گفت كه همهء آن را ديده است .\r\nتوصيف وى از اقليمها از نظر ما چيز تازه‌اى ندارد ، زيرا نقل مطالبى از كتاب ادريسى است كه گهگاه چيزى از اطّلاعات خويش دربارهء جزاير اقيانوس اطلس 30 يا داخل افريقا 31 بر آن مىافزايد . البتّه در بسيارى موارد ديگر مطالب وى از ادريسى پرمايه‌تر و مفصّلتر است . گاهى بجز ادريسى به منابع ديگر چون ابن سعيد 32 يا كتاب المشترك ياقوت 33 مراجعه مىكند ، ولى مطالب آنها را به وسيلهء ادريسى نقل مىكند . به عنوان مثال وضع او را نسبت به قضيّهء خواب واثق ، كه انگيزهء سفر سلام ترجمان شده بود ، ياد مىكنيم كه گويد : « اين قصه دراز است و از موضوع كتاب ما به دور » . 34 به همين ملاحظات بايد بگوييم كه قسمت خاصّ طبقه‌بندى و توصيف علوم در مقدّمه و نيز قسمت خاصّ جغرافيا از نظر تاريخ نوشته‌هاى جغرافيايى مطلب قابل ملاحظه‌اى ندارد .\r\nخوشبختانه مطالب جغرافيايى ابن خلدون منحصر به اين دو قسمت نيست ، زيرا كتاب وى يك منبع مهمّ جغرافيايى است . 35 در فصول ديگر مقدّمه انديشه‌هاى پراكنده‌اى هست كه نسبت به نوشته‌هاى جغرافيايى عرب تازه و بىسابقه است ، از اين لحاظ مقدّمه‌هاى دنبالهء مقدّمهء دوّم\r\n\r\n","description":"","footnote":"","page_name":" 347 ","page_number":361},
  {"content":"\r\n\r\nكه شامل قسمت جغرافيايى است اهمّيّت بسيار دارد . مثلا مقدّمهء سوّم از اقليمهاى معتدل و نا معتدل و تأثير هوا در رنگ انسان 36 و مقدّمهء چهارم از تأثير هوا در اخلاق انسان سخن دارد 37 و پنجمى از اختلاف احوال عمران از لحاظ فراوانى و گرسنگى و آثار آن در تن و اخلاق انسان بحث مىكند . 38 پيش از ابن خلدون دربارهء تأثير اقليم 39 و محيط جغرافيايى 40 در زندگى انسان بحث منظّمى نشده و بىگفت و گو وى را مبتكر اين موضوع بايد شمرد . در اروپا نيز اين گونه افكار قرنها بعد به وسيلهء مونتسكيو و ديگران پديد آمد . 41 بعضى از قسمتهاى مقدّمه از نظر جغرافياى اقتصادى اهمّيّت بىنظير دارد ، مانند فصل دوّم « در عمران بدوى و اقوام وحشى و قبايلى » 42 يا فصل چهارم « در بلاد و شهرها و ديگر مناطق معمور و اوضاع آن » 43 يا فصل پنجم « در طرق معاش و كسب و صنعت و مسائل مربوط بدان » . 44 توجّه ابن خلدون به اقوام نيمه متمدن در نوشته‌هاى جغرافيايى عرب بىسابقه است .\r\nدانشوران نژادنگار معاصر در طبقه‌بندى ابن خلدون از اقوام مختلف مطالب پر ارزشى به دست توانند آورد . قسمت خاص بربر را گرانقدرترين مطالب كتاب او به شمار آورده‌اند . مىتوان گفت كه مطالعهء نژاد شناسان و دانشوران اقتصاد و جامعه شناسان دربارهء مطالب ابن خلدون ادامه دارد . براى مورّخ و جغرافى شناس نيز ابن خلدون مطالب مهم بسيار دارد . با اين همه ، باز بايد گفت كه ابن خلدون در تكامل عمومى نوشته‌هاى جغرافيايى مقام ممتاز ندارد و در اين زمينه روى نسلهاى بعد اثرى نداشته است .\r\nاسلوب ابن خلدون نمونه نيست و در انشاى او نيز مانند همهء معاصرانش آثار دوران انحطاط نمودار است و سجع و محسّنات بديعى و تشبيهات و استعارات مبالغه آميز بسيار دارد و از كلمات عاميانه و كلمات من در آوردى و خطاهاى نحوى نيز بر كنار نيست و گاه بعضى از عبارات او ابهام آميز است . اگر روزگارى ابن خلدون را در مصر و سوريه يك مؤلّف كلاسيك به حساب آورده‌اند از اين جهت بوده كه هنگام نشر اوّلين چاپ مقدّمه ، ادب عربى به كمال انحطاط رسيده بود و انديشه‌هاى تازهء او كه آن را با زبانى بجز زبان خود بيان كرده توفيقى به دست آورد كه مدّتى دوام داشت 45 ولى از آغاز قرن بيستم اين مقام بتدريج تنزل كرد و دانشوران معاصر غرب نيز با دسلان 46 و آمارى 47 هماهنگ شده‌اند كه اگر چه نظريّاتش بسيار جالب است او را يك مؤلّف كلاسيك نمىتوان دانست . 48 از سرگذشت ابن خلدون معلوم توان داشت كه از قرن پانزدهم ، با وجود انقسام جهان اسلام به چندين واحد سياسى ، روابط فرهنگى ميان مغرب و مصر برقرار بوده است . ظاهرا دانشوران مىتوانسته‌اند بىاشكال از منطقه‌اى به منطقهء ديگر روند و كم و بيش مدّتى در جاهاى مختلف بمانند و تفاوت مهمّى در محيط احساس نكنند . دربارهء جهانگردان عادى نيز چنين بود\r\n\r\n","description":"","footnote":"","page_name":" 348 ","page_number":362},
  {"content":"\r\n\r\nو در همهء قرن پانزدهم / نهم ه . و تا اواخر ايّام دولت غرناطه ارتباط با اندلس برقرار بود و جهانگردان مشرق به منظور كنجكاوى يا ، مانند سابق ، به طلب علم - كه هنوز مراكز آن در اندلس رونق داشت - بدانجا مىرفتند .\r\nيكى از اين سفرها كه به نيمهء دوّم قرن پانزدهم از مصر به سوى مغرب و اندلس انجام شد ، به وسيلهء عبد الباسط بن خليل ملطى بود . 49 پدر وى ، خليل ظاهرى ، 50 يكى از مردان ادارى دولت مماليك و مؤلّف يك مقدّمهء ادارى و جغرافيايى است كه به موقع از آن سخن خواهيم داشت . اگر چه با توجه به نسبت وى ( ملطى ) مىتوان اصل او را از شام - متولّد 1440 / 844 ه . - دانست 51 ولى در مصر علم آموخته است . از نوجوانى دلبستهء طب بود و چون در آن روزگار هنوز شهرت مغرب از لحاظ طبى به جا بود ، در عنفوان جوانى مصمّم شد براى تكميل اطّلاعات خويش به آنجا سفر كند . به سال 1462 / 866 ه . با يك كشتى جنووايى اسكندريّه را به عنوان تجارت ترك كرد و تونس و طرابلس و تلمسان و وهران را بديد . در دسامبر سال 1465 با يك كشتى جنووايى ديگر به سوى مالقه حركت كرد و از آنجا به بلش ( ولس ) و حمّه و سپس به غرناطه رفت كه از روزگارى دراز تنها قلمرو اسلامى اسپانيا بود . ظاهرا مسير وى از مدّتها پيش از تنها راه وصول به غرناطه بود ، زيرا بيشتر از يك قرن پيش به سال 1352 - 1353 / 752 ه . 52 ابن بطوطه همان راه را پيمود و سى سال بعد از عبد الباسط ، يعنى به سال 1494 - 1495 پس از سقوط غرناطه هيرونيم مونتسر ، جهانگرد آلمانى ، نيز از همان راه رفت و آن را در كتاب سفر اسپانيا وصف كرد . 53 گر چه بازرگانان مسيحى و مسلمان آزادانه از منطقه‌اى به منطقهء ديگر مىرفتند عبد الباسط به آرزوى خويش كه زيارت قرطبه بود نرسيد ، زيرا در يك كشمكش شخصى زخمدار شد 54 و چون بهبود يافت راه بازگشت پيش گرفت و در فوريهء سال 1466 به وهران و در مه سال 1467 / 871 ه . به مصر رسيد . عبد الباسط عمر دراز يافت و به سال 1514 / 920 ه . ، كمى پيش از فتح مصر به دست عثمانيان ، كه به عنوان يكى از فقيهان معتبر حنفى و طبيب حاذق شهره بود از جهان درگذشت . 55 از جمله مؤلّفات متعدّد او كتاب تاريخ با عنوان الرّوض الباسم فى حوادث العمر و التّراجم ، كه از حوادث سال 1440 / 844 ه . تا زمان مؤلّف سخن مىكند و به سرگذشت مشاهير رجال و بخصوص كسانى كه ملاقاتشان كرده علاقه نشان مىدهد ، 56 از نظر ما اهمّيّت خاص دارد . لوى دلاويداى خاورشناس همين سالهاى اخير دو قسمت اين كتاب را در كتابخانه واتيكان پيدا كرده 57 كه يكى به خطّ خود مؤلّف است و ضمن آن قصّهء بعضى از سفرهاى خويش را با حوادث آن روزگار ياد كرده است . لوى دلاويدا قسمتى از بعضى قطعات مربوط به اندلس را منتشر كرده 58 كه مطالعهء آن نشان مىدهد كه مطالب كتاب كم مايه است و ارزش چندان ندارد و اسلوب آن نيز خشك و بىرونق است . مؤلّف به هنگام\r\n\r\n","description":"","footnote":"","page_name":" 349 ","page_number":363},
  {"content":"\r\n\r\nتأليف مقامى معتبر داشته و ظاهرا از لحاظ فرهنگ بالاتر از متوسّط بوده ، ولى دانشور بزرگى نبوده و در تحليل مسائل سياسى نظر صائب نداشته است . البتّه دقيق و نكته بين امّا خوشباور و سريع التّأثّر است و چون غالب معاصران به چيزهاى عجيب و كمياب علاقه دارد . دربارهء خود به عبارات كلّى بس مىكند . ملاحظات وى بىرونق و بىنور نيست ، امّا كم مايه است و به عمق چيزهايى كه ديده يا شنيده غور نكرده است . غرناطه بيش از هر چيز دمشق را به ياد او مىآورد كه ظاهرا آنجا را خوب مىشناخته است . از مقايسهء اين دو شهر مكرّر سخن مىكند ، امّا چيزى از موارد شباهت آن نمىگويد . با اين همه ، گزارش وى ساده و صادقانه است و چون ترجمان احساسات عربان مشرق در قبال زيبايى طبيعت اندلس و آثار هنرى گرانقدر آن است ارزش بسيار دارد . به عنوان يك مسلمان نيك اعتقاد از اينكه پيشرفت تدريجى كفّار را به طرف جنوب مىبيند و احساس مىكند كه نفوذ عرب در اين سرزمين در كار به سر رسيدن است ، بسيار متأثّر است . 59 نشان اين تأثّر را از خلال مطالب وى خوب مىتوان ديد . امتياز اساسى كتاب سادگى فوق العادهء انشاى آن است . عبد الباسط احيانا به تعبيرات عاميانه مىگرايد و مورّخان مصر آن روزگار بخصوص ابن اياس را به ياد مىآورد . 60 كمى پيش از سفر عبد الباسط به سال 1461 / 866 ه . يك مغربى در شهر جدّه 61 فرهنگى جغرافيايى تأليف كرد كه آن را آخرين حلقه از سلسلهء فرهنگهاى جغرافيايى توان شمرد كه با نام ياقوت به كمال رسيده بود . نام مؤلّف عبد اللّه محمّد بن عبد المنعم حميرى 62 است و كتاب وى با عنوان الرّوض المعطار فى خبر الأقطار در همين اواخر به وسيلهء لوى پرووانسال كشف و چاپ شده است . 63 گر چه نام كتاب و نام مؤلّف به طور قطع مشخّص شده دربارهء آن معمايى هست كه هنوز حل نشده است . تاريخ ختم كتاب ، كه در يكى از نسخه‌هاى خطّى آمده ، با تاريخ وفات مؤلّف كه حاجى خليفه به سال 1494 / 900 ه . دانسته منطبق است 64 ولى حاجى خليفه بجز اين كتاب كتاب ديگرى را با همين عنوان و تقريبا با نام همين مؤلّف ياد مىكند امّا از تاريخ آن چيزى نمىگويد . چيزى كه ابهام قضيّه را مىافزايد اينكه مؤلّفان قرن چهاردهم و پانزدهم / هشتم و نهم ه . چون قلقشندى و مقريزى ، از كتابى به همين عنوان ياد كرده‌اند و قسمتهايى كه از آن آورده‌اند با مواردى از نسخهء خطّى لوى پرووانسال تطبيق مىكند . با توجّه به اينكه خاندان حميرى در طى قرون دراز در شهر سبته نفوذ فراوان داشته و نام عبد المنعم از نامهاى مورد علاقهء آن بوده است 65 لوى پرووانسال به اين فرض گراييده كه دو متن از فرهنگ وجود داشته كه از لحاظ زمانى يكى پس از ديگرى بوده و دو مؤلّف از يك خاندان بوده‌اند كه نامشان نيز يكى بوده است . از اين دو متن يكى مربوط به پايان قرن پانزدهم / نهم ه . است و از مقايسهء قطعات باقيماندهء آن معلوم توان داشت كه ، بدون تغييرى قابل ملاحظه ، متن ديگرى را كه به احتمال\r\n\r\n","description":"","footnote":"","page_name":" 350 ","page_number":364},
  {"content":"\r\n\r\nقوى مربوط به پايان قرن سيزدهم / هفتم ه . بوده تكرار مىكند . و مؤيّد اين پندار آنكه مطالب متن ، چنان كه از مراجعه به فهرستهاى موجود توان دانست ، از حوادث بعد از اين تاريخ چيزى ندارد . 66 از خود مؤلّف نيز چيزى نمىدانيم ، جز اينكه مانند بقيهء افراد خاندان به شهر سبته تولد يافته و حضور وى در جدّه به منظور حجّ بوده است . كلمهء « عدل » كه در يكى از نسخه‌هاى خطّى كتاب همراه نام مؤلّف آمده 67 نشان مىدهد كه كار وى كار « كاتبان عدل » ، يعنى رسمى كردن اسناد ، بوده است .\r\nهدف كتاب و رنگ كلّى اين فرهنگنامه در مقدّمه‌اى كه با استهلالى بديع آغاز كرده به خوبى نمايان است :\r\nابو عبد الله محمّد بن ابى محمّد عبد الله بن عبد المنعم حميرى گويد : ستايش خدا را كه زمين را قرارگاه كرد و از آن جويها نمودار كرد و براى آن ميخها كرد كه استقرار گيرد و از لرزش آن جلوگيرى كند و آن را صحراها و درياها كرد و از بدايع حكمت و اقسام صنايع و ودايع آشكار در آن نهاد و در آفاق آن خورشيدها و ماهها را به طلوع كردن واداشت و آن را رام كرد و عرض و طول آن را بگسترد و پير و جوان و سالخورده را از آن متمتّع كرد و باران و باد بر آن پياپى آورد و مردم را از روى انعام به راهنوردى در آن ترغيب كرد تا احسان خويش را كامل كند ؛ كه اين عبرت صاحبان دل و گوش و چشم و درك كنندگان امور معقول و منقول است ؛ كه از چشم و گوش و دل پرسش خواهند كرد . نعمتهاى مستمر و عام او را ستايش مىكنيم ، و صلوات بر پيمبر بزرگوارش كه نهايت زمين را بديد و بفرمود كه ملك امّتش تا كجا خواهد رسيد ، و در جايى كه خدا خواهد به نهايت مىرسد . و بعد ؛ منظور من از اين مجموعه ياد مكانهاى مشهور عرب و عجم است و جاها كه قصّه‌اى دارد يا دگران را فايدتى هست يا سخنى كه در آن حكمتى هست يا نكته‌اى لطيف دارد يا معنايى دلچسب يا بىسابقه كه گفتن آن نكوست . و از ياد جاهايى كه براى مردم نامأنوس است و ذكر آن سود ندارد و نقل خبر آن نكو نباشد چشم بپوشم و از آن بىنياز باشم ، كه اگر خواهم همه جا را بگويم كتاب دراز شود و فايدهء آن اندك شود . بدين جهت به جاهاى مشهور كه ذكر آن را فايدتى هست بس كردم و آن را به ترتيب حروف الفبا آوردم كه بيشتر مورد رغبت است و طالب ، بىتكلّف و رنج ، بسرعت مقصود را بيابد . و اين كتاب دو فنّ مختلف دارد : يكى ياد مناطق و اوصاف و خصايص آن و ديگر اخبار و وقايع و مطالب مختلف كه در آن هست . و اوقات خويش را بدين كار صرف كردم و آن را وسيلهء تفريح خاطر خويش گرفته فكر و تن خويش را به كار بردم و بكوشيدم تا آن به سر رساندم . و شد چنان كه بايد كه رافع غم و دافع همّ و شاهد قدرت خدا و جانشين صحبت ياران و تذكار دهندهء حكمت پروردگار و\r\n\r\n","description":"","footnote":"","page_name":" 351 ","page_number":365},
  {"content":"\r\n\r\nمايهء عبرت و گوياى خصايص اقطار و ناقل آثار و حوادث و اخبار ملل است و آن را با نزهة المشتاق كه كتاب خبرى است مقايسه كردم و كتاب خويش را سودمندتر و در فنون تاريخ و خبر و وقايع ، و حتّى در وصف بلاد ، گسترده‌تر ديدم ؛ كه در موارد خاص كمى از آن گفته و بيشتر حجم كتاب از اين باب است كه از فلان تا فلان جا پنجاه ميل يا بيست فرسنگ است و از فلان تا فلان جا فلان و به همان است . امّا خبر مناطق كه گفتنش نكوست و شنيدنش مايهء لذّت است و آوردن نكتهء ظريف يا وصف بديع و نمكين در آن بسيار كم است . نيز آن سخنى كه بيننده را مطلوب است كه در وهلهء اوّل پيدا كند ميسّر نشود و كنجكاوى و جست و جو بايد . و اختصار را هدف خويش كردم و در اين كار كوشيدم تا كتابى يگانه شد در نوع خود جالب و به معنى دلفريب و مايهء مسرّت جانهاى مشتاق و دارندگان افكار ناياب و مونس مردم تنها كه به صحبت كسان راغب نباشند . با اين همه ، ملامت خويش كردم كه چرا به اين كار پرداختم و از كار آخرت و علمى كه مايهء تقرّب خدا شود بازماندم و گفتم اين كار مردم بيكاره است كه قدر وقت خويش ندانند و باز انديشيدم كه اين مايهء تفريح خاطر است و همّت را براى كارهاى بهتر نيرو دهد و نيز راهى است كه كسان رفته‌اند و گروهى از دانشوران بدان توجّه داشته‌اند و جمعى از اهل علم به ثبت آن پرداخته‌اند ، و اقتدا به آنان توان كرد . و گويم : پناه به خدا از علمى كه سود ندهد ، آمرزش از او خواهم كه از گناهان درگذرد و اشتغال به كار دنيا را ببخشايد . خدايا آنچه را مايهء خشنودى تو نيست ببخشاى كه بر همه چيز توانايى . 68 و جالب آنكه از بيان عبارت مقدّمه معلوم مىشود كه مؤلّفى از مردم قرن پانزدهم / نهم ه . چون مؤلّفان قرن نهم و دهم / سوّم و چهارم ه . لازم مىداند اشتغال به مطالب جغرافيايى را با استشهاد از آيات قرآن توجيه كند . نيز مىبينيم كه مؤلّف درست مانند ياقوت از اشتغال به علوم دنيوى ابراز نگرانى مىكند . كتاب الرّوض المعطار نيز ، چون فرهنگ ياقوت ، مجموعهء مطالبى است به كوتاهى و درازى مختلف ، دربارهء شهرها ، جاها ، كوهها ، رودها ، و منطقه‌ها به ترتيب حروف الفبا كه در عين حال يك جغرافياى توصيفى و مجموعهء عجايب و تاريخ سياسى دورانى معيّن و يك جنگ ادبى است شامل مقدارى فراوان شعر و نثر . كتاب دربارهء مشرق عربى مطلب زياد دارد ، امّا به اندازهء افريقا و مغرب و اندلس نيست .\r\nچون مؤلّف از ادريسى به سختى انتقاد مىكند به زحمت مىتوان باور كرد كه چندان بر او تكيه كرده باشد ، ولى كنجكاوى و تحليل نشان داده كه مؤلّف تمام مطالب مربوط به اسپانيا را از نزهة المشتاق گرفته است و اين قضيّه اهمّيّت خاص دارد ، زيرا متن ديگرى از ادريسى به دست\r\n\r\n","description":"","footnote":"","page_name":" 352 ","page_number":366},
  {"content":"\r\n\r\nمىدهد كه براى تحقيق و تجديد چاپ كتاب نزهة المشتاق بسيار سودمند است . حميرى از كتاب المسالك و الممالك بكرى نيز به همين مقدار استفاده كرده است . با توجّه به اينكه هنوز آن قسمت از كتاب بكرى كه از اندلس سخن دارد به دست نيامده ارزش قطعات مربوط به اندلس كتاب حميرى به وضع چشمگيرى بيشتر مىشود . منبع سومى كه حميرى بر آن تكيه اساسى داشته رساله‌اى است مجهول المؤلف از قرن دوازدهم / ششم ه . كه آن را نيك مىشناسيم و عنوان كتاب الاستبصار دارد . نكتهء جالب آنكه مطالب تاريخى حميرى در بعضى از موارد ناچيز نيست . لوى پرووانسال معلوم داشته كه روايت وى از جنگ سرنوشت ساز زلاقه كه در پايان قرن يازدهم / پنجم ه . رساترين و بهترين مطلبى است كه در اين باب تدوين كرده‌اند . 69 در موقع خود گفتيم كه اشكال مربوط به سفر ابراهيم بن يعقوب طرطوشى به ديار صقلابيان به كمك حميرى حل شده است . حميرى چون غالب مؤلّفان عرب نويسنده‌اى روايتگر است و روايات بسيارى از مؤلّفان مختلف را نگاه داشته كه اگر او نبود بكلّى از ميان رفته بود .\r\nكتاب حميرى بتقريب و تنها در زمينهء مطالب مربوط به مغرب پيش مؤلّفان متأخر اعتبارى بسيار يافت . بجز آنها كه گفتيم و از متن اوّلى كتاب استفاده كرده‌اند به قرن هفدهم / يازدهم ه . نيز مقرّى و به قرن هجدهم / دوازدهم ه . مقديش 70 و حتّى به قرن نوزدهم / سيزدهم ه . ناصرى سلاوى از او نقل كرده‌اند 71 و طبعا اين دليل ارزش مطالبى است كه حميرى فراهم آورده است . نگفته نگذاريم كه لوى پرووانسال ، كه آشنايى دانش با اين اثر از همّت اوست ، قسمت خاصّ اندلس را فراهم آورده با ترجمهء فرانسه و تعليقات عالمانه چاپ كرد و چاپ وى منبعى گرانقدر است كه براى تحقيق دربارهء اندلس از آن بىنياز نتوان بود ، و نسبت به اندلس چنان است كه فرهنگ ياقوت نسبت به همهء جهان اسلام .\r\nاگر بتوان حميرى را آخرين مؤلّف يك فرهنگ بزرگ جغرافيايى شمرد ، لئوى آفريقايى معروف كه او نيز مغربى است آخرين مؤلّف بزرگ جغرافياى عربى در قلمرو مغرب به شمار است . اگر قضيّه را فقط از جنبهء ظاهر بنگريم شايد گفت و گو از وى مربوط به موضوع ما نباشد ، زيرا از كتاب اساسى او فقط ترجمه‌هاى اروپايى به جا مانده و اصل عربى آن وجود ندارد ، ولى به احتمال قوى وجود داشته است . كشف اين مؤلّف به وسيلهء هموطنان مغربى او انجام شده و يك مراكشى معاصر در همين اواخر تحقيقى دربارهء او كرده است . 72 سرگذشت زندگى او تا حدّى مانند ادريسى است ، ولى اسم نامأنوسش نشانهء ابهامى است كه دربارهء او وجود دارد . 73 وى در اقطار عربى به نام حسن بن محمّد وزّان زياتى شهره است ولى در مؤلفاتى كه در اروپا به وجود آورده نامش يوحنّا اسد غرناطى است و اين\r\n\r\n","description":"","footnote":"","page_name":" 353 ","page_number":367},
  {"content":"\r\n\r\nمعرّب نام اروپايى او يعنى يوحنا لئون ( شير - اسد ) ايبيرى يا آفريقايى است . 74 ظاهرا به غرناطه تولّد يافت و اين كمى پيش از سال 492 ه . بود كه شهر به دست مسيحيان افتاد . پس از سقوط غرناطه خانوادهء او نيز چون بسيارى از خاندانهاى مسلمان به مراكش رفت و مؤلّف ما در شهر فاس رشد يافت و به همين جهت فاسى ناميده شد و از سال 1511 با عموى خود در يك سفر سياسى همراه بود و از راه دره به تمبوكتو رفت . 75 مسلّم است كه وى تعليم نكو يافته بود و در فنون انشاى ديوانى دست داشت و دست كم سه بار در جنوب مراكش از طرف خاندان بنى وطّاس ، 76 كه حكومت فاس داشت ، به سفارتهاى مهم رفته بود . اين خاندان آخرين تيرهء خاندان بنى مرين است كه به تشويق فرهنگ و رونق تمدّن مغرب اقصى اشتهار دارند و گزارش دقيق و مفصّل شهر فاس به قلم لئوى آفريقايى مربوط به دوران آنهاست كه بايد آن را دوران انتقال تاريخ مراكش از قرون وسطا به عصر جديد به شمار آورد . 77 لئو بعدها نيز براى شريف محمّد وظايفى نظير اين انجام داد . 78 وى در اثناى سفرهاى مكرّر ، داخل و شمال افريقا را نيك شناخته بود . 79 هنوز انگيزه‌هايى كه وى را به سال 1515 / 921 ه . به ترك مراكش و سفر در اقطار جهان واداشت ، چون ديگر مسائل مربوط به سرگذشت او ، روشن نيست . 80 شايد انگيزهء اصلى وى حجّ بود و يا انگيزه‌هاى ديگر داشته است . به هر حال بايد گفت كه تعداد مناطقى كه ديده بىسابقه بوده است ، زيرا چنان كه گويد به مصر ، بلاد عرب ، ايران ، شام ، و ارمنستان سفر كرده و بلاد تاتار را ، كه ظاهرا منطقهء تبريز را از آن منظور دارد ، ديده است . به سال 1517 / 923 ه . در مكّه و مصر حضور داشت و اين سال يكى از مراحل قاطع تاريخ اين منطقه بود كه سلطان سليم عثمانى مصر را گشود ، ولى مؤلّف ما خبرى دربارهء آن نمىگويد . 81 وزّان در سفر خود به استانبول نيز رسيد كه در آن موقع مورد توجّه عربان بود كه وطنشان مستقيم يا نا مستقيم قلمرو نفوذ دولت عثمانى شده بود . تعيين تاريخ دقيق مسافرتهاى او ميسّر نيست ، ولى به هر حال سرانجامى غم انگيز داشت زيرا در راه بازگشت نزديك جزيرهء جربه به دست دزدان دريايى جزيرهء سيسيل اسير شد كه در حدود سال 1520 او را به ناپل و از آنجا به رم بردند و با يك زرّافه به پاپ لئوى دهم ( 1513 - 1521 ) هديه كردند . 82 اين پاپ در زندگى عادى خويش نام جووانى دمديچى داشت و پسر لورنتسوى فاخر ، امير فلورانس ، بود . شهرت او تنها به خاطر گرايشش به مكتب روشنفكرانه « انسانى » - كه بزرگترين خردمندان ايتالياى آن روز آن را دريافته بودند - نبود ، بلكه به دليل آگاهيش از « مسئلهء شرق » نيز بود . تا آنجا كه به سال 1515 با فرانسوى اول ، پادشاه فرانسه ، دربارهء يك حملهء صليبى بر ضدّ تركان گفت و گو كرد 83 و به همين جهت كار توجّه به مشرق در ايتاليا چنان بالا گرفته بود كه نمىشد يك دانشمند مغربى نظر پاپ لئوى دهم را جلب نكند . مغربى ناچار شد\r\n\r\n","description":"","footnote":"","page_name":" 354 ","page_number":368},
  {"content":"\r\n\r\nمسيحى شود و نام ولى نعمت خود جووانى لئونى را بگيرد و پاپ او را در رم و بولونيا به تدريس زبان عربى و فعاليّت علمى واداشت .\r\nچون زبان اسپانيولى را كه تقريبا زبان مادرى او بود نيك مىدانست ، به كمك آن خيلى زود با محيط تازه آشنا شد 84 و زبان ايتاليايى و لاتينى را به خوبى فرا گرفت . از سال 1524 / 930 ه .\r\nيك فرهنگ عربى - عبرى - لاتينى براى پزشكى يهودى تأليف كرد كه نسخهء آن در اسكوريال موجود است . 85 در دهم مارس سال 1526 ترجمهء ايتاليايى كتاب خود را ، كه اصل آن را به عربى و با عنوان وصف إفريقا [ توصيف افريقا 
  ] تأليف كرده بود و مورد نظر ماست ، به سر رسانيد . 86 به سال 1527 كتابى جامع دربارهء سرگذشت سى تن از مشاهير عرب در فلسفه و طب به لاتينى تأليف كرد . 87 اين كتاب به سال 1664 به وسيلهء هوتينگر چاپ شد . و اين نخستين اثر قابل ملاحظه‌اى بود كه از تاريخ تكامل علوم عرب به اروپا داده مىشد . كمى پس از آن و شايد به سال 1528 فرار كرد و به افريقا برگشت 88 و مسيحيگرى را رها كرده به دين قديم خويش بازگشت . وزّان ظاهرا در تونس به دوران آخرين فرمانرواى بنى حفص به سال 1552 درگذشت . 89 گفته‌اند كه مؤلّف به هنگام اسير شدن ، اصل عربى توصيف افريقا را همراه داشته است .\r\nبعد گفتند كه نسخهء خطّى به دست يكى از دوستداران كتاب به نام پنلى رسيد ، ولى در راه ناپل در نتيجهء هجوم دزدان دريايى مفقود شد . 90 پس اين گفتار كه لئوى آفريقايى هنگام رسيدن به ايتاليا نسخهء كامل كتاب را همراه داشته سست مىنمايد ، و به احتمال قوى فقط بعضى قطعات و طرح عمومى كتاب پيش او بوده است . به عقيدهء ماسينيون اصولا متن عربى كتاب وجود نداشته و اين سخن را خطاى محض مىداند . 91 به گفتهء او لئوى آفريقايى كتاب را به زبان عربى ننوشته ، بلكه يادداشتها و ملاحظات خود را اصلا به زبان ايتاليايى تدوين كرده است . 92 شايد اين به واقع نزديكتر است ، بخصوص كه خود مؤلّف در متن ايتاليايى مىگويد كه كتاب خويش را از روى حافظه و پس از ده سال كه يك كتاب عربى نديده به قلم آورده است . 93 حافظهء وى هميشه وفادار نبوده و اگر چه گزارش جغرافيايى او كاملا دقيق است مطالب تاريخى و تاريخهاى آن رضايت بخش نيست . 94 شايد از اين رو كه منابع لازم را به دسترس نداشته است .\r\nآثار اقامت مؤلّف در اروپا در كتاب نمايان است . زيرا به خلاف نظر ماسينيون آن را به رشتهء « المسالك و الممالك » 95 يا به گروه سفرنامه‌ها كه پيش مغربيان اعتبارى داشت 96 نمىتوان پيوست ، زيرا اگر چه مؤلّف يك دانشمند عرب است و مطالب نيز عربى است امّا كتاب براى اروپاييها نوشته شده است . 97 شايد مؤلّف كه با چند زبان آشنايى داشته توانسته است از مؤلّفات كلاسيك جهان و مؤلّفات قرون وسطاى اروپا اطّلاع پيدا كند و شايد دانشوران\r\n\r\n","description":"","footnote":"","page_name":" 355 ","page_number":369},
  {"content":"\r\n\r\nايتاليايى كه مسلك « انسانى » داشته‌اند ، در اين باب به او كمك كرده‌اند . قراين نشان مىدهد كه وى آثار بعضى از مورّخان لاتينى را نيز خوانده است . 98 جالب آنكه در باب نهم كه از معادن و گياه و حيوان سخن دارد ، از پلينيوس ياد مىكند و در آغاز آن گويد كه دربارهء اين گونه چيزها كه در آفريقا هست گفت و گو خواهد كرد مگر « بسيارى از چيزها كه پلينيوس آورده كه به حق مردى ممتاز بوده و روشى بىنظير داشته است ، ولى غالبا ضمن سخن از مسائل ساده مربوط به افريقا به خطا رفته است ، امّا اين گناه او نيست بلكه اطلاعاتى كه به دست آورده خطا بوده و شايد هم علاقهء او به تقليد مؤلّفان سلف مايهء آن شده است . به هر حال خطا در مسائل ناچيز نمىتواند صفات نيكويى را كه مايهء رونق و شكوه و زيبايى كتاب است از ميان ببرد . » 99 هدف تأليف كتاب را از خاتمهء آن توان دانست كه گويد :\r\nبه طور كلى اين چيزهاى جالبى است كه من ، جووانى لئونى ، در همهء افريقا كه سراسر آن را گشته‌ام ديده‌ام و به خاطرم مانده است و روز به روز همهء آنچه را با چشم خويش ديده‌ام و در خور ياد كردن بوده يادداشت كرده‌ام و آنچه را ، از تنگى وقت يا سختى راه ، خود نديده‌ام از مردم موثّق كه ديده‌اند گرفته‌ام . آنگاه بكوشيدم تا اين مطالب پراكنده را به صورت كتابى درآورم . و آن را در رم به روز دهم ماه مارس 1526 از ميلاد مسيح به پايان بردم . 100 اثر بر طبق متن ايتاليايى به نه باب تقسيم شده كه اوّلى از افريقا به طور كلّى و از مردم بدوى سخن دارد . باب دوّم نواحى مراكش و شهرها و كوهها را وصف مىكند . سومى به شهر فاس اختصاص دارد ، چهارم به تلمسان ، پنجم به بجايه و تونس و ششم به طرابلس . هفتم از دولتهاى سودان ، و هشتم از مصر گفت و گو دارد . و باب نهم گزارشى مختصر از رودها ، حيوانات ، ماهيها ، پرندگان ، معادن و گياهان موجود افريقا به دست مىدهد . 101 لئوى آفريقايى از منابع خود كمتر ياد مىكند و اگر هم ياد كند به احتمال قوى از روى حافظه است . از مؤلفان معروف از مسعودى ، بكرى ، ادريسى ، ابن خطيب ، و ابن بشكوال نام مىبرد . 102 پيداست كه مؤلّفان مغرب را بهتر مىشناخته و اين طبيعى است . از ميان همهء مورّخان و جغرافى نويسان از مؤلفى به نام ابن رقيق بيشتر از همه نقل مىكند . در واقع لئوى آفريقايى طبقه بندى بديع قبايل عرب و بربر و مقدار زيادى مطالب مختلف و بلكه طرح عمومى تأليف خود را از لحاظ تاريخى و نژاد نگارى به اين شخص مديون است كه متأسّفانه هنوز او را بدرستى نشناخته‌ايم . 103 به نظر ماسينيون وى به نيمهء دوّم قرن سيزدهم مىزيسته است . 104 به هر حال\r\n\r\n","description":"","footnote":"","page_name":" 356 ","page_number":370},
  {"content":"\r\n\r\nارزش كتاب لئوى آفريقايى به مطالب منقول از ديگران نيست ، بلكه به ملاحظات شخصى اوست كه قسمت اساسى اثر را تشكيل مىدهد . وى در تأليف اروپايى خود سليقهء عربى را حفظ كرده و ، به رسم مجموعه‌هاى ادبى كه در زبان عربى رواج دارد ، قصّه‌هاى ساختگى نقل مىكند كه نتيجهء آن اندرز و عبرت آموزى است . 105 همهء كسانى كه به تحقيق دربارهء اين كتاب پرداخته‌اند روش تأليف آن را كه در خاتمه آورده تأييد مىكنند . كتاب لئوى آفريقايى يگانه بحث ابتكارى و منظّم در جغرافياى مراكش است كه به قرن شانزدهم در اروپا انتشار يافته و در واقع نسبت به آن روزگار پيروزى تازه‌اى بوده ؛ دست كم از اين جهت كه نزديك به چهار صد نام جغرافيايى را با ملاحظات دقيق و تازه ياد كرده است . 106 كتاب لئو رواج فراوان يافت . پس از انتشار چاپ ايتاليايى ، كه به سال 1550 بود ، به سال 1556 ترجمهء لاتينى و فرانسهء آن نيز منتشر شد ، آنگاه در حدود سال 1600 به انگليسى و بعد به زبانهاى ديگر ترجمه شد و تا قرن نوزدهم به چاپهاى فراوان رسيد و در اين قرن چاپ انتقادى شفر به فرانسه ( 1896 - 1898 ) و براون به انگليسى ( 1896 ) انتشار يافت . 107 هنوز هم تحقيق اساسى دربارهء لئوى آفريقايى تحقيق بسيار ممتازى است كه به وسيلهء لوئى ماسينيون به سال 1906 انجام شده و عنوان آن چنين است : مراكش در سالهاى اول قرن شانزدهم چنان كه لوئى آفريقايى وصف كرده است . لوئى آفريقايى بر دانش اروپايى نفوذ فراوان داشت . 108 بتقريب از آغاز نصف دوّم قرن شانزدهم تا مدّت سه قرن هر نويسنده و دانشورى كه مىخواست از افريقا سخن كند نمىتوانست او را نديده بگيرد ، گر چه متأسّفانه غالبا به جاى متن ايتاليايى از ترجمهء لاتينى استفاده مىكردند كه به هر حال كاملا قابل اعتماد نيست . 109 ولى پيوسته از كتاب ستايش مىكرده‌اند . 110 به قرن هجدهم مؤلّف نخستين تحقيق دربارهء ادريسى يعنى هارتمان ، خاورشناس آلمانى ، چنين نوشت : « امتيازات كتاب لئو را همه مىدانند . من نيز گفتهء محقّقان سابق را تكرار مىكنم كه كتاب وى گنج طلاست و اگر به دسترس من نبود خيلى چيزها را نمىدانستم » . 111 دو قرن بعد يكى از بهترين علماى جغرافياى تاريخى و بانى چاپ انتقادى توصيف افريقا ، شفر ، خاورشناس فرانسوى ، در همين باب گويد : « مطالبى كه لئوى آفريقايى در وصف مغرب مىآورد بسيار دقيق است . تحقيقات اخير صدق گفتار وى را حتّى در مواردى كه سابقا مورد ترديد بود تأييد كرده است . » 112 ولى اين ستايشها مانع از آن نبوده كه دانشوران دربارهء بعضى نكات مربوط به طرز كار وى روش انتقادى داشته باشند . به نظر آمارى ، خاورشناس ايتاليايى ، مطالبى كه لئو تقرير كرده پس از بازگشت وى به افريقا جمع آورى شده 113 و او نتوانسته است متن نهايى را تنقيح كند . و نيز آمارى گويد كه لئوى آفريقايى تاريخ سيسيل را خوب نمىدانسته است . 114 شفر نيز با\r\n\r\n","description":"","footnote":"","page_name":" 357 ","page_number":371},
  {"content":"\r\n\r\nبسيارى ديگر از دانشوران در اين سخن متّفق است كه لئوى آفريقايى همهء چيزهايى را كه توصيف كرده نديده و غالبا شاهد عينى حكايات خويش نبوده است ، 115 با اين همهء ، بايد پذيرفت كه وى « آخرين جغرافى شناس معروف اين منطقه است » . 116 البتّه در زمينهء جغرافيا به عدّهء زيادى مؤلّف مغربى برمىخوريم ، ولى مؤلّفات آنها از نقاط معينى سخن دارد و مؤلّفات جامع از نوع كتاب لئوى آفريقايى ديگر به وجود نيامد .\r\nنمىتوان گفت كه آفريقاى شمالى به قرن شانزدهم از لحاظ تأليفات فقير بود ، ولى به هر حال سطح آن از متوسّط بالاتر نبود . در اين مورد نمونه‌اى را يادآورى مىكنيم كه معلوم مىدارد روش ادريسى در زمينهء نقشه كشى دست كم براى كارهاى عملى همچنان زنده و معمول بوده است . تا قرن دهم نقشه‌هاى رايج همان بود كه منطقه‌ها را به ترتيب اقليمها تقسيم مىكرد . پس از آن نقشه‌هاى دريايى پديد آمد كه احيانا خطهاى عرض و طول بر آن نمايان مىشد و از نفوذ غرب ، بلكه تقليد صرف از آن ، حكايت داشت . در واقع اين گونه نقشه‌ها براى عربان بىسابقه بود 117 و جالب است كه براى نخستين بار در حوضهء مديترانه و بعضى از مناطق درياى سياه به وجود آمده ، يعنى در منطقه‌اى كه نمونه‌هاى اوّلى آن پديد آمده بود ؛ در صورتى كه مطلقا در اقطار ساحلى ديگر كه عربان بدان راه يافته‌اند ، همچون سواحل اقيانوس هند و درياى سرخ و خليج فارس ، به اين گونه نقشه‌ها برنمىخوريم . البتّه در اين سواحل نيز ، چنان كه خواهيم ديد ، در اين دوران پاره‌اى از نوشته‌هاى جغرافيايى يعنى رشتهء جغرافياى دريانوردى رونق گرفت .\r\nقديمترين نقشهء دريايى كه از آن خبر داريم در كتابخانهء آمبروزيان در ميلان موجود است 118 و مجموعه‌اى شامل سه ورقه نقشهء مديترانه است 119 و از سياق نوشته مغربى توان گفت كه در قسمت غربى شمال افريقا و شايد سبته يا بجايه كه دريانوردان اقوام مختلف آنجا بوده‌اند به وجود آمده است . بر نقشه هيچ گونه مطلبى نيست كه از تاريخ تهيهء آن حكايت كند ، ولى محتملا مربوط به قرن چهاردهم / پنجم ه . است . ابعاد نقشه به ميل تعيين شده و اين قرينه‌اى ديگر است كه با كارهاى عربى تفاوت دارد و اصل آن ايتاليايى است . بقاى نامهاى عربى در نقشه‌هاى مغربى نشانى از شدت مقاومت نفوذ عربى است . 120 ظاهرا اين نقشه از روى يك نقشهء عربى گرفته شده و خطاهاى آن مربوط به طبيعت خطّ عربى است . بنا بر اين توان گفت كه نقشه ، از لحاظ طرح و رسم سواحل ، وابسته به نمونهء ايتاليايى است ، ولى در قسمت ساحل افريقا و جنوب و شرق اسپانيا نامهاى آن نشان استقلال دارد . 121 اين نقشه تنها نمونه‌اى نيست كه از نقشه كشى عربان در سواحل درياى مديترانه به جا مانده است .\r\nاز آغاز نيمهء قرن شانزدهم نام خاندان شرفى سفاقسى به تونس شهره بود كه طى دو نسل\r\n\r\n","description":"","footnote":"","page_name":" 358 ","page_number":372},
  {"content":"\r\n\r\nتعدادى نقشه كش از آن پا گرفت . نالينو دربارهء هشت يا نه نسل اين خاندان تا نهايت قرن هجدهم مطالعه كرد كه همگى در سفاقس تولد يافته و بيشترشان در آنجا يا در قيروان و احيانا در قاهره به سر برده و طبق رسوم خاندان به كار نقشه كشى و بعدا به مطالعهء رياضيّات و هيئت مشغول بوده‌اند . از اين كارگاه - اگر اين تعبير درست باشد - از سال 1551 تا 1601 چهار نقشهء بزرگ جهان برون آمده كه در واقع نسخهء دستكارى شده نقشهء ادريسى است ( و اين به سالهاى 1551 ، 1572 ، 1579 ، و 1601 بوده است ) . 122 كسانى كه دربارهء فعاليّت علمى اين خاندان تحقيق كرده‌اند دربارهء نام تهيه كنندگان اين نقشه‌ها اختلاف دارند . تحقيق نالينو 123 نيز مدّتهاى دراز به دسترس نبود و نتايج آن به طور نامستقيم شناخته شده بود . سالمندتر از همهء آنها على بن احمد بن محمّد است كه به سال 1551 / 958 ه . اطلسى تهيه كرده در هشت ورق كه غالبا سواحل مديترانه را نشان مىدهد ، و نسخهء خطّى آن در كتابخانهء ملى پاريس موجود است . و شايد نقشهء جهان شرفى كه تاريخ آن به سال 1571 - 1572 / 979 ه . بازمىگردد و در آكسفرد هست به صورتى با اين نقشه ارتباط دارد . 124 محقّقان در توصيف نقشه‌ها اختلاف دارند ولى تركيب عمومى اطلس براى ما روشن است . 125 به دنبال تقويم شمسى نقشهء قبله است 126 كه وضع همهء شهرها را نسبت به كعبه نشان داده ، و پس از آن نقشهء عمومى جهان است . 127 كرامر در نقشهء اخير اثرى از بيرونى مىبيند 128 ولى مؤلّف مىگويد كه زير نفوذ ادريسى بوده است ؛ 129 و اين قضيّه از نظر ما معقول مىنمايد . پس از آن نقشهء مناطق مختلف است چون سواحل اسپانيا و جزاير بالئار و جنوب فرانسه و قسمتى از سواحل ايتاليا همراه با كرس ، ساردنى ، و ساحل مقابل افريقا . پس از آن چند نسخه از سواحل درياى سياه و درياى آزوف و ساحل جنوبى آسياى صغير و شام و مصر تا برقه است . يك نقشهء جدا نيز هست كه بلاد يونان و مجمع الجزاير آن و كرت و سواحل آفريقاى مقابل آن را نشان مىدهد و يك تقويم كشاورزى نيز به اطلس ضميمه شده است .\r\nتركيب اطلس پورتولان « 3 » نشان مىدهد كه براى كشتيبانى فراهم شده كه در سواحل مديترانه و درياى سياه تا سواحل كريمه دريانوردى مىكرده است . نام سريانى و اروپايى ماهها نيز ، كه كنار نامهاى عربى بر نقشه آمده ، اين فرض را تأييد مىكند كه دريانورد مذكور به سواحل اروپاى مسيحى و سواحل شام رفت و آمد داشته است . نكته‌اى كه معلوم مىدارد اطلس براى مقاصد تجارتى و نه نظامى تهيه شده اين است كه مانند نقشه‌هاى عثمانى آن روزگار ، كه به موقع از آن سخن خواهيم داشت ، استحكامات ساحلى بر آن نمودار نشده است . 130 نقشه به سال 1551\r\n\r\n\r\n","description":"","footnote":"\r\n( 3 ) نقشهء دريانوردى .\r\n","page_name":" 359 ","page_number":373},
  {"content":"\r\n\r\nتنظيم شده ، يعنى دورانى كه كشتيهاى اروپايى با آزادى كامل اقيانوس را براى وصول به چين و امريكا پيموده و تنى چند از دريانوردان به دور زمين گشته‌اند ، ولى در نقشهء جهان اطلس مذكور اثرى از اين حقايق مهم نيست . 131 و نشان نفوذ غرب بر مؤلّف اطلس فقط از اينجا آشكار است كه او اطلس خويش را طبله ناميده كه از كلمهء لاتينى  Tabula  گرفته است يعنى لوح . 132 و ظاهرا آن را از زبانى كه در آن روزگار در اطراف مديترانه رايج بوده گرفته است .\r\nشايد نقشهء مختصر جهان كه همين پيش ، از آن سخن داشتيم كار همين مؤلّف است .\r\nاين نقشه تاريخ 1579 دارد و نالينو آن را در يك مجموعهء شخصى در رم كشف كرده است .\r\nبه نظر ميلر ، مؤلّف كوشيده تا از تركيب نقشه دريايى كاتالونى و نقشهء ادريسى يك نقشهء تازه عربى به وجود بياورد . 133 ظاهرا فرزند وى محمّد بن على شرفى سفاقسى نيز به راه پدر رفته و نقشه‌اى از جهان ، كه فقط يك نسخه از آن به جاست و تاريخ سال 1601 / 1009 ه . دارد ، به دو منسوب است . 134 ولى ميلر از روى اشتباه آن را دو قطعه پنداشته كه يكى را به سال 1592 و ديگرى را به سال 1601 مربوط دانسته است . 135 اهمّيّت نقشه در اين است كه بر يك پوست بز كشيده شده كه فقط پاى آن كم است و اين ترتيبى است كه در آن روزگار نقشه‌هاى ايتاليايى و فرانسوى را مطابق آن تهيه مىكرده‌اند . 136 نظر آمارى كه اين نقشه را « بديع » شمرده اساس ندارد ، 137 زيرا بلوشه كه از نزديك نقشه را مطالعه كرده چيز قابل ملاحظه‌اى در آن نيافته است ؛ نيمهء شرقى آن از ادريسى گرفته شده هر چند نام همهء جاها ياد نشده ؛ به علاوه ، معايب فنّى آشكار دارد ، بنا بر اين نمىتوان آن را يك پورتولان دانست . 138 بر نيمهء غربى آن كه حوضهء مديترانه و سواحل اقيانوس اطلس و درياى سياه را نشان مىدهد نفوذ نقشه‌هاى دريايى كاتالونيايى به خوبى نمودار است 139 و نشان مىدهد كه نقشه در يك محيط دريايى مختلط به وجود آمده . كونرادميلر ، كارشناس بزرگ نقشه كشى عرب ، از مطالعهء نقشه به اين نتيجه رسيده كه اساس نقشهء ادريسى دفترى مركب از هفتاد ورقه بوده ، به علاوه يك نقشهء بزرگ ديوارى داشته كه پس از چهار صد سال مورد استفاده قرار گرفته است . 140 شايد اين نتيجه‌گيرى درست باشد ، ولى به نظر بلوشه نشان انحطاط مكتب نقشه كشى تونس است 141 كه مىبايد مدّتى فعاليّت كند تا بتواند نياز مشتريان خود يعنى دريانوردان كشتيهايى را كه بر مديترانه رفت و آمد داشت برآورد . 142 فعاليّت نقشه كشى مغرب در آن دوران بر خلاف انتظار نبود . با وجود مثالهايى كه آورديم بىگفت و گو نفوذ اروپا بدان راه يافته بود . نمونهء جالبى از اين نفوذ ، شخصيّت يك دانشور مغربى است كه اگر چه چندان با علم جغرافيا تماس نداشته ، ولى نمودارى روشن از مبادلهء فرهنگى آن روزگار به شمار است . 143 وى حاج احمد تونسى است . كلمهء اخير نشان\r\n\r\n","description":"","footnote":"","page_name":" 360 ","page_number":374},
  {"content":"\r\n\r\nمىدهد كه اصل وى از تونس بوده است ، ولى در فاس علم آموخته و از كودكى به علوم و خاصّه جغرافيا علاقه داشت ، پس از آن به دست مسيحيان اسير شد و دانشمندى از مردم و نيز او را بخريد و اجازه داد مطالعات خود را دنبال كند . و او در آثار جغرافى شناسان اروپايى تعمّق كرد و در نقشه‌هاى آنها دقيق شد و به فكر افتاد كه نقشه‌اى از جهان شناخته شدهء آن روزگار فراهم آرد كه مطالب ابو الفدا و قوانين نقشه كشى رياضى و كيهان نگارى اورونتيوس فينئوس ( 1494 - 1555 ) كه به سال 1536 در نقشهء جهان به كار برده بود در آن جمع باشد . 144 به رعايت تمايل مولاى خويش نامهاى جغرافيايى را به تركى نوشت كه زبان اصلى او نبود ، ولى تعدادى كلمات عربى نيز بدان راه يافت . 145 تونسى كار خود را به سال 1558 - 1560 / 966 - 967 ه .\r\nبه دوران سلطان سليمان قانونى به سر برد و به سال 1568 براى چاپ آماده بود ، ولى به عللى چاپش به پايان نرسيد . 146 كليشهء اين نقشه در كتابخانهء ماركوس مقدس در و نيز موجود است كه در چهار لوح ، امّا به طور دقيقتر 147 شش لوح ، از چوب سيب حكاكى شده و فقط به سال 1795 بر بنياد آن بيست و چهار نسخه آماده شد 148 كه همراه يك رساله مختصر به قلم سمعانى ، دانشور شهير مارونى ( 1752 - 1821 ) و استاد دانشگاه پادوا ، انتشار يافت . 149 يك نظر به نقشهء مذكور نشان مىدهد كه تونسى قوانين رياضى و شكل نقشه را كه همانند قلب است و نيز خطّ نصف النّهار جزاير كانارى و قسمت اعظم طرح سواحل قارّه‌ها و جزيره‌ها را از فينئوس به عاريت گرفته است . با وجود اين ، به رعايت حق بايد بگوييم كه تعداد اصطلاحات جغرافيايى تونسى بيشتر است . و نيز چند تصحيح در كار سلف خويش كرده كه بعضى از آن چون تصحيح سواحل امريكا و بخصوص قسمتهاى شمالى آن بسيار مهم است . 150 بدين سان تونسى در قلمرو نقشه كشى عربى بىنظير است و سلف و خلف ندارد . عيب اساسى كار وى اين است كه نقشهء اصلى را عينا گرفته و آن را محفوظ داشته است . ضمن سخن از نقشه‌هاى تركى معاصر وى خواهيم ديد كه تركان مكتبى مستقل داشتند كه مطالب را عاريه مىگرفت امّا در قالب نو مىريخت .\r\nبه قرن شانزدهم / دهم ه . روابط مغرب با دولت عثمانى وسعت و قوّت گرفت و چون الجزاير زير سلطهء پادشاهان عثمانى در آمد ( 1519 ) مراكش آزادى خويش را در خطر ديد ، بخصوص كه افراد خاندان شريف از هنگام تسلّط بر مراكش براى ختم كشاكشهاى خود و جلوگيرى از توطئه‌هاى دربار از بزرگان كمك خواستند و ميان دو طرف روابطى مناسب برقرار شد و سفارتهاى مكرّر به استانبول رفت كه گاه وضع منظّم داشت . 151 به احتمال قوى لئوى آفريقايى نيز براى مقاصد سياسى به سفر استانبول رفته بود و گر چه دلايلى براى اثبات اين قضيّه نداريم ، طى قرون پياپى يا به قرن نوزدهم از پاره‌اى از اين سفارتها نوشته‌هايى به جا مانده و بجز\r\n\r\n","description":"","footnote":"","page_name":" 361 ","page_number":375},
  {"content":"\r\n\r\nگزارش حجّ رشتهء تازه‌اى از گزارشهاى سفر به پايتخت « سلطان دو سرزمين و خاقان دو دريا » به وجود آمده است .\r\nاز جمله مؤلّفات اين نوع اخير كتاب تمجروتى است كه در آخر قرن شانزدهم به وجود آمده با عنوان با طمطراق النفحة المسكية فى السفارة التركية . اطلاعات ما دربارهء مؤلف كم است . 152 ابو الحسن على بن محمد تمجروتى به حدود سال 1560 / 967 ه . 153 در دهكدهء تمجروت كوچك از توابع وادى ورعه در جنوب مراكش تولد يافت 154 و از تعليم معمولى آن روزگار بهره گرفت . سپس به دبيرى حكومت شريف احمد منصور سعدى ( 1578 - 1603 / 986 - 1012 ه . ) به فارس رفت . چون شريف به كمك تركان به قدرت رسيده بود به ماجرا جوييهاى سياسى دامنه دارى دست زد كه مىخواست بعضى دولتهاى اروپاى غربى را نيز در آن دخالت دهد . گر چه رسما مطيع تركان نبود ولى با آنها روابط استوار داشت و سفارتهاى فيما بين صورت منظّم گرفت . يكى از اين سفارتها را منصور به سال 1589 - 1591 / 998 - 1000 ه .\r\nسوى سلطان مراد سوّم ( 1574 - 1595 / 982 - 1003 ) فرستاد به رياست تمجروتى ، 155 كه شريف يكى از دبيران دولت يعنى شاعر كاستيلى ( متوفّى 1612 - 1021 ه . ) را به اين سفارت پيوست . 146 و تمجروتى در ضمن سفرنامهء خود مكرّر از او به سبب تسلّط در فنون ادب تحسين و تمجيد مىكند . انتخاب تمجروتى به رياست اين سفارت بىسابقه نبود ، زيرا پيش از آن برادرش ظاهرا به منظورى از همين باب به استانبول رفته بود . 157 كتاب را به وسيلهء ترجمهء فرانسهء آن مىشناسيم كه هنرى دكاسترى از روى تنها نسخهء خطّى انجام داده 158 و پس از وفات وى كه به سال 1927 رخ داد ، انتشار يافت . وى آن دوران و اين گونه مسائل را نيك مىشناخت ، ولى بايد بگوييم كه نظر او دربارهء مؤلّف ظالمانه است كه گويد : « سفرنامه به طور كلى سرقتى است دامنه دار ، به اضافهء صدها بيت شعر كه غالبا هيچ ارتباطى با محتويات كتاب ندارد » ، 159 و « به جاى روشن كردن مسير سفر به اظهار فضل مىپردازد » . 160 البتّه اين معايب و نقايص در كتاب تمجروتى و ديگر سفرنامه‌هاى دوران انحطاط وجود دارد .\r\nبا وجود اين ، نمىتوان گفت كه ارزش سفرنامه همين است و بس . قراين نشان مىدهد كه بنا بوده است دربارهء سفر گزارشى به شريف تقديم كند 161 و بناچار مىبايد مديحه‌ها جزو آن باشد .\r\nتمجروتى در اين قصايد به سپاس و منّت و بزرگداشت ولى نعمت خويش پرداخته و او را همسنگ سلاطين عثمانى و احيانا برتر از آنها گرفته است . با اين همه ، در ضمن سپاس از سلطان خود ، از مراكش آخر قرن شانزدهم 162 و پذيراييهاى شاهان مراكش ، تشريفاتشان ، و رژهء سپاه ، و محافل ادبى دربار تفصيلات پرارزشى آورده است . سفرنامه خالى از مطلب اساسى و ارزشمند نيست ، بخصوص اگر به ياد داشته باشيم كه هدف آن همچون سفرنامه‌هاى ديگر نه گزارش\r\n\r\n","description":"","footnote":"","page_name":" 362 ","page_number":376},
  {"content":"\r\n\r\nاعمال مؤلّف بلكه ايجاد يك اثر ادبى بوده است . تعدادى از قصايد مؤلّف در كتاب آمده كه بعضى مربوط به موضوع سفر است و بعضى ديگر ستايش شخصيّتهاى مختلف و از جمله دوست وى ، شاعر كاستيلى ، است . ولى بجز اين ، مطالب بسيار دارد كه از مؤلّفان ديگر آورده و به مناسبت ياد كرده ، همچون مطلبى كه از يكى از مورّخان دربارهء فتح افريقا و دولت اغالبه نقل كرده ، يا فصل درازى كه رنگ اخروى دارد و ضمن آن به مناسبت سخن از شهر مهديه چندين حديث دربارهء مهدى منتظر [ ع 
  ] 163 آورده است . زيارت قبور اوليا و پارسايان پراكنده در طول راه و ديدار عالمان مدّعيان صلاح در متن سفرنامه اهميت خاص دارد و مؤلّف مانند اسلاف خود با استفاده از اين فرصت از سرگذشت آنها سخن مىكند . تمجروتى ضمن توصيف مكانهاى جغرافيايى و بيشتر هنگام سخن از شهرهاى بزرگ از مؤلّفان سلف و بخصوص اندلسيان مطالبى نقل مىكند . 164 از جمله مؤلّفان سه تن به او نزديكترند : ابن عبد ربّه از قرن نهم و دهم / سوّم و چهارم ه . بكرى از قرن يازدهم / پنجم ه . و ابو البقاى بلوى از قرن پانزدهم / نهم ه . 165 او نيز مانند جغرافى شناسان سلف مطالب آنها را بدون ترتيب زمانى يا تعيين اينكه مربوط به دوران سابق است نقل مىكند .\r\nتمجروتى راههاى سفر خود را در مراكش توصيف نمىكند . بىگفت و گو مىخواسته مطالبى كه هموطنانش مىدانسته‌اند تكرار نشود . 166 وى از فاس سوى قطران رفت و سفارت مدّت سه ماه در آنجا منتظر وصول يك كشتى از الجزاير ماند . پس از آن كشتى در طول ساحل افريقا به راه افتاد و او در راه از وهران ، تنس ، الجزاير ، بجايه ، بونه ، بنزرت ، تونس ، سوس ، منستير ، مهديه ، سفاقس ، و جزيرهء جربه ، گذشت و به طرابلس رسيد . مؤلّف دربارهء جاهاى مسكون همچون تونس و بجايه بتفصيل سخن مىكند . هنگام قرائت گزارش تونس معلوم مىشود كه از مؤلّفان سابق تا چه حد كمك گرفته ، زيرا در حدود بيست و پنج صفحه از ابن عبد ربه و بلوى نقل مىكند . از طرابلس به بعد شخصيّت مؤلّف نمودار مىشود 167 زيرا چون منابع مكتوب نداشته ناچار به خود تكيه كرده و اين قضيّه از لحاظ كتاب سودمند افتاده است .\r\nتمجروتى و ياران وى پيش از آنكه طرابلس را به قصد استانبول ترك كنند بناچار يك ماه و دوازده روز در آنجا ماندند . سفر به استانبول با كشتى نيروى دريايى عثمانى انجام گرفت كه انقلابى را كه در طرابلس بر ضدّ تسلّط عثمانيان در گرفته بود سركوب كرده بود . تمجروتى قضيّهء عبور از مديترانه و احساسات خود را بتفصيل نقل مىكند . اين اوّل سفر دريايى او بود و دريا در او بسيار مؤثر افتاد و از عبور هول انگيز و خطرناك كشتى از دل امواج مكرّر سخن آورده . اين استطرادهاى ادبى با قصايد بسيار كه بعضى از او و بعضى از شاعران ديگر است قسمتى از كتاب را گرفته است . در سفر دريا با قطب نما ( بيت الإبرة ) [ - خانهء سوزن 
  ] و نقشه‌هاى\r\n\r\n","description":"","footnote":"","page_name":" 363 ","page_number":377},
  {"content":"\r\n\r\nجغرافيايى آشنا شده كه دربارهء آن گويد « نقشهء جغرافيايى دريا را بر پوستى كشيده‌اند و نام همهء شهرهاى ساحلى و جزيره‌ها را بر آن نمودار كرده‌اند و جهت بادهاى مختلف و نيز مسافتها كه كشتى پيموده و خواهد پيمود به ميل معيّن شده و آن را قطب نما نامند » . 168 اشتباه اخير تمجروتى نشان مىدهد كه دريا و اصطلاحات دريايى تا چه حد براى مؤلّف ما نامأنوس بوده است .\r\nتوصيف استانبول ، 169 چه هنگام گزارش ديدار با سلطان و چه هنگام توصيف شهر ، مفصّل است و به مسجد اياصوفيا و مسجدهاى ديگر ، تجارت ، مشاغل ، و زندگى مردم شهر ، و رواج علوم اسلامى در استانبول كه به نظر وى همانند سرزمينهاى عربى است توجّه خاص دارد .\r\nتعداد بىشمار نسخه‌هاى خطّى كه از همه جا به استانبول مىرسيده و براى اهل مطالعه مراجع همهء رشته‌هاى علوم بوده و در مساجد يا در بازار به دست مىآمده ، نظر او را جلب كرده است . 170 در بازگشت به وطن تمجروتى همان راه آمدن را گرفت و در وصف شهرهاى بزرگ مثل طرابلس وسوسه و جز آن به مؤلّفان سلف تكيه كرد . 171 در قسمت اخير كتاب ضمن سخن ، از پذيرايى سلطان در فاس و رسوم دربار مراكش بتفصيل ياد مىكند . در خاتمه تعدادى از قصايد مؤلّف هست كه بعضى از آن مربوط به مسائل مغرب است . تمجروتى كمى بعد به سال 1594 - 1595 / 1003 ه . به مراكش درگذشت . 172 كتاب او در وطنش شهره بود ، « و فرانى » تاريخنگار ( متوفّى حدود سال 1738 / 1151 ه . ) در آغاز قرن هجدهم گزارش وى را دربارهء مراكش در كتاب معروف خويش دربارهء تاريخ سلاطين سعدى آورده است . 173 تاريخنويسى به مغرب مدّتها بيشتر از ديگر مناطق عربى استمرار داشت و سفرنامه نويسى تا قرن نوزدهم همچنان رايج بود .\r\nاثرى ديگر مربوط به دوران تمجروتى هست كه هر چند عربى نيست و به زبان اسپانيولى و خطّ عربى نوشته شده ، بايد آن را خاتمهء اين فصل كنيم . اثر مذكور از جمله نوشته‌هاى معروف به « الخميادو » « 4 » است كه مورها به جا نهاده‌اند . اينان عربان مسيحى شده بوده‌اند كه پس از سقوط غرناطه به سال 1492 و برون شدن مسلمانان از شبه جزيرهء ايبرى در اسپانيا ماندند .\r\nنسخهء خطى اين اثر ضمن مجموعه‌اى از مؤلّفات الخميادو به‌جاست كه به سال 1884 از داخل ديوار يك خانه قديمى در شهر مناسد به دست آمده و به احتمال قوى يكى از مورها هنگام ترك وطن آن را مخفى كرده و در حدود سه قرن محفوظ مانده و به صورت يك گنج علمى گرانقدر درآمده است .\r\n\r\n\r\n","description":"","footnote":"\r\n( 4 )  Aljamiado .  اين كلمه تحريف اسپانيايى كلمهء عربى « الأعجميّه » است . - مترجم عربى .\r\n","page_name":" 364 ","page_number":378},
  {"content":"\r\n\r\nاز جمله آثار الخميادو ، قصيده‌اى دربارهء سفر حجّ است كه از نظر ما اهمّيّت خاص دارد و عنوان آن چنين است : قصيدهء يك حاجى كه از بوى مونسون سفر كرد . گر چه مؤلّف را نمىشناسيم امّا محل اقامت وى كه از آنجا سفر آغاز كرده مشخّص است و آن دهكده‌اى كوچك در فاصلهء شانزده كيلومترى جنوب شهر مونسون آراگون در درهء رود سنكاست . اين دهكده در قديم پوديوم مونتسونى نام داشته . سپس نام يوئيو دموروس گرفته و بعد به نام يوئيو دسانتاكروز شهرت يافته است . و همهء مردمش مور بوده‌اند . بدين جهت به سال 1591 و دوران نزديك آن ، يعنى پايان قرن شانزدهم يا آغاز قرن بعد ، دستخوش كشتار و شكنجهء سخت بوده است . تاريخ سفر شاعر گمنام نشان مىدهد كه مورها حتّى پس از يك قرن از سقوط غرناطه و تحمل كشتارها و شكنجه‌ها تا چه حد در عقيدهء مسلمانى خويش استوار و سر سخت بوده‌اند .\r\nمؤلّف ما از آراگون به بلنسيه رفته و از آنجا به كشتى يكى از ونيزيان نشسته كه به سويس مىرفته است . كشتى پس از توقف به ديگر بندرهاى تونس و جزيرهء جربه و تحمّل چند طوفان سخت به اسكندريّه رسيده است . در قاهره مؤلّف به كاروان حجّ پيوسته و از راه خشكى به حجّ رفته ، امّا در بازگشت نتوانسته به آرزوى خود برسد و طور سينا و قدس را زيارت كند ، ولى در قصيدهء خويش با تكيه به اطّلاعاتى كه از ديگران شنيده چند بيتى دربارهء آن آورده است ، و از باقيماندهء راه تا اسپانيا چيزى نمىگويد .\r\nاين قصيدهء وصفى كه در نوع خود نظير ندارد ، هفتاد و نه مقطع هشت مصرعى است و اگر به گفتهء اهل خبره اهمّيّت ادبى قابل ملاحظه ندارد ، ولى به هر حال سرشار از عواطف پاك است و مطالب جالب و گرانقدرى از محيط عجيب زندگى مؤلّف به دست مىدهد . بعضى از محقّقان نفوذ مسيحىگرى را در بعضى از گوشه‌هاى قصيده ديده‌اند ، مثلا روز قيامت به صورتى شاعرانه توصيف شده كه مورد قبول پرهيزگاران مسلمان نيست . قصيده روى هم رفته به آسانى قابل فهم است و اسلوب آن گاهى به مرحلهء كمال هيجان و تأثّر مىرسد : توصيف غالبا پر رونق است و به طور كلّى نمونه‌اى خوب از نوشته‌هاى مورها به شمار است . از نظر ما يك نكته مهم است كه مؤلّف فهرستى از بلاد اسلام به ترتيب نفوذ هر يك از مذاهب چهارگانه در آنجا به نثر همراه قصيده آورده است . و بدين سان صورت كاملى از بلاد اسلام ، چنان كه آخرين نمايندهء تمدّن عربى اسپانيا نزديك به آغاز قرن هفدهم مىشناخته ، به دست داريم كه متأسّفانه نسخه برداران تحريفات فراوان در آن كرده‌اند و از اين رو در خور تحقيقى ديگر است .\r\n\r\n","description":"","footnote":"","page_name":" 365 ","page_number":379},
  {"content":"\r\n . \r\n","description":"","footnote":"","page_name":" 366 ","page_number":380},
  {"content":"\r\n\r\n\r\nبخش دوم\r\n\r\n","description":"","footnote":"","page_name":" 367 ","page_number":381},
  {"content":"\r\n . \r\n","description":"","footnote":"","page_name":" 368 ","page_number":382},
  {"content":"\r\n\r\n\r\nفصل 17 مقريزى و جغرافى شناسان مصر تا فتح عثمانى\r\nچنان كه ديديم ، مصر در قرن پانزدهم / نهم ه . قبله‌گاه ادب عربى بود و تا هنگام فتح عثمانى اين مقام را حفظ كرده بود . در مورد تأليف جغرافيايى ، قابل ملاحظه آنكه تقريبا همهء نمونه‌هاى جغرافيا ، بخصوص فرهنگنامه‌ها كه در آغاز قرن پانزدهم پديد آمد و از همهء آثار آن دوران بديعتر و اصيلتر بود ، در آنجا نشو و نما يافت . جغرافياى اقليمى - ادارى كه پيوسته در محيط عمّال دولت مماليك رشد كرده بود نيز مانند سابق جلب نظر مىكند . در زمينهء جغرافياى علمى خالص رشتهء تاريخى و اقليمى « خطط » پديد آمد كه با تأليف معروف مقريزى به اوج رسيد .\r\nبه علاوه ، مورّخان نيز در ضمن مؤلّفات تاريخ عمومى مطالب فراوان جغرافيايى داشتند و گاهى نيز در رشته‌هاى مختلف جغرافيايى چيز مىنوشتند .\r\nبهترين نمونهء اين گونه مؤلّفات در آغاز اين دوران صارم الدّين ابراهيم بن محمّد دقماق مصرى بود كه به نام اين دقماق شهرت يافته است . 1 وى در ايام سلطنت الناصر محمّد ، والى دمياط ، بود . ولى به نوشتن تاريخ بيشتر توجّه داشت . در رشتهء فقه نيز جزو حنفيان افراطى بود و همين قضيّه در مصر ، كه مذهب شافعى نفوذ داشت ، براى وى مشكلاتى پديد آورد . از جملهء مؤلّفات وى يك كتاب بسيار مفصّل دوازده جلدى است كه حوادث آن را تا به سال 1377 / 779 ه . رسانيده و كتاب را به سال 1382 / 784 ه . به سر برده و فقط چند جلد آن به خطّ خود مؤلّف در كتابخانهء گوتاى آلمان موجود است . به دستور ظاهر برقوق ( متوفّى به سال 1398 / 801 ه . ) نوشتن تاريخ حكّام موصل را آغاز كرد و حوادث آن را تا به سال 1402 / 804 ه .\r\nرسانيد . ظاهرا آخرين اثر علمى او يك كتاب جغرافيايى است كه محتملا به سر نرسيده و گويا زير نفوذ رشتهء قديمى « فضائل » و جغرافياى اقليمى - ادارى ، مىخواسته ده شهر بزرگ جهان اسلام را توصيف كند و بيشتر به شهرهاى مصر توجّه داشته و از برترى آن بر ديگر شهرها\r\n\r\n","description":"","footnote":"","page_name":" 369 ","page_number":383},
  {"content":"\r\n\r\nسخن آورده و نام آن را كتاب الانتصار لواسطة عقد الأمصار كرده است . 2 جلد چهارم و پنجم اين كتاب به خطّ مؤلّف در دار الكتب مصر به جا مانده كه آن را در قالب نهايى نريخته است .\r\nاين دو جلد از قاهره و اسكندريّه گفت و گو مىكند و عنوان جداگانه الدّرّة المضيئة فى فضل مصر و الإسكندريّة دارد كه انتخاب اين عنوان از طرف خود مؤلّف بعيد مىنمايد .\r\nكتاب هيچ گونه امتياز ادبى ندارد بلكه آثار مهم شهر را برمىشمارد و توضيحاتى كوتاه يا بلند دربارهء آن مىدهد . مطلب از شهر فسطاط آغاز مىشود و از محلات ، بازارها ، بركه‌ها ، مسجدها ، مؤسّسات ، بناها ، ديرها ، و كنيسه‌هاى آن بتفصيل سخن مىآورد . گاه و بىگاه نيز از اشعارى كه نام مكانهاى مورد گفت و گو در آن آمده شاهد مىآورد ، ولى در اين كار چون مؤلّفان ديگر افراط نمىكند . البتّه همهء موضوعات وى از لحاظ اهميت يكسان نيست ، مثلا جزيرهء روضة كه با خاطرات معيّنى پيوسته ، به نظر او اهميت فوق العاده دارد . روش وصف فسطاط را دربارهء ديگر شهرهاى مصر به كار مىبرد و از شهرهاى نزديك قاهره چون اطفيح و اسيوط آغاز مىكند تا به مناطق دور مىرسد ، آنگاه دوباره به قاهره و اسكندريّه باز مىگردد .\r\nدرخور ملاحظه آنكه ظاهرا گفت و گو دربارهء اسكندريّه را به سر نبرده زيرا فقط افسانه‌هاى مربوط به شهر را نقل كرده امّا از وصف آن چيزى نگفته است .\r\nكتاب كامل نشده ، زيرا غالبا در نسخهء موجود به خطّ مؤلّف جاى ارقام ، سفيد مانده است . مىتوان فرض كرد كه وى نتوانسته طرح خود را به سربرد و از ده جلد منظور ، فقط دو تا را تدوين كرده است . 3 علامه فولرس ناشر كتاب نيز ضمن گفت و گو از استفادهء مقريزى ، در تأليف كتاب خطّط ، از تأليف ابن دقماق به همين نتيجه رسيده است . مقريزى شاگرد ابن دقماق بوده 4 و مؤلّفات او را نيك مىشناخته ، ولى عجيب است كه هيچ جا به كتاب الانتصار اشاره نمىكند و هنگام سخن از منابع خود مىگويد آخرين كسى كه دربارهء « خطط » چيز نوشته ابن متوّج معروف بوده است . 5 به نظر فولرس چون مقريزى فعاليّت علمى خويش را از علوم شريعت آغاز كرده ، اشتغال وى به تاريخ پس از وفات ابن دقماق بوده 6 و با مؤلّفات تاريخى او آشنا نشده است . شايد هم از روى عمد نام او را نياورده ، زيرا مقريزى شافعى متعصّبى بوده است . از آنجا كه فقط يك نسخه خطّى از كتاب وجود دارد ، اين اعتقاد قوّت مىگيرد كه نسخهء مؤلّف جزو موقوفات يكى از مساجد قاهره در آمده و براى همه ناشناس مانده است . 7 به هر حال تاريخ تدوين آن پس از سال 1139 / 793 ه . است . 8 ابن دقماق چنان كه از مؤلّفات تاريخى او مستفاد مىشود مردى پر اطّلاع بوده است .\r\nمطالب جغرافيايى را از مؤلّفان معروف مىگيرد ، از حوقلى ( ابن حوقل ) و مؤلّفانى كه بخصوص دربارهء مصر سخن دارند ، چون كندى ، ابن عبد الحكم ، قضاعى ، ابن زولاق ، و نيز از ابن سعيد و\r\n\r\n","description":"","footnote":"","page_name":" 370 ","page_number":384},
  {"content":"\r\n\r\nادريسى نقل مىكند . 9 به نظر فولرس منابع ابن دقماق از مقريزى بهتر بوده و به خلاف وى به عجايب و غرايب علاقه‌اى نشان نداده است . 10 دربارهء تاريخ وفات وى اختلاف است و سال 1407 / 809 ه . به واقع نزديكتر است . 11 خليل بن شاهين ظاهرى ( متوفّى به سال 1468 / 872 ه . ) 12 كه از رجال معتبر دولت مماليك بود ، به خلاف مقريزى ، ادارى بود نه دانشور . پدرش از غلامان سلطان الظّاهر سيف الدّين بود و به همين سبب پسر عنوان ظاهرى گرفت . 13 خليل ظاهرى در قدس تولد يافت و آنجا را خوب شناخت 14 ولى در مصر تعليم گرفت و از دههء چهارم قرن پانزدهم در حكومت مماليك به مناصب معتبر رسيد : مدّتى والى اسكندريّه بود ، و به سال 1436 / 840 ه . امير الحاج شد و بعدها والى بعضى از مناطق فلسطين چون كرك و صفد شد ، و بالاخره در دمشق مقامى معتبر يافت . اشتغال مناصب مختلف او را با ولايتهاى بزرگ چون مصر و شام و حجاز نيز كه از لحاظ سياسى تابع دولت مماليك بود از نزديك آشنا ساخت . شايد به علّت فعاليّت ادارى بود كه به دوران سلطان جقمق ( 1438 - 1453 / 842 - 857 ه . ) 15 به فكر افتاد تا كتابى براى عمّال دولت فراهم آرد . نخست دو جلد بزرگ در چهل باب تدوين كرد و چون كتاب مفصّل شده بود آن را در دوازده باب مختصر كرد و عنوان زبدة كشف الممالك فى بيان الطرق و المسالك داد . 16 از عنوان كتاب نبايد پنداشت كه مىخواسته كتابى از نوع « المسالك » به وجود آورد ، زيرا كلمهء المسالك به اقتضاى سجع در عنوان كتاب آمده و در واقع كتاب فهرست اراضى دولت مماليك است و به منظور استفادهء عمّال دولت و علاقه‌مندان به مسائل سياسى تأليف شده 17 و چيزى همانند كتاب التعريف عمرى است . گر چه اين دو كتاب ارتباطى با هم ندارد 18 ولى به گفتهء هارتمان كه هر دو كتاب را بدقّت تحليل كرده اين شباهت اتّفاقى نيست .\r\nبىگفت و گو مقايسهء دو اثر به نفع ظاهرى نيست ، زيرا وى در تأليف كتاب خود فايده و معرفت را منظور نداشته بلكه هدف وى سرگرمى و تهذيب بوده است 19 و كتاب به گفتهء هارتمان به جاى مطالبى كه موجب سرگرمى و تربيت شود پر از ياوه و ترّهات است . به همين جهت آن را با كتاب عمرى همسنگ نمىتوان كرد ، 20 زيرا وى با دقّت تمام همهء مطالبى را كه مورد نياز دبيران دربار سلطان بوده فراهم آورده ، ولى خليل ظاهرى طالب سرگرمى بوده 21 و مىخواسته تمايلات ادبى خود را ، بىآنكه ذوق ادبى داشته باشد ، اقناع كند . بسيارى از كلمات قصار و قصّه‌هاى زهد و پرهيزگارى را در كتاب آورده 22 ولى مضمون آن را رنگ شخصى مىدهد كه باز به گفتهء هارتمان ، هدف آن افراط در تظاهر به ديندارى و علاقه‌مندى به مطالب دينى است .\r\nظاهرى از اين جهت با بعضى از نويسندگان متأخّر چون عبد الغنى نابلسى ، جهانگرد معروف ، مانند است و دربارهء اماكن مقدّسه اخبار فراوان نقل مىكند 23 و هم از مشخّصات وى\r\n\r\n","description":"","footnote":"","page_name":" 371 ","page_number":385},
  {"content":"\r\n\r\nخودپسندى است . از قصايدى كه به مدح وى گفته‌اند بسيار اقتباس مىكند و بسيارى از قصايد خويش را كه رنگ و رونقى ندارد به آخر كتاب مىافزايد . 24 در جمع آورى مطالب و دقّت روايت چنان كه بايد نكوشيده ، 25 مثلا دربارهء نظام ادارى دولت مماليك توضيحات كافى نداده و غالبا آمارهايى مىآورد كه مربوط به مدارك رسمى معاصر او نيست ، بلكه از مؤلّفات كهنهء دورانهاى پيش گرفته است . از متن مكاتبات رسمى كه در كتاب التعريف عمرى فراوان هست چيزى ندارد . 27 در نتيجهء اين تحليل ، سخت وضع مؤلّف منفى مىشود . ولى خوشبختانه خليل ظاهرى امتيازاتى نيز دارد ، زيرا كوشيده است تا صورتى كامل از وضع ادارى مصر فراهم آورد . باب اوّل كتاب ، كه از همه مفصّلتر است ، جغرافياى حجاز و قسمتى از فلسطين و مصر و سوريه را خوب شرح مىدهد . در باب دوّم از نظام سلطنت و صفات سلطان سخن دارد و موكب و لباس سلطان را توصيف مىكند . در باب سوّم و بابهاى بعد كه از بابهاى پيش بسيار كوچكتر است ، به ترتيب دربارهء خليفه امير المؤمنين ، قاضى القضاه ، امامان دين ، وزارت ، مقامات ، و ديوانهاى وابستهء به آن گفت و گو دارد . بعضى از بابهاى كوتاه را به سخن از اولاد ملوك و گفت و گو از اميران اختصاص داده و از منصبهايى كه در بابهاى سابق نيامده سخن آورده است . در باب هفتم بعضى از بناهاى حكومتى را وصف مىكند و باب هشتم به ملحقات بناهاى سلطانى و نهم به گفت و گو از حفظ پلها و راهها و تقسيم ولايتها اختصاص دارد . به احتمال قوى سه باب اخير بعدا به كتاب افزوده شده و تا حدّى با طرح اصلى كتاب اختلاف دارد . باب دهم گزارشى از نظم سپاه مماليك است و باب يازدهم از عربان و مخصوصا تركمنان و كردان كه غلام به مصر مىداده‌اند بحث مىكند ، ولى باب سيزدهم آشفته و درهم است و افسانه‌هايى دربارهء شدّاد و فرعون و قصيده‌هايى از اميران معاصر مؤلّف دارد . كتاب منظّم نيست و مؤلّف در بابهاى آخر به طرح عمومى پابند نبوده ، ولى انكار نمىتوان كرد كه بابهاى اوّل مطالب فراوان دارد كه به اهمّيّت يكسان نيست . خليل ظاهرى به سبب مقام دولتى در بعضى از موارد از مدارك رسمى استفاده كرده 28 و اين قضيّه بخصوص در قسمت مربوط به پست ، كه از همه مطالب كتاب گرانقدرتر است ، 29 مورد توجّه هارتمان قرار گرفته است . شمار منزلها و ايستگاههاى پست اهمّيّت خاص دارد ، نه از اين رو كه چون مؤلّفان سلف نقاط مهم را ياد مىكند ، بلكه مطالب بسيار مهم نيز دارد ؛ متأسّفانه وضع نسخه در اين قسمت رضايتبخش نيست . 30 علاوه بر مطالب منقول ، كه چنان كه ديديم تا حدّى جالب است ، خود كتاب نيز بىاهمّيّت نيست ، زيرا مربوط به دورانى است كه مطالب جغرافيايى فراوانى دربارهء آن نيامده است . قسمت چاپ شدهء كتاب به مراتب از متن اصلى كمتر است . 31 همهء نسخه‌هاى موجود از روى مختصرى است كه مؤلّف\r\n\r\n","description":"","footnote":"","page_name":" 372 ","page_number":386},
  {"content":"\r\n\r\nفراهم آورده و از آن سخن داشتيم ، و به احتمال قوى متن اصلى از ميان رفته است . بارها گفته‌اند كه ولنى ، جهانگرد معروف ، در قرن هجدهم در گزارش سفر خود به مصر و سوريه ( 1787 ) به متن اصلى مراجعه كرده ولى تحليل هارتمان نشان داد كه جهانگرد مذكور نيز متن مختصر را به دسترس داشته است . 32 سابقا در ضمن سخن از مصر قرن چهاردهم به يكى از معاصران خليل ظاهرى اشاره كرديم كه باقيماندهء يكى از خاندانهاى قبطى بود كه در آن روزگار حكّام مصر در امور دولتى به كارشان مىگرفتند . 33 نام وى شيخ ابو البقاء بن جيعان بود . 34 مشابهت اسمى ميان وى و همنام سابقش ، كه او نيز از عمّال ديوان بوده ، خلطى پديده آورده است . 35 ابو البقاى مورد نظر ما عنوان « مستوفى ديوان سپاه » داشت 36 و تقريبا رئيس دبيران ادار ، سپاه بود ، و محتملا كتاب خود را به اين منظور تأليف كرد كه راهنماى عمّال ادارهء مذكور باشد . كتاب بسيار خشك و بىروح است امّا بىفايده نيست و عنوان التحفة السّنيّه بأسماء البلاد المصريّة دارد . مؤلّف در مقدّمه گويد : « اين كتابى است كه در آن ولايتهاى مصر را با خراج و مساحت هر ولايت آورده‌ام . نخست از ولايت به اختصار ياد كرده‌ام و خراج آن را چنان كه به روزگار اشرف شعبان بوده وانموده‌ام و اگر خراج ولايتى تغيير يافته ، خراج كنونى را نيز ياد كرده‌ام » . 37 چنان كه مىبينيم مؤلّف اعتراف دارد كه مطالب وى مربوط به دوران سلطان شعبان است . به طورى كه سابقا گفتيم منبع اساسى اين گونه مطالب تقويم البلدان المصريّة فى الأعمال السلطانيّة است كه به سال 1375 / 777 ه . در ديوان سلطانى تأليف شده است . ترجمهء كتاب ابن جيعان به تركى ، اهمّيّت عملى آن را در ادارهء امور مصر نشان مىدهد . 38 ابن جيعان كتابى ديگر در زمينهء جغرافيا دارد كه در نظر ما بسيار مهم است . به سال 1477 / 882 ه . سلطان قايتباى ، يك سفر ناگهانى به شام كرد و هدف اين سفر حتّى از همراهانش نهان ماند ، ولى ظاهرا مقصود آن بود كه مطمئن شود در صورت حملهء تركان عثمانى استحكامات شام در مرز آسياى صغير در مقابل آنها مقاومت تواند كرد . 39 از جملهء همراهان وى ابن جيعان بود كه گزارش سفر را در كتابى كوچك با عنوان القول المستظرف فى سفر مولانا الأشرف به جا نهاد كه لانتسونه ، خاورشناس ايتاليايى ، به سال 1878 آن را به چاپ سنگى رسانيده و دو نشر آن را به انگليسى ترجمه كرده است ( 1922 ) . ناشر اشتباها تأليف كتاب را به نسخه بردار كتاب نسبت داده است ، 40 يعنى ابراهيم طيّى . 41 ابن جيعان خويشتن را جزو همراهان سلطان نام مىبرد و مىگويد : « ميان آنان بنده ابو البقا نيز بود » . 42 مؤيّد شركت ابن جيعان در سفر آنكه ابن اياس نيز اين مطلب را ياد كرده و افزوده كه قايتباى كار سفر را محرمانه نگاه داشت . 43 امتياز اساسى كتاب ابن جيعان در سادگى و اطّلاعات عينى آن است . ظاهرا قسمت\r\n\r\n","description":"","footnote":"","page_name":" 373 ","page_number":387},
  {"content":"\r\n\r\nاعظم كتاب دستكارى نشده ، زيرا الفاظ و عبارات مكرّر بسيار دارد و توان پنداشت كه مطالب را به صورت يادداشتهاى روزانه به قلم آورده و بىاضافه و تعديل به هم پيوسته است . در اين كتاب ، به خلاف التحفة ، مىخواسته يك اثر ادبى پديد آرد كه اگر سبك عالى ندارد به سبك عالى نزديك باشد . به همين جهت در بسيارى از موارد عبارات مسجّع و اشعار متكلّفانه دارد كه ارزش چندان ندارد . چون در اين سفر عنوان مورّخ دربار گرفته طبعا قيود خاص داشته ، مثلا لازم بوده ولى نعمت خود را بستايد . به همين جهت در خاتمهء كتاب قايتباى را با ظاهر بيبرس ( 1277 / 658 ه . ) مقايسه كرده و قايتباى را مهمتر شمرده 44 كه هيچ كس اين مطلب را نمىپذيرد . سبك كتاب مانع از صحّت و ارزش مطالب آن نيست . گزارش وى از راه مصر و شام براى هارتمان خاورشناس كه در همين مورد تحقيقى كرده ، فوايد مهم داشته است . 45 ابن جيعان به سال 1497 / 902 ه . در يكى از خيابانهاى قاهره به دست غلامى ناشناس به قتل رسيد و در آن هنگام طبق روايت ابن اياس شصت سال داشت . 46 كتاب المستطرف را تنها نمونهء سفرنامهء يك امير بزرگ به قلم يكى از همراهان وى ، كه يا به دستور يا براى جلب نظر او ، تدوين شده نبايد دانست . تأليف اين گونه سفرنامه‌ها در طى چند قرن رواج داشت . در قرن بيستم كتابى همانند آن با هدفى كاملا مخالف به وجود آمد و آن سفرنامه بتانونى بود كه به عبّاس حلمى ، خديو مصر ، پيشكش كرد .\r\nدوران مماليك ، چنان كه ديديم ، روزگار رواج و رونق فرهنگنامه‌ها بود ، ولى مقريزى با كتاب خطّط خود در رشته ديگر به اوج رسيد . چنان كه خواهيم ديد وى آخرين مؤلّف اين رشته نبود ، امّا از همه معتبرتر بود .\r\nمقريزى ميان مورّخان مصر اسلامى ، نه تنها از لحاظ دقّت روايت - كه هميشه از انتقاد مصون نيست - بلكه مهمتر از همه به سبب فعاليّت پرداخته و خستگىناپذير و وسعت زمينهء تحقيقات و توجّه فوق العاده به ناحيهء اجتماعى و جمعيت نگارى تاريخ ، شخصيتى بزرگ است 47 و تا حدّى مىتوان وى را پدر مكتبى تاريخى به شمار آورد كه در آن روزگار در مصر رونق گرفت و نامهاى درخشانى چون عينى و ابن حجر ، معاصران مقريزى ، و ابو المحاسن ، شاگرد و بعدا رقيب وى ، 48 و سخاوى متأخر كه نسبت به او خوشبين نبود ، سپس علامهء سيوطى و بالأخره ابن اياس را كه شاهد فتح عثمانى بود پديد آورد . 49 در اين فصل با بعضى از آنها كه مطالب جغرافيايى داشته‌اند برمىخوريم .\r\nمقريزى 50 - كه ابن مقريزى نيز خوانده شده است - تقىّ الدّين احمد بن على ، به سال 1364 / 766 ه . در قاهره تولّد يافت و چنان كه در مقدّمه خطط خواهيم ديد پيوسته خود را يك مصرى غيور مىدانست . ابن خلدون از جملهء استادان وى بود . مقريزى مطالعات خود را از\r\n\r\n","description":"","footnote":"","page_name":" 374 ","page_number":388},
  {"content":"\r\n\r\nعلوم شريعت آغاز كرد و بر عكس استادش ، ابن دقماق حنفى ، از شافعيّان متعصّب بود و به گفتهء ابو المحاسن 51 كينهء او با حنفيان از خلال مؤلّفاتش پيداست . مقريزى در نوجوانى در قاهره حديث آموخت . سپس به مسائل مختلف پرداخت . در قاهره عهده دار قضا و بعدا احتساب شد .\r\nبه سال 1408 / 811 ه . در دمشق عهده‌دار تدريس و امور اوقاف بود . پس از ده سال به قاهره بازگشت و از آن هنگام همهء وقت خويش را صرف نوشتن تاريخ كرد كه چنان كه از مقدمهء كتابش پيداست ، نسبت به آن علاقهء مفرط داشت . به سال 1430 / 834 ه . با خانوادهء خود به حج رفت و مدّتى در حجاز بماند و به وسيلهء حاجيان ، عربستان جنوبى و حبشه را نيز بشناخت كه آثار آن در مؤلّفات تاريخى وى نمودار است . به سال 1435 / 839 ه . از حجاز بازگشت و تا سال 1442 / 845 ه . كه مرگش در رسيد در قاهره اقامت داشت .\r\nمقريزى دلبستهء تاريخ بود و به خلاف ديگر مؤلّفان عرب در هيچ زمينهء ديگر جز تاريخ تأليف نكرد . در عوض مؤلّفات تاريخى او بسيار است . علاوه بر اين ، قسمت مهمّى از آن به خطّ مؤلّف به جا مانده است . 52 با آنكه يك قرن از روزگار كاترمر مىگذرد ، نمىتوان با قضاوت وى دربارهء مقريزى موافق نبود كه گويد : « تصوّر وسعت و اهميت كار مقريزى حيرت انگيز است كه ضمن مطالعات وسيع و خستگىناپذير خود همهء مسائل مربوط به تاريخ سياسى و ادبى شرق و بخصوص مصر را روشن كرده است » . 53 يك نظر به فهرست مؤلّفات مقريزى هدف وى را روشن مىكند . از نظر وى مطلب اساسى ، تاريخ نقشه نگارى و محلّى مصر است ، ولى همسايگان مصر را تا حدود مغرب و حبشه و عربستان جنوبى از نظر دور نمىدارد .\r\nبه مسائل تاريخى و مدنى مربوط به وزن و پول اهميت خاص مىدهد ، 54 شايد از اين رو كه مدّتى شغل محتسب داشته است . وى يك سلسله مؤلّفات را ، كه بتقريب شامل همه رشته‌هاى تاريخ مىشود ، به مصر اختصاص داده است . در تاريخ فاطميان و تاريخ ايّوبيان و مماليك ( تا به سال 1440 ) چيز نوشته و فرهنگنامهء بزرگى دربارهء سرگذشت كسان بنياد كرده كه به سر نبرده ، به علاوه رسائل متعدّد در موضوعات مختلف تأليف كرده است .\r\nمقريزى مطالب جغرافيايى را در مؤلّفات بزرگ تاريخى خويش آورده است . به علاوه ، در رشتهء جغرافيا كوششهاى خاص داشته ؛ مثلا مىدانيم كه نسخهء اوّلى الرّوض المعطار ، فرهنگنامهء جغرافيايى حميرى ، را كه دربارهء آن سخن داشته‌ايم 55 اصلاح و تنقيح كرده است ، ولى يادآورى ما از او ضمن گفت و گوى عمومى از نوشته‌هاى جغرافيايى ، به سبب اين كار نيست ؛ به علّت تأليف معتبرى است كه بزرگترين حاصل زندگانى علمى اوست ، يعنى كتاب معروف خطط كه به يكسان با تاريخ و جغرافيايى تاريخى پيوسته است . رشتهء « خطط » در مصر به وجود آمد و تاريخ روشن و مشخّص داشت و مكرّر از لحظات تكامل خلّاق آن سخن\r\n\r\n","description":"","footnote":"","page_name":" 375 ","page_number":389},
  {"content":"\r\n\r\nداشته‌ايم . مقريزى در كتاب خويش حاصل اين كوشش را به دست مىدهد و آن را آشكارا به جلو مىراند و هدف و وضع خويش را نسبت بدان روشن مىكند . مقريزى اين قسمت از افكار خود را در مقدمهء كتاب آورده و از آن پس كه انگيزه‌هاى مرسوم را - شايد براى دفاع از خويش و يا به پيروى از رسوم ادبى - ياد مىكند به توضيح ملاحظات و عواملى شخصى كه موجب تأليف كتاب شده مىپردازد و از خلال آن علاقهء شديد وى به مصر و دلبستگى به جاودانى كردن آثار آن نمودار مىشود . 56 آن قسمت از مقدمه 57 كه بر طبق معمول با استشهاد از قرآن و حديث پيمبر اشتغال به علم تاريخ و جغرافيا را توجيه مىكند تازگى ندارد . پس از ذكر عبارات معروف كه به نزد همهء مؤلّفان توانيم يافت ، مقريزى به اصل مطلب مىرسد و گويد :\r\nعلم تاريخ از همهء علوم گرانقدرتر و به نزد خردمندان مهمتر و معتبرتر است كه شامل موعظه و بيم دادن به وسيلهء خبر دادن از رحلت ديگران از اين جهان به آخرت است و اطّلاع از مكارم اخلاق ، تا بدان اقتدا كنند ، و تعيين افعال بد ، كه اهل خرد از آن بپرهيزند . بدين جهت نفوس شريف بدان راغب و همّتهاى عالى بدان مايلند و بزرگان در آن تأليف بسيار كرده‌اند و در كتب خويش مطالب فراوان دربارهء آن آورده‌اند .\r\nو مصر كه مولد من و جولانگاه همگنان و انجمن كسان و آرامگاه عشيره و ياران و وطن بستگان خاص و عامّ من است ، عرصه‌اى است كه بالهاى مرا پرورانده و آشيانهء مقاصد من است كه جان به ياد آن راغب است . و از روزى كه علم آموختم و پروردگارم چندانم هوش و فهم داد ، به دانستن اخبار آن دل بسته‌ام و ديدار آثار آن را دوست دارم و پيوسته خواهم كه از رهروان دربارهء مردم آن بپرسم . و به سالهاى دراز از اين گونه نكته‌ها ثبت كرده‌ام كه در كمتر كتابى هست و ، به كميابى و تازگى ، در كمتر جايى توان يافت . ولى مرتّب و منظّم نيست . و پس خواستم كه از آن جمله ، اخبار آثار مصر را از اقوام سلف و قرون گذشته بيارم و بناها را كه در فسطاط هست و مرور ايام آن را ديگر كرده يا در كار ديگر كردن آن است و چيزى نمانده كه محو و نابود شود ، و قصرهاى معروف را كه به شهر قاهره هست با محلّتها و ناحيتها و بناهاى بديع بياورم ، و سرگذشت بزرگان و برجستگان بنيانگذار آن را بگويم ، و در خلال آن نكته‌هاى لطيف و حكمتهاى بديع بپراكنم ، بىتفصيل و اطناب يا اختصار مخلّ ، بلكه با اعتدال و ميانه روى ، و آن را كتاب المواعظ و الاعتبار فى ذكر الخطط و الآثار ناميدم .\r\nو اميدوارم كه ان شاء الله به نزد ملوك مرغوب باشد و مردم عامى و بازارى از آن برى نباشند ؛ عالم آن را عزيز دارد و مبتدى بدان دل بندد و عابد و زاهد از آن راضى باشد و اوباش رسوا از آن نفرت نكنند و مردم مرفّه و وقت گذران بدان سرگرم شوند و صاحبان\r\n\r\n","description":"","footnote":"","page_name":" 376 ","page_number":390},
  {"content":"\r\n\r\nتدبير و رأى از آن عبرت و پند آموزند و به قدرت خداى - تعالى - در تغيير احوال از آن استدلال كنند و عجايب صنع خدا را در انتقال امور از حالى به حالى بدان باز شناسند . 58 از اينجا معلوم مىشود كه مقريزى ، در ميان مطالب علمى چگونه حساب ملاحظات تعليمى و تربيتى را نگاه داشته و احيانا عرضهء مواد خويش را وسيلهء توجيهات اخلاقى كرده است . به دنبال اين قطعه ، به جاذبهء انگيزهء ادبى ، مىخواهد با تواضع و تذلّل و تصوير ضعف خويش و وانمودن اوضاع سختى كه تأليف كتاب در آن انجام گرفته ، عاطفهء خواننده را جلب كند . 59 در اثناى سخن به اشعار غالبا معروف استشهاد مىكند كه از لحاظ ما اهميت ندارد ، ولى از پى آن عباراتى مىآيد كه احيانا اهميت اساسى دارد ، از جمله اين قسمت كه گويد :\r\nبدان كه عادت علم آموزان قديم چنين بود كه هشت اصل را در آغاز هر كتاب بيارند ، يعنى :\r\nهدف و عنوان و فايده و مرتبت و صحّت كتاب و اينكه از كدام علم است و اجزاى آن چيست و چه تعليماتى در آن به كار رفته است . پس گوييم ، هدف از اين تأليف فراهم آوردن اخبار پراكنده و احوال ملك مصر است تا از مجموع آن جمله اخبار اقليم مصر را توان دانست . و پيوسته از آثار باقيمانده و از بين رفتهء ديار مصر خبر دهد و احوال آن را باز گويد كه از آغاز در آنجا كيان بوده‌اند و سرگذشتشان چسان بوده است و حوادث پيوستهء بدان چيست ، چنان كه فايدهء كامل از آن حاصل شود .\r\nو امّا عنوان كتاب يعنى نامى كه بدان داده‌ام . چون اخبار مصر مختلف و پراكنده بود و فراهم آوردن آن به ترتيب سالها ميسّر نبود - زيرا وقت هر حادثه ، خاصّه حوادث دورانهاى قديم ، مشخّص نبود و نيز به علّتهاى ديگر كه از مطالعهء كتاب معلوم خواهد شد - نمىشد مطالب را به ترتيب نام كسان تنظيم كرد ، از اين رو همه را ضمن نواحى و آثار بخش كردم و مطالب همانند در هر فصل آمد و اخبار متفرّق مصر فراهم شد . در موقع حاجت از تكرار خبر ، چنان كه عاقل بپسندد و دانا عيب نگيرد ، باك نداشتم ، تا خوانندهء هر فصل به مطالب آن اكتفا تواند كرد و نيازمند فصول ديگر نباشد ، بدين جهت آن را كتاب المواعظ و الاعتبار فى ذكر الخطط و الآثار نام كردم .\r\nمنفعت كتاب را از هدف و عنوان معلوم توان داشت كه شخص در مدّتى كوتاه ، حوادث و تغييراتى را كه به زمانهاى دراز و سالهاى بسيار در مصر رخ داده تواند دانست و جانش از تفكّر دربارهء آن تربيت گيرد و خوى وى مصفّا شود و نيكى را بپسندد و به كار بندد و از بدى برى شود و بپرهيزد ، و فناى دنيا را بداند و از آن بگريزد و به آنچه باقى ماندنى است اقبال كند .\r\n\r\n","description":"","footnote":"","page_name":" 377 ","page_number":391},
  {"content":"\r\n\r\nو كتاب ، به مرتبت ، از جملهء علوم نقلى است كه مىبايد پس از معرفت قسمتى از علوم عقلى و نقلى ، كه دانستن آن بايسته است ، به مطالعه و تفكّر در مواعظ آن پرداخت ؛ زيرا هر كه خداوند پردهء غفلت و پندار از ديده و دلش بردارد ، به وسيلهء آن بداند كه ابناى بشر از پس باليدن به اموال و سپاه فانى شده‌اند ، پس مرتبت آن به دنبال معرفت اقسام علوم نقلى و عقلى است تا معلوم شود احوال گذشتگان چسان بوده است .\r\nو مؤلّف و فراهم آورندهء كتاب تقى الدّين احمد بن على بن عبد القادر بن محمّد است كه به نام ابن مقريزى شهره است و از پس سال هفتصد و شصت از هجرت محمّدى در قاهرهء مصر تولّد يافته و رتبهء وى در علم از اين كتاب و ديگر كتابها كه جمع و تأليف كرده ، معلوم تواند شد .\r\nو مطالب كتاب از علم اخبار است كه شرايع خدا را بدان شناسند و سنت پيمبران و رسولان خدا به وسيلهء آن محفوظ ماند و هدايتشان كه سرمشق بندگان موفّق و مطيع خداست به كمك آن نقل شود ، و اخبار ملوك و فرعونان سلف را كه در مخالفت فرمان خدا مورد غضب وى شدند از آن آموزند ، و ابناى بشر علوم و صنايع مدوّن را بدان شناسند ، و به احوال اقطار دور و شهرهاى پراكنده معرفت يابند ؛ و فوايد ديگر كه منكر فضيلت آن نتوان شد . و هر يك از امم عرب و عجم ، با وجود اختلاف آراء و عقايدشان خبرهاى رايج و معروف دارند ، و هر يك از شهرهاى معموره حادثه‌ها دارد كه علماى آن شناسند ، و اگر مؤلّفات دانشوران عرب و عجم در اين زمينه استقصا شود از حدّ شمار بگذرد و قدرت انسانى از احصاى آن عاجز ماند .\r\nو كتاب هفت جزء است : جزء اوّل مشتمل بر جمله‌هايى از اخبار مصر و احوال نيل و خراج و كوههاى آن است ، 60 دوّم شامل بسيارى از شهرها و نژاد مردم آن است ، 61 سوّم شامل اخبار فسطاط است و كسانى كه بر آن تسلّط يافته‌اند ، چهارم شامل اخبار قاهره و خليفگان و آثار آنهاست ، 63 پنجم شامل حوادثى است كه بر قاهره و اطراف آن گذشته ، 64 ششم شامل سخن از قلعهء جبل و ملوك آن است ، 65 و هفتم در ذكر عللى است كه مايهء ويرانى اقليم مصر شده . و هر جزء متضمّن قسمتهاست .\r\nمطالب كتاب را از سه طريق فراهم آورده‌ام : نقل از كتابهاى مدوّن در علوم ، و روايت از مشايخ علم و بزرگان قوم كه صحبتشان را دريافته‌ام و چيزها كه ديده‌ام و مشاهده كرده‌ام . مطالب منقول را به مرجع آن منسوب داشتم تا از مسئوليّت آن برى مانم ، زيرا بسيار كسان از معاصران كه از علوم كمتر خبر دارند و در معرفت مقالات ديگران وامانده‌اند ، هر چه را ندانند انكار كنند ، و اگر انصاف داشتند بدانستند كه ناتوانى از ايشان است . مطالب كتاب\r\n\r\n","description":"","footnote":"","page_name":" 378 ","page_number":392},
  {"content":"\r\n\r\nما از علوم قطعى نيست و نيز در كار شريعت مورد حاجت نيست . همين اندازه بس كه از آن علم و اطّلاع حاصل كنند . و روايتها كه از مشايخ و بزرگان كرده‌ام غالبا نامشان را آورده‌ام ، مگر آن كه حاجت نبوده يا نامشان را از ياد برده‌ام و اين بسيار كم رخ مىدهد . دربارهء مشاهدات خويش نيز اميدوارم مورد تهمت و بدگمانى نباشم . و اكنون كه دربارهء اين اصول هشتگانه به قدر كافى سخن كردم ، بايد به سوى مقصد روم و بر سر آنم كه دربارهء هر خطّه و هر اثر جداگانه سخن كنم ، تا علم اخبار آن جامعتر و سودمندتر باشد و آسانتر به دست آيد . و خدا هر كه را خواهد به راه راست هدايت كند ، و برتر از هر دانايى داننده‌اى هست . 66 با صرف نظر از عبارات بليغ كه در مقدّمه پراكنده است ، مؤلّف نظريّات خود را دربارهء فنّ تاريخ و كتاب و هدف و مضمون آن به خوبى تشريح مىكند كه از بحث دربارهء آن بىنيازيم و كمتر بر آن مىافزاييم . فقط به يك مطلب اساسى مىپردازيم كه مقريزى تا چه حد به هدف خود رسيده و آيا در كتاب وى ميان نظريّه و تطبيق ، چنان كه در مورد متفكّر بزرگى مانند ابن خلدون ديديم ، اختلاف فراوان وجود دارد يا نه ؟\r\nمقريزى در مقدّمه از تاريخ تأليف كتاب چيزى نمىگويد ، ولى از خلال فصول آن توان دانست كه اين تأليف وقت بسيار گرفته و مؤلّف به مرور ايّام از افزودن بدان باز نايستاده است .\r\nظاهرا آغاز تأليف ميان سالهاى 1417 - 1422 / 820 - 825 ه . بوده ، 67 امّا ختم كتاب را گست سال 1436 / 840 ه . مىداند ، 68 ولى به طورى كه محمّد عبد اللّه عنان معلوم داشته ، مؤلّف تا به سال 1439 / 843 ه . يعنى دو سال قبل از وفاتش پيوسته به كتاب خويش مطالبى مىافزوده است . 69 محتويات كتاب ، بخصوص در قسمتهاى اخير ، تا حدّى با طرح كتاب كه در مقدّمه آمده اختلاف دارد . 70 مقريزى در آنجا گفته كه كتاب هفت جزء دارد ، ولى جزء ششم كه خاصّ گفت و گو از قاهره بوده با جزء پنجم كه خاصّ حوادث معاصر وى بوده در آميخته است . و به دنبال آن قسمتى نه چندان مفصّل دربارهء ايّوبيان و مماليك هست . 71 سپس از تاريخ مسجدها و ديگر تأسيسات شهر قاهره سخن مىرود 72 كه گويى تكملهء جزء پنجم است . آنگاه كتاب با فصولى دربارهء تاريخ يهود و قبط و تعداد ديرها و كنيسه‌هايشان به سرمىرسد . 73 اگر ترتيب دو جزء پنجم و ششم در متن كتاب با آنچه مؤلّف در مقدّمه وعده داده كمى تفاوت دارد ، جزء هفتم كه مىبايد دربارهء علل ويرانى مصر سخن كند مطلقا وجود ندارد ، ولى مؤلّف در موارد بسيار از آن سخن آورده و گاه و بىگاه به اختصار چيزى دربارهء آن گفته است . 74 بنا بر اين بايد پذيرفت كه اين جزء را اصلا ننوشته يا ترجيح داده كه ضميمه كتاب نشود . به هر حال معلوم مىشود كه مقريزى مقدّمهء كتاب را دستكارى نهايى نكرده است . اين نكته را نيز بايد گفت كه\r\n\r\n","description":"","footnote":"","page_name":" 379 ","page_number":393},
  {"content":"\r\n\r\nمقريزى لازم ندانسته است كه در مقدّمه به بعضى از قسمتهاى كوچك كتاب اشاره كند ، كه از آن جمله است گزارشى كوتاه كه به دنبال مقدّمه هست و از مصريانى كه پيش از او در عرصهء تأليف گام زده‌اند سخن دارد ، 75 و نيز آن بحث مختصر كه دربارهء علم جغرافيا آورده و مقدّمه‌اى بر نقشه‌نگارى تاريخى است 76 كه ضمن آن بر روش قديم مىرود و تازگى ندارد .\r\nمقريزى با آن كه به عادت مؤلّفان مسلمان در بند تواضع است به كتاب خود مىبالد . دانشوران اروپايى كه از روش وى انتقاد كرده‌اند ، مطالب كتاب را به اهمّيّت و ارزش ستوده‌اند . به سال 1856 يكى از بهترين مقريزى شناسان ، يعنى كاترمر ، خاورشناس فرانسوى ، به مناسبت انتشار چاپ اوّل خطط كه به سال 1853 / 1270 ه . بود نوشت كه مقريزى مىخواسته است همه چيزهاى مربوط به قاهره را بتفصيل شرح دهد و در اين كار توفيق يافته است . بناها و مؤسسه‌ها را با دقّت كامل وصف كرده و تاريخ بنا و اضافات آن را بتفصيل آورده و از سرگذشت اميران و بزرگانى كه بنيانگذار يا مقيم بنا بوده‌اند سخن كرده و حوادث مهم و رسوم و عادات و ترتيبات متعلق به آن را شرح داده . كاترمر و مارگوليوث ، علامهء معاصر ، به حق گفته‌اند كه هيچ يك از شهرهاى مشرق نمىتواند چون قاهره به داشتن كتابى به دقّت و ابداع همسنگ خطط ببالد . 77 ولى كاترمر اين نكته را افزوده كه گزارش مقريزى از مصر به منزلهء مقدّمه‌اى براى گزارش قاهره است . و مطالب وى دربارهء شهرهاى ديگر ، مانند آنچه دربارهء مولد خود آورده ارزشمند نيست . غالبا گزارش وى خشك و بىروح است و رنگ افسانه دارد . دربارهء دورانهاى قديم مطالب فراوان دارد كه غالب آن محصول تخيّل است 78 و چنان كه در مورد ابن وصيف شاه ديديم ، از منابع عربى مايه ندارد بلكه بر تاريخ داستانى رايج در محافل قبطى ، كه ظاهرا در محيط شعوبى نشو و نما يافته بود ، تكيه دارد .\r\nوقتى در اواخر قرن نوزدهم ، گست خاورشناس ، به تحقيق دربارهء منابع خطط پرداخت ، ناچار با نظر كاترمر ، به استثناى پاره‌اى ملاحظات جزئى ، موافقت كرد . به نظر وى كيهان نگارى و جغرافيا براى مقريزى ارزشى ندارد و مطالب وى دربارهء تاريخ قديم تماما جنبه داستانى دارد . گرانقدرتر از همهء مطالب جزء اوّل ، گزارشى است كه از نظام ماليات آورده و همهء قسمتى از كتاب كه در آن از فاطميان سخن دارد . گزارش وى را دربارهء محلات قاهره و آثار فسطاط يك متن كلاسيك توان شمرد . 79 به اين مناسبت بايد بگوييم كه آثار فسطاط به دوران مقريزى بسرعت رو به نابودى بوده ، و گزارش وى دربارهء آن ناقص و مختصر است . گزارش وى از حوادث معاصر بسيار آشفته است و مسائل مهمى را مسكوت گذاشته است . يكى از معايب مهمّ كار وى اين است كه حدود را آشفته مىگويد ، و تعيين جاها به صورت دقيق مشكل و احيانا محال است . 80 با وجود همهء اين ملاحظات ، همچون دربارهء ديگر دانشوران بايد گفت كه\r\n\r\n","description":"","footnote":"","page_name":" 380 ","page_number":394},
  {"content":"\r\n\r\nكوشش و معرفت وسيع مقريزى حقا حيرت آور است . چنان كه قسمت زيادى از مطالب او در جاى ديگر نيامده و اگر روايت او نبود بكلّى از ميان مىرفت . وى معمولا در نقل مطالب دقيق است و تا حدود امكان از شخصيّتهاى معاصر حادثه نقل مىكند . سبكى ساده و روشن و دلپذير دارد و از درازنويسى و حماسه‌گويى به دور است . 81 از لحاظ روش ، كتاب به يك مجموعهء مقالات بيشتر مىماند تا به يك كتاب منظّم . در تأليف مقريزى تاريخ و باستانشناسى چنان آميخته است كه به گفتهء گست ، نمىتوان دانست كه يك متن تاريخى است يا يك كتاب نقشه نگارى . مانند همهء مؤلّفان عرب دريافت انتقادى وى ضعيف است . كتابش حسن تناسب كمتر دارد و احيانا از يك هرم بزرگ و يك مقبرهء كوچك به يك اندازه سخن مىكند . وقتى روايت منابع وى متناقض است قضاوت را به عهدهء خواننده مىگذارد . غالبا روايتها را چنان كه بايد تنقيح نمىكند . به طورى كه مجموع آن مايه‌هايى براى تاريخ مصر و نقشه نگارى قاهره است ولى تاريخ يا نقشه‌نگارى منظّم نيست . 82 با اين همه ، تا حدى ابتكار دارد . در ضمن بيان مقدّمه ديديم كه براى پرهيز از خلط تاريخها روش زمانى معمول را رها مىكند و مطالب را به ترتيب محلات و نواحى و آثار تقسيم مىكرده ، و از منطقى خاص تبعيت مىكند . تا اندازه‌اى دلبستهء اطّلاعات تازه است و احيانا علاقه‌اى مفرط به مطالب مختلف و از جمله زمين شناسى نشان مىدهد . 83 مثلا به عقيدهء او به دورانهاى قديم نيل همه سرزمين مصر را پوشانيده بود و مردم آن سرزمين ، پيش از بنيان شهر ممفيس در غارها مىزيستند . مقريزى براى گفت و گو از تاريخ اقوام ساكن مصر ، روشى گسترده دارد . مطالب هيچ يك از مورّخان مسلمان دربارهء قبطيان مانند وى مفصّل نيست كه هشت فصل از جزء سوّم كتاب را گرفته است . در فصول مذكور احيانا از تاريخ كليساى قبطى ، از نخستين بطرك تا دوران شكنجهء سال 1354 ، و از هشتاد و شش دير قبطى و هفتاد كليساى مسيحى سخن دارد و اطلاعات تاريخى و جغرافيايى فراوان دربارهء آن به دست مىدهد . 84 در اين مورد نيز شخصيّت ممتاز وى جلوه مىكند . مثلا وقتى از عيد شهيدان ، كه قبطيان سرگذشت آنان را با طغيان نيل ارتباط مىدهند ، به طنزگويى مىپردازد - به گفتهء كارا دو وو - همسنگ بهترين مؤلّفان عصر نهضت ايتالياست . 85 جالب آنكه مقريزى در قالبريزى اين قسمت از كتاب نه تنها به كتاب الدّيارات شابشتى مراجعه كرده ، بلكه از مؤلّفات يك مورّخ عرب مسيحى به نام المكين نيز بهره گرفته است .\r\nبه همين ملاحظات ، به اتّفاق همگان و بىگفت و گو كتاب مقريزى در حدود مطالبى كه فراهم آورده بسيار گرانقدر است . وى به همهء منابع سلف كه بيشتر از سه ربع آن تلف شده و به ما نرسيده مراجعه كرده ، و در حدود روش عمومى مؤلّفان عرب با دقّت از آن نقل مىكند . 86\r\n\r\n","description":"","footnote":"","page_name":" 381 ","page_number":395},
  {"content":"\r\n\r\nولى با دقّت بيشتر دربارهء امانتدارى مقريزى در كار استفاده از منابع با مشكلى بسيار پيچيده برمىخوريم ، زيرا دو كس تهمت سرقت ادبى به او زده‌اند : يكى مورّخى است عرب و تقريبا معاصر مقريزى كه تهمت خود را به صورتى زننده بيان مىكند ، و ديگرى يك خاورشناس اروپايى است و از جملهء بهترين خبرگان مقريزى شناس ؛ بنا بر اين بايد دربارهء اين مطلب اساسى بدقّت مطالعه كنيم .\r\nتهمت زن اوّلى سخاوى ، مورّخ مصرى ، است ( 1427 - 1497 / 831 - 902 ه . ) كه ، جز فرهنگنامهء مفصّل سرگذشتها و چند كتاب تاريخى ديگر ، كوششى ابتكارى و به نسبت مفيد در تأليف مدخلى دربارهء فنّ تاريخنويسى اسلامى كرده است . وى در مؤلّفات خود مكرّر به مقريزى اشاره مىكند و علاقه‌مندى ، به تحقير خطّط را مكتوم نداشته و او را به سرقت ادبى متهم مىدارد . در فرهنگنامه سخن را دربارهء مقريزى چنين به سرمىبرد :\r\nدر شهر خويش بماند و به تاريخ اشتغال ورزيد و در اين زمينه شهره شد ، و تأليفها در اين رشته داشت مانند خطط قاهره كه مفيد است ، امّا وى چركنويس كتاب اوحدى را به دست آورد و بگرفت و مطالب ناچيز بر آن افزود . 87 سخاوى اين اتهام را در كتاب تاريخنويسى مكرّر مىكند و مىگويد :\r\nمقريزى خطط قاهره را فراهم آورد كه مفيد است و شيخ ما گفت كه وى چركنويس همسايهء خود ، شهاب احمد بن عبد اللّه بن حسن أوحدى ، را به دست آورد كه قسمتهايى از آن نيز پاكنويس شده بود و بگرفت و چيزها بر آن افزود و به خود نسبت داد . 88 و باز در سرگذشت اوحدى ، در فرهنگنامه ، بار ديگر اتهام را با نكته‌هاى تازه تكرار مىكند و گويد :\r\nدر قرآن و ادب ماهر بود و مجموعه‌ها فراهم آورد و به تاريخ دل بست و در آن دستى داشت و كتابى بزرگ دربارهء خطط مصر و قاهره نوشت كه در كار آن رنج برد و نكو بود و قسمتى از آن را پاكنويس كرد ، و تقى مقريزى پاكنويس را كامل كرد و بر آن بيفزود و به خود نسبت داد . سرگذشت اوحدى كه در عقود مقريزى آمده مفيد است و در آنجا مقريزى اعتراف كرده كه از چركنويس او در كار خطط فايده برده است . 89 نكتهء اخير كه به فرهنگنامهء مقريزى اشاره دارد ، اتهام سخاوى را بسيار سبك مىكند ، زيرا معلوم مىشود مقريزى دين خويش را نسبت به اوحدى مكتوم نمىداشته و معلوم نيست\r\n\r\n","description":"","footnote":"","page_name":" 382 ","page_number":396},
  {"content":"\r\n\r\nتهمت بىامانتى از كجا آمده است . فقط دو عبارت اوّل سخاوى باقى مىماند كه روشن نيست نظر شخصى اوست يا بر گفتهء شيخ خود تكيه دارد . معمولا وقتى سخاوى از شيخ خود سخن مىكند ، اين حجر عسقلانى ( 1372 - 1449 / 773 - 852 ه . ) ، محدّث و مورّخ بزرگ ، را منظور دارد كه معاصر و دوست مقريزى بوده است . اين نظر كه سخاوى به ابن حجر نسبت مىدهد در مؤلّفات وى نيست ، و او كه بارها از مقريزى ياد كرده همه جا به حرمت و تجليل از او سخن آورده است . 90 روشن است كه مقريزى استفاده از كتاب اوحدى را بيشتر از منابع ديگر نمىداند . يك ملاحظهء زمانى نيز شدّت اتّهام سخاوى را سبك مىكند ، زيرا اوحدى ( 1360 - 1408 / 761 - 811 ه . ) ، كه چيزى دربارهء تأليف وى جز به وسيلهء همين عبارات كوتاه نمىدانيم ، مدتها پيش از مقريزى وفات يافته و طبعا نمىتوانسته كتاب خود را همپاى مؤلّف خطط پيش ببرد . به علاوه ، مىدانيم كه گزارش مصر معاصر بيشتر از يك نيمه كتاب مقريزى را گرفته و معقول نيست كه آن را از اوحدى گرفته باشد . 91 نيز با توجّه به خوى سخاوى بايد نسبت به گفتار وى دربارهء مورّخان ديگر محتاط باشيم . از عباراتى كه آورديم معلوم شد كه حملهء او به مقريزى بسيار سخت است . از بزرگان آن دوران تنها مقريزى به معرض حمله و تحقير سخاوى نبود ، با سيوطى نيز مشاجرهء قلمى داشت كه ضمن آن حمله‌ها و تهمتها مبادله مىشد . 92 نظر سخاوى دربارهء مقريزى تا حدّى از طرف گولدتسيهر 93 و بروكلمان 94 تأييد شده ولى به هر حال نمىتوان كتاب خطط را اختلاس كتاب اوحدى دانست . دانشمند مصرى معاصر ، محمّد عبد اللّه عنان ، 95 دربارهء همهء اين مسائل بدقّت تحقيق كرده و نتيجهء آن مورد قبول همگان است .\r\nبىگفت و گو روش مقريزى در استفاده از منابع نياز تحقيقات علمى معاصر را برنمىآورد ، با وجود اين ، نظر گاستون ويت را ، كه بشدّت از روش وى در كتاب خطط انتقاد مىكند ، نمىتوان پذيرفت كه مىنويسد : « هر يك از فصول خطط مخلوطى از منقولات است كه بدون هيچ گونه تنقيح پهلوى هم رديف شده ، و شايد مؤلّف زحمت پاكنويس كردن آن را به خود نداده است » . 96 ويت تعدادى از مؤلّفات مقريزى را كه به خطّ خود مؤلّف به جا مانده با دقّت مطالعه كرده ولى حق ندارد اين نسخه‌ها را كه طرح ابتدايى است و قلم مؤلّف براى اصلاح و پاكنويس آن به كار نرفته ، متن نهايى بپندارد . مىدانيم كه بيشتر مؤلّفات مقريزى كامل نيست ، يعنى مؤلّف آن را به صورت نهايى در نياورده است . بىگفت و گو روش استفادهء مقريزى از منابع تا حدّى موجب خشم ويت شده و ضمن تحليل دقيق رابطهء مقريزى با كندى - مورّخ و جغرافى شناس قديم مصر كه به موقع از او سخن داشته‌ايم - نظرى دارد كه حقا درخور دقّت است ، گويد : « ولى او دست غارت به كتاب ولاة مصر گشوده ، بيشتر از نصف كتاب را كه\r\n\r\n","description":"","footnote":"","page_name":" 383 ","page_number":397},
  {"content":"\r\n\r\nبتقريب سى صفحه به قطع بزرگ از چاپ بولاق مىشود كلمه به كلمه نقل كرده و غالبا به نام كندى اشاره نكرده ، از چهار هزار و هشتصد و شصت و شش سطر كتاب تاريخ ولاة مصر ، مقريزى فقط هشتصد و نود و چهار سطر را كه مضمون تاريخى خالص داشته ، نياورده است » . 97 حجم كتاب مقريزى و منقولات بسيار فراوان وى از منابع ديگر معلوم مىدارد كه اين يك وضع استثنايى است ، زيرا اگر با مؤلّفات ديگر نيز چون كتاب كندى رفتار كرده بود ، كتاب وى دست كم بيست جلد مىشد .\r\nبناچار بايد پذيرفت كه در بعضى از بخشهاى كتاب خطط مطالبى از مؤلّفان ديگر نقل شده ، ولى اين مطالب منقول با مهارت و ابتكار به هم پيوسته و از تعداد بسيارى آثار مكتوب استخراج شده كه بعضى از آنها تماما مفقود شده است . به علاوه ، مقريزى معمولا به منابع خود اشاره مىكند ، و بهترين نمونهء اين مدّعا فصل كوتاهى است كه به اهرام مصر اختصاص داده و گرفه تحقيقى مستقل دربارهء آن كرده است . در اين فصل مقريزى ، بجز شاعرانى كه از شعرشان شاهد آورده است . 98 بيش از بيست مؤلّف را نام مىبرد كه از آن جمله به تعدادى از جغرافى شناسان برمىخوريم كه در اين كتاب با آنها آشنا شده‌ايم ، ولى ضمنا به نام كتابهايى مىرسيم كه به دست ما نرسيده ، چون كتاب اخبار الزّمان مسعودى ، يا كتاب مجهول المؤلّف عجايب البنيان كه تا حدّى با كتاب وصف مصر عبد اللطيف بغدادى معروف رابطه دارد .\r\nتعداد منابعى كه مقريزى ياد مىكند حقا خارق العاده است و بىگفت و گو مطالعهء آن به تحقيقى خاص نياز دارد كه بايد در آينده انجام شود و بىاهمّيّت نخواهد بود . و تا چنين تحقيقى انجام شود مىتوان به طور موقّت به طرحى كه گست در مقالهء مفصّل خود دربارهء منابع مقريزى رسم كرده اعتماد كرد . فهرست نام مؤلّفان و مؤلّفاتى كه مقريزى از آنها ياد مىكند ، بيش از پانزده صفحه از مقالهء مذكور را پر كرده است . 99 در فهرست گست تنها در مادهء جغرافيا دست كم به سى مؤلّف برمىخوريم كه دربارهء غالبشان در اين كتاب سخن داشته‌ايم . و اگر آنها را به ترتيب دورانها تقسيم كنيم ، توانيم گفت كه مقريزى در مسائل مربوط به دوران اوّل مصر اسلامى ، در تاريخ به ابن عبد الحكم و در جغرافيا به مسعودى و در نقشه‌نگارى به كندى تكيه داشته است . 100 البتّه اين در صورتى است كه بخواهيم فقط نامهاى درجهء اوّل را ياد كنيم . امّا در دوران فاطمى نيز مرشد وى در تاريخ ، ابن زولاق و در آثار قديم ، قضاعى بوده 101 ولى مقريزى حتّى در مسائلى بخصوص مىدانسته چگونه مطالب گرانقدرى فراهم آورد كه در بسيارى از موارد فقط از راه نقل او به ما رسيده است . از مدتها پيش فصلى كه دربارهء گنجينه‌هاى فاطميان نوشته 102 و نيز مطالب وى دربارهء مراسم دربار آنها شهرت بسيار يافته و اينوسترانتسف ، خاور شناس روسى ، تحقيقى در اين باره به قلم آورده است . روايت مقريزى در\r\n\r\n","description":"","footnote":"","page_name":" 384 ","page_number":398},
  {"content":"\r\n\r\nاين باب بر كتاب ديگرى تكيه دارد كه به ما نرسيده و متعلّق به ابن طوير قيسرانى است . 103 به گفتهء مقريزى آخرين مؤلّف رشتهء خطط ابن متوّج معروف بوده 104 و ما به موقع خود اين سؤال را طرح كرديم كه چرا مقريزى از كتاب ابن دقماق كمك نگرفته است . مقريزى يك فصل را به مؤلّفان سلف در رشتهء خطط اختصاص داده و رابطهء خويش را با آنها تأييد مىكند . و نمىتوان گفتهء او را رد كرد ، زيرا گر چه مقريزى مورّخ و اقتصاددان و باستانشناس و متخصص ادبيّات عاميانه ( فولكلور ) بوده ، ولى در كتاب خطط جغرافياى تاريخى مقام اوّل دارد و به همين جهت ضمن گفت و گو از نوشته‌هاى جغرافيايى ، وى را به عنوان بزرگترين مؤلّف خطط ياد مىكنيم ، رشته‌اى كه به دين و نقشه نگارى و تاريخ پيوستگى دارد و در مصر اسلامى رونق فراوان داشت . در اثناى قرن هفدهم كتاب مقريزى دست كم دو بار مختصر شد و مطالبى بر آن افزودند . 105 حتّى به قرن نوزدهم به على پاشا مبارك برمىخوريم كه كتاب الخطط التوفيقية را به روش مقريزى تأليف كرده و مكمّل مكتب وى بود .\r\nدر ميان معاصران مقريزى و نمايندگان مكتب تاريخى مصر كسانى بودند كه تا حدّى به جغرافيا توجّه داشتند ، ولى البتّه در اين مرحله به پايهء مقريزى نرسيدند . به عنوان نمونه بدر الدّين عينى ( 1360 - 1451 / 762 - 855 ه . ) را ، كه در منصب احتساب رقيب مقريزى بود ، ياد مىتوان كرد . 106 در واقع در مورد نوشته‌هاى جغرافيايى چيز زيادى دربارهء او نمىتوان گفت ، ولى شخصيّت او تا حدّى جالب است ، زيرا نشانهء دورانى تازه و تولد روابط فرهنگى نوين است كه ادب عربى را با استانبول دور پيوند مىدهد . عينى در شهر كوچك عينتاب ، ما بين حلب و انطاكيه ، تولّد يافت . به سبب نزديكى مولّدش با مرز تركيه در سنّ نوجوانى زبان تركى را نيك آموخته بود و در مسير زندگانى وى تاثير فراوان داشت . نزديك به سى سال مقيم قاهره بود ؛ زمانى به تصوّف گراييد ، مدّتى به تدريس پرداخت ، وقتى شغل قضا گرفت ، و بار ديگر محتسب و بالاخره ناظر اوقاف شد . و دو معاصر معروف وى ، ابن حجر و مقريزى ، در اين منصبها با وى رقابت داشتند . عينى از دانستن تركى فايدهء بسيار برد . عربى و تركى را خوب مىنوشت و به همين جهت نزد سلاطين مماليك - كه عربى را خوب نمىدانستند و ترجيح مىدادند هنگامى كه عينى با مهارت تمام تاريخ خويش را به تركى ترجمه مىكرد مستمع او باشند ، و به احتمال قوى از ارزش قصايد عربى كه در ستايش آنها مىسرود غافل بودند - تقرّبى يافت . شايد به علّت آشنايى با زبان تركى بود كه يك بار رياست هيئتى را كه به سفارت سوى استانبول مىرفت به دو تكليف كردند .\r\nعينى به عنوان مؤلّف چند كتاب تاريخى شهره شد كه عقد الجمان فى تاريخ اهل الزّمان از همه مهمتر است . اين كتاب يك تاريخ عمومى است در چهار جلد مفصّل در تاريخ بشر از\r\n\r\n","description":"","footnote":"","page_name":" 385 ","page_number":399},
  {"content":"\r\n\r\nآغاز خلقت تا به سال 1446 / 850 ه . تقسيم بندى آن به روش معمول كتابهاى تاريخى قديم است كه مطالب را به طور منظّم عرضه مىدارد . سبك كتاب جالب نيست ، ولى از مدّتها پيش ، كثرت مطالب آن ، مورد توجّه بوده و كاترمر براى تحقيق دربارهء تاريخ مماليك از آن استفاده كرده ، و نيز تيز نهاوزن ، اهميت آن را نسبت به تاريخ مملكت اردوى زرّين نشان داده است ، و روزن از اهميت آن در زمينهء تاريخ خلافت سخن آورده ، ولى تاكنون دانشوران ما به طور جدى به مطالعهء سه جلد آخر كتاب ، كه در مؤسسهء مطالعات شرقى لنينگراد هست ، نپرداخته اند . عينى لازم ديده در مقدّمهء جلد اوّل تاريخ يك مقدمهء جغرافيايى مستقل بنويسد . دربارهء اين مقدّمه و حتّى دربارهء جلد اوّل كتاب قضاوت مشكل است ، زيرا نسخهء خطّى آن در دسترس نيست ، ولى از خلاصه‌اى كه احمد زكى پاشا از مقدّمه فراهم آورده معلوم مىشود كه بحثى دربارهء اندلس دارد و شهرهاى آن را به ترتيب حروف الفبا ياد مىكند و مطالب خود را از ابن عبد الحكم ، رازى ، ابن عبد البرّ ، و ابن سعيد گرفته است . 107 عينى را مىتوان شاهد علاقهء مورّخان آن دوران به مطالب جغرافيايى شمرد . 108 نشان توجّه تركان به عينى آنكه ابراهيم پاشاى داماد ، به دوران سلطان احمد ( سال 1725 / 1138 ه . ) هيئتى بزرگ را مأمور كرد كه تاريخ وى را به تركى ترجمه كنند .\r\nدر اثناى گفت و گوى كلّى از نوشته‌هاى جغرافيايى علّامه جلال الدّين عبد الرحمن سيوطى ، بزرگترين نويسندهء دوران انحطاط على الاطلاق ، كه در همه رشته‌هاى علوم دستى داشت ( 1445 - 1505 / 849 - 911 ه . ) 109 بيشتر از عينى در خور يادآورى است . وى از لحاظ جغرافيا اهميت خاص ندارد ، ولى شخصيّت او نمونه‌اى از دانشوران آن دوران به شمار است .\r\nسرگذشت زندگانى او كه به قلم خودش نوشته شده 110 چيز مهمّى ندارد . درخور يادآورى است كه خاندان وى فارسى نژاد بوده و مدّتى به بغداد اقامت داشته و عاقبت در اسيوط مصر اقامت گرفته است . سيوطى جز براى سفر حجّ از مصر بيرون نرفت ، و تقريبا همهء زندگى خويش را در قاهره به سر برد و بيشتر اوقات را به تدريس گذرانيد و هم در قاهره وفات يافت و هنوز قبر وى آنجا هست ، و علّامه احمد تيمور پاشا وصفى از آن آورده و به افسانهء وجود قبر سيوطى در شهر مولدش ، اسيوط ، خاتمه داده است . سيوطى از هفده سالگى به كار تأليف پرداخت 111 و نيروى وى شكوفا نشد و بسرعت شهرت گرفت و مدت سه قرن ، نه تنها در جهان عرب بلكه در همهء جهان اسلام ، از همهء مؤلّفان ديگر به عامّهء خوانندگان نزديكتر بود . شمار مؤلّفات وى ، كه فهرست آن را شخصا تنظيم كرده ، به تقريب ششصد مىشود كه از آن جمله بيش از سيصد و پنجاه تا را مىشناسيم . طبعا قسمتى از آن ، مقالات كوتاهى است كه بيش از چند صفحه ندارد ولى در عوض ، مؤلّفات مفصّل چند جلدى نيز دارد . به اشكال مىتوان رشته‌اى از علوم را ياد كرد كه سيوطى در آن چيزى ننوشته باشد . اين كار براى او تمرينى كم نظير بود كه بدان مىباليد\r\n\r\n","description":"","footnote":"","page_name":" 386 ","page_number":400},
  {"content":"\r\n\r\nو مىكوشيد تا در هر يك از رشته‌هاى علوم خلاصه‌اى از آن گونه كه زمانى مىطلبيد به جا گذارد . و همين قضيّه نام وى را به نزد نسلهاى بعد جاويد كرد . بايد بگوييم كه اين كار را عموما انجام داده و در بعضى از رشته‌ها توفيق كامل يافته است . هنوز هم مؤلّفات وى در مشرق تدريس مىشود و بعضى از آن ، به عنوان مقدّمه‌اى دربارهء علم مورد بحث ، مورد توجّه دانشوران اروپا قرار گرفته است . كه از آن جمله تفسير قرآن و مقدمهء آن به عنوان الاتقان ، الجامع در حديث - كه متون مختلف دارد - ، المزهر در لغت و ادب ، و تاريخ الخلفا را مىتوان نام برد .\r\nچون جغرافيا جزو علومى نبود كه خوانندگان فراوان داشته باشد ، سيوطى نيز علاقه بدان نشان نداد و مدخل يا كتابى كامل در اين زمينه به جاى ننهاد ، ولى در عين حال مؤلّفات جغرافيايى داشت كه بىارزش نبود . به عنوان نمونه توان گفت كه وى مختصرى از فرهنگنامهء ياقوت فراهم آورده بود كه همين اواخر نسخهء خطّى آن به دست آمده است .\r\nسيوطى دو مقاله دربارهء حبشيان دارد 112 كه تا حدّى به نژاد نگارى مربوط است . نبايد پنداشت كه مىخواسته دربارهء نژادنگارى چيزى بنويسد ، زيرا در حقيقت هدف وى آن بود كه به روش آثار ادبى سلف چيزى در فضايل اقوام بدوى كه به مقام تمدّن كامل نرسيده‌اند به قلم آرد . اين گونه رسائل بر احاديث پيمبر دربارهء برابرى همهء اقوام ، زير لواى اسلام ، تكيه دارد كه بهترين نمونهء آن حديثى است كه محمّد [ ص 
  ] « شريف قرشى و بندهء حبشى » را برابر گرفته است .\r\nنويسندگان توانا اين موضوع را به صورتى كاملا دلپذير پرورانده‌اند و در قرن دهم / چهارم ه .\r\nجاحظ بخصوص در رسائل مربوط به تركان و زنگيان در اين زمينهء توفيق يافته است . رسائلى كه بعدها پديد آمد ، همسنگ كار جاحظ نبود و موضوع در دايرهء منابع فقهى محصور ماند ، ولى چنان كه از خلال تحقيق ويزويلر خاورشناس توان دانست اين رشته قطع نشد . سيوطى كه شوق عامّه را به اين گونه نوشته‌ها حدس مىزد براى اقناع رغبتشان به تنظيم اين دو رساله پرداخت كه جنبهء نقلى صرف دارد و با اقبال عامّه مواجه شد و يك مؤلّف ناشناس به قرن هفدهم در رساله‌اى در همين زمينه كه به زبان تركى نوشت از آن استفاده كرد ؛ گر چه به احتمال قوى اصل آن عربى بوده است . نسخهء خطّى منحصر به فرد اين رساله در قصر كاترينا در پوشكين موجود است . 113 بعضى از دانشوران خواسته‌اند در يكى از مؤلّفات سيوطى كه عنوان حسن المحاضرة فى اخبار مصر و القاهره دارد رابطه‌اى با خطط مقريزى پيدا كنند ، 114 ولى اين نظر از محك انتقاد سالم در نيامد . طبعا سيوطى از كتاب خطط استفاده كرده و نام آن را ، ضمن سى منبع اساسى كه براى نوشتن تاريخ خوانده ، آورده است . 115 البتّه بعضى از قسمتهاى كتاب سيوطى رنگ جغرافيايى دارد ، ولى هدف آن با هدف مقريزى متفاوت است ، به علاوه ، مضمون آن ناپيوسته است و بيشتر از كتاب خطط به نظم احتياج دارد . كافى است كه مقدّمهء عميق و مفصّل مقريزى\r\n\r\n","description":"","footnote":"","page_name":" 387 ","page_number":401},
  {"content":"\r\n\r\nرا با عبارات بىرونق سيوطى كه در مقدّمهء تاريخ آورده مقايسه كنيم كه گويد : « و در آن فوايد عالى و غرايب دلپذير آوردم كه همدم و مونس تنها تواند بود » و انتظار مىرود كه پس از اين عبارت ، با تأليفى از نوع منتخبات ادبى روبه‌رو شويم ، ولى كتاب رنگ جدّى دارد و كمتر از آن دلپذير است كه براى اين منظور به كار رود . نخست از جغرافياى عمومى و تاريخ فتح مصر سخن دارد و پس از آن بخش سرگذشتهاست 116 كه قسمت اعظم كتاب را گرفته و سرگذشت مختصر صحابيان و تابعانى كه به مصر آمده‌اند ، آنگاه سرگذشت فقيهان و عالمان و اميران و نيز فهرستى كوتاه از قاضيان ، 117 وزيران ، 118 و دبيران 119 از نظر ما مىگذرد ، و به دنبال آن گفت و گو از مسجدها 120 و مدرسه‌ها و خانقاههاست . 121 فصلى كه به « حوادث عجيب » چون قحط ، گرانى ، و با ، و زلزله اختصاص داده و صرفا محتوى مطالب تاريخى است ، بىلطف نيست . 122 كتاب حتّى در قسمت اخير محتاج نظم و ترتيب است . زيرا پس از گزارش راه مصر به مكّه 123 فصلى دربارهء كبوتران نامه‌بر هست 124 و آنگاه بدون نظم و ترتيب سخن از مصر آغاز مىشود .\r\nو پس از گفت و گو از لطايف مصر 125 از نيل 126 و جزيرهء روضه 127 و مكانهاى متفرّق قاهره سخن دارد 128 و نزديك به پايان كتاب مطالب ادبى بر متن چيره مىشود و اشعار منتخب دربارهء رودها ، درختها ، 129 گلها ، 130 ميوه‌ها ، 131 و سبزيهاى مصر 132 به خواننده عرضه مىشود . از خاتمهء كتاب آسان مىتوان دانست كه به رشتهء خطط وابسته نيست ، زيرا از يك جهت به تاريخ شهرها پيوسته است كه احيانا به مجموعه‌اى ادبى در سرگذشت مشاهير و علماى شهر مبدل مىشود ، و از جهت ديگر جزو گروه منتخبات ادبى است كه هدف از آن سرگرمى است نه فايده . حسن المحاضره از كتابهاى خوب سيوطى نيست ، مطالب آن بسيار مختصر است و غالبا چيز تازه ندارد . 133 ارزش تاريخى آن نيز با آثار مورّخانى چون مقريزى و ابن تغرى بردى در خور قياس نيست . البتّه سيوطى از دوران سلف اطّلاعات قابل ملاحظه‌اى به ما مىدهد ، ولى به وضعى كاملا مختصر و بر خلاف مكتب قديم . كوشش وى براى ساده كردن مطالب گاه بدان‌جا مىرسد كه انديشه‌اى مخالف مقصود به دست مىدهد ، به طورى كه بكر خاورشناس سفارش كرده است كه در مورد نقل مؤلّف حسن المحاضره از مؤلّفان ديگر محتاط بايد بود . 134 جالب آنكه سيوطى پاره‌اى از موضوعات اين كتاب را به صورت رسائل جداگانه تنظيم كرده ؛ مثلا رساله‌اى دربارهء نيل دارد و رساله‌اى ديگر دربارهء جزيرهء روضه و رسالهء سوّمى دربارهء اهرام مصر 135 كه خلاصه آن نقل مقدارى شعر و نثر است كه به طور مستقيم با جغرافيا ارتباط ندارد .\r\nيكى از شاگردان سيوطى ، 136 كتابى دربارهء جغرافيا تأليف كرده كه از نظر ما اهميت مخصوص دارد ؛ زيرا مؤلّف ، كتاب خود را در سپتامبر سال 1516 / 922 ه . يعنى يك سال پيش از فتح مصر به دست عثمانى ، به سر برده و بدين جهت مىتوان آن را محصول همهء كارهاى\r\n\r\n","description":"","footnote":"","page_name":" 388 ","page_number":402},
  {"content":"\r\n\r\nآن دوران شمرد . وى محمّد بن احمد بن اياس حنفى است ( 1448 - 1524 / 852 - 930 ه . ) 137 كه در محافل علمى اروپا به نام ابن اياس شناخته شد . اياس را به كسر يا فتح همزه تلفظ مىتوان كرد كه هر دو درست است ، ولى تلفّظ مفتوح به زبان رايج نزديكتر است ، و گويا مؤلّف در نسخه‌هاى خطّى تاريخ كه به خطّ خود وى به دست ما رسيده آن را ترجيح داده است ، ولى تلفّظ مكسور در كتابهاى ادب به كار مىرود و بهتر است همان را به كار ببريم . 138 ابن اياس باقيماندهء خاندانى از مماليك چركس بود و مىتوانست آزادانه فعاليّت علمى خود را ادامه دهد و چون ديگر دانشوران آن دوران ، نياز نداشت كه براى گذران زندگى به تدريس يا مشاغل ديوانى بپردازد . 139 اين وضع او را در تأليفاتش تا حدّى بىطرف نگاه داشته بود و ناچار نبود نظريّات محافل رسمى را منعكس كند ، ولى به مدارك دولتى دسترس نداشت ؛ و عاقبت كفّهء نتايج مثبت چربيد و ابن اياس به حق به عنوان مورّخ بزرگ شهره شد .\r\nتاريخ ابن اياس تا به سال 1522 / 928 ه . رسيده است . قسمتهاى اخير مفصّل است و گاه صورت سالنامهء تاريخى دارد و بعضى جاها فهرست حوادث روزانهء مىشود . كتاب ، با صرف نظر از محتويّات آن ، اهميت خاص دارد ، زيرا ابن اياس تنها تاريخنويس غرب بوده كه وقايع فتح عثمانى را نوشته و نيز آخرين مورّخ مصر مماليك به شمار است و كتاب وى خاتمهء آثارى است كه رواج و رونق نوشته‌هاى تاريخى آن دوران را نشان مىدهد . تاريخ نسخه‌هاى ابن اياس به قدر كافى روشن و معتبر است . زيرا نسخه‌هاى فراوان از اجزاى آن به خطّ مؤلّف يا به نقل از نسخهء خطّ مؤلّف به‌جاست . سه متن مطول و متوسط و مختصر از تاريخ باقى مانده و ، چون قسمتهاى اخير آن كه گرانقدرتر است به وسيلهء پاول كاله چاپ شده ، مىتوانيم كتاب و مخصوصا اسلوب نگارش آن را كه بسيار ساده است و احيانا سبك عاميانه دارد بدقّت مطالعه كنيم . 140 اساس چاپ اين قسمت از تاريخ ابن اياس نسخهء خطّى منحصر به فرد مؤسسهء مطالعات شرقى بوده است .\r\nچنان كه گفتيم ، ابن اياس كتاب جغرافيا را پيش از كتاب تاريخ ، يعنى به چهاردهم شعبان سال 12 سپتامبر 1516 / 922 ه . ، به سر برده . 141 عنوان آن نشق الازهار فى عجائب الاقطار است و به هر حال با كتاب تاريخ وى قابل قياس نيست . بدون توجّه به هدف مؤلّف ، كه در مقدّمه آمده و تدوين مخلوطى از تاريخ و جغرافياست ، خواندن كتاب مايهء نوميدى مىشود . در مقدّمه گويد كه در كتاب خود از « عجايب مصر و طلسمات استوار كه حكيمان در آن نهاده‌اند ، نكته‌ها از سرگذشت ملوك قديم ، بناهاى محكم كه در مصر و بلاد ديگر ساخته‌اند ، اخبار نيل ، اهرام ، و عجايب ولايتهاى تابع مصر و نواحى و اقطار آن » سخن خواهد كرد . و در يك نسخهء خطّى موجود در قاهره در صفحه عنوان اضافه شده : « و اخبار بلاد ، درياها ، درختها ، جزيره‌ها ، كوهها ،\r\n\r\n","description":"","footnote":"","page_name":" 389 ","page_number":403},
  {"content":"\r\n\r\nچشمه‌ها ، چاهها ، ديرها ، كليساها ، و قصرها » . 142 گفت و گو منحصر به مصر نيست ، ولى در همهء قسمتهاى كتاب مصر مقام اوّل دارد . بىنظمى كتاب همانند آشفتگى مطالب آن است . تأليف اين اياس بر طبق معمول با مختصرى از جغرافياى نجومى و تقسيم زمين به هفت اقليم آغاز مىشود ، و وصف مناطق به ترتيب از مغرب اقصى و مغرب اوسط و مغرب ادنى است .\r\nاسكندريّه و خراج مصر و نيل و سودان اهميت خاص دارد . گزارشى از راه مصر به شام ميان كتاب مىدود و به دنبال آن مؤلّف مىخواهد تا حدّى نظم را رعايت كند . سخن از شام آغاز مىشود و به دنبال آن از ارمنستان و سرزمين جزيره و عراق سخن مىرود و پس از آن رشتهء ترتيب پاره مىشود ، حتّى در همين قسمتها نيز ذكر مكانهاى جغرافيايى يك بار طبق حروف الفباست ولى باز در قسمتهاى مختلف چند بار مكرّر مىشود . پس از آن مؤلّف از موضوعات مختلف و گوناگون چون شهرها ، اقطار ، درياها ، جزيره‌ها ، رودها ، كوهها ، اهرام ، ديرها ، عيدها ، و تقويم قبطى گفت و گو مىكند . در كتاب ابن اياس نكته‌هايى از اخبار يمن ، حجاز ، هند ، اندلس ، و بعضى از آثار و بناهاى روم هست ؛ از گفت و گوى روس و بلغار نيز غافل نمىماند .\r\nبدين سان با كتابى سروكار داريم كه نمونهء كامل مؤلّفات تفريحى است و جزو سلسله‌اى است كه ابن فقيه آغاز كرده و در واقع هم او به سر برده است .\r\nكتاب جغرافياى ابن اياس تاكنون چاپ نشده ، ولى از روى قطعاتى كه لانگلس و آرنولد در آغاز اين قسمت انتشار داده‌اند و هم از مقاله فون كرمر دربارهء آن قضاوت مىتوان كرد . آمارى در نيمهء قرن گذشته آن را يك كتاب « نقلى كاملا درجه دوّم » توصيف كرده ، 143 ولى معترف است كه محتملا وى به يكى از متون ادريسى كه به ما نرسيده مراجعه كرده است .\r\nاين قضيّه دربارهء همهء بخشهاى كتاب صادق است ، مطالب آن نقلى خالص است ، ولى گاه و بىگاه سطورى درخشان در آن هست . مثلا در توصيف بلاد نوبه همانند مقريزى به كتاب اسوانى ، مؤلّف قرن دهم ، مراجعه كرده 144 كه به دست ما نرسيده است . در قسمت مصر ، فهرستى از اندازه گيريهاى طغيان نيل در طى سالها به دست مىدهد كه متنى كاملتر از آن در اين باب به دست نيست . لانگلس ، انظار را متوجّه اين فهرست كرد و در كتاب خويش انتشار داد . بايد بگوييم كه ابن اياس در ديگر قسمتهاى كتاب ، بر مأخذ مكتوبى تكيه دارد كه در انتخاب آنها ماهر نبوده است . با وجود آنكه به دوران مماليك ، در نتيجهء مناسبات با دولت اردوى زرين ، اطلاعاتى فراوان دربارهء جنوب روسيه فراهم آمده بود و گروهى از مؤلفان مصرى چون : عمرى و قلقشندى و عينى ، از آن استفاده كردند ، ابن اياس اطّلاعاتى به دست مىدهد كه مربوط به قرن دهم / چهارم ه . است و روايت اقليشى ، يعنى ابو حامد غرناطى ، را دربارهء بلغار نقل مىكند و لازم نمىداند بگويد كه مربوط به دوران پيش است . وى نيز ، چون مؤلّفان سلف ، روس را به\r\n\r\n","description":"","footnote":"","page_name":" 390 ","page_number":404},
  {"content":"\r\n\r\nسه طايفه تقسيم مىكند 145 و درياى قزوين را به اقيانوس منجمد شمالى پيوند مىدهد . 146 براى آنكه انديشه‌اى از تصوّر ابن اياس و محيط خاص وى دربارهء جهان به دست داده باشيم ياد اين نكته كافى است كه گويد چيزى دربارهء اقيانوس اطلس دانسته نيست « زيرا كسى جرئت رفتن بر آن ندارد » . 147 اين مطلب يك قرن پس از كشف دنياى جديد به وسيلهء كريستوف كلمب و مدتها پس از گردش و اسكوداگاما به دور قسمت جنوبى قارّهء افريقا و وصول به هندوستان ، كه به كمك يك دريانورد عرب صورت گرفت ، به قلم آمده است . ظاهرا ابن اياس از اطّلاعاتى كه خيلى به او نزديكتر بوده ، چون روايت مقريزى دربارهء وصول يك سفارت چين به مصر ، كه به سال 1352 / 1338 ه . از راه دريا انجام گرفت ، 148 غافل مانده است .\r\nبه همين ملاحظات بايد مؤلّفات وى را جزء مكتب قديم جغرافيايى عرب بدانيم كه از قرن دهم تا قرن دوازدهم رواج داشت . در كتاب ابن اياس هيچ نشانى نيست كه وى از وسعت دامنهء جغرافيا به نزد غربيان ، كه احيانا پيش بعضى از شرقيان نيز انعكاس داشت ، اطّلاع داشته است . بجز جغرافى شناسان از نوع ابن اياس گروه تازه‌اى نيز بودند كه توان گفت مكمّل نمونه‌هاى جغرافياى غرب به شمار مىروند ، و در ميان جغرافى شناسان مغربى به بعضى از آنها برخورد كرديم ، ظاهرا فعاليّت دريا نوردى در حوضهء درياى مديترانه در انتقال اين گونه اطّلاعات از اروپا مؤثّر بوده است . چنان كه به دوران بعد خواهيم ديد كه چگونه جغرافياى دريانوردى ميان عربان رواج يافت و ، به رونق و ابداع ، از همهء رشته‌هاى جغرافيا سبقت گرفت ، و آثار جغرافيايى كه در اين زمينه پديد آمد چنان به زبان عربى و تركى پيوسته است كه جدا كردن آن از همديگر آسان نيست . ضمن فعاليّت اين دوران خواهيم ديد كه بجز مذهب كهن در نوشته‌هاى جغرافيايى ، كه تا قرن بيستم نيز دوام داشت ، مسير تازه‌اى به وجود آمد كه تغييرات عمده‌اى را كه در تمدّن انسانى رخ داده بود منعكس مىكرد ، ولى پيش از آنكه به اين موضوع بپردازيم ، بايد وضع نوشته‌هاى جغرافيايى را در شام و دور تر از آن در مناطق فارسى زبان به قرنهاى چهاردهم و پانزدهم / هشتم و نهم ه . ببينيم .\r\n\r\n","description":"","footnote":"","page_name":" 391 ","page_number":405},
  {"content":"\r\n\r\n\r\nفصل 18 جغرافياى اقليمى در شام و فلسطين به قرنهاى چهاردهم و پانزدهم / هشتم و نهم ه .\r\nنوشته‌هاى جغرافيايى در مناطق واقع در شرق مصر ، طى قرون پيش از فتح عثمانى رونقى نداشت . از جمله مؤلّفات شام كه مضمون عام دارد از يك كتاب كيهان نگارى نام مىتوان برد كه رواج مستمر يافت ؛ در صورتى كه نمودار پيشرفت اين رشته نيست بلكه نشانهء انحطاط آن است . بسيارى از مؤلّفاتى كه در اين دوران پديد آمد در زمينهء جغرافياى اقليمى است و بخصوص از شهرهاى بزرگ سخن دارد و مىتوان رشتهء آن را در كتابهايى كه مكمّل يكديگر نيست ، بلكه هدفهاى مختلف دارد ، تعقيب كرد . مناطق واقع در شرق شام در اين دوران در نوشته‌هاى عربى اثر قابل ذكرى به وجود نياورد .\r\nكتاب كيهان نگارى كه بدان اشاره كرديم مكرّر چاپ شده و نسخه‌هاى خطّى فراوان از آن هست كه عنوان خريدة العجائب و فريدة الغرائب 1 دارد و در اين باره اختلاف نيست ، امّا وضع مؤلّف مهم است . اكنون در اين نكته اتّفاق نظر وجود دارد كه مؤلّف سراج الدّين ابو حفص عمر بن الوردى است ( متوفّى به سال 1457 / 861 ه . 2 و به روايت ديگر حدود سال 1446 / 850 ه . ) . 3 مدّتى دراز تأليف كتاب به همنام وى ، زين الدّين ابن الوردى ، نسبت داده مىشد كه يك قرن پيش از وى مىزيسته ( متوفّى به سال 1349 / 749 ه . ) . 4 اين خلط در محيط عربى به وجود آمد و در بعضى از نسخه‌هاى خطّى و مؤلّفات كتابشناسى منعكس شد و از آنجا به محافل علمى اروپا راه يافت . دربارهء ابن الوردى نخست ، اطّلاعات ما بيشتر است ؛ از جمله اينكه در شام مىزيسته ، مدّتى قاضى حلب بوده ، مؤلّفاتى در زمينهء فقه و ادب به جا نهاده ، و به عنوان شاعر نيز شهره شده . و شايد به همين جهت كتاب كيهان نگارى به او انتساب يافته است . در عوض از ابن الوردى دوّم چيزى نمىدانيم و گويا از همان خاندان بوده است و چون كتاب به شاهين مؤيّدى ، فرمانده حلب ، 5 تقديم شده توان گفت كه مؤلّف ، شامى و اهل حلب بوده است . 6\r\n\r\n","description":"","footnote":"","page_name":" 392 ","page_number":406},
  {"content":"\r\n\r\nكتاب او از نوع كيهان نگارى قزوينى و دمشقى و ديگران است . يكى نقشهء جهان با توضيحات كافى در آغاز كتاب آمده ، و سپس مطلب به چهارده ( و گاهى پانزده ) فصل تقسيم مىشود . 7 تعداد و تقسيمات و اصل فصول در نسخه‌هاى خطّى يكسان نيست ، ولى تركيب عمومى كتاب تغيير نمىيابد و مانند ديگر مؤلّفات كيهان نگارى است . در فصل اوّل ، كه از همهء فصول ديگر مفصّلتر است و بيشتر از ثلث كتاب را فرا مىگيرد ، از اقطار و ولايتها و شمار شهرهاى آنها سخن مىرود ، فصل دوّم از خليجها و درياها سخن دارد ، سوّم از جزيره‌ها ، 8 چهارم از عجايبى كه مايهء عبرت است ، پنجم از رودهاى معروف ، ششم از چشمه‌ها و چاهها ، و هفتم از كوههاى بلند . از فصل هشتم ، كه از خواصّ سنگهاى گرانبها سخن مىگويد ، كتاب تا حدّى تخصّصى مىشود . فصل نهم در معادن و جواهر است ، دهم در گياهان و ميوه‌ها و خواصّ آنها ، يازدهم در بقولات ، و دوازدهم در عفلهاى مختلف . فصل سيزدهم از بذرهاى گونه‌گون سخن دارد و فصل چهاردهم خاصّ حيوانات و پرندگان است . در نسخه‌ها و متنهاى مختلف كتاب ، غالبا به دنبال اين فصل ، مطالبى هست كه محتملا نسخه برادران افزوده‌اند ، از جمله سؤالات معروف عبد اللّه بن سلام از پيمبر - عليه الصلاة و السلام - و نيز قسمت مهمى كه از اصل جهان و روز رستاخيز سخن دارد و به قصيدهء شاعرى گمنام در وصف نهايت جهان خاتمه مىيابد . 9 بىگفت و گو مؤلّف اين قسمت را از كتاب البدء مقدسى گرفته و ضمن سخن بدان اشاره مىكند . و هم در اين قسمت از وقت خلقت جهان و خلايقى كه پيش از آدم بوده‌اند و شمار جانها و مدت زمان از آدم تا وقت تأليف كتاب سخن مىرود كه در بعضى از موارد مطالب مقدّسى عينا نقل شده و در موارد ديگر كم و بيش تعديل يافته است . 10 محتواى كتاب ، با ديگر مؤلّفات كيهان نگارى تفاوت كلّى ندارد . ولى تصادفى نيست كه كلمهء « عجايب و غرايب » در عنوان آمده ، زيرا اين قسمت مورد توجّه مؤلّف بوده و در همهء كتاب اثر مشخّص دارد و به همين جهت كيهان نگارى ابن الوردى در شرق رواج گرفت و نسخه‌هاى بسيار از آن به غرب راه يافت . به اين مناسبت بايد بگوييم كه از آغاز قرن هجدهم تا يك قرن بعد كتاب ابن الوردى مورد علاقهء خاور شناسان اروپا بود ، ولى بتدريج رونق آن كم شد و به صف دوّم رفت و جاى خويش را به مؤلّفات كيهان نگارى سنگين‌تر داد . مدتها پيش از آن نيز در محيط عربى دربارهء ارزش كتاب گفت و گو بود . در اين مورد نظر حاجى خليفه ، مورّخ كتب و دانشمند كتابشناس معروف كه در جغرافيا نيز دست داشت ، جالب است كه ضمن بحث مفصّل دربارهء مؤلّف ، بر خلاف محافظه كارى و اعتدالى كه در او سراغ داريم ، به تندى و طنز مىگرايد و مىگويد : « كتابى است كه نصف اوّل آن در ذكر اقليمها و ولايتهاست و بقيه در احوال معدن و گياه و حيوان . در آغاز آن دايره‌اى شامل نقشهء اقليمها و درياها آورده و چنان\r\n\r\n","description":"","footnote":"","page_name":" 393 ","page_number":407},
  {"content":"\r\n\r\nپنداشته كه واقع نيز چنين است ، در صورتى كه مايهء گمراهى از حق و واقع مىشود ؛ چه ، وى از فنّ جغرافيا بىخبر است و نقشهء وى درخور قياس با نقشه‌هاى ديگر نيست ؛ با اين همه ، به رسم عربى نويسان و نويسندگان غافل از علوم عقلى ، اخبار واهى و مطالب محال آورده است . كتاب ميان مردم سست عقل همانند مؤلّف رواج دارد و آغاز آن چنين است « الحمد للّه غافر الذنب و قابل التوب » [ يعنى ستايش خداى را كه بخشندهء گناه است و پذيرندهء توبه 
  ] و گويا مؤلّف به همين كتاب و گناهان امثال آن اشاره كرده است . » 11 نمىتوان با ارزشيابى حاجى خليفه موافق نبود ؛ كتاب يك مقدّمهء بسيار عادى در جغرافيا و تاريخ طبيعى است كه هيچ گونه ارزش قابل ملاحظهء علمى ندارد . 12 علاقهء مؤلّف به خرافات و عجايب ، 13 كتاب را به صف حكايات قصه سرايان ، كه از آغاز تمدّن عربى شهرت نيكو نداشت ولى ميان عامّه رواج يافت ، درآورده است . قسمت بيشتر كتاب قصه‌هاى خيالى و عجايب و غرايب گونه‌گون است 14 و اطّلاعات درست بسيار كم دارد . 15 جاى آن نه ميان آثار معتبر جغرافيايى ، بلكه در صف كتب متوسّط و معمولى است ، ولى نبايد مانند حاجى خليفه 16 مطلقا آن را بىفايده دانست .\r\nدر كتاب ابن الوردى ، با وجود همهء اين ملاحظات ، مطالبى هست كه منابع آن به دست ما نرسيده است . 17 معمولا خريدة العجائب را رونويس كتاب حرّانى ، مؤلّف قرن چهاردهم / هشتم ه . مىدانند 18 كه سابقا از او سخن داشته‌ايم ، ولى ، پس از مطالعهء دقيق ، اين نظر را به طور مطلق نمىتوان پذيرفت . ابن الوردى شخصا منابع خود را ياد مىكند كه بطلميوس ، بلخى ، مسعودى ، مراكشى ، نصير الدّين طوسى ، و كسان ديگر را جزو آن مىبينيم . 19 معمولا اشاره به مؤلّفات مختلف به عنوان منبع گونه‌اى دفاع از خود تلقى مىشود ، و دربارهء ابن الوردى نيز چنين است .\r\nنام حرّانى در فهرست منابع وى نيست ، در صورتى كه به او دين فراوان دارد ؛ ولى تنها مديون او نيست . متأسّفانه ما نمىتوانيم دو متن را با هم مقايسه كنيم . تأثير قزوينى نيز كمتر از حرّانى نبوده است . 20 بىگفت و گو ابن الوردى كتاب قزوينى را مىشناخته ، و مدنيكوف ، خاور شناس روسى ، ضمن تحقيق در قسمت فلسطين كتاب ابن الوردى ، اين نكته را تأييد مىكند . 21 تأثير دمشقى و ادريسى نيز به همين نسبت بوده است .\r\nابن الوردى ، در ضمن گفت و گو از جاهاى دور از هم ، چون سيسيل 22 و فلسطين ، 23 از ادريسى استفاده كرده است . نيز با مؤلّفان ديگر كه كمتر مشهور بوده‌اند ، همچون مقدسى صاحب كتاب البدء ، به خوبى آشنا بوده است . 24 به اين ملاحظات ناچار بايد بگوييم كه قلمرو اطّلاعات وى به قدر كافى وسعت داشته و به هر حال حرّانى تنها منبع وى نبوده است .\r\nدر كتاب ابن الوردى به ذكر اروپا و آسياى شمالى يا هند كمتر برمىخوريم و جالبتر از\r\n\r\n","description":"","footnote":"","page_name":" 394 ","page_number":408},
  {"content":"\r\n\r\nهمهء مطالب او قسمت افريقا و شام است . 25 در گفت و گو از روس و اروپاى شرقى بر مسعودى و سلام ترجمان تكيه دارد . 26 آشنايى او با ابن فضلان به وسيلهء منبعى ديگر بوده است . چون كتابش داراى موادّ متنوع است ، نكات پر ارزشى مىتوان در آن يافت . آمارى ، مورّخ سيسيل ، معلوم داشته كه تنها او روايت مربوط به يك پل بزرگ به طول يكصد و پنجاه متر را ميان تراپانى و سيسيل آورده است . 27 تشنر نيز ضمن تحقيق دربارهء قسطنطنيهء پيش از فتح عثمانى نشان داده كه كاملترين گزارش اين شهر كه از صدر اوّل اسلام در منابع اسلامى آمده ، همان است كه ابن الوردى به‌جا گذاشته است . 28 بار ديگر معلوم مىشود كه حتّى چنين كتابى را ، كه به طور كلّى ملاحظات منفى دربارهء آن داشته‌ايم ، نمىتوان به دور انداخت .\r\nتوان گفت كه قضاوت حاجى خليفه دربارهء نقشهء ابن الوردى بيطرفانه نيست . نقشهء مذكور از آغاز قرن نوزدهم ، كه يوهانس آن را از روى نسخهء پاريس و تورنبرگ بر اساس نسخهء اوپسالا منتشر كرد ، معروفيت يافته است . پس از آن ، مژيك از روى نسخهء گوتا چاپ عكسى آن را منتشر كرد . 29 اخيرا ميلر در كتاب مفصّل خود ، هفدهم نمونه نقشه را از روى بيست نسخهء خطّى آورده است . 30 همهء اين نمونه‌ها از نقشهء مدوّر جهان است كه از اطلس اسلام گرفته شده و بىگفت و گو شيوهء آن از نقشهء اصطخرى است . 31 نقشهء ابن الوردى از لحاظ فنّى بدتر از نقشه‌هاى ديگر نيست ، بنا بر اين مبناى قضاوت سخت حاجى خليفه را نمىتوان درست دانست .\r\nبه نظر ميلر چون نسخه‌هاى كتاب فراوان بوده نقشه نيز به صورتهاى گونه‌گون درآمده كه مىتوان آن را طبقه بندى كرد . 32 اين فرض درست است كه اختلاف در متن نقشه به احتمال قوى مربوط به مؤلّف نيست ، بلكه كار نسخه بردار است 33 كه به اقتضاى بصيرت خود مىتوانسته ، به خلاف نسخهء اصل ، اضافات و تعديلاتى در آن پديد آورد . نقشهء ابن الوردى نيز ، چون كتابش ، رواج و انتشار بسيار يافته و نقشه‌هاى ديگر را از عرصه به در كرده است ، ولى علاقهء به مسائل داستانى در نوشته‌هاى نقشه اثر كرده ، امّا اين قضيّه منحصر به نقشهء ابن الوردى نيست . در نقشهء وى محل كوه قاف و عرش شيطان و سرچشمهء حيات را مىبينيم 34 ولى مواردى نيز هست كه مايهء غناى اصطلاحات جغرافيايى است . در قسمت اروپا ، بالكان و آلمان و ديگر اقوام مسيحى براى اولين بار روى يك نقشهء عربى نمايان شده است . 35 ضمنا بايد بگوييم كه بعضى از قسمتهاى تحليل ميلر خالى از ابهام نيست و محتاج تحقيق است . بيشتر نسخه‌هاى ابن الوردى ، بجز نقشهء مدوّر جهان ، يك نقشهء قبله نيز دارد كه سمت قبله را نسبت به شهرهاى مختلف نشان داده است . 36 شهرت خريدة العجائب از حدود جهان عرب گذشت و به رقابت عجايب المخلوقات قزوينى برخاست . يك ترجمهء فارسى آن نيز معروف است ، 37 ولى ظاهرا ترجمه‌هاى تركى 38\r\n\r\n","description":"","footnote":"","page_name":" 395 ","page_number":409},
  {"content":"\r\n\r\nكه به گفتهء تشنر ، خبرهء تاريخ جغرافياى ترك ، كمتر از پنج نيست رايجتر است . 39 جالب آنكه قديمترين ترجمهء تركى كتاب ابن الوردى كمى پس از تأليف متن عربى ، يعنى پيش از تسلّط تركان بر قسطنطنيه ، به وجود آمد 40 و ترجمه‌هاى ديگر مربوط به قرن شانزدهم / دهم ه .\r\nاست . 41 آخرين ترجمهء تركى را محمّد عاشق در حدود سال 1598 / 1006 ه . ضمن تأليف بزرگ جغرافيايى خود ، مناظر العوالم ، كه دربارهء آن بتفصيل سخن خواهيم داشت آورده است . 42 چون نسخه‌هاى فراوان از كتاب ابن الوردى به اروپا راه يافت ، بسيار زود توجّه دانشوران را جلب كرد . مبتديان كه منابع ديگر نداشتند ناچار بودند موضوع تحقيقات خود را از آن استخراج كنند ، و البتّه مطالبى كه موجب شهرت كتاب در شرق شده بود چندان مورد توجّه آنان نبود . سلسيوس علامهء مشهور ، افكار را به قسمت تاريخ طبيعى - بخصوص مطالب مربوط به گياهان - جلب كرد . از هنگامى كه اوريويليوس به كتاب پرداخت و به سال 1752 قسمت مربوط به درخت خرما را منتشر كرد ، خريدة العجائب تا حدّى جزو برنامهء دانش سوئدى شد ، و هيلاندر ( 1784 - 1823 ) ، 43 فكس ( 1786 ) ، 44 و تورنبرگ ( 1835 - 1839 ) 45 فصولى از آن را انتشار دادند . دانشوران مناطق ديگر نيز در اين باب كار كردند ؛ علامه كولر كه تحقيق گرانقدر دربارهء ابو الفدا دارد ، قسمت شام كتاب ابن الوردى را چاپ كرد ( 1766 46 و 1786 ) . دوگين نيز به سال 1789 تحليلى از همه كتاب كرد كه تا حدّى شهرت آن را استحكام داد . 47 قرن ، دانشمند بزرگ ما ، فعاليّت علمى خويش را با ابن الوردى آغاز كرد و نخستين تحقيق عالمانهء او ، كه به سال 1804 انتشار يافت ، قسمت مصر ابن الوردى با ترجمه و حواشى بود . 48 از نيمهء قرن نوزدهم ، كه مؤلّفات بزرگ و گرانقدر به اروپا رسيد ، ستارهء ابن الوردى رو به افول رفت و اكنون اهميت وى تنها از اين روست كه كتاب وى آخرين كيهان نگارى عربى به شمار است ، يعنى رشته‌اى كه با كتاب قزوينى به اوج رسيد و با كتاب ابن الوردى علائم انحطاط ، اگر نه سقوط ، آن نمايان شد .\r\nدر تمام اين دوران ، تأليف در زمينهء جغرافياى اقليمى در شام و فلسطين رواج بسيار داشت ، ولى حاصل كار با آنچه در مصر ديديم متفاوت بود و به اندازهء مؤلّفان مصر به مسائل اداره و فعاليّت ديوانهاى دولتى نمىپرداخت و عجب نبود ، زيرا پيوسته مصر مقرّ دولت بود و همهء مراجع ادارى كه در آنجا به وجود مىآمد در شام نيز به نسبت زياد مورد توجّه بود .\r\nمؤلّفات شامى بندرت در راه خطط مصرى ، يعنى وصف شهرها و پايتختها به ترتيب محلات ، گام مىزد . تنها نقطهء مشترك آن با مؤلّفات مصر اين بود كه علاقه‌اى را كه مصريان به قاهره داشتند تا حدّى صرف شهرهاى بزرگ شام ، چون دمشق و قدس و حلب ، مىكرد ولى بيشتر از خطط به رشتهء قديمى « فضائل » و « محاسن » مىپرداخت كه از قرنهاى هشتم و نهم ريشه داشت .\r\n\r\n","description":"","footnote":"","page_name":" 396 ","page_number":410},
  {"content":"\r\n\r\nالبتّه اين رشته قطع نشده بود ، ولى پيدايش و رواج رشته‌هاى ديگر گهگاه مايهء غفلت از آن شده بود ، امّا به عللى چند از نو نيرو گرفت و به مقام اوّل رسيد . اين رشته به رسوم كهن بستگى شديد دارد ، هر مؤلّفى كار مؤلّف سابق را تكميل مىكند و احيانا تغييرات كمى در آن مىدهد .\r\nبه قرن شانزدهم / دهم ه . ، يعنى به دوران تسلّط عثمانى ، اين رشته بيشتر از همه رشته‌هاى جغرافيايى مورد رغبت خوانندگان بود .\r\nاز پيش ، ضمن گفت و گو از آثار جالب محلى ، ديديم كه علاقه به جغرافياى اقليمى در كار مورّخ قرن پانزدهم شام ، عزّ الدّين بن شدّاد ، انعكاس يافت ، جلد دوّم تأليف وى احيانا عنوان مستقل محاسن اقليم دمشق مىگيرد و بدين سان محور اساسى توجّه وى را نمودار مىكند . در قرن پانزدهم / نهم ه . رشتهء « فضائل » در كتاب عبد اللّه بن محمّد بدرى دمشقى بهتر جلوه مىكند 49 كه البتّه چندان ارزش ادبى ندارد . دربارهء مؤلّف چيزى نمىدانيم جز اين كه كتاب خود را در حدود سال 1482 / 887 ه . به سر برده . 50 و در ربع آخر قرن پانزدهم كتابهاى ديگرى تأليف كرده ، و وفات وى را گاه به سال 1503 / 909 ه . مىدانند . 51 مىتوان پنداشت كه وى مدّتى دراز از عمر خويش را در دمشق گذرانيده و آنجا را نيك مىشناخته ؛ اين قضيّه را از خلال كتاب نزهة الانام فى محاسن الشام وى مىتوان دانست كه به كمك نسخهء خطّى پاريس از روزگار دوساسى 52 و كاترمر 53 مورد توجّه دانشوران است و سوور ، خاورشناس فرانسوى ، قسمتهايى از آن را با ترجمهء فرانسه منتشر كرده است . 54 در همين اواخر تمام كتاب در قاهره چاپ شده 55 و يك نسخهء خطّى خوب آن در كتابخانهء مؤسّسه مطالعات شرقى هست . 56 مؤلّف در كتاب خود گزارشى از ديدنيهاى جالب يا ، به تعبير خود ، « محاسن » دمشق و جاهاى نزديك آن مىآورد و از مسجدها و حمّامها و گردشگاهها سخن مىكند . از دهكده‌ها و محلهاى مشهور و گلها و گياهها و درختان ميوه نيز غافل نمىماند . در قسمت اوّل مقدارى توضيحات تاريخى و معمارى به دست مىدهد و در قسمت ديگر احيانا توضيحاتى دربارهء كيفيت فراهم آوردن و آبيارى آن دارد و كتاب را با گفت و گو از صحابيان ، مشاهير رجال مقيم دمشق ، قبرستانها ، و قبور معروف آن ختم مىكند . تقسيم مطالب كتاب نامتناسب است ؛ ظاهرا مؤلّف به درختان و گلها و بقولات و ميوه‌هاى دمشق و اطراف علاقهء مفرط داشته و تقريبا سه چهارم كتاب را بدان اختصاص داده است . از مؤلّفات مربوط به طب و گياهشناسى مطالبى نقل مىكند و گاه و بىگاه توضيحاتى مىدهد كه ممكن است براى اهل خبره جالب باشد . 57 روش نگارش بىتكلّف نيست و به اقتضاى موضوع شواهد شعرى در آن پراكنده است . تقسيم بندى كتاب نامنظّم است . غالبا سخن را چنين آغاز مىكند : « و از جمله محاسن ( دمشق ) شام چنين و چنان است » . 58 براى آنكه تصوّرى از روش تأليف وى و ديگر مؤلّفان عرب به دست داده\r\n\r\n","description":"","footnote":"","page_name":" 397 ","page_number":411},
  {"content":"\r\n\r\nباشيم بايد بگوييم كه با وجود آن كه ظاهرا مقيم دمشق بوده و آنجا را نيك مىشناخته در گزارش مسجد جامع شهر به روايت ابن جبير ، جهانگرد اندلسى ، مراجعه كرده 59 كه مربوط به قرن دوازدهم / ششم ه . است و اين كار پيش همهء جغرافى شناسان عرب معمول است . ظاهرا گزارش ابو البقاء در شام شهرتى يافته بود و در قرن شانزدهم / دهم ه . بصروى ، 60 كه بعدها در متن كتاب به او برمىخوريم ، براى گفت و گو از همين موضوع بدان مراجعه كرده است .\r\nجغرافياى اقليمى دمشق و شام رونقى داشت امّا با رونق جغرافياى فلسطين و مخصوصا قدس قابل قياس نبود . به آسانى مىتوان در قرنهاى چهاردهم و پانزدهم / هشتم و نهم ه .\r\nدست كم ده مؤلّف را برشمرد كه كتابهايى مفصّل در اين زمينه به جا گذاشته‌اند . اين قضيّه تصادفى نيست ، زيرا به رسوم بسيار كهن ارتباط پيدا مىكند كه با نشر حديث و لغت در قرنهاى نهم و دهم / سوّم و چهارم ه . پيوسته بوده است . به علاوه ، در مورد فلسطين دلايلى خاصّ وجود دارد كه آنجا را در دورانهاى معيّنى مورد توجّه همهء جهان اسلام مىكرده است . و به همين جهت مؤلّفان اين گونه كتابها نه تنها از مردم فلسطين و شام بلكه مصرى نيز بوده‌اند .\r\nفراموش نبايد كرد كه مصر و مناطق وابستهء به آن در قرون اخير و پيش از تسلّط عثمانى پيشاهنگ نهضت آزادى فلسطين و مناطق مجاور آن از تسلّط صليبيان بود . تاريخ اين نهضت در تعداد بيشمارى آثار مكتوب انعكاس يافته و از اين جهت در خور تحقيقى جداگانه است كه همهء دوران ، از صلاح الدّين تا محمّد فاتح ، را دربرگيرد . نظر مسلمانان دربارهء فلسطين كاملا همانند نظر مسيحيان بود كه به دوران جنگهاى صليبى شكل گرفت . « 1 » نوشته‌هاى تبليغى ريشه‌دارى پديد آمد به اين خلاصه كه فلسطين و همهء سرزمين شام ارض موعود مسلمانان است و هيچ كس نبايد به آن دست اندازى كند . مقبرهء پيامبران كه در فلسطين بود و معابد و مشاهد كهنسال آنجا نيز حالت قدسى گرفت كه فقط از قدس مكّه و مدينه كمتر بود و در اواخر قرون وسطا زيارت اين اماكن نيز معمول شد ، و اين نيز مؤلّفات مربوط به آنها را ، كه هم از نظر تبليغى و هم از نظر آشنايى مسلمانان با سرزمين مذكور مورد نياز بود ، رواج فوق العاده داد . دعوتگران پيوسته مىگفتند كه براى خشنودى خدا مىبايد به زيارت فلسطين رفت و به مؤسّسات عبادتى و خيريه و علمى آن صدقه داد و انفاق كرد .\r\nاثر دعوت تبليغاتى تنها تحريك عواطف دينى نبود ، بلكه دانشوران به توضيح جنبه‌اى\r\n\r\n\r\n","description":"","footnote":"\r\n( 1 ) دكتر بنت الشاطى در توضيحات خويش بر ترجمهء عربى كتاب ( چاپ مصر ) ، كه در آغاز بدان اشاره شد ، مىگويد :\r\nبه اين عموميت حكم دادن به تشابه بودن نظر مسلمين و صليبيها در مورد فلسطين ، درست نيست ، زيرا نظر علمى كه حقوق تاريخى ، فرق قائل است ميان جنگجويان افزون طلب ( صليبيها ) و آزادى طلبان مجاهد ( مسلمانان ) . - و .\r\n","page_name":" 398 ","page_number":412},
  {"content":"\r\n\r\nديگر از قضيّهء فلسطين ، كه اهميت دنيوى داشت ، توجّه داشتند و رفته رفته اين انديشه نشو و نما يافت و شكل گرفت كه نه دهم همهء ثروت جهان متعلق به شام است . پيداست كه اين گونه افكار چه علاقه و شورى به وجود آورده بود و مسلمانان احساس مىكردند كه مىبايد نه تنها به پيروى از عواطف دينى بلكه از نظر كشاورزى و بازرگانى آن نيز به آن سرزمين ، براى بهره بردارى از بركات ، سفر كنند . « 2 » شايد تصادفى نيست كه ابو البقاء چنين به گلها و ميوه‌هاى درّه دمشق علاقه داشته و توضيح داده كه چگونه در ولايات ديگر از آن استقبال مىكنند .\r\nنوشته‌هاى جغرافيايى تبليغاتى ، كه رنگ دينى يا دنيوى داشت ، در همهء مراحل تكامل خود با رشد نهضتى كه آن را نهضت آزادى نام داديم پيوسته بود . آغاز نهضت از دوران صلاح الدّين ايوبى يا كمى پيش از آن بود كه بتقريب يك قرن از تسلّط صليبيان بر بيت المقدّس مىگذشت ( 1099 - 1187 / 492 - 583 ه . ) . 61 دوران اوّل نهضت به سال 1291 ميلادى كه مسلمانان عكّا و طرابلس را پس گرفتند به سر رسيد و دوران دوّم تا 1375 ادامه داشت كه مماليك ارمنستان را ضميمهء مصر كردند و با تركان عثمانى رو به رو شدند و ندانستند كه تركان نيز به حماسهء دينى و جنگاورى كم از آنها نيستند . نظر مماليك متوجّه حوضهء مديترانه بود كه پيوسته انتظار مىبردند هجوم از طرف اروپا سواحل مصر و شام را تهديد كند ، به همين جهت دوران سوّم و آخر نهضت آزادى مسلمانان بر ضد صليبيان با عمليات جنگى بر ضد جزيرهء قبرس به سال 1424 آغاز شد كه محتملا رنگ انتقامجويى از صليبيان داشت كه اسكندريّه را به سال 1365 ويران كرده بودند . اين دوران با هجوم نافرجام مماليك براى تسلّط بر جزيرهء رودس ، كه ضمن آن با تركان عثمانى روبه‌رو شدند ، خاتمه يافت . تركان نيز با آنكه از نيمهء قرن پانزدهم / نهم ه . پيكار بر ضد رودس را آغاز كرده بودند فقط در سال 1522 موفّق به تسخير آن شدند . 62 با اين مشخّصات زمانى كه بيان كرديم آسان مىتوان فهميد كه چرا بخصوص در قرنهاى چهاردهم و پانزدهم / هشتم و نهم ه . نوشته‌هاى جغرافيايى مربوط به فلسطين رشد غير عادى داشته است . نبايد پنداشت كه نوشته‌هاى مذكور مربوط به اين دو قرن است ، زيرا در حقيقت مربوط به رسوم بسيار قديم ادبى است كه از بعضى دورانهاى آن سخن مىكنيم . رسوم مذكور قوّت و استمرار فوق العاده داشت و خواهيم ديد كه چگونه احيانا دانشوران وابسته به يك خاندان يا يك مكتب ، به مطالعه در يك موضوع پرداخته‌اند ، و توضيح خواهيم داد كه\r\n\r\n\r\n","description":"","footnote":"\r\n( 2 ) مؤلف مىكوشد براى حوادث و وقايع تاريخى علل مادى و اقتصادى بيابد . و اين مبتنى است بر عقيده او در مورد « تفسير مادى تاريخ » . ولى ، تفسير مادى و عوامل مادى را براى تفسير تاريخى دينى اسلام كافى نمىدانيم . تاريخ خود شاهد است كه ما مسلمانان ، بارها و بارها ، صرفا در راه عقيده و ايمان ، بىهيچ لحاظ ديگر ، جان و مال داده‌ايم ( ب ) . - و .\r\n","page_name":" 399 ","page_number":413},
  {"content":"\r\n\r\nچگونه براى تعدادى كتاب يك عنوان انتخاب مىكرده‌اند . متأسّفانه اهميت كمّى اين گونه نوشته‌ها بيشتر از كيفيت آن است زيرا ، به تمام معنى كلمه ، جنبهء نقلى دارد ، و به همين جهت بايد به گفت و گو از مؤلّفات نخستين كه به منزلهء اساس بنا و نمونهء مؤلّفات بعدى است بس كنيم . خواهيم ديد كه اين رنگ تعلّق چنان نفوذ دارد كه در قرن چهاردهم و پانزدهم / هشتم و نهم ه . به مؤلّفات مشابهى برمىخورم كه تكرار يكديگر است ، تا آنجا كه مىتوان آنها را رونويسهاى متعدّد از يك كتاب پنداشت . ارزش اين گونه كتابها به محتوياتى است كه گهگاه افقى گسترده دارد و به موضوعاتى كه از آن سخن داشتيم بس نمىكند ، بلكه از مسائل ديگر تاريخ و جغرافيا و آثار باستان و احيانا نقشه‌نگارى نيز كه از نظر ما مهم است سخن مىكند .\r\nاز اين نوشته‌هاى بسيار فراوان قسمت بسيار كمى انتشار يافته و قسمتى كه بدقّت مطالعه شده خيلى كمتر است ، گر چه بعضى از مسائل آن بارها توجّه دانشوران اروپايى را جلب كرده ، ولى تا كنون گزارشى مختصر ، با توجّه به ملاحظاتى كه ياد كرديم ، دربارهء آن فراهم نشده .\r\nلمينگ ، دانشمند جوان دانماركى ( 1817 ) ، در آغاز قرن نوزدهم ضمن تحقيقى كه دربارهء يكى از مؤلّفان قرن پانزدهم داشت ، از كنار اين مسائل گذشت . فقط در آغاز قرن بيستم مدنيكوف ، خاورشناس روسى ( 1897 - 1903 ) ، ضمن تحليل دربارهء آثار سه تن از مؤلّفان قرن چهاردهم و پانزدهم توانست پاره‌اى مسائل مربوط به منابع آنها و روابطشان را روشن كند . 63 از آن موقع به بعد مطالب فراوانى فراهم آمده ولى تحليل آن از حدود نتايج مدنيكوف جلوتر نرفته است .\r\nاز جملهء مشخصات اين « نوشته‌هاى فلسطينى » به دوران اوّل ، يعنى پيش از روزگار صلاح الدّين ، اين است كه در آنها فلسطين اهميت مستقل ندارد ، بلكه جزو شام به شمار مىرود كه حايز اهميت درجهء اوّل است . كتاب ابو الحسن على الرّبعى كه حدود سال 1043 / 435 ه .\r\nتاليف شده عنوان الإعلام بفضائل الشام و دمشق و ذكر ما فيهما من الآثارات و البقاع الشريفه دارد . 64 اگر نمىدانستيم كه خبرگان نوشته‌هاى فلسطينى ، چون برهان الدّين فزارى از مردم قرن چهاردهم / هشتم ه . يا شمس الدّين سيوطى از قرن پانزدهم / نهم ه . ، 65 بدان مراجعه كرده‌اند از عنوان آن نمىتوانستيم دانست كه در اين كتاب سخن از فلسطين نيز هست . در دوران دوّم تكامل اين گونه نوشته‌ها قدس نيز از لحاظ عنوان تأليفات ، چون دمشق ، حق كامل خود را باز مىيابد . بهترين مثال آن مؤلفى است به نام ابو المعالى المشرّف بن مرجى بن ابراهيم المقدسى 66 كه نمىدانيم كى مىزيسته و به قرن پانزدهم / نهم ه . مجير الدّين 67 بيهوده كوشيده كه زمان حيات وى را مشخّص كند ، و موفّق نشده است ، ولى مىتوان وى را به نهايت قرن پنجم هجرى ، يعنى يازدهم ميلادى ، مربوط دانست ، زيرا از اشارهء ياقوت معلوم مىشود كه وى معاصر مكّى بن ريّان بوده كه هنگام استيلاى صليبيان بر بيت المقدّس كشته شده است . 68 كتاب مقدسى عنوان\r\n\r\n","description":"","footnote":"","page_name":" 400 ","page_number":414},
  {"content":"\r\n\r\nفضائل البيت المقدّس و الشام دارد و نسخهء منحصر به فرد آن در توبينگن هست . كتاب با تاريخ مختصر بيت المقدّس قديم و فتح عرب به روزگار عمر و بناى عبد الملك در حرم مكّه آغاز مىشود 69 و به دنبال آن از فضائل قدس و فضيلت نماز در آن سخن مىرود . اساس مطلب روايت احاديث نبوى است كه در فضيلت قدس آمده و اين رويه پيش مؤلّفان بعدى رواج فوق العاده يافته و برهان الدّين كه از او ياد كرديم و ابن عساكر ( پسر ) 70 و احمد مقدسى تبعيّت از آن كرده‌اند . 71 بالاخره در حدود سال 1106 / 500 ه . به عنوان مفرد و مستقل فضائل بيت المقدس برمىخوريم كه متعلّق به كتاب ابو بكر بن محمّد بن احمد واسطى است . وى نيز جزو مؤلّفانى است كه مجير الدّين ياد كرده امّا نتوانسته زمان حيات وى را بدقّت معيّن كند . 72 به دلايلى كه فهم آن مشكل نيست ، « نوشته‌هاى فلسطينى » بعد از تسلّط صليبيان بر بيت المقدّس و استرداد آن به وسيلهء صلاح الدّين ، همچنان رونق داشت و احيانا شخصيتهاى بزرگى چون مورّخ واعظ دعوتگر مشهور ، ابو الفرج عبد الرحمن بن جوزى ( متوفّى به سال 1200 / 597 ه . ) ، در آن شركت داشتند . 73 نفوذ وعظ وى در قاطبهء مردم كه گهگاه آنان را به خيابانها مىكشيد ، نشان مىدهد كه چرا فلسطين موضوع خطبه‌هاى وى بود و رسالهء فضائل القدس را فصلى از تأليف بزرگ خود ، مثير الغرام الى ساكنى الشام ، مىدانست . 74 اين گونه نوشته‌هاى جغرافيايى عملا با دعوت آزادى ارتباط داشت كه در حد گفتار نمىماند ، بلكه احيانا به عمل نيز مىرسيد .\r\nيك حادثه از زندگى نوه و شاگرد ابن جوزى ، يعنى مورّخ معروف به سبط ابن جوزى ( متوفّى به سال 1257 / 654 ه . ) كه از خود او معروفتر شد ، شاهد اين سخن است كه وى نه فقط اهل دمشق را به پيكار فرنگان دعوت مىكرد ، بلكه شخصا در رأس يك حملهء سپاهى خوش انجام بر شهر نابلس شركت كرد . 75 پس از يك قرن و نيم كتاب ابن جوزى از جملهء منابع رساله‌اى همانند آن بود كه نويسندهء بزرگ تاج الدّين عبد الوهاب سبكى به وجود آورد . 76 به دوران ابن جوزى ، يعنى در حدّ فاصل ميان قرنهاى دوازدهم و سيزدهم / ششم و هفتم ه .\r\nدو تن از يك خاندان دمشقى بنى عساكر كه مورّخان معروف داشت در « نوشته‌هاى فلسطينى » شركت داشتند : يكيشان قاسم بن عساكر ( متوفّى به سال 1203 / 600 ه . ) فرزند مؤلّف فرهنگ زندگينامه‌اى معروف بود 77 كه روش پدر گرفت و در دمشق به وعظ اشتغال داشت و به قاهره و قدس نيز سفر كرد و به سال 1200 / 596 ه . كتاب خود را دربارهء مسجد الاقصى در آنجا بخواند . 78 مىتوان تصوّر كرد كه در آن هنگام ، كه بيشتر از بيست سال از آزادى شهر از تسلّط صليبيان نگذشته بود ، اين گونه موضوعات چه رواجى داشته است . كتاب وى عنوان الجامع المستقصى فى فضائل المسجد الأقصى داشت و از جملهء منابع او ابو المعالى المشرّف بود كه ياد وى گذشت . 79 بىگفت و گو ابن عساكر از مؤلّفات پدر نيز استفاده كرده و اين ، ارزش كتاب وى\r\n\r\n","description":"","footnote":"","page_name":" 401 ","page_number":415},
  {"content":"\r\n\r\nرا بالا مىبرد ، زيرا پدر به امانت علمى شهره است . 80 كتاب ابن عساكر كه نسخهء آن به ما نرسيده رواج فراوان يافت و به علّت شهرت پدر گاهى در متون عربى و محافل علمى قديم اروپا كتاب به دو انتساب مىيافت ، ولى ظاهرا اكنون نام مؤلّف واقعى كاملا مسلّم شده است .\r\nاين كتاب تا زمان جمال الدّين مقدسى ، كه به قرن چهاردهم / هشتم ه . ، مىزيست بتقريب منبع اساسى همهء كسانى است كه دربارهء قدس كتابى نوشته‌اند . 81 فزارى 82 و سبكى 83 نيز هر دو از آن استفاده كرده‌اند . به رسم خاندان ، پسر عموى ابن عساكر ، امين الدّين احمد بن محمّد نيز در همين موضوع تأليفى با عنوان كتاب الأنس بفضائل القدس داشت 84 كه آن را فقط از يادآورى و منقولات ديگران مىشناسيم . وى نيز به سال 1206 / 603 ه . كتاب خويش را در دمشق خواند . 85 از منقولات كتاب معلوم توان داشت كه او نيز بر كتاب پسر عموى خود تكيهء اساسى داشته 86 و كتاب وى نيز از منابع سبكى بوده است . 87 دوران اوّل رونق نوشته‌هاى تبليغى فلسطين و شام ، چنان كه ديديم ، با سرنوشت بيت المقدّس و جنگهاى صلاح الدّين ارتباط داشت و دوران دوّم ، كه مقارن قرن چهاردهم و پانزدهم بود و حاصل بيشتر داشت ، زير نفوذ حوادث تاريخى نهضت آزادى بود و آزادى كامل شام و استيلاى مسلمانان به سال 1291 بر عكّا و طرابلس ، به رونق اين نوشته‌ها بسيار كمك كرد . ارتباط اين گونه نوشته‌ها با مجادلات و مباحثات بر ضدّ فرنگان از آنجا معلوم مىشود كه در آغاز قرن سيزدهم رسالهء موسوم به المسائل القبرصيّه به شام رسيد ، كه ابن تيميه ، فقيه معروف ، و نيز دمشقى جهانشناس در پاسخگويى آن شركت داشتند . 88 نشان قوّت اين كوششها آنكه نسخه‌هايى خطّى از بعض مؤلّفات آن دوران تا كنون به‌جا مانده است .\r\nنخستين مؤلّف قرن چهاردهم از لحاظ زمانى برهان الدّين ابراهيم بن فركاح ( متوفّى به سال 1329 / 729 ه . ) 89 بود كه مكرّر از او ياد كرده‌ايم . وى به دمشق تدريس مىكرد ، سفرى به مصر داشت و تا حدّى در « نوشته‌هاى فلسطينى » خبره شد و دو كتاب در اين زمينه نوشته كه بيشتر از ديگر تأليفات او رواج گرفت . ظاهرا يكى از اين دو كتاب ، دستكارى شدهء كتاب ربعى بوده كه از آن سخن داشتيم و مانند آن عنوان الإعلام بفضائل الشام دارد . 90 كتاب دوّم كه رواج بيشتر يافت ، عنوان باعث النفوس الى زيارة القدس المحروس دارد و نسخه‌هاى خطّى آن فراوان است . دوگين از سال 1790 91 محتويات نسخهء پاريس را تحليل كرده است . از عنوان كتاب معلوم مىشود كه تأليفى در تاريخ يا جغرافياى قدس نيست ، بلكه دعوت و تبليغ به زيارت اين مركز دينى است ، تا زائر در آخرت ثواب و پاداش نيك بيند . به همين جهت رنگ ديانتى كتاب انكار پذير نيست . پاره‌اى مطالب مربوط به تاريخ نيز در آن هست كه افسانه بر آن غالب است . 92 البتّه در زمينهء جغرافياى تاريخى و آثار قديم نيز بعضى از مطالب با ارزش دارد . كتاب سيزده\r\n\r\n","description":"","footnote":"","page_name":" 402 ","page_number":416},
  {"content":"\r\n\r\nفصل دارد ، 93 سخن از بناى مسجد الاقصى آغاز مىشود و در ضمن كلام شواهد دينى در فضيلت زيارت مسجد و نماز در آن و مزيّت آغاز سفر حجّ از بيت المقدّس و اهميت زكات دادن در آنجا آمده است . بعضى از فصول دربارهء مسجد و ديگر مكانهاى مقدّس شهر توضيحات خاصّ دارد . فصل آخر از فضيلت شهر خليل ( حبرون ) سخن مىكند كه بعدا مورد توجّه بيشترى قرار مىگيرد . بىگفت و گو از ابتكار بىبهره است و مؤلّف همه جا بر ابن عساكر و ابو المعالى تكيه داشته است . 94 خود او نيز اين مطالب را مكتوم نمىدارد و در مقدّمه مىگويد كه بيشتر از همه بر مؤلّف اوّل و كمتر از او بر مؤلّف دوّم تكيه دارد ، 95 ولى بعدا كتاب منبع عده‌اى از مؤلّفان شده كه از آن جمله سبكى را نام مىبريم . 96 از همهء جغرافى شناسانى كه از نيمهء قرن چهاردهم تا پايان قرن پانزدهم در مسئلهء فلسطين خبره بودند ، سه نفر ، يعنى مقدّسى و سيوطى و مجير الدّين عليمى ، جلب نظر مىكنند و مدينكوف ، خاور شناس روسى ، در تأليف بزرگ خود كه متعلق به پايان قرن نوزدهم و آغاز قرن بيستم است به همين سه نفر توجّه خاصّ داشته است . مؤيّد صحّت نظر مدنيكوف در اين انتخاب آنكه يكى از بهترين خبرگان جغرافياى فلسطين ، يعنى هارتمان ، خاورشناس آلمانى ، 97 نيز جدا از وى به همين نتيجه رسيده و ما نيز نظر ايشان را تأييد مىكنيم . ولى بجز اين سه نفر ، مؤلّفان درجهء دومى نيز هستند كه در گفت و گويى از اين گونه ، كه مىبايد همه چيز را گفت ، نديده گرفتنشان ميسّر نيست ، ولى به اختصار از آنها سخن مىكنيم . مطالعه دربارهء اين مؤلّفان مشكل است ، زيرا از آثار آنها فقط كتاب مجير الدّين چاپ شده كه آن نيز انتقادى و دقيق نيست .\r\nنخستين از اين سه نفر ، احمد بن محمّد مقدسى ( متوفّى به سال 1364 / 765 ه . ) نام دارد . 98 در لقب وى اختلاف است . مدنيكوف جمال الدّين را ترجيح مىدهد . 99 وى فلسطينى الاصل بود و نسبش به تميم دارى ، صحابى جليل 100 و قهرمان يكى از عجيبترين سفرهاى داستانى در نوشته‌هاى جغرافيايى عربى ، مىرسد كه در فصل اوّل اين كتاب دربارهء آن سخن آورديم . مؤلّف ، با تكيه به مطالبى كه دربارهء تميم در خاندان وى مانده بود ، كتابى به عنوان إفحام الممارى باخبار تميم الدّارى نوشته بود 101 و از عنوان معلوم مىشود كه هدف مؤلّف از نوشتن كتاب اثبات واقعيت سفر مذكور بوده است . مقدسى مدّتى دراز در قدس به تدريس اشتغال داشت ولى به قاهره درگذشت . كتاب وى كه به سال 1351 / 752 ه . تأليف آن به سررسيد ، 102 عنوان مثير الغرام الى زيارة القدس و الشام دارد . اين كتاب از راه نسخه‌هاى خطّى شناخته مىشود و هم از قطعاتى كه لسترينج از آن انتشار داده ، 103 كه ترجمه‌هاى روسى مدنيكوف نيز از روى آنها انجام شده است . 104 متأسّفانه مطالعات مفصلى كه كونيگ دربارهء مثير الغرام كرده هنوز به طور كامل انتشار نيافته است . كتاب دو قسمت است : اوّل در فضايل شام و فلسطين ، و دوّم در فضايل\r\n\r\n","description":"","footnote":"","page_name":" 403 ","page_number":417},
  {"content":"\r\n\r\nمسجد اقصى و سرگذشت بعضى از شخصيتهايى كه نامشان با مسجد پيوسته است . ترجمه‌هاى مدنيكوف ، كه شامل قطعات مهمى از فصلهاى پنجم و ششم و هفتم مىشود ، انديشه‌اى روشن از قسمت دوّم كتاب مىدهد . از مضمون كتاب معلوم مىشود كه مقدسى از روش مؤلّفانى كه فلسطين و شام را به هم پيوند مىدهند ، و سابقا از آن سخن آورديم ، پيروى مىكند . طبعا كتاب يك تأليف تاريخى و جغرافيايى ، به تمام معنى كلمه ، نيست ، بلكه نوشتهء يكى از مردان دينى است كه به گفتهء كونيگ 105 هدف اصلى وى دعوت به زيارت است و از اين لحاظ با بقيهء مؤلفاتى كه دربارهء آن سخن مىكنيم تفاوت ندارد ، بلكه يكى از حلقه‌هاى تكامل آن به شمار مىرود . منابع كتاب نوعا كتابهاى درجهء دوّم و آثار مؤلّفانى است كه از آنها سخن داشتيم 106 و از اين لحاظ اهميت آن ناچيز است . بيشتر از همه به ابن عساكر پيوسته كه منبع اساسى او به شمار است 107 ولى از ابو المعالى المشرّف 108 و ابو بكر واسطى 109 نيز به صورتى چشمگير مطالبى نقل مىكند . نويسندگان بعدى نيز به همين صورت بر او تكيه داشته‌اند . مطالب سيوطى غالبا همانند اوست 110 و مجير الدّين نه دهم مطالب خود را كلمه به كلمه از مقدسى گرفته است . 111 به طور كلّى كتاب رواجى يافته و در پايان قرن چهاردهم به قالب مختصر درآمده كه نسخه‌هاى خطّى آن به جاست . 112 از آغاز نيمهء دوّم قرن چهاردهم مسائل فلسطينى به مردم شام و مؤلّفان جغرافيا و جغرافياى اقليمى منحصر نماند ، و شاهد اين سخن فقيه بزرگ محمّد بن بهادر تركى مصرى زركشى ( متوفّى به سال 1392 / 794 ه . ) است 113 كه نسب و موطن وى را از نامش مىتوان دانست . وى به قاهره و دمشق و حلب علم آموخت . شايد علاقهء وى به مسائل محلى نتيجهء اقامت شام بود ، ولى ظاهرا در اين زمينه بصيرت كافى داشت . بجز چند كتاب فقهى ، رساله‌اى با عنوان إعلام الساجد بأحكام المساجد دارد كه نسخه‌هاى خطّى آن فراوان نيست ، 114 ولى چون سبكى ، معاصر وى ، در كتاب خويش دربارهء فلسطين مطالب بسيار از او گرفته 115 مسلّم است كه قدس در اين رساله جاى معتبرى داشته است .\r\nتاج الدّين عبد الوهّاب سبكى از مواليد قاهره بود ، ولى در دمشق به تدريس پرداخت و به سال 1370 / 776 ه . همانجا درگذشت . 116 وى نيز مانند سلف خود به عنوان فقيه شهرت فراوان يافت ، ولى به تاريخ علاقه داشت و اين قضيّه در طبقات الشّافعيّة ، تأليف بزرگ وى ، جلوه كرد . موضوع كتابى را كه دربارهء فلسطين نوشته از عنوان الروض المغرس فى فضائل البيت المقدس مىتوان دانست . از نسخه‌هاى خطّى آن خبرى به دست نداريم . حاجى خليفه نيز ضمن سخن از كتاب اتحاف شمس الدّين سيوطى 117 اشاره‌اى كوتاه بدان مىكند ، ولى به كمك اقتباسات فراوانى كه از اين كتاب در « نوشته‌هاى فلسطينى » شده جاى آن را در سلسلهء مؤلفاتى\r\n\r\n","description":"","footnote":"","page_name":" 404 ","page_number":418},
  {"content":"\r\n\r\nكه از آن سخن داريم مشخّص مىتوان كرد . منابع آن نيز بسيار است . از ميان مؤلّفانى كه يادشان كرده‌ايم ، از ابن جوزى ، ابن عساكر ، امين الدّين ، فزارى ، و زركشى استفاده كرده 118 و به نوبهء خود از منابع اتحاف بوده 119 و طبعا از اين راه به مجير الدّين و مؤلّفان ديگر رسيده است .\r\nبدين سان با آنكه كتاب را بىواسطه نمىشناسيم ، بىگفت و گو در نوشته‌هاى خاصّ فلسطين نقشى داشته و بايد در اين سلسله مؤلّفات جايى داشته باشد .\r\nهمين قضيّه دربارهء دو مؤلّف ديگر كه از لحاظ زمانى متأخّرند و نسخه‌هاى خطّى كتابشان به جا مانده صادق است ؛ يكيشان شهاب الدّين احمد بن محمّد اقفهسى مصرى ( متوفّى به سال 1405 / 808 ه . ) است كه اهل مصر بوده و مانند زركشى به سبب مؤلّفات فقهى خود شهره شده ، ولى شهرت وى همانند او نبوده است . كتاب وى رنگ عمومى دارد و عنوان آن تسهيل المقاصد لزوّار المساجد است كه تأليف آن به سال 1384 / 786 ه . به سر رسيده و گاه و بىگاه نسخه‌هاى خطّى آن در مشرق به دست مىآيد ، امّا در اروپا كمياب است . 120 آشنايى ما با كتاب از اينجاست كه يكى از منابع اتحاف بوده و سيوطى در مقدّمهء كتاب خويش از آن ياد كرده است ، 121 و توان پنداشت كه موضوع فلسطين در آن اهميت خاصى داشته است . مؤلّف ديگر ، كه به سبب اقامت در خليل از خبرگان مسائل فلسطين بوده ، اسحاق بن ابراهيم تدمرى خطيب خليلى ( متوفّى به سال 1429 / 833 ه . ) است 122 كه چنان كه از نامش پيداست از مردم تدمر بوده ولى خطيب مسجد خليل ، يعنى حبرون قديم ، شده كه ميان مسلمانان به عنوان مقام ابراهيم خليل شهره است . كتاب وى عنوان مثير الغرام فى زيارة الخليل عليه السلام دارد و ضمن آن از مقام خليل كه آن را نيك مىشناخته و ظاهرا موضوع خطبه‌ها و موعظه‌هاى وى بوده سخن مىكند . مسلّم است كه كتاب از نوع نوشته‌هاى تبليغى است كه بر مبناى تاريخى - جغرافيايى و كمى تخصّص مدوّن شده . اهميت حبرون از نظر مسلمانان مقارنهء آن را با بيت المقدّس توجيه مىكند . تأليف كتاب به سال 1411 / 814 ه . به سر رسيد و در محافل خبرگان مسائل فلسطينى ، اگر اين تعبير درست باشد ، شهرت كافى يافت . سيوطى آن را جزو منابع خويش آورده 123 و نسخه‌هاى خطّى آن ، كه تا قرن هفدهم مطالبى به آن افزوده‌اند ، به جا مانده ، 124 ولى در اروپا نسخه‌هاى خطّى آن بسيار كمياب است ؛ به همين جهت دانشوران اروپايى از قطعات منقول مؤلّفان بعدى استفاده مىكنند .\r\nدو تن از كسانى كه مىخواهيم اين سلسله را در حدود نهايت قرن پانزدهم به نام آنها به سر بريم ، مطالب بيشتر داشته‌اند و نامشان در نوشته‌هاى اروپايى مربوط به فلسطين بيشتر آمده است . در همين صفحات مكرّر به نام كتاب يكى از آن دو برخورديم ، زيرا از كتابهايى كه به جا نمانده اطّلاعات مهمى نقل كرده است . عنوان كامل كتاب إتحاف الأخصّا بفضائل\r\n\r\n","description":"","footnote":"","page_name":" 405 ","page_number":419},
  {"content":"\r\n\r\nالمسجد الأقصى است . با آنكه عنوان ، روشن و گوياست و چند نسخه از كتاب و از جمله يكى در مؤسّسهء مطالعات شرقى به‌جاست ( به شمارهء 1037  B  ) 125 دربارهء شخصيّت مؤلّف اختلاف است 126 و احيانا به پيروى از حاجى خليفه و بعضى نسخه‌ها ، آن را به كمال الدّين محمّد بن ابى شريف ( متوفّى به سال 1500 / 906 ه . ) نسبت مىدهند و گاهى نيز به علّت اختلاط نامها جلال الدّين سيوطى ، علّامهء بزرگ ، را مؤلّف آن مىشمارند . ولى بر اساس قديمترين نسخه‌هاى تاريخدار ، تكيه‌گاه استوارى براى انتساب كتاب به شمس الدّين محمّد بن احمد سيوطى وجود دارد . مدنيكوف نيز به اين نظر متمايل شده و توان گفت كه در سالهاى اخير كاملا ثابت شده است . 127 از سرگذشت وى جز مطالبى كه از صفحات كتاب به دست مىآيد چيزى نمىدانيم . از نام وى پيداست كه از مصر بوده و دوران جوانى خود را در آنجا به سر برده و رؤياى آفاق گردى داشته است . در آن روزگار آسانترين وسيله براى وصول به اين هدف زيارت حجّ بود . در سال 1444 / 848 ه . وى را در مكّه مىبينيم كه نه سال در آنجا بوده سپس به مصر بازگشته است . چند بار سفر فلسطين را كه مشتاق آن بود به تأخير انداخت و عاقبت به سال 1469 / 874 ه . توانست به بيت المقدّس سفر كند و همين كه بدانجا رسيد تدوين كتاب خويش را آغاز كرد و به سال 1470 / 875 ه . از آن فراغت يافت . اختلاف نسخه‌هاى خطّى كتاب از آنجاست كه مؤلّف در حدود سال 1476 / 880 ه . آن را دستكارى كرده و ، اگر اين تعبير درست باشد ، « چاپ دوّم » كتاب را آماده كرده است . گر چه كتاب ، چنان كه از عنوان آن پيداست ، تاريخ و توصيف مسجد قدس است فصول آن به اين موضوع محدود منحصر نمىماند 128 و همچون كتابهاى ديگر بعضى از فصول آن تبليغ صرف براى زيارت فلسطين و دادن صدقه در مكانهاى مقدّس آنجاست . نيز قسمتهايى از آن خاصّ داستانهاى اسلامى مربوط به بيت المقدّس ، چون اسراء و معراج است . از پيمبران مختلف و مردان معروفى كه در فلسطين اقامت داشته‌اند ، بتفصيل سخن مىكند و با دقّت به تاريخ ابراهيم خليل و اقامت وى در عربستان با فرزندش اسماعيل مىپردازد ؛ بىگفت و گو آشنايى او با حجاز در انتخاب مطالب اين قسمت كمكش كرده است . تاريخ پيمبران تورات را ، به وسيلهء توضيح افسانه به كمك جغرافيا ، شرح مىدهد و دربارهء حبرون و قبر موسى و مسجد دمشق مطالب مفصّل دارد . در فصل دوازدهم با گفت و گو از آثار و مكانهاى معروف شام ، كتاب را به سر مىبرد . از اينجا روشن مىشود كه حتّى در اين نوشتهء جغرافيايى سراسر تبليغ ، در همهء صفحات ، فلسطين كاملا به شام پيوسته است .\r\nچيزى كه براى ما از نظر تاريخنويسى اهميت خاص دارد ، اينكه مؤلّف در مقدّمه ، منابع خود را تحليل كرده و به اختصار از همه « نوشته‌هاى فلسطينى » سلف سخن آورده است و ما براى نوشتن اين فصل مكرّر از مطالب آن استفاده كرده‌ايم . لمينگ نيز به دوران خود اطّلاعاتى\r\n\r\n","description":"","footnote":"","page_name":" 406 ","page_number":420},
  {"content":"\r\n\r\nاز اين مقدّمه نقل كرده بود كه بعدها مدنيكوف با دقّت آن را تصحيح كرد . 129 از كلمات مؤلّف معلوم مىشود كه منابع اساسى اتحاف پنج مؤلّفند كه آثارشان را نيك مىشناسيم ؛ يعنى : ربعى ، مقدسى ( مؤلّف مثير الغرام ) ، سبكى ، اقفهسى ، و تدمرى . ولى تفحّص در كتاب ولى اين كلمات را تعديل مىكند ، زيرا مسلّم است كه منبع اساسى وى بيشتر از همه مقدسى بوده است . كونيگ ضمن مقابلهء فصل دهم اتحاف - كه به وسيلهء لمينگ چاپ شده - با متن مثير الغرام ، ثابت كرد كه هفده صفحه از چهل و يك صفحهء آن كلمه به كلمه با متن مقدسى يكسان است . 130 مقابلهء آن با ترجمهء قديمى رنلدز نيز وى را تقريبا به همين نتيجه مىرسانيد 131 ولى ، به علّت بدى ترجمه ، در اين باب نظر نداد . تحقيقات مدنيكوف 132 نيز به نتايجى رسيد كه كمتر از اين عجيب نبود ، زيرا معلوم شد كه همهء قطعاتى كه مدنيكوف از كتاب اتحاف ترجمه كرده كلمه به كلمه از مثير الغرام گرفته شده است . البتّه اين را تصادف نمىتوان شمرد و ناگزير اعتراف بايد كرد كه ، در صورت انطباق دو كتاب ، در واقع سيوطى نسخه‌اى ديگر از كتاب مقدسى به دست داده است .\r\nچنان كه مكرّر گفتيم اين وضع غالبا در نوشته‌هاى مربوط به فلسطين مكرّر مىشود و از جهاتى نيز بىفايده نيست ، زيرا فرصتى مناسب براى تصحيح متن مؤلّفات معتبر كه نسخهء آن كاملا خوانا نيست به دست مىدهد . با آنكه نسخه‌هاى كتاب سيوطى به جا مانده ، ولى متن كتاب به كمك تحقيقات قديمى دوگين ( 1790 ) ، لمينگ ( 1817 ) ، و رنلدز ( 1863 ) و ، تازه‌تر از آن ، تحقيقات لسترينج ( 1887 ) ، كونيگ ، و مدنيكوف به خوبى شناخته مىشود . كتاب آخرين مؤلّف اين سلسله مدّتها پيش در مشرق به چاپ رسيد ( 1866 / 1283 ه . ) . نام وى مجير الدّين عبد الرحمن بن احمد عليمى عمرى ( متوفّى به سال 1522 / 928 ه . ) 133 و عنوان كتابش كتاب الأنس الجليل بتاريخ القدس و الخليل است .\r\nچنان كه در تاريخ نوشته‌هاى عربى مكرّر رخ داده ، آثار متأخّر مزاحم آثار متقدّم شده و آن را به يك سو زده و زودتر از آن رواج گرفته است . عين اين سخن دربارهء كتاب عليمى صادق است ، ولى در اين مورد علّت قضيّه اين است كه كتاب مورد بحث ما مفصّلترين گزارش تاريخى و نقشه نگاشتى است كه از قدس و حبرون و ديگر شهرهاى فلسطين سخن مىكند .\r\nكتاب رنگ نقلى دارد و با مؤلّفات سابق تفاوتى ندارد . اصل عليمى از قدس بود ، ولى در قاهره تعليم گرفت و در شهرهاى مختلف فلسطين عهده‌دار قضا شد . تأليف كتاب را به سال 1496 / 901 ه . آغاز كرد و بتقريب در مدت چهار ماه در همان سال آن را به سر برد . تأليف كتابى چنين مفصّل با اين سرعت معلوم مىدارد كه بايد دربارهء روش تأليف آن با احتياط نظر داد .\r\nمؤلّف بعدا به تكميل قسمت تاريخى كتاب پرداخت و حوادث آن را تا به سال 1508 / 914 ه .\r\nپيش برد . 134 كتاب را كه تأليف نمونهء اين سلسله است ، به چهار قسمت مىتوان تقسيم كرد : اوّل\r\n\r\n","description":"","footnote":"","page_name":" 407 ","page_number":421},
  {"content":"\r\n\r\nدر وصف قدس است ، دوّم در وصف مسجد الاقصى و گفت و گو از مدرسه‌ها و ديرها و شهرهاى فلسطين ، سوّم شامل سرگذشت سلاطين و دانشوران به ترتيب مذاهب اربعه و قاضيان مشهور و واعظان و فقيهان است ، و قسمت چهارم از تاريخ واليان سخن دارد و به تاريخ سلطنت قايتباى خاتمه مىيابد . از اينجا توان يافت كه موضوع كتاب درهم است ، زيرا اساس آن مربوط به جغرافياى دينى است و جزو كتابهايى است كه براى زيارت دعوت مىكند ، ولى به تاريخ اقوام نيز ، ضمن گفت و گو از سرگذشت رجال مشهورشان ، ميدان مىدهد . قالب عمومى كتاب ، مطالبى است كه از مقدسى صاحب مثير الغرام و سيوطى مؤلّف إتحاف الأخصّا گرفته است .\r\nمقدسى در كتاب نقش عمده دارد و در بعضى از موارد نه دهم مطالب آن از مثير الغرام است . 135 چون نسخه‌هاى خطّى كتاب فراوان است و نيز از جملهء چند كتاب چاپ شدهء اين سلسله است ، از مدتها پيش نظر خاورشناسان را جلب كرده بود . دو نسخهء خطّى كتاب در مؤسّسهء مطالعات شرقى هست . 136 كتاب از نيمهء قرن هجدهم در محافل خاورشناسان شهره بود .\r\nهامر از قرن نوزدهم قسمتهايى از آن را منتشر كرد كه هر چند ، چون ديگر كارهاى او ، ارزش قابل ملاحظه ندارد ولى حقّ تقدّم او را انكار نمىتوان كرد . مجير الدّين تنها مؤلّف سلسله « نوشته‌هاى فلسطينى » است كه از كتاب وى يك ترجمهء خوب اروپايى و لو مختصر به دسترس است ( 1876 ) ؛ و اين را مديون سوور ، سكه شناس و مورّخ مشهور ، هستيم كه در ده سال اخير كتابى بر اساس آشنايى با « نوشته‌هاى فلسطينى » تأليف كرده و نشان داده كه در نوشته‌هاى نقشه نگاشتى دمشق خبره‌اى بزرگ است . قطعاتى كه مدنيكوف به روسى ترجمه كرده و حاشيه بر آن نوشته ، مىتواند فكرى روشن از سه تن نمايندهء بزرگ اين سلسله مؤلّفات به دست بدهد . بىگفت و گو اين مؤلّفات از لحاظ تكامل عمومى نوشته‌هاى جغرافيايى حادثه‌اى جالب يا تازه نيست ، ولى از نظر تاريخ تمدّن بخصوص با توجّه به حوادث جنگهاى صليبى ، چيز تازه‌اى به شمار مىرود و از لحاظ كثرت عدد و وسعت دامنه حادثه‌اى بىسابقه است كه رنگ خاصّى به نوشته‌هاى جغرافيايى اين منطقه ، به دوران پيش از فتح عثمانى ، داده است و به زودى نفوذ بعضى از گوشه‌هاى آن را در نوشته‌هاى دوران بعد خواهيم ديد .\r\nجغرافياى اقليمى در اقطار ديگر نيز زنده بود ، امّا در همه جا ، در مقايسه با شام و فلسطين ، بىرنگ و كم مايه بود . به اين مناسبت بايد بگوييم كه فيروزآبادى ، علامهء لغوى معروف ( متوفّى به سال 1414 / 817 ه . ) ، كه اصلش از شيراز بود و آفاق را درنورديد تا در زبيد يمن بمرد ، 137 دو رساله به جا نهاد كه هر دو را فقط از عنوان مىشناسيم : يكى احاسن اللطائف فى محاسن الطائف 138 و ديگرى الوصل و المنى فى فضل منى نام دارد 139 كه بىگفت و گو به رشتهء « فضائل » وابسته است . گر چه ممكن است علاقهء مؤلّف به مسائل لغوى بر آن اثر كرده\r\n\r\n","description":"","footnote":"","page_name":" 408 ","page_number":422},
  {"content":"\r\n\r\nباشد پيوستگى آن با رشتهء فرهنگهاى جغرافيايى نيز مستبعد نيست ، و اين نكته هنگام سخن از تاج العروس - كه شرح قاموس فيروزآبادى است و به قرن هجدهم / دوازدهم ه . مربوط مىشود - روشن خواهد شد .\r\nدر طول قرنهاى چهاردهم و پانزدهم / هشتم و نهم ه . ، مناطق واقع در شرق شام و فلسطين هيچ گونه تأليف ارزشمندى در زمينهء جغرافيا به زبان عربى به وجود نياورد . يك نسخهء دستكارى شده از جغرافياى قزوينى به‌جاست كه متعلّق به تاريخ متأخّر است و مىتوان آن را به شهر دور افتادهء باكو مربوط دانست ، البتّه در صورتى كه منابعى كافى و قوى براى توجيه اين مطلب - بر خلاف نام مؤلّف كه نمىتوان گفت به طور قطع خوانده شده - به دست توان آورد . در حدود سال 1403 / 806 ه . عبد الرشيد بن صالح بن نورى باكويى كتاب تلخيص الآثار و عجايب الملك القهّار را تأليف كرد . 140 ظاهرا در اين عنوان اشاره‌اى به منبع اساسى كتاب ، يعنى آثار البلاد قزوينى ، هست . دربارهء مؤلّف چيزى نمىدانيم ، فقط نام وى نشان مىدهد كه او - يا خاندانش ارتباطى با شهر باكو داشته‌اند . فرن 141 نظرها را به يك نسخهء خطّى از كتاب حاجى خليفه جلب كرد كه وفات وى را در قاهره دانسته است ، ولى چون تاريخ حادثه كه سال 1603 / 1012 ه . تعيين شده فوق العاده غريب مىنمود ، طبعا نمىشد اين روايت را معتبر دانست .\r\nباكويى ، در تقسيم مطالب جغرافيايى اقاليم و تقسيم نواحى هر اقليم به ترتيب حروف الفبا ، از روش قزوينى پيروى كرده و تمام مطالب آن نيز بتقريب از قزوينى گرفته شده است و فقط در ذكر خطوط طول و عرض با وى اختلاف دارد ، ولى اين كار بىنظم انجام مىگيرد . نيز به پيروى از مكتب قديم ، محاسبه را از جزاير كانارى آغاز مىكند . 142 مؤلّف در مقدّمهء كوتاه خود مطالب كلّى جغرافيا را به ترتيبى كه با آن آشنايى داريم به دست مىدهد . از شكل زمين و اقاليم هفتگانه و توزيع محصولات در جهان طبيعت سخن مىكند . 143 در حدود سال 1790 دوگين محتواى كتاب را از روى نسخهء خطّى پاريس به طور مختصر ترجمه كرد ، ولى در آن موقع نمىتوانست مؤلّف را معرفى كند . ارزشيابى وى از كتاب مبالغه آميز است ، شايد از اين رو كه دانشوران آن روزگار ديگر مؤلّفات جغرافيايى عربى را چنان كه بايد نمىشناختند ؛ فى المثل ، به پندار دوگين ، باكويى اطّلاعات فراوان از محصولات بلاد مختلف و كالاهاى تجارتى و معادن به دست مىدهد كه در كتابهاى ديگر نيست . 144 ولى به حق مىگويد كه اهميت كتاب از آنجاست كه انديشه‌اى كلّى از حدود اطّلاعات جغرافيايى كه در آن روزگار به دسترس طبقهء متوسّط بود به دست مىدهد . 145 فرن ضمن تحقيق دربارهء ابن فضلان ، كه به باكويى مراجعات مكرّر داشته ، نشان مىدهد كه از كتاب وى فوايدى مىتوان برگرفت ؛ حتّى اگر خواننده به حكم ضرورت به ترجمه‌اى نامناسب چون ترجمهء دوگين مراجعه كند كه با احتياط از آن استفاده بايد كرد . 146\r\n\r\n","description":"","footnote":"","page_name":" 409 ","page_number":423},
  {"content":"\r\n\r\nدر نتيجهء مطالعاتى كه بعدها ياكوب انجام داد ، معلوم شد كه ، با وجود كتاب قزوينى ، در كتاب باكويى مطالب ارزشمندى هست و مىتوان بعضى از قرائتهاى مغلوط متون قزوينى را به كمك آن اصلاح كرد و در مورد كلمات مشكوك اطمينان به دست آورد . 147 با وجود اين بايد بگوييم كه كتاب وى مختصر كتاب قزوينى است و اهميت مستقل ندارد ؛ البتّه در مشرق تا حدّى رواج يافته و جالب آنكه نسخه‌هاى ترجمهء فارسى كتاب به فراوانى از نسخه‌هاى اصل عربى كمتر نيست . 148 در خاتمهء اين فصل بايد ، چون فصول ديگر ، اين نكته را بگوييم كه بجز مطالبى كه مؤلّفات جغرافيايى به دست مىدهد ، مورّخان نيز پاره‌اى مطالب جغرافيايى دارند و شايد خطا نباشد اگر از ميان آنها يكى از فرزندان دمشق ، يعنى ابن عربشاه معروف ( متوفّى به سال 1450 / 854 ه . ) نويسندهء سرگذشت تيمور ، را ياد كنيم كه ضمن تعقيب حوادث زندگانى قهرمان خود ، مطلبى قابل ملاحظه دربارهء اقوام و مناطقى به دست مىدهد . و اهميت اين گونه مطالب براى ما از اين جهت است كه غالبا مربوط به مناطق است كه اكنون « 3 » جزو اتّحاد شوروى است . مطالب ابن عربشاه غالبا از مشاهدات شخصى او مايه دارد ، و چنان كه تحقيقات نشان داده بسيار پر ارزش است . بىگفت و گو به علّت سبك پر تكلف كتاب است كه ترجمهء مناسبى از آن به دست نيست . نبايد فراموش كرد كه ابن عربشاه مورّخ و نويسنده است ، نه جغرافى شناس .\r\nبه زودى نشان خواهيم داد كه تعدادى كتب مهم جغرافيايى از قرن پانزدهم / نهم ه . در نوشته‌هاى فارسى ، و نه عربى ، به جا مانده است .\r\n\r\n\r\n","description":"","footnote":"\r\n( 3 ) مقصود زمان تأليف كتاب است . - و .\r\n","page_name":" 410 ","page_number":424},
  {"content":"\r\n\r\n\r\nفصل 19 نوشته‌هاى جغرافيايى فارسى از قرن پانزدهم / نهم ه . تا دوران حاضر\r\nسابقا مكرّر گفته‌ايم كه مؤلّفات جغرافيايى فارسى با نوشته‌هاى جغرافيايى عربى رابطهء نزديك دارد ، در همان مسير مىرود ، و نقش آن را تكميل مىكند و گاهى مطالبى را محفوظ مىدارد كه اصل عربى آن به جا نمانده و احيانا منبع آثار مدوّن به زبان عربى است . پس از حملهء مغول نوشته‌هاى جغرافيايى فارسى در مسير مستقل افتاد و نزديك به پايان قرن پانزدهم سلسلهء آثارى كه به جهات متعدّد از نظر ما اهميت دارد خاتمه يافت . البتّه تكامل اين نوشته‌ها متوقّف نماند ، ولى تعقيب مراحل آن مانند نوشته‌هاى عربى ضرورت ندارد و اين كار محتاج به تحقيقات خاصى است كه بايد به وسيلهء محافل مشغول به تحقيقات ايرانى انجام شود . دربارهء دورانهاى متعاقب آن از آغاز قرن شانزدهم به بعد ، از نمونه‌هاى معيّنى به اختصار سخن خواهيم داشت ؛ نه از لحاظ اهميت آن ، بل از اين رو كه همانند آثارى است كه در همان زمان در نوشته‌هاى عربى بدان برمىخوريم .\r\nمكتب جغرافيايى عربى به قرن پانزدهم هنوز قوّت كافى داشت و اين قضيّه را از نفوذ آن بر حافظ ابرو ، مؤلّف و مورّخ معروف ، معلوم توان داشت . 1 نام وى ، چنان كه بار تولد آورده ، 2 شهاب الدّين عبد اللّه بن لطف اللّه خوافى است . حافظ ابرو در هرات تولد يافت ، در همدان علم آموخت و به سال 1430 / 833 ه . در زنجان وفات يافت . وى از روزگار تيمور جزو رجال دربار بود و به عنوان بازيگر شطرنج نيز شهرت يافت . شاهرخ ، نوادهء تيمور كه ضمن سفرهاى خشكى و دريا حافظ ابرو را همراه مىبرد ، 3 او را مورّخ رسمى دربار كرده و وظايف علمى مختلف به عهده او گذاشته بود كه از آن جمله تأليف يك كتاب جغرافيايى بود كه گر چه عنوان آن را نمىدانيم ، 4 از نظر ما اهميت خاصّ دارد .\r\nبه سال 1414 / 817 ه . يك كتاب جغرافياى عربى پيش شاهرخ آوردند ، كه اسم آن\r\n\r\n","description":"","footnote":"","page_name":" 411 ","page_number":425},
  {"content":"\r\n\r\nمعلوم نشده است ، و به حافظ ابرو دستور داد آن را به فارسى برگرداند و از منابع ديگر تكميل كند . كار بكندى پيش رفت و در دو قسمت پايان گرفت . اين نكته را از تاريخهاى دقيقى كه در آخر هر قسمت آمده توان دانست و از آن معلوم مىشود كه مقدّمه به سال 1417 / 820 ه . ، قسمت اوّل به سال 1419 / 822 ه . ، و قسمت دوّم به سال 1420 / 823 ه . به سر رسيده است .\r\nمحتملا مؤلّف كتاب را به سر نبرد از اين رو كه به تأليف ديگر اشتغال داشت ، زيرا شاهرخ از سال 1417 / 820 ه . تأليف يك كتاب مفصّل تاريخى را به عهدهء او گذاشته بود كه قسمت مهمّى از آن به ما رسيده است و به احتمال قوى آن هم به سر نرسيده است . اشتغال مؤلّف در يك زمان به تأليف دو كتاب سبب شده كه مقدّمه و عنوانهاى كتاب تاريخ به نسخه‌هاى جغرافيا راه يافته است . 5 از كتاب جغرافيايى كه حافظ ابرو در تأليف جغرافياى خود از آن استفاده كرده نشانى به دست نيست ، ولى بىگفت و گو از آثار مكتب كلاسيك بلخى - اصطخرى بوده است . مؤيّد اين مطالب ترتيب ولايتها در جغرافياى اوست كه روش جغرافى شناسان قرن دهم را به ياد مىآورد ، زيرا سخن را از عربستان آغاز مىكند و پس از آن اقيانوس هند ، افريقا ، اندلس ، جزاير مديترانه ، مصر ، شام ، شرق نزديك ، و ايران است و به ترتيب از غرب به شرق مىآيد . 6 منابع اضافى وى كاملا روشن است و ، ضمن سخن ، از بعضى آنها ياد مىكند . هدف وى ايجاد يك تأليف تركيبى بوده كه رسوم جغرافيايى رايج در نوشته‌هاى عربى و فارسى را با هم داشته باشد . جالب آنكه حافظ ابرو جغرافى شناسان عربى مغرب و از جمله ادريسى 7 و ابن سعيد 8 را مىشناخته است . وى قسمتهايى از يك كتاب مفقود دوران فاطميان ، يعنى الكتاب العزيزى تأليف مهلّبى را محفوظ داشته است . 9 از ميان مؤلّفان فارسى زبان از محمّد نجيب بكران و از صور الاقاليم محمّد بن يحيى به طور منظّم استفاده كرده است . 10 به نظر كريمسكى ، حافظ ابرو كتاب خود را به روش حمد اللّه قزوينى تأليف كرده 11 ولى اين نظر دقيق نيست ؛ البتّه وى از كتاب قزوينى مانند ديگر مؤلّفات فارسى استفاده كرده 12 و بعض قسمتهاى كتاب او با رشيد الدّين بسيار نزديك است . 13 معلوم مىشود كه منابع وى فراوان و شايسته بوده و از روى آن توان دانست كه نفوذ نوشته‌هاى جغرافيايى عربى منحصر به مغرب اسلامى و دانش اروپايى نبوده و به اقطار شرق اسلام نيز رسيده است .\r\nكتاب حافظ ابرو از لحاظ مضمون مكمّل خصايص آن مكتب جغرافيايى است كه آن را خوب مىشناسيم . مقدّمهء كتاب در زمينهء كيهان نگارى است كه مطالب معمولى دربارهء شكل زمين ، اقليمها ، درياها ، درياچه‌ها ، رودها ، و كوهها ضمن آن آمده است . پس از آن ، قسم اوّل از اقطار مختلف از غرب به شرق سخن دارد كه از ولايت مغرب آغاز و به كرمان ايران ختم مىشود ؛ دو فصل اخير مربوط به فارس و كرمان اضافات تاريخى دارد كه مربوط به دوران\r\n\r\n","description":"","footnote":"","page_name":" 412 ","page_number":426},
  {"content":"\r\n\r\nمؤلّف است . قسم دوّم مىبايد گزارشى مفصّلتر از خراسان و ما وراء النهر داشته باشد ، امّا هنوز تماما به دست نيامده 14 و در بيشتر نسخه‌هاى كتاب مطلب دربارهء خراسان به سال 1420 / 623 ه .\r\nختم مىشود . در نسخهء آكسفرد به دنبالهء اين قسمت گزارشى از ما وراء النهر هست و مؤلّف وعده داده كه مختصرى از تاريخ آن بياورد ، ولى معلوم نيست كه آيا اين قسمت تاريخى نوشته شده يا نه . 15 با آنكه از نيمهء اوّل قرن نوزدهم تعدادى از دانشوران خبره نسخه‌هاى خطّى كتاب حافظ ابرو را مىشناختند 16 كشف كامل آن به وسيلهء بار تولد ، مورّخ بزرگ ، انجام شد و ضمن مقاله‌اى از مجموعهء مقالات تقديمى به ويكتور روزن ( 1897 ) 17 مطالعهء دقيق و جدّى كتاب را پى ريزى كرد و در تحقيقات بعدى خويش مكرّر از آن سخن آورد و اهميت كتاب و مطالب آن را روشن كرد ، و هم او روايتهاى حافظ ابرو را دربارهء اينكه رود آمودريا ( جيحون ) در دورانهاى تاريخى به درياى قزوين مىريخته 18 مورد توجّه خاصّ قرار داد . دربارهء گزارش ما وراء النهر نيز به همين دقّت مطالعه كرد و قسمتهاى مهمى از متن را به روسى برگردانيد . 19 بار تولد كه در موارد مكرّر ارزش كم نظير مطالب كتاب را تأييد مىكند ، از اين نكته نيز غافل نمىماند كه حافظ ابرو از عيوب و نواقص معمولى نوشته‌هاى جغرافيايى عربى به دور نيست و بيشتر گزارش وى از عجايب ما وراء النهر و معادن و محصولات آن از مؤلّفان قرن دهم گرفته شده 20 و بندرت با وضع دورانى كه مؤلّف در آن به سر مىبرده انطباق دارد .\r\nارتباط كتاب حافظ ابرو با مكتب قديم جغرافيايى عرب بجز آنچه گفتيم عامل ديگرى نيز داشت و بنا بود نقشه‌هاى كتاب نمودار بلاد اسلام باشد و اين نكته مكرّر در متن آمده است .\r\nبه احتمال قوى همهء نقشه‌هاى اطلس اسلام در دسترس وى بوده ولى در نسخه‌هاى موجود فقط در نسخهء موزهء بريتانيا دو نقشهء جهان و دو نقشهء ديگر از بعضى مناطق وجود دارد . 21 دو نقشهء اوّلى 22 با تغييراتى اندك همان نقشهء مدوّر جهان است كه ريشهء آن از بلخى است ولى بر نقشه‌هاى حافظ ابرو ، به خلاف نقشه‌هاى جغرافيايى عربى ، شبكهء خطوط طول و عرض - البتّه به صورت كاملا ابتدايى - نمودار شده 23 كه با دقّت توان دانست كه شبكهء مذكور پس از رسم نقشه‌ها بر آن اضافه شده و محتملا با نمونه اوّلى ارتباط ندارد . براى قضاوت قطعى در اين باب بايد نقشه دقيقا بر اساس خطّ شناسى و تعيين قدمت خطّ نوشته مطالعه شود ، ولى هم اكنون مىتوان گفت كه خطوط طول و عرض موجود ، كار حافظ ابرو يا رسّام نقشهء اوّلى نيست . دو نقشهء اقليمى موجود نيز مربوط به درياى مديترانه و خليج فارس است 24 و آن نيز از نمونه‌هاى اطلس اسلام گرفته شده ، ولى در رسم آن نشانهء انحطاط ، اگر نگوييم سقوط ، نمايان است . در نسخهء آكسفرد ، يعنى تنها نسخه‌اى كه قسمت ما وراء النهر را دارد ، در ضمن گزارش ولايت\r\n\r\n","description":"","footnote":"","page_name":" 413 ","page_number":427},
  {"content":"\r\n\r\nمذكور به نقشهء آن نيز اشاره شده كه در كتاب نيست و اين نشان مىدهد كه نقشه‌هاى ديگر نيز جزو كتاب بوده است . 25 كار حافظ ابرو منحصر به كتاب جغرافيا نماند . آثار تاريخى نيز دارد كه به شهرت كم از آن نيستند ، ولى بار تولد دربارهء آنها نظر ديگر دارد و گويد كه ارزش آنها كمتر از كتاب جغرافياست و مطالب آنها بيشتر روايتى است ؛ 26 و در عين حال با روش مختصر و برنامهء خود نظر مىدهد كه حافظ ابرو به عنوان يك مؤلّف روايتگر ، بسيارى مطالب مفقود را براى ما حفظ كرده و نسبت به تاريخ دوران خود يك منبع درجهء اوّل است . 27 يكى از محقّقان معاصر در اين باب با شور بيشتر سخن مىكند 28 و به نظر او حافظ ابرو اگر چه كاملا بر روش و نظريّات رشيد الدّين تكيه دارد ، امّا مطالب او كاملتر است . شايد لازم باشد بگوييم كه عبارات وى نوعا ساده است و همين قضيّه او را بر مؤلّفان ديگر امتياز مىدهد و اين مطلب دربارهء قسمتهايى كه عبد الرزّاق از او نقل كرده نيز صادق است . 29 در نتيجهء فعاليّت مشترك حافظ ابرو در زمينهء تاريخ و جغرافيا مقدار زيادى مطالب تاريخ و احيانا يك قسمت تمام تاريخ به كتاب جغرافياى او راه يافته است و عكس آن نيز هست و تاريخ وى مطالب جغرافيايى بسيار دارد . به اقتضاى روشى كه داريم دربارهء تاريخ گفت و گو نمىكنيم ، امّا يك قسمت جالب آن را ، كه گزارش سفارت اعزامى شاهرخ به چين در سال 1419 - 1422 / 822 - 825 ه . است ، از اين قيد معاف مىداريم .\r\nاين گزارش پيش از دوران كاترمر معروف بود 30 زيرا مورّخ فارسى زبان ، عبد الرزّاق سمرقندى ، آن را در تاريخ معروف خويش آورده بود و به بركت ترجمهء فرانسهء آن ( 1843 ) 31 در دسترس قرار داشت و چنان كه بار تولد گويد عبد الرزّاق اين قسمت را نيز مانند ديگر قسمتهاى كتاب تماما از حافظ ابرو نقل كرده است . 32 متأسّفانه كتاب حافظ ابرو چاپ نشده و محقّقان مانند سابق براى اطّلاع از اين گزارش به عبد الرزّاق مراجعه مىكنند ، 33 در صورتى كه نسخهء آكسفرد كتاب مطالب با ارزشى دارد كه وى از متن انداخته است . از نكته‌هاى جالب اين سفارت ، كه شاهرخ و نوادگان تيمور به همراه چينيان عازم وطن فرستادند ، اينكه بايسنقر نقاشى به نام غياث الدّين را همراه جماعت فرستاد و دستور داد 34 كه « از لحظه حركت از پايتخت ، يعنى هرات ، تا هنگام بازگشت هر چه را در شهرها و ولايتهاى عرض راه مىبيند و قابل ثبت است ، چون راه سفر و وصف بلاد و بناها و نظم شهرها و عظمت ملوك و روش حكومت و سياستشان و عجايب ولايت و رسوم پادشاهان ، روز به روز يادداشت كند . » سفارت روز چهارم دسامبر سال 1419 / 822 ه . از هرات به سوى سمرقند حركت كرد 35 و در فوريهء سال 1420 / 823 ه . از سمرقند برون شد و در دسامبر همان سال به خانبالق\r\n\r\n","description":"","footnote":"","page_name":" 414 ","page_number":428},
  {"content":"\r\n\r\nرسيد و پنج ماه در پايتخت چين بماند و در مه سال 1412 / 824 ه . آهنگ بازگشت كرد ، و يك سال بعد در ژوئيهء سال 1422 / 825 ه . به كنار رود سرداريا [ سير دريا 
  ] ( سيحون ) بود و دوّم سپتامبر همان سال به هرات رسيد . 36 مدت دراز سفر و راه طولانى كه سفارت پيمود معلوم مىدارد كه غياث الدّين فرصت بسيار مناسبى براى يادداشت ملاحظات خود به دست آورده بود . وى ، بجز مطالب مربوط به عجايب و غرايب ، بسيارى نكات ارزشمند دربارهء چين و مردم آنجا نقل مىكند و اطّلاعات جالبى از اخلاق و عادات آنان به دست مىدهد و نظام و مراسم دربار امپراتورى را شرح مىدهد . 37 گزارش وى دربارهء موقعيت والاى قاضى حاج يوسف ، امير و الا مقام و رئيس مجلس مشورت چين به دوران سلطنت بغديخان ، از نظر ما اهميتى دارد . 38 مطالب وى دربارهء مسلمانان چين كه در آن روزگار شمارشان بسيار بوده است ، به اهميت كم از آن نيست .\r\nحكايت غياث الدّين كه عبد الرزّاق از كتاب حافظ ابرو نقل كرده بود ، در محافل علمى اروپا شهرت يافت . نام مورّخ مذكور با اين حكايت پيوسته است ، ولى به سبب اطّلاعات جغرافيايى كه در كتاب تاريخى خويش آورده نيز شايسته است كه در اين كتاب از او ياد شود .\r\nنام كامل وى كمال الدّين عبد الرزّاق بن اسحاق سمرقندى است . 39 به علّت تشابه اسمى ميان وى و فيلسوف و فقيه معروف ، كمال الدّين عبد الرزّاق كاشانى كه يك قرن و نيم پيش از او مىزيسته ( متوفّى به سال 1330 / 730 ه . ) 40 و رسالهء جبر و اختيار او را گويا خاورشناس انتشار داد ، خلطى رخ مىدهد . عبد الرزّاق مورد نظر ما به سال 1413 / 816 ه . در هرات تولد يافت و به سال 1482 / 887 ه . همانجا درگذشت . عنوان سمرقندى از آنجا گرفت كه مدّتى دراز در آن شهر اقامت داشت . پدرش از مقرّبان دربار شاهرخ بود و مقام امامت و قضا داشت . پسر ، كه نفوذ دربارى وى چون پدر نبود ، به سبب مقام علمى و ادبى رعايت مىديد امّا شخصيّت چشمگير نداشت . بىگفت و گو استعداد سياسى وى نمايان شده بود كه شاهرخ او را به مأموريتهاى سياسى به سوى اقطار بيگانه مىفرستاد . از جمله به سال 1441 / 845 ه . وى را به هند فرستاد كه سه سال آنجا بود . 41 به سال 1446 / 850 ه . وى را در گيلان مىبينيم . 42 سال بعد به مصر فرستاده شد ، ولى وفات شاهرخ وضع را تغيير داد 43 و عبد الرزّاق از آغاز سال 1462 / 867 ه . تا آخرين روزهاى زندگى در هرات ناظر خانقاه شاهرخ بود . 44 شهرت علمى عبد الرزّاق از تأليف بزرگ تاريخى وى بود كه دو جلد است و عنوان مطلع السّعدين و مجمع البحرين دارد و تأليف آن در حدود سال 1467 - 1470 / 872 - 875 ه .\r\nانجام شده است . موضوع كتاب تاريخ مغول و تيمور و شاهرخ است و كاملا معلوم نيست منظور وى از اين عنوان چيست و به احتمال قوى به دو قهرمان اساسى روايت خود اشاره مىكند .\r\n\r\n","description":"","footnote":"","page_name":" 415 ","page_number":429},
  {"content":"\r\n\r\nبعضى نيز گفته‌اند كه اين اشاره به آغاز و انجام كتاب است كه از دو پادشاه سخن مىرود كه هر دو نام ابو سعيد داشته‌اند . 45 به دنبال مقدّمه كه از مغول سخن دارد ، حوادث سال 1317 / 717 ه .\r\nتا سال 1471 / 875 ه . به طور منظّم نقل مىشود و جلد اوّل به وفات تيمور به سال 1405 / 807 ه .\r\nخاتمه مىيابد . جلد دوّم بخصوص از شاهرخ سخن دارد و اين قسمت از يك صد سال پيش به كمك ترجمهء كاترمر شهره است . تاريخ عبد الرزّاق از لحاظ زمانى دنبالهء كتاب رشيد الدّين است و گويى از آغاز سال 1304 / 704 ه . حوادث آن را تكميل مىكند و خاتمهء كتاب به دوران نهمين امير تيمورى مىرسد كه عبد الرزّاق در سايهء او نيز چون روزگار شاهرخ رعايت مىبيند .\r\nاين قسمتهاى كتاب كه از خود مؤلّف است ، سبكى متكلّفانه دارد و شواهد شعرى بسيار در آن هست . در اين مورد نظر سرزنوسكى ، دانشورى كه جزو گروه خاورشناسان نيست بلكه خبرهء ادبيّات قديم روسى است و ضمن فراهم آوردن تعليقات بر سفرنامهء افناسى نيكيتين نوشته‌هاى عبد الرزّاق را دربارهء هند بدقّت مطالعه كرده ، جالب به نظر مىرسد كه گويد : « مؤلّف چنان كه از كلمات خود او معلوم مىشود چندان در انديشهء فايده رساندن به خواننده و مستمع نبوده بلكه سرگرمى او را منظور داشته و در عين حال كه علاقه به اطّلاع را در خوانندگان بيدار مىكند مىكوشد تا عقولشان را با تعبيرات مطنطن از شعر و نثر تسخير كند . و بىگفت و گو هدف اساسى وى نفوذ در خاقان سعيد ، شاهرخ ، بوده است . » 46 در آن قسمت از كتاب كه از منابع ديگر نقل شده عبد الرزّاق مىكوشد تا متن اصلى را چنان كه هست بياورد ، و اگر در نظر بگيريم كه منبع اساسى او براى دوران پيش از سال 1426 / 830 ه . ، حافظ ابروست اهميت اساسى پيدا مىكند . 47 در واقع قسمتهايى از تاريخ حافظ ابرو را تا كنون فقط به وسيلهء عبد الرزّاق مىشناسيم . 48 دربارهء تاريخ از سال 1426 / 830 ه . تا 1471 / 875 ه . حافظ ابرو يكى از منابع مهمّ او به شمار است . چون كتاب عبد الرزّاق تماما چاپ نشده ، نمىتوان دربارهء آن به طور كامل قضاوت كرد ، ولى از اين گفته نبايد پنداشت كه وى مؤلفى گمنام است . مطالب جغرافيايى وى به ترتيب موضوعات كتاب پراكنده است . بعضى از قسمتهاى كتاب با تاريخ اقوام اتّحاد شوروى ارتباط دارد ؛ مانند روايت وى از حملهء تيمور در دشتهاى قبچاق به سال 1391 / 793 ه . كه از صد سال پيش در نتيجهء تحقيق شارموآ ( 1835 ) شهره است . 49 توان گفت كه سفرهاى وى علاقهء او را به اين گونه نوشته‌ها جلب كرده و به همين جهت حكايت غياث الدّين را دربارهء سفارت چين تماما در كتاب خويش آورده است . گزارش وى از سفر هند نيز به اهميت كمتر از روايت مذكور نيست . عبد الرزّاق اين سفر را در ژانويه سال 1442 / 846 ه . آغاز كرد و از ولايت كرمان گذشت تا در خليج فارس به جزيره هرمز رسيد و دو ماه در آنجا بماند و گزارشى پرشور از زندگى بازرگانى جزيره ، كه در آن روزگار در اوج\r\n\r\n","description":"","footnote":"","page_name":" 416 ","page_number":430},
  {"content":"\r\n\r\nرونق بوده ، به جا نهاده است . شمار اقوامى كه مىشد آنجا ديد و كالاهايى كه بدانجا مىرسيد نشان مىدهد كه هرمز به حق در آن روزگار يكى از مراكز بازرگانى جهان بوده است . 50 از هرمز ، با عبور از دريا ، به ساحل شرقى عربستان رسيد و از بندر قلهات به كشتى نشست و پس از هجده روز در اكتبر سال 1442 / 846 ه . به كاليكات رسيد ، كه در آن روزگار بزرگترين بندر ساحل غربى هند بود ( مالابار ) ، و از آنجا نيز مانند هرمز با شور سخن مىكند . از آنجا به بيجينگار در جنوب هند رفت و تا دسامبر سال 1443 / 847 ه . آنجا ببود و از راه دريا به منگلور رفت و بندر پندران را كه بعدها واسكوداگاما در آنجا فرود آمد ، دور زد . در مارس سال 1444 / 848 ه . هند را ترك كرد و بار ديگر در شبه جزيرهء عربستان به مسقط 51 و از آنجا به هرمز رفت كه در آوريل سال 1444 به آنجا رسيد . 52 اين گزارش با وجود تكلّفات بديعى ، از لحاظ جغرافيايى ، مهمترين قسمت كتاب اوست و از نواحى هند در آن روزگار توضيحات مفصّل و كافى دارد كه در بعضى موارد بسيار پرشور و زنده و به طور كلّى درخور اعتماد است . قسمت مربوط به هند از نظر ما اهميت خاصّ دارد ، زيرا عبد الرزّاق مدّتى نه چندان زياد پيش از افناسى نيكيتين ( 1466 - 1472 ) ، تاجرروسى اهل تفر [ كالينين 
  ] ، به هند سفر كرده بود . « 1 » با وجود آنكه هر كدام از راهى ديگر رفته‌اند و خطّ سيرشان تماما با هم منطبق نيست ، به فهم مطالب يكديگر كمك مىكنند . سرزنوسكى كه ضمن تحقيقى به ترجمه فرانسهء اين قسمت از كتاب مراجعه كرده 53 موارد مشابهت دو جهانگرد را نشان داده و بتأكيد مىگويد كه گزارش عبد الرزّاق به نوشته‌هاى نيكيتين ، به مراتب نزديكتر است تا ملاحظات كوتاهى كه نيكولوكونتى معاصر آنها تنظيم كرده است . 54 به هر حال بايد بگوييم كه گزارش چين غياث الدّين ، كه عبد الرزّاق از حافظ ابرو گرفته ، از همهء قسمتهاى كتاب او شهرت و رواج بيشتر يافت . خواندمير ، مورّخ فارسى زبان ، گزارش مذكور را از او گرفت و به وسيلهء او به نويسندگان ترك و از آنها به اروپاى غربى رسيد كه از قرن هجدهم در آنجا شهره است . 55 اين گزارش به سال 1727 / 1140 ه . به وسيلهء اسماعيل عاصم چلبى زادهء مورّخ ( متوفّى به سال 1760 / 1173 ه . ) به طور كامل با عنوان عجايب الطايف به تركى ترجمه شد 56 و علامهء ترك ، على اميرى ( متوفّى در 23 ژانويه 1924 ) ، اين ترجمه را در قرن بيستم منتشر كرد . 57 اين قضيّه نيز به رواج ترجمه در ميان تركان كمك كرد كه يك مؤلّف\r\n\r\n\r\n","description":"","footnote":"\r\n( 1 ) با وجود اين كه نخستين اطّلاعات دربارهء هند از طريق ماركوپولو ايتاليايى و نيكولوكونتى ، به اروپا رسيده به يادداشتهاى روزانهء افناسى نيكيتين ، تاجر روسى اهل تفر ، كه زير عنوان سفرى به آن سوى سه دريا (  Khojenie za tri moria  ) فراهم آورده ، از امتيازى خاص از لحاظ تفصيل و ژرفناى مطالعه و تحقيق و توصيف احوال اجتماعى در هند برخوردار است . و از آن ، چاپ عالمانهء تازه‌اى وجود دارد كه به اهتمام دانشمند روسى ، گركوف ، انتشار يافته است . ( مترجم عربى )\r\n","page_name":" 417 ","page_number":431},
  {"content":"\r\n\r\nفارسى زبان به نام على اكبر ، مدّتى پس از تنظيم اين گزارش ، كتابى دربارهء چين تأليف كرده بود كه پنداشتند دستكارى اين قسمت از كتاب عبد الرزّاق است در صورتى كه اثرى كاملا مستقل بود .\r\nكتاب مذكور در محيطى پديد آمد كه با محيط عبد الرزّاق كاملا تفاوت داشت و وابسته به قلمرو دولت عثمانى بود كه از آن هنگام در سرنوشت شرق نزديك نقشى معتبر داشت . على اكبر ، مؤلّف كتاب ، 58 شخصيّتى گمنام بود و مىخواست كتاب خود را كه در حدود سال 1516 تأليف آن را به سر برده بود به سلطان سليم پيشكش كند ، ولى پس از وفات وى به سلطان سليمان قانونى ( كه به سال 1520 / 926 ه . به سلطنت رسيد ) 59 پيشكش كرد . على اكبر كتاب خود را بر اساس مشاهدات شخصى تنظيم كرده ، زيرا در حدود سال 1506 مدّت نسبتا درازى در چين اقامت داشته بود . 60 كتاب را به زبان فارسى نوشت و اگر به ياد داشته باشيم كه اين زبان در دولت عثمانى ابزار فرهنگى والايى بود و به نزد سلاطين آل عثمان حرمت خاصّى داشت تعجّب نخواهيم كرد . ولى كتاب يك ترجمه تركى نيز دارد 61 كه به دوران سلطان مراد مربوط مىشود و ظاهرا به سال 1582 / 990 ه . صورت گرفته است . جالب آنكه محافل علمى تا ساليان اخير به وسيله ترجمهء تركى ، نه اصل فارسى ، با كتاب آشنايى داشتند .\r\nحاجى خليفه كتاب على اكبر را در فرهنگ كتابشناسى خود زير عنوان قانون نامه چين و خطا آورده 62 و چنان كه خواهيم ديد اين عنوان موضوع كتاب را نمىرساند . شايد حاجى خليفه كه نام على قوشچى را نيز جزو ملاحظات خود آورده به رواج اين پندار كه على قوشچى در تأليف كتاب اثرى داشته و از مشاهدات خود اطّلاعاتى به مؤلّف داده كمك كرده است . 63 قضيّه از لحاظ زمانى محال است ولى به هر حال از اين نظر كه خاطرات بعضى از اهل علم را از روابط فرهنگى آن روزگار منعكس مىكند جالب است . سابقا گفتيم كه على قوشچى ( متوفّى به سال 1474 / 879 ه . ) 64 جزو بزرگترين دستياران الغ بيگ در رصد خانهء سمرقند بود و پس از وفات وى بالأخره به قلمرو دولت عثمانى پيوست و در فعاليّت علمى در زمينهء رياضيّات و نجوم نقش مؤثّر داست . از سفر وى به چين كه بعضى آن را با قانون نامه ارتباط داده‌اند چيزى نمىدانيم ، ولى توجّه وى به آن مناطق جاى گفت و گو نيست و شايد مؤلّف تاريخ ختاى ، كه حاجى خليفه از آن ياد مىكند ، همو باشد . 65 به گفتهء بابينگر ، نسخهء خطّى اين كتاب در استانبول هست 66 . ظاهرا قوشچى علاقه به چين را به سرزمين دولت عثمانى كه آغاز سفر على اكبر ، جهانگرد ناشناس ، از آنجا بود همراه برد . على اكبر ، نام قلندر ، يعنى درويش دوره گرد ، به خود مىدهد . از وضع سفر او چيزى نمىدانيم . چنان كه خواهيم ديد ادخال نام على قوشچى در قضيّهء اين سفر به احتمال قوى از سوء فهم كلمات مؤلّف در مقدّمه كتاب ناشى شده است . در سالهاى اخير ياكوب بر اين نظر رفته كه على اكبر را سلطان سليم كه به اوضاع سياسى شرق آسيا\r\n\r\n","description":"","footnote":"","page_name":" 418 ","page_number":432},
  {"content":"\r\n\r\nعلاقه داشت به چين فرستاده بود تا اطّلاعات موثّقى از اوضاع نظامى آنجا به دست آورد . 67 حاجى خليفه كتاب را واقعا ديده و اطّلاعات مربوط به آن را ، چون پاره‌اى موارد ، از منابع ديگر نگرفته ؛ بعلاوه در كتاب جهان نماى خود مكرّر از آن نقل كرده است . 68 آشنايى محافل علمى اروپايى با اين كتاب از روزگار پيش نتيجهء رواجى بود كه در سرزمين عثمانى داشت . در قرن هجدهم خاورشناس سوئدى ، نوربرگ ( 1747 - 1826 ) ، براى تحقيق خويش با عنوان بلاد چين ، كه ضمن پنج فصل از خانبالق و رونق و شكوه دربار امپراتورى و دين و ادب و قوانين و اوضاع نظامى سخن دارد ، به آن مراجعه كرده . در تحقيق مذكور از گزارش غياث الدّين نيز استفاده كرده . دو نسخهء خطّى از ترجمهء تركى در اروپا ( در درسدن و برلين ) وجود داشت 69 و همين قضيّه از نيمهء قرن نوزدهم به شناخت دقيق بعضى از قسمتهاى كتاب كمك كرد . فليشر ترجمهء فصل چهارم را كه دربارهء پادگانهاى شهرهاى مختلف چين سخن دارد همراه اطّلاعات عمومى دربارهء خود كتاب منتشر كرد ( 1851 ) . 70 پس از آن ، تسنكر با استفاده از نسخهء فليشر ، كه از روى نسخهء خطّى گرفته شده بود ، مختصرى از مطالب على اكبر را دربارهء دولت و دين و تمدّن چين انتشار داد ( 1861 ) . حدود همان اوقات ( 1853 / 1270 ه . ) چاپ سنگى كتاب در استانبول منتشر شد كه بسيار كمياب شد و انظار را جلب نكرد . 71 با وجود اين ، دانشوران اروپايى همچنان بر ترجمهء تركى تكيه داشتند . در سال 1883 شفر ترجمهء فرانسهء سه فصل اوّل و هفتم و پانزدهم را با استفاده از يك نسخهء فارسى موجود در استانبول ، كه به خطا 72 پنداشت به خطّ مؤلّف است ، 73 منتشر كرد و مقدّر نبود كه هدف وى 74 يعنى انتشار متن كامل كتاب انجام شود . 75 تحقيق دقيق كاله در اصل كتاب در دههء چهارم اين قرن صحّت نظر شفر را تأييد كرد 76 كه ترجمهء تركى دقيق نيست و دستكاريهاى فراوان در آن شده ، 77 بعلاوه ، مترجم از روى غفلت تاريخهايى بر آن افزوده كه موجب خطا در تاريخ كتاب شده است . 78 از اينجا توان دريافت كه در همهء مسائل جدّى مربوط به كتاب بايد به متن فارسى آن مراجعه كرد كه متأسّفانه تاكنون چاپ نشده ، 79 ولى به كمك مطالبى كه اكنون در دسترس است مىتوانيم از اين كتاب ، كه به هر حال اصل است ، يك تصوّر عمومى داشته باشيم .\r\nپيش از هر سخن بايد بگوييم كه اين كتاب يك سفرنامه ، به معناى معمولى كلمه ، نيست بلكه گزارشى است منظّم از كشور چين كه در بيست فصل تنظيم شده 80 و از چهار قسمت آن كشور يعنى ختا و ختن و چين و ما چين ، يعنى چين شمالى و جنوب غربى ( دو قسمت با هم ) و وسطى و جنوبى ، سخن دارد . 81 از محتويات بيست فصل ، حتّى در ترجمه تركى ، معلوم مىشود كه موضوع كتاب كامل و متنوّع است و بجز فصول اخير به همين ترتيب تدوين شده . فصل اوّل\r\n\r\n","description":"","footnote":"","page_name":" 419 ","page_number":433},
  {"content":"\r\n\r\nاز مرزها و استحكامات و طرق ارتباط طبيعى و ساخته شده و فصل دوّم از ديانت و رسوم عبادت سخن دارد ؛ سوّم از بناها ، شهرها ، قلعه‌ها ، ادارهء امور داخلى ، پست ، و استقبال بيگانگان ؛ چهارم از سپاه ؛ پنجم از خزينه و انبارهاى شاهانه ؛ ششم از ادارهء عالى ، امور دربار امپراتورى ، و ادارهء مركزى ولايتهاى دوازدهگانه ؛ هفتم از زندانها ؛ هشتم از عيدهاى ملى ؛ نهم از تقسيم كشور به دوازده ولايت ؛ دهم از نگهدارى باغها و گردشگاهها ؛ يازدهم از غذاخانه و تفريح خانه‌ها ؛ دوازدهم از علوم و فنون ، حرفه‌ها ، بازيها ، و وسايل سرگرمى ؛ سيزدهم از ريشه نظام حكومت مردم چين و جامعهء آنها ؛ چهاردهم از مدارس چين ؛ پانزدهم از روابط چين با مغرب و وصول اسلام به سرزمين چين ؛ شانزدهم از روابط چين با مردم دشتها و تبت و هند ؛ هفدهم از كشاورزى ، مراقبت براى جلوگيرى از قحطى و آتش سوزى ، تحصيل سنگ باران ، آسياها ، معابد ، زيارت ، و رسوم اهل زهد ؛ هجدهم از مساكن ، پول كاغذى ، و بازيهاى آتشى ؛ نوزدهم از قوانين و مجازات گنهكاران ؛ و بيستم از تصويرها و مجموعه‌هاى صور ، دعا براى عامّه ، سرگرمى براى مردم ، شيكپوشى ، تزيين قبور ، حساب وقت ، دورانهاى تاريخ ، مردم چين ، زراعت زمين ، جنگ با مردم دشتهاى غربى ، و موافقت مؤلّف با مردم چين در اعتقادشان به اينكه قانون و نظمشان بهتر از ديگران است . 82 از اين فهرست آشكارا معلوم مىتوان داشت كه هدف اساسى على اكبر تنها مشاهدهء اوضاع سپاهى چين نبوده و نظر آنها را كه گفته‌اند هدف اصلى از گزارش وى اقناع سلاطين عثمانى به لزوم حمله به چين و نشر اسلام در آنجا بوده باور نمىتوان كرد . بىگفت و گو هدف وى گسترده‌تر از اين بوده و مىخواسته كشورى را كه به اسم معروف و به واقع مجهول بوده بشناساند و معلوم دارد كه اين كشور مىتواند از لحاظ قانون و اداره سرمشق دولت عثمانى باشد چنان كه از فصل اخير كتاب توانيم دانست . 83 خود مؤلّف در مقدّمه آشكارا مىگويد كه هدف وى آگهى دادن است . اين قسمت از مقدّمه ، از جهت ديگر نيز براى ما مهم است كه گويد :\r\nانگيزهء ديگر ( كه سبب تأليف كتاب شد ) اين كه مرحوم سلطان الغ بيگ ، دانشمند مولانا على قوشچى را سوى ختا فرستاد و شيرى با او همراه كرد ( به رسم هديه ) ، و به فرستادگان گفت : از غرايب اوضاع اين كشور هر چه ديديد و شناختيد بنويسيد ، كه راوى كفر كافر نيست . و اين بندهء فقير هر چه را ديده ، و همه غرايب است ، ياد مىكند . 84 همهء قراين نشان مىدهد كه پندار دخالت على قوشچى در سفرنامهء على اكبر از اين سطور به وجود آمده . ولى اينك پس از توضيح تاريخها مسلّم توان داشت كه اين كار كاملا محال بوده است . شفر به اين عقيده متمايل است كه على قوشچى واقعا به چين سفر كرده و\r\n\r\n","description":"","footnote":"","page_name":" 420 ","page_number":434},
  {"content":"\r\n\r\nگزارشى به جا نهاده كه على اكبر در تدوين كتاب خود از آن استفاده كرده است . 85 اين نظر را نمىتوان پذيرفت ، زيرا بعيد است كه از سفرنامهء مفروض على قوشچى چيزى در منابع ديگر نمانده باشد . اشاره به الغ بيگ نشان مىدهد كه به هر حال على اكبر با آسياى ميانه رابطه‌اى داشته است و شايد شفر خطا نكرده كه پنداشته و بازرگانى از آسياى ميانه بوده كه بعدا در قسطنطنيه اقامت گرفته است . 86 مؤيّد اين نظر شفر اين كه زبان مؤلّف چندان جالب توجّه نيست و آميخته است با لغات تركى آسياى ميانه كه مؤلّف با آن آشنا بوده . 87 نيز سبك فارسى مؤلّف عالى نيست ؛ 88 ولى متن كتاب ساده است . مؤلّف ، كتاب خويش را با ستايشى مسجّع از سلطان سليمان قانونى به سر مىبرد . 90 پس از آشنايى با متن فارسى ، اين فرض فليشر 91 كه تسنكر 92 نيز پذيرفته كه گزارش على اكبر منقولاتى از منابع قرن سيزدهم و چهاردهم است ، اساس ندارد ؛ زيرا مطالعهء متن و مقايسهء آن با منابع ديگر ، اين فرض را رد مىكند . مؤلّف مشاهدات عينى يا مسموعات خود را از مردم چين نقل مىكند و سفر وى به داخل چين بيش از سه ماه طول كشيده . گزارش وى از ملاقات امپراتور نشانهء صحّت دارد 93 و همچنين گزارش زندانهاى چينى كه در وضعى غم انگيز با آن آشنا شده و با يازده تن همسفران خود بيست و شش روز در زندان به سر برده ، زيرا يكى از آنها ضمن نزاعى يكى از مردم تبّت را كشته بود . 94 به عنوان يك مسلمان شركت زنان در مراسم عيد و زندگى اجتماعى مايهء تعجّب او بود . 95 زنان در كارهاى دولتى نيز شركت داشتند و مراجعهء امور ولايتهاى دوازدهگانه در ادارهء مركزى به عهدهء آنها بود . علاقه به شناخت وضع زن در جامعهء چينى او را خيلى پيش راند و در فصل يازدهم كه از غذا خانه و تفريح خانه‌ها سخن مىكند به نظر مىرسد كه مطالب روى از روى تجربهء شخصى است .\r\nعلى اكبر در ميان مردم محلّى كسانى را داشت كه اطّلاعات و معلوماتى به او مىدادند و ظاهرا از اوضاع به خوبى مطلع بوده‌اند . به پندار كاله خواجگان مسلمان ، كه در امور دولتى نقش مهمّى داشته‌اند ، كمكهاى بسيار به او كرده‌اند . 96 اين قضيّه كاملا ممكن است و حكايتى كه از نفوذ خواجگان مسلمان در دستگاه حكومت نقل مىكند 97 و مطالبى كه از رواج مسلمانى در چين مىآورد و از جمله اينكه تنها در خانبالق ، پايتخت ، چهار مسجد وجود داشته مؤيّد آن است . در بعضى از موارد منابع ديگر صحّت روايات على اكبر را تأييد مىكند . حكايت وى از نقش رئيس طايفهء قالموق ، به نام اسن تايشى ، در اسارت بغديخان به سال 1450 / 854 ه . در منابع ديگر آمده و تاريخها دربارهء آن توافق دارد . 98 علاقهء على اكبر به مسائل بازرگانى از اينجا معلوم مىشود كه به تجارت چين با قلمرو اسلام توجّه بسيار كرده است . در ميان كالاهايى كه ياد\r\n\r\n","description":"","footnote":"","page_name":" 421 ","page_number":435},
  {"content":"\r\n\r\nكرده ، به اسب و پارچه و جواهر اهميت خاصّ مىدهد . 99 ظروف چينى بسيار مورد توجّه او شده و بتفصيل دربارهء آن سخن مىكند . شايد اين تصادفى نبوده ، زيرا درست در همين اوقات ، در قصرهاى سلطنتى استانبول ، مقدار زيادى چينى نمودار شده بود . 100 با توجّه به قسمتهاى موجود كتاب و تحقيقاتى كه دربارهء آن شده با اطمينان مىتوان گفت كه على اكبر گزارش مفصّل و مهمّى از كشور چين به دوران خاندان مينگ و سلطنت چنگ ته در حدود سال 1506 ، يعنى دورانى كه دربارهء آن در منابع غير چينى چيزى وجود ندارد ، به ميراث علمى افزوده است . گزارش از روى مشاهدات عينى و موثّق مؤلّف و اطّلاعات فراهم آمده از داخل چين تنظيم شده و از لحاظ ارزش و كثرت مطلب با بهترين متون مدوّن دربارهء چين برابرى مىكند . 101 گر چه نوشته‌هاى فارسى مورد توجّه و رعايت سلاطين عثمانى بود ، امّا كتاب على اكبر در ميان نوشته‌هاى فارسى يك پديدهء اتّفاقى است . در قرن شانزدهم / دهم ه . هندوستان يكى از مراكز ادب فارسى بود و در پايان همان قرن در آنجا به اثرى برمىخوريم كه نه فقط در صف آثار جغرافيايى جاى دارد ، بلكه بايد آن را جزو مؤلّفات معتبر اين رشته به حساب آورد ؛ و آن كتاب مشهور آيين اكبرى تأليف ابو الفضل است .\r\nابو الفضل علّامى ( 1551 - 1602 / 958 - 1011 ه . ) 102 محرم و صدر اعظم سلطان اكبر ( 1542 - 1605 ) بود . وى از يك خاندان علم و ادب كهنسال بود كه ريشهء عربى داشت و از مدّتهاى دراز در هند اقامت گرفته بود . برادرش فيضى به عنوان شاعر فارسىگو شهرت يافته بود .\r\nخود او نيز با ادب فارسى رابطهء استوار داشت و يك ترجمه از كليله و دمنه با عنوان عيار دانش از او به جا مانده است . 103 وى از نوجوانى به مطالب دينى پرداخت و در سال 1573 / 981 ه .\r\nبه عنوان اديبى جوان و كاردان به سلطان اكبر معرفى شد و خيلى زود در كار بنياد يك دين فراگير ، دستيار و شريك پرشور او شد ، تا جايى كه منابع شرقى و بعضى محقّقان اروپايى در اين نهضت نقش اساسى را به او نسبت داده‌اند .\r\nتأليف اساسى وى يعنى تاريخ اكبر نامه در سه جلد بزرگ به شخص اكبر مربوط است .\r\nجلد اوّل كتاب را به سال 1565 به سر برده كه يكى از دو نسخهء آن از تاريخ خاندان تيموريان هند و سلاطين پيش از اكبر و بخصوص بابر و همايون سخن دارد . جلد دوّم خاصّ تاريخ سلطان اكبر است و مؤلّف ، آن را تا به هنگام تأليف كتابش رسانيد ؛ يعنى حوادث چهل و شش سال را به بردارد . جلد سوّم با عنوان مستقل آيين اكبرى كمى پيش از وفات مؤلّف ، يعنى در حدود سال 1602 / 1011 ه . به سر رسيده و گزارش كاملى از اوضاع هند در آن دوران است .\r\nو در مسائل مربوط به اداره و آمار و نژادنگارى ، به معناى وسيع ، سخن دارد . ابو الفضل روش\r\n\r\n","description":"","footnote":"","page_name":" 422 ","page_number":436},
  {"content":"\r\n\r\nآمارى را به طور جدى به كار گرفته و به نظر بعضى از محقّقين نسبت به لايبنيتز فيلسوف مشهور ، حق تقدم دارد . 104 در آخر اين جلد ، سرگذشت مؤلّف به قلم خود وى آمده كه اهميت آن كم نيست . اهميت كتاب از اينجاست كه مؤلّف مدارك رسمى و خاطرات شخصى را نيز به منابع مكتوب افزوده است . فصول كتاب را به ترتيبى كه فراهم مىشده براى اكبر مىخوانده‌اند و خود او نيز چيزهايى بر آن افزوده است .\r\nآيين اكبرى به پنج كتاب تقسيم مىشود كه فوق العاده متنوّع و پر مطلب است و از عناوين كوتاه كتابها تصوّرى از آن نمىتوان داشت . كتاب اوّل از شخص سلطان و خانه و دربار و مراسم دربارى و ترتيب اجراى آن بتفصيل كامل سخن مىكند ، كتاب دوّم از دستگاه عظيم دولت و عمّال كشورى و لشكرى و اديبان و موسيقيگران مقرب دربار ، و كتاب سوّم از نظامات قانونى بحث مىكند و فهرست درآمد را به دست مىدهد . كتاب چهارم دربارهء وضع اجتماعى هندوان و فلسفه و قانون و سرداران و جهانگردان و قبايل هند است . كتاب پنجم خاصّ تعليمات سلطان اكبر و سخنان منقول اوست . ولى اين عنوانها نمىتواند انديشهء كاملى از مضمون اين كتاب فوق العاده متنوع به دست بدهد . شايد نظر رنو دربارهء كتاب 105 تصوّر دقيقترى از آن به وجود آورد كه آن را كتابى جامع ، شامل گزارش كاملى دربارهء دولت از لحاظ جغرافيايى و طبيعى و تاريخى ، مىداند كه با جدولهاى آمارى مفصّل همراه است . مؤلّف از هر يك از ولايتهاى شانزدهگانهء هند گزارش مفصّل دارد كه محلّ شهرها و مكانهاى مختلف را ياد مىكند . فهرستى از محصولات طبيعى و صنعتى به دست مىدهد و نام قبايل بت پرست و مسلمان را مىآورد و چنان كه ديديم به وضع سپاهى و نظام دربار اهميت خاصّ مىدهد . در خاتمهء كتاب قسمتى خاصّ برهمنى و فلسفهء هندى و فرقه‌هاى مختلف محلى است . از مطالبى كه فران از آيين اكبرى در كتاب جامع خود دربارهء شرق اقصى آورده 106 - چون : عطر سازى ، مسائل دريانوردى ، وصف ولايت بنگال ، و تقسيم ولايات به ترتيب اقاليم - انديشه‌اى از اين نوع مطالب آن مىتوان داشت .\r\nاز لحاظ جغرافيايى صرف ، آيين اكبرى فهرست مفصّلى از هفت اقليم با تعيين خطوط طول و عرض نقاط مهم به دست مىدهد 107 و در اين قسمت كاملا به بيرونى تكيه دارد 108 و شايد اثر نفوذ او است كه ابو الفضل از قلعهء افسانه‌اى كنكدز ، واقع در سمت شرقى معموره [ كره زمين 
  ] كه سابقا از آن سخن داشته‌ايم ، ياد مىكند . 109 رابطهء ابو الفضل با بيرونى اتّفاقى نيست و به صورتى منظّم استفادهء بسيار از او كرده 110 و كتاب ماللهند بيرونى الگوى آيين اكبرى است .\r\nالبتّه از فرهنگنامه‌هاى دوران مماليك كه محتملا ابو الفضل از آنها بىخبر بوده چيزى نمىگوييم . به نظر جارت ، كه يكى از خبرگان مطالعهء آيين اكبرى است ، ابو الفضل انديشهء كتاب\r\n\r\n","description":"","footnote":"","page_name":" 423 ","page_number":437},
  {"content":"\r\n\r\nخويش را از بيرونى گرفته و ترتيب فصل بندى آن را تقليد كرده است ، 111 ولى به سبب تفاوت فراوانى كه ميان دو كتاب وجود دارد ، اين مقايسه آسان نيست . تفاوتها از اين رو نيست كه ابو الفضل ، به خلاف بيرونى ، سانسكريت نمىدانسته ، 112 يا همچون بيرونى با علوم يونانى آشنا نبوده ، بلكه اساس تفاوت از اينجاست كه مؤلّف ماللهند محقّق به معناى درست كلمه بوده و شخصا دربارهء همهء مسائل مورد بحث تحقيق كرده ، در صورتى كه ابو الفضل در بيشتر موارد روايتگرى بوده كه بايد بگوييم در كار روايت دقّت و امانت داشته ، 113 بعلاوه مقدارى اطّلاعات از منابع مفقود براى ما نقل كرده است . 114 از قرن هجدهم اين كتاب به عنوان منبعى معتبر كه اهميت آن منحصر به دوران تأليف نيست ، شناخته شده و هنوز هم با وجود انتقادات نسبتا درست مورد تأييد همهء دانشوران است .\r\nبه نظر بلوچمان ، مصحّح و مترجم انگليسى كتاب ، اكبر نامه در ميان همهء تاريخهاى هند اسلامى اهميت منحصر به فرد دارد 115 و به راستى و امانت ممتاز است و نشان اطّلاع كامل از مدارك رسمى و همهء رشته‌هاى ادارهء دولت به شمار است . 116 به علاوه ، در ميان مؤلّفات ديگر نظير ندارد زيرا به وضعى روشن و دقيق زندگى ملّت هند را در آن دوران منعكس مىكند . 117 سبك پر تكلّف ابو الفضل ، كه نثر فارسى دوران متأخّر را به ياد مىآورد ، تا حدّى مايهء زيان او شده است بخصوص كه در بعض موارد از فرط پيچيدگى فهم آن مشكل است . به نظر جارت ، در مزيّت ابو الفضل به عنوان نويسندهء مبالغه شده ؛ 118 وى گويد :\r\nتنها امتياز آيين اكبرى به مطالب منقول آن است . ترتيب عرضهء مطلب خوب نيست . كتاب در ميان نسلهاى آينده جاويد خواهد ماند ، از اين رو كه با روشى منحصر به فرد همهء مسائل مربوط به نظم اداره و مراقبت ديوانهاى بزرگ را فراهم آورده و با دقّت و امانت ثبت كرده و مجموعه‌اى بسيار فراوان از مثالهاى واقعى ، حاكى از عظمت دولت و كثرت منابع و وضع سكنه و صنايع ، همراه آن آورده است . 119 با اطمينان مىتوان گفت كه ارزش آيين اكبرى حتّى به دوران ما منحصر به جنبهء تاريخى آن نيست . نظر كارادووو ، خبرهء بزرگ در تاريخ تمدّن شرق اقصى ، چنين است :\r\nكوتاه سخن ، كتابى است بىنظير كه پر از جوش و شور و انديشه و معرفت است و از همهء مظاهر زندگى اجتماعى سخن دارد . نظم و ترتيب آن حيرت آور است و به همين جهت وثيقه‌اى معتبر است كه تمدّن مشرق حق دارد به آن ببالد . 120 با توجّه به اين نظريّات صواب ، حاجت نداريم گفت و گو از آيين اكبرى را ضمن بحث عمومى\r\n\r\n","description":"","footnote":"","page_name":" 424 ","page_number":438},
  {"content":"\r\n\r\nاز آثار جغرافيايى توجيه كنيم و تنها دليل اين كار ، رابطه آن با كتاب بيرونى بزرگ نبوده است .\r\nدر حدود همين اوقات كتاب ديگرى به زبان فارسى پديد آمد كه تا حدّى با محيط پيدايش كتاب ابو الفضل ارتباط داشت و عنوان آن كه هفت اقليم است ، جلب نظر مىكند . امّا به خلاف آنچه از عنوان استنباط مىشود يك كتاب جغرافيا نيست بلكه فرهنگنامه‌اى در رشته سرگذشت نويسى است كه مطالب آن به ترتيب جغرافيايى تقسيم شده و طبعا مايهء سرگذشت بر آن غالب است . 121 با وجود اين ، مطالب جغرافيايى فراوان دارد و محقّقان معاصر اهميت آن را از لحاظ سرگذشت و جغرافيا به يكسان شناخته‌اند . 122 مؤلّف آن ، امين احمد رازى ، 123 را خوب نمىشناسيم . اصلش از رى بوده ، از خاندانى توانگر از عمّال دولت كه بعضى از افراد آن در ايام اكبر با هند رابطه داشتند .\r\nظاهرا در همان اوقات ، مؤلّف به هند سفر كرده است . كتاب مفصّل وى ، كه به سال 1594 / 1002 ه .\r\nپس از شش سال كار مداوم به سر رسيد ، 124 شامل يك هزار و پانصد و شصت سرگذشت از مشاهير صوفيان و نويسندگان و شاعران و بزرگان تاريخ است كه به ترتيب محلّ تولّدشان بر مناطق مختلف هفت اقليم جغرافيايى تقسيم شده است . مىدانيم كه طبق مكتب قديم ، هر اقليمى به يكى از ستارگان سيّار وابسته بود . 125 در آغاز كتاب جدولى هست كه اماكن جغرافيايى را در اقليمهاى مختلف نشان مىدهد . 126 پس از آن هر اقليم به صورت جداگانه مقدّمهء مختصرى دارد كه مطالب آن مخلوطى از تاريخ و جغرافياست . مثلا دربارهء هندوستان يك خلاصهء تاريخى از فتوحات مسلمانان آمده و در مورد هر شهر و منطقه ، تاريخ و عجايب و محصولات اساسى آن ياد شده است . 127 طبعا سخن از اقليم اوّل آغاز مىشود كه شامل يمن ، بلاد زنگ ، نوبه ، چين ، سرنديب ( سيلان ) ، و جابلساست و به اقليم هفتم ختم مىشود كه شامل بلغار ، صقلاب ، باطك ، روم ، جابلقا ، و يأجوج و مأجوج است . از اين فهرست توان دانست كه تذكار بلاد داستانى چون جابلسا و جابلقا ، كه ابن عباس ، محدّث و مفسّر مشهور به قرن هشتم ميلادى ، با تكيه به افسانه‌هاى مربوط به كتاب مقدّس ياد كرده ، هنوز معمول بوده و مكتب قديم دربارهء تقسيم مناطق ، كه از قرن دهم به نزد جغرافى شناسان كلاسيك و جهانگردان ريشه‌هاى عميق داشته ، سستى نگرفته است . البتّه امين احمد رازى سرگذشتى از شخصيتهاى اين مناطق افسانه‌اى نياورده و فهرست بلاد اقليمهاى ديگر بيشتر رنگ واقعى دارد ؛ مثلا اين مناطق كه گهگاه به قسمتهاى كوچكتر تقسيم شده در آن آمده است : مكّه ، مدينه ، يمامه ، هرمز ، دكن ( با هفت ناحيهء آن ) ، احمد آباد ، كنبال ، سورت ، سومنات ، ناكور ، بنگال ( با تعدادى نواحى ) ، و اوريسا . بدين سان هند موقعيت ممتاز دارد و در ميان بقيهء اقليمها همسنگ ايران است . يك نظر به فهرست كامل شهرها و منطقه‌ها 128 نشان مىدهد كه با وجود آنكه افق جغرافيا از لحاظ علمى وسعت بسيار يافته بود نظريهء كهن جغرافيايى ، با تمام خصوصيّات ، تا پايان قرن شانزدهم استوار مانده بود .\r\n\r\n","description":"","footnote":"","page_name":" 425 ","page_number":439},
  {"content":"\r\n\r\nسرگذشتها در داخل اقليم به اقتضاى توالى زمانى نقل مىشود ، و نام شاعران و عالمان و شيوخ با اميرانى كه در نقاط مختلف اقليم حكومت داشته‌اند ، به ترتيب منطقهء تولّدشان از نظر مىگذرد . مؤلّف به بزرگان صوفيه اهميت خاصّ مىدهد و طبعا نمايندگان فرهنگ فارسى در صف اوّل جاى دارند ، و چون مطالب ادبى بر كتاب غلبه دارد ، به تعبير باربيه دو منار « با يك جور جغرافياى ادبى سر و كار داريم كه ارزش علمى ندارد ، ولى اطّلاعات مهمّى دربارهء نويسندگان بزرگ ايران در آن هست » . 129 در واقع كتاب امين احمد رازى از لحاظ تاريخ ادب فارسى و مخصوصا شعر اهميت فوق العاده دارد ، 130 ولى مؤلّف در زمينه‌هاى ديگر اطّلاعات معتبر ندارد و در غالب موارد قصه‌هاى معمول را از منابع متداول نقل مىكند . 131 با وجود اين در كتاب وى حتّى در موضوع جغرافياى خالص ، مطالب نامنتظر مىتوان يافت . احمد زكى وليدى به اين عقيده متمايل است كه مؤلّف ، جغرافياى رشيد الدّين را كه تا كنون به دست نيامده در دسترس داشته است . 132 ولى بايد بگوييم كه اشارهء امين احمد رازى به كتابى مربوط به دوران مغول با عنوان صور الاقاليم ، كه پايهء استنتاج احمد زكى وليدى شده ، دلالت به منظور ندارد و لازم نيست كه كتاب مذكور حتما كتاب رشيد الدّين باشد . به هر حال كتاب امين احمد رازى از لحاظ موضوع بحث ما اهميت بسيار دارد و نشان مىدهد كه نظريهء كهن تقسيم زمين به هفت اقليم و تقسيمات داخلى آن ، با وجود آنكه بر خلاف واقعيّات جارى بود ، همچنان نفوذ داشت .\r\nبراى روشن شدن مطلب نبايد فراموش كنيم كه كتاب هفت اقليم يك صد سال پس از كشف امريكا تدوين شده است ، حتّى يك قرن بعد از اين تاريخ كه مطالب تازه به سوى جغرافى شناسان فارسى زبان راه يافت ، باز هم در مضمون و روش مؤلّفات جغرافيايى اثر نگذاشت . بهترين مثال قضيّه دو كتاب كوچك ميرزا محمّد صادق اصفهانى آزادانى ( متوفّى حدود سال 1680 / 1091 ه . ) است 133 كه از سال 1832 به همّت اوزلى ترجمهء انگليسى هر دو به دسترس بوده است . 134 از كلمهء منسوب پيداست كه مؤلّف از دهكدهء كوچكى نزديك اصفهان بوده است . 135 ولى ظاهرا از هندوستان معرفت عينى داشته ، 136 زيرا نامهاى جغرافيايى هند ضمن مقايسه با مناطق ديگر ، البتّه بجز ايران ، در دو تأليف وى فراوان آمده است . كتابهاى ديگرى نيز به دو انتساب دارد كه غالبا در تاريخ است و از آن جمله كتاب مفصّل تاريخ عمومى او را ياد مىكنيم 137 كه تأليف آن در حدود سال 1635 / 1045 ه . انجام گرفته است . 138 دو تأليف جغرافيايى او از نوع جدولهاى نجومى است و ظاهرا به يكديگر وابستگى كامل دارد . عنوان اوّلى تقويم البلدان است 139 و ابو الفدا را به ياد مىآورد و در واقع كاملا بر او تكيه داشته است . 140 كتاب يك فهرست الفبايى از ولايتها ، شهرها ، رودها ، جدولهاى نجومى ، و ديگر پديده‌هاى جغرافيايى است . توضيحات كوتاهى نيز دارد با ذكر خطوط طول و عرض كه\r\n\r\n","description":"","footnote":"","page_name":" 426 ","page_number":440},
  {"content":"\r\n\r\nطبق معمول مبدأ محاسبهء آن جزاير خالدات است . كتاب دوّم كه ظاهرا عنوان تحقيق الإعراب فى اسماء البلاد دارد 141 بتقريب مطالب كتاب اوّل را به دست مىدهد ، امّا هدف آن ضبط نامهاى جغرافيايى فهرست كتاب اوّل است . توضيحات وى در اين زمينه تا حدّى مفصّل است و البتّه از خطوط طول و عرض چيزى نمىگويد . چنان كه اوزلى نشان داده ، 142 محمّد صادق احيانا نامهايى در فهرست خود دارد كه در منابع ديگر نيست . البتّه نمىتوان دانست از ادخال نام شخصيتهاى تاريخى ، چون مزدك و تتش ، در فهرست جغرافيايى چه هدفى داشته است . 143 جالب آنكه هر دو رساله نه مقدّمه دارد و نه اشاره‌اى به منابع آن هست ، ولى منابع را خوب مىشناسيم كه بجز ابو الفدا برزيجهاى نصير الدّين طوسى و الغ بيگ 144 و گاه و بىگاه بر حمد اللّه قزوينى تكيه دارد . 145 اوزلى به هنگام انتشار ترجمهء دو رساله پنداشته بود كه دو فهرست محمّد صادق به اهميت همسنگ جدولهاى نصير الدّين است ، امّا اين نظر را كسى نپذيرفت و رنو چند سال بعد نوشت كه اين دو اثر از لحاظ جغرافيايى اهميت چندان ندارد ، 146 زيرا اطّلاعات مؤلّف در زمينهء جغرافياى نجومى ناقص است و نظريّات او قابل ملاحظه نيست . 147 يك نكتهء كوچك جالب از رسالهء محمّد صادق اين است كه در آخر فهرست تحقيق الإعراب كلمهء « ينگى دنيا » 148 ( يعنى دنياى جديد - مقصود امريكاست ) آمده و اين نام كه ريشهء تركى دارد و سطورى كه در توضيح آن آمده نشان مىدهد كه نام تازه از كجا به فهرست تماما كهنه راه يافته است . وى از كشف اين قسمت تازهء دنيا كه امريكا نام دارد مطّلع است ، ولى چه وقت اين كار شده و چند قرن از آن گذشته ؟ محمّد صادق جوابى به اين سؤال نمىتواند داد ولى مىداند كه اروپاييان بارها از راه دريا به آن منطقه رفته‌اند و تركان عثمانى از آن خبر دارند .\r\nمؤلّف طبعا اين خبر را از بزرگان گرفته و در اين كتاب خواهيم ديد كه در قرن شانزدهم و هفدهم جغرافيا به نزد تركان عثمانى به مراتب از ايرانيان پيشرفته‌تر بود و در موارد خاصى حتّى از عربان نيز جلو زده بودند . جغرافياى فارسى حتّى پس از دوران محمّد صادق به نظريّات كهن پابند بود و اطّلاعات تازه نتوانسته بود آن را از قالب كهنه درآرد . با وجود اين در همان قرن هفدهم ، در خارج ايران ، در مناطقى كه زبان فارسى رواج داشت ، مؤلّفاتى بزرگ به وجود آمد و در اين مورد از محمّد بن امير ولى ، كه در بخارا مىزيسته ، نام مىبريم كه تاريخ عمومى وى در شش جلد عنوان بحر الأسرار فى معرفة مناقب الأخيار دارد و تأليف آن به دستور نادر محمّد ، امير بخارا ( 1642 - 1645 / 1051 - 1055 ه . ) از خاندان جنيديان ، به سال 1634 / 1044 ه . آغاز شد . جلد اوّل كتاب به چهار « ركن » تقسم مىشود و بتفصيل از مسائل كيهان نگارى به ترتيب كهن سخن دارد . مهمّترين منابع او رشيد الدّين و حافظ ابروست . 149 اهميت كتاب به عنوان يك منبع تاريخى در تحقيقات بار تولد و زكى وليدى به خوبى آشكار شده است .\r\n\r\n","description":"","footnote":"","page_name":" 427 ","page_number":441},
  {"content":"\r\n\r\nمكتب قديم رايج در جغرافياى فارسى ، بتدريج در طى قرن نوزدهم كنار زده شد و بعضى از پديده‌هاى آن در مقايسه با مطالبى كه دربارهء نوشته‌هاى عربى در همان دوران خواهيم گفت ، بسيار جالب است . ولى در همين دوره نيز به تعدادى اثر برمىخوريم كه از لحاظ نوشته‌هاى جغرافيايى مهم است ، نه تنها از لحاظ مطالب متن ، بلكه از اين جهت نيز كه گهگاه كوششى مبتكرانه براى فراهم آوردن نمونه‌هاى مختلف كرده‌اند . به اين مناسبت گوييم كه تعداد زيادى سفرنامه‌هاى فارسى مربوط به سفرهاى خارجى طى قرن دوازدهم و سيزدهم هجرى ( هجدهم و نوزدهم ميلادى ) به وجود آمد . غالب اين سفرها مانند روزگار قديم سوى هندوستان بود . قسمت قابل ملاحظه‌اى نيز به منظورهاى بازرگانى يا سياسى به سوى اروپا انجام مىگرفت . بعضى نيز مستقيم يا نا مستقيم با روسيه تماس داشت . 150 متأسّفانه همهء اين سفرنامه‌ها تاكنون در نسخه‌هاى پراكندهء خطّى مانده كه مطلقا دربارهء آن تحقيق نشده ، در صورتى كه همهء دلايل نشان مىدهد كه اين كار از لحاظ جغرافياى تاريخى مناطق مورد سفر و تحليل دوران مؤلّفان فوايد بسيار خواهد داشت .\r\nدر آغاز قرن نوزدهم ( 1800 - 1801 / 1215 - 1216 ه . ) يك كتاب جالب به وجود آمد كه قسمتى از آن به سال 1847 در بمبئى به چاپ سنگى رسيد و از نوع مؤلّفاتى است كه گاه و بىگاه بدان برمىخوريم كه جغرافيايى اقليمى با گزارش و مطالبى از زندگانى مؤلّف و خاندان وى در هم است . عنوان كتاب كه تحفة العالم است 151 فرصتى براى خلط و بازى كلمات به دست داده ، زيرا كلمهء دوّم ؛ بجز معناى اصلى ، اشاره‌اى به كلمهء « علم » دارد كه جزو لقب مير علم ، وزير نظام حيدر آباد ، بوده كه مؤلّف كتاب را به او پيشكش كرده است .\r\nمؤلّف كتاب عبد اللطيف شوشترى است كه به سال 1758 / 1172 ه . در شوشتر در يك خاندان كهنسال محلّى تولّد يافت . بسيار سفر كرد و بعضى مناطق ايران را چون شيراز و كرمانشاه بديد و به بغداد نيز رفت . به سال 1788 / 1202 ه . از بندر بصره به كشتى نشست و به سرزمين بنگال فرود آمد و مدّتى دراز در هند بماند ؛ و اين نكته از تاريخ تأليف كتاب و كسى كه اين اثر به دو پيشكش شده معلوم مىشود . كتاب با گزارشى مفصّل از مولد مؤلّف ، شوشتر ، آغاز مىشود و تفصيلات فراوان دربارهء بنياد شهر و گزارشى مهم از نسق آبيارى دارد . گزارش شهرهاى بزرگ و منطقهء اهواز و دزفول و مداين به همين اندازه مفصّل است و به دنبال آن تكمله‌اى مفصّل از سرگذشت افراد خاندان نورى سيد ، خاندان مؤلّف ، هست . و در پى قسمت اخير كه از سرگذشت مؤلّف سخن مىرود از تاريخ هند و وصف كلكته ، بنگال ، حيدر آباد ، و دكن نيز گفت و گو هست كه در خلال آن اطّلاعات مفصّل و كافى دربارهء بسط نفوذ بريتانيا در هند و دربارهء خود انگليسيان مىدهد و از امريكا و بعضى از دولتهاى اروپا سخن مىآورد ، و\r\n\r\n","description":"","footnote":"","page_name":" 428 ","page_number":442},
  {"content":"\r\n\r\nمبناى او اطّلاعاتى است كه در اثناى سفر از مردم مختلف و از جمله بعضى از اروپاييان به دست آورده است . بنا بر اين كتاب تا حدّى با گزارشهاى جغرافياى عمومى جهان نزديك است و عنوانى كه مؤلّف بدان داده توجيه مىشود . البتّه اهميت قسمتهاى اخير از اطّلاعاتى است كه مؤلّف دربارهء خود مىدهد كه خيلى بيشتر از موضوعات ديگر است . قسمتهاى اوّل كه بخصوص از غرب ايران سخن دارد ، مطالب نسبتا قابل ملاحظه‌اى از جغرافياى تاريخ اين منطقه دارد .\r\nتقريبا همزمان با تحفة العالم ، يك سفرنامهء اروپا در هند به وجود آمد كه بعدها ترجمه‌هايى كه از آن شد در غرب رواجى گرفت . مؤلف كتاب ميرزا ابو طالب خان بن حاجى محمد بيگ خان بود كه ريشهء ترك داشت ، ولى به سال 1752 / 1165 ه . در لكهنوى هندوستان تولد يافت و از نوجوانى با انگليسيان مربوط شد و در فاصلهء ما بين 1795 و 1802 پيش آنها مشاغل گونه‌گون داشت . آنگاه همراه كاپيتن ريچاردسن كه مدّتى در هندوستان اقامت داشته بود به سفر اروپا رفت و انگلستان و مناطق ديگر را بديد و از راه قسطنطنيه ، كه در آنجا با فنون‌هامر اشنايى يافت ، به وطن خود بازگشت . متأسّفانه فون‌هامر در يادداشتهاى خويش بجز يك حكايت ناچيز 152 چيزى دربارهء او نمىگويد . پس از بازگشت به كلكته به سال 1803 گزارش سفر خود را به عنوان مسير طالبى فى بلاد افرنجى نوشت كه چند سال پس از وفات مؤلّف ، كه به سال 1806 بود ، كتاب او به سال 1812 در كلكته چاپ شد و به كمك انگليسيان بود كه اروپا خيلى زود اين سفرنامه را شناخت ، زيرا در حدود سال 1814 ترجمه انگليسى آن به قلم استوارت در لندن چاپ شد و پس از آن به سال 1827 ترجمهء مختصر ديگرى به قلم مك فارلين در كلكته انتشار يافت كه مالو به سال 1819 آن را به فرانسه ترجمه كرد . 153 روش كار مؤلّف همانند سفرنامه‌هاى متعدّد تركى است كه در قرن هجدهم با عنوان « سفارتنامه » رواج گرفت و گزارشهايى از سفارتهاى باب عالى به سوى دولتهاى اروپايى بود .\r\nمؤلّف در بعضى از جاهاى كتاب خود تابلو زنده‌اى از مشاهدات خود و از كسانى كه ملاقاتشان كرده رسم مىكند كه البتّه گزارش وى معمولا كمى سطحى است ؛ چنان در اين گونه موارد مكرّر رخ داده . كتاب از لحاظ شناخت مؤلّف بيشتر ارزش دارد تا موضوعاتى كه از آن سخن مىكند .\r\nالبتّه علّت توجّه اروپا را بدين‌گونه چيزها مىتوانيد حدس بزنيد .\r\nمهمتر از اين سفرنامه‌اى است با عنوان بستان السياحة كه از لحاظ جغرافيايى و تمايلات ادبى افقى گسترده‌تر دارد و تأليف آن به سال 1831 - 1832 / 1247 ه . انجام شده و به سال 1892 - 1893 / 1310 ه . به چاپ سنگى رسيده است . 154 خانيكوف ، خاورشناس روسى ، ضمن نامه‌اى كه به تاريخ 16 سپتامبر 1865 از نعمت آباد براى دورن خاورشناس فرستاد براى نخستين بار محافل علمى اروپا را با اين كتاب با نام رياض السياحة آشنا كرد . 155 در آن هنگام\r\n\r\n","description":"","footnote":"","page_name":" 429 ","page_number":443},
  {"content":"\r\n\r\nفقط نسخهء خطّى قسمت اوّل كتاب در تصرّف وى بود . مؤلّف كتاب ، زين العابدين شروانى ، نمونه‌اى از كسانى است كه در همهء دورانها در ايران فراوان بوده‌اند ، يعنى جست و جوگر حقيقت مطلق كه شوق تسكين‌ناپذير ، به درويشى و دوره‌گردى وادارش مىكند . وى از نظر ما مردم شوروى اهميت خاصّ دارد ، زيرا به سال 1780 / 1194 ه . در شماخى تولّد يافت ، ولى پنجساله بود كه پدرش تصميم گرفت در سالهاى بليّه قفقاز را ترك كند و در كربلا ، مركز شيعه ، اقامت گيرد . شيروانى تا سن هفده سالگى در آنجا اقامت داشت و در اين اثنا علوم مرسوم اسلامى را تعليم گرفت ، ولى در هفده سالگى دستخوش دگرگونى و اضطرابى سخت شد و كار جهانگردى را كه سالها طول كشيد آغاز كرد و در اثناى آن به جست و جوى حقيقت معرفت بود . عراق ( بغداد ) را بديد ، مدّتى در گيلان بود و به مولد خود ، شروان ، سفر كرد و در راه از مناطق مختلف قفقاز و آذربايجان گذشت . آنگاه به سوى شرق رفت و در راه افغانستان از خراسان عبور كرد . پس از آن به هند و كشمير و بدخشان رفت . از آنجا به تركستان و ما وراء النهر سفر كرد و از آنجا به طرف جنوب سوى خليج فارس رفت و يمن ، حبشه ، حجاز ، مصر ، سينا ، فلسطين ، سوريه ، و آسياى صغير را بديد . ظاهرا به جزاير مديترانه و مراكش نيز سفر كرد . از آن پس در راه ايران از ارمنستان گذشت و مدّتى در تهران ، همدان ، اصفهان ، شيراز ، و كرمان مقيم شد و عاقبت در دهكدهء كوچكى به نام قمشه ( قومش ) به نزديك اصفهان مقيم شد و آنجا در دههء چهارم قرن پيش وفات يافت . مؤلّف ما طبعا به حقيقتى كه به جست و جوى آن مىرفت نرسيد ، به همين جهت خاتمهء قصهء وى كه از سرگذشت زندگانى خود تنظيم شده پر از بدبينى و حسرت و نوميدى است . در اين وضع 156 فقط يك دلخوشى داشت كه همهء ماجراهاى بيست و پنجساله را تدوين كند و انديشه‌اى از گروه فراوان مردمى كه با آنها در مسائل مورد حيرت و اضطراب سخن كرده به دست دهد . 157 به نظر مىرسد كه در اين انديشه صميمى بوده و به هر حال نظريّات خود را دربارهء فرقه‌هاى اسلامى كه با آنها برخورده آشكار مىگويد . 158 بنا بر اين وى درويشى شكاك است كه هدفش گفت و گو با عالمان و صوفيان بوده و غالبا اين گفت و گو با مجادله و خصومت شديد به سر مىرسيده است .\r\nالبتّه كتاب وى گزارش متوالى سفر نيست . علاقهء وى به عبارت پردازى و بخصوص عنوانهايى چون « سير » و « گلشن » و « بهار » بر روح حكايت اثر نهاده است . از مطالب كتاب توان دانست كه به چهار فصل تقسيم مىشود : فصل اوّل دربارهء پيمبران و امامان دوازده‌گانه است و دوّم دربارهء عالمان و صوفيان و شاعران ، سوّم از طوايف و تعليمات مختلف دينى است ، و چهارم دربارهء شهرهايى كه ديده كه به ترتيب حروف الفبا به بيست و هشت گروه تقسيم شده است . مطالب قسمت اخير كه ، بجز گزارش جغرافيايى ، مختصرى نيز از تاريخ هر شهر\r\n\r\n","description":"","footnote":"","page_name":" 430 ","page_number":444},
  {"content":"\r\n\r\nدارد ، از لحاظ ما مهم است ، بخصوص كه در موارد بسيار مطالب آن را از منابعى گرفته كه به دست ما نرسيده است . وقتى از مناطقى كه به تعبير خانيكوف « سرزمينهاى ناشناس » است - چون قهستان و زابلستان يا دل « جزيرة العرب » و سودان و حبشه - سخن مىكند روايت وى اهميت خاصّ مىيابد . 159 مؤلّف به كسب اطّلاع علاقهء فراوان دارد و به خلاف غالب درويشان از تعصب دينى به دور است . در مسير خود به بعضى از جهانگردان اروپايى برخورده و از آنها دربارهء بلادشان سؤال كرده است . از كلمهء فرنگى ، فرانسويان و اتريشيان و انگليسيان را منظور دارد . در موارد بسيار نظريّات سطحى و كهنه دارد ، مثلا روسيان را ، چون بقيّهء فرنگان « صورتگرانى » مىداند كه « جان ندارند » . 160 نمىتوان بتأكيد گفت كه كتاب وى بجز مطالب جغرافيايى اطّلاعات معتبرى از اديبان و طوايف مختلف دينى آسيا دارد . 161 كتاب شروانى اگر چه يك وثيقهء انسانى جالب است ولى به طور كلّى به نوشته‌هاى قرون وسطاى اسلامى وابسته است .\r\nنيم قرن سلطنت ناصر الدّين شاه ( 1848 - 1896 ) 162 دوران تازه‌اى است كه در اثناى آن تأليف جغرافيايى رونق گرفت . البتّه رشته‌هاى قديمى چون سفرنامه و فرهنگنامه و گزارش اقليمى همچنان مورد توجّه بود ، ولى بيش از هر چيز سبك نوشتن ، البتّه بتدريج ، تغيير اساسى يافت و نثر پر تكلّف قرون پيش جاى خود را به زبان ساده و قابل فهم داد كه بر نوشته‌هاى ادبى و علمى و مؤلفاتى كه براى خوانندگان فراوانتر فراهم مىشد نفوذ يافت . يكى از مؤلّفات دوران جديد به قلم يكى از مردان بزرگ اين عصر ، رضا قلى خان ( 1800 - 1871 ) ، كه مورّخ و اديب و شاعر و يكى از دستياران و مقربان ناصر الدّين شاه و نخستين مدير دار الفنون ، اوّلين مؤسّسهء تعليمات عالى ايران ، بود نوشته شد . 163 شاه به سال 1815 وى را به سفارت به سوى خيوه فرستاد تا پاره‌اى اختلافات ايران و خانات آنجا را حل كند . او گزارشى از سفر خود به صورت يادداشتهاى روزانه نوشته كه حاشيه بسيار دارد . شفر خاور شناس اصل و ترجمهء فرانسه را با هم چاپ كرد و كتاب از دههء هشتم قرن پيش به قلمرو مطالعهء زبان فارسى در قارّهء اروپا درآمد .\r\nمطالب كتاب منحصر به خيوه نيست ، زيرا رضا قلى خان بجز آن ، گزارشى از طبرستان و مازندران دارد و در قسمت آخر كتاب بخارا ، فرغانه ، تركستان چين ، هرات ، و مرو را وصف مىكند ، ولى طبعا خيوه محور اساسى كتاب است ، و دربارهء شهر و ولايت و توابع و شخصيتهاى بزرگ مقيم آنجا و هم از تاريخ خانات خيوه سخن دارد . از عادات و رسوم مردم و چيزهاى جالب آنجا نيز غافل نيست . با خان خيوه در مسائل مختلفى كه مربوط به تاريخ اسلام نيز مىشود گفت و گوهاى مفصّل دارد . در خاتمه نيز بعضى از حوادث مربوط به روابط خيوه و ايران را كه پس از سفر وى رخ داده به قلم مىآورد . كتاب كه از لحاظ سرگذشت مؤلّف نيز جالب است ، از نظر تاريخ خانات خيوه وثيقه‌اى بسيار معتبر به شمار است و مورّخان معتبر ، بخصوص محمّد حسن خان ،\r\n\r\n","description":"","footnote":"","page_name":" 431 ","page_number":445},
  {"content":"\r\n\r\nشاگرد رضاقلى خان كه به همين زودى از او سخن خواهيم داشت ، از آن استفاده كرده‌اند .\r\nارزش مطالب تاريخى و جغرافيايى و باستانشناسى آن نيز كم نيست ، زيرا به فهم اخلاق و عادات همهء آن دوران كمك مؤثّر مىكند و محدود به مشاهدات مؤلّف در اثناى سفر نيست .\r\nمؤلّف ضمن كتاب تابلوهاى روشنى از زندگانى محلّى رسم مىكند و توصيفات زيبايى از مناظر طبيعى مىآورد . 164 نشان امانت و قضاوت بيطرفانه را در سراسر كتاب مىتوان ديد .\r\nبه علاوه ، دقّت نظر مؤلّف قابل ملاحظه است . سبك كتاب ساده ، طبيعى ، و سليس است و احيانا نشانى از سبك قديم دارد . دلبستگى مؤلّف به سبك قديم از شواهد شعرى پراكنده در كتاب ، كه غالب آنها را از شعر سعدى يا اشعار خويش آورده ، نمايان است . 165 كتاب از لحاظ روش ، نمونه‌اى خوب از متون عامّه پسند است و جغرافياى اقليمى مستند به تاريخ را با گزارش سفر ، كه شامل سرگذشت مؤلّف نيز هست ، در هم آميخته است .\r\nبه زحمت مىتوان گفت مؤلّفات جغرافيايى ، كه به نام ناصر الدّين شاه پيوسته ، به شخص او مربوط است . 166 البتّه در علاقهء وى به جغرافيا ، و لو به صورت ابتدايى ، ترديد نيست و اين نكته را بيشتر از هر چيز در مسافرتهاى فراوان وى مىتوان ديد كه به مازندران 167 و خوزستان و خراسان و كربلا رفت و سه سفر نيز به اروپا داشت ( 1873 ، 1878 ، 168 1889 ) . 169 كارى كه هيچ يك از فرمانروايان شرقى به دورانهاى پيش در انديشهء آن نيز نبودند . تقريبا هر يك از اين سفرها گزارش جدايى دارد ؛ گزارش سفر اوّل نخستين كتابى بود كه از چاپخانهء جديد سلطنتى به سال 1874 / 1291 ه . درآمد . 170 گزارش همهء سفرها بيشتر از يك بار در ايران به چاپ سنگى رسيده و نام شاه به عنوان مؤلّف اوّل آن آمده و تعدادى از آنها ، به طور كامل يا مختصر ، به زبانهاى اروپايى چاپ شده است . معروف است كه بعضى از اين سفرنامه‌ها به قلم كسان ديگر است ؛ چون سفرنامهء ناصر الدين شاه به عتبات كه تدوين آن را به محمّد حسن خان ، يكى از دستياران و مقربان شاه كه در بسيارى سفرها همراه بود ، نسبت مىدهند . اين شخص در تأليفات جغرافيايى دوران نوين ايران نقشى معتبر داشت و به همين زودى از او سخن خواهيم كرد . توان گفت كه تهيهء ديگر سفرنامه‌هاى شاه به عهدهء او بوده يا در اين كار از دستياران متعدّد خود كمك گرفته است .\r\nبه هر حال سفرنامه‌هاى ناصر الدّين شاه از پديده‌هاى مهمّ نوشته‌هاى قرن نوزدهم است ، و از اين لحاظ از مدّتها پيش مورد توجّه محافل علمى اروپا بوده است . سفرنامه‌هاى داخل ايران كه اين سلسله با آن آغاز مىشود از نظر ما بيشتر اهميت دارد . اسلوب آن يكنواخت و تا حدّى بىروح است ولى در زمينهء نژادنگارى ، زندگانى اجتماعى ، آثار باستانى ، و جغرافياى طبيعى اطّلاعات فراوان دارد كه با ملاحظات شخصى مؤلّف همراه است . بيشتر توجّه وى به جغرافيا و اقليم شناسى است و بتفصيل از راهها و مسافت منزلها و نام دهكده‌ها و كوهها و رودها سخن\r\n\r\n","description":"","footnote":"","page_name":" 432 ","page_number":446},
  {"content":"\r\n\r\nمىكند ، و در بسيارى موارد اطّلاعات وى از جاهايى است كه جز مسافر و الا قدر ، كس بدانجاها نتواند رسيد 171 . به اتّفاق خبرگان تحقيقات ايرانى ، اسلوب سفرنامه‌ها ساده و روشن است . از محسّنات بديعى كه در آن روزگار هنوز بر سبك نويسندگان دربار نفوذ داشت 172 نشانى ندارد ، از تكلّف نيز بر كنار است ، تشبيه و استعاره در آن نيست ، علاقه به تعبيرات عادى و روشن در آن نمايان است ، و جايى براى پيچيدگى و ابهام نيست . 173 مطالب با زبان زندگى روزانه به قلم آمده 174 و در ساده كردن نثر فارسى قرن نوزدهم / سيزدهم ه . نقش عمده دارد . 175 همهء اين نكات ، دربارهء يادداشتهاى روزانهء شاه در سفرهاى اروپا نيز صادق است .\r\nمضمون سفرنامه‌هاى شاه براى ايرانيان تازگى داشت و در آشنا كردنشان با اروپا بسيار مؤثّر بود . از نظر ما سفرنامه‌هاى مذكور جزو سلسله سفرنامه‌هاى ملوك شرق به اروپاست ، كه هنگام سخن از نوشته‌هاى عربى دوران حاضر به تعداد زيادى از آن برمىخوريم . اهميت اين گونه آثار از نظر ما از لحاظ توصيف دول مورد بحث نيست ، بلكه بيشتر از لحاظ تصوير افكار و ملاحظات نويسندگان آنهاست . بدين‌سان يادداشتهاى روزانه مطالب فراوان دارد كه به كمك ترجمه‌هاى مختلف به زبان اروپايى به دست مردم ناخبره نيز رسيده است . 176 نقش محمّد حسن خان ( متوفّى در 21 مارس 1896 ) 177 در نوشته‌هاى جغرافيايى فارسى اگر مهمتر از اين نباشد كمتر نيست . البتّه در اينكه كتابهاى منتسب به دو واقعا تأليف اوست ، گفت و گو هست . 178 وى به مقامات معتبر دولتى رسيد و لقبهاى مهم چون : « صنيع الدوله » و « اعتماد السلطنه » داشت و بىگفت و گو وى نيز محرّك بسيارى از مؤلّفان بود و نام وى زير عنوان مؤلّفاتى كه حاصل كار يك گروه بوده نمودار شده . ژوكوفسكى ، دانشمند روسى و خبرهء مسائل ايران ، كه او را نيك مىشناخت از فعاليّت ادبى وى تحليلى كرده كه نتيجهء مساعد ندارد ، ولى به هر حال در اهميت مقام ادبى وى ترديد نمىتوان كرد .\r\nمحمّد حسن خان نخستين فارغ التحصيل دار الفنون ، عاليترين مؤسّسهء تعليماتى ايران ، بود كه به سال 1852 افتتاح شده بود و او از سال اوّل بدان پيوسته و نامش با فعاليّت نخستين مدير آن يعنى رضا قلى خان پيوسته بود . پس از آن مؤلّف ما سه سال و نيم در سفارت ايران در فرانسه مشغول كار شد . 179 پس از بازگشت به وطن در سفر خراسان و سفر اوّل اروپا همراه شاه بود . 180 چنان كه گفتيم گزارش سفر شاه به كربلا به وسيلهء او تدوين شد . 181 در مؤلّفات متعدّد خويش به جغرافياى تاريخى توجّه بسيار داشت . آشنايى با زبانهاى بيگانه و اطّلاع از مؤلّفات اروپايى 182 به او كمك مىكرد تا افكار جغرافيايى را براى هموطنان خود ساده و قابل فهم كند و در جغرافياى كشور خود مطالعاتى انجام دهد . بايد بگوييم كه وى به سال 1871 / 1288 ه .\r\nكتابى در تاريخ كشف امريكا 183 و در سال 1899 - 1900 / 1317 ه . كتابى دربارهء مسافرتهاى\r\n\r\n","description":"","footnote":"","page_name":" 433 ","page_number":447},
  {"content":"\r\n\r\nاستنلى در دل افريقا انتشار داد 184 و در ترجمهء سفرنامهء كاپيتان هتراس به قطب شمال 185 و سفرنامهء روبنسون كروزوئه دخالت داشت . 186 يك كتاب تاريخى نقشه‌دار دربارهء جبال شروين ( سواد كوه ) مازندران با عنوان التدوين فى جبال شروين به نام او مربوط است كه به سال 1893 - 1894 / 1311 ه . با چاپ سنگى انتشار يافت . 187 مؤلّفات معتبر وى بر مطالبى تكيه دارد كه به دست دانشوران اروپايى نرسيده ، 188 و از مداركى استفاده كرده 189 كه به كمك مقام دولتى بدان دسترسى يافته است . اهميت مؤلّفات محمّد حسن خان از اين جهت نيز هست كه اسلوب آن بسيار ساده و روان است ، ولى آثار علمى وى و مؤلفاتى كه براى عامّهء خوانندگان فراهم نشده ، مانند يادداشتهاى شاه ، نمايندهء زبان عادى روزانه نيست . 190 از جمله مؤلّفات وى كه به نظر ما مهم است و به دوران خود نيز گرانقدر بود و هنوز هم تا حدّى اهميت دارد ، مىبايد دو تا را بخصوص ياد كنيم كه جزو نمونه‌هاى معروف قديمى است : مرآت البلدان 191 يك فرهنگنامهء مفصّل جغرافيايى است كه بر انديشهء وسيع تكيه دارد و مطالب آن به ترتيب حروف الفبا تقسيم شده است . كتاب ، بجز معلومات جغرافيايى ، اطّلاعات تاريخى نيز دربارهء ولايات و شهرها و دهات مورد بحث مىدهد . ولى مؤلّف نتوانست اين كار سنگين را به سر برد ، گويى مطالب فراوان در قالب منظور نگنجيد و در اواخر دههء هشتم قرن پيش كار نشر كتاب روى جلد چهارم متوقّف ماند 192 و از پنج حرف الفبا تجاوز نكرد . 193 شايد از علل تعطيل كتاب اين بود كه وقتى مؤلّف در جلد دوّم فرهنگنامه به كلمه « تهران » رسيد مناسب ديد از تاريخ ايران در صد سال اخير و بخصوص دوران ناصر الدّين شاه سخن آرد ، و قسمت مهمّ جلد دوّم و سوّم صرف اين كار شد البتّه در صورتى كه تقويم و فهرست حوادث ساليان اخير را ، كه بر جلد اخير افزوده شده ، به حساب نياوريم . قسمت منتشر شدهء كتاب از لحاظ عملى به عنوان يك مرجع ، بخصوص در مسائل ايران ، مقامى معتبر دارد گر چه مؤلّف كاملا بر مطالب كهن تكيه دارد كه از منابع فارسى يا عربى استخراج شده و گاهى نيز با افزودن ملاحظات شخصى و پاره‌اى نكات مربوط به اوضاع معاصر دامنهء مطالب را توسعه مىدهد .\r\nجالب آنكه مؤلّف ضمن اضافات جلد چهارم اطّلاعاتى دربارهء دولتهاى اروپايى و امريكايى مىآورد كه آن نيز به ترتيب الفباست و كار يكى از ناشران معاصر عرب را به ياد مىآورد كه ذيلى همانند اين به چاپ تازهء معجم ياقوت افزوده بود .\r\nدر نيمهء دههء نهم ، 194 پس از سفر شاه به خراسان ، محمّد حسن خان اثر بسيار مفصّلى در سه جلد به عنوان مطلع الشمس 195 انتشار داد كه به گفته ژوكوفسكى 196 يك « تأليف اساسى » است و تا حدّى آن را مكمّل مرآت البلدان وى مىتوان شمرد . و چون خراسان در قسمت اوّل حروف الفبا جاى مهمّى را اشغال مىكرد ، مؤلّف قسمتى را به آن اختصاص داد كه بيشتر ، از\r\n\r\n","description":"","footnote":"","page_name":" 434 ","page_number":448},
  {"content":"\r\n\r\nسفر شاه به حرم مشهد سخن دارد 197 و در نتيجه اثرى به وجود آمد كه جزو رشته جغرافياى اقليمى است و با گزارش سفر مربوط است و در عين حال سبك فرهنگنامه دارد و شامل گزارشى مفصّل از خراسان و تاريخ آن است . با توجّه خاصّ به مشهد ، كه همهء جلد دوّم را گرفته است ، مطالب به ترتيب مؤلّفات مشابه عربى عرضه مىشود ؛ به دنبال گزارش هر مكان جغرافيايى از مشاهير رجال آن سخن مىرود و احيانا ، اگر سخن از شاعرى به ميان آيد ، منتخبى از اشعار وى نقل مىشود . 198 اين كتاب براى خراسان قرن نوزدهم يك منبع درجهء اوّل است ، زيرا در مقايسه با مرآت البلدان موضوع آن محدود است و نيز مقدارى ملاحظات شخصى دربارهء مسافرت شاه در آن هست . بعلاوه دربارهء مكانهايى كه مسافران عادى بدان نتوانند رسيد اطّلاعاتى مىدهد . مؤلّف زير نفوذ روش تازه ، نقشه‌ها و طرحهايى دربارهء آثار مورد بحث بر كتاب افزوده است . در جلد اوّل راه تا مشهد را با عبور از دماوند و فيروزكوه و بسطام و بجنورد و قوچان و ذكر همهء منازل ما بين آن وصف مىكند . جلد دوّم توصيف بسيار مفصّل مشهد و آثار و تاريخ شهر از سال 1036 - 1885 / 428 - 1302 ه . است . با ذكر مشاهير و فهرستى از كتابهايى كه در كتابخانه آنجا هست . به علاوه ، همهء سرگذشت شاه طهماسب كه شخصا نوشته و تا به سال 1561 / 969 ه . رسانيده در اين جلد آمده است . جلد سوّم از راه بازگشت شاه سخن دارد كه از نيشابور و سبزوار و شاهرود و دامغان و سمنان مىگذرد ، و مؤلّف گزارشى مفصّل از همهء جاهاى مسكون و سرگذشت شخصيّتهاى مربوط به آن به دست مىدهد . 199 با وجود معايبى كه در فصل بندى كتاب هست ، نمىتوان با ژوكوفسكى دربارهء اهميت مطالب آن موافق نبود .\r\nبىگفت و گو توجّه به نوشته‌هاى جغرافيايى در ايران در ده سال مذكور به نسبت زياد مربوط به مؤلّفات محمّد حسن خان بوده است . همه جور كتابهاى جغرافيايى و از جمله تقويمها مورد تقاضا بود . به سال 1887 - 1888 / 1305 ه . محمّد تقى خان زير عنوان گنج دانش چيزى مانند يك دايرة المعارف نامهاى جغرافياى فارسى در پانصد و هفتاد و چهار صفحه منتشر كرد كه نفوذ مكتب جديد در آن نمودار است ، زيرا مؤلّف در آخر كتاب فهرستى از همهء منابع خويش آورده است . 200 پس از ده سال از تأليف گزارش خراسان به وسيلهء محمّد حسن خان ، دوّمين كتاب جغرافياى اقليمى در ايران منتشر شد كه به اهميت كمتر از كتاب سابق نبود . اين كتاب با عنوان فارسنامه ناصرى به گزارش ولايت فارس اختصاص دارد و مؤلّف آن حاجى ميرزا حسن شيرازى فسايى است . براون دربارهء اين كتاب مفصّل كه بيش از هفتصد صفحه دارد 201 گويد : « گزارشى مفصّل و مهم است » . 202 كتاب دو قسمت است كه اوّلى از تاريخ و دومى از جغرافيا سخن دارد .\r\n\r\n","description":"","footnote":"","page_name":" 435 ","page_number":449},
  {"content":"\r\n\r\nاز گزارشهاى مرسوم كه دربارهء شهرها و ولايتها مىدهد انديشه‌اى از روش آن مىتوان داشت .\r\nدر آغاز اطّلاعاتى دربارهء جغرافياى عمومى دارد . پس از آن ملاحظات مقدّماتى است و به دنبال آن گزارشى مفصّل از شهر شيراز هست كه بتقريب بيشتر كتاب را گرفته ، آنگاه نوبت به سرگذشت گروهى از عالمان و نويسندگان و شاعران و اعيان شهر مىرسد . دربارهء ديگر شهرها و نواحى ولايت نيز همين روش دنبال مىشود . با صرف نظر از وضع ظاهرى كتابهاى چاپ ايران در آن دوران ، كه نوعا چاپ سنگى است ، آثار روش اروپايى را در اين كتاب مىتوان ديد . تعدادى نقشه دارد كه تا حدّى ابتدايى است و فهرستهاى مفصّل و كاملا متنوع بر آن اضافه شده است . يك نقشهء فارسى نيز هست كه محلهاى مسكون و مسير آبها را نشان مىدهد .\r\nلسترينج ارزش كتاب را تأييد كرده و در ضمن تحقيق دربارهء فارسنامهء ابن بلخى به اين نتيجه رسيده كه كوشش شيرازى ارزشمند است و منحصر به مطالعهء اوضاع معاصر ولايت نيست بلكه به تعيين و تصحيح مكانهاى جغرافيايى فارسنامه ، كه موجود است يا به مرور زمان از ميان رفته ، كمك مىكند . 203 مطالب تاريخى كتاب نيز جالب است . براون مكرّر گفته است كه از تاريخ مظفريان كرمان مطالب مهم دارد . 204 از اين نمونه‌ها معلوم مىشود كه نوشته‌هاى نوين جغرافيايى ايران ، با وجود تبعيّت از نمونه‌هاى كهن و معمول در نوشته‌هاى جغرافيايى قديم اسلامى ، مطالب مهمّى دارد كه در بعضى از موارد نقايص نوشته‌هاى عربى را رفع مىكند . و خيلى زود قوانين تكامل ، اين نوشته‌ها را نيز مانند آثار اسلامى مجبور كرد رسوم قديم را رها كند و راه براى نفوذ روش نوين اروپايى باز شد . آغاز اين تغيير را در بعضى از نوشته‌هاى قرن نوزدهم مىتوان ديد ، و بالاخره در قرن بيستم تفوّق مطلق يافت . نياز مؤسّسات تعليماتى به كتابهاى درسى در اين كار نقش عمده داشت . مثال دار الفنون را از ياد نبرده‌ايم ؛ معلّمان تأليفات مهمّى به وجود آوردند كه در زمينهء مطالعهء ايران ، كمتر از مؤلّفات مشابه اروپايى نيست . براى آنكه انديشه‌اى به دست داده باشيم به يك نمونه بس مىكنيم :\r\nمسعود كيهان ، يكى از معلّمان دار المعلّمين عالى ، به سال 1933 / 1311 ه . كتاب بزرگ خود جغرافياى مفصّل ايران را منتشر كرد 205 و از نخستين نظر توان دانست كه الگوى كار وى نه آثار مكتب قديم عربى بلكه مؤلّفات نوين اروپايى بوده است . سه جلد كتاب كه هر يك بيشتر از پانصد صفحه دارد ، با توالى منطقى و كامل ، جغرافياى طبيعى و سياسى و اقتصادى ايران را شرح مىدهد و تعداد فراوانى نقشه و طرح و فهرست اقتصادى دارد . البتّه نقشه‌هاى آن از لحاظ فنّى در حدّ كارهاى اروپايى نيست ، ولى مطالب فراوان و ترتيب فصل بندى و وضوح عنوانها چيزى از بهترين متون و كتب تعليمى اروپا كم ندارد .\r\n\r\n","description":"","footnote":"","page_name":" 436 ","page_number":450},
  {"content":"\r\n\r\nبا گفت و گو دربارهء اين كتاب سخن از نوشته‌هاى جغرافيايى فارسى را در قرون اخير به سر مىبريم . اين نوشته‌ها از نظر ما اهميت فرعى دارد و توانستيم گوشه‌هايى از آن را كه زير نفوذ مكتب عربى و اسلامى بوده است روشن كنيم . منظور ما اين نبود كه فهرستى كامل از مؤلّفات فارسى در اين زمينه به دست بدهيم ، زيرا يادآورى بعضى از نمونه‌هاى مربوط به قرن پانزدهم / نهم ه . به بعد كافى به نظر مىرسيد . اگر در اين ميانه فواصلى هست از اين جهت است كه در اين مورد تحقيقى جامع و حتّى طرحى مقدماتى ولى كامل نظير آنچه تشنر ، خاورشناس آلمانى ، دربارهء نوشته‌هاى تركى به وجود آورده به دسترس نداريم . به علاوه ، دوران جديد نوشته‌هاى جغرافيايى فارسى محتاج به تحقيق منظّم و مستقلّى است كه از نظر موضوع ما اهميت اساسى ندارد و مىبايد ضمن آن از نفوذ عوامل جغرافيايى در مؤلّفات ادبى خالص چون سياحتنامهء ابراهيم بيگ سخن داشت ( سه جلد اين كتاب به سال 1905 و 1909 در تهران چاپ شده ) . سياحتنامه متنى است هجو آميز كه نظامات ادارى و اوضاع اجتماعى ايران را از زبان يك ايرانى تربيت شده در مصر كه به ديدار وطن رفته مسخره مىكند . وقايع اساسى حكايت در مصر مىگذرد . مؤلّف كتاب ، زين العابدين مراغى ( متوفّى به سال 1916 ) ، اسلوبى روان و نيرومند دارد و تأليف وى از جملهء نخستين كتب فارسى معاصر است كه بر ضد رسم و اوضاع سخن مىكند . يك ترجمهء ناقص از آن به آلمانى شده است . كتاب با مؤلّفات ادبى اروپايى و عربى از نوع يادداشتها و مقامات و نوشته‌هايى كه اساس جغرافيايى دارد درخور مقايسه است . 206 تحقيق دربارهء نفوذ نوشته‌هاى جغرافيايى بر اين گونه مؤلّفات ادبى محتاج تحقيقى مستقل است كه به وسيلهء يكى از خبرگان مطالعات ايرانى انجام گيرد .\r\n\r\n","description":"","footnote":"","page_name":" 437 ","page_number":451},
  {"content":"\r\n\r\n\r\nفصل 20 جغرافياى دريانوردى به نزد عربان و تركان در قرنهاى پانزدهم و شانزدهم / نهم و دهم ه .\r\nدر اثناى قرن پانزدهم / نهم ه . نيروى خلاق نوشته‌هاى جغرافيايى عربى از ميان رفت . پيوند دادن اين پديده با قرن سيزدهم / هفتم ه . و حملهء مغول خطاست ، زيرا آفرينش ادبى ، از پس اين تاريخ از لحاظ مقدار سستى نگرفته بود ، و در تمام طول قرن سيزدهم و چهاردهم / هفتم و هشتم ه . نيروى كافى داشت و در رشتهء كيهان نگارى اوج گرفت و فرهنگنامه‌ها را به وجود آورد كه نمونه تازه‌اى بود ، ولى گويى منابع آن رو به خشكى مىرفت ، نيرويش نابودى گرفته بود ، نمونه‌ها مانند سابق رونق نداشت ، و مدّتهاى دراز نمونه‌هاى جغرافيايى به جغرافياى اقليمى و سفرنامه‌هاى منحصر بود كه مقاومت و نيرو و رواج كافى داشت . امّا افق جغرافيا در قالب رسوم كهن انجماد يافته بود و حوادث بزرگ و تغييرات فوق العادهء دنياى غرب در وضع آن مؤثر نيفتاده بود . لازم نيست بگوييم كه در اواخر قرن پانزدهم ، پرتغاليها افريقا را دور زده و راه هند را يافته بودند . كريستوف كلمب نيز امريكا را كشف كرده بود ولى دانشمندان مسلمان يا از اين حوادث بىخبر بودند يا به اهميت آن واقف نبودند و بار ديگر به عيب اساسى نوشته‌هاى جغرافياييشان ، يعنى فاصله عظيم ميان نظريه و واقع ، برمىخوريم كه البتّه بار اوّل نبود كه چنين وضعى رخ مىداد .\r\nولى تجربهء عملى آنها به هنگامى كه قدرت از شرق به غرب انتقال مىيافت در اوج بود ، و غربيان نيز پس از آشنايى با اين ناحيه در فعاليّتشان بدين نكته معترف شدند . به سال 1457 كه فرامور و نقشهء جغرافيايى خود را به وجود آورد ، يادآورى كرد كه يك دريا نورد مسلمان در حدود سال 1420 از اقيانوس هند به كشتى نشست و افريقا را دور زد و به اقيانوس اطلس رسيد . 1 و اسكودوگاما نيز به سال 1498 كشتيهاى مسلمانان را در شمال موزامبيك ديده بود كه قطب نما ( بيت الإبرة ) و نقشه‌هاى دريايى داشت ، و در اين باب گويد : « دريانوردان براى\r\n\r\n","description":"","footnote":"","page_name":" 438 ","page_number":452},
  {"content":"\r\n\r\nراهنمايى كشتيها قطب نما و ابزارهاى رصديابى و نقشه‌هاى دريايى داشتند » . وى در يكى از كشتيها نسخه‌هاى خطّى عربى به دست آورد و براى شاه مانوئل فرستاد . هموطن معروف وى ، آلبوكرك ، در كار فتوحات خود در قلمرو عمّان و خليج فارس به نسبت زياد مديون نقشه‌اى بود كه به وسيلهء يك دريانورد مسلمان ، به نام عمر ، رسم شده بود . 2 وى در يادداشتهاى خود مىگويد كه نزديك جزيرهء سقطرى يك دريانورد مسلمان به اسارت پرتغاليها درآمد كه راهنماى دريايى بزرگى بود و ساحل را نيك مىشناخت ، و نقشهء راهنمايى به او داد كه همهء بندرهاى مملكت هرمز بر آن تعيين شده بود ، و اين نقشه را يك راهنماى دريايى ديگر به نام عمر ، كه اين دريانورد با وى به دريا رفته بود ، رسم كرده بود . 3 ضمن گزارشى كه آلبوكرك به تاريخ اوّل آوريل 1512 براى پادشاه پرتغال فرستاده بود مىخوانيم كه وى « نسخه‌اى از يك نقشهء بزرگ كه يك دريانورد اهل جاوه رسم كرده بود براى شاه فرستاده بود كه دماغهء اميد نيك ، مستملكات پرتغال ، درياى سرخ ، درياى فارس ، جزاير مولوك ( جزاير ادويه ) ، و راههاى دريايى چين و فرمز بر آن ديده مىشود و خطوط و راههاى عبور كشتيها و نيز قسمتهاى داخلى اين مناطق را معيّن كرده بود و نامها با حروف جاوه‌اى نوشته شده بود و آلبوكرك به طلب يكى از مردم جاوه فرستاد تا متن را براى وى توضيح كند . » 4 كمى بعد خواهيم ديد كه واسكودوگاما خود از تجربيّات مسلمانان بهره گرفته بود .\r\nبروس ، مورّخ پرتغالى ، در كتاب خود آسياى پرتغالى گويد كه واسكودوگاما در ملندى مسلمانى از مردم گجرات را ، به نام معلّم كانا ، بديد كه مقدار زيادى نقشه و ابزار داشت . 5 در آغاز قرن بيستم محقّقان ، شخصيّت اين معلّم كانا را كه راه ملندى به كاليكات هند را به واسكودوگاما نشان داده بود ، كشف كردند . در اواخر قرن پانزدهم وقتى دو تمدّن با هم تماس گرفت وضع چنين بود . ولى يكصد سال گذشت تا مردم شرق متوجّه آن شدند كه قدرت از دست آنها به مردم غرب ، كه از لحاظ نظرى تفوّق داشتند ، انتقال يافته است .\r\nمراد چهارم ، پادشاه عثمانى ( 1623 - 1640 ) از گوليوس ، عربشناس معروف هلندى كه عثمانيان وى را از هنگام سفر به كشورشان مىشناختند ، دعوت كرد كه سرزمينهاى عثمانى را به ترتيب علمى مسّاحى كند و نقشه‌اى براى آن به وجود آورد . 6 از اينجا معلوم مىشود كه فاصلهء نظريه و تجربه ، به نفع علم و تأليفات جغرافياى اسلامى نبود و اروپا از اين وضع بهره‌بردارى مىكرد .\r\nدر قرن پانزدهم وضع به كلى تغيير كرده بود و ترتيب تازه به وجود آمد . زيرا اروپا به كمك سفرهاى دريايى و گردش به دور دنيا از نظريّات كهنهء قرون وسطا كه به نسبت فراوان از ترجمهء آثار اسلامى و عربى قرن سيزدهم ، همچون مؤلّفات فرغانى و بتّانى ، مايه داشت آزاد شد . به دورانى كه از آن سخن داريم ، نخستين نقشه‌هاى پرتغالى و ايتاليايى به نام نقشه‌هاى\r\n\r\n","description":"","footnote":"","page_name":" 439 ","page_number":453},
  {"content":"\r\n\r\nدريانوردى به وجود آمد . وسعت افق جغرافيايى اروپا ، به خلاف دنياى اسلام ، در ناحيهء علم و عمل هر دو انعكاس داشت و خيلى زود معلوم شد كه بيشتر آثار مدوّن جغرافيايى اروپا و مشرق به كار نمىخورد و به همين جهت ايجاد مؤلّفات نجومى و جغرافيايى بر اساس مكتب قديم به كلى متروك شد 7 زيرا نه در شرق و نه در غرب مورد حاجت نبود ؛ غرب ديگر شاگرد شرق نبود و به راه خود مىرفت .\r\nبا اين همه در همين دوران ، يعنى قرنهاى پانزدهم و شانزدهم ، عرصهء ديگرى گشوده بود ، كه در قلمرو نوشته‌هاى جغرافيايى اسلامى آثار مشهور و مؤلفانى بزرگ به وجود آورد و آن ، رشتهء جغرافياى دريانوردى بود . ظاهرا اين رشته در آسيا و اروپا به دوران ارتباط در منطقهء جغرافيايى اقيانوس هند و درياها و خليجهاى آن به وجود آمد ، زيرا وضع روابط نو با تماسهايى كه به دورانهاى سابق ميان شرق و غرب بود ، تفاوت داشت . در اين زمينه مؤلّفات عربى و تركى درهم آميخته است و جدا كردنش طرح عمومى تكامل اين گونه نوشته‌ها را مختل مىكند . اگر به ياد داشته باشيم كه اين رشتهء نو تا چه حد با حوادث اين عصر ارتباط داشت و چگونه از طبيعت زندگى و زمانه مايه مىگرفت ، از رونق و رواج فوق العادهء آن حيرت نخواهيم كرد . البتّه نبايد پنداشت كه جغرافياى دريانوردى در آن شرايط تاريخى ناگهان از هيچ به وجود آمد ؛ زيرا ريشه‌هاى قديمى آن را در نوشته‌هاى اسلامى توان يافت ، ولى حلقه‌هاى تكامل آن به جا نمانده است . بنا بر اين بايد خطوط اصلى اين تكامل را به اختصار بيان كنيم تا ارزشيابى صحيح آن ميسّر شود ، زيرا رواج اين رشته مهمترين پديدهء نوشته‌هاى جغرافيايى در قرنهاى پانزدهم و شانزدهم است .\r\nدر يك رشته ، جغرافياى دريانوردى با مكتب قديم جغرافياى اسلامى - كه تا حدّى رنگ علمى دارد - كمتر مربوط مىشود تا با مجموعه قصّه‌ها و سفرنامه‌هاى دريايى قرنهاى دهم و يازدهم ؛ مانند قصّه‌هاى سليمان تاجر و ابو زيد سيرافى و حتّى عجايب الهند بزرگ بن شهريار كه به موقع از آن سخن داشته‌ايم . البتّه اين گونه نوشته‌ها يك رشته حكايات بود كه احيانا هدف ادبى و تفنّنى داشت و كتابهاى تجربى يا علمى از نوعى كه دربارهء آن سخن خواهيم داشت نبود .\r\nدر ميان دريانوردان خليج فارس و اقيانوس هند و درياى سرخ ، بجز اين قصّه‌ها و سفرنامه‌ها ، نوشته‌هايى در زمينهء راهنمايى دريايى به وجود آمد كه عنوان « راهنامج » يا « رهمانى » يافت و محتوى تجربيات دريانوردان در همهء مسائل دريانوردى و از جمله نقشهء راههاى دريايى بود .\r\nنمىتوان گفت كه اين گونه نوشته‌ها فراوان و پرمايه نبود . ابن ماجد ، كه از او سخن خواهيم داشت ، از سه مؤلّف دوران عباسى : محمّد بن شاذان و سهل بن ابان و ليث بن كهلان 8 كه پيش از او بوده‌اند سخن آورده ؛ كه البتّه چيزى از آثارشان به ما نرسيده است ، چنان كه آشنايى ما\r\n\r\n","description":"","footnote":"","page_name":" 440 ","page_number":454},
  {"content":"\r\n\r\nبا دوران اوّل اين گونه نوشته‌ها ، بتقريب ، همه از آثار مدوّن قرنهاى پانزدهم و شانزدهم است .\r\nبه علاوه ، نفوذ آن بر مكتب قديم جغرافيايى و نوشته‌هاى كيهان نگارى بعد ناچيز بوده است ، ولى اين قصه كمتر نتيجهء غفلت و بيشتر از آنجا بوده كه اطّلاعات تجربى اين دريانوردان كاملا مخالف با فرضيّات علمى رايج آن دوران بود كه از مكتب يونان و تصوّرات تورات مايه داشت .\r\nغالب جغرافى شناسان اين دريانوردان را مىشناختند و با آثارشان آشنا بودند و در بعضى از موارد با اطّلاعات جالب آنها و نتايجى كه از لحاظ نقشه شناسى داشت موافق نبودند . مقدسى با لحنى پر شور از مشاهدات خود بر سواحل جزيرة العرب ، از قلزم تا آبادان ، و آثار مدوّن مورد استفادهء دريانوردان و گفت و گو با پيرى كه شكل دريا را مىشناخت 9 سخن آورده و نتيجه مىگيرد كه اين اطّلاعات مخالف پندارهاى رايج جغرافيايى است . گويد :\r\nبر اين دريا دو هزار فرسنگ برفتم و همهء جزيره را از قلزم تا آبادان دور زدم ، بجز مسافتها كه كشتى ما را به جزيره‌ها و گردابها كشيد و با پيرانى كه به دريا زاده و به راه بزرگ شده بودند از ناخدايان و اشتيامان و نمايندگان و بازرگانان ديدار كردم و ديدمشان كه دريا و بندرها و بادها و جزاير آن را نيك شناسند . و دربارهء وضع و حدود آن پرسيدم و بديدم كه در اين باب دفترها دارند كه مطالعه كنند و بر آن متّكى باشند و به مضمونش عمل كنند و قسمتى از آن را پس از تأمّل و تدبّر برگرفتم و با نقشه‌ها كه گفتم مقابله كردم و يك روز كه با ابو على ابن حازم بودم و به دريا مىنگريستيم و به ساحل عدن بوديم ، مرا گفت چرا انديشناكى ؟\r\nگفتم خدا شيخ را مؤيّد بدارد ، عقلم در اين دريا حيران شده كه اختلاف دربارهء آن بسيار است و اكنون شيخ از همه كسان به كار آن داناتر است ؛ كه پيشواى تاجران است و كشتيهاى وى پيوسته به جاهاى دور دست سفر كنند . اگر خواهد ، دريا را براى من وصف كند چنان كه بر آن اعتماد كنم و از شك درآيم . گفت : سؤال از دانا كردى . آنگاه ريگ را با دست صاف كرد و دريا را بر آن كشيد كه نه به شكل طيلسان ( عبا ) بود 10 و نه طير ( پرنده ) ، 11 و شعبه‌هاى آن را بنمود و گفت : صورت دريا اين است و صورتى جز اين ندارد و من آن را ساده كشيدم و شعبه‌ها و خليجها را واگذاشتم بجز شعبهء ويله ، كه سخت معروف است و بايد شناخت ، كه سفر بر آن بسيار كنند ؛ و آنچه را مايهء اختلاف است بگذارم و چيزهاى مورد اتفاق را رسم كنم . 12 مقدسى از روى قصد امّا بدون تمسخر گويد كه شيخ درياشناس ، دريا را بى « عبا » و « پرنده » براى او كشيد . شايد از ياد نبرده باشيم كه كلمهء اوّل ، يعنى « عبا » در نقشه‌هاى خوارزمى ، كه از بطلميوس مايه داشت ، آمده بود و در كلمهء « پرنده » اشاره به نظريه‌اى است كه اقوام سامى داشتند و بعضى از جغرافى شناسان عرب از آن ياد كرده‌اند كه زمين را به صورت پرنده‌اى\r\n\r\n","description":"","footnote":"","page_name":" 441 ","page_number":455},
  {"content":"\r\n\r\nمىپنداشتند و سابقا از آن سخن داشته‌ايم . مسعودى نيز وضعى چون مقدسى داشته كه هر چند به اهميت معرفت علمى معترف است تأييد مىكند كه اطّلاعات « دريانوردان » سيراف و عمّان در اقيانوس هند با نظريّات فيلسوفان انطباق ندارد ، و اضافه مىكند كه اين قضيّه در مورد درياى مديترانه نيز صادق است كه دربارهء آن از دريا نوردان شام كه آن را نيك شناخته‌اند مطالبى شنيده ؛ و دو تن از آنها را ياد مىكند و عين گفتار وى چنين است : 13 و من ناخدايان سيرافى و عمّانى درياى چين و هند و سند و زنگ و قلزم و حبشه را ديده‌ام كه دربارهء غالب مطالب مربوط به درياى حبشى بر خلاف فلاسفه ، كه وسعت و مساحت دريا را از ايشان نقل كرده‌ام ، سخن دارند و گويند كه اين درياها را نهايت نيست . و هم در سواحل اين دريا كشتيبانان درياى روم را - از جنگاوران و عملهء كشتى و كارداران و رؤسا و ناظمان امور و كارسازان جنگى كشتيها چون لاوى ، ملقّب به ابو الحارث غلام زرافه ، فرمانرواى طرابلس شام كه بر ساحل دمشق است - ديده‌ام ، و اين از پس سال سيصدم بود ، كه طول و عرض درياى روم را سخت بزرگ دانند و خليجها و شعبه‌هاى آن را فراوان شمارند .\r\nعبد اللّه بن وزير ، فرمانرواى شهر جبله را كه بر كناره حمص شام است ، نيز بديدم كه همين رأى داشت و اكنون ، يعنى به سال سيصد و دوّم ، هيچ كس دربارهء درياى رومى از او بصيرتر و كار ديده‌تر نيست كه همهء كشتيبانان اين دريا از جنگاور و عمله مطيع گفتار اويند و به بصيرت و مهارتش معترفند ؛ كه مردى ديندار است و از قديم در اين دريا بوده است . 14 به احتمال قوى نظريّات مقدسى و مسعودى در اين باب استثنايى است ، نه قاعدهء عام كه جغرافى شناسان كتاب‌دار دربارهء آن متفق باشند . اختلاف بسيار ميان نظريه و تجربه آشكارا نمايان بود ، امّا به نفع دومى نبود . بيشتر نوشته‌هايى كه به رشتهء جغرافياى دريانوردى ارتباط داشت به نوشته‌هاى عمومى مدوّن راه نيافت و به همين جهت باقى نماند .\r\nبا اطمينان توان گفت كه « راهنامج » [ راهنامه 
  ] هاى دريايى و نيز قصّه‌هاى مربوط به دريانوردى ، كه از پيش دربارهء آن سخن داشته ، دقيقا در سيراف و عمّان به وجود آمده است و از ميان دلايل ديگر ، ذكر سيرافيان و عمانيان در گفتارى كه از مسعودى نقل كرديم اين نكته را به وضوح نشان مىدهد . مسلّم است كه سيراف از روزگارى دراز مركز تجارت دريايى بود و كشتيها از آنجا به جنوب آسيا ، جزاير شرقى ، و سواحل آفريقاى شرقى رفت و آمد داشت و همين كه با شروع تسلّط آل بويه ( حدود سال 932 / 320 ه . ) نقش سيراف سستى گرفت جمعى از مردم آن ، و بخصوص پس از بليهء زلزله‌هاى بزرگ سال 977 - 978 / 366 - 367 ه . ، به عمّان مهاجرت كردند . 15 تاريخ « راهنامه » هاى اوّلى روشن نيست ، ولى به احتمال قوى توأم با قصه‌هاى\r\n\r\n","description":"","footnote":"","page_name":" 442 ","page_number":456},
  {"content":"\r\n\r\nدريانوردى ، در قرن نهم و دهم / سوّم و چهارم ه . به وجود آمده است . سفرنامهء خواشير بن يوسف اركى را كه در آغاز قرن يازدهم / پنجم ه . بر كشتى دبوكرهء هندى به دريا رفت مىشناسيم . 16 تاريخ زندگى سه معلّم دريايى معروف ، 17 كه ابن ماجد آنها را « پيران » خود مىنامد ، به پايان همين قرن يا آغاز قرن دوازدهم / ششم ه . مربوط مىشود . ابن ماجد ، در يك مجموعهء خطّى كه ملك نوادهء يكى از آنها بود ، « رهنامه » اى ديده بود كه تاريخ سال 1184 / 580 ه .\r\nداشت . 18 كلمهء « رهنامه » كه عنوان اين گونه مؤلّفات بود در آن روزگار بيرون از حدود محافل دريانوردى نيز شهرت فراوان يافته بود و نظامى ، شاعر فارسى زبان ، در اسكندرنامه ، حماسهء معروف خود ، در حدود سال 1191 / 578 ه . آن را آورده است . 19 ابن مجاور ، مؤلّفى كه به سبب اطّلاعات گرانقدرش دربارهء مردم جنوب عربستان ( حوالى سال 1233 / 630 ه . ) او را نيك مىشناسيم ، از جغرافياى دريانوردى به خوبى اطّلاع داشته و مطلبى از « مؤلّف كتاب رهنامه » دربارهء بعضى از پرندگان دريايى نقل مىكند كه وجودشان نشان نزديكى ساحل است . 20 اين كلمه به صورت « رهنامج » در زبان عربى شناخته شد و تا اين روزگار مستعمل است . مؤلّف تاج العروس كه مىدانيم از زبيد ، واقع در جنوب جزيرة العرب ، ريشه داشته و به مسائل دريايى سخت علاقه‌مند بوده ، در اواخر قرن هفدهم / يازدهم ه . كلمه را با ديگر اصطلاحات دريانوردى توضيح مىدهد . 21 فران ، 22 خاورشناس فرانسوى ، اشكال مختلف كلمه را بتفصيل آورده و توضيح داده كه ريشهء آن از فارسى ميانه ( پهلوى ) « راهنمك » است كه در فارسى نو « راهنامه » شده و در محيط عربى بجز شكل عادى « راهنامج » احيانا شكل وارونه‌اى رهمانج ( جمع آن رهمانجات ) كه بعدها به « رهمانى » و حتّى « رمانى » نيز مبدل شده و همهء اين كلمات به دوران ابن ماجد ، به معناى يك جور راهنماى دريايى نقشه‌دار بوده است . 23 اين نامها نشان مىدهد كه راهنمايى دريايى در حالى به وجود آمده كه اصطلاحات دريايى و مربوط به دريا ، به زبان فارسى رايج بوده است . شمار اين اصطلاحات بسيار فراوان است ، تا آنجا كه ناچار بايد به ذكر نمونهء آن بس كنيم : « راهنامج » ، كلمهء « راهدان » يا « راهدار » 24 نيز به همين معنى آمده و نيز كلمهء « ناخذا » [ ناخدا 
  ] « 1 » ( جمع آن نواخذه ) ، يعنى صاحب و فرمانده كشتى ، 25 كه كلمهء عربى ربّان ( جمع آن ربابنه ) به معنى كاپيتان و فرمانده كشتى در مقابل آن است . 26 نيز كلمهء « اشتيام » ( جمع آن اشاتمه ) 27 كه ريشه‌اش ناشناس است . شمار اين گونه كلمات جزو اصطلاحات نجومى در مؤلّفات ابن ماجد ، كه به زودى از آن سخن خواهيم داشت ، فراوان\r\n\r\n\r\n","description":"","footnote":"\r\n( 1 ) ناخدا و ديگر شكلهاى متعدّد كلمه - مانند ناخذاه ، ناخوذا ، ناخوذه ، و ناوخذا ( با ذال يا دال ) - معرّب كلمهء فارسى « ناوخدا » ، به معنى رئيس كشتى ، است . - مترجم عربى .\r\n","page_name":" 443 ","page_number":457},
  {"content":"\r\n\r\nاست و مهمتر از همه ، « خنّ » ( جمع آن اخنان ) به معنى درجات قطب نما و اجزاى آن است . 28 و كلمهء « الجاه » يعنى ستارهء قطبى 29 و « باشى » يعنى اوج ستاره ، و غيره . 30 مجموع اين كلمات نشان مىدهد كه عربان بتقريب همهء اصطلاحات دريانوردى را از ايرانيان گرفته‌اند . به دورانهاى كهن كه عربان به كشتيرانى در نزديك ساحل بس مىكردند ، 31 از اين گونه اصطلاحات بىخبر بودند ، ولى به مرور زمان اصطلاح بادنما [ گلباد 
  ] را از ايرانيان گرفتند - كه ما فقط شكل معرب آن را مىشناسيم ( و ردة الرياح ) - همين طور راهنامه‌هاى مختلف را ، و بتدريج در كار دريانوردى اقيانوس هند ، رقيبان معتبر ايرانيان شدند . 32 طبعا دلايل ديگرى جز آنچه گفتيم سبب شده كه راهنامه‌هاى دريايى كه نسخه‌هاى آن فراوان بوده تا به روزگار ما به جا نماند . به هر حال براى نخستين بار در حدود قرن پانزدهم و شانزدهم / نهم و دهم ه . در اين زمينه به آثار دو مؤلّف معتبر برمىخوريم و به وسيلهء آنها با اين گونه نوشته‌هاى پردامنه آشنا مىشويم .\r\nدانشوران اروپا ، گاه و بىگاه ، نام اين دو مؤلّف را با استفاده از منابع تركى ياد مىكردند ، ولى آشنايى محافل علمى با آثارشان به همّت خاورشناس فرانسوى ، گابريل فران ، دانشمند برجسته ، بود كه در ثلث اوّل قرن بيستم فعاليّت علمى داشت و از خبرگان بزرگ در رشتهء جغرافياى تاريخى اقيانوس هند و جزاير پراكنده در ساحل آفريقاى شرقى تا سواحل چين به شمار است . فعاليّت علمى فران در اين زمينه بر دانشى فراوان و وسعت ديدى كم نظير تكيه داشت . وى در آغاز كار شاگرد رنه باسه بود و در رشتهء مطالعات عربى و آفريقايى از او مايه گرفت . آنگاه بتقريب همهء زندگانى خويش را در مستعمرات فرانسوى اقيانوس هند ، از ماداگاسكار تا هند و چين ، به خدمت سياسى گذرانيد . مطالعات وى در زبان مالگاشى و آثار باستانى ماداگاسكار اهميت فوق العاده دارد . همين مسير وى را به مجمع الجزاير مالايا علاقه‌مند كرد و زبان مالايا و نيز زبانهاى شرق دور را آموخت ، تاريخ تكامل علم نجوم را در آن نواحى مطالعه كرد ، و با همهء مسائل مربوط به اين دنياى خاصّ ، يعنى منطقهء اختلاط تمدّن عرب با تمدّن هند و مالايا ، آشنا شد . حاصل اين فعاليّت تأليف اساسى وى بود كه ضمن آن همهء مطالب عربى و فارسى و تركى مربوط به جغرافياى تاريخى هند و شرق دور را فراهم آورد . با اين عنوان و مشخّصات : قصّهء سفرنامه‌ها و متون جغرافياى عربى و فارسى و تركى متعلّق به شرق دور از قرن سيزدهم تا قرن هجدهم ، ترجمه و تأليف و تعليق گ . فران ، دو جلد ، پاريس 1913 - 1914 .\r\nو اين همان اثر بزرگى است كه بارها در اين كتاب بدان مراجعه كرده‌ايم . فران در ضمن فراهم آوردن مطالب كتاب خود آثار دو مؤلّف عرب ، احمد بن ماجد و سليمان مهرى ، را كه در زمينهء جغرافياى دريانوردى چيز نوشته‌اند به دست آورد . كشف مؤلّفات مذكور نتيجهء تصادف\r\n\r\n","description":"","footnote":"","page_name":" 444 ","page_number":458},
  {"content":"\r\n\r\nصرف بود ، امّا توضيح اهميت فوق العاده و روشن كردن محتويات آن فقط از دانشورانى ذوفنون همانند فران ساخته بود كه همهء زندگى علمى خويش را در اين زمينه تمركز داده باشد . در واقع آخرين مرحلهء كوشش علمى وى با اين مؤلّفات ، كه آخرين صفحهء روشن در تاريخ نوشته‌هاى جغرافيايى عربى بود ، ارتباطى نزديك داشت .\r\nچنان كه دربارهء كشفيّات بزرگ رخ مىدهد ، اين كشف نيز دشواريهايى نه چندان كوچك داشت ، حتّى تعيين شخصيّت مؤلّف اوّل ، محتاج تحقيقات پيچيده و جالب بود و اين كار فقط با مقايسهء منابع پرتغالى و عربى و تركى با يكديگر انجام شد . اندكى پيش از اين ، رواياتى از بعضى مؤلّفان پرتغالى آورديم كه معلوم داشت چگونه واسكودوگاما از دماغهء اميدنيك به دور قسمت جنوبى افريقا دور زد و به روز پانزدهم مارس 1498 به ملندى ، در ساحل شرقى افريقا ، رسيد كه در عرض جغرافيايى سه درجه در جنوب خطّ استوا جاى دارد . 33 وى در اثناى ماهى كه آنجا گذرانيد با يك ناخداى مسلمان از مردم گجرات هند موسوم به معلّم كاناكا ، و در بعضى روايات كانا ، 34 آشنا شد كه راه هند را به دو نشان داد و كشتيها پرتغالى را به روز بيست و چهارم آوريل همان سال به بندر كاليكات 35 بر ساحل مالايا رسانيد . 36 كشف اين نامهاى پيچيده مدّتى وقت گرفت ، زيرا معلوم شد كه اين كلمات لقب احترامى است ، نه اسم شخص . فران معلوم داشته كه كلمه  Malemo  در زبان سواحلى رايج در آفريقاى شرقى تحريف شدهء « معلّم » عربى است . 37 اين كلمه جزو اصطلاحات دريانوردى درآمد و در نوشته‌هاى قديم ، عنوان كسى شد كه خبرهء علمى و عملى مسائل دريانوردى بود ( جمع آن معالمه ) و همين كلمه به شكل  Malim  به زبان مالايا راه يافت ، 38 در همهء اطراف اقيانوس هند رايج شد ، 38 و از همان دوران در لهجهء پرتغالى كه در آسيا به كار مىرود معمول شد . 40 كلمهء كاناكا در مالابار به كار مىرفت . 41 امّا در زبان تاميل ، به جاى كلمهء  ganika  سانسكريت ، به معنى حسابگر و منجّم ، استعمال مىشد . 42 و تا آغاز قرن شانزدهم مؤلّف پرتغالى ، دورات باربوطا ، از طبقهء كاناكاى مالابار كه كارشان منجّمى بوده سخن دارد و مىگويد كه پادشاهان بدون اطّلاع از نظر آنها كارى انجام نمىدادند و تاجران طالع تجارتها و سفرهاى خويش را از آنها مىپرسيدند . 43 امّا در متن مربوط به سفر واسكودوگاما ظاهرا معنى اين كلمه « خبره در امور دريانوردى و نجوم » است و اطمينان مىتوان داشت كه مطلقا اسم شخصى نيست ؛ ولى با مراجعه به يك مؤلّف عرب ، پرده از شخصيّت معلّم كاناكا برافتاده و معلوم شده كه وى يك دريانورد معروف عرب است .\r\nقطب الدّين نهروالى ( 1511 - 1582 / 917 - 990 ه . ) - كه دربارهء او به عنوان خبره محلات مكّه سخن داشته‌ايم و بعد از اين نيز به مناسبت مسافرتش به استانبول از او ذكرى خواهيم كرد ، و كتابهاى وى بتقريب پنجاه سال بعد از اين حادثهء بسيار مهم ، يعنى كشف راه هند\r\n\r\n","description":"","footnote":"","page_name":" 445 ","page_number":459},
  {"content":"\r\n\r\nبه وسيلهء پرتغاليها ، تأليف شده - در كتاب البرق اليمانى فى الفتح العثمانى كه موضوع آن فتح يمن به وسيلهء تركان عثمانى است ، روايتى مهم دربارهء ظهور پرتغاليها در اقيانوس هند آورده ، زيرا به دوران مؤلّف مردم سالخورده اين حادثهء بسيار مهم را به خاطر داشتند . متن اين روايت از مدتها پيش در ضمن مطالعات سيلوستر دو ساسى ( 1794 ) و پس از آن در ضمن ترجمهء پرتغالى علامه ديويدلو پيش ( 1892 ) آمده بود ، 44 ولى تنها فران توانست متن را دقيقا ترجمه كند و توضيحات كافى دربارهء آن بدهد . قطب الدّين گويد :\r\nدر آغاز قرن دهم هجرى ( از سال 1495 م ) جزو حوادث نادر و نكبت‌بار ، دخول پرتغال لعين ، از قوم فرنگان ملاعين ، به ديار هند بود . گروهى از آنها از تنگهء سبته ( جبل طارق ) به دريا نشستند و به ظلمات رفتند ( درياى ظلمات يعنى اقيانوس آرام ) و از پشت كوههاى قمر ( به ضم قاف و سكون جيم ، به معنى سپيد ) كه سرچشمهء درياى نيل است گذشتند و در سمت شرق به نزديك ساحل به تنگه‌اى رسيدند كه يك سوى آن كوه و سوى ديگر درياى ظلمات بود و سخت پرموج بود 45 كه كشتيهاشان در آن آرام نداشت و همى شكست ، و كس از آنجا نجات نمىيافت . و مدّتى در آنجا ببودند و هلاك همى شدند و كس از ايشان به درياى هند راه نداشت ، تا اينكه يك غراب ( كشتى كوچك ) از آن‌ها به درياى هند رسيد و براى معرفت آن دريا همى كوشيدند ، كه املندى ( تلفظ عربى كلمهء الميرانت پرتغالى به معنى اميرال ) ، بزرگ فرنگان ، با دريانوردى ماهر به نام احمد بن ماجد مصاحب شد و در مستى با او صحبت كرد و او نيز به حال مستى راه را به او نمود و گفت در اينجا به ساحل ( يعنى ساحل افريقا ) نزديك نشويد ، به دريا پيش رويد و بازگرديد ( يعنى سوى ساحل هند ) كه موج به شما نرسد . و چون چنين كردند بسيارى از كشتيهاشان از شكستن در امان ماند . و به درياى هند فراوان شدند و در آنجا [ شهر 
  ] گوه ( به ضم گاف و تشديد و او و سپس هاء ، ( نام محلّى از ساحل دكن كه اكنون در تصرّف فرنگان است ، يعنى گوآ ) را بنا كردند و هم از بلاد دكن قلعه‌اى دارند كه آن را كوتاه 46 نامند ، آنگاه هرمز را بگرفتند و نيرومند شدند و پيوسته از پرتغال كمك به ايشان رسيد و راه مسلمانان ببريدند و اسير گرفتند و غارت كردند و كشتيها را به ستم بردند و ضرر و آزارشان بر مسلمانان بسيار شد و سلطان مظفر شاه پسر محمود شاه پسر محمّد شاه ، سلطان وقت گجرات ( 1511 - 1525 / 917 - 932 ه . ) ، كس پيش سلطان اشرف غورى ( 1501 - 1516 / 906 - 922 ه . ) فرستاد و بر ضد فرنگان كمك خواست . 47 مىبايد از اين متن ، قصّهء مربوط به مستى ناخداى مسلمان را به يك سو نهيم ، زيرا روشن است كه مؤلّف خواسته به وسيلهء آن توجيهى براى موافقت وى با راهنمايى كشتى فرنگان\r\n\r\n","description":"","footnote":"","page_name":" 446 ","page_number":460},
  {"content":"\r\n\r\nپيدا كند . نيز بايد خطاهاى كوچك تاريخى را چون فتح هرمز به وسيلهء آلبوكرك به سال 1507 ، يعنى پيش از بناى گوآى پرتغالى ( گوه ) ، صرف نظر كرد . 48 بجز اين ، روايت نمودار وقايع تاريخى است به صورتى كه ساكنان سواحل اقيانوس هند و متفرّعات آن تصوّر مىكرده‌اند . دو نكته از نظر ما اهميت دارد ، كلمهء ملندى ، چنان كه فران مدلّل داشته ، تحريف كلمهء پرتغالى الميرانتى است كه ظاهرا لقب واسكودوگاما بوده است . به اين مناسبت گوييم كه ابن خلدون نيز قبلا كلمه را به همين شكل عربى ياد كرده است 49 و بهتر از اين ، متن دليل گرانقدرى به ما مىدهد ، زيرا اسم ناخدا را كه احمد بن ماجد بوده 50 معيّن مىكند و در نتيجه دانشوران متوجّه شدند كه مؤلّفات شخصى به همين نام منبع اساسى يك كتاب جغرافياى دريانوردى تأليف دريا سالار ترك ، سيدى على ريس ، بوده كه نزديك به پنجاه سال پس از حوادث مورد گفت و گو سرنوشت او را به خليج فارس و هندوستان كشانيده بود . دريا سالار ترك در مقدّمهء كتاب خود تعدادى از مؤلّفات احمد بن ماجد را ياد مىكند 51 و به همين وسيله نام ابن ماجد از آغاز قرن نوزدهم به محافل علمى اروپا راه يافت ولى كشف متن عربى مؤلّفات وى تا سال 1912 به تأخير افتاد .\r\nكشف مذكور در ميان چهار ديوارى خانه ، اگر اين تعبير درست باشد ، انجام شد . و اين قضيّه در تاريخ علم كمياب نيست . داستان چنين است كه در اثنايى كه گودفروا دو مومبين ، عربشناس معروف ، در كتابخانهء ملى براى كتاب همكار خود ، فران ، دربارهء شرق دور مطالبى مىجست ، دو نسخهء خطّى به دست آورد كه شامل مؤلّفات احمد بن ماجد و سليمان مهرى بود . 52 هنوز هم اين معمّا به جاست كه چگونه رنوى خاورشناس ، مراقب نسخه‌هاى خطّى كتابخانهء ملّى پاريس ، با آنكه در كتاب جامع خود با عنوان مقدّمه‌اى عمومى بر جغرافياى شرقيان از سليمان مهرى سخن آورده ، متوجّه اين نسخه‌ها نشده و اطّلاعات خود را در اين مورد از سيدى على ريس ، مؤلّف ترك ، گرفته است . شايد در توضيح قضيّه بتوان گفت كه كتابخانهء ملّى پاريس يكى از نسخه‌هاى خطّى را در سالهاى آخر زندگانى رنو از يك استاد عرب مقيم فرانسه به نام سليمان الجزايرى خريده بود ، 53 يعنى سال 1860 . 54 ولى نسخهء خطّى ديگر از قرن هجدهم در كتابخانه بوده است . 55 بعدا يادداشت مختصرى به خطّ رنو به دست آمد كه معلوم مىداشت از وجود اين نسخه اطّلاع داشته است ، ولى اين سطور انتشار نيافت . 56 حقا عجيب است كه اين كشف بسيار معتبر تا سال 1912 به تأخير افتاد در صورتى كه نام هر دو نسخه در فهرست كتابخانه كه دسلان تنظيم كرده و به سال 1895 چاپ شده بود وجود داشت . 57 كشف نسخه‌هاى مذكور كه در آغاز منحصر به فرد مىنمود بتدريج مايهء كشف نسخه‌هاى ديگر و مطالبى همانند آن شد .\r\nدر اوايل دههء سوّم همين قرن ، نسخهء دمشق شناخته شد 58 كه نظر فران را جلب كرد و شايع شد كه نسخهء ديگرى در جدّه هست . 59 بعدا مؤلّفات ديگرى از ابن ماجد در موصل 60 و مؤسّسهء\r\n\r\n","description":"","footnote":"","page_name":" 447 ","page_number":461},
  {"content":"\r\n\r\nمطالعات شرقى لنينگراد به دست آمد كه در مجموعهء پاريس وجود نداشت . مقدّر نشده بود كه فران كشفيّات اخير را ببيند . نيز بعضى از قسمتهاى نسخهء موصل محتاج مطالعهء دقيق است تا صحّت آن مسلّم شود . متأسّفانه مرگ به فران امان نداد كه تحقيقات خود را به سر برد و مؤلّفاتى را كه منتشر كرده و حاشيه‌هايى را كه نوشته بود ترجمه كند . چاپ مصوّر متن و تحقيقات و مقالاتى كه دربارهء نكات عمومى و خصوصى اين مؤلّفات انتشار داد مىتواند انديشه‌اى روشن از اهميت اين كشف براى تاريخ نوشته‌هاى جغرافيايى عربى به ما بدهد . حاصل كار وى تحقيقات مفصّلى است كه در دايرة المعارف اسلام به قلم آورد 61 و كتابى كه به عنوان مقدّمه‌اى در زمينهء دريانوردى نجومى عربان تأليف كرد ( 1928 ) ؛ 62 كه تحقيقاتى نيز دربارهء بعضى از مسائل تخصّصى به قلم علامهء سويسى ، لئوپولد دوسوسور ( 1866 - 1925 ) ، 63 خبره در نجوم چينى و مسائل دريانوردى و برادر دانشمند زبان شناس معروف ( فردينان دوسوسور ) ، جزو آن است .\r\nتا كنون در هيچ يك از منابع ديگر ، از سرگذشت اين دو معلّم كه مؤلّفاتشان در نسخهء خطّى پاريس به جامانده اطّلاعى به دست نيامده و محقّقان فقط اطلاعاتى ناچيز از روى اسمشان و اشاراتى كمياب كه در مؤلّفاتشان آمده فراهم آورده‌اند : اوّلى شهاب الدّين احمد بن ماجد سعدى نجدى نام داشته كه منتسب به نجد بوده ؛ و اين بسيار نادر است ، زيرا به دوران رونق تمدّن اسلامى دريانوردان معمولا از ايرانيان بودند ، ولى وى در جلفار ، بر ساحل عربى خليج عمّان ، تولّد يافته است . از عنوان « مسلمانى از گجرات » كه منابع پرتغالى بدومى دهند ، همين قدر بايد فهميد كه روابطى با هند داشته نه بيشتر ، شايد هندوستان مركز عمليات دريايى وى بوده است . ظاهرا شيعه بوده و اين قضيّه از روابط دايمى او با ايرانيان قابل قبول است . 64 سال تولد و وفاتش معلوم نيست . از تاريخ مؤلّفاتش توان دانست كه فعاليّت وى در نيمهء دوّم قرن پانزدهم / نهم ه . بوده است . در يكى از مؤلّفات خود مىگويد كه چهل سال تجربهء دريانوردى دارد ، و فران از روى آن فرض كرده كه در دههء چهارم قرن پانزدهم / نهم ه . تولّد يافته است . 65 از اينجا معلوم مىشود كه هدايت كشتيهاى واسكودوگاما به احتمال قوى آخرين كار معتبر دريانوردى وى بوده است .\r\nابن ماجد از خاندانى برخاسته كه افراد آن به ناخدايى كشتى اشتغال داشته‌اند ؛ 66 پدر و پدر بزرگش معلّم دريا بوده‌اند 67 و نامشان به عرصهء دريانوردى و ادب و افسانه به جامانده است .\r\nبر تن ، جهانگرد مشهور ، حكايت مىكند كه دريانوردان عدن تا نيمهء قرن نوزدهم اختراع قطب نما را به يكى از اولياى اهل شام به نام شيخ ماجد نسبت مىداده و پيش از نشستن به كشتى براى روح او فاتحه مىخوانده‌اند . 68 خود ابن ماجد نقل مىكند كه نام « ظهرهء « 2 » ابن ماجد »\r\n\r\n\r\n","description":"","footnote":"\r\n( 2 ) براى اين معناى اصطلاحى لفظ « ظهرة » [ پشته 
  ] حتى در لغتنامهء تازهء زبيدى چيزى نيافتم ؛ ولى اشتقاق لفظ و به -\r\n","page_name":" 448 ","page_number":462},
  {"content":"\r\n\r\nبر محلّى در ساحل شرقى درياى سرخ نزديك جزيرهء مرما اطلاق مىشد ، زيرا پدر وى كشتى خود را آنجا مىبست . 69 پدرش « ناخداى دو خشكى » ، يعنى دو ساحل درياى سرخ ، عنوان داشت . 70 ابن ماجد در جاى ديگر نقل مىكند كه چگونه يك بار به سال 1485 / 890 ه . هنگام دريانوردى بر درياى سرخ نزديك ساحل غربى از خطر جست ، زيرا به گفتهء پدر خود كار كرده بود كه به خلاف نظر ناخدايان 71 ديگر گفته بود كه ميان جزيره اسما و مسند ( در جنوب خطّ 17 درجه عرض شمالى ) گذرگاهى وجود ندارد . ابن ماجد پدر تجربه‌هاى دريايى خويش را در كتابى مفصّل به نام الارجوزة الحجازيه فراهم آورده بود كه بيش از هزار بيت داشت و همه دربارهء دريانوردى در سواحل درياى سرخ بود 72 و پسر بر اساس مشاهدات خويش پاره‌اى نظريّات پدر را اصلاح كرده بود و پيوسته بر آن مىافزود . 73 ولى بىگفت و گو احمد بن ماجد يا ، چنان كه خود او گويد ، « ناظم القبلتين » ( قبلهء مكّه و بيت المقدّس ) و « حاج الحرمين الشريفين » و « شير درياى ژرف » و « فرزند شيران » و « معلّم عربى » 74 و « چهارم سه تن » و « چهارم شيران » 75 از همهء افراد خاندان مهمتر بود و اكنون توانيم گفت كه مؤلّفاتش به او حق مىدهد كه بدين سان ببالد ، زيرا نسخه‌هاى خطّى مؤلّفات وى ، با وجود كميابى ، در كمال خوبى است . نسخهء پاريس از روى متن اوّلى گرفته شده و تاريخ 1576 / 984 ه . دارد . 76 نسخهء دمشق به سال 1592 / 1001 ه . نوشته شده 77 و نسخهء مؤلّفات سه‌گانه موجود در مؤسّسهء مطالعات شرقى ، مربوط به نيمهء قرن شانزدهم است . 78 آثار ابن ماجد بسيار است و آنچه تاكنون به جاست به چهل مىرسد . به روش قديم براى آنكه به خاطر سپردنش آسان باشد آثار او غالبا در قالب شعر ريخته شده ، ولى يكى از مؤلّفات مهم و مفصّل وى به نثر است و عنوان كتاب الفوائد فى اصول علم البحر و القواعد دارد و در ضمن آن از مسائل نظرى و عملى دريانوردى بر اساس مطالب اسلاف و تجربيّات شخصى سخن آورده است . ميدان اساسى كتاب ، درياى سرخ است و خليج فارس و اقيانوس هند و مجمع الجزاير هند شرقى ( مالايا ) . تاريخ تدوين كتاب با توجّه به متن تا حدّى تغييرپذير است و معلوم توان داشت كه مؤلّف بارها اضافه و اصلاح كرده و سه متن مختلف كتاب به ترتيب در سالهاى 1475 - 1478 - 1489 / 880 و 882 و 895 ه . به وجود آمده است . 79 كتاب دوازده\r\n\r\n\r\n","description":"","footnote":"\r\n- كار بردن آن در اين معنى بسيار درست است . در لسان العرب آمده است كه : « ظهرة به معنى لاكپشت است و جمع آن « ظواهر » به معنى برجستگيهاى زمين است . و بنا بر اين استعمال آن براى برآمدگيهاى دريايى بسيار نزديك به سطح آب كه براى دريانوردان خطر فراوان داشته ، استعمالى به جا بوده است . و ادريسى براى اين معنى لفظ تروش را به كار برده است . - مترجم عربى .\r\n","page_name":" 449 ","page_number":463},
  {"content":"\r\n\r\nقسمت است كه هر كدام را « فايده » مىنامد و گويا مىخواهد عنوان كتاب را به ياد بياورد . فايدهء اوّل از پيدايش دريانوردى سخن مىكند و تفصيلاتى مىآورد كه رنگ افسانه دارد و در عين حال از سوزن مغناطيس‌دار گفت و گو مىكند . فايدهء دوّم دربارهء مسائل دريايى است كه معلّم اصيل بايد بداند . فايدهء سوّم منازل قمر را تعيين مىكند . چهارمى منازل سى و دوگانهء قطب نما را كه اخنان نام دارد ( مفرد آن خن ) 80 توضيح مىكند . و بىفايده نيست بگوييم كه هنوز هم اين طريقه در آن نواحى به كار مىرود و دريانوردان بحر احمر نظام تقسيم معمولى را دربارهء قطب نماى نوين اروپايى به كار نمىبرند بلكه آن را به سى و دو قسمت تقسيم مىكنند كه به طلوع و غروب ستاره‌هاى معيّن مربوط است كه از روى « اخنان » معلوم مىشود . 81 فايدهء پنجم از جغرافى شناسان و منجمان قديم سخن دارد ، ششم از راههاى دريايى ، و هفتم از رصدهاى نجومى ؛ و اين كار غالبا از قياس فاصله ميان ستارهء قطبى ( الجاه ) 82 و دو ستاره از دب اصغر ( فرقدين ) و نعش ، يا از دب اكبر 83 انجام مىگيرد ، يعنى ستارگانى كه هم‌اكنون براى دريانوردان بحر احمر همين نقش را دارد . 84 خطّ عرض در مؤلّفات ابن ماجد با درجه تعيين نمىشود بلكه به وسيلهء چيزى كه در اصطلاح وى « انگشت » نام دارد مشخّص مىشود . شايد اين اصطلاح روش ابتدايى رصد گيران قديم را نشان مىدهد ، دوسوسور مقياس او را با دقّت تمام معادل يك درجه و سى و هفت دقيقه دانسته است . 85 اين روش رواج بسيار داشته و ظاهرا اصطرلابهايى هست كه نه به درجه بلكه به ترتيب انگشت تقسيم شده است . 86 اصل اين روش معلوم نيست و فران نتوانسته آن را به نزد يونانيان يا ايرانيان يا مردم چين و هند يا اندونزى دنبال كند . احمد بن ماجد تنها جغرافى شناس عرب است كه خطّ استوا و نصف النهار را مطابق مكتب بطلميوس به سيصد و شصت درجه تقسيم نكرده ، بلكه معادل دويست و بيست و چهار انگشت است كه مىتوان به دو طريق آن را به دست آورد : يكى اينكه هر خانهء بادنما ، هفت انگشت است ، و ديگر آنكه هر يك از منزلهاى بيست و هشتگانهء قمر هشت انگشت است ؛ و در هر دو صورت حاصل چنين مىشود كه انگشت معادل يك درجه و سى و هفت دقيقه است . 87 بقيهء كتاب الفوائد ، بيشتر رنگ عملى و تطبيقى دارد . فايدهء هشتم از نشانه‌هاى نزديك شدن خشكى و راهبرى و فرماندهى كشتى و بندرهاى گجرات ، كه ظاهرا در فعاليّت دريانوردى ابن ماجد نقش عمده داشته ، سخن مىكند . در فايدهء نهم گفت و گو از سواحل است و از رأس الحد در جزيرة العرب آغاز مىشود ، و دهم دربارهء ده جزيرهء بزرگ و مشهور و معمور است ، يعنى :\r\nجزيرة العرب ، جزيرة القمر ( ماداگاسكار ) ، شمطره ، جاوه ، جور ( فرمز ) ، سيلان ، زنگبار ، بحرين ، جزيرهء ابن جاوان ، و سقطرى . در فايدهء يازدهم از مواسم و سفر دريايى سخن مىرود و كتاب با فايدهء دوازدهم ، كه وصف درياى قلزم و جزاير و فروع آن است ، خاتمه مىيابد . 88\r\n\r\n","description":"","footnote":"","page_name":" 450 ","page_number":464},
  {"content":"\r\n\r\nبقيهء مؤلّفات ابن ماجد منظوم است و معمولا نام اراجيز دارد ، در صورتى كه هميشه در بحر رجز نيست ، و از بيست تا سيصد بيت دارد و هر يك از راه دريايى معيّن سخن مىكند ، يعنى نسبت به دوران خود چيزى از قبيل راهنماى دريايى بوده و احيانا از مسائل تخصّصى دريانوردى و علم نجوم دريايى نيز گفت و گو دارد . 89 يكى از اين ارجوزه‌ها پيش از كتاب الفوائد تأليف شده و مانند متن اوّل مطالب آن است . اين ارجوزه مفصّل است و هزار بيت دارد با عنوان حاوية الاختصار فى اصول علم البحار 90 كه ابن ماجد به سال 1462 / 866 ه . در مولد خود ، جلفار ، از تأليف آن فراغت يافته است . 91 كتاب يازده فصل دارد كه اوّلى از علايم نزديكى خشكى سخن مىكند ، دوّمى از منازل ماه و خانه‌هاى قطب نما و انگشتها و « ترفا » - اين كلمه نيز مطابق تحقيقات دوسوسور معادل جغرافيايى كلمهء انگشت است 92 و بتقريب برابر نود و هفت ميل دريايى است كه معادل يك روز دريانوردى مىشود با سرعت ميانه ، كه هر ساعت چهار ميل دريايى يا به عبارت ديگر چهار گره است . فصل سوّم از مسائل وقت شناسى و چهارم از مواسم سخن دارد . از فصل پنجم تا هشتم گزارش راههاى مختلف كشتيرانى در اقيانوس هند و درياها و خليجهاى آن است . فصل نهم در رصديابى است . دهم و يازدهم در مسائل مختلف دريانوردى است و از جمله توضيح كلمهء زام ( جمع آن زوام ) كه در اندازه‌گيرى به كار مىرود .\r\nو قبلا در كتاب عجايب الهند آمده و مطابق توضيحات فعلى مساوى يك هشتم شب و روز دريايى ، يعنى بتقريب سه ساعت است .\r\nاين دو تأليف منثور و منظوم يعنى كتاب الفوائد و حاوية الاختصار از لحاظ حجم و مضمون از همهء آثار باقيماندهء ابن ماجد مهمتر است . بعضى مؤلّفات كوچك وى احيانا از مسائل متفرق مربوط به دريانوردى سخن دارد ، يا اصطلاحات فنّى خاصّ را توضيح مىكند ، ولى غالبا گزارشى مفصّل از راههاى دريايى به دست مىدهد ، يعنى از نوع راهنامه‌هاى دريانوردى است . بهترين مثال قضيّه سه تا از ارجوزه‌هاست كه جز و نسخه‌هاى مؤسّسه مطالعات شرقى هست ، ولى جزو مآخذ فران نبوده . يكى كه در حدود ششصد بيت است ، راه مالابار تا سفالهء زنگ را كه بر ساحل شرقى آفريقاست توصيف مىكند و دوّمى كه دويست و هشتاد بيت دارد گزارش راه ميان هند و سيلان و جاوه است و آخرى كه از همه كوچكتر است و در حدود پنجاه و پنج بيت دارد از گزارش راه ميان جدّه و عدن در بحر احمر سخن مىكند .\r\nاز اين قرار ارجوزه‌هاى سه‌گانه تصوير زنده‌اى از ميزان فعاليّت اين معلّم عربى رسم مىكند . 93 بقيهء مؤلّفات ابن ماجد كه تاريخ تأليف آن مشخّص است پس از حاوية الاختصار و پيش از كتاب الفوائد ، يعنى از سال 1462 تا 1490 ، به وجود آمده است . 94 فقط يك ارجوزه مىماند كه به سال 1494 - 1495 / 900 ه . تأليف شده 95 و نشان مىدهد كه فعاليّت دريانوردى\r\n\r\n","description":"","footnote":"","page_name":" 451 ","page_number":465},
  {"content":"\r\n\r\nوى ظاهرا از حدود قرن پانزدهم تجاوز نكرده است ، بنا بر اين مىتوان گفت كه كتاب الفوائد حاصل معرفت نظرى و تجربيّات عملى و اوج خبرگى مؤلّف در تطبيق نظريّات دريانوردى با عمل است .\r\nابن ماجد اسلاف دريانورد را محترم مىدارد ، بخصوص سه نفر از ايشان را كه نام برده 96 و پدر و پدر بزرگ خود را نيز بر آنها مىافزايد ، ولى به هر حال از انتقاد بر آنها خوددارى نمىكند . در اين باب گويد : 97 علم و تأليفشان ، رحمة اللّه عليهم ، را محترم داريم و قدرشان را و الا شماريم و گوييم من چهارمين سه تن هستم و شايد يك ورق از علم دريا كه اختراع كرده‌ايم به بلاغت و صحّت و فايده و هدايت و دلالت از بيشتر مصنّفاتشان سر است . . . آنها مؤلّفانند نه مجريان ، و چهارمى جز من ندارند . خود را چهارمشان گفتم از اين رو حرمتشان داشتم كه فقط حق تقدم داشته‌اند و شايد پس از مرگ من زمانى برسد و مردانى بيايند كه مقام هر يك را بشناسند . و چون تأليفاتشان را نگريستم بديدم كه ضعيف است و بىنظم و نادرست و تنقيح نيافته ، از اين‌رو آنچه را صحيح بود تهذيب كردم و اختراعات خويش را كه به صحّت رسيده بود ، سال به سال بر ارجوزه‌ها و قصايد افزودم . 98 ابن ماجد خوانندهء مطّلعى است و قلمرو خوانندگان وى به مؤلّفان جغرافياى دريانوردى چون « شيران سه‌گانه » 99 و ديگر نمايندگان اين مسير - كه گر چه راهنامه‌هايشان نمانده و آثارشان را از روى مؤلّفات ابن ماجد مىشناسيم شمارشان كم نبوده . 100 آشنايى وى با نوشته‌هاى عمومى جغرافيا كمتر از نوشته‌هاى دريانوردى نيست و طبعا جغرافياى رياضى را بيشتر از همه اهميت مىدهد و از مجسطى ، بتّانى ، عبد الرحمن صوفى ، مراكشى ، طوسى ، و الغ بيگ 101 يعنى تقريبا از همهء حلقات سلسله‌اى كه از آن سخن داشته‌ايم نام مىبرد و در آثار وى هم به نام ابن حوقل ، ابن سعيد ، و ياقوت 102 برمىخوريم و هم از مؤلّفات ادبى صرف نام مىبرد 103 و از گفتهء بعض شاعران دوران جاهليّت تا قرن پانزدهم / نهم ه . شاهد مىآورد . 104 اطّلاع وسيع و تجربهء بسيار ابن ماجد ، به نسبت زياد ، اهميتى را كه از خود و مؤلّفاتش در ذهنها منعكس كرده است توجيه مىكند . به همين جهت فران ، بهترين خبرهء اين رشته ، مبالغه نكرده كه كتاب الفوائد را اثرى اعجاب انگيز و اوج تأليف نجومى و دريانوردى دوران وى مىشمارد و ابن ماجد را نخستين مؤلّف راهنامه‌هاى دريايى نوين مىداند كه هيچ يك از راهنامه‌هاى اروپايى دربارهء دريانوردى شراعى ( با كشتيهاى بادبانى ) از گزارشى كه وى از درياى سرخ آورده برتر نيست ، حتّى با آن برابرى نمىكند ؛ البتّه فقط بعض خطوط عرض\r\n\r\n","description":"","footnote":"","page_name":" 452 ","page_number":466},
  {"content":"\r\n\r\nتصحيح شده است . نيز اطّلاعات وى از بادهاى موسمى و محلّى و راههاى دريانوردى ساحلى و درون دريايى در كمال دقّت و تفصيلى است كه از آن دوران انتظار نمىتوان داشت . جالب آنكه او از اندونزى كمتر اطّلاع داشته است تا از سواحل و جزاير اقيانوس هند . به علّتى نامعلوم ابن ماجد ، جزيرهء جاوه را به خلاف آنچه هست در امتداد شمال به جنوب تصوّر كرده است .\r\nمؤلّف بعد از او ، سليمان مهرى ، نيز همين خطا را كرده و خطاى او به ترجمهء تركى سيد على ريس نيز راه يافته است ؛ و به نظر فران اين تنها تصحيح مهمّى است كه مىتوان در مؤلّفات وى كرد . 105 علاقهء ابن ماجد به مكتب هندى كمتر از نوشته‌هاى عربى نبوده . در تعيين صفات معلّم ماهر در قرن پانزدهم ، تقريبا همان عباراتى را مىگويد كه در قرن اوّل ميلادى در كتاب معروف هندى جاتكا - مالا آمده . 106 يك قرن پس از ابن ماجد ابو الفضل علامى ، وزير اكبر ، نيز در كتاب آيين اكبرى ضمن سخن از مسائل دريايى ، دربارهء صفات معلّم همان مطالب را بتقريب با همان اسلوب به قلم مىآورد 107 و مىبينيم كه چگونه در طى قرون ، مايه‌هاى مختلف از تمدّنهاى عرب و ايران و هند در هم آميخته و مخلوط جغرافياى دريانوردى را به وجود آورده است . 108 ياد ابن ماجد تا به روزگار ما زنده مانده ، و در دههء چهارم قرن پيش كتابى مصوّر به نام ماجد كتابى به دست يكى از ناخدايان ديده شد كه به احتمال قوى يكى از مؤلّفات وى بوده است و دريانورد در سفر خود از آن بىنياز نمىتوانست بود . 109 دومين نمايندهء عربى در زمينهء جغرافياى دريانوردى كه در نتيجهء تحقيقات فران شهره شد ، ظاهرا مانند همكار خود اصالت و ابتكار نداشت . سليمان مهرى نيز از بلاد عرب برخاسته بود و اصلش از شهر شحر ، بر ساحل جنوبى حضرموت ، بود . مردم اين جاها از روزگار قديم به مهارت در كار دريانوردى شهره بودند و از راه دريا تا سواحل شرقى افريقا و مجمع الجزاير هند شرقى رابطه داشتند . متأسّفانه حتّى در مؤلّفات اين دريانورد عرب هيچ گونه مطلبى از سرگذشت وى نيست ، به همين جهت تعيين دوران زندگى وى فقط با قراين دست دوّم ميسّر است . يكى از مؤلّفات وى به سال 1511 / 917 ه . تأليف شده 110 ولى وقتى سيدى على ريس به سال 1554 / 961 ه . كتاب محيط را تأليف كرد سليمان مهرى زنده نبود . 111 بنا بر اين دوران فعاليّت وى ظاهرا در نيمهء اوّل قرن شانزدهم / دهم ه . ، يعنى مدّتى پس از نفوذ پرتغاليها در اقيانوس هند ، بوده است .\r\nبه خلاف ابن ماجد ، مؤلّفات پنجگانهء سليمان مهرى به نثر نوشته شده و تماما در يكى از دو مجموعهء خطّى پاريس به شمارهء 2559 موجود است 112 و مضمون آن به نسبت زياد تكرار مطالب ابن ماجد است و بحث مفصّل از آن لازم نيست . مهمتر از همه يعنى العمدة المهرية فى ضبط العلوم البحرية ، 113 به سال 1511 / 917 ه . تأليف شد 114 و هفت باب دارد كه هر كدام به\r\n\r\n","description":"","footnote":"","page_name":" 453 ","page_number":467},
  {"content":"\r\n\r\nچند فصل تقسيم مىشود . باب اوّل در قواعد نجوم دريايى است و تعريف بيشتر اصطلاحاتى كه از آن سخن داشتيم ؛ باب دوّم در نجوم و مسائل دريانوردى مربوط بدان ؛ باب سوّم مربوط به راههاى دريايى « بالاى باد و زير باد » ، يعنى راههاى واقع در مغرب و مشرق دماغهء كومورين ، است . باب چهارم در مقياسهاى عرض جغرافيايى است كه از آن سخن كرده‌ايم ، چون ستارهء قطبى ( الجاه ) و فرقدين ( ب ، ج از دب اصغر ) و نعش ( ا ، ب ، ج ، د از دب اكبر ) . باب ششم در خصوص بادهاى موسمى اقيانوس هند است و هفتمى گزارش درياى سرخ است و در حدود سى راه دريانوردى را شرح مىدهد و خطرهايى را كه دريانوردان بايد از آن بپرهيزند بيان مىكند .\r\nكتاب دوّم سليمان مهرى عنوان المنهاج الفاخر فى علم البحر الزاخر دارد كه آن نيز به هفت باب تقسيم مىشود 115 با يك مقدّمه در توضيح معنى « زام » و « ترفا » . باب اوّل سواحل اقيانوس هند را شرح مىدهد . دومى خطّ عرض بندرهاى موجود بر سواحل معمور و مشهور را تعيين مىكند . سومى گزارش جزاير بزرگ و آباد و معروف است . چهارم در فاصلهء بلاد عرب با ساحل هند غربى و بندرهاى خليج بنگال و فاصلهء ساحل آفريقاى شرقى و بندرهاى سوماترا و جاوه و بالى است . باب پنجم خاصّ بادها و طوفانها و خطرهاست كه براى كشتى رخ مىدهد .\r\nششم دربارهء علايمى است كه بر سواحل هند غربى و جزيرة العرب و آفريقاى شرقى نزديكى خشكى را معلوم مىدارد . فصل هفتم از حلول آفتاب و ماه در منطقه البروج سخن دارد ، و در خاتمه گزارشى از پنج راه دريايى مىآورد .\r\nظاهرا رقم هفت مورد علاقهء سليمان بوده ، زيرا فقط يكى از مؤلّفات وى كه رسالهء كوچكى در محاسبهء تقويم قمرى و شمسى و رومى و قبطى و ايرانى است ، شش باب دارد . 116 رسالهء كوچك ديگرى نيز دارد با عنوان تحفة الفحول فى تمهيد الاصول كه به روش علماى قديم شرحى بر آن نوشته 117 و مطالب آن به طور كلّى چون مؤلّفات سابق است . باب اوّل آن در وصف افلاك و نجوم و مغناطيس و قطب نماست ، دوّم در تقسيم دايره به سى و دو جزء كه « اخنان » نام دارد ، و سوّم تعريف مفصّل از كلمهء زام و موارد استعمال آن است . باب چهارم در راههاى دريايى ساحلى و راههاى درون دريايى است ، پنجم در تعيين ارتفاع ستارگان ، و ششم در مسافت ميان بندرها و نقاط ديگر است ، و كتاب به باب هفتم دربارهء بادها و بخصوص بادهاى موسمى اقيانوس هند خاتمه مىيابد .\r\nسليمان مهرى نيز عاقبت به همان نتيجه مىرسد كه ، بتقريب ، ابن ماجد رسيده بود كه :\r\nشناخت مسائل دريايى در نتيجهء تفكّر سالم و تجربهء علمى به دست مىآيد . 118 فعاليّت سليمان بتقريب نيم قرن پس از احمد بن ماجد بود ، با وجود اين ، در تأليف وى هيچ گونه اثرى از نفوذ پرتغاليها كه بىگفت و گو ضمن سفرهاى دريايى با آنها برخورده\r\n\r\n","description":"","footnote":"","page_name":" 454 ","page_number":468},
  {"content":"\r\n\r\nنمىتوان ديد ، زيرا آنان چنان كه ديديم از آغاز قرن شانزدهم بر آبهاى غربى اقيانوس هند تسلّط يافته بودند . كتابهاى وى همه به زبان عربى است ، 119 لكن نمونه‌اى مخلوط از تجربه‌هاى بسيارى از ملّتها به دست مىدهد و اگر از عالمان غرب سخن ندارد ، دست كم از مردم مغرب و تجربهء عمليشان ياد مىكند ؛ چه ، ضمن سخن از بعضى معلمان ، از معلمان درياى هند كه عربان و هرمزيان و هندوان و شوليان ( مردم ساحل كروماندل ) و زنگان بوده‌اند و نيز از معلمان غرب ، چون مغربيان و فرنگان و روميان ياد مىكند 120 و ياد اين آخريها نشان مىدهد كه قلمرو تجربيّات وى فوق العاده وسيع بوده ؛ در صورتى كه مؤلّفات وى با قياس به ابن ماجد از لحاظ اطّلاعات ادبى و سطح فرهنگى كم مايه و فقير است .\r\nمطالعه در آثار ابن ماجد و سليمان مشكلاتى دارد ؛ دسلان كه اوّل بار نسخه‌هاى خطّى را توصيف كرده گويا ترديد داشته كه روزى بتوان مطالب آن را فهميد ، گويد : « سبك آن پر از كلمات غريب و نامأنوس است و اصطلاحات فنّى فراوان دارد كه فقط دريانوردان اقيانوس هند فهم آن توانند كرد . » 121 ولى ما با قسمت اوّل گفتار او موافق نيستيم چون زبان ابن ماجد و سليمان معمولا ساده است ، البتّه بايد به يادداشت كه رعايت وزن شعر در توضيح اين گونه مطالب فنّى قيودى به وجود مىآورد . با آنكه ابن ماجد اطّلاعات ادبى كافى دارد ، احيانا الفاظ عاميانه به كار مىبرد و از خطّ فصاحت به در مىرود . ظاهرا اين كار با توجّه به دوران و محيط وى عادى بوده و سبك عالى نوشته‌هاى وى مايهء تعجّب تواند بود . فران نيز قسمت دوّم قضاوت دسلان را تعديل كرده ، 122 زيرا به اعتقاد وى اين رهنامه‌ها و تعليمات دريانوردى و نجومى را دريانوردان براى دريانوردان تدوين كرده‌اند و ناچار بايد به زبان دريانوردى و نجومى خاصّ آنها نوشته شود و چون تا به روزگار ما اين زبان كاملا ناشناس مانده و هنوز مطالعهء كافى دربارهء آن نشده ، طبعا فهم پاره‌اى كلمات آن محتاج كوشش و كنجكاوى است .\r\nچنان كه از تحقيقات فران و دوسوسور معلوم مىشود ، اين كار اگر چه بغايت مشكل است محال نيست ، و در موارد مكرّر قرين توفيق بوده و فرهنگ عربى را غنى كرده است .\r\nبه هر حال اگر چه مؤلّفات ابن ماجد و سليمان متأسّفانه خيلى دير كشف شد ، امّا نسبت به موضوع بحث ما حادثه‌اى معتبر بود و صفحه‌اى درخشان بر نوشته‌هاى عربى افزود كه از پيش شناخته نبود . اين آثار در تاريخ تمدّن انسانى مقامى شايسته دارد و اوضاع دريانوردى اقيانوسى را در نيمهء دوّم قرن پانزدهم در عرصهء ما بين دماغهء اميدنيك و بندر زيتون چين ، يعنى درياى سرخ و خليج فارس و همه جزاير اقيانوس هند و مجمع الجزاير آسياى شرقى به استثناى فيليپين و ژاپن ، با دقّت كامل نشان مىدهد . به علاوه ، مهمترين منبع اطّلاعات جغرافيايى اواخر قرون وسطا از درياهاى جنوب بوده ، و چنان كه ابن ماجد شخصا معترف است به نسبت زياد\r\n\r\n","description":"","footnote":"","page_name":" 455 ","page_number":469},
  {"content":"\r\n\r\nبر رهنامه‌هاى دريايى پدر و پدربزرگش و نيز بر اطّلاعات دريانوردانى تكيه دارد كه به دورانهاى سابق مىزيسته‌اند و او همه را براى دريانوردان قرن پانزدهم تصحيح كرده و بر آن افزوده است .\r\nاين مؤلّفات به نسبت زياد جامع همه معلوماتى است كه به دسترس دريانوردان اقيانوس هند و از جمله عربان و زنگان و هندوان غربى و شوليان و اندونزيان و حتّى چينيان بوده است . بنا بر اين معتبرترين مرجع تاريخ دريانوردى و بازرگانى درياهاى جنوبى به دوران پيش از فتح پرتغاليهاست . 123 مسلّم است كه همهء مطالب ابن ماجد و سليمان مهرى از مكتب شرقى است و هيچ گونه اثرى از نفوذ پرتغالى ندارد ، در صورتى كه فعاليّت دريانوردى دومى به دوران تسلّط پرتغاليها بوده است . به عكس ، نفوذ عربى بر پرتغاليها - كه از هنگام دور زدن دماغهء اميدنيك با تجربهء دريانوردى عرب آشنا شدند - كاملا آشكار است ، و نفوذ عربى در قديمترين آثار مدوّن آنها در زمينهء دريانوردى آشكار است . به علاوه ، پاره‌اى اصطلاحات فنّى پرتغالى ترجمهء كلمات عربى است . 124 اگر نفوذ نوشته‌هاى جغرافيايى و دريايى غرب بر مردم مغرب زمين در قرن پانزدهم و شانزدهم چنين آشكار است ، طبعا نفوذ آن بر مشرقيان دامنه‌دارتر و عميقتر بوده است ، و اين قضيّه را در نوشته‌هاى تركى دربارهء جغرافياى دريانوردى ، كه در قرن شانزدهم به نسبت زياد با استفاده از مؤلّفات عربى مورد بحث رونق و رواجى يافت ، دنبال مىتوان كرد .\r\nاز پيش گفتيم كه نام ابن ماجد و سليمان مهرى در قرن نوزدهم به وسيلهء كتاب دريانورد و شاعر و نويسندهء ترك ، سيد على ريس ، به محافل علمى اروپا راه يافت ، زيرا كتاب اقيانوس نگارى او ، اگر اين تعبير درست باشد ، به نسبت فراوان بر آثار دو مؤلّف مغرب تكيه داشت ، تا آنجا كه اكنون ديگر نمىتوان با كسانى كه كتاب وى را اصيل مىدانند هماهنگى كرد .\r\nما دام كه اين آثار در قلمرو فراموشى بود ، كتاب سيدى على مورد اعجاب و علاقه بود ، ولى همين كه متون مذكور به دست آمد وضع كاملا تغيير يافت ، زيرا معلوم شد احترامى كه نسبت بدان معمول مىشد مىبايد دربارهء منابع عربى منظور شود . بنا بر اين اهميت كتاب سيدى على كمتر شد و به عنوان روايتگر در مقام مناسب خود جا گرفت ؛ و خواهيم ديد كه اين قضاوت اخير مورد قوبل همگان نيست .\r\nسيدى على بن حسين ، بجز مقام « ريس » يا « قبودان » ، لقب « چلبى » و عنوان « كاتب رومى » يا « كاتبى » يا « رومى » نيز داشت 125 و در اشعار خويش كه در ادب عثمانى شهرتى داشت چنين تخلّص مىكرد . ترجمهء يك رسالهء نجوم نيز به دو منتسب است كه به سال 1549 / 956 ه . در حلب انجام شده و تأليف يكى از دستياران الغ بيگ ، علامه على قوشچى ، است كه او را نيك مىشناسيم ، وى در نيمهء دوّم زندگى علمى خود در انتشار علوم دقيقه ميان تركان عثمانى نقشى\r\n\r\n","description":"","footnote":"","page_name":" 456 ","page_number":470},
  {"content":"\r\n\r\nمعتبر داشت . نسخهء خطّى اين ترجمه را گاه و بىگاه پيدا مىتوان كرد و معلوم مىشود روزگارى رواجى داشته است ، 126 ولى شهرت فوق العاده سيدى على ريس به سبب نقشى است كه در تاريخ عثمانى داشته و هم از آثار تجربى و نظرى كه در مسائل دريايى به وجود آورده است .\r\nدر آن دوران توجّه به مسائل دريايى و دريانوردى در دولت عثمانى به كمال رسيده بود .\r\nدر اين فصل به تعداد فراوانى از شخصيتهاى معتبر برمىخوريم كه در اين زمينه نقش مؤثر داشتند . سيدى ريس از يك خاندان از عمّال دولت بود ، بدين جهت در جوانى تجربيّات خوب اندوخت ، و در چند جنگ دريايى در درياى اژه و در جنگى كه به سال 1522 به فتح قبرس انجاميد شركت داشت . پس از آن مدّتى در عمليات نظامى خير الدّين بارباروساى مشهور بر ساحل آفريقاى شمالى سهيم بود . پس از آنكه به شهرت رسيد به سال 1548 در حملهء سلطان سليم دوّم به ايران كه از راه قفقاز و آذربايجان انجام شد و نيز در حملهء ديگر كه سلطان در اثناى آن مدّتى در حلب مقيم بود ، شركت داشت و در حلب ترجمهء رسالهء قوشچى را ، كه گفتيم ، انجام داد و هم در آنجا بود كه سلطان دستور داد براى آوردن ناوگان عثمانى مصرى كه به وسيلهء پرتغاليها آسيب ديده بود از بصره به سويس برود . 127 اين بتقريب آخرين تلاش عثمانيان براى جلوگيرى از تسلّط پرتغاليها بر خليج فارس و اقيانوس هند بود . براى نخستين بار به سال 1538 ناوگان عثمانى به منظور در هم شكستن نيروى آنها سوى آبهاى مذكور حركت كرد امّا توفيق نيافت و تنها نتيجه‌اى كه به دست آوردند اين بود كه از آن موقع به بعد بندر جدّه در تصرّفشان ماند . به سال 1551 ناوگان عثمانى مصرى از ترعهء سوئز ( سويس ) به عمّان رفت و مسقط را بگرفت امّا تلاش آن براى تصرف هرمز به جايى نرسيد و فقط دو كشتى سوى مصر بازگشت و پانزده كشتى ديگر به بندر بصره پناه برد كه على ريس مأمور شد آنها را از بصره به سويس ببرد . با وجود دليريها كه نمود او نيز توفيق نيافت ، زيرا پرتغاليها كه نيرويشان بيشتر بود ناوگان عثمانى را به سختى شكست دادند كه تعدادى كشتيهاى آن از دست رفت و فقط نه كشتى نجات يافت كه به حالتى تأسّف انگيز به سورات گجرات رسيد ، امير گجرات آنها را بخريد و وعده داد قيمت را به قسطنطنيه بفرستد ، ناوبانان كشتيها مرخص شدند و على ريس از ميان آنها فقط پنجاه نفر را برگزيد كه از راه خشكى با وى به وطن بازگردند . در احمد آباد گجرات از على ريس با احترامى گرم استقبال شد و پس از هشت ماه كه به پيكار سخت دريا گذرانيده بود از فراغت استفاده كرد و كتاب مهمّ خود را در محرّم سال 962 / 1554 ه . به سر برد و همان است كه اكنون مورد بحث ماست و عنوان مختصر آن محيط 128 است يا ، به ترتيب كاملتر چنان كه در نسخهء وين آمده ، المحيط فى علم الأفلاك و الأبحر . 129 ولى متن نهايى كتاب بعد از آن تدوين شد ، زيرا مؤلّف راه بازگشت به سرزمين وطن\r\n\r\n","description":"","footnote":"","page_name":" 457 ","page_number":471},
  {"content":"\r\n\r\nرا نيز در آن آورد و اين كار به سال 1556 / 964 ه . انجام شد . 130 اين كتاب تا كنون به صورت كامل انتشار نيافته ، ولى هر دو نسخهء خطّى موجود آن اهميت كامل دارد : يكى كه نسخهء وين است به سال 1559 / 966 ه . كه هنوز مؤلّف زنده بوده ، در ديار بكر از روى متن اصلى گرفته شده ، و نسخهء ديگر كه در ناپل است به سال 1571 / 979 ه . نوشته شده است . 131 قسمت مهمّى از كتاب محيط در نيمهء دوّم دههء چهارم قرن نوزدهم به وسيلهء هامر خاورشناس 132 به انگليسى ترجمه شد و تا پايان آن قرن تنها منبع آشنايى با كتاب و منابع عربى آن بود . انتشار و ترجمهء قسمتهايى از كتاب به وسيلهء بونلى و بيتنر در نيمهء دههء آخر قرن پيش و تحقيق معتبرى كه خبرهء بزرگ جغرافياى تاريخى ، توماشك ، 133 پيرامون آن انجام داد قدمى مهم در راه مطالعهء كتاب به شمار بود . پيش از كشفيّات فران ، كتاب على ريس به اتفاق همگان كاملترين گزارش درياهاى جنوب بود و نيز تا آن موقع تنها كتابى بود كه انديشه‌اى دربارهء وضع جغرافياى دريايى مسلمانان در پايان قرون وسطا به دست مىداد . مؤلّف از كشفيّات اسپانيوليها و پرتغاليها در دنياى نو بىخبر نبود و دورترين محلى كه در شرق دور نشان مىداد جور ( كره يا فرمز ) بود . 134 يك نظر سريع به فهرست موضوعات كتاب بدون هيچ دليل ديگر نشان مىدهد كه تا چه حد به منابع عربى تكيه داشته است . 135 كتاب محيط يك مقدّمه و ده باب دارد كه هر باب به چند فصل تقسيم مىشود و شمار فصول بابها يكسان نيست . مؤلّف ضمن مقدّمه‌اى كوتاه از اوضاعى كه در اثناى آن كتاب را تأليف كرده سخن مىكند و مىگويد كه در كار تأليف بر گفت و گوهاى ثمربخشى كه مدت هشت ماه در خليج فارس با معلمان ماهرى كه داشته و نيز بر پنج كتاب عربى كه عنوان آنها را مىآورد تكيه كرده است . دو تا از اين كتابها از ابن ماجد و سه تاى ديگر از سليمان است 136 و همه در متنى كه به وسيلهء فران انتشار يافته به دسترس همگان است . باب اوّل كتاب محيط از مكتبهاى جغرافيايى و تقسيم قبهء آسمان و بعد و اوج ستارگان سخن دارد ، و براى اوّل بار كلمهء « انگشت » براى دانش اروپايى توضيح مىشود . در باب دوّم سخن از وقت است و از سالهاى شمسى و قمرى و نيز از سالهاى بيزانسى و قبطى و پارسى . باب سوّم از تقسيم قطب نما و قسمتهاى آن و « ترفا » سخن دارد - پيش از تحليل منابع عربى معنى اين كلمات مفهوم نبود . باب چهارم راههاى دريايى ساحلى غرب و شرق دماغهء كومورين را توصيف مىكند و ضمن آن مؤلّف از دنياى نو ، امريكا ، سخن دارد و اطّلاعات خود را 137 در اين زمينه از يك مسيحى نو مسلمان گرفته است . 138 على ريس ضمن سخن از دنياى نو تأكيد مىكند آن نه از « ربع مسكون » است و نه از « اقاليم هفتگانه » ؛ نيز خود مىداند كه پرتغاليها پنجاه سال پيش از آن ، آنجا را كشف كرده‌اند . 139 باب پنجم خاصّ گفت و گو از حساب و اصطلاحات فنّى دريانوردان است .\r\n\r\n","description":"","footnote":"","page_name":" 458 ","page_number":472},
  {"content":"\r\n\r\nباب ششم از اوج بعضى ستارگان سخن دارد كه در تعيين عرض بندرها و جزاير به كار مىرود ، چون ستارهء قطبى و فرقدان و نعش . و مقياس اساسى براى او همان انگشت است . باب هفتم از فاصلهء بندرها و طرق تعيين آن و مقياس « زام » سخن دارد و به دنبال آن باب هشتم به ذكر بادهاى موسمى و تعيين وقت وزش آن اختصاص دارد و باب نهم از سى راه دريايى ، در قسمت جنوبى درياى سرخ و سواحل افريقا و آسيا و اقيانوس هند ، گفت و گو مىكند . و بالاخره باب دهم از خطرهاى دريانوردى و بخصوص طوفان سخن مىرود . از اينجا مىتوان دانست كه كتاب محيط تا چه حد به منابع عربى پيوسته است و چگونه پيش از كشف منابع مذكور با مطالب معتبر و اسلوب تازه و ابتكارى خود مورد توجّه خوانندگان بوده است .\r\nبراى آنكه انديشه‌اى از اين قضيّه داشته باشيم به تحليل توماشك از كتاب بس مىكنيم :\r\nعلامهء توماشك در زمينهء جغرافيا و تاريخ اطّلاعات وسيع داشت ، امّا خاورشناس خبره‌اى نبود ، محققى بود كه از لحاظ تاريخ جغرافياى عمومى به فحص و بحث مسائل مىپرداخت . وى كتاب محيط را اثرى كم نظير مىداند ، بلكه يك اثر شرقى در نوع خود منحصر به فرد مىشمارد كه در دوران اخير قرون وسطا دربارهء مسائل دريايى بحث كرده است . به نظر او مطالب روايتى كتاب نظير ندارد و مىتوان آن را با بهترين آثار پرتغالى در همين زمينه برابر گرفت . 140 مضمون آن بسيار متنوع و پرمايه است و چيزى مانند يك راهنماى بىنظير دريانوردى است و از همه آثارى كه تاكنون در اين زمينه شناخته شده خيلى برتر است و فقط چند اثر اروپايى ، چون راهنماهاى دريانوردى شهرهاى هانزا ، 141 به پاى آن تواند رسيد . و بخصوص از اين جهت اهميت دارد كه مىتوان به كمك آن نقشهء همه سواحل اقيانوس هند و همه مجمع الجزاير شرقى را رسم كرد كه به دقّت و صحّت از نقشه‌هاى پندارى قديم برتر باشد و از نقشه‌هاى پرتغالى معاصر خود كمتر نباشد ، به عقيدهء توماشك نقشه‌هاى پرتغالى تا حدّى زير نفوذ نقشه‌هاى شرقى بود ؛ و كونتى روسنى نيز نظر او را تأييد كرده است . 142 كتاب محيط تا حدّى نمايندهء انتقال از عرصهء مشاهدات پراكنده و رصديابيها متفرق قرون سابق ، به قلمرو معرفت منظّم دوران نوين است و اطّلاعات ما را دربارهء مناطق وسيعى چون هندوستان تكميل مىكند و عرصهء بحث آن ، از جدّه تا كره ، همهء سواحل و جزاير را به برمىگيرد . 143 حقا عجيب است كه همهء اين كارها با رصديابيهايى صورت گرفته كه يادگار نخستين دورانهاى پيدايش نجوم است و در عين حال از تجربهء نسلهاى بسيار از دريانوردان ايرانى و عرب و هندو مايه گرفته است . مىتوان گفت كه از دوران پيش از تسلّط پرتغاليها اين گونه رصديابيهاى دقيق بر اساس مراقبت ستارهء قطبى و دب اكبر و دب اصغر سابقه نداشته است . به همين جهت نقشه‌اى كه با توجّه به مطالب كتاب محيط رسم شده اهميت فوق العاده دارد و اوج تكامل نقشه كشى مشرق زمين است . توماشك\r\n\r\n","description":"","footnote":"","page_name":" 459 ","page_number":473},
  {"content":"\r\n\r\nنقطهء تحول بعدى را در نقشه‌هاى ممتاز پرتغالى مىبيند كه تا به سال 1648 براى دريانوردى اقيانوس هند راهنماى درجهء اوّل بود . 144 وقتى منابع عربى كتاب محيط به دست آمد ، معلوم شد كه مىبايد اين همه ستايش متوجّه ناحيهء ديگر شود . فران ، از 1913 به بعد ، در ضمن تحقيقات مكرّر تا حد افراط مصر بود كه محيط ترجمه و احيانا ترجمهء كلمه به كلمهء آثار احمد به ماجد و سليمان مهرى است ، به طورى كه سيدى على ريس كارى جز روايت آن نداشته است . 145 در خاتمهء يكى از تحقيقات اخير خود چنين گويد : « از موقعى كه منابع عربى محيط كشف شد اين كتاب از نظر ما اهميتى را كه در قرون پيش داشت از دست داد . در واقع سيدى على ريس ، منابع عربى را كلمه به كلمه ترجمه كرده و مطالب ناچيزى بر آن افزوده كه احيانا نتيجهء معكوس داشته است . » 146 اين نظر فران ، زياده روى است و ، به نظر توماشك ، سيدى على ريس از اطّلاعات خويش چيزهايى بر مطالب منابع عربى افزوده است ؛ از آن جمله ملاحظات وى دربارهء محصولات عمدهء اقطار مختلف و نقاط متقاطر كرهء زمين و كشف امريكا به وسيلهء اسپانيوليها و پرتغاليهاست . 147 كاله كنجكاوى مؤلّف را دربارهء ابزارهاى نجومى دريانوردى ، كه در كتاب محيط آمده و عربان از آن خبر نداشتند ، 148 بر اين قسمت افزوده و توضيح مىدهد كه چگونه مؤلّف آن را مىشناخته 149 و ترتيب به كار گرفتن آنها را مىدانسته است . 150 كاله قبول دارد كه پس از دسترسى به منابع عربى به طور كلّى اهميت كتاب محيط از دست رفته است ، ولى از نكات مذكور معلوم مىشود كه ريس دريانوردى ماهر بوده كه از منابع خود هوشيارانه بهره گرفته است ، و آن قسمت از كتاب كه در منابع عربى نيست پيوسته اهميت خود را حفظ خواهد كرد ، و به همين جهت كتاب محيط را در اين مورد بخصوص درخور محكوميت شديد فران ، كه البتّه تا حدّى موجّه به نظر مىرسد ، نمىتوان دانست .\r\nجالب آنكه كتاب محيط ميان تركان رواجى نيافت ، شايد از اين جهت كه مطالب آن تخصّصى بود و فقط ميان خبرگان مسائل دريايى يا علاقه‌مندان مسائل جغرافيايى رواج توانست گرفت . رنگ تخصّصى مطالب در اسلوب كتاب نيز نمايان است ، و به علّت توضيحات فنّى مطلقا نمىتوان دريافت كه مؤلّف نويسندهء بزرگى نيز بوده است . توماشك اسلوب كتاب را ملال انگيز و پرچانه مىشمارد ، امّا علاقه‌مندان مطالب كتاب حق آن را شناخته‌اند ، مثلا حاجى خليفه ، همهء مطالب باب چهارم را دربارهء جاوه و سوماترا و سيلان در كتاب جهان نماى خود آورده و نيز گزارش جزاير نيكوبار و مالديو را كلمه به كلمه نقل كرده است . 151 يك كتاب ديگر نيز كه رنگ جغرافيايى دارد با نام سيدى على ريس پيوسته كه عنوان آن مرآت الممالك است و شايد از لحاظ جميع خوانندگان اهميت آن بيشتر است . در اين\r\n\r\n","description":"","footnote":"","page_name":" 460 ","page_number":474},
  {"content":"\r\n\r\nكتاب مؤلّف سرگردانى خود را در مدّت چهار سال براى بازگشت به وطن از راه خشكى شرح مىدهد كه از مناطق مختلف گذشته و شهرهاى بسيار ديده است ، از گجرات پس از عبور از رود سند به لاهور رفته و از آنجا آهنگ دهلى كرده ، كه دربار سلطان همايون آنجا بوده ، و سلطان در نوامبر سال 1554 با رأفت او را پذيرفته و كوشيده مگر او را به خدمت خود نگه دارد ، ولى وى با وجود پيشنهادهاى جالب سلطان ، دهلى را به آهنگ وطن ترك كرده و نامه‌اى از همايون براى سلطان سليمان قانونى همراه برده كه اصل آن تا به روزگار ما محفوظ مانده است . 152 سيدى على به كابل رسيد و از بدخشان و ختلان و ما وراء النهر و خوارزم گذشت و مىخواست از دشت قپچاق به آستراخان برسد ، ولى به سبب عمليات سپاهيان مسكوى در آن مناطق ناچار شد سوى خراسان باز پس رود . در آن هنگام آتش جنگ ميان ايران و عثمانى روشن بود و اين قضيّه نيز سفر او را كندتر و پيچيده‌تر مىكرد . در قزوين به حضور شاه طهماسب رسيد ولى نخواست با سفارتى كه شاه سوى سلطان عثمانى مىفرستاد همراه شود ، بلكه از او نيز نامه‌اى براى سلطان همراه برد كه هنوز اصل آن به جاست . 153 سيدى على ريس در آوريل سال 1557 / 964 ه . به قسطنطنيه رسيد و از آنجا سوى ادرنه رفت و گزارش خود را به سلطان داد .\r\nتوضيحات وى مورد قبول واقع شد و او را دفتردار ولايت ديار بكر كرد . سيدى على ريس به سال 1562 / 970 ه . درگذشت . 154 اين كتاب ، كه فقط نسخه‌هاى خطّى آن به دست بود ، از سال 1811 به سبب ترجمهء مختصر ديتس ، خاورشناس آلمانى ، در اروپا مورد توجّه شد . به سالهاى 1826 - 1827 موريس ترجمهء آلمانى را به فرانسه برگردانيد . اصل تركى به سال 1895 / 1313 ه . به دست احمد جودت ، نويسندهء معروف ترك ، به چاپ رسيد 155 و وامبرى آن را بر اساس همين چاپ ، به انگليسى ترجمه كرد ( 1899 ) ولى اين ترجمه چندان خوب نيست . 156 مرآت الممالك تنها سفرنامه‌اى است كه از دوران كلاسيك ادب عثمانى به‌جا مانده است . 157 از گزارش كوتاه كتاب ، دربارهء مناطق عبور مؤلّف و شخصيتهاى معتبرى كه با آنها ملاقات كرده قضاوت مىتوان كرد . سبك كتاب با محيط اختلاف بسيار دارد . در اينجا با مؤلّفى سروكار داريم كه مىخواسته خود را اديب به تمام معناى كلمه نشان دهد ، ولى به نظر ما اين تمايل ادبى در جهت تنقيح توضيحات جغرافيايى نبوده ، زيرا منتخبات شعر مؤلّف و اشعار ديگران در متن پراكنده است و محسّنات بديعى و تشبيهات شاعرانه بر آن چيره شده و توان دريافت كه مطالب جغرافيايى از نظر مؤلّف اهميت درجهء دوّم دارد ، ولى به هر حال انكار نبايد كرد كه كتاب در بعضى از موارد شور و حال دارد و بسيارى مطالب گرانقدر و واقعى به دست مىدهد . چنان كه از تحقيقات فيتچنكو 158 و مينايف 159 معلوم شده اطّلاعات وى از مناطق واقع در بستر بالاى آمودريا ( جيحون ) اهميت استثنايى دارد .\r\n\r\n","description":"","footnote":"","page_name":" 461 ","page_number":475},
  {"content":"\r\n\r\nيك نكتهء جالب دربارهء على ريس هست كه بقا و مقاومت نظريّات قديم جغرافيايى و نيز استمرار اختلاف ميان نظريه و عمل را خوب نشان مىدهد ؛ كه از مردى مانند وى كه خبرهء جغرافياى دريانوردى بود انتظار نمىرفت . وقتى به سال 1556 به سلطان همايون توضيح مىداد كه چرا پادشاه عثمانى را سلطان هفت اقليم لقب داده‌اند ، گفته بود : چون قدرت وى بر اقطار و شهرهاى هفت اقليم گسترده است ؛ يمن در اقليم اوّل است ، مكّه در اقليم دوّم ، مصر در سوّم ، حلب در چهارم ، استانبول در پنجم ، كافا ( فئودوسيا ) در ششم ، و بودا و وين در هفتم . 160 در قبال اين تقسيم قرون وسطايى و خلاف واقع ، ناچاريم كلمات توماشك را كه در مورد ديگرى آورده بپذيريم كه گويد : « در آن هنگام دانشوران به جاى استفاده از تجربيّات عملى دوران خويش ، ترجيح مىدادند در مقابل علماى قديم سر تعظيم خم كنند ، زيرا پيروان مكتب بطلميوس ، به علّت غرور علمى ، ننگ داشتند كه چون مردم عادى از تجربيّات دريانوردان علم آموزند . » 161 چنان كه ديديم على ريس در كتاب محيط به اهميت تجربه واقف بود و آن را در تأليف خود انعكاس داد ، ولى نظريّهء كهن به صورت ناخودآگاه بر او تسلّط داشت كه ، به تأثير آن ، مصرّانه به مطالب كهن چنگ مىزد و نظريّات كهنه شده را تكرار مىكرد . با آنكه على ريس به منابع عربى دين بسيار دارد ، به حق توانيم گفت كه كتاب وى در زمينهء جغرافياى دريانوردى تركان پديده‌اى فوق العاده است . با اين همه ، به عقيدهء ما ارزشيابى علامهء معاصر ترك ، ع . عدنان ، از كتاب ، اغراق آميز است . 162 كارى كه سيدى على ريس نسبت به اقيانوس هند انجام داد به وسيلهء معاصر او ، پيرى ريس ، كه زندگانى وى خوش عاقبت نبود ، دربارهء مديترانه و درياى اژه صورت گرفت . كار علمى پيرى ريس بنيانى محكمتر از سيدى على داشت ، زيرا همه تكيهء سيدى على بر نظريّات و تجربيّات شرقى بود ، امّا پيرى مطالب شرقى و غربى را گرفت و در هم درآميخت و يك كتاب منظّم متناسب درآورد . روش وى نيز به مراتب بهتر از سيدى على بود و آثار وى كه در قرن شانزدهم به وجود آمد ، اوج جغرافيا و نقشه كشى دريايى تركان به شمار است .\r\nپيرى ريس در تاريخ دريانوردى عثمانى ، شخصيتى ممتاز است كه سلسله شخصيتهايى معتبر را كه در آن روزگار فرماندهى ناوگان عثمانى را به عهده گرفتند تكميل مىكند . وى نيز چون هموطن معروف خويش ، خير الدّين بارباروسا ، يا دايىاش ، كمال ريس ، كه در كارهاى دريايى برآورده وى بود ، در فعاليّت دريايى خويش ، نقش دزدان خطرناك دريايى و درياسالار ترك را كه به خدمت دولت عثمانى بود تفاوت نمىنهاد .\r\nظاهرا دولت عثمانى نيز نمىتوانست تفاوت اين دو نقش را كاملا روشن كند . بهترين نمونهء قضيّه ، خير الدّين بارباروسا ( حدود سالهاى 1483 - 1546 ) بيگلربيگ الجزاير و بنيانگذار\r\n\r\n","description":"","footnote":"","page_name":" 462 ","page_number":476},
  {"content":"\r\n\r\nقدرت دولت عثمانى در شمال افريقا بود كه به دزدى دريايى نيز مىپرداخت . 163 نام اصلى پيرى ريس را دقيقا نمىدانيم ؛ ظاهرا محيى الدّين بن محمّد نام داشت ، زيرا پيرى تخلص ادبى وى بوده است . 164 ظاهرا وى نيز چون دايىاش ، كمال ريس ، كه در ژانويه سال 1510 / 916 ه . غرق شد 165 و در مدارك و سالنامه‌هاى جمهورى و نيز به نام كمالى ياد شده ، 166 او نيز در اصل مسيحى و محتملا يونانى بوده است . 167 ظاهرا او نيز چون داييش در حوضهء غربى مديترانه به ماجراهاى بزرگ دريايى دست زد و اين به سال 1487 / 892 ه . بود كه سلطان عثمانى وى را به كمك آخرين امير غرناطه از دولت بنى نصر فرستاد ، ولى كوشش وى ثمر نداشت . 168 بىگفت و گو پيرى ريس به سال 1499 / 905 ه . هنگام تسليم ناوگان و نيزى به تركان در لپانتو حضور داشته 169 و در بعضى از منابع يكى از ماجراهاى زندگانى او به همين دوران منتسب است كه در حدود سال 1502 در و نيز به جاسوسى پرداخته . بود . 170 وى به مكتب كمال ريس بسيار مديون است . كمال ريس يك فرمانده دريايى پيكارجو نبود ، سياستمدارى زبردست بود ، چند بار جمهورى و نيز را به عقب نشينى واداشت ، 171 و رابطهء دولت عثمانى را با شمال افريقا به وضعى چشمگير استوار كرد . 172 به همين جهت شاعران به ياد كارهاى برجستهء وى منظومه‌ها سرودند كه از آن جمله يك مثنوى ده هزار بيتى است . 173 به نظر نويسندهء سرگذشت پيرى ريس ، كارهاى معتبر او بدون استفاده از خبرگى و تجربهء كمال ريس كه اثر فوق العاده بر او داشت انجام شدنى نبود ، و اين سخن دربارهء مقام معتبرى كه به دست آورد نيز صادق است . 174 شايد اطّلاعات دقيق پيرى ريس دربارهء مصر نيز از كمال مايه مىگرفت ، زيرا وى از سال 1498 از طريق امور دولتى با مصر ارتباط داشت ، 175 ولى بخت با خواهر زادهء وى يار نبود ، زيرا مدّتى بعد مقام قبودان مصر يافت . پس از آن سلطان ، چنان كه گفتيم ، فرماندهى ناوگان عثمانى را كه براى پيكار با پرتغالىها از سويس به خليج فارس مىرفت به عهدهء او گذاشت كه در راه به سال 1538 / 945 ه . عدن را به اطاعت آورد و سپس به سال 1551 / 959 ه . هرمز را محاصره كرد ، ولى از پرتغاليها به سختى شكست خورد و فقط سه كشتى را نجات داد و به سويس رسانيد . در قاهره به محاكمه كشيده شد و شكايت والى بصره از اسير گرفتنها و غارتهايى كه در طول خليج كرده بود در كار وى تأثير مهم داشت ، كه به اعدام محكوم شد و در حدود سال 1554 / 962 ه . يا كمى پيش از آن اعدام شد . 176 اين زندگانى آشفتهء پر حادثه مانع آن نبود كه ، بر خلاف دايى خود ، از راه نوشته‌هاى جغرافيايى شهرتى به دست آورد و اين به سبب يك اطلس بزرگ دريايى است با عنوان بحريّه ، و يك نقشهء بزرگ جهان كه از نقشهء كريستوف كلمب - كه اصل آن به جا نمانده - نشان دارد . 177\r\n\r\n","description":"","footnote":"","page_name":" 463 ","page_number":477},
  {"content":"\r\n\r\nوضع تأليف اوّل روشن نيست ؛ در سالهاى اخير معلوم شده كه كتاب دو متن جدا دارد و خود مؤلّف نيز ابهامى به وجود آورده كه گفته است « تأليف اطلس به مناسبت آغاز سلطنت سلطان سليمان بود كه صاحبان مشاغل مىخواستند چيزى مناسب كار خويش به دو هديه كنند .\r\nبنا بر اين كار مؤلّف به سال 927 ه . ( از دسامبر سال 1520 ) آغاز شده و اطلس كامل را به سال 1523 / 930 ه . به سلطان سليمان پيشكش كرده است ، 178 ولى از مطالب مقدّمه معلوم مىشود كه پيرى ريس كار تأليف اطلس را مدتها پيشتر به دوران سلطان سليم آغاز كرده و مىخواسته به دو پيشكش كند و پس از درگذشت وى به سلطان سليم قانونى اهدا كرده است . 179 قراين نشان مىدهد كه كار تأليف اطلس و نقشه در شهر گاليپولى با هم پيش مىرفته است . اين شهر مركز ادارى ناوگان عثمانى بود و مطالب لازم ، كه مؤلّف استفادهء بسيار از آن كرد ، از آنجا به دست مىآمد . به علاوه ، مدت بيست يا سى سال تجربه و تمرين در مسائل دريايى را پشت سر داشت ، 180 به همين جهت كتاب پخته و كامل از آب درآمد .\r\nكتاب بحريّه گر چه اساسا يك اطلس دريانوردى است مىخواسته تا حدّى راهنماى دريانوردى شراعى بحر اژه و مديترانه نيز باشد 181 و در عين حال براى شناخت مكانهاى ثبت شده در نقشه‌ها به كار رود . به همين جهت مؤلّف در مقدّمه از همهء سواحل ، جريانهاى دريايى ، زبانه‌ها ، لنگرگاهها ، خليجها ، بندرها ، تنگه‌ها ، منابع آب شيرين ، مواضع مستحكم ، قلعه‌ها ، بناها ، و خرابه‌ها گزارشى مفصّل و كافى آورده ، 182 و ضمنا از جغرافياى سياسى و وضع ادارى مكانهاى مختلف سخن دارد . جالب آنكه توضيحات وى دربارهء آثار قديمى اگر چه ساده و ابتدايى است در بعضى از موارد اهميت بسيار دارد ؛ 183 به عنوان نمونه يادآورى مىكنيم كه تحقيقات باستانشناختى تازه كه در ملطيه و جزاير و سواحل مجاور انجام گرفته نشان مىدهد كه پيرى ريس موثّق است و همهء تفصيلاتى كه آورده با تحقيقات معاصر تأييد شده است . 184 كار متن دوّم كتاب ، كمى پس از اوّلى آغاز شد . سلطان سليمان قانونى در اكتبر سال 1524 / 930 ه . ابراهيم پاشا ، صدر اعظم ، را به مصر فرستاد و پيرى ريس كه فرماندهى ناوگان را به عهده داشت يك نسخه از كتاب بحريه را كه كمى قبل ، از تأليف آن فراغت يافته بود و به گفتهء خود او « اوراقى پراكنده » بود همراه داشت ، 185 و در مواقع سخت سفر بارها بدان مراجعه كرد و ابراهيم پاشا ارزش آن را دانست و به دو گفت اوراق را به صورت كتاب كامل درآورد و پيرى به پيروى از تمايل او تجديد نظر در متن و نقشه‌ها را آغاز كرد 186 و پس از گذشت دو سال ، يعنى به سال 1536 / 932 ه . ، از كار متن فراغت يافت . 187 تغييرات اساسى كتاب را از تحليل تشنر ، كه از روى نسخه‌هاى استانبول انجام شده ، دنبال مىتوان كرد . 188 كاله نيز كه ابتدا در انتساب متن دوّم به مؤلّف ترديد داشت روى هم رفته\r\n\r\n","description":"","footnote":"","page_name":" 464 ","page_number":478},
  {"content":"\r\n\r\nنتيجهء اين تحقيقات را پذيرفته است . هنوز نكات مهمّى در پاره‌اى از موارد وجود دارد كه پس از مطالعهء دقيق همهء كتاب و بخصوص نسخه‌هاى استانبول ، كه هنوز كاملا دربارهء آن كنجكاوى نشده ، توضيح آن ميسّر تواند شد .\r\nدستكارى متن دوّم بيشتر از هر چيز به نقشه‌ها مربوط است كه تعداد آن خيلى بيشتر شده است . در متن اوّل هر يك از بخشهاى صد و سى گانهء كتاب يك نقشهء خاصّ داشت ، امّا اكنون شمارهء اين نقشه‌ها به دويست و ده رسيده ؛ بجز نقشه‌هاى ديگرى كه كاملا مستقل است . 189 شمار نقشه‌ها در نسخه‌هاى بعدى بيشتر است ، و شايد همه مربوط به پيرى ريس نباشد . اين قضيّه از مثال درياى آدرياتيك خوب روشن مىشود كه شش فصل مربوط به آن ، از پنجاه و هشت تا شصت و سه ، چهل و دو نقشه دارد كه محتملا چهل و چهار بوده است . 190 اين اضافه در بخشهاى ديگر نيز هست ، مثلا نيل - فصل نود و هشت و نود و نه - در اين متن دست كم ده نقشه دارد . 191 دستكارى متن دوّم منحصر به نقشه‌ها نمانده و به متن نيز رسيده است ؛ مقدّمه بكلّى تغيير يافته ، زيرا مؤلّف يك رسالهء منظوم ، در پنجاه فصل ، دربارهء ضروريات دريانوردان 192 چون خبرگى و استعداد فطرى و استعمال قطب نما و نقشه و اطّلاع از جغرافياى دريانوردى ، و هم دربارهء جغرافياى منابع نيل ، زنگبار ، درياى عدن ، اقيانوس هند ، درياى چين ، اقيانوس اطلس ، اكتشافات پرتغاليها ، و توضيح خطّ نصف النهار و خطوط عرض بر آن افزوده است . 193 مقدّمه با يك قصيدهء دراز يكصد بيتى به سر مىرسد كه مؤلّف ضمن آن علل تدوين متن دوّم كتاب را شرح مىدهد . 194 مؤلّف تنوع متن دوّم را كه قسمتى از مطالب آن در مورد توضيح نقشه‌ها به نثر و بعض ديگر به شعر آمده ، به مراحل خاصّ منسوب مىدارد ، از جمله اينكه گاه باشد كه استفاده از اطلس به هنگام شب و لحظات خطر لازم شود و بايد دسترسى به اطّلاعات ، سريع باشد ، و اين كار با شعر ميسّر نيست . 195 اين سخن تا حدّى موجّه است ، ولى اگر در محتويات فصول منظوم دقّت كنيم شباهت مقدّمه در بعضى از موارد با رسائل احمد بن ماجد از نظر دور نخواهد ماند . و اين سؤال پيش مىآيد كه آيا پيرى ريس ، در فاصلهء تنظيم دو متن به اراجيز ناخداى عرب دست يافته و مقدّمهء خود را به روش آن قالبريزى كرده است ؟ طبعا شباهت دو متن به همين حد متوقّف مىماند و نمىتوان رابطهء ديگرى ميان آنها فرض كرد ، زيرا پيرى ريس به گروهى ديگر تعلّق دارد كه با محيط سيدى على ريس ارتباطى ندارند . به نظر اهل خبره ، زبان بحريّه آسان است ولى گاه و بىگاه بعضى عبارات نامأنوس به كار برده كه ارزش آن را به نزد محقّقان زبانهاى تركى بالا مىبرد . 196\r\n\r\n","description":"","footnote":"","page_name":" 465 ","page_number":479},
  {"content":"\r\n\r\nاطلس پيرى ريس از منابع عربى مايه دارد ، ولى با يك نظر به هر يك از نقشه‌ها قانع مىتوان شد كه اثرى از « رسوم » عربى بر آن نيست . اين احساس نخستين ، به وسيلهء چند تحقيق دربارهء قسمتهاى مختلف كتاب ، كه نتايج روشن داشته ، تأييد شده است . البتّه بايد گفت كه بعضى از اين تحقيقها تا حدودى بر فرضيّات تكيه دارد ، زيرا منابع پيرى ريس به دست ما نرسيده است . به طور كلّى معلوم شده كه وى غالبا از نمونهء نقشه‌هاى و نيزيها كه در گاليپولى به دسترس بوده ، تقليد كرده است . اين نمونه‌ها نقشه‌هايى است مستقل كه نقشه‌هاى دريايى مغرب زمين بر اساس آنها رسم شده ، امّا حجم آنها بزرگتر و طبعا اهميت آنها بيشتر است . البتّه پيرى ريس از آن چشم بسته تقليد نكرده ؛ مثلا بر اساس ملاحظات خويش نقشه درياى اژه را به طور اساسى تصحيح كرده است ، 197 و چون نقشه‌هاى اصلى به جا نمانده كتاب بحريّه كه منبعى بىنظير براى اطّلاع از نخستين نقشه‌هاى اروپايى است اهميت مضاعف دارد . 198 در بعضى از موارد منابع پيرى ريس را با اطمينان مىتوان دنبال كرد . معلوم شده كه نقشه‌هاى جغرافياى او از درياى مجمع الجزاير با اثر بارتولومئودالى سونتى ايتاليايى ، كه به نام ايزولاريو شهره است و به سال 1485 يا كمى پس از آن در و نيز به چاپ رسيده ، ارتباط دارد و به محض اينكه دو نقشه را پهلوى هم بگذاريم اين رابطه به طور قطع مشخّص مىشود . 199 ظاهرا ريشهء هر دو اثر به نقشه‌هاى كهنى كه ناخدايان كشتيها در كار دريانوردى از آن كمك مىگرفته‌اند باز مىگردد ؛ با تفاوتى مختصر كه پيرى ريس نقشهء همهء سواحل مديترانه را به دست مىدهد در صورتى كه بارتولومئو به درياى اژه بس مىكند . 200 به احتمال قوى نام « بورتولوميه » كه پيرى ريس در فصل چهل و هفتم از مقدّمهء منظوم آورده همان بارتولومئو است ، و جالب آنكه كاله از روى غفلت كوشيده تا در اين كلمه نام بطلميوس را پيدا كند ، 201 در صورتى كه كلمهء اخير را پيرى ريس با تلفظ عربى آورده است . احتمالا راهنماهاى دريانوردى شراعى كه در آن روزگار رواج فراوان داشت و از قرون وسطاى اروپا چيزى از آن به جا نمانده در دسترس او بوده است 202 و چون كتاب تا حدّى متن و نقشه‌هاى راهنماهاى ايتاليايى را نيز منعكس مىكند ، مىتوان گفت نه تنها مسائل يك رشته از دريانوردى بلكه بتقريب همهء علوم آن را براى ما محفوظ داشته است . 203 بىگفت و گو پيرى ريس مقدارى اطّلاعات شفاهى نيز از بعضى از دريانوردان خبره فراهم آورده است ، زيرا با دريانوردان پرتغالى كه چين را مىشناخته‌اند تماس داشته است 204 و به احتمال قوى با يكى از همراهان ماژلان در سفر دور دنيا ، به نام انتونيوپيگافتا ، ملاقات كرده است . 205 مسلّم است كه روايت او دربارهء اقوام عجيب درياهاى شرق دور از يك منبع چينى گرفته شده كه به احتمال قوى به وسيلهء پرتغاليها به او رسيده است . 206 پيرى ريس با تكيه به اين مطالب مأخوذ از منابع گونه‌گون ، كه ظاهرا قسمتى از آن متون\r\n\r\n","description":"","footnote":"","page_name":" 466 ","page_number":480},
  {"content":"\r\n\r\nيونانى و ايتاليايى بوده و او به اقتضاى مولد خود يكى از آن دو زبان را مىدانسته ، 207 كتابى به زبان تركى به وجود آورده كه كاملا مستقل است ، و چون درياى مديترانه را نيك مىشناخته از منابع خويش با هوشيارى و حسن سليقه بهره گرفته و از تجربه‌هاى شخصى نكات بسيار فراوان بر آن افزوده است ، و آنجا كه مطالب كتاب با اطّلاعات شخص او از مكانهاى خاصّ مربوط مىشود اهميت و ارزش فوق العاده دارد . به هر حال از كنجكاوى در كتاب نمىتوان دريافت كه يك اثر روايتى است ، بلكه بيشتر رنگ يك اثر مستقل دارد . 208 به نظر صائب بلوشه ، به هر حال نمىتوان نقشه‌هاى آن را با مكتب سفاقسى ، دريانورد كم ارزشى كه فقط گزارش سواحل را آورده ، مقايسه كرد . 209 كتاب بحريّه در همهء نوشته‌هاى تركى بىنظير است ، و خود مؤلّف نيز مىگويد كه كتاب براى هموطنان وى بىسابقه است . حاجى خليفه نيز كه در كار جغرافياى دريايى بصيرت داشته بتأكيد مىگويد كه پس از بحريه در اين رشته چيزى همانند آن به وجود نيامده است . 210 در محافل اين دوران نيز دربارهء بحريه گفته شده كه مهمترين اثرى است كه تركان در رشتهء جغرافيا به وجود آورده‌اند . 211 بهترين دليل تفوّق پيرى ريس بر معاصران و متأخران اينكه پس از وى كسى پيدا نشد كه در متن كتاب او تجديد نظرى به عمل آورد . اگر ، چنان كه ديديم ، شمار نقشه‌ها بيشتر شده اضافات متن به منظور سازگارى با اوضاع متأخر بسيار ناچيز است و مطالب اساسى كتاب دست نخورده مانده و شايد همين قضيّه موجب شده كه تركان راهنماهاى دريايى خويش را كه به كار دريانوردى شراعى مىخورد همچنان محفوظ داشتند . به خلاف راهنماهاى غربى كه فقط توضيحات مسائل عملى بود و خيلى زود منسوخ شد و به قلمرو فراموشى رفت كتاب بحريه يك اثر معتبر بود و استوار ماند . 212 در مورد اهل خبره كار وارونه بود ، زيرا از نظر آنها نقشه‌ها اهميت اساسى داشت و متن در مرحلهء دوّم بود 213 كه تغيير چندان نيافته بود و گاهى بر قسمت خالى نقشه‌ها ثبت مىشد و احيانا آن را نديده مىگرفتند . 214 تحقيق دقيق نشان داده كه نقشه‌هاى تركى مديترانه كه در قرن هفدهم / يازدهم ه . رسم شده با كار پيرى ريس ارتباط نزديك دارد . 215 عثمانيان قدر كتاب را بدانستند و به مراتب بيشتر از كتاب سيدى على چلبى از آن استفاده كردند . اين قضيّه با توجّه به اهميت منطقهء مورد بحث آن طبيعى مىنمايد . حاجى خليفه در كتاب مفصّل كشف الظنون و تأليف بزرگ جغرافيايى خود جهان‌نما و نيز در كتاب تاريخ ناوگان عثمانى ، به نام تحفة الكبار ، از آن ياد كرده است . 216 اروپا نيز از آغاز قرن نوزدهم در نتيجهء كوشش ديتس ، خاورشناس محققى كه نخستين اطّلاعات را دربارهء كتاب سيدى على ريس به دست داد ، 217 با آن آشنا شد . به سال 1789 كه سلطان سليم سوّم به تخت نشست ، ديتس يك نسخهء خطّى بسيار نفيس گرانقيمت به دست آورد كه به سلاطين عثمانى تعلّق داشته و شايد\r\n\r\n","description":"","footnote":"","page_name":" 467 ","page_number":481},
  {"content":"\r\n\r\nبه آنها هديه شده بود و به مرور زمان به حرمخانه انتقال يافته بود تا جنس لطيف را سرگرم كند ، زيرا نقشه‌هاى آن را بسيار خوب و با رنگهاى متعدّد كشيده بودند . كتاب در نتيجهء دست به دست شدن سالم نمانده بود و چون به دست ديتس رسيد كامل نبود ، بلكه به صورت نقشه‌هاى جدا و بريده در آمده بود . به علاوه ، اسم مؤلّف و شكل كتاب معلوم نبود ؛ با اين همه ، مقالهء ديتس كه ضمن آن كتاب را به طور كلّى تحليل كرده است نسبت به دوران خود اهميتى ترديدناپذير دارد و نقش تركان را در زمينهء نقشه كشى كه در آن موقع چندان اطّلاعى از آن به دست نبود روشن مىكند . جالب آنكه نقشهء جزيرهء رودس و توضيح آن را كه در اوّل نسخهء وى جاى داشت برگزيد و با ترجمهء آلمانى منتشر كرد . عثمانيان به سال 1522 يعنى چند سال پس از ترسيم اطلس پيرى ريس رودس را فتح كردند ، و به نظر ديتس محتملا اطلس به فتح رودس كمك كرده است . 218 مقالهء ديتس سنگ بناى تحقيق در قسمتهاى مختلف اطلس در قرن نوزدهم و بيستم بود ، و خود نسخهء خطّى عاقبت به كتابخانهء اميريّه در تركيه رسيد . 219 نسخهء لهستان كه جزو مجموعه مارچلى است و روزن آن را توصيف كرده و تاريخ 1570 / 977 ه .\r\nدارد از لحاظ ارزش كم از اين نسخه نيست . 220 وجود نسخهء پاريس 221 و نسخهء در سدن كه تاريخ 1554 / 961 ه . دارد ، يعنى وقتى كه مؤلّف در قيد حيات بوده ، 222 به مطالعهء دقيق بعض فصول مربوط به مسائل خاصّ كمك كرده است ؛ فى المثل تمام يا قسمتى از گزارشها و نقشه‌هاى مربوط به آتن ، لسبوس ، دلوس ، ملطيه ، لمنوس ، بيروت ، قبرس ، استانبول ، سيسيل ، آلبانى ، و و نيز ، 223 به علاوهء رودس ترجمه و منتشر شده است . گاهى نيز بعضى از قسمتهاى اطلس به معرض كنجكاوى و تحقيق درآمده است ، مثلا بلوشه به كمك نقشه‌هاى آن يك سفر كوتاه دريايى در ساحل جنوبى فرانسه انجام داد و طبعا اشتباهاتى در اطلس كشف كرد . 224 به علّت مشكلات تركيب كتاب ، پيش از دههء سوّم اين قرن كسى به چاپ كامل يا ترجمهء كتاب به زبان بيگانه نپرداخت ، تا اينكه اين كار به وسيلهء پاول كاله انجام شد كه به سال 1926 متن را از روى نسخهء لهستان با ترجمهء آلمانى بيست و هشت فصل ، يعنى تقريبا يك چهارم كتاب ، با حواشى منتشر كرد ، و متأسّفانه كار چاپ به همين جا متوقف ماند .\r\nاگر كتاب بحريه ، بتقريب از يك قرن و نيم پيش در محافل علمى اروپا شناخته شده بود اثر دوّم پيرى ريس در همين ساليان اخير به دست آمد و علاقه‌اى در خور مؤلّف برانگيخت و بدين مناسبت چند تحقيق به زبانهاى اروپايى و تركى و عربى انتشار يافت . 225 از گفتهء پيرى ريس در كتاب بحريه معلوم مىشود كه وى به سال 1513 در گاليپولى يك نقشهء بزرگ جهان كشيده و چهار سال بعد ، يعنى به سال 1517 ، هنگامى كه در مصر بوده آن را به پيشگاه سلطان سليم ، كه در آن هنگام به مصر سفر كرده بود ، تقديم كرده است . به سال 1929 وقتى خليل\r\n\r\n","description":"","footnote":"","page_name":" 468 ","page_number":482},
  {"content":"\r\n\r\nادهم ، باستانشناس معروف ترك ، و پروفسور ديسمان در كتابخانه « سراى » استانبول يك نيمهء بريدهء نقشه جهان را كشف كردند كه بدقّت روى پوست ترسيم و به الوان مختلف رنگ شده بود ، گفتهء پيرى ريس به خاطرها دويد . نقشهء مذكور قسمت غرب جهان را - كه شامل اقيانوس اطلس و امريكا و قسمت غربى دنياى قديم است و در آن ، سواحل اروپاى غربى و امريكا نمايانده شده - نشان مىدهد ؛ توضيحات جغرافيايى به تركى ، ولى تلفظ نامها ايتاليايى است ، محتملا به اين جهت كه مايهء اساسى آن از منابع شفاهى يا مكتوب ايتاليايى گرفته شده بوده است . 226 توضيحات جغرافيايى كه احيانا به صورت فهرستهاى مفصّل در قسمتهاى مختلف نقشه آمده به محقّقان امكان داد كه تاريخ نقشه را با اطمينان كافى معيّن كنند ، و قسمت عمدهء اين كار به وسيلهء كارشناس نقشه كشى تركيه ، پاول‌كاله ، انجام شد كه اين كشف را در ضمن مقالاتى شناساند و به سال 1933 تحقيق كاملى دربارهء آن انتشار داد . كشف مذكور در بعضى از محافل علمى جهان و از جمله انجمن جغرافيايى شوروى انعكاس يافت 227 و چيزى نگذشت كه نقشه با چاپ عكسى نفيس و رنگى به وسيلهء انجمن تاريخ تركيه منتشر شد و به دسترس همگان قرار گرفت ( 1935 ) .\r\nپاول‌كاله ضمن تحقيقات دقيق با توجّه به گفتهء پيرى ريس ، كه به سال 1513 / 919 ه .\r\nبازمىگردد ، بسرعت معلوم داشت كه اين همان نقشه‌اى است كه پيرى ريس به سال 1517 به سلطان سليم پيشكش كرده است . از طرف راست نقشه و محل پارگى معلوم مىشود كه اين قسمت را به صورتى وحشيانه از قسمت شرقى جدا كرده‌اند و قسمت مذكور مفقود شده است .\r\nطبعا نمىتوان به آسانى حدس زد كه چه كسى اين كار را كرده است . به نظر بعضيها خود سلطان سليم اين قسمت از نقشه را كه شامل چين بود پاره كرده تا به آسانى از آن استفاده كند . مىدانيم كه سلطان سليم علاقهء مخصوصى به اين سرزمين نشان مىداد كه با مطامع سياسى وى نسبت به قسمت شرقى آسيا هماهنگ بود . بار ديگر به ياد مىآوريم كه خيليها اين قضيّه را با سفر على اكبر مربوط مىدانند كه قبلا از آن سخن گفتيم . 228 به هر صورت اين كشف در معرفى شخصيّت پيرى ريس و وضع فرهنگى آن روزگار نقش عمده داشت . تحليل دانشوران از منابع مورد استفاده در ترسيم نقشه قضيّه را جنبهء جهانى داد . پيرى ريس در يكى از فهرستهاى نقشهء خود مىگويد كه از چهارده نقشه استفاده كرده كه از آن جمله هشت نقشه بطلميوسى - و به تعبير عربان ، جغرافيا - و يكى عربى و نشان‌دهندهء هند و چهار تا پرتغالى و نشان‌دهندهء سند و چين و هند ، و يكى هم كريستوف كلمبى بوده است . 229 ملاحظهء اخير بتنهايى كافى بود كه علاقهء فراوان برانگيزد ، ولى عامل ديگرى ارزش نقشه را به وضعى فوق العاده بالا برد ، زيرا معلوم شد كه پيرى ريس بر قديمترين نقشهء امريكا تكيه داشته كه خود كريستوف كلمب رسم كرده يا به\r\n\r\n","description":"","footnote":"","page_name":" 469 ","page_number":483},
  {"content":"\r\n\r\nدستور وى رسم شده ، تا جريان اكتشاف آن نواحى را معلوم كند ، و آن را به سال 1498 از جزيرهء هائيتى به اسپانيا فرستاده است . در نوشته‌هاى قديم اروپايى تفصيلات دقيقى دربارهء آن هست ، امّا نقشه مفقود شده است و جز در كار مؤلّف ترك - كه ضمن غارت يك كشتى مسيحى كه به سال 1501 در مديترانه رخ داد نقشهء كريستوف كلمب به دست وى افتاد و به سال 1513 در ترسيم نقشهء خويش از آن استفاده كرد 230 - اثرى از آن نمانده است . و بىگفت و گو همين قضيّه كافى است كه براى نام پيرى ريس در تاريخ نقشه‌نگارى جهان مقامى و الا پديد آورد . ظاهرا پيرى ريس پس از آن تاريخ نيز همچنان به دنياى نو علاقه داشته ، و اين فرض مقبول مىنمايد كه نقشهء ديگرى كه به سال 1529 / 935 ه . ، يعنى سه سال پس از ختم تأليف بحريه ، به سلطان سليمان قانونى پيشكش شده و اكتشافات تازهء پرتغاليها در امريكاى جنوبى و ميانه و نيوفندلند بر آن نمايان است به پيرى ريس تعلّق دارد . اين نقشه نيز در كتابخانه سراى ، و متأسّفانه به صورت پاره ، به جامانده است . 231 بدين سان ، قضيّهء جغرافياى دريانوردى تركان در قرن شانزدهم / دهم ه . ما را نه تنها از حدود مشرق بلكه از اروپا نيز بيرون كشيد . بىگفت و گو ارتباط آن با مكتب عربى بتدريج سستى گرفت ولى ، چنان كه از منابع نقشهء جهانى پيرى ريس معلوم شد ، كاملا نگسيخت . امّا اين رابطه با ارتباط آثار عربى قرن پانزدهم / نهم ه . با مكتب ترك تفاوت دارد ؛ چنان كه ديديم ابن ماجد كاملا بر مكتب عربى تكيه داشت و سليمان مهرى و دريانورد ترك ، سيدى على چلبى ، كه با پرتغاليها آشنا بودند و محتمل بود از تجربيّات آنها استفاده كنند در اين مورد از ابن ماجد پيروى كردند ، امّا براى پيرى ريس مكتب عربى يكى از مايه‌هاى متعدّد و بلكه يك مايهء درجهء دوّم است و محتملا علّت قضيّه به نسبت زياد مربوط به مناطقى است كه مورد توجّه اساسى وى بوده است . پيرى ريس از منابع اروپايى گرانقدر آن روزگار ماهرانه استفاده كرده و در كار نماياندن آن چندان كوشيده كه جزو تجربيات شخصى او شده است . ابن ماجد و پيرى ريس - با وجود اختلاف از لحاظ روش و مطلب - به دوران خودشان به حق در صدر جغرافياى دريانوردى عرب و ترك جاى دارند ، تا آنجا كه توانيم گفت عظمت و جلال نوشته‌هاى اين رشته به شخص آنها مربوط است .\r\nطبيعى بود كه در اين فصل مسير نوشته‌هاى جغرافياى دريانوردى عرب را با تفصيلى بيشتر دنبال كنيم ، به طورى كه اكنون مىتوان گفت كه خطوط اصلى آن كاملا روشن شده است .\r\nاين رشته از نوشته‌هاى جغرافيايى عرب ، در قرنهاى پانزدهم و شانزدهم / نهم و دهم ه . مقام اوّل دارد و تا قرن بيستم آخرين موج اصيل اين زمينه به شمار است . بىگفت و گو جغرافياى دريانوردى نيز يكى از درخشانترين صفحات نوشته‌هاى تركى را در آن روزگار تشكيل\r\n\r\n","description":"","footnote":"","page_name":" 470 ","page_number":484},
  {"content":"\r\n\r\nمىدهد و نمىتوان آن را از مسير عمومى نوشته‌هاى جغرافيايى ترك كه كمى پيش از آن ، به قرن پانزدهم / نهم ه . رونق گرفت و در قرن هفدهم / يازدهم ه . شخصيتهاى بزرگى در عرصهء جغرافيا به وجود آورد ، جدا كرد . ضمن تعقيب هدف عمومى اين كتاب نمىتوانيم از خطوط كلّى اين نوشته‌ها چشم بپوشيم و بايد معلوم داريم كه كدام يك از خصايص مكتب قديم عربى بيشتر روى آنها اثر نهاده و خصايص مذكور چگونه تعديل شده يا تغيير يافته است و ابتكار تركان در چه زمينه‌هايى رونق گرفته و شكوفان شده و كدام يك از رشته‌ها به نزد آنها رواج بيشتر داشته است . خواهيم ديد كه چگونه نوشته‌هاى تركى بتدريج متوجّه روش و منابع اروپايى شد و عاقبت از روش عربى كاملا جدايى گرفت ، تا آنجا كه ، به استثناى بعضى آثار پراكنده ، نسبت به موضوع بحث ما هيچ گونه نقشى ندارد و چون به اين نقطه رسيديم ناچار خواهيم شد كه به طور قطع از آن جدا شويم . ولى پيش از آن مناسب است همه فصل آينده را به نوشته‌هاى جغرافيايى تركان عثمانى اختصاص دهيم ، و رابطهء نيرومندى را كه در اين دورانها نوشته‌هاى جغرافيايى ترك را با نوشته‌هاى عربى به هم پيوسته بود ، توضيح كنيم .\r\n\r\n","description":"","footnote":"","page_name":" 471 ","page_number":485},
  {"content":"\r\n\r\n\r\nفصل 21 نوشته‌هاى جغرافيايى تركى از قرن پانزدهم تا نوزدهم / نهم تا سيزدهم ه .\r\nتحقيقى گرانقدر و موثّق دربارهء سير نوشته‌هاى جغرافيايى تركان عثمانى در دسترس ما هست كه در نوشته‌هاى فارسى و حتّى ، در بعضى از موضوعها ، در نوشته‌هاى عربى نيز نظير آن وجود ندارد . به سال 1922 پروفسور فرانتس تشنر اين موضوع را براى خطابه‌هاى دانشگاهى خود انتخاب كرد و بعد آن را دستكارى كرد و مطالب مهمّى بيفزود و به صورت مقاله‌اى مفصّل در پنجاه صفحه انتشار داد . 1 طبعا هدف اصلى وى اين بود كه طرح اصلى نوشته‌هاى جغرافيايى تركان را روشن كند ، ولى در عين حال تا حدود امكان نام مؤلّفان و آثار معتبر را ياد كرد و فهرستى از منابع مهمّ اين موضوع فراهم آورد . كوشش وى از اين جهت ، و جهات ديگر نيز ، به نسبت فراوان از كوشش مشابه آن كه سابقا و وستنفلد در زمينهء نوشته‌هاى جغرافيايى عربى انجام داده بهتر است و براى نخستين بار بحثى منظّم و قابل اطمينان به دست مىدهد كه محقّق را از كنجكاويهاى جداگانه بىنياز مىكند . كرامرس در مقالهء دايرة المعارف اسلام كه به عنوان بحث عمومى از تكامل نوشته‌هاى جغرافيايى سراسر مشرق اهميت فراوان دارد ، هنگام گفت و گو در جغرافياى تركان عثمانى بر تحقيق تشنر تكيه فراوان داشته است .\r\nطى بيست سال اخير مطالب ديگر فراهم آمده و چاپها و تحقيقات تازه صورت گرفته و مىبايد بسيارى چيزها بر مقالهء تشنر افزوده شود . در اين مورد كتاب مفصّل بابينگر دربارهء مورّخان آل عثمان از لحاظ كلّى در زمينهء تاريخ نوشته‌هاى جغرافى تركان بىفايده نيست ، زيرا مؤلّف ، در ضمن آن از آثار جغرافيايى نيز سخن آورده است . 2 از جملهء مطالعات مستقل دربارهء موضوعات خاصّ ، تعدادى مقالات تشنر كه صميمانه و مجدّانه كوشيده تا پاره‌اى از مسائل جغرافيايى مربوط به همين زمينه را روشن كند ، در خور توجّه است . نوشته‌هاى جغرافيايى تركى كه تشنر طرح اصلى آن را توضيح كرده ، در بحث كنونى ما اهميت اساسى ندارد ، و آنچه از\r\n\r\n","description":"","footnote":"","page_name":" 472 ","page_number":486},
  {"content":"\r\n\r\nنظر ما مهم مىنمايد توضيح رابطهء نوشته‌هاى تركى با نوشته‌هاى جغرافيايى عربى و تعيين نمونه‌هاى پر رونق آن است . تشنر از اين مسائل چيزى گفته و ما نيز احيانا دربارهء آن سخن آورده‌ايم . در اين فصل نيز به اختصار مهمترين نكات مربوط به اين نوشته‌ها را توضيح خواهيم داد .\r\nدر فصل پيش ، از رونق جغرافيايى دريانوردى تركان در نيمه دوّم قرن شانزدهم سخن كرديم ، ولى بايد توجّه داشت كه پيش از آن دوران نوشته‌هاى جغرافيايى به طور كلّى سر و صورتى گرفته بود و مىتوان آن را به جنبش تاريخى « احياى علوم كلاسيك » ارتباط داد ، كه فرهنگ عربى براى تركان عثمانى همان نقش را داشت كه فرهنگ يونانى نسبت به اروپاى لاتين داشته بود ، و بيش از هر چيز به آثار جغرافيايى عربى توجّه كردند و آنها را به تركى برگرداندند . توجّه تركان به منابع جغرافيايى عربى ، در نيمهء دوّم قرن پانزدهم و دوران سلطان محمّد فاتح 1451 - 1481 / 855 - 886 ه . آغاز يافت و در همان روزگار جغرافياى بطلميوس دوبار به تركى ترجمه شد . به احتمال قوى زبان تركى هنوز تمرينات كافى نداشت ، از اين رو به روش مكتب قديم كه در قرنهاى هشتم و نهم نيز رايج بود ، كتاب به زبان عربى ترجمه شد . از چاپ عكسى محقّق مصرى ، امير يوسف كمال ( 1929 ) كه خبرهء جغرافيايى تاريخى است ، 3 انديشه‌اى دربارهء يكى از اين ترجمه‌ها مىتوان داشت . مكتب كلاسيك جغرافيايى عرب ، متعلق به قرن دهم ، نيز به همين اندازه مورد توجّه بود و به دوران محمّد سوّم و پايان قرن شانزدهم شريف افندى كتاب اصطخرى را به تركى ترجمه كرد 4 و تقريبا در همان زمان على چلبى مورّخ ، كه در اين فصل از او سخن خواهيم داشت ، ترجمهء مختصر و دستكارى شده‌اى از متن فارسى صور الأقاليم اصطخرى را در كتاب كنه الأخبار خود آورد . 5 جنبش مذكور در زمينهء جغرافياى رياضى و نجومى با فعاليّت يكى از دانشوران نيمهء دوّم قرن پانزدهم / نهم ه . ، يعنى على قوشچى ( متوفّى به سال 1474 / 879 ه . ) ، ارتباط دارد كه وى را به عنوان يكى از دستياران الغ بيگ در رصد خانهء سمرقند شناخته‌ايم . او پس از مرگ ولى نعمت خويش به سرزمين عثمانى پناه برد . رسالهء جغرافياى رياضى و نجومى او در ميان همهء مؤلّفات مشابه رواج فوق العاده يافت و بيشتر از يك بار به تركى ترجمه شد و چنان كه ديديم يكى از اين ترجمه‌ها از سيدى على ريس معروف بود و سى سال بعد ترجمهء دوّم به وسيلهء ملا پرويز ( متوفّى به سال 1579 / 987 ه . ) انجام گرفت . 6 از اينجا معلوم مىشود كه علاقه و توجّه منحصر به جغرافياى كلاسيك نبود ، بلكه به نمونه‌هاى مختلف جغرافياى معاصر نيز توجّه مىشد . به دوران سلطان مراد سوّم ، در حدود سال 1582 / 906 ه . چنان كه گفتيم گزارش فارسى چين ، تأليف على اكبر ، ترجمه شد 7 و نيز در قرن پانزدهم گزارش جغرافيايى مصر ، اثر ابن جيعان ، كه رنگ تخصّصى داشت از روى متن مورّخ به سال 1375 / 777 ه . به تركى برگردانده شد . در پيش گفته‌ايم كه اين\r\n\r\n","description":"","footnote":"","page_name":" 473 ","page_number":487},
  {"content":"\r\n\r\nكتاب اهميت چندان ندارد و به احتمال قوى ترجمهء تركى موجود در وين با عنوان ذكر اقاليم ديار مصرية از علاقهء عثمانيان به مصر در قرنهاى پانزدهم و شانزدهم مايه گرفته است .\r\nتركان نيز مانند عربان از ميان همهء رشته‌هاى جغرافيا كه پس از دوران كلاسيك به وجود آمده بود ، نسبت به كيهان نگارى يعنى گزارش عمومى جهان - كه بجز جغرافيا از نجوم و اقوام و حيوان و گياه و معادن و افسانه‌ها سخن دارد - علاقه خاصّ نشان دادند . 8 قزوينى در اين زمينه مقامى خاصّ يافت و كتاب عجايب المخلوقات وى چند بار به تركى ترجمه شد 9 و احمد بيجان ، نويسندهء ترك كه در همين فصل به عنوان مؤلفى مستقل به او برمىخوريم ، از سال 1453 / 857 ه .\r\nبه ترجمهء آن پرداخت ، ولى ترجمه‌هاى كامل كتاب متعلّق به قرن شانزدهم است . 10 كتاب خريدة العجائب ابن الوردى اهميت بيشتر يافت و دست كم پنج بار به تركى ترجمه شد كه اوّلى در قرن شانزدهم و پيش از تسلّط تركان بر قسطنطنيه 11 صورت گرفت ، ترجمه‌هاى ديگر بيشتر به قرن شانزدهم مربوط مىشود ، و يكى از آنها تاريخ سال 1556 / 963 ه . دارد . 12 محمد عاشق ، نخستين مؤلّف يك اثر جامع جغرافيايى به زبان تركى كه به زودى از او سخن مىرود ، در حدود سال 1598 / 1006 ه . ترجمهء مختصر كتاب ابن الوردى را در مسائل كيهان نگارى ، در تأليف خويش آورد . 13 كتاب جغرافياى ابو الفدا نيز به اندازهء كيهان نگارى ميان تركان رواج گرفت . به موقع گفتيم كه سپاهى زاده ( متوفّى به سال 1588 / 997 ه . ) اين كتاب را به صورت يك فرهنگ در قالب عربى ريخت و مطالب آن را به دوران خويش رسانيد ، سپس ترجمهء مختصرى از آن به تركى آورد . 14 كتاب تاريخ ابو الفدا از قرن پانزدهم به تركى ترجمه شده بود 15 و ترجمه‌هاى متعدّد تاريخ طبرى كه غالبا از روى ترجمهء فارسى بلعمى گرفته مىشد ، از دههء سال اوّل قرن پانزدهم آغاز شده بود . 16 اين نامها كه بسرعت از نظر گذشت ، از فعاليّت دامنه‌دار تركان عثمانى براى جذب ميراث عربى در زمينهء نوشته‌هاى جغرافى قديم و جديد انديشه‌اى به دست تواند داد . اگر در آن روزگار راه نسخه‌هاى خطّى عربى به طور ناگهانى به سرزمين عثمانى ، و مخصوصا استانبول ، باز نمىشد و مجموعه‌هاى خطّى پايتخت تركان را به فراوانى همانند ديگر شهرهاى بزرگ اسلامى ، اگر نگوييم برتر ، نمىكرد فعاليّت نوشته‌هاى جغرافيايى با اين حد وسعت نمىگرفت .\r\nتركيه از قرن شانزدهم از حق كشور فاتح استفاده مىكرد . نسخه‌هاى خطّى از مصر مرتبا منتقل شد و مجموعه‌هاى كاملى از « اوقاف » دولتى و نسخه‌هاى خصوصى اميران مماليك ، بخصوص آنها كه به جهتى مورد غضب دولت عثمانى بودند ، به استانبول راه يافت . اين سيل نسخه‌ها چنان سريع و منظّم بود كه از پس قرنهاى دراز مجموعه‌هاى كامل مؤلّفات مصرى چون فرهنگنامه‌هاى بزرگ دوران مماليك ، كه از اهميت آن نسبت به نوشته‌هاى جغرافيايى عربى\r\n\r\n","description":"","footnote":"","page_name":" 474 ","page_number":488},
  {"content":"\r\n\r\nسخن داشته‌ايم و پس از فتح عثمانى محقّقان به جست و جوى آن بودند و نمىيافتند ، در استانبول كشف مىشود . بيشتر نسخه‌هاى خطّى كه به استانبول رسيد از دوران مماليك بود ؛ كه بسيارى نسخه‌هاى اهدايى به سلاطين و امرا كه خطّ زيبا و تصويرهاى عالى دارد و نيز تعدادى متون اصلى دورانهاى پيش به خطّ مؤلّفان در ميان آنها ديده مىشود . نسخه‌هاى خطّى ، منحصر به مجموعه‌هاى موجود در مسجدهاى بزرگ نبود ، بلكه به مجموعه‌هاى خصوصى و دكان كتابفروشان نيز رسيد . به ياد داريم كه تمجروتى ، جهانگرد عرب ، با چه شورى از فراوانى نسخه‌هاى گونه‌گون عربى در بازار كتابفروشان استانبول سخن گفته بود . از آن تاريخ به بعد استانبول از لحاظ نسخه‌هاى خطّى عربى با شهرهاى بزرگ دنياى عرب چون قاهره و دمشق رقابت مىكند و احيانا از آن برتر است . همچنانكه وصول كتابهاى خطّى يونان به ايتاليا فرهنگ كلاسيك ديرين را زنده كرد ، از وصول نسخه‌هاى عربى به تركيه نيز جنبشى همانند آن در نوشته‌هاى تركى بخصوص در عرصهء جغرافيا به وجود آمد . اين نسخه‌هاى خطّى مدتهاى دراز براى محافل علمى اروپا ناشناس بود ، بجز تعداد كمى كه غالبا در نتيجهء تصادف صرف چيزى دربارهء آن دانسته مىشد ؛ ولى در ده سال اخير احتمال كشف نسخه‌هاى مختلف در همهء رشته‌هاى علوم در مجموعه‌هاى آنجا قوت گرفته و كوشش ريتر ، خاورشناس آلمانى ، در روشن كردن اين موضوع تأثير عمده دارد . چنان كه معلوم شده تعدادى از اين نسخه‌ها مربوط به جغرافياست و بعضى از آنها كه به دوران كلاسيك تعلّق دارد انديشهء تجديد چاپ بعضى از اجزاى كتابخانهء جغرافيدانان عرب را برانگيخته است . 17 از دورانهاى بعد نيز مطالب بسيار مهمى دربارهء ادريسى به دست آمده و مؤلّفات كيهان نگارى نيز در ميان اين مجموعه‌هاى خطّى بسيار فراوان است . اين جنبش بىنظير در نوشته‌هاى عربى ، كه بسيارى از آثار آن به تركى ترجمه شد و مقدارى بسيار فراوان از نسخه‌هاى آن به قلمرو دولت عثمانى درآمد ، در ايجاد و رشد ادب اصيل تركى مؤثر افتاد . البتّه اين ادب نوبنيان ، در دوران اوّل ، آثار گرانقدرى به بار نياورد .\r\nنخستين مؤلّف اين رشته يازجى اوغلو احمد بيجان است كه چنان كه از پيش گفتيم به سال 1453 / 857 ه . مختصرى از عجايب المخلوقات قزوينى فراهم آورد كه نسخه‌هاى خطّى آن كمياب نيست 18 و خود كتاب نيز به سال 1888 در قازان چاپ شده كه نسخهء آن آسان به دست نمىآيد ، 19 ولى چاپ آن نشان مىدهد كه اين مختصر به روزگار سلف حتّى در ميان اقوام اتّحاد شوروى رواج داشته است . محتملا آشنايى احمد بيجان با مكتب جغرافيا وى را به تأليف رساله‌اى مستقل با عنوان درّمكنون برانگيخته كه غالبا به نسخه‌هاى آن برمىخوريم ؛ با وجود اين ، ارتباط آن با آثار كلاسيك عربى ضعيف است و غالبا موضوع خويش را از لحاظ افسانه‌هاى عاميانه مىنگرد و عوامل دينى به نزد وى مقامى معتبر دارد و گويى به حوادث زمين\r\n\r\n","description":"","footnote":"","page_name":" 475 ","page_number":489},
  {"content":"\r\n\r\nبه قدر آثار آسمانى و جهنم و دورانهاى خلقت و سرگذشت پيمبران و روز قيامت و حوادثى كه نشان نزديكى رستاخيز است اهميت نمىدهد . در گفت و گو از پديده‌هاى زمينى نيز به حوادث عجيب و خارق العاده توجّه خاصّ دارد . 20 نسخهء كتاب احمد بيجان يك رسالهء كوچك مجهول المؤلف با عنوان مرآت العوالم به دنبال دارد كه در نسخهء وين به على ، مورّخ مشهور ( متوفّى به سال 1599 / 1008 ه . ) ، انتساب يافته كه آن نيز از نوع آثار كيهان نگارى است كه از عالم واقع به دور است و رنگ افسانه كاملا بر آن غلبه دارد . 21 به طور كلّى بايد بگوييم كه در قرن پس از احمد بيجان در نوشته‌هاى جغرافياى تركى ، آثارى كه عنوان اصل بدان توان داد بسيار كم است ، تنها استثناى قضيّه ، چنان كه ديديم ، جغرافياى دريانوردى است كه معلوم مىدارد از آميختن تجربهء عملى با مبانى علمى مأخوذ از نظريّات قديم چه نتايج گرانبهايى به دست توان آورد . 22 بجز اين ، ديگر نمونه‌هاى جغرافيايى بسيار ناچيز و بىرنگ است . جغرافياى علمى توفيق چندانى نيافت و رسائلى مانند اثر رايج على قوشچى پديد آورد و نيز فهرستهاى خشكى كه محل جغرافيايى شهرها و راههاى ارتباط ميان نقاط مختلف را معيّن مىكرد و احيانا رسائل كوچكى كه از تقسيم ولايات با آمارهاى دولتى سخن داشت . بايد از يادداشتهاى متعدّد سلطانى كه به طور روزانه از گزارش سفر سلاطين آل عثمان و مسير عمليات جنگى و رفت و آمدشان در اطراف امپراتورى سخن دارد ، و از دوران سلطان سليم اوّل 23 و سليمان ، 24 شماره‌اش فراوانى گرفت ، گفت و گو كنيم . از قرن هفدهم مقدار زيادى از اين گونه يادداشتها در ترجمه‌هاى ناقص يا مختصر به زبانهاى اروپايى ، بخصوص فرانسه و آلمانى ، در دسترس است و مطالب مهمى از وضع اقليم و جغرافياى سياسى دولت عثمانى به دست مىدهد ، امّا آنها را جزو نوشته‌هاى جغرافيايى نمىتوان دانست . 25 لازم به توضيح نيست كه نخستين آثار تاريخى عثمانى چون بهجة التواريخ شكر اللّه ( متوفّى به سال 1489 / 894 ه . ) احيانا از لحاظ جغرافيا بىاهميت نيست . 26 به دوران اوّل نوشته‌هاى عثمانى ، مؤلفاتى كه حد وسط ميان جغرافيا و تاريخ است و احيانا از شعر و افسانه‌هاى مربوط به شهرهاى مختلف خالى نيست رواج گرفت . اين مؤلّفات رشتهء « فضايل » يا گزارشهاى سابق ادبى جغرافى شناسان قديم را دربارهء شهر رم كه گويدى خاورشناس به تحليل آن پرداخته ، يا گزارش قسطنطنيه را كه با تفصيل بيشتر در كيهان نگارى ابن الوردى آمده به ياد مىآورد . البتّه مؤلّفان و مترجمان عثمانى به شهر اخير توجّه داشتند و مؤلفاتى كه عنوان « تاريخ قسطنطنيه » يا « تاريخ اياصوفيا » دارد و نسخه‌هاى خطّى آن به‌جاست بسيار است كه بندرت از لحاظ فصل بندى با يكديگر شباهتى دارد و معمولا در تاريخ داستانى شهر و گزارش محلات آن پيش از فتح عثمانى سخن مىكند . يكى از اين گونه مؤلّفات با نام\r\n\r\n","description":"","footnote":"","page_name":" 476 ","page_number":490},
  {"content":"\r\n\r\nعلى قوشچى ( متوفّى به سال 1474 / 879 ه . ) ارتباط دارد . 27 به گفتهء مورتمان ، بعضى از اين مؤلّفات دستكارى ناچيزى از روايات بيزانسى است و بعضى نيز به منابع دور تر مىرسد . 28 بهترين نمونهء مجموعهء دوّم نسخهء موجود در موزهء بريتانياست ، با عنوان تاريخ قسطنطنيه كه و . اسميرنوف به سال 1898 به مطالعه و انتشار قسمتى از آن پرداخته است . كتاب و مؤلّف هر دو به پيش از قرن پانزدهم يا ، به گفتهء ريو ، به آغاز قرن شانزدهم تعلق دارند . 29 ناشر اميدورا بود كه كتاب از تاريخ اقليمى و آثار شهر در دوران نزديك به عصر مؤلّف مطالبى داشته باشد ، ولى تحليل دقيق روزن كه ، مانند ديگر كارهاى اين دانشمند ، عميق و زيركانه است ، 30 نشان داد كه اثر مذكور تماما از مؤلّفات سابق گرفته شده و حتّى نسبت به دوران تأليف نيز اهميتى ندارد و ارزش آن منحصر به تاريخ ادبيات است . نخست بايد بگوييم كه كتاب ابتكارى نيست و چنان كه از پيش مفروض بود از يك كتاب فارسى قرن دهم ، تأليف دوران سامانيان مايه دارد . 31 مطالب اساسى كتاب از گزارشهاى نيمه داستانى مؤلّفان عربى از نوع ابن فقيه و ابن رسته گرفته شده و محتملا مطالبى نيز از منابع سريانى و بيزانسى بدان راه يافته است . شايد به يادداشته باشيم كه گويدى در ضمن تحليل مطالب منابع عربى در وصف انطاكيه و رم چگونه اين مطلب را كشف كرده است . به هر حال بهتر است به هيچ وجه اميدوار نباشيم كه بتوانيم در اين مؤلّفات تركى كه عنوان « تاريخ قسطنطنيه » دارد ، اطّلاعات قابل ملاحظه‌اى از دورانهاى اخير بيزانس به دست آوريم .\r\nبتدريج آثار ديگرى در همين زمينه و با همين اسلوب دربارهء شهرها و مكانهاى ديگر كه با رشد قدرت عثمانيان ارتباط داشت ، و يا به تقليد مكتب قديم عربى ، به وجود آمد . اين قضيّه دربارهء « بروسه » ، گهوارهء نشو و نماى قدرت آل عثمان ، يا دمشق ، كه رسائل « فضائل الشام » دربارهء آن نمونه‌هاى قديم را به ياد مىآورد ، يا دربارهء مصر و نيل صادق است . تعداد رسائلى كه عنوان « فضائل الشام » دارد در زبان تركى بسيار فراوان است و فضايل آن منطقه و بخصوص شهر دمشق را با همان سبك مؤلّفات عربى شرح مىدهد و گزارش مسجد اموى و سرگذشت پيمبران و دانشوران و صوفيان متوفّى و مدفون در شام و ذكر مواضع مشهور دمشق در آن اهميت خاص دارد . بتقريب ، همهء مؤلّفات اين نوع از آثار عربى ريشه دارد ، ولى رابطهء آن با يكديگر كاملا روشن نيست زيرا معمولا همچنان در نسخه‌هاى خطّى مانده است . 32 گزارش شهرهاى مقدّس مكّه و مدينه و قدس كه در نوشته‌هاى اقليمى و تاريخى تركى مقامى معتبر دارد در همين قالب است . و احيانا با شمار روزافزون حاجيان ترك مربوط است و مطالب آن سبك خاص دارد كه به تحليل آن خواهيم پرداخت . اين مؤلّفات غالبا عنوان « الفضائل » دارد و نسخه‌هاى فراوان از آنها هست كه غالبا نام مؤلّف ندارد و ، جز به وسيلهء تحقيق خاص ، تعيين منابع آن نيز مشكل است . براى آنكه از ميزان رواج اين گونه نوشته‌ها انديشه‌اى به دست\r\n\r\n","description":"","footnote":"","page_name":" 477 ","page_number":491},
  {"content":"\r\n\r\nداده باشيم ، بايد بگوييم كه سه اثر همانند از يك مؤلّف به نام محمّد يحيى افندى ( حدود سال 1601 / 1010 ه . ) به عنوان فضائل مكهء مكرّمه و فضائل مدينهء منوره و فضائل قدس شريف هست كه نسخه‌هاى فراوان از آنها به‌جا مانده ، ولى به طور كلّى از لحاظ تاريخ و جغرافيا اهميت قابل ملاحظه ندارد . 33 به دنبال آن در حدود سال 1636 / 1046 ه . رساله‌اى دربارهء شهر « ادرنه » به عنوان انيس المسافرين به وجود آمد كه ، به خلاف رسائل سابق ، از لحاظ جغرافياى محلى اهميتى بىمانند دارد . مؤلّف آن عبد الرحمن بن حسين جبرى است كه احيانا نام وى با مؤلّفان ديگر چون جورى ، خيرى ، و حتّى برورى اشتباه مىشود . 34 اصل وى از ادرنه بود و در همانجا به تدريس پرداخت و نسبت به مولد خويش علاقهء فراوان داشت . وى تاريخ شهر را كه روزى پايتخت دولت عثمانى بوده از سال 1359 / 760 ه . تا سال 1633 / 1043 ه . در چهارده فصل تدوين كرده كه در بيشتر فصول آن مطالب جغرافيايى هست . فصل اوّل از فتح ادرنه به وسيلهء عثمانيان سخن دارد ، فصل دوّم دربارهء قلعه و خيابانها و ميدانهاى شهر است ، فصل سوّم دربارهء مساجد و مؤسّسات خيريه ، چهارم دربارهء مدارس و زاويه‌هاى درويشان ، پنجم از كاروانسراها و مهمانخانه‌ها ، و فصل ششم و هفتم از جويها و بستانها و پلها و چشمه‌ها و چاههاست ، فصل هشتم از استحكامات ادرنه و حومه و روستاهاى اطراف شهر ، و نهم از مقبره‌ها سخن دارد .\r\nبنا بر اين بجز مطالب تاريخى با مطالعهء نمونه‌اى دربارهء شهر بزرگ سروكار داريم كه به نسبت زياد با « خطط » عربى همانند است . حاجى خليفه از اين رساله استفاده و آن را ستايش كرده است . در قرن نوزدهم يك همشهرى ديگر از اهل ادرنه به نام بادى احمد ( متوفّى به سال 1908 / 1326 ه . ) كار حبرى را تكميل كرد و يك گزارش تاريخى - جغرافيايى گرانقدر از شهر خويش در سه جلد با عنوان رياض بلدة ادرنه تأليف كرد كه هنوز خطّى مانده است . هنوز وضع يك « تاريخ » ديگر منتسب به مؤلفى به نام « جورى چلبى » كه مطالب تاريخى - جغرافيايى آن همانند انيس المسامرين است در پردهء ابهام مانده است . 35 به دنبال كوششهاى نخستين براى ايجاد مؤلّفات بزرگ كيهان نگارى با رنگ دينى و داستانى به دوران سلطان سليم ، مؤلّفات كيهان‌نگارى كوچك به وجود آمد كه رنگ علمى و وقار بيشتر دارد . يكى از اين كيهان نگاريهاى كوچك با عنوان تحفة الزمان و خريدة الأوان به وسيلهء شخصى به نام مصطفى بن على تأليف شده كه رسائل ديگرى در رياضيّات و نجوم از او به‌جاست و « موقتا » در مسجد سليميّهء استانبول كار مىكرده و هنوز قطعاتى از كتاب تحفة المجالس وى كه از صد شهر محيط به استانبول و وضع جغرافى آن سخن دارد به چشم مىخورد . 36 به احتمال قوى يك نسخهء خطّى موجود در وين با عنوان إعلام العباد بأعلام البلاد كه\r\n\r\n","description":"","footnote":"","page_name":" 478 ","page_number":492},
  {"content":"\r\n\r\nمطالبى مختصر از جغرافياى رياضى و وصفى به دست مىدهد ، و آن نيز به دوران سلطان سليم تأليف شده امّا مؤلّف آن معلوم نيست ، به همين رشته تعلّق دارد . 37 گزارشى كه از جغرافياى وصفى ، طبق مكتب قديم ، در مقدّمهء تاريخ كنه الأخبار آمده بيشتر مورد توجّه قرار گرفته است . اين كتاب از مورّخ نسبتا معروف ، على مصطفى بن احمد چلبى ( متوفّى به سال 1599 / 1008 ه . ) ، است . 38 در جزء اوّل كتاب ذيلى هست كه گزارشى كوتاه دربارهء زمين دارد با استفاده از سه مؤلّف كه همه را خوب مىشناسيم ، يعنى ابو الفدا و سپاهى زادهء ترك ، كه متن تازه‌اى از جغرافياى ابو الفدا را فراهم كرده بود ، و كتاب صورة الارض كه همان ترجمهء فارسى دستكارى شدهء كتاب اصطخرى است . مؤلّف ما با انديشهء مؤلّفان عرب كه مىپنداشتند اوضاع جغرافيايى قديم كه مؤلّفان سابق به دست داده‌اند همچنان تا قرن شانزدهم از لحاظ اساسى درست است ، موافقت دارد . گزارش جغرافيايى كه در مقدّمه آورده همانند مدخل كتاب تاريخ او بسيار مختصر است و پاره‌اى از ملاحظات عمومى است كه وارد هيچ گونه تفصيلى نمىشود ، به همين جهت در مسير نوشته‌هاى جغرافيايى تركى نقشى نداشته است . 39 در پايان قرن شانزدهم به مهمترين تأليف جغرافيايى زبان تركى برمىخوريم كه براى نخستين بار خلاصه‌اى از مكتب قديم عربى را به دست مىدهد و آن كتاب مناظر العوالم است ، و محمّد عاشق به سال 1598 / 1006 ه . در دمشق از تأليف آن فراغت يافته و در اين كار بر مطالب مكتوب و اطّلاعات تازه فراهم آمده از سفر در مناطق دور تكيه داشته است . 40 كتاب سر گل دوران شرقى نوشته‌هاى جغرافيايى تركى است - اگر اين تعبير روا باشد . و مؤلّف شخصا اميد داشته كه با كتاب وى دوران رونق تازه‌اى در اين گونه نوشته‌ها به نزد تركان آغاز شود .\r\nنخستين بار تشنر خاورشناس اين كتاب را تجليل كرد و با توجّه به تكامل نوشته‌هاى جغرافيايى مشخصات آن را نشان داد و گر چه از آن ستايش كرد 41 با اين نظر كه كتاب « آخرين متن شرقى بطلميوس » است از اهميت آن كاست ، زيرا تشنر همهء جغرافياى قرون وسطا را دستكاريهاى تازه‌اى از بطلميوس مىداند . 42 بىگفت و گو محمّد عاشق رابطهء خويش را با بطلميوس احساس مىكرد . خود او مىگويد كه قسمت جغرافياى كيهان‌نگارى را به ترتيب اقليمهاى واقعى بطلميوس تقسيم كرده و مطالب آن را به ترتيب اقليمهاى عرفى ( يعنى مناطق جغرافيايى ) به روش ابو الفدا آورده است . 43 شايد حاجى خليفه به حق گفته كه وى متن كتاب را حاضر كرده امّا پاكنويس نكرده است . نسخه‌هاى كتاب فوق العاده كمياب است و تا ساليان اخير در اروپا فقط يك نسخهء خطّى آن كه در وين هست شناخته بود 44 با توجّه به اينكه از اين كتاب قسمتهاى مختصرى منتشر شده است . دربارهء خود مؤلّف نيز جز اشارات گذرايى كه در كتاب آمده چيزى نمىدانيم . محمّد عاشق كه فرزند يك معلّم بود ، ظاهرا در حدود سال 1555 / 962 ه . در شهر\r\n\r\n","description":"","footnote":"","page_name":" 479 ","page_number":493},
  {"content":"\r\n\r\nطرابزون تولد يافت . 45 در بيست سالگى مولد خود را ترك گفت و دوره‌گردى دراز خود را ، كه سالها طول كشيد ، آغاز كرد . ظاهرا هدفش آن بود كه مطالب كتاب را فراهم كند . وى در خلال اين دوره‌گردى چند بار به مولد خود بازگشت .\r\nدر بعضى از جاها مدتهاى طولانى بماند و در اثناى آن با سمت منشى امور قضايى كار مىكرد . اقامت وى در رومليا و آناطولى بيشتر طول كشيد و به پندار تشنر مىخواست اطّلاعات خود را دربارهء آنجا با مشاهده كامل كند زيرا دربارهء آن ، منابع مكتوب بخصوص در زبان عربى بسيار كم بود . محمّد عاشق ضمن دوره گردى خود به شهر در بند رسيد و اين به سال 1582 / 990 ه . بود و از سال 1596 / 1005 ه . در دمشق مقيم شد . در كتاب وى يادى از انجام فريضهء حجّ نيست . تأليف خود را طى دو سال اقامت در دمشق به سر برد و ظاهرا ، اگر نظر حاجى خليفه را بپذيريم كه كتاب به صورت چركنويس باقى ماند ، كمى پس از آن درگذشت . 46 كتاب مناظر العوالم از لحاظ فصل‌بندى نمونهء خوبى از رشتهء كيهان نگارى است كه نظير آن را پيش قزوينى ، دمشقى ، و حمد اللّه مستوفى قزوينى ديده‌ايم . قسمت اوّل نسبتا كوتاه است زيرا بيشتر از بيست صفحه نيست كه از عالم علوى - يعنى آسمان و ساكنانش و اجسام آسمانى و جهنم - سخن دارد . 47 بجز بعض مطالب نجومى ، مطالب اين قسمت در واقع مقدّمهء قسمت دوّم است كه از عالم سفلى گفت و گو مىكند . زمين و ساكنانش بيشتر از يك نيمهء كتاب يعنى در حدود دويست و پنجاه صفحه را مىگيرد . به رسم مؤلّفات كيهان‌نگارى ، مؤلّف ضمن گزارشى كلّى از زمين ، از درياها و جزاير و درياچه‌ها و رودها و كوهها و بالأخره از شهرها كه اهميت خاص بدان مىدهد سخن دارد . پس از گزارش زمين از تاريخ طبيعى سخن مىرود و جايى در حدود شرح زمين را گرفته ، زيرا تقريبا دويست صفحه مىشود . تقسيم مطالب آن ، كيهان نگارى عربى را به ياد مىآورد زيرا از معادن جامد و مايع و گاز و به دنبال آن از عطر و گياه و حيوان و انسان نيز سخن دارد . 48 مطالب جغرافيايى را چنان كه گفتيم نخست به ترتيب هفت اقليم بطلميوس يا به تعبير خود او اقليمهاى واقعى ، و سپس مطابق تقسيم ابو الفداء 49 به بيست و هشت اقليم عرفى تقسيم مىكند . 50 در عوض منابع او فراوان است و همهء نامهاى معتبر نوشته‌هاى جغرافيايى عربى را به برمىگيرد . بيشتر از همه از ابن خرداذبه ، ابن الوردى ، قزوينى ، ياقوت ، و حمد اللّه مستوفى نام مىبرد ، ولى تقويم البلدان ابو الفدا در نظر وى اهميت اساسى دارد ، زيرا ترتيب تقسيم بلاد و بيشتر مطالب جغرافيايى را از آن گرفته ، به طورى كه ، به گفتهء تشنر ، مىتوان كتاب محمّد عاشق را متن مفصّل تركى ابو الفدا به شمار آورد . 51 ولى از منابع ديگر غافل نيست و با دقّت بدانها اشاره مىكند و مطالب گرفته شده از آنها را در داخل قسمتهاى كتاب ، كه فصل‌بندى آن از\r\n\r\n","description":"","footnote":"","page_name":" 480 ","page_number":494},
  {"content":"\r\n\r\nابو الفداست ، جا مىدهد . و مواردى را كه ابو الفدا نياورده و غالبا مربوط به نقاط جغرافيايى آناطولى و روملياست به صورت ذيلى جداگانه در داخل هر قسمت مىآورد .\r\nمؤلّف مطالب منقول خود را با مشاهدات مفصّل و دقيق و معمولا با ذكر نام گوينده تكميل مىكند . مطالب شفاهى غالبا مربوط به تاريخ شهرها و بناها و مردم آنجاست . 52 از نفوذ اروپا اثرى در كتاب محمّد عاشق نيست . مطالب وى دربارهء اروپا بسيار كم مايه است و از حدود اطّلاعات جغرافى شناسان عرب در قرون وسطا تجاوز نمىكند ؛ نيز دربارهء اكتشافات بزرگ جغرافيايى و سفرهاى اروپايى كه به دوران نزديك وى انجام شده مطلقا چيزى نمىگويد . 53 اين را تصادف مطلق نمىتوان دانست ، زيرا قراين نشان مىدهد كه در اين كار تعمد داشته است . از مثال پيرى ريس معلوم مىشود كه ده سال پيش از دوران محمّد عاشق در قلمرو دولت عثمانى اطّلاعات و مطالب كافى در اين زمينه به دسترس بوده است و مؤلّف مناظر العوالم با آن همه اطّلاع و روابط مختلف نمىتوانسته از آن بىخبر باشد . گويا كتاب وى عكس العملى بر ضد تمايلات نوين منبعث از مغرب است به كمك ميراث قديم ؛ كه كوشيده است آن را در كتابى جامع فراهم آورد . به همين جهت با وجود اعتبار كتاب به عنوان آخرين اثر جغرافيايى قرون وسطا در قلمرو مشرق و در قالب عربى ، و با وجود اهميت پاره‌اى روايات آن ، به طور كلّى چيزى كهن است كه با واقع اوضاع آن دوران هماهنگ نيست ، بلكه نمايندهء دورانهاى گذشته است بدون رعايت ترتيب تاريخى ؛ 54 از اين‌رو طبعا نمىتوانست تقاضاهاى معاصران خود را برآورد و شايد به همين جهت در مشرق زمين انتشار نيافت . تنها كسى كه آن را به خوبى شناخت حاجى خليفه بود و محتملا به تأثير همين شناسايى و انگيزه‌هاى ناشى از آن تأليف جهان نما را آغاز كرد ، ولى كتاب محمّد عاشق جزو منابع اساسى او نبود . 55 به دوران محمّد عاشق ، نفوذ اروپا بدون مقاومتى قابل ملاحظه به قلمرو دولت عثمانى راه يافت و اخبار اكتشافات جغرافيايى را همراه آورد ، تا آنجا كه غفلت از آن ميسر نبود . در حدود سال 1540 / 947 ه . به دنبال درگذشت خير الدّين بار باروسا كه به سال 1546 / 953 ه .\r\nبود ، كتابى با عنوان تاريخ الهند الغربى به وجود آمد كه ظاهرا هدف آن پاسخ به تقاضاى روز افزون خوانندگان بود . اين كتاب در واقع تاريخ نبود بلكه حكايتى پر از مطالب خرافى دربارهء كشف جزاير هند غربى از طرف اروپاييان و گزارش عادات و اخلاق مردم آنجا بود ، 56 و در حقيقت ترجمهء يك كتاب فرنگى بود كه مىخواست مردم اروپا را از اكتشاف امريكا ، دنياى نو ، آگاه كند . 57 قراين نشان مىدهد كه دولت عثمانى خبر اين حادثه را ، كمى پس از انتشار ميان دولتهاى همسايهء اروپايىاش ، به وسيلهء يكى از مسيحيان نو مسلمان مىدانست . كتاب تاريخ هند غربى تا قرن هجدهم ميان عامّهء خوانندگان رواج داشت و از جمله نخستين كتابهايى\r\n\r\n","description":"","footnote":"","page_name":" 481 ","page_number":495},
  {"content":"\r\n\r\nبود كه به سال 1729 / 1142 ه . در چاپخانهء بنيانگذار چاپ تركيه ، ابراهيم متفرّقهء معروف ، به چاپ رسيد . اكنون چاپ مذكور كمياب است و جزو معروفترين آثار چاپى غربى در دولت عثمانى به شمار مىرود . قطع كتاب رحلى بزرگ است و نود و يك ورق دارد با چهار نقشه و جدولى در بيان ستارگان ، كه پيوست آن است ، به علاوهء تعدادى گراوور كه مردم و حيوانات و گياهان امريكا را نشان مىدهد . 58 تاريخ تأليف كتاب مشخّص نيست . گاه آن را به دوران سلطان مراد سوم و حدود سال 1582 / 990 ه . مىبرند و به شخص نا معروفى به نام محمّد بن يوسف هروى نسبت مىدهند . 59 كارادووو در نتيجهء خطايى بزرگ كتاب را از حاجى خليفه دانسته ، 60 و خطاى او تا به روزگار ما به مؤلّفات ديگر نيز راه يافته است . بنا بر اين ، موضوع تعيين مؤلّف كتاب مىبايد معوق بماند . نسخه‌اى از كشف الظنون حاجى خليفه كه در ليدن هست و تاريخ 1729 دارد و گهگاه عبارات آن با نسخه‌هاى چاپى متفاوت است ، 61 هنگام سخن از اين كتاب ، اضافهء قابل ملاحظه‌اى دارد . 62 زير يك عنوان دو كتاب را ياد مىكند : يكى به زبان عربى از مؤلفى به نام محمّد بن يوسف هروى ، كه شخص نامعروفى به نام ابو المخلف محمود بن يوسف مصرى آن را به تركى برگردانده و تكميل كرده ، و از مهاجرت هندوان به امريكا و به دنبال آن از سفرهاى اسپانيوليها سخن دارد . رسالهء دوّم مربوط به دوران بعد است و به وسيلهء يكى از تركان از زبان « فرنگى » ترجمه شده و از يك كتاب تذكره مطالبى بدان پيوسته است . در قبال اين خلط آشكار ، تعيين مؤلّف آسان نيست ، حتّى رابطهء دو مؤلّف را با كتابى كه از دوران اوّل پيدايش چاپ در دولت عثمانى ، به صورتى نفيس چاپ شده معلوم نمىتوان كرد .\r\nپايان قرن شانزدهم را در تاريخ نوشته‌هاى جغرافيايى تركى خاتمهء يك دوران مىتوان شمرد كه در اثناى آن محمّد عاشق خلاصهء مكتب قديم عربى را به دست داد . ديديم كه جغرافياى دريانوردى در آغاز همين قرن راههاى تازه‌اى را پيمود و آن اطّلاعات به غربيان رسيد و بتدريج رشته‌هايى تازه در قلمرو جغرافيا به وجود آورد . ولى نقش مكتب قديم به سر نرسيد ، زيرا دو تن از بزرگترين مردان جغرافى شناس ترك در قرن هفدهم - يعنى حاجى خليفه ، دانشور بزرگ و مورّخ ادب و جغرافيا ، و پس از وى اوليا چلبى جهانگرد - مسير قديم و نو را آشكارا در هم آميختند .\r\nنام حاجى خليفه مكرّر و بتقريب در همهء صفحات كتاب هست . به سبب اهميت اثر كتابشناسى مفصّل او ، كه مشهور آفاق است و محقّقان ادبيّات عربى و تا حدّى فارسى و تركى از آن بىنياز نتوانند بود ، مىبايد به او توجّه مضاعف داشت زيرا وى هم جغرافى شناس ترك بوده و هم نويسندهء عربى كه بعضى مؤلّفات خود را به اين زبان تأليف كرده است . دربارهء جغرافىشناس بودن وى مبالغه نبايد كرد چون محقّقى مبتكر مانند بعضى از كسانى كه نامشان\r\n\r\n","description":"","footnote":"","page_name":" 482 ","page_number":496},
  {"content":"\r\n\r\nدر صفحات اين كتاب آمده به شمار نيست ، زيرا چنان در فرهنگ مكتوب فرو رفته كه مسائل عملى و تجربهء شخصى به آثار وى راه نيافته است ، ولى در عوض وسعت اطّلاعات وى قابل ملاحظه است و با سه رشتهء فرهنگ اسلامى ، يعنى نوشته‌هاى عربى و فارسى و تركى ، به خوبى آشنا بوده است . وى به علم علاقهء فوق العاده داشت و با همهء كوشش و نيروى خود بدان پرداخت و به حكم امانت نمىتوانست از آثار و حقايقى كه از غرب مىرسيد چشم بپوشد و پيوسته مىكوشيد تا از آن استفاده كند و در اين كار از تهمت بدعت و ضلال باك نداشت ، گر چه تكيه‌گاه اساسى او فرهنگ شرقى بود و منابع عربى را به يك سو نمىنهاد و آماده بود تا آنچه را تصادفا از راه ديگران به دو مىرسيد طبق روش خاصّ و مفاهيم فرهنگى خود بفهمد . وى به دورانى وابسته بود كه به حق دوران انحطاط - اگر نگوييم سقوط - فرهنگ عربى عنوان دارد ، ولى خود او دليلى روشن است كه فرهنگ مذكور در آن روزگار نمرده بود ، بلكه محتاج كوششى بىدريغ و خستگىناپذير و بىوقفه بود . سرگذشت حاجى خليفه در اين زمينه عبرت آموز است ، زيرا چنان كه مىگويد نتوانسته بود جز فواصلى كوتاه از زندگانى خويش را به علم اختصاص دهد . از سرگذشت وى اطّلاعات موثّق داريم ، زيرا شخصا در اين باب گزارشى نوشته و تاريخ زندگانى خويش را تا سال پيش از وفات رسانيده كه ذيل كتاب وى به نام ميزان الحق فى اختيار الأحق آمده است 63 و نيز جزو مطالبى كه ناشر به سال 1733 / 1146 ه .\r\nبراى كتاب تقويم التواريخ فراهم آورده نكاتى در اين باب هست . 64 حاجى خليفه به سال 1609 / 1017 ه . در قسطنطنيه در خانهء يك كارمند حقير ديوان عسكرى متولّد شد . نام اصلى وى مصطفى بن عبد اللّه بود ، ولى پيوسته با لقب كاتب چلبى يا حاجى خليفه خوانده مىشد . پس از تعليمات مقدماتى معمول آن زمان به راه پدر رفت و از سال 1623 / 1032 ه . به ديوان پيوست تا در كار دبيرى تمرين كند و خيلى زود در شغلى حقير ، به عنوان محاسب واحدهاى سپاه در آناطولى ، مشغول كار شد و از اين رو در حمله به قلمرو ايران كه در كار محاصرهء بغداد به سال 1626 / 1035 ه . موفّق نشد ، همراه بود . به سال 1627 - 1628 / 1036 - 1037 ه . نيز در محاصرهء ارز روم كه آبازه پاشا باينىچريها در پيكار بود حضور داشت . 65 پس از چند سال به قسطنطنيه بازگشت و رئيس دبيران شد و لقب كاتب چلبى يافت . دروس شيخ العلماء قاضى زاده شوق دانش را در او برانگيخت ، پدر نيز او را تشويق كرد ، و در آغاز به آموختن عربى پرداخت ولى جنگ با ايران به سال 1629 / 1039 ه .\r\nمانع ادامهء درس شد ، و او همراه قواى عثمانى به همدان و بغداد رفت . به سال 1630 / 1041 ه .\r\nبه وطن بازگشت و پيش قاضى زاده به آموختن تفسير و تدقيق در مطالب بيضاوى و غزالى پرداخت . به سال 1633 - 1634 / 1043 ه . با سپاه محمّد پاشا صدر اعظم به سوريه رفت . به سال\r\n\r\n","description":"","footnote":"","page_name":" 483 ","page_number":497},
  {"content":"\r\n\r\n1633 - 1635 / 1043 - 1045 ه . در حملهء بزرگ بر ضد ايران ، كه سلطان مراد چهارم شخصا در رأس آن بود ، حضور داشت . وقتى در فصل زمستان سپاه در حلب اردو زد ، حاجى خليفه فرصت را غنيمت شمرد و به حجّ رفت . پس از آن به سال 1635 / 1044 ه . در محاصرهء اريوان حاضر بود . 66 در ايّام اقامت حلب كه هنوز مقام فرهنگى آن محفوظ مانده بود شوق دانش در او قوت گرفت و تقاضا كرد جزو ذخيره منظور شود ، و به قسطنطنيه بازگشت و براى مدت ده سال به آموختن تفسير و حديث و منطق و لغت پرداخت . پس از آن به آموختن رياضيّات و نجوم و جغرافيا و طب اشتغال گرفت ، و ارثى كه از خويشاوندى به او رسيد در كار آموختن كمكش كرد . در سرگذشت خويش بتفصيل مىگويد كه چگونه مبالغ گزاف براى به دست آوردن كتاب خرج مىكرد . 67 چيزى نگذشت كه شهرتش بالا گرفت و آهسته آهسته در مدارج درس بالا رفت . محمّد پاشا ، فرمانده سپاه عثمانى ، كه شخصا او را مىشناخت به سال 1648 / 1058 ه . به وى كمك كرد و معاون دوّم دارايى ديوان سپاه شد ( باش محاسبه ده ايكنجى خليفه ) ، و لقب حاجى خليفه يافت . اين كار فقط عنوان بود ، زيرا در هفته دوبار بيشتر به خدمت نمىرفت ، ولى شهرت وى به عنوان خبرهء امور مالى از شهرت علميش كمتر نبود و به سال 1653 / 1063 ه . براى شركت در كميسيون خاصّى كه به رياست سلطان محمّد چهارم براى گفت و گو از وسايل بهبود بودجه تشكيل يافت ، دعوتش كردند . به اين مناسبت يادداشتى تهيه كرد كه سالها بعد به مفتى بزرگ تسليم شد 68 و در قرن نوزدهم برناور آن را ، به عنوان منبعى مهم از مسائل مورد بحث خود ، به آلمانى ترجمه كرد . 69 پس از آن به سال 1863 / 1280 ه .\r\nاحمد وفيق ، نويسندهء ترك ( متوفّى به سال 1819 / 1308 ه . ) كه بدين‌گونه مسائل توجّه داشت ، آن را منتشر كرد . 70 پس از آن حاجى خليفه مدت چهار سال به تحقيق و تدريس اشتغال داشت ، تا در سپتامبر سال 1657 / 1067 ه . به سبب قولنجى سخت در زادگاه خود ( قسطنطنيه ) درگذشت . 71 بعضيها تاريخ وفات وى را به سال 1658 / 1068 ه . گفته‌اند 72 كه به دقّت تاريخ سابق نيست . حاجى خليفه به هنگام مرگ از سن پنجاه نگذشته بود . 73 بابينگر حق دارد كه حاجى خليفه را بزرگترين مورّخ ادب در قلمرو عثمانى مىشمارد ، كه با همهء علوم معروف آن روزگار آشنا بوده است ، 74 ولى اگر ميراث ادبى وى را با آثار نويسنده‌اى از همين گونه ، چون سيوطى ، مقايسه كنيم ، اختلاف اساسى ميان آنها از لحاظ مقدار و هدف آشكار مىشود . آشنايى وى با همهء علوم معروف عصر بيشتر از همه در كتاب مفصّل كشف الظنون نمودار مىشود كه به منزلهء فرهنگنامه و فهرست عمومى تاريخ مؤلّفات مختلف است . ولى حاجى خليفه ، به خلاف سيوطى ، در مقامى نبود كه بتواند در هر يك از فروع دانش آن زمان كتابى تأليف كند . از لحاظ مقدار نيز محصول علمى وى به مراتب از سيوطى كمتر بود ،\r\n\r\n","description":"","footnote":"","page_name":" 484 ","page_number":498},
  {"content":"\r\n\r\nولى تمايلات شخصى وى در آثارش نمودارتر بود . چنان كه ديديم مؤلفاتى دارد كه از مسائل مالى و اقتصادى سخن مىكند ، و به عادت مؤلّفان مسلمان در مسائل ادبى و فقهى نيز تأليفات دارد ، ولى اكثر مؤلّفات وى به تاريخ و به همان اندازه به جغرافيا مىپردازد . حاجى خليفه به اين دو رشته علاقهء خاص داشت و اين عجب نيست ، زيرا حاصل آنها در ميان نوشته‌ها استمرار بيشتر دارد و هنوز هم تا به روزگار ما ارزش علمى آن محفوظ مانده است . تفاوت حاجى خليفه را از لحاظ تعداد مؤلّفات ، كه بيست يا سى تاست ، با سيوطى كه به نزديك پانصد تأليف دارد تا حدّى به اين قضيّه نسبت مىتوان داد كه دوران فعاليّت وى به عنوان مؤلّف چندان دراز نبوده است ؛ چه نخستين تأليف خود را كه رنگ تاريخى داشت و به عربى نوشته بود به سال 1641 / 1051 ه . به سر برد 75 و آخرين تأليف او كه تا حدّى با سرگذشت حياتش تماس دارد يك سال پيش از وفاتش ، يعنى در نوامبر سال 1656 / 1067 ه . به سر رفت . 76 از اينجا توان دانست كه حاجى خليفه در مدّتى نه بيشتر از پانزده سال تعدادى مؤلّفات بزرگ كه بعضا چند جلد بود به وجود آورد . شايد از اين‌رو كه مؤلّف از مدتها پيش ، يعنى از سالهاى جوانى ، جمع‌آورى مطالب خود را آغاز كرده بود ، پس از آن به مرور زمان كه به رشته‌هاى مختلف علوم دست مىيافت بر آن مىافزود ، تا آنجا كه بارها ناچار شد متن تازه‌اى به جاى متن سابق تدوين كند .\r\nاز لحاظ ما طبعا مؤلّفات جغرافيايى او يا مؤلفاتى كه بىواسطه با جغرافيا مربوط مىشود اهميت بيشتر دارد ، يعنى چهار كتاب كه عبارت است از : فرهنگنامه كتابشناسى وى كه به زبان عربى است و همهء فروع علم و ادب را در بردارد ، و كتاب اساسى وى در جغرافياى عمومى به زبان تركى ، و بالأخره دو كتاب تركى كه بيشتر رنگ تخصّص دارد و يكى دستكارى يك اطلس اروپايى از دوران نزديك به عصر اوست و ديگرى يك كتاب تاريخى كه با جغرافياى دريانوردى ارتباطى نزديك دارد . فرهنگنامهء كتابشناسى وى ( كشف الظنون ) شهرت فراوان يافته ، از لحاظ همهء فروع دانش اهميت دارد ، و ما نيز نه فقط از رابطهء آن با جغرافيا بلكه از پاره‌اى مسائل مربوط به هدف عمومى كتاب و مطالب آن نيز سخن خواهيم كرد .\r\nاز سرگذشت مؤلّف معلوم شد كه وى از سال 1635 / 1045 ه . فراهم آوردن مطالب اين كتاب را آغاز كرده بود ؛ يعنى پس از بازگشت از جنگ كه مدّتى در حلب بود و از غناى دكان ورّاقان و كتابفروشان به حيرت افتاده بود كنجكاوى در محتويات و ثبت عنوان و مضامين آنها را آغاز كرد . 77 حلب از روزگار حمدانيان ، به قرن دهم / چهارم ه . ، از مراكز بزرگ فرهنگى قلمرو عرب بود و تا روزگار حاجى خليفه اين مقام را حفظ كرده بود . عثمانيان ، چنان كه ديديم ، گنجينه‌هاى خطّى قاهره را غارت كردند و بسيارى از كتب آنها به قسطنطنيه رفت ، ولى سرنوشت سوريه به مراتب بهتر از اين بود . حلب ، به خلاف دمشق ، امتياز ديگرى نيز به دست\r\n\r\n","description":"","footnote":"","page_name":" 485 ","page_number":499},
  {"content":"\r\n\r\nآورد ، يعنى تنها مركز فرهنگ قديم عربى نماند ، بلكه از تأثيرات نو استقبال كرد و گهگاه گهوارهء جنبشهاى تازهء ادبى بود . در اين مورد بايد بگوييم كه سالها پيش از سفر حاجى خليفه ، پوكوك و گوليوس ، دو خاورشناس بنيانگذار عربشناسى اروپا ، مدتهاى دراز در حلب اقامت داشتند . از مجموعهء كتابهاى خطّى شخص اخير كه در ليدن هست معلوم مىشود كه قسمت اعظم آن را در حلب فراهم كرده است . و نيز به ياد مىآوريم كه بيست سال پس از حاجى خليفه ، بطرك ماكاريوس انطاكى به آهنگ سرزمينهاى دور مسكوى از حلب درآمد . وى از محيطى ديگر بود ، امّا چندانكه مىتوانست كوشيد تا علاقه به فرهنگ را ميان هموطنان عرب و مسيحى خويش بيدار كند . يك قرن پس از آن جرمان فرحات كه از نيروهاى محرك جنبش ادبى عرب در قرن نوزدهم به شمار است در آنجا مىزيست . حلب همچنان تا به قرن نوزدهم اهميت خود را به عنوان يك مركز فرهنگى حفظ كرده بود . جالب آنكه بهترين نسخه‌هاى خطّى روسو كه زينت مؤسّسهء مطالعات شرقى وابسته به آكادمى علوم شوروى است از حلب آمده است ؛ بلكه در دوران هامر ، در استانبول اين شهر را مناسبترين محل تعليم زبان و ادب عربى و حتّى فارسى مىشمردند . 78 بنا بر اين عجب نيست اگر در قرن هفدهم فراوانى نسخه‌هاى خطّى كسى مانند حاجى خليفه را به حيرت بيندازد ، و بعيد نيست كه مهاجران اروپايى مقيم آنجا وى را از مؤلّفات اروپايى در زمينهء جغرافيا - كه در فعاليّت علمى وى نقش مؤثر داشت - مطلع كرده باشند .\r\nمايه‌هاى علمى استانبول نيز كمتر از حلب در او مؤثر نبود ، زيرا اين شهر چنان كه ديديم از آغاز قرن شانزدهم بازار پرمايهء مؤلّفات عربى بود . در قبال اين دو مركز بزرگ ، نقش مراكز ديگر كم است بخصوص كه به احتمال قوى ، مدت اقامت وى در آنجاها كوتاه بوده است . ولى از دلايل مختلف معلوم مىشود كه حاجى خليفه هر كجا مىرفته با دانشوران محل تماس مىگرفته و مىكوشيده تا از نسخه‌هاى خطّى مطلع شود و پيوسته تا آخرين روزهاى زندگى براى تكميل مطالب خود كوشش مىكرده است .\r\nكار تأليف كتاب خيلى كند پيش رفت . جلد اوّل پس از پانزده سال ، يعنى به سال 1653 / 1064 ه . كامل شد . 79 ظاهرا كتاب تا هنگام مرگ مؤلّف ، چون ديگر مؤلّفات مشابه آن ، شكل قطعى نگرفت ، و گاه و بىگاه در متن اصلى به جاى سپيد برمىخوريم .\r\nولى كتاب تنها يك مرجع كتابشناسى نيست ، بلكه گزارشى جامع از علوم نيز به دست مىدهد نه به سبك فرهنگنامه‌هاى بزرگ دوران مماليك ، بلكه به سبك مراجع مختصرى كه مؤلّف در ميان آن مقامى معتبر دارد ؛ مراجعى كه سلسله‌اى كهنسال را تكميل مىكند كه البتّه وى آخرين آنها نيست . مقدّمهء كتاب انديشه‌اى از هدفها و ارزش و منابع آن به دست مىدهد و از\r\n\r\n","description":"","footnote":"","page_name":" 486 ","page_number":500},
  {"content":"\r\n\r\nآن پس كه عبارات مرسوم دانشوران مسلمان را ، چون سپاس و ستايش خدا و صلوات پيمبر ، ياد مىكند بر سر موضوع مىرود و گويد :\r\nامّا بعد ، چون كشف دقايق و توضيح حقايق علوم موهبتى جليل است و مقصدى عزيز ، خداوند - سبحانه - در هر روزگار دانشورانى برانگيخت كه به انجام اين كار بزرگ قيام كردند و در كار تعليم و تفهيم بكوشيدند ، بخصوص پيشوايان بزرگ از علماى اسلام كه پيمبر - عليه الصلاة و السلام - دربارهء آنها فرمود : « دانشوران امت من همسنگ پيمبران بنى اسرائيل‌اند » . آرى اينان پيشاهنگان هدفها و ستونهاى درس و روايتند ، بعضىشان مسائل را از دلايل درآرند و اصل و فرع بنياد كنند و بعضىشان فراهم آرند و تصنيف و ابداع كنند و بعضى تهذيب و تحرير كنند و نيكو كنند و به كمال تحقيق رسند ، خدا اسلافشان را بيامرزد و اخلافشان را مؤيّد بدارد . امّا نام تأليفاتشان هنوز به صورت فصل و باب مدوّن نشده و خبر مكتوب دربارهء آن نيامده . بىگفت و گو غبار اخبار آثارشان را به چشم كشيدن به وجه كامل ميسّر نيست ، كه علوم و كتب بسيار است و عمر گرانقدر و كوتاه ، و اطّلاع بتفصيل از آنها دشوار و بلكه نا ميسّر و تنها ضبط چيزى از شواهد و اطّلاع از مقاصد آن ما را بس .\r\nخداوند نيز به جمع پراكنده‌ها مدد داد و درها بگشود ، پس آنچه را در اثناى تتبع مؤلّفات و كنجكاوى در تواريخ و طبقات بديدم به قلم آوردم و چون به كمك خداى فيض رسان بخشنده ، پيشنويس آن در عنفوان جوانى صورت گرفت آن را به كنارى نهادم و گهگاه چيزى يا قسمتى بر آن مىافزودم ، تا وقت محتوم براى پاكنويس آن رسيد و فرمان مقدر خداى - تعالى - مقرر بود و كار را آغاز كردم كه در كتاب قدر مكتوب بود . و براى پرهيز از تكرار و التباس آن را چون المغرب و الأساس به ترتيب حروف معجم آوردم و در اين كار تا حرف سوّم و چهارم را رعايت كردم و كتابى كه نام داشت نام آن را با مصنف و تاريخ و متعلقات در محل خود ياد كردم و وصف آن را بتفصيل گفتم و گهگاه روايات فحول را در رد و قبول آن بياوردم با نام شرحها و حاشيه‌ها ، تا شبهه برخيزد و مشكل نماند ، و صريح گفتم كه اين شرح فلان كتاب است و در فصل خود آمده يا بيايد ، به ترتيبى كه متن اصل است و فرع بايد از اين اصل باشد . و اگر اسم نداشت ، آن را به انتساب رشته يا مؤلّف و به اعتبار اولين حرف كلمهء منتسب آوردم - مثلا تاريخ ابن اثير ، تفسير ابن جرسر ، ديوان متنبى ، رساله ابن زيدون ، و كتاب سيبويه را به ترتيب در بابهاى تاء ، دال ، راء ، و كاف ذكر كردم ، قصايد را در باب قاف و شرحهاى اسماء الحسنى را در شين آوردم . و كتب فروع را به مذهب وابستم . و غير عربى را وانمودم و قيد كردم كه تركى يا فارسى يا ترجمه است ، تا ابهام نماند .\r\nو از آغاز هر كتاب چيزى بياوردم كه كمك به تعيين ندانسته‌هاست و بسيارى كتابهاى\r\n\r\n","description":"","footnote":"","page_name":" 487 ","page_number":501},
  {"content":"\r\n\r\nنامشخّص را بدين‌گونه معيّن كردم و نام علوم را به اعتبار مضاف اليه مرتب كردم ، چون علم الفقه در باب فاء و امثال آن ، و كتابهاى داخل آن را به ترتيب معلوم ياد كردم و مسائل كتب موضوعات علمى را بگفتم ، چون مفتاح السعادة و رسالهء مولى لطفى شهيد و الفوائد الخاقانيه و كتاب شيخ الاسلام حفيد . و احيانا علوم و فوايدى از كتب مشابه با انتساب به اصل بر آن افزودم و مباحث و تحريرات اهل فضل را با تذكار بد و خوب آن بياوردم . و چون به يارى و توفيق خداى به سر رسيد ، نام آن را كشف الظنون عن اسامى الكتب و الفنون نهادم و به بزرگان علما و فحول و فضلا هديه كردم و جز سود خلف و احياى ذكر آثار سلف هدفى نداشتم ، كه در اثر سيد بشر هست كه هر كه سرگذشت مؤمنى را بيارد چنان است كه او را زنده كرده باشد . و خدا بردارندهء هر مشكل و بهترين بشارتگر و نكوتر ياور است و لا حول و لا قوة الا بالله العلىّ العظيم . و اين كتاب ، مقدّمه‌اى دارد و بابها و خاتمه‌اى . 80 آنگاه مقدّمه‌اى مىآيد كه خود رساله‌اى مستقل است كه از ماهيت و ارزش علم و تقسيم علوم و مراتب و شرف علم و لواحق آن و صفات لازم مؤلّفان و شرايط لازم براى توفيق در تحقيق علمى و حدود و قيود آن سخن دارد . مقدّمه پنج باب و هر باب چند فصل دارد با عنوانهاى ملال انگيز به ترتيب قديم و دنباله نويسىهاى بسيار . اين قسمت از كتاب حاجى خليفه نشان ابتكار ندارد ، زيرا همهء اعتماد مؤلّف در اين زمينه بر منابع سلف است . تعقيب منابع وى مشكل نيست ، بخصوص كه همه از دوران سابق نزديك به مؤلّف است و با گروه منابع مربوط به علوم كه از آن سخن داشته‌ايم ارتباط دارد ؛ از آن جمله كتاب مفتاح السعادهء طاشكبرى زاده ( متوفّى به سال 1561 / 968 ه . ) ، كه يك قرن پيش از حاجى خليفه مىزيسته و در همهء فروع دانش دست داشته ، به نزد وى مقام اوّل دارد . كتاب اكنون به دسترس خوانندگان است و اصل عربى و ترجمهء تركى و يك ترجمهء مختصر آلمانى آن ، به قلم رشر چاپ شده است . از كنجكاوى در كتاب طاشكبرى زاده معلوم مىشود كه حاجى خليفه از لحاظ مطلب و تقسيم علوم و فصل بندى 81 تكيهء كامل بر آن داشته و گهگاه مطالب وى تكرار قسمتهاى مشابه كتاب مفتاح السعادة است . سه مؤلّف ديگر كه در مقدّمهء كتاب از آنها ياد مىكند يكى مولى لطفى شهيد يا ، به تعبير دقيقتر ، لطف اللّه طوقانى ( متوفّى به سال 1494 / 900 ه . ) است 82 كه پنجاه سال پيش از طاشكبرى زاده مىزيسته و تأليف وى در علوم ، داراى دو قسمت بزرگ است يكى در « علوم عربى » و ديگرى در « علوم شرعى » . در قسمت اوّل از سى و يك و در قسمت دوّم از چهل و چهار علم سخن مىكند . دوّمى شيخ الاسلام حفيد ، احمد بن يحيى تفتازانى ( متوفّى به سال 1510 / 916 ه . ) است كه نزديك به دوران طوقانى مىزيسته 83 و او نيز\r\n\r\n","description":"","footnote":"","page_name":" 488 ","page_number":502},
  {"content":"\r\n\r\nعلوم را به دو گروه شرعى و فلسفى تقسيم مىكند . و سوّمى محمّد امين شيروانى ، مؤلّف الفوائد الخاقانيه است كه از لحاظ زمانى از دو نفر ديگر به حاجى خليفه نزديكتر است ، وى كتاب خويش را به سال 1614 / 1029 ه . به سر برد ، 84 و بناى آن بر رقم پنجاه و سه ، يعنى مجموع حروف احمد است . وى به ترتيب ، نخست از علوم شرعى ، سپس لغوى و آنگاه فلسفى سخن مىكند .\r\nبىگفت و گو ، حاجى خليفه به صاحبان فرهنگنامه‌هاى قديم در زمينه تقسيم بندى علوم ، از قبيل اكفانى ( متوفّى به سال 1348 / 749 ه . ) ، مراجعه كرده 85 ولى نامشان را نياورده است . امّا در تقسيم گستردهء علوم روش طاشكبرى زاده را گرفته و شمار علوم را تا سيصد رسانيده است .\r\nالبتّه چنان كه خواهيم ديدگاه يك علم را زير عنوانهاى مختلف مىآورد و گاهى نيز اقسام مختلف يك علم را به صورت علوم مستقل ياد مىكند . يك بار علوم را در رساله‌اى كلّى به پنج گروه تقسيم كرده ، ولى به اين گفت و گو كه در مقدّمه آورده ، بس نمىكند ، بلكه در قسمت اصلى كتاب باز از آن سخن مىآورد و ، ضمن ملاحظات دربارهء نام كتابها ، مطالبى نه چندان دراز دربارهء آن مىگويد . در اينجا معمولا آنچه را در مقدّمه آورده تكرار مىكند ، ولى فروع مختلف هر علم را نيز با مهمترين مؤلّفات مربوط به آن مىآورد . مطالب مربوط به هر يك از علوم از لحاظ مقدار و اهميت به نسبت اهميت آن علم در دوران حاجى خليفه تفاوت مىكند . به همين جهت در بعضى از موارد رساله‌اى كوتاه و مستقل مىشود و در موارد ديگر جاى آن در متن كتاب خالى مىماند . نظر محقّقان دربارهء اصالت اين رسالهء جالب در تقسيم علوم و صفات بايستهء علما هر چه باشد ، بىگفت و گو از لحاظ تاريخ ادب در خور توجّه اساسى است ، زيرا خلاصه‌اى از اطّلاع نظرى و عملى مسلمانان را در اين زمينه در مدّتى بسيار طولانى از قرن نهم تا هفدهم به دست مىدهد .\r\nهامر بتقريب يك قرن و نيم پيش يعنى به سال 1804 با استفادهء از كتاب حاجى خليفه فرهنگنامه‌اى دربارهء علوم شرقى ، در بيشتر از هفتصد صفحه ، تأليف كرد و در اين كار توفيق يافت و منبع اساسى او كتاب حاجى خليفه بود . وى ترجمهء منتخبى از مقدّمهء كتاب را 86 با قسمتهايى از متن 87 دربارهء وصف علوم همراه با همهء خاتمه آورده است 88 كه در همين فصل دربارهء آن سخن خواهيم داشت . متأسّفانه مانند همهء كارهاى اين خاورشناس بزرگ ، اين برنامه نيز كه در واقع نخستين كوشش علمى وى بود و آن را از سال 1794 آغاز كرد ، 89 به هدف مطلوب نرسيد . بسيار شايسته است اگر يكى از محقّقان ، با توجّه به تكامل دانش از زمان هامر به بعد و رعايت نكات لازم در تدوين يك متن علمى موثّق از اين اثر بزرگ ، اين كار را بر مبناى تازه‌اى تكرار كند . در همين اواخر ( 1919 ) ويدمان خلاصه‌اى از كتاب حاجى خليفه را دربارهء علوم طبيعى و رياضى فراهم آورد و مطالب طاشكبرى زاده و مؤلّفان ديگر را بر آن افزود ، ولى كار وى منحصر به فهرست نامها و ترجمهء پاره‌اى از تعريفات است . 90 البتّه بايد گفت كه كار\r\n\r\n","description":"","footnote":"","page_name":" 489 ","page_number":503},
  {"content":"\r\n\r\nوى در راه فهم انديشه‌اى كه كتاب بر مبناى آن به وجود آمده است قدم مؤثرى به شمار است .\r\nوضع كشف الظنون حاجى خليفه را نسبت به جغرافيا در اين كتاب تا حدّى ضمن مطالب گذشته دانسته‌ايم . ضمن فصلى كه از جغرافياى رياضى سخن داشتيم ، قسمت مربوط به آن را از كتاب وى آورديم 91 و معلوم شد كه حاجى خليفه بيش از هر چيز ، جغرافيا را يك دانش بطلميوسى مىداند و جغرافياى نجومى را اهميت خاص مىدهد و همه جغرافياى عربى را دنبالهء مكتب بطلميوس مىداند . نيز او در علم نجوم جاى خاصّى به علم زيج و تقويم مىدهد 92 و ترتيب استعمال اين دو كلمه را كه مكرّر از آن ياد كرده‌ايم مشخّص مىكند . در قسمت هندسه نيز قسمتى خاصّ « دريانوردى » دارد 93 كه با جغرافياى دريانوردى بسيار نزديك است و ضمن آن تعريفى از دريانوردى هست كه محتملا از نويسندهء كتابش ، عربه‌چى باشى ، است . گويد :\r\nعلمى است كه از چگونگى ساختن كشتيها و ترتيب ابزارها و بردن آن به درياها سخن مىكند و شناخت جهات دريا و ولايتها و اقليمها و دانستن ساعات روز و شب و محل وزش بادها و طوفانها و باد باران‌زا و غير باران‌زا و نيز علم تقويم و علم هندسه از مقدمات آن است . 94 از اين مثال روشن مىشود كه نظر حاجى خليفه نسبت به جغرافيا كاملا تغيير يافته و شايد به علّت آنكه افق اطّلاعات وى وسعت گرفته و در نوشته‌هاى جغرافياى عربى با نوشته‌هاى عملى آشنايى يافته و به گفت و گو از جغرافياى رياضى بس نمىكند ، بلكه از جغرافياى تاريخى نيز سخن دارد . 95 مهمتر اينكه بسيارى از اقسام و فروعى را كه در نتيجهء نيازهاى عملى در محيط عربى وجود مستقل يافته بود و به موقع از آن سخن آورده‌ايم ، به اهميت و استقلال مىشناسد . مثلا موضوعاتى چون « علم مسالك البلدان » 96 « علم خواصّ الاقاليم و البلدان » ، 97 « علم خواصّ البر و البحر » 98 و « علم البرد و مسافاتها » 99 را كه جزو علم نجوم است در قسمتى جدا مىآورد و گهگاه ضمن تعريفات وى تصادف مسائل نظر را با نتايج تجربهء عملى توانيم ديد و تعريف موضوع اخير يعنى علم بريد و مسافتها ، نمونهء آن است كه گويد :\r\nعلمى است كه مقدار فرسخ و ميل راهها را بدان شناسند كه مسافت يك ماه است يا كمتر يا بيشتر . ابو الخير آن را از فروع علم هيئت دانسته ولى بهتر است آن را علم مسالك الممالك بناميم كه خود از مباحث جغرافيايى است . 100 در اين مثال مىتوان ديد كه قسمتهاى نظرى كتاب حاجى خليفه در توضيح مسير رشته‌هاى جغرافيايى عرب هيچ مطلب تازه‌اى ندارد . شايد منظور وى همين بوده كه مانند موضوعات ديگر به نقل نظريّات مشهور و معمول عصر خود بس كند .\r\n\r\n","description":"","footnote":"","page_name":" 490 ","page_number":504},
  {"content":"\r\n\r\nمقدّمهء كتاب از لحاظ تاريخ عمومى فرهنگ اهميت دارد ، و ملاحظات نظرى آن دربارهء علوم مختلف گرانقدر است ، اما اهميت فوق العادهء كتاب كه تا به روزگار ما نيز محفوظ مانده مربوط به اين مقدّمهء عمومى دربارهء علوم نيست ، بلكه مربوط به قسمت كتابشناسى است كه متن كتاب بدان اختصاص دارد ، زيرا حاجى خليفه طبق روشى كه در مقدّمه گفته ، چهارده هزار و پانصد و يك عنوان از مؤلّفات و علوم را به ترتيب الفبا ياد مىكند ، و اين شمار نسبت به آن زمان اهميت دارد ، بخصوص با توجّه به اينكه شمارهء كتابها و رسائلى كه مىآورد خيلى از اين بيشتر است ؛ زيرا غالبا نام تعدادى از شرحها و حاشيه‌هاى يك كتاب را زير يك شماره مىآورد . نيز هنگام سخن از يك علم نام گروهى از منابع اصلى آن را ياد مىكند . البتّه جاى عمده به مؤلّفات عربى اختصاص دارد ، ولى كتابهاى فارسى و تركى نيز كم نيست .\r\nدر اين كتاب ديديم كه بتقريب دربارهء هر كتاب جغرافيايى ناچار از توسل به كتاب حاجى خليفه بوديم . درخور ملاحظه آنكه كتاب و وستنفلد ، كه عمرى از آن گذشته و نخستين اقدام براى تدوين بحث جامعى دربارهء نوشته‌هاى جغرافيايى عرب بوده است ( 1842 ) ، در واقع منقولاتى ناقص از كتاب حاجى خليفه است . مسلّم است كه كتاب نسبت به همهء فروع علم و ادب عربى به همين‌گونه اهميت دارد و رشته‌اى نيست كه كشف الظنون مرجع اوّل آن نباشد .\r\nهنوز چند سال از وفات مؤلّف نگذشته بود كه اهميت فوق العادهء كتاب وى در محافل علمى اروپا شناخته شد . تقريبا همهء قسمت كتابشناسى رسالهء كتابخانهء شرق تأليف دربلو ( 1625 - 1695 ) كه در قرن هجدهم شهرت فراوان يافت از آن گرفته شده است . چاپ اوّل اين رساله ، پس از وفات مؤلّف ، به سال 1697 به وسيلهء گالان ، خاورشناس فرانسوى ( 1646 - 1715 ) و مترجم كتاب هزار و يك شب ، انتشار يافت و در مدت يكصد سال پنج بار تجديد چاپ شد ( 1776 ، 1777 ، 1779 ، 1780 . به سال 1789 - 1790 نيز چاپ آلمانى آن منتشر شد ) 101 پتىدولاكروا ، خاورشناس فرانسوى ، هنگام وفات به سال 1713 ، پيشنويس ترجمهء سه جلد كتاب حاجى خليفه را كه از 1698 تا 1705 فراهم آورده بود به‌جا گذاشت . 102 فلوگل ، خاورشناس آلمانى ( 1802 - 1870 ) ، از سال 1835 تا 1858 متن كامل عربى را با ترجمهء لاتينى در پنج جلد انتشار داد ، و از آن هنگام مرجع بىبدل همهء كسانى است كه با مطالعات اسلامى سر و كار دارند ، 103 چاپ بولاق ( 1857 - 1858 / 1274 ه . ) و استانبول ( 1893 - 1894 / 1311 ه . ) نسبت به چاپ اروپا جالب نيست و وقتى چاپ اوّل به دسترس نباشد بدان مراجعه مىكنند و به هر حال به هيچ وجه با چاپ فلوگل قابل مقايسه نيست . 104 فراموش نبايد كرد كه با توجّه به مطالب فراوان و متنوع كتاب ، نمىتوان گفت كه متن به صورت علمى و قطعى مشخّص شده ، زيرا براى اين منظور بايد هر يك از موضوعات جدا جدا مطالعه شود .\r\n\r\n","description":"","footnote":"","page_name":" 491 ","page_number":505},
  {"content":"\r\n\r\nبه طور كلّى با كتابى گرانقدر سر و كار داريم كه اهميت آن منحصر به قلمرو جغرافيا نيست ، بلكه به همهء ادب و تمدّن عربى مىرسد . به همين جهت حالت تفاخر حاجى خليفه را كه ضمن عبارات بليغ ، كتاب خويش را به پايان برده درك مىتوان كرد . البتّه خاتمه ، مطلب تازه‌اى ندارد ولى از لحاظ سبك و نظر مؤلّف دربارهء خويشتن ، كه مبالغه‌اش نمىتوان خواند ، بىاهميت نيست . گويد :\r\nو گفتار ما در موضوع مقرر به سر رسيد و هدف مطلوب انجام يافت و شرطى كه نهاده بوديم كامل شد . اميد هست كه طالبان همهء رشته‌هاى علوم را بس باشد و در هر باب راهى به مطلوب بيابند . در ضمن آن نكته‌ها و فايده‌هاى غريب و بديع آوردم و نادره‌ها كه از پيش در تأليفات ديگر نيامده بود ؛ و چه خوش بود اگر كسانى را يافته بودم كه در اين باب سخن آورده بودند يا پيشروى كه از كتاب وى فايده برگيرم و روايت او را به جاى گفتهء خويش آرم . و به پيشگاه خدا تضرع فراوان مىكنم و منت مىبرم كه عطاى خويش را به رضاى خويش بپذيرد و از تكلّفها و تصنعها كه به خاطر ديگران بوده و درگذرد و به كرم جميل خويش هر سخن كه دربارهء كتب و مؤلّفان مختلف گفته‌ايم و آنچه از اهل اديان آورده‌ايم و لطيفه‌ها و نارواها را ببخشد ، و به حرمت امين وحى خويش ما را از آتش فروزان مصون دارد و آن دم كه كسان را از حوض برانند ، ما را نراند ، و كتاب را براى ما و همهء نسخه‌گيران وسيلهء خير كند و ذخيره‌اى كه روز جزا وقتى كه همگان اعمال نيك خويش را حاضر بينند 105 به كار آيد ، و درخور ثواب و رضاى او شويم و ما را جزو اصحاب يمين و مشمول شفاعت خويش كند . و او - سبحانه و تعالى - را كه به فراهم كردن آن كمك كرد و بصيرت درك حقايق آن داد سپاس داريم و به او - كه نامش بلند باد - از دعاى نامسموع و علم بىسود و عمل نامقبول پناه مىبريم ، بخشنده‌اى كه اميدوار را محروم نكند و مخذول وى يارى نبيند و دعاى طالبان را رد نكند و كار مفسدان را به صلاح نيارد . و او ما را بس است كه سرورى نيكوست ، و صلوات او بر پيمبر ما ، خاتم پيمبران ، و آل و اصحاب او باد با سلام فراوان ، تا به روز رستاخيز . و ستايش خدا را كه پروردگار جهانيان است . 106 توجّه دانشوران ترك و عرب نسبت به كتاب حاجى خليفه كمتر از توجّه دانشوران اروپا نبود و براى آنها نيز مرجعى اساسى شد . در طى قرنهاى هجدهم و نوزدهم بارها كسان به نقد آن پرداختند يا بيفزودند ، يا مختصر كردند ، و در موارد بىشمار ضمن مطالعات و تحقيقات از آن بهره گرفتند . از چاپ فلوگل تصوّرى از كتاب مىتوان داشت . اين چاپ از چاپهاى مشرق گرانقدرتر است ، زيرا بر متنى منقح تكيه دارد كه بيشتر از يك قرن بعد ، ابراهيم\r\n\r\n","description":"","footnote":"","page_name":" 492 ","page_number":506},
  {"content":"\r\n\r\nافندى عربه‌چى باشى ( متوفّى به سال 1776 / 1190 ه . ) به قلم آورده است . 107 بنا بر اين نبايد از ياد ببريم كه ما از كتاب حاجى خليفه به وسيلهء روايت عربه‌چى باشى استفاده مىكنيم و در بعضى از موارد بايد اصل و اضافات را تشخيص دهيم . خاتمه‌اى كه عربه‌چى باشى به كتاب افزوده انديشه‌اى از كوشش او به دست مىدهد و نيز معلوم مىدارد كه حاجى خليفه مطالب را به صورت نهايى در نياورده است . و اين در مورد مؤلّفات كتابشناسى نظير آن ، عادى به نظر مىرسد . خاتمهء عربه‌چى باشى چنان كه فلوگل آورده با اساس كار ارتباط دارد . گويد :\r\nبه يارى خداوند مالك بخشنده از تصحيح اين كتاب كه به نزد اعيان فضلا و نويسندگان به نام اسماء الكتب شهره است فراغت رخ داد و دستور تصحيح آن را سرور علماى اعلام و صدر فضلا و اعيان دانا داده بود ، چه از كثرت نسخه بردارى تحريف و تغيير به نسخه‌هاى كتاب راه يافته بود و دستور وى را با ترديد پذيرفتم ، كه كار مشكل بود و مرا عجز و قصور و ضعف و فتور و پريشانى افكار و ناسازگارى تقدير غالب . و با تكيه به مولاى جليل و ارادهء جميل وى دست كوشش برآوردم و متن مؤلّف را برگرفتم ، كه غلط همه از نسخه برداران بود كه غالبا مسخ كنان بوده‌اند ، و به تحرير آن پرداختم و همهء كتابها و رساله‌ها و حاشيه‌ها و شرحها و توضيحات را كه در متن آمده با مراجعه به كتابهاى طبقات و تاريخ كه بيشتر از چهار صد جلد است تتبع كردم و نام هر كتاب را با مرجع آن تطبيق كردم و وفيات مؤلّفان را كه مغلوط و متفاوت بود و بعضى به قلم نيامده بود تصحيح و ياد كردم تا كامل شود و محتاج مرجع ديگر نباشد . و كتابها و حاشيه‌ها را كه در متن نبود يا بعد از آن تأليف شده بود در جاى خود درج كردم و آنچه از مؤلّفات پس از وفات وى به متن آمده اضافه است و آنچه از افتاده‌هاى پيش باشد مشخص است . و به روز يكشنبه چهاردهم ماه ربيع الآخر سال هزار و صد و هفتاد ( 27 دسامبر 1756 ) ختم شد . از خدا مىخواهيم كه ما را از كرم عام خويش پاداش دهد و به رحمت خويش و اصل كند كه او نيك و مهربان است ، و صلوات خدا بر پيشواى ما محمّد ، و آل و اصحاب وى باد . و ستايش خدا را كه پروردگار جهانيان است . 108 تا آنجا كه نه فقط از كلمات عربه‌چى باشى بلكه از گفتهء عالمانى چون فلوگل و نالينو ، محقّقان اين موضوع ، توان دانست ، 109 متن وى در حدود مفهوم آن دوران موثّق و دقيق است .\r\nدانشوران ترك كه به تاريخ كتب علاقه داشتند به همين روش ضمن تكملهء كتاب ، مطالب\r\n\r\n","description":"","footnote":"","page_name":" 493 ","page_number":507},
  {"content":"\r\n\r\nارزشمندى بر آن افزودند . در اواخر قرن هفدهم « 1 » احمد طاهر حنيف زاده ( متوفّى به سال 1802 / 1217 ه . ) در كتابى به نام آثار نو ، پانصد عنوان آورد و شمارهء عنوانها را تا 15007 رسانيد 110 كه غالبا مربوط به دورانهاى اخير و اصولا مؤلّفات فارسى و تركى است ، و خواننده بايد هنگام مراجعهء بدان ، افزوده‌هاى حنيف زاده را از متن حاجى خليفه مشخّص كند . تكمله‌هايى از اين گونه بتقريب تا به روزگار ما استمرار داشته است . در نيمهء قرن نوزدهم عارف حكمت ( متوفّى به سال 1858 / 1275 ه . ) اين كار را كرد و در آغاز قرن بيستم بغدادى اسماعيل پاشا ( متوفّى به سال 1920 / 1338 ه . ) شماره را به نوزده هزار رسانيد . ولى دربارهء اين تكمله‌ها 111 چيزى نمىتوانيم گفت زيرا تا به روزگار ما چاپ نشده است .\r\nحاجى خليفه مدتها پيش از ختم جلد اوّل كشف الظنون ، آشكارا به جغرافيا متمايل شد و يكباره كار تأليف چند كتاب را در اين رشته آغاز كرد . خود او مىگويد كه انگيزهء وى ، جنگ كرت ( اقريطش ) به سال 1645 / 1055 ه . بوده كه هر چه را دربارهء جغرافيا به دست مىآورد - البتّه به زبانهاى شرقى كه با آن آشنا بود - بسرعت مىخواند . 112 وقتى اطّلاعات وى در اين زمينه وسعت گرفت در حدود سال 1648 / 1058 ه . كتاب جهان نماى خود را آغاز كرد 113 كه بعدها شهرت قابل ملاحظه‌اى يافت . 114 به احتمال قوى ، الگوى كار وى كتاب مناظر العوالم محمّد عاشق بوده كه گر چه روش وى با آن اختلاف اساسى دارد امّا از متن آنها بهرهء بسيار برده است . 115 حاجى خليفه كتاب خود را به زبان تركى نوشت . رنو پنداشته بود 116 كه اصل كتاب به زبان عربى بوده و با آنكه ووستنفلد 117 از روزگاران پيش خطاى اين پندار را نشان داده باز هم تا به روزگار ما با عباراتى خيال آميز از آن سخن مىرود ، چنان كه بلوشه گويد : « اصل جهان نما به زبان عربى نوشته شد و سپس يك مجارستانى نو مسلمان آن را به تركى برگرداند » . 118 متن اوّل كتاب ، با وجود آنكه از طرف مؤلّف به سلطان محمّد چهارم پيشكش شد ، 119 ناقص مانده بود و مانع اتمام آن اشتغال حاجى خليفه به تأليفات جغرافيايى ديگر بود كه مسير تازه داشت ؛ زيرا در اين هنگام مؤلّف با نوشته‌هاى جغرافيايى اروپا آشنا شده بود . حاجى خليفه بسيار علاقه‌مند بود تا با اين گونه نوشته‌ها آشنايى پيدا كند زيرا مىخواست نقشه‌هايى به كتاب جغرافياى خود بيفزايد كه تنها وسيلهء آن استنساخ از روى مؤلّفات اروپايى بود . 120 نيز مىخواست دربارهء دنياى غرب مطالب بيشترى به دست آورد . اين نكته در سرگذشت خود نوشتهء او و نيز ضمن ترجمهء يك كتاب اروپايى كه بعدها آن را به متن دوّم جهان‌نما پيوست\r\n\r\n\r\n","description":"","footnote":"\r\n( 1 ) روشن است كه منظور مؤلف ، قرن هجدهم است . - مترجم عربى .\r\n","page_name":" 494 ","page_number":508},
  {"content":"\r\n\r\nصريحا آمده است . 121 طبيعى است كه با كوشش فردى نفوذ در اين عرصه آسان نبود و در حدود سال 1654 / 1064 ه . چنان كه در سرگذشت خويش آورده ، 122 دستيارى فعال پيدا كرد يعنى يك راهب فرانسوى دانشمند و نومسلمان كه پس از مسلمان شدن ، شيخ محمّد اخلاصى ناميده شد . حاجى خليفه به وسيلهء او مؤلّفات بزرگ اروپايى را در زمينهء جغرافيا و نقشه‌كشى ، مانند اطلسها و آثار بزرگان آن روزگار چون اورتليوس ( آنتورپ ، 1570 ) و لورنزوداناينا ( ونيز ، 1582 ) و كلووريوس ( آمستردام ، 1635 ) ، مطالعه كرد 123 كه همگى در متن دوّم يا متن اروپايى جهان‌نما - اگر اين تعبير درست باشد - انعكاس يافت . وى از اين گونه مؤلّفات تنها به عنوان منبع استفاده نكرد ، بلكه به سال 1654 - 1655 / 1064 - 1065 ه . به دستيارى محمّد اخلاصى مزبور اطلس كوچك (  Atlas Minor  ) اثر ژرار مركارتور را با عنوان لوامع النور فى ظلمات اطلس مينور ترجمه كرد . محقّقان معلوم كرده‌اند كه ترجمه از روى متن اصلاح شدهء اطلس كه به سال 1621 در آرنهايم به وسيلهء هوندوس منتشر شده ، انجام گرفته است . 124 نسخه‌هاى اين اطلس ، كه در نوع خود منحصر به فرد است و به كوشش دو دانشور به وجود آمده ، در استانبول بسيار فراوان است و نسخهء اصلى متعلق به حاجى خليفه 125 نيز در آنجا محفوظ مانده است . متأسّفانه جز اين ، اطّلاعات ديگرى دربارهء اين كوشش علمى نداريم .\r\nوقتى حاجى خليفه در كتاب مذكور ، به اطلس سىام رسيد ، يعنى پيش از پايان كتاب ، آماده كردن متن دوّم جهان‌نما را آغاز كرد ، و به احتمال قوى اطلس را نيز ، چون متن اوّل جهان‌نما ، تكميل نكرد . 126 با كنجكاوى در نسخهء وين مىتوان دربارهء متن دوّم كتاب قضاوت كرد . نسخهء مذكور ، يك قسمت كامل متن و طرحهاى ناتمام قسمتهاى بعد را به قلم خود حاجى خليفه دارد . 127 اصلاحات و ملاحظاتى نيز در متن شده كه به قلم شخص ديگرى و احتمالا ابو بكر بن بهرام ، تكميل كنندهء كتاب ، است . 128 براى آنكه انديشه‌اى از وضع كلّى كتابهاى متن داشته باشيم ، كافى است كه قسمت خاصّ رومليا و بوسنى را كه هامر از سال 1812 به تحقيق آن پرداخته از نظر بگذرانيم . مدتها تصوّر مىشد نسخه‌اى كه اساس كار هامر بوده بعدا مفقود شده ، 129 ولى كنجكاوى دقيق تشنر نشان داد كه همان نسخهء وين بوده است . 130 سرنوشت متن دوّم جهان‌نما بهتر از متن سابق نبود و آن نيز تكميل نشد ، از اين رو دقيقا نمىتوان دربارهء آن نظر داد . قسمت آسياى كتاب كه به سال 1732 / 1145 ه . به وسيلهء بنيانگذار صنعت چاپ تركيه - ابراهيم متفرّقه - منتشر شده ، تا حدّى كه از روى قسمت چاپ شده توان دانست ، پاره‌اى مسائل پيچيده دربارهء وضع آن وجود دارد . به نظر تشنر وضع كتاب از هنگام تأليف تا چاپ قسمت آسيا تاريك است . 131 به علاوه ، در قسمت چاپ شده اضافات بسيار هست كه ، به گفتهء مصحّح ، كار حاجى خليفه نيست ، ولى هم او دربارهء مطالبى كه بىگفت و گو از\r\n\r\n","description":"","footnote":"","page_name":" 495 ","page_number":509},
  {"content":"\r\n\r\nحاجى خليفه نيست ساكت مانده است . گويا متن اصلاح شده‌اى در دسترس مصحّح بوده كه به جاى نمانده و او فقط اضافات خويش را يادآورى كرده 132 و نتوانسته يا نخواسته است وضع مطالب ديگر را مشخّص كند .\r\nبا وجود اين مسائل پيچيده ، انديشهء كلّى كتاب و تركيب آن كاملا روشن است . اختلاف اساسى متن اوّل و دوّم در اين است كه دومى مطالب خود را چنان كه قبلا معمول بود فقط از منابع شرقى نگرفته بلكه از منابع اروپايى نيز بهره گرفته ، و نفوذ آن در كتاب آشكار است . 133 فصل بندى كتاب نيز كاملا با مكتب قديم نوشته‌هاى جغرافيايى تفاوت دارد : از هفت اقليم بطلميوس و بيست و هشت اقليم عرفى ابو الفدا ، فقط به طور ضمنى سخن مىرود . مطالب به صورت تازه و به ترتيب قارّه‌ها تقسيم شده و قارّهء پنجم « ماژلانى » نام گرفته است . در واحد قارّه‌ها نيز تقسيم به ترتيب واحدهاى سياسى و تقسيمات ادارى ( و از نظر دولت عثمانى ، ولايتها و فرمانداريها ) انجام مىگيرد . در مقدّمه از جغرافياى رياضى و نجوم ، به طور كلّى و طبق مكتب اروپايى گفت و گو مىرود . مبناى كار ، كلووريوس است و گهگاه نيز مكتب اروپايى و شرقى با يكديگر مقايسه مىشود . 134 به هر حال حاجى خليفه در اين كتاب و مؤلّفات ديگر به صدد بحث علمى اصيل دربارهء نجوم و رياضيّات نبوده . دربارهء وى مكرّر گفته‌اند كه يك دانشور محقّق نيست ، بلكه روايتگر است و اهميت وى نسبت به نوشته‌هاى جغرافياى ترك از آنجاست كه وى نخستين كسى بود كه بجز منابع شرقى از منابع اروپايى نيز ، نه به طور اتفاقى بلكه منظما ، استفاده كرده و مطالب وى خوب و با سليقه انتخاب شده است . بار تولد كوشش وى را به منظور در آميختن مطالب دانش اروپايى و اسلامى بىسابقه مىداند و بتأكيد مىگويد كه در نوشته‌هاى جغرافياى اروپايى آن روزگار چنين كوششى انجام نگرفته است ، 135 وى مىخواست مختصرنامه‌اى براى استفادهء خوانندگان قرن هفدهم فراهم كند و همهء نتايج عملى رايج عصر را در آن بياورد ، يعنى هدف وى تحقيقات عملى مستقل نبود . 136 از مقدّمهء جهان‌نما معلوم مىشود كه حاجى خليفه در تأليف كتاب خود از تعدادى منابع عربى فايده برده ، 137 به مؤلّفان كلاسيك از قبيل مقدّسى مراجعه كرده ، و به نسبت فراوان از گروه كتب « المسالك » ، چون كتاب بخلى و ابن حوقل و مسعودى و بكرى و ابن سعيد و مهلّبى و عذرى ، بهره گرفته است . متنها و دستكاريهاى فرهنگنامهء ياقوت و تأليفات ديگر و نيز ادريسى و ابو الفدا و همچنين فرهنگنامهء كمتر معروف حميرى را خوب مىشناخته ، نه تنها از تأليفات عمومى چون كتاب هروى و قزوينى و ابن الوردى ، بلكه از مؤلّفات اهل خبره نيز ، چون خليل ظاهرى ، مطلب آورده . چون با نوشته‌هاى دريانوردى آشنا بوده به تعدادى از مؤلّفات سليمان مهرى اشاره مىكند . به روش قديم از ترجمه‌هاى بطلميوس كمك مىگيرد ، ولى\r\n\r\n","description":"","footnote":"","page_name":" 496 ","page_number":510},
  {"content":"\r\n\r\nمؤلّفات تازهء فارسى ، چون هفت اقليم ، يا تركى ، چون كتاب سپاهى زاده ، بحريّه ، تحفة الزمان ، و مناظر العوالم ، جزو منابع اساسى اوست .\r\nمحقّق كنجكاو دربارهء جهان‌نما بايد پيش از هر كار مطالب متعلق به حاجى خليفه را ، يعنى آنچه مربوط به دوران سلطنت مراد چهارم و ابراهيم و محمّد دوّم ( نيمه قرن شانزدهم / دهم ه . ) است ، از مطالب سلف وى جدا كند . اين كار آسان نيست ، زيرا حاجى خليفه ، به خلاف محمّد عاشق ، در متن كتاب از منابع خود ياد نمىكند بلكه به اشاره در مقدّمه بس مىكند ؛ بجز در مورد انيس المسامرين مربوط به ادرنه كه در مقدّمه نيز از آن يادى نيست . 138 بنا بر اين محقّق بايد دربارهء حاجى خليفه و متون سابق جغرافيايى از اين نظر رايج و نادرست بپرهيزد كه هر چه قيد اقتباس از مؤلّفان ديگر ندارد از حاجى خليفه است . 139 وى قسمت زيادى مطالب خويش را از مناظر العوالم گرفته ، ولى در همهء موارد مطالب وى از آن مفصلتر است . در قسمت مربوط به دولت عثمانى ، كتاب وى بسيار مفصّل است تا آنجا كه مىتوان آن را نخستين و تنها گزارش مربوط به امپراتورى عثمانى به قلم يك مؤلّف ترك به حساب آورد . حاجى خليفه ، چون محمّد عاشق ، به طور منظّم براى فراهم آوردن مطالب جغرافيايى سفر نكرد ، ولى خوب مىدانيم كه بسيار سفر كرد و در چند لشكركشى شركت داشت و از مقام دولتى براى استفاده از مدارك رسمى بسيار كمك گرفت . هنوز هم مطالعهء انتقادى متن جهان‌نما كمال ضرورت دارد ، زيرا اين كار در مراحل اوّل است . كوشش تشنر كه در ضمن مقالات خويش پاره‌اى مسائل مهم مربوط به تاريخ كتاب را روشن كرد ، اهميت فوق‌العاده دارد ولى هنوز بسيارى نكات آن در انتظار تحقيق مانده است . جهان‌نما براى نسلهاى بعد يك كتاب جامع و درجهء اوّل است و ، مانند همهء مؤلّفات رايج و معروف ، متن مؤلّف از اضافات بعدى مشخص نيست ، و اين قضيّه كار محقّق را دشوارتر مىكند . 140 قضيّهء نقشه‌ها و طرحها كه به اختلاف نسخه‌ها ، سى و نه يا چهل و يك مىشود از اين آسانتر نيست . همهء نقشه‌ها با كمى تفاوت در نسخه‌هاى قسمت آسياى جهان نما ، كه به سال 1732 / 1145 ه . به وسيلهء ابراهيم متفرّقه چاپ شده ، وجود دارد ، ولى چون با مكتب عربى ارتباط ندارد ضمن مجموعهء مفصّل كونرادميلر نيامده است . علاوه بر اين ، اين نسخه‌هاى خطّى از نظر نقشه‌نگارى مورد رسيدگى دقيق قرار نگرفته است . بلوشه دربارهء نسخهء خطّى پاريس مورّخ به سال 1729 / 1142 ه . ، كه بابينگر آن را نديده بود ، 141 نكات جالب دارد ؛ 142 نسخه را شخصى به نام محمود بن عبد اللّه نوشته و ظاهرا نقشه‌ها از ديگرى است . بيشتر نقشه‌ها و اشكال نقشه‌اى تقليد خالص نمونه‌هاى اروپايى است و اين مطلب مخصوصا در « نقشهء جهان » و « گلباد » ( وردة الرياح ) كه خوب رسم شده صادق است . مانند نقشه‌هاى اروپايى ، سمت شمال بالاست .\r\n\r\n","description":"","footnote":"","page_name":" 497 ","page_number":511},
  {"content":"\r\n\r\nشهرها مطابق مكتب اروپايى مشخّص شده و شهرهاى اسلام را از منارهء مسجدها مىتوان شناخت . از جملهء نقشه‌هاى عمومى ، يك نقشهء دو قطعهء جهان است و نقشهء اروپا و آسيا و امريكا و قطب جنوب . بر همهء نقشه‌ها خطوط طول و عرض نمايان است و بار ديگر نفوذ نمونه‌هاى اروپايى را نشان مىدهد . رابطهء اين نسخهء پاريسى با متن اصلى و نقشه‌هاى حاجى خليفه محتاج مطالعهء دقيق است . قرب زمانى نسخه كه تاريخ سال 1729 / 1142 ه . دارد ، با تاريخ چاپ كه به سال 1732 / 1145 ه . است ، اين فرض را قوت مىدهد كه چاپ از روى همين نسخه يا دست كم از روى يكى از آخرين متنهاى كتاب انجام گرفته كه به هر صورت مربوط به دوران حاجى خليفه نبوده است .\r\nچنان كه گفتيم ، حاجى خليفه متن دوّم جهان‌نما را نيز تكميل نكرد و اين كار به دست ابو بكر بن بهرام ( متوفّى به سال 1691 / 1102 ه . ) در همان قرنى كه حاجى خليفه مىزيسته انجام شد . و قراين نشان مىدهد كه وى كتاب را شكل نهايى داده و به هر حال چاپ سال 1732 / 1145 ه . كه اضافات متن را به همين شخص نسبت مىدهد از روى نسخهء وى انجام گرفته است . 143 ابو بكر بن بهرام كتاب مفصلى دارد در شش جلد با عنوان جغرافياى كبير كه قبلا ( يعنى به سال 1675 / 1086 ه . ) آن را به سر برده و در همين فصل از آن سخن خواهيم داشت . در قرن هجدهم كسانى به تكميل و تقليد جهان‌نما پرداختند . در منابع از كتاب محمّد سعيد شهرى زاده ( متوفّى به سال 1764 / 1187 ه . ) به نام روضة الأنفس فى تاريخ ، كه مىگويد تكملهء جهان نماست ، سخن آمده است كه به سال 1740 / 1153 ه . 144 تأليف شده است . شايد كتاب محمّد بن حسن شيخى نيز با عنوان جهان‌نماى اروپا ، كه به سال 1732 / 1145 ه . تأليف شده ، 145 چنان كه از نام آن نيز مىتوان ديد ، زير نفوذ كتاب حاجى خليفه به وجود آمده است . مؤيّد فرض ، آنكه مؤلّف ، آثار حاجى خليفه را خوب مىشناخته و دنباله‌اى بر تقسيم البلدان وى نوشته كه حوادث سال 1649 - 1731 / 1059 - 1144 ه . را به‌بر دارد . 146 همهء اين كارها در مقابل چاپ قسمتى از كتاب كه به سال 1732 / 1145 ه . به وسيلهء ابراهيم متفرّقه انجام شد - و به حق به نسبت آن دوران حتّى از لحاظ زيبايى چاپ اثرى ممتاز است و مطبوعات عربى چاپخانهء مديچى را در قرن پانزدهم و شانزدهم به ياد مىآورد - ناچيز است . چاپ مذكور شامل قسمت آسياست به علاوهء تكملهء ابو بكر بن بهرام و اضافات ناشر كه جمعا بيش از ثلاث كتاب مىشود كه ششصد و نود و هشت صفحه به قطع بزرگ است . نسخهء چاپى سى و هفت نقشهء نفيس دارد كه بعضى رنگى است . اين چاپ ، چون ديگر كارهاى اين چاپخانه ، در اروپا با استقبال روبه‌رو شد و جهانگردان و سياستمداران و دانشوران از آن ستايش كردند . از گفتهء كشيش تودرينى ، كه در آخر قرن هجدهم در استانبول مىزيسته و به معرفت آثار\r\n\r\n","description":"","footnote":"","page_name":" 498 ","page_number":512},
  {"content":"\r\n\r\nتركى شهره است ، توان دانست كه در آن هنگام تركان كتاب را نفيس‌ترين كار چاپخانهء ابراهيم متفرّقه مىدانسته‌اند . 147 نسخه‌هاى اين چاپ بسيار كمياب است و خوشبختانه يك نسخه از آن در مؤسّسهء مطالعات شرقى ما هست .\r\nچاپ مذكور كه تا به روزگار ما منبع اساسى دانشوران اروپا در همهء تحقيقات مربوط به جهان‌نما بود ، فقط گوشه‌اى از كتاب حاجى خليفه را نشان مىدهد ولى وافى به مقصود نيست ، و براى تحقيق دربارهء كتاب مىبايد از نسخه‌هاى موجود در استانبول كه هنوز كاملا مطالعه نشده كمك گرفت . 148 در قرن هجدهم و آغاز قرن نوزدهم قسمتهايى از متن چاپى ترجمه شد و چاپ كامل آن به وسيلهء تركشناس بزرگ سوئدى ، نوربرگ ( 1747 - 1826 ) ، انجام گرفت كه كار خويش را از سال 1784 آغاز كرد و دو جلد ترجمهء لاتينى را به سال 1818 تقريبا در هزار و دويست صفحه انتشار داد ، كه فقط ترجمهء متن كتاب است ، يعنى مقدّمه را ندارد . جلد اوّل ترجمه از ژاپن و جلد دوّم با عراق آغاز مىشود . 149 كتاب نوربرگ نسبت به دوران انتشار اهميت داشت ، ولى به دوران ما ارزش چندان ندارد . به هر حال مطالعهء جهان نما از نيمهء قرن نوزدهم متوقّف شد ، زيرا محقّقان به مطالعهء نوشته‌هاى جغرافيايى دورانهاى پيشتر پرداختند .\r\nولى در دههء سوّم قرن بيستم با تحقيقات تشنر توجّه بدان تجديد شد ؛ وى در ضمن تحقيقات پيرامون كتاب محمّد عاشق بسيارى مسائل مربوط به متن كتاب حاجى خليفه را مطرح كرد و به حل آن پرداخت . هنوز هم تحقيقات تشنر آخرين مطالعاتى است كه پيرامون جهان‌نما صورت گرفته است .\r\nكتاب چهارم حاجى خليفه كه از لحاظ جغرافيايى مورد توجّه ماست ، مربوط به رشتهء جغرافياى دريانوردى است كه تركان دربارهء آن كارهاى جالب انجام داده‌اند . شكستهاى پادگان عثمانى به دوران حاجى خليفه وى را سخت غمگين كرده بود و لازم مىديد كه گذشتهء درخشان تركان را به يادشان بيارد ، و در اين زمينه كتابى بزرگ به وجود آورد كه در نوامبر سال 1656 / 1067 ه . به سر رسيد و عنوان آن تحفة الكبار فى اسفار البحار است . 150 كتاب يك اثر تاريخى است ، ولى با جغرافيا رابطهء نزديك دارد ، داراى دو قسمت نامتجانس است كه قسمت بزرگتر هفت فصل دارد و از تاريخ و فتوحات ناوگان قديم سخن مىكند و به جنگهاى تركان با و نيز و جنووا و ديگر دولتهاى مسيحى اهميت خاص مىدهد و هم از جنگهاى تركان در بحر اسود و درياى سرخ و خليج فارس و اقيانوس هند بتفصيل سخن مىكند . مطلب به صورت سرگذشت فرماندهان بزرگ ناوگان به ترتيب زمانى عرضه مىشود و دريا سالاران عثمانى كه ورقى افتخار آميز به تاريخ پيكارهاى دريايى آن روز افزوده و به دنياى افسانه‌ها پيوسته‌اند ، از خير الدّين بارباروسا و عروج تا كمال پاشا كه سابقا او را شناخته‌ايم ، از جلو چشم مىگذرند ،\r\n\r\n","description":"","footnote":"","page_name":" 499 ","page_number":513},
  {"content":"\r\n\r\nآنگاه از دو دريانورد دانشمند ، پيرى ريس و سيدى على چلبى ، و معاصران كوچكترشان ، پياله پاشا و طرغود و على پاشا ، و ديگران كه به فرماندهى ناوگان رسيده‌اند ياد مىشود و يك تابلوى كامل و متنوع و زنده را در مقابل خويش مىبينيم كه گزارش جنگهاى دريايى با نظريّات جغرافيايى رايج آن روزگار درآميخته است .\r\nقسمت دوّم و كوچكتر كتاب هفت فصل كوتاه دارد كه مؤلّف در ضمن آن از ديوان بحريه و ناوگان به عصر خود سخن دارد و فهرستى از همهء فرماندهان نيروى دريايى با توضيح نظام ادارى و توصيف كامل اقسام كشتى و روش جنگ دريايى به دست مىدهد . كتاب با يك مقدّمهء مختصر جغرافيايى آغاز مىشود كه از درياها و سواحل اروپا و وصف مفصّل جمهورى و نيز و اراضى تابع آن سخن دارد . نبايد از ياد برد كه در آن روزگار و نيز ميان دولتهاى مورد توجّه عثمانى مقامى معتبر داشت .\r\nاز سرگذشت حاجى خليفه خوب معلوم مىشود كه يك مرد خشكى بوده ، يعنى دريا را خوب نمىشناخته است ، با وجود اين ، در اين كتاب نشان مىدهد كه با جغرافياى دريانوردى و نوشته‌هاى دريايى خوب آشناست و در مسائل مربوط بدان اطّلاعات وسيع دارد . و از اينجا معلوم مىشود كه يادگار گذشتهء درخشان در خاطر همهء تركان زنده بوده و دانشوران به تذكار آن مىباليده‌اند . به احتمال قوى تعدادى از معاصران وى ناظر حوادث گذشته بوده‌اند ، زيرا مقدارى حكايات وى به طور شفاهى روايت شده است .\r\nلازم به گفتن نيست كه منابع حاجى خليفه در زمينهء كتاب بسيار فراوان بوده است و شامل رشته‌هاى مختلف و از جمله غزوات خير الدين پاشا مىشده است . اين كتاب يادداشتهاى دريا سالار و راهزن دريايى معروف ترك است كه به دوران سلطان سليمان قانونى براى سنان چاووش تقرير كرده است . 151 بىگفت و گو مطالب وى دربارهء قهرمانان ديگر به چنين منابعى تكيه داشته است .\r\nاز فراوانى نسخه‌هاى تحفة الكبار معلوم توان داشت كه كتاب رواج بسيار يافته است .\r\nنسخهء كتاب در اروپا و در استانبول مكرّر هست ، نسخهء مؤلّف به خطّ خود او در شهر اخير موجود است ، 152 ولى چيزى كه بخصوص شهرت كتاب را افزوده چاپ بسيار نفيس ابراهيم متفرّقه است كه به سال 1729 / 1141 ه . يعنى سه سال پيش از جهان‌نما در سه جلد انتشار يافته كه به خوبى و زيبايى همسنگ جهان‌نماست . 153 نسخهء چاپى هفتاد و پنج صفحه به قطع رحلى بزرگ است با هفت صفحه مقدّمه و دو صفحه غلطنامه و پنج نقشه از نيمكرهء زمين و درياى مديترانه و درياى سياه و جزاير تابع دولت عثمانى و درياى آدرياتيك و جزاير آن ، و يكى هم خاصّ قطب نماست از نوعى كه در فصل مربوط به جغرافياى دريانوردى با آن آشنا شده‌ايم .\r\n\r\n","description":"","footnote":"","page_name":" 500 ","page_number":514},
  {"content":"\r\n\r\nنقشه‌هاى اين چاپ را يك نقشه‌كش اهل وين زير نظر يك كشيش اسپانيايى و ، به تعبير يك اروپايى همعصر چاپ كتاب ، اهل علم كشيده است .\r\nاروپا كتاب را پيش از چاپ به وسيلهء نسخه‌هاى مختلف شناخت و چون اروپا به تركيه و جنگ بر سر قدرت دريايى توجّه داشت از دو قرن به اين طرف ترجمه‌هاى متعدّدى از كتاب شده كه هيچ يك چاپ نشده است . يكى از ترجمه‌ها به قلم پتى دولاكروا ، خاورشناس فرانسوى ( متوفّى به سال 1713 ) ، انجام شده 154 و يك قرن بعد ميچل چهار فصل كتاب ، يعنى نزديك به نيمى از قسمت اول آن ، را به انگليسى برگرداند ( 1831 ) . 155 كالهء خاورشناس فصل پنجم و ششم از قسمت دوم ( از صفحهء 169 تا 172 چاپ اوّل و 151 تا 158 چاپ دوم ) را ، كه دربارهء مسلح كردن كشتيها و لوازم و مخارج آن است ، ترجمه كرد و ترجمهء خود را با شرح و توضيح در مقدّمهء كتاب بحريه پيرى ريس نقل كرد . 156 به نظر تركان نيز تحفة الكبار اهميت فراوان داشت كه بتقريب تا قرن بيستم دوام يافت .\r\nدر قرن هجدهم محمّد سعيد شهرىزاده ( متوفّى به سال 1764 / 1178 ه . ) دو كتاب در تاريخ فرماندهان مشهور نيروى دريايى ترك تأليف كرد 157 و اين رسم تا به قرن نوزدهم 158 - كه عليرضا سيفى مؤلّفات خود را دربارهء سرگذشت كمال ريس و عروج ( 1907 - 1908 / 1325 ه . ) ، طرغود ريس ( 1909 / 1327 ه . ) ، و بارباروسا ( 1910 / 1328 ه . ) انتشار داد - در نوشته‌هاى تركى برقرار بود . 159 در قرن بيستم باز كتاب حاجى خليفه مورد توجّه قرار گرفت و اين به همّت دو تن از افسران نيروى دريايى بود كه به مطالعهء تاريخ نيروى دريايى عثمانى پرداختند : يكى صفوت بك ( متوفّى 1913 / 1332 ه . ) بود 160 كه كتاب حاجى خليفه را به سال 1911 / 1329 ه .\r\n- از روى طبع قديمى - تجديد چاپ كرد 161 و چند نقشه و طرح از منابع ديگر بر چاپ اوّل افزود كه گهگاه بعضى از مطالب آن با كتاب ارتباط ندارد . ديگرى محمّد شكرى ، ( متوفّى به سال 1910 / 1328 ه . ) بود 162 كه بجز تأليف چند كتاب در تاريخ نيروى دريايى عثمانى به كار تأليفى بزرگ با عنوان أسفار بحرية عثمانية ( جنگهاى دريايى عثمانى ) پرداخت كه فقط يك جلد آن به سال 1887 / 1306 ه . در بيشتر از پانصد صفحه با تعدادى نقشه انتشار يافت . بتقريب يك نيمهء اين جلد از تاريخ قديم عثمانى در روزگاران كهن سخن دارد با اعتماد به منابعى كه از لحاظ ارزش يكسان نيست . فصل چهارم كه مفصّل است ( از صفحه 59 تا 131 ) از عرب و ناوگان عربى گفت و گو مىكند كه با وجود آشفتگى و توجّه مؤلّف به پاره‌اى مسائل مربوط به تمدّن عربى باز هم نسبت به موضوع بحث ما بىاهميت نيست . تاريخ ناوگان عثمانى را از دوران اوّل و محاصرهء قسطنطنيه آغاز مىكند ، سپس جنگهاى دريايى را از روزگار بارباروسا با تفصيلى بيشتر از حاجى خليفه شرح مىدهد و بتقريب هماهنگ با زمان ختم كتاب وى ، گفت و گو را به\r\n\r\n","description":"","footnote":"","page_name":" 501 ","page_number":515},
  {"content":"\r\n\r\nسر مىبرد . رابطهء دو اثر انكارپذير نيست ، به طورى كه مىتوان گفت تحفة الكبار يكى از منابع اساسى جلد اوّل كتاب بوده و از اينجا معلوم مىشود كه علاقهء تركان به جغرافياى دريانوردى تا به روزگار ما همچنان زنده است ؛ و حاجى خليفه در اين زمينه نقشى معتبر داشته است . كيندرمان ، كه از خبرگان مسائل دريايى مسلمانان است ، به حق مىگويد كه تاكنون گزارشى عمومى از تاريخ دريانوردى تركان تنظيم نشده ، ولى تحقيقات مقدماتى لازم براى اين كار با به دسترس داريم .\r\nبه تقليد از كيندرمان ، مىتوانيم مطالب فراوانى را كه در صفحات دائرة المعارف اسلامى آمده و غالبا به قلم بابينگر و دنى است ، بر مؤلّفات ترك كه ياد كرديم يا نكرديم بيفزاييم . 163 ضمن تحليل چهار تأليف اساسى حاجى خليفه كه مربوط به جغرافياست ، گفتيم كه كتاب مفصّل جهان‌نما و كتاب تحفة الكبار كه خاصّ جغرافياى دريانوردى است و كشف الظنون ، مجموعهء بزرگ كتابشناسى ، هر كدام بر مسير نوشته‌هاى جغرافيايى عربى - تركى نفوذ و اثر فراوان داشته و دانش اروپايى نيز از اهميت آن غافل نمانده است . بنا بر اين با اطمينان توانيم گفت كه حاجى خليفه به حق بزرگترين جغرافىشناس قرن هفدهم / يازدهم ه . در شرق نزديك است .\r\nشخصيّت دوّم همين قرن در قلمرو جغرافيا ، اوليا چلبى ، جهانگرد بزرگ يا ، چنان كه بعضى گفته‌اند ، « ابن بطوطه ترك » بود . 164 مانند هميشه اين مقايسه دور از صحّت نيست ، ولى دربارهء آن محتاط بايد بود ، زيرا دامنهء سفرهاى وى چون ابن بطوطه گسترده نبود و در جهت شرق از عراق دور تر نرفت . بدين جهت با عنوان سياح عالم ، كه تا به روزگار ما تركان بر او اطلاق مىكنند ، به آسانى هماهنگ نمىتوان شد . 165 از لحاظ فرهنگ جغرافيايى مسلما از ابن بطوطه مطلع‌تر و كتاب خوانده‌تر بوده و بيشتر از او منابع مكتوب به كار برده است .\r\nمطالبى كه اوليا چلبى در ضمن گزارش مفصّل سفر از سرگذشت خود به دست مىدهد بسيار پراكنده و ناهماهنگ است ، ولى در عوض از اسلاف خود مطالب جالبى مىآورد كه خالى از خرافات نيست ، امّا محيط تربيت او را به كمك آن مىتوان شناخت . جدّش پرچمدار سلطان محمّد فاتح بود و در فتح قسطنطنيه شركت داشت . افراد خاندان وى معمولا عمر دراز داشته‌اند . جدّ او يكصد و چهل و هفت سال بزيست و پدرش ، درويش محمّد ، جواهرى ( قويومچى باشى ) دربار سلطان بود و در چند لشكركشى همراه سلطان سليمان قانونى بود و به ده سلطان خدمت كرد و به سال 1648 / 1058 ه . در سن يكصد و هفده سالگى درگذشت .\r\nمسلما مقام وى به قدر كافى معتبر بود ، زيرا مادر فرزندش ، اوليا چلبى ، خواهر صدر اعظم بود .\r\nجهانگرد ما به سال 1611 / 1020 ه . تولد يافت ولى ، با وجود نسب و الا ، به سپاه - كه در همهء ايام زندگى بدان نزديك بود - و به دربار نپيوست . بىگفت و گو از آغاز به دانش علاقه داشت و معروف است كه گاه دوست داشت معلومات خود را كه چندان ريشه نداشت به كسان بنمايد .\r\n\r\n","description":"","footnote":"","page_name":" 502 ","page_number":516},
  {"content":"\r\n\r\nبه هر حال از سال 1636 / 1045 ه . « حافظ » مسجد اياصوفيه بود و از آنجا مورد توجّه سلطان مراد شد كه او را به اطرافيان خويش پيوست و به شغلى كه به احتمال قوى مربوط به دربار بود ( مصاحب ) گماشت ، ولى بعد با رتبهء « سپاهى » به قشون پيوست . جالب آنكه در مقامات سپاهى بالا نرفت . شايد از اين جهت كه از همان وقت علاقه‌اش به جهانگردى شكل گرفته بود و خيلى زود در زندگى او نقش اساسى يافت .\r\nتوانيم گفت كه سفرهاى وى از سال 1631 / 1041 ه . ، كه به گردش در محلات و حومهء قسطنطنيه مىرفت ، آغاز شد و بعدها جلد اوّل سفرنامهء مفصّل و ده جلدى خود را كه گزارش چهل و يك سال سفر را غالبا به شكل يادداشت روزانه نيز دارد بدان اختصاص داد . 166 گزارش وى به صورت قصّه‌هاى مفصّل درآمده كه ضمن آن از سختيها و تجربه‌هاى سفر سخن مىكند و از مايه‌هاى تخيلى به دور نيست و با گزارشهاى بارون مونكهاوزن شباهت دور دارد ، ولى از جهت ديگر دقتى كم نظير دارد ، چنان كه مىتوانيم از روى آن خطّ سير اين ترك بىآرام را ، كه گاهى در لباس امام جماعت يا مؤذن سپاه و زمانى چون دبير بزرگان دربار و گاهى چون فرستادهء خاصّ آنان به پايتخت سفر مىكرده ، دنبال كنيم . سفر ، او را به ايران ، قفقاز ، بغداد ، سوريه ، مكّه ، مصر ، جنوب روسيه ، افلاق ( والاكيا ) ، بوسنى ، اتريش ، مجارستان ، و بلكه به عمق آلمان و محتملا به هلند و سوئد و لهستان كشانيد . آخرين تاريخى كه در سفرنامهء وى آمده سال 1678 / 1089 ه . است و توان فرض كرد كه كمى پس از آن و به سال 1679 / 1090 ه . وفات يافته و چون ديگر اسلاف نزديك خويش عمر دراز نداشته است .\r\nبراى دنبال كردن راه سفر وى بهتر اين است كه با حكايت وى همراه شويم ، زيرا به طور كلّى كوشيده تا توالى زمانى رفت و آمد خويش را حفظ كند . 167 جلد اوّل خاصّ گفت و گو از استانبول و نواحى اطراف است و جمع‌آورى مطالب آن را از سال 1631 / 1041 ه . آغاز كرده است . جلد دوّم از بروسه ( 1640 / 1950 ه . ) ، ازميد ( نيكومدى ) ، سفر به باطوم ، طرابزون ، ولايت ابخاز ( 1640 - 1644 / 1050 - 1054 ه . ) ، جنگ كرت ( 1645 / 1055 ه . ) ، سفر ارز روم ، آذربايجان ، گرجستان ، و نقاط ديگر ( 1646 - 1648 / 1056 - 1058 ه . ) سخن دارد . جلد سوّم گزارش سفر دمشق ، سوريه ، فلسطين ، اروميه ، سيواس ، كردستان ، ارمنستان ( 1648 - 1650 / 1058 - 1060 ه . ) ، رومليا بخصوص منطقهء بلغارو دوبروجا ( 1651 - 1652 / 1061 - 1062 ه . ) است . به سال 1649 / 1059 ه . اوليا چلبى فريضهء حجّ گزارد ولى گزارش آن را به جلد نهم كتاب انداخت . جلد چهارم ، گزارش وان و تبريز و بغداد و بصره است ( 1655 - 1656 / 1065 - 1066 ه . ) ، جلد پنجم خاتمهء سفر پيش و گزارش سفر از وان تا بصره و سفر اوچاكوف ( قره كرمان ) و جنگ بر ضد راكوتسى و جنگ با روسيه به سال ( 1656 - 1658 / 1066 - 1068 ه . )\r\n\r\n","description":"","footnote":"","page_name":" 503 ","page_number":517},
  {"content":"\r\n\r\nو سركوبى ياغيان آناطولى و بازگشت از بروسه از راه داردانل به ادرنه ( 1659 / 1069 - 1070 ه . ) است . پس از آن گزارش سفارت بغدان ( مولداوى ) ، جنگ ترانسيلوانى ، هيئت اعزامى بوسنى ، جنگ دالماسى ، و بازگشت به اياصوفيه ( 1660 / 1070 - 1071 ه . ) است . جلد ششم شامل جنگ ترانسيلوانى ، سفارت آلبانى ، بازگشت به استانبول ( 1661 - 1662 / 1071 - 1072 ه . ) ، جنگ مجارستان ، محاصرهء ايوار ، سفر اتريش و آلمان و هلند ، و رسيدن به كنارهء درياى شمال است . در اين جلد از سپاه چهل هزارى تاتار و تسخير ايوار و بخش ديگرى از قلعه‌هاى مجارستان و اقامت زمستانيشان در قشلاق بلگراد ( 1663 - 1664 / 1073 - 1074 ه . ) مطالب تخيلى هست ، سپس از هيئت اعزامى به هرزگوين ، و سفر وى به راگوزا و جنگ مونتنگرو و كانيزاى مجارستان و كروآسى سخن مىرود . جلد هفتم به گزارش اتريش ، مجارستان ، بغدان ، افلاق ، كريمه ، داغستان ، و ديگر نواحى قفقاز ، دشت قپچاق ، آستراخان ، و راه آزوف اختصاص دارد . در جلد هشتم گزارشى از كريمه دارد كه از آزوف آغاز مىشود و به دنبال آن كرت و سالونيك و روملياست كه ادرنه جزو آن است . جلد نهم خاصّ سفر حجّ است ( به سال 1649 / 1059 ه . ) كه از استانبول آغاز مىشود و گزارشى مفصّل از آناطولى و سوريه و حجاز دارد .\r\nجلد دهم و آخرين ، گزارش مصر است با دنباله نويسىهاى تاريخى و مفصّل ، و پس از آن از سودان و بلاد حبش سخن مىرود . در جلد هفتم گزارش وين و اروپاى مركزى آمده و اوليا چلبى تا شهر دنكرك مىرود ؛ ظاهرا در آغاز جزو همراهان سفير قره محمّد پاشا ( 1664 / 1075 ه . ) بود كه شامل يكصد و پنجاه كس مىشد ، ولى بعد سفر خود را بتنهايى ادامه داد و پس از عبور از سوئد و لهستان و روسيه و كريمه 168 سه سال و نيم بعد يعنى به سال 1668 / 1079 ه .\r\nبه استانبول برگشت و سال بعد يعنى 1669 / 1080 ه . اوليا چلبى در لشكركشى بر ضد كرت و بعد از آن در لشكركشى بر ضد مينا همراه بود كه در جلد هشتم كتاب انعكاس يافته است .\r\nكتاب ده جلدى اوليا چلبى به عنوان تاريخ سيّاح يا سياحتنامه نسبت به دوران وى وثيقه‌اى معتبر است . هم يك منبع تاريخى آن دوران است و هم گزارشى محتملا بىنظير از مناطق و اقوامى كه ديده به دست مىدهد . توضيحات آن ، منبعى بىپايان از همه مطالب مربوط به تمدّن انسانى است . 169 اهل خبره از معايب كتاب غافل نيستند ، ولى امتيازات درخشان آن را نيز از ياد نمىبرند . مورتمان ترك‌شناس بصير گويد : « اوليا چلبى نويسنده‌اى خيالپرور است و به عجايب و ماجراها علاقه دارد ، افسانه را به وقايع خشك تاريخى ترجيح مىدهد ، اغراقگويى را خوش دارد و تا حد ياوه مىرسد ، ولى با توجّه به اين معايب بايد بگوييم كه كتاب وى ذخيره‌اى پايان‌ناپذير از همهء مسائل مربوط به زندگى اجتماعى و ادب عاميانه و جغرافياست و همهء اين مطالب را با سبكى ساده و پر شور بيان مىكند . » 170\r\n\r\n","description":"","footnote":"","page_name":" 504 ","page_number":518},
  {"content":"\r\n\r\nبار تولد ، كه به صراحت لهجه شهره است ، نتوانسته حق او را ادا نكند ، گويد : « سفرنامهء اوليا چلبى از آثار اصيل زبان تركى است . گر چه تخيّل در آن نفوذ بسيار دارد ، امّا به فراوانى مطالب جغرافيايى و نژاد نگارى و لغوى از آثار كلاسيك جغرافيايى عرب بسيار برتر است » . 171 بار تولد همين قضاوت را به اختصار در كتاب تمدن اسلامى خويش دربارهء اوليا چلبى تكرار كرده گويد : « اوليا چلبى ، با وجود تمايل به خيالپردازى ، به فراوانى مطلب و كثرت اطلاعات از بهترين جغرافىشناسان عرب سر است . » 172 نام اوليا چلبى را به مكتب جغرافىشناسان عرب بايد افزود ، كتاب جالب و كم نظير وى به مكتب قديم اسلامى وابسته است و اثرى از آشنايى با انديشه‌هاى جغرافيايى اروپايى ندارد ، 173 و از اين لحاظ نقطهء مقابل حاجى خليفه ، معاصر كهنسال خويش ، است .\r\nبىگفت و گو اوليا چلبى كه گاه و بىگاه به وسعت اطّلاعات خويش مىباليد منابع شرقى متعدّد به دسترس داشت ، ولى گزارش سفر وى بر مبناى مشاهدات دقيق شخصى تدوين شده و او ، به عنوان يك جهانگرد ، ذهن روشن و علاقه به كسب اطّلاع را با هم دارد . البتّه بعض مطالب سفرنامه را از منابع ديگر گرفته و اين قضيّه بخصوص دربارهء آمارها و پيشگفتارهاى تاريخى بعضى فصول كتاب صادق است . بسيارى حكايتها دربارهء كرامات اولياء و پارسايان را كه موضوع مورد علاقهء هميشگى اوست از كتب « مناقب » و « زيارات » و بيشتر مطالب تاريخى دورانهاى قديم را از « تواريخ آل عثمان » گرفته است . 174 آسان نمىتوان گفت كه مطالب وى دربارهء جغرافياى محلى و اقليمى منقول است ، ولى ممكن است اين گونه مسائل انعكاسى از قرائت مؤلّفات جغرافى شناسان با اطّلاعات جغرافيايى ايام پيشين باشد . تشنر به طور قطع مدلل داشته كه اوليا چلبى ، جهان‌نماى حاجى خليفه ، معاصر كهنسال خود ، را نمىشناخته ولى با كتاب مناظر العوالم محمّد عاشق كه بيشتر با روح وى دمساز بوده به خوبى آشنايى داشته است . نشان آشنايى وى با كتاب مذكور آنكه از ترتيب تقسيم « اقليمهاى واقعى » ، يعنى اقليمهاى بطلميوسى ، و « اقليمهاى عرفى » ، يعنى مناطق جغرافيايى مطابق روش ابو الفدا ، به خوبى مطلع بوده است . 175 شايد اطّلاع وى از جغرافىشناسان عرب و ايران كه در بعضى از صفحات كتاب نمايان است از راه كتاب مناظر العوالم آمده است . اين گونه اطّلاعات هنگام گفت و گو از مناطق قديم اسلامى چون عراق فزونى مىگيرد ، 176 و دربارهء تاريخ گذشتهء آن مطالب فراوانى به دست مىدهد . گفت و گوى وى از منابع غربى ، در مقايسه با منابع شرقى ، اتفاقى و تبعى است و از لحاظ تعداد يا اهميت منبع جنبهء اساسى ندارد و از حدود اطلس كوچك ( اطلس مينور ) ، كه بىگفت و گو آن را به وسيلهء متن حاجى خليفه شناخته ، و نقشهء جهان ، كه تعيين اصل آن دشوار است ، تجاوز نمىكند . 177\r\n\r\n","description":"","footnote":"","page_name":" 505 ","page_number":519},
  {"content":"\r\n\r\nاز اين ملاحظات معلوم مىشود كه منابع مكتوب در كتاب اوليا چلبى نقش عمده ندارد و اثر وى غالبا بر مشاهدات عينى متّكى است . به همين جهت مطالب او از محمّد عاشق و حاجى خليفه اصيل‌تر است و دربارهء مناطق و اقوامى كه اين مؤلّفان از آن سخن كرده‌اند ، منبعى مستقل است . با اين همه نبايد در اعتماد به روايت وى افراط كرد ، بخصوص كه اوليا چلبى معمولا از منابعى كه گهگاه بدون توجّه خواننده به متن آمده يادى نمىكند . به علاوه ، تا حدّى خودپسند و اغراقگوست و بدتر از همه آنكه گاهى حقايق را تحريف مىكند ، و عجب نيست اگر پاره‌اى خطاها و قضاوتهاى نادرست به كتاب راه يافته است . به همين جهت بايد مطالعهء كتاب و استفاده از آن در تحقيق علمى با احتياط و دقّت كامل انجام گيرد و بىگفت و گو نتايجى كه به اين ترتيب به دست مىآيد براى محقّق اهميت بسيار دارد . 178 تشنر نيز مانند ديگر دانشورانى كه نظرشان را دربارهء اوليا چلبى آورديم ، به حق وى را جغرافىشناسى بزرگ دانسته و در زمينهء جغرافياى توصيفى تركان مقام صدارت را به او داده است . چنان كه محمّد عاشق مكتب جغرافيايى مرسوم و رايج در قرون وسطا را به سر برد ، سلسلهء جغرافىشناسان جهانگرد شرق كه آفاق را بگشتند و مناطق را زير پا گذاشتند ، با اوليا چلبى خاتمه مىيابد . 179 كوششهاى مقدماتى براى مطالعهء اوليا چلبى و تحقيقاتى كه در اين باب شده با اهميت وى تناسب ندارد . سانسور مطبوعات در تركيه قضيّه را پيچيده‌تر كرد و از سال 1843 / 1258 ه .\r\nفقط منتخباتى از جلد اوّل و اقتباساتى ناچيز از جلدهاى بعد انتشار يافت كه نمىتوانست انديشه‌اى از مجموع كتاب به دست بدهد . به سال 1896 - 1897 / 1314 - 1315 ه . نجيب عاصم چاپ كامل كتاب را از روى يك نسخهء موجود در استانبول آغاز كرد و پس از انتشار جلد ششم به سال 1900 / 1318 ه . مدّتى دراز كار متوقّف ماند . به سال 1928 جلد هفتم و هشتم در آمد ، 180 و متعاقب آن به سال 1935 جلد نهم و عاقبت به سال 1938 جلد دهم منتشر شد و اين سه جلد اخير به حروف لاتينى بود . با صرف نظر از اختلاف و تفاوت قسمتهاى اين چاپ ، كه نتيجهء نيم قرن انتظار براى ختم كتاب است ، نمىتوان آن را يك چاپ علمى و جوابگوى حاجات محقّق دانست . متن به روش انتقادى آماده نشده ، به علاوه ، دستكارى سانسور در شش جلد اوّل آشفتگى بسيار پديد آورده است . 181 بدين جهت به يك چاپ علمى تازه نياز هست كه همهء نسخه‌هاى خطّى موجود را در نظر بگيرد . 182 در آغاز قرن نوزدهم هامر بعضى مطالب لغوى اوليا چلبى را دربارهء زبان كردى و تاتارى 183 و پس از آن به سالهاى 1834 و 1846 و 1850 جلد اوّل و دوّم را از روى نسخهء انجمن سلطنتى آسيايى ترجمه كرد . خاورشناس مذكور طبق معمول خود در اينجا نيز نقش پيشاهنگ و كاشف راه تازه را ايفا كرد ، ولى معايب معمولى كارهاى وى نيز وجود داشت . در اثناى قرن بعد تقريبا كارى نشد بجز ترجمهء جلد\r\n\r\n","description":"","footnote":"","page_name":" 506 ","page_number":520},
  {"content":"\r\n\r\nششم - كه همه از مجارستان سخن دارد - به زبان مجارى . از جلدهاى ديگر پاره‌اى قسمتها در ضمن تحقيقات مختلف ترجمه شده و متأسّفانه اين سخن دربارهء قسمتهاى مربوط به جنوب روسيه و اقوام اتّحاد شوروى كه اوليا چلبى مطالب فراوان دربارهء آن دارد نيز صادق است ، و تاكنون فقط در ضمن تحقيقات و مقالات كم و پراكنده مطالعه شده و توان گفت كه مطالب مذكور در انتظار تحقيق است ، و نيز مسائل مربوط به تأليف كتاب تاريخ سيّاح به دقّت و تحقيق نياز دارد . فقط ريچارد هارتمان ضمن مطالعه دربارهء سفر اوليا چلبى به سرزمين جزيره به طور كلّى و عجولانه چيزى در اين باب گفته است . 184 هارتمان به نقاطى خاص از گزارش اوليا چلبى ، چون مسير سفر ، مجراى رودها ، آثار تاريخى ، و عقايد عاميانه ، توجّه داشته . البتّه همهء اين مطالب از لحاظ مجموع كتاب و روش عمومى مؤلّف درخور ملاحظه است . عجيب است كه روايات مؤلفى متأخر چون اوليا چلبى از لحاظ جغرافياى تاريخى اقوام قديم اهميت فوق العاده داشته باشد . در موارد مكرّر راههاى ارتباط ، همان راههاست با گذشتن قرون دراز ؛ مثلا راه از سيواس تا ملطيه به طور كلّى با گزارش قديم موجود در گزارش راه انطونينوس مطابق است و اوليا چلبى بهترين توضيح را دربارهء گزارش راه كهن مىدهد . 185 در بعضى از موارد مطالب او جالب است و همانند توضيحات پلينى مىشود . 186 گزارش وى از راهها مؤيّد نظر رايج است كه اوليا چلبى فريبكار نيست و روايت وى از همان لحظهء اوّل ملهم اعتماد است . 187 احتياطى كه دربارهء او بايد كرد مربوط به استفاده از منابع است و روش وى نسبت به كسانى كه اطلاعاتى به او داده‌اند . انديشهء وى از آبهايى كه به دجله مىريزد ياوه است و به قياس مطالب حاجى خليفه كه پيداست موضوع را خوب مىداند در خور اعتماد نيست . 188 با وجود اين ، نبايد عيوب وى محاسنش را بپوشاند ، زيرا شاهد عينى بسيارى از گزارشهاى خويش بوده و البتّه در بسيارى از موارد نيز از منابع ناموثّق نقل كرده ، امّا وقتى مشاهدات خود را به قلم مىآورد با وجود خطاها و گزافه‌گوييها به نسبت فراوان در خور اعتماد است . 189 ليكن به هنگام روايت كردن از ديگران ، در نتيجهء خوشباورى خطا مىكند ، و در اين زمينه نيز نبايد به سختى او را محكوم كرد . 190 اوليا چلبى به كسب اطّلاع ، علاقهء فراوان داشته ، و مثلا به آثار قديم كلدانى در عراق و آسياى صغير توجّه بسيار كرده و همين آثار است كه در دانش اروپاى قرن بيستم نقش معتبر دارد . 191 اين سنگ نوشته‌ها بارها حيرت او را ، چون جهانگردان دورانهاى بعد ، برانگيخته 192 و نيز ساختمانهاى سردابدار بسيارى كه در اين نواحى هست توجّه وى را جلب كرده است . 193 كسى كه در اين مناطق سفر كرده باشد از دقّت فوق العادهء وى در وصف پلهايى كه از آنها گذشته يا چيزى دربارهء آن نقل كرده ، 194 كه گزارش مهمانسراها در قبال آن ناچيز است ، حيرت مىكند . 195\r\n\r\n","description":"","footnote":"","page_name":" 507 ","page_number":521},
  {"content":"\r\n\r\nرابطهء واقعى ابن بطوطه و اوليا چلبى در اين قسمت است كه هر دو شان به انسانها توجّه اساسى دارند . جهانگرد ما به گفت و گو از اوضاع سياسى مناطق سفر خود اهميت بسيار مىدهد و از زبانها و لهجه‌هاى آن نمونه مىآورد ؛ كارى كه غالب جهانگردان نكرده‌اند . البتّه در كار توصيف اخلاق و عادات جماعاتى كه ديده قدرت كافى ندارد . بسيارى از مطالب مربوط به تمدّن و تاريخ در صفحات كتاب مفصّل وى پراكنده است . متأسّفانه اين گونه مطالب را از خرافات گونه‌گون گرفته كه صحّت آن را باور داشته است ، ولى هرگز دقّت مشاهدهء او انحراف نيافته است .\r\nغالبا در ضمن گفت و گو از شهرهاى بزرگ ، از غذاها و حرفه‌هاى مردم با عباراتى واضح و جاندار سخن دارد و تابلو روشن و متنوع و رنگارنگى از زندگى اهل محل به وجود مىآورد .\r\nاوليا چلبى ، چنان كه براى شخص وابسته به محيط و دوران زندگى او طبيعى است ، به دين و رسوم عبادت مناطق سفر توجّه خاص دارد . در ضمن سخن گفتن از دهكده‌ها هميشه به وضع مردم و اينكه مسلمانند يا نصرانى يا ارمنى دقّت مىكند . 196 در گزارش شهرها به طور منظّم از زيارتگاهها و معجزات اولياء و بركت نقاط مقدّس سخن دارد 197 و از اين جهت با هروى كه در اين زمينه بر او تقدم داشته همانند مىشود ، حتّى در اين گونه روايتها مشاهدات شخصى او صحيح است و ، با وجود آنكه به نقد معجزات و غرايب نمىپردازد و آنها را حقايق واقعى مىپندارد ، درخور اعتماد است . 198 گهگاه به اعتقادات دينى نصرانيان توجّه بسيار مىكند 199 و درخور ستايش آنكه همهء توجّه وى به عقايد رايج و مرسوم گروه نخبهء نصارا ، كه از آن خوب آگاه است ، اختصاص ندارد و بيشتر مىكوشد تا اعتقادات توده‌هاى مردم را روشن كند 200 و به همين جهات محافل علمى معاصر به حق او را آخرين جهانگرد بزرگ مىشناسند كه سلسلهء جهانگردان معتبر شرق نزديك را به پايان برده است .\r\nقرنهاى شانزدهم و هفدهم براى نوشته‌هاى جغرافيايى تركى دوران رونق و شكوفايى بود ؛ در آغاز آن تكامل بارور جغرافياى دريانوردى را مىبينيم و در نيمهء دوّم آن سه شخصيّت كاملا مختلف هستند كه هر يك اهميّتى خاص و مقامى معتبر دارند و از اصالت بهره‌ورند ، يعنى محمّد عاشق ، حاجى خليفه ، و اوليا چلبى كه در اين زمينه‌ها از ديگران سر بودند و به هر حال با ديگران برابرشان نمىتوان گرفت . البتّه بعضى از شخصيتهاى قرن هفدهم نيز درخور توجهند و تواند بود كه مطالعات دقيق ، به مرور زمان ، نقش آنها را از آنچه اكنون هست روشنتر كند .\r\nاين سخن دربارهء مكمل و متمم عمل حاجى خليفه كه تحت الشعاع او قرار گرفته ولى بىگفت و گو تا حدّى اصالت دارد ، يعنى ابو بكر بن بهرام ( متوفّى به سال 1691 / 1102 ه . ) ، نيز صادق است . مولد وى به دمشق بود و بيشتر زندگانى را در استانبول و حلب گذرانيد 201 به اطّلاعات وسيع ممتاز بود و اگر تا به روزگار ما نام وى چنان كه بايد شهره نيست ، ظاهرا از\r\n\r\n","description":"","footnote":"","page_name":" 508 ","page_number":522},
  {"content":"\r\n\r\nاين‌روست كه مؤلّفات وى ، كه تعداد آن به وضع چشمگيرى زياد است ، تا كنون چاپ نشده است . وى به جز تكملهء جهان‌نما كه به موقع از آن سخن داشتيم ، به سال 1675 / 1086 ه .\r\nبه دستور سلطان محمّد چهارم ، كتابى به عنوان جغرافياى كبير در شش جلد تأليف كرد و بعدا آن را در دو جلد مختصر كرد . نسخهء نفيس هر دو كتاب كه به « آستان و الا » پيشكش شده و نيز متنهاى پاكنويس نشدهء آن موجود است . به نظر بعضى از مؤلّفان ترك اين كتاب ترجمهء دستكارى شدهء يك كتاب لاتينى است . بابينگر معلوم داشته كه كتاب مورد نظر عنوان نصرة الاسلام و السرور فى تحرير اطلس مينور دارد و منبع آن اطلس بزرگ بلو ، علامهء هلندى ( 1571 - 1638 ) ، بوده كه در اروپاى آن روزگار رواج بسيار داشته است . اين فرض قابل قبول است بخصوص كه سفير هلند به سال 1668 ، نسخه‌اى از چاپ لاتينى كتاب را به سلطان عثمانى هديه كرد . بنا بر اين حق داريم ابن بهرام را به وصف جغرافىشناسان معتبر و همانند حاجى خليفه بدانيم كه محتملا در اين عرصه به دنبال وى گام مىزده است . 202 مثال رشتهء محكمى كه همهء مناطق امپراتورى را در موضوع جغرافيا به هم پيوسته بود ، مؤلفى است كه در جغرافياى اقليمى و خطط ، هر دو ، كار كرده است . وى صفى الدّين عيسى قادرى ، يكى از مردان بزرگ طايفهء نقشبندى ، است . اصلش از مندلى ايران است و به سال 1666 / 1077 ه . كتابى به زبان تركى تأليف كرد كه عنوان جامع الأنوار فى مناقب الأخيار دارد و تاريخ اولياء و پارسايان مدفون در بغداد و حومه را شرح مىدهد . و شخص مؤلّف به سال 1681 / 1092 ه . آن را تكميل كرد . 203 مؤلّف دربارهء تاريخ دورانهاى سلف بر مؤلّفان مشهور چون ابن خلكان و بخصوص دو نويسندهء فارسى زبان ، جامى و ميرخواند ، تكيه داشته ولى نسبت به دورانهاى بعد يك منبع درجهء اوّل جغرافياى اقليمى و نژادنگارى است و اين قضيّه از تحقيقات دو خاورشناس فرانسوى ، يوار و ماسينيون ، دربارهء بغداد روشن مىشود كه از مطالب كتاب استفادهء بسيار كرده‌اند . كتاب صفى الدّين توجّه دانشوران عرب بغداد را جلب كرد و در قرن نوزدهم يكى از افراد خاندان معروف آلوسى ، كه تعدادى دانشمند داشته ، آن را به عربى ترجمه كرد .\r\nآثار تاريخى مؤلّفان ترك در قرن هفدهم مطالب جغرافيايى بسيار دارد ؛ و اين عجب نيست و به دورانهاى مختلف ادبى باب بوده و ضمن همين گفت و گو از موارد مختلف آن ياد كرديم . در اينجا فقط از دو نمونه ياد مىكنيم : يكى كتاب معروف حسين هزار فنّ مورّخ است 204 با عنوان تلخيص البيان فى قوانين آل عثمان كه بهترين نسخهء آن مورّخ به سال 1669 / 1080 ه . در مؤسّسهء مطالعات شرقى هست . 205 كتاب سيزده فصل دارد و يك گفت و گوى كلّى از قوانين معتبر و نظامات دولتى دوران سلطان محمّد چهارم است و بعضى از فصول آن تماما متعلق به جغرافياست . مثلا فصل دوّم از بناى قسطنطنيه ، آثار اشراف بيزانس ، ابنيهء دوران\r\n\r\n","description":"","footnote":"","page_name":" 509 ","page_number":523},
  {"content":"\r\n\r\nعثمانى ، و وصف قصر سلطانى و گنجينه‌هاى سلاطين آل عثمان سخن دارد ، بعضى فصول از ماليات و ادارهء اراضى و تحليل صورتهاى مختلف آن گفت و گو مىكند . فصل بيستم به معدن و دريانوردى و نواحى بعضى شهرها اختصاص دارد . مختصرنامه‌هاى ادارى و ديوانى دوران مماليك چون كتاب خليل ظاهرى كه از آن گفت و گو داشتيم به كتاب هزار فنّ بسيار شبيه است و اين كتاب نيز همانند آن از لحاظ جغرافياى سياسى و مخصوصا جغرافياى اجتماعى و اقتصادى اهميت بسيار دارد .\r\nنمونهء ديگر ، منجّم باشى مورّخ ( متوفّى به سال 1702 / 1113 ه . ) است كه كتاب وى با وطن شوروى ما رابطهء مستقيم دارد . وى ترك زاده‌اى از سالونيك بود و چنان كه از نامش پيداست مدّتى منجّم باشى دربار بود ، ولى سالهاى آخر زندگانى را كه مغضوب بود در مكّه و مدينه به سر برد . كتاب اساسى وى جامع الدول به زبان عربى است ولى از منابع عربى و فارسى و تركى مايه دارد . كتاب از تاريخ پيش از سال 1672 / 1083 ه . سخن مىكند و ، پس از وفات مؤلّف ، در سالهاى 1720 - 1730 / 1132 - 1142 ه . با عنوان صحائف الأخبار به تركى ترجمه شد و به سال 1868 / 1285 ه . در سه جلد و جمعا در هزار و دويست صفحه به چاپ رسيد . 206 همين اواخر احمد زكى وليدى با توجّه به نسخهء عربى استانبول معلوم داشت كه منجّم باشى بر كتاب دربندنامه تكيه دارد كه به زبان عربى تأليف شده و موضوع آن تاريخ باب الابواب و ماوراى قفقاز است . 207 اگر در نظر داشته باشيم كه بار تولد ، مورّخ بزرگ ما ، وجود متن عربى كتاب را مطلقا انكار مىكند ، اين نظر اهميت خاص پيدا مىكند . 208 ظاهرا تحقيقى كه بنا بود زكى وليد در اين زمينه به قلم آرد تا هنگام نوشتن اين سطور انتشار نيافته است .\r\nبا وجود اين دو نمونه انكار نمىتوان كرد كه مكتب عربى و اسلامى پس از حاجى خليفه و اوليا چلبى در ميان تركان عثمانى رو به افول رفت و نفوذ نوشته‌هاى اروپايى فزونى گرفت تا آنجا كه گاه مؤلّفات اصيل را به صف دوّم راند . 209 فقط رشتهء تاريخ مقاومت كرد ، زيرا با نظام دولت ارتباط داشت ؛ و نشان قضيّه را در مورّخان رسمى دربار مىتوان ديد كه تا وقتى نظام پوسيدهء حكومت عثمانى به‌پا بود ، يعنى تقريبا تا انقلاب « تركيهء جوان » در اين مقام باقى بودند . لازم نيست بگوييم كه غالب اين مورّخان به تقليد از نمونه‌هاى قديم بس مىكردند ، 210 ولى پيشرفتهاى اروپا در رشته‌هاى معنوى و مادى تمدّن توجّه عثمانيان را جلب كرد و آثار اروپا ، به دوران تلاش براى تجديد افتخارات قديم در سلطنت احمد سوّم و وزيرش ، ابراهيم پاشاى داماد - كه بعضيها آن را « تجديد قديم در لباس جديد » عنوان مىدادند - به نزد تركان زمينه‌اى مناسب يافت . يكى از نشانه‌هاى اين جنبش حركت تجددى ايجاد چاپخانه با حروف عربى بود كه به سال 1729 / 1141 ه . انجام گرفت . 211 به همين جهت حق داريم\r\n\r\n","description":"","footnote":"","page_name":" 510 ","page_number":524},
  {"content":"\r\n\r\nبگوييم كه مهمترين پديدهء قرن هجدهم در قلمرو نوشته‌هاى جغرافيايى ترك ، مؤلّفات و مؤلّفان مختلف نبودند بلكه ايجاد چاپخانه بود كه تقريبا از همان وهلهء اوّل به نشر و ترويج تعدادى از مهمترين آثار جغرافيايى كهنه و نو پرداخت .\r\nميلاد اين انديشه و به عمل در آمدن آن با نام ابراهيم متفرّقه ( حدود سال 1674 - 1747 ه . ) ارتباط نزديك دارد . 212 اصل او از مجارستان بود و در كودكى براى كشيشى آماده مىشد ولى از سال 1693 به اسارت تركان درآمد و مسلمان شد ، و به سبب علاقه به مطالعات تاريخى و جغرافيايى و استعداد فطرى در كار سازمانگرى به صف مردان بزرگ و فعال علم و ادب دولت عثمانى درآمد . 213 تاريخ بنياد چاپ در قلمرو عثمانى به كمك چند تحقيق جدى كه به دوران حاضر انجام شده كاملا روشن است . اوضاع آن روزگار معلوم مىدارد كه چرا از شرايط اجازهء ورود ماشين چاپ اين بود كه هيچ گونه كتابى مربوط به قرآن و حديث چاپ نكند . و اين براى علوم دنيوى بخصوص تاريخ و جغرافيا كه ابراهيم متفرّقه بدان توجّه داشت موهبتى بزرگ بود ؛ 214 تا آنجا كه از هفده تأليف چاپ شده در مطبعهء وى كه جمعا بيست و سه جلد بود هفت كتاب به موضوعات جغرافيايى تعلق داشت . چاپخانه در سال اوّل ( 1729 / 1141 ه . ) تحفة الكبار حاجى خليفه را چاپ كرد 215 و به سال بعد ( 1729 / 1142 ه . ) ترجمهء تركى يك كتاب لاتينى تأليف كروزينسكى ، علامهء يسوعى كه مدتها در ايران مىزيسته بود ، به عنوان ترجمهء تاريخ سيّاح به چاپ رسيد . اين كتاب از جنگ افغان و سقوط دولت صفوى سخن داشت . 216 با توجّه به روابط ايران و عثمانى در آن روزگار اين قضيّه مورد توجّه محافل رسمى عثمانى بود . به علاوه ، مطالب جغرافيايى و تاريخى كتابى بىاهميت نبود . به سال 1730 / 1142 ه .\r\nتاريخ الهند الغربى درآمد 217 و در اثناى دو سال پس از آن رساله‌اى مختصر در سى و شش صفحه با قطع بزرگ از ابراهيم متفرّقه با عنوان فيوضات مغناطيسيه چاپ شد . نسخه دو تصوير نقاشى شده دارد كه « گلباد مغناطيسى » را نشان مىدهد و تاكنون منبع رساله كشف نشده است .\r\nبه نظر سليوس ، مؤلّف مطالب خويش را از يك كتاب عربى گرفته است ؛ ولى مقدّمهء كتاب از « كتابهاى لاتينى » سخن مىكند . 218 شايد بزرگترين خدمت چاپخانه انتشار كتاب جهان‌نماى حاجى خليفه بود كه به سال 1732 / 1145 ه . صورت گرفت . 219 آخرين كتاب از سلسلهء جغرافيايى تأليف يك دانشمند اهل بوسنى به نام عمر بود با عنوان احوال غزوات در ديار بوسنه كه به سال 1741 / 1154 ه . چاپ شد 220 كه حكايتى دلپذير است با سبكى جاندار و روان 221 از زبان حكيم اوغلو على پاشا دربارهء حوادثى كه از سال 1736 / 1149 ه . تا مارس 1739 / 1152 ه .\r\nدر اثناى جنگ با اتريش در بوسنى رخ داده است . مؤلّف معاصر حوادث مذكور بوده و در آن شركت داشته است . حكايت جالب و مهم وى به آلمانى ( 1789 ) و انگليسى ( 1830 ) نيز ترجمه\r\n\r\n","description":"","footnote":"","page_name":" 511 ","page_number":525},
  {"content":"\r\n\r\nشد . از اينجا معلوم مىشود كه چاپخانه ، هم به ترويج مؤلّفات بزرگ قديم و هم به مطالب معاصر توجّه داشته و خدمات آن در زمينهء تاريخ كمتر از نوشته‌هاى جغرافى نبوده است . كافى است كه تقويم التواريخ حاجى خليفه ( 1733 / 1146 ه . ) 222 و نيز چاپ اساسى تاريخهاى بزرگ آل عثمان ( 1734 - 1741 / 1147 - 1153 ه . ) را يادآورى كنيم . 223 متأسّفانه فعاليّت چاپخانه از سال 1742 / 1155 ه . ، پس از انتشار فرهنگ بزرگ تركى فارسى شعورى ، متوقّف ماند 224 و علل آن بر ما روشن نيست .\r\nنبايد از ياد ببريم كه ابراهيم متفرّقه در زمينهء جغرافيا چند نقشهء متفرق نيز چاپ كرد ، كه تعيين وقت دقيق آن ميسّر نيست . جالب آنكه رسم كنندگان نقشه‌ها هر دو ريشهء شرقى داشته‌اند : يكيشان احمد كريمه‌اى بود و ديگرى يك ارمنى به نام مگرديج غلطوى . مسلّم است كه سه نقشهء باقيمانده ، با هدفهاى سياست عثمانى در آن روزگار ارتباط داشته است : يكى نقشهء ايران است و قسمتى از آناطولى و مقدارى ديگر از سرزمينهاى عثمانى ، دومى نقشهء درياى سياه است كه بندرها و پاره‌اى سرزمينهاى دو قارّه اروپا و آسيا را نشان مىدهد ، 225 و سومى مربوط به مصر است . معلوم است كه اين نقشه‌ها با نقشه‌هاى كتاب جهان‌نما كه بعضا براى انتشار جدا آماده شده ارتباط ندارد ، و اين قضيّه وادارمان مىكند كه بار ديگر موضوع نقشه‌هاى كتاب حاجى خليفه را مطرح كنيم زيرا مسلما نقشه‌هاى مذكور با فعاليّت ابراهيم متفرّقه ارتباط روشن دارد و مربوط به حاجى خليفه نيست . و بجز اين ، همهء مسائل ديگر بايد براى تحقيق معوّق بماند .\r\nنسخه‌هاى اين چاپ بسيار كمياب است و كميابتر از آن نسخه‌هايى است كه مجموعهء كامل نقشه‌ها را ، كه شمار آن به چهل و چهار مىرسد ، همراه داشته باشد . نقشه‌ها شماره ندارد ، از اين‌رو مطالعه دربارهء آن مشكل است . به علاوه ، از خطاى صحّاف ، نقشه‌ها در جاهايى كه بايد چسبانده نشده است . در نسخه مؤسّسهء مطالعات شرقى وابسته به آكادمى علوم شوروى ، فرن خاورشناس ، نقشه‌ها را شماره زده و طبق آن چهل نقشه يا به تعبير روشنتر سى و نه نقشه وجود دارد ، 226 زيرا فرن شماره چهار و پنج را به طومار نقشهء جهان داده است . مقدّمه تعدادى نقشه و طرح و جدول دارد . پس از آن نقشه‌ها تا آخر كتاب يكى پس از ديگرى مىرسد به اين ترتيب :\r\n1 - دايرهء آسمانى ( مقابل عنوان كتاب ) ، 2 - نمونهء اشكال هندسى ( ص 8 ) ، 3 - نقشه‌هايى كه كرويت زمين را توضيح مىدهند ، ( ص 19 ) ، 4 و 5 - جهان به نظر بطلميوس ( ص 21 ) ، 6 - يك نقشهء ديگر جهان ( صفحه 25 ) ، 7 - نقشهء آسمان ( ص 27 ) ، 8 - قبه‌هاى آسمان به نظر بطلميوس ( ص 33 ) ، 9 - تقسيم خشكى و آب ( ص 49 ) ، 10 - ربع مسكون و فهرست اقليمها ( ص 51 ) ، 11 - فهرست اقليمها و مسافتها ( ص 57 ) ،\r\n\r\n","description":"","footnote":"","page_name":" 512 ","page_number":526},
  {"content":"\r\n\r\n12 - وردة الرياح ( گلباد ) ( ص 59 ) ، 13 - قطب نما ( ص 65 ) ، 14 - نيمكره ( ص 71 ) ، 15 - درياى مديترانه و درياى سياه ( ص 75 ) ، 16 - درياى آدرياتيك ( ص 77 ) ، 17 - سواحل تركيه بر مديترانه ( همان صفحه ) ، 18 - نقشهء مسطح نيمكره ( ص 91 ) ، 19 - اروپا ( ص 99 ) ، 20 - افريقا ( ص 101 ) ، 21 - آسيا ( ص 103 ) ، 22 - امريكا ( ص 113 ) ، 23 - دو قطب شمال و جنوب ( ص 119 ) ، 24 - ژاپن ( ص 125 ) ، 25 - گينه ( همان صفحه ) ، 26 - جزاير هند و چين ( ص 131 ) ، 27 - يك نقشهء ديگر از هند و چين ، 28 - نقشهء جزاير مولوك ( ص 135 ) ، 29 - سوماترا ( ص 143 ) ، 30 - مجمع الجزاير مالايا و جزاير فيليپين ( ص 145 ) ، 31 - چين ( ص 153 ) ، 32 - ممالك دشت كبير ، سيبريه ، و آسياى ميانه ( ص 165 ) ، 33 - هند ( ص 193 ) ، 34 - ايران به دوران صفويه ( ص 289 ) ، 35 - ما وراء النهر ( ص 327 ) ، 36 - قفقاز ( ص 431 ) ، 37 - جزيرة العرب ( ص 484 ) ، 38 - آذربايجان ( ص 487 ) ، 39 - آسياى صغير ( ص 629 ) ، و بالأخره 40 - بوسفور « خليج قسطنطنيه » ( ص 671 ) .\r\nهمهء اين نقشه‌ها ريشهء اروپايى دارد ، فقط نامهاى جغرافيايى آن تركى و بعضا در خور ملاحظه است . مثلا نقشهء جهان ( شمارهء 6 ، صفحه 25 ) كه بر طومارى رسم شده به خلاف ديگر نقشه‌ها بجز عنوان تركى نام عربى نيز دارد ، به علاوه ، تاريخى نيز به عربى دارد كه متن آن چنين است : « رسمت و طبعت هذه الصورة المرغوبه بدار الطباعة العامرة فى البلدة الطيبة قسطنطنية سنة اثنا و اربعين و مائة و الف » ، و زير اين عبارت باز هم به عربى چنين امضا شده : « على يد الحقير ابراهيم الجغرافى من متفرقگان درگاه عالى » . اگر منظور از ذكر آن تاريخ ، كه در واقع سه سال پيش از تاريخ چاپ است ، اشاره بدين نكته باشد كه تهيهء مقدمات چاپ وقت بسيار گرفته ، ولى وضع اين امضا نشان مىدهد كه نقشه مستقل است و به احتمال قوى جدا انتشار يافته و بعد به جهان‌نما ملحق شده است . نقشهء « قطب نما » ( شمارهء 13 ، صفحهء 65 ) به تحقيق مربوط به كتاب فيوضات مغناطيسيه ابراهيم متفرّقه است كه يك سال پيش از آن و به سال 1732 / 1144 ه .\r\nمنتشر شده و پيداست كه در دو جا به كار رفته است .\r\nعبارت « على يد الحقير ابراهيم » ( - به دست ابراهيم . . . ) را كه در فقرهء سابق آمده نبايد به معنى دقيق آن گرفت كه وى شخصا آن را كشيده است ، زيرا دستياران وى دو نقشه كش يا نقاش مشهور بوده‌اند كه همين پيش نام آنها را ياد كرديم ، و يازده نقشه ، يعنى : اوّل ، سوّم ، هشتم ، دهم ، يازدهم ، چهاردهم ، بيست و پنجم ، بيست و هشتم ، سى و چهارم ، سى و ششم ، و سى و هفتم ، به امضاى احمد كريمه است و هفت نقشه ، يعنى هفتم ، دوازدهم ، هفدهم ، سى و دوّم ، سى و سوّم ، سى و پنجم ، و سى و نهم ، با امضاى مگرديج . و اين نام در نقشه هفتم و\r\n\r\n","description":"","footnote":"","page_name":" 513 ","page_number":527},
  {"content":"\r\n\r\nدوازدهم مگرديج « غلطه » و در بقيهء نقشه‌ها مگرديج « غلطوى » آمده است و در هر دو مورد كلمه « عمل » به كار رفته است كه البتّه تعيين معنى دقيق كلمه ميسّر نيست . در نقشهء شمارهء 39 ( ص 629 ) پهلوى امضاى معمولى ( عمل مگرديج غلطوى ) ، امضاى ديگرى هست به اين مضمون « رسمه ابراهيم طوپخانوى » كه معلوم مىشود دو نفر اوّل نقاش بوده‌اند 227 و اين آخرى نقشه‌كش بوده است . بر نقشه‌هاى آخرى كه از آسياى صغير و بوسفور است ( شمارهء 39 و 40 ، صفحهء 629 و 671 ) ناگهان و به خلاف انتظار ، مكتب قديم نمودار مىشود و جنوب بالاى نقشه است ؛ كه معلوم مىدارد ابراهيم در اين مورد بر منابع ديگرى تكيه داشته است . همهء اين مسائل محتاج تحقيق است و نشان مىدهد كه هنوز دربارهء كتاب جهان‌نما و چاپ ابراهيم متفرّقه و نقشه‌هاى متعدّد آن به صورت عالمانه و جدى مطالعه نشده است .\r\nاز آنچه گفتيم معلوم شد كه ابراهيم متفرّقه تنها يك چاپخانه‌دار بزرگ نبوده بلكه جغرافى شناسى مبرز همسنگ جغرافى شناسان اروپاى آن عصر بوده است و اين قضيّه از كوشش عالمانهء وى در كار چاپ جهان‌نما و افزودن تعليقات نمايان است ؛ كه ضمن آن اطلاعاتى گرانقدر از جغرافيا و كيهان نگارى ملل اروپا و خلاصه‌اى كلّى از تاريخ كيهان نگارى از روى منابع اروپايى به دست مىدهد كه نخستين قدم براى آشنا ساختن خوانندهء ترك است با تصوير جهان از نظر جغرافى شناسان و منجمان بزرگ چون بطلميوس ، كوپرنيك ، و تيكوبراهه . 228 از دوران پس از توقف كار چاپخانه ، اين حادثه از سرگذشت ابراهيم متفرّقه جالب است كه به سال 1743 / 1156 ه .\r\nباب عالى او را به داغستان فرستاد تا احمد خان اوسمى را به امارت قيتاق نصب كند . 229 بنياد چاپ در دولت عثمانى ، كه در تاريخ فرهنگ نوين تركيه سرآغاز دورانى تازه بود ، در اروپاى آن روزگار و محافل علمى انعكاس داشت و پيش از اينكه كتابى چاپ شود خبر ايجاد چاپخانه در روزنامه‌ها نمودار شد و سپس چاپ هر كتابى مانند حادثه‌اى مهم تلقى مىشد و بيشتر كتابهاى قابل ملاحظه بتفصيل مورد تحليل قرار مىگرفت و يا به لاتينى يا به يكى از زبانهاى تازهء اروپايى برمىگشت . به سال 1751 سلسيوس در ضمن تاريخ كتابخانهء استكهلم همهء نشريات چاپخانه را تحليل كرد . 230 از آن تاريخ به بعد پيوسته رسائل و تحقيقات دربارهء چاپخانه و گاه سرگذشت بنيانگذاران انتشار يافته تا به روزگار ما كه تحقيق فشرده بابينگر ( 1919 ) سرگل آن شده است .\r\nروسيه در آن روزگار از اين جنبشهاى فرهنگى تازه در قلمرو عثمانى خبر نداشت ، با وجود اين ، نام ابراهيم در اينجا مجهول نبود ، زيرا به دوران امپراتريس كاترين دو تا از كتابهاى چاپ وى كه مربوط به جغرافيا يا مؤلّفات مورد بحث ما نبود به روسى ترجمه شده بود . و جالب آنكه هر دو ترجمه به سال 1777 ، و محتملا در نتيجهء جنگى كه در همان اواخر ميان دو دولت\r\n\r\n","description":"","footnote":"","page_name":" 514 ","page_number":528},
  {"content":"\r\n\r\nبه پا بود و به صلح كوچوك قينارچى ( 1774 ) خاتمه يافت ، منتشر شد . كتاب اوّل در ترجمهء روسى اين عنوان داشت : « شرح تاكتيك يا فن فرماندهى سپاه ، نشر و چاپ قسطنطنيه ، به زبان تركى ، به وسيلهء ابراهيم افندى متفرّقه و ترجمه به روسى به وسيلهء الكسى لواشوويج ، سن پترزبورگ 1777 » . 231 عنوان نشان مىدهد كه مأخذ آن يك متن فرانسه است كه به سال 1769 در وين انتشار يافته است . ترجمهء فرانسه نيز از روى يك رسالهء تركى انجام شده كه به سال 1732 / 1144 ه . در چاپخانه ابراهيم متفرّقه با عنوان اصول الحكم فى نظام الأمم چاپ شده و مؤلّف آن بارون بونوان ( 1675 - 1747 ) بوده كه مسلمان شده و نام احمد پاشا گرفته و در آن هنگام فرمانده توپخانهء عثمانى بوده است . 232 ملاحظات خاصّ نظامى سبب شده كه رسالهء نخست به فرانسه و پس از آن به آلمانى و بعد به روسى ترجمه شود .\r\nاثر دوّم از مطبوعات ابراهيم متفرّقه كه به كشور روسيه راه يافت ، گرامر تركى بود به قلم هولدرمان ، كه به سال 1730 در قسطنطنيه چاپ شده بود و نخستين كتاب فرانسه بود كه با حروف سربى در آنجا چاپ مىشد . چاپ اين كتاب به منظور رفع نياز « فرنگان » مقيم عثمانى انجام گرفت . اختلافى كه پيرامون شخصيّت مؤلّف وجود داشت از ميان برخاسته و معلوم شده كه هولدرمان مبلغ يسوعى ( 1694 - 1730 ) اهل استراسبورگ بوده و كتاب خود را از روى گرامر معروف ، تأليف مينينسكى ( 1623 - 1698 ) ، گرفته است . مؤلّف سه ماه پس از چاپ كتاب درگذشت و كتاب از طرف مطبوعات علمى با هيجان و شور استقبال شد 233 و بتقريب در يك وقت دو ترجمه روسى از آن انتشار يافت : 234 يكى به وسيلهء آكادمى علوم به سال 1776 و ديگرى به سال 1777 به مناسبت آغاز تدريس زبان تاتارى در دانشگاه مسكو . ترجمهء اخير را يك دانشجو به نام گابليتسل كرده بود و فقط مقدّمه و عنوان آن با ترجمهء قبلى تفاوت دارد و شايد همان ترجمه در قالبى تازه است . نكتهء جالب ديگر آنكه گرامرهولدرمان نخستين كتاب فرانسه بود كه در عثمانى با حروف فرانسه ، ساخت محل ، چاپ مىشد و ترجمهء روسى آن نيز نخستين كتابى بود كه در چاپ آن حروف جداى سربى به كار مىرفت نه گراوور .\r\nخوانندگان روسى به دوران كاترين مىتوانستند از روى نشريات چاپخانهء ابراهيم متفرّقه انديشه‌اى عمومى از فعاليّت او پيدا كنند . كتاب خواندنيهايى براى ذوق و ذهن و شعور كه به سال 1791 انتشار يافت 235 منتخباتى از ادب تركى است كه از كتاب ادب تركى تودرينى چاپ و نيز به سال 1787 گرفته شده است . 236 پدر توديرينى ( 1728 - 1799 ) پنج سال در قسطنطنيه اقامت داشت ( 1781 - 1786 ) و كتابى در سه جلد دربارهء تاريخ ادب عثمانى نوشته و همهء گوشه‌هاى فرهنگ ترك را توضيح داد . كتاب نسبت به آن دوران در زمينهء خود يك اثر اساسى بود و خيلى زود به فرانسه ( 1789 ) و آلمانى ( 1790 ) ترجمه شد . 237 مؤلّف در كتاب خويش چاپهاى\r\n\r\n","description":"","footnote":"","page_name":" 515 ","page_number":529},
  {"content":"\r\n\r\nتركى را بسيار اهميت مىدهد . 238 از اين ملاحظات توان دانست كه روسيان علاقه‌مند به معرفت نه فقط نام ابراهيم متفرّقه بلكه نشريات معتبر و فعاليّت جغرافيايى او را نيز مىشناخته‌اند .\r\nفعاليّت اين شخص كه براى ايجاد صنعت چاپ در دولت عثمانى و رواج اطّلاعات جغرافيايى ميان مردم آن ، كه مهمترين پديدهء تاريخ نوشته‌هاى جغرافيايى ترك در قرن هجدهم بود ، بسيار كوشيد نبايد كوششهاى ديگرى از نوشته‌هاى اين دوران را ، كه به هر حال فقير نبود ، از نظر ما دور بدارد . البتّه نمونه‌هاى تازه و بىسابقه‌اى به وجود نيامد ، امّا نمونه‌هاى سابق فرم گرفته و بعضا اهميت و رواج خاص يافته بود . تا همين نزديكيها گزارشهاى نقشه‌بردارى و منطقه‌اى طبق مكتب قديم از بلاد مختلف عثمانى انتشار مىيافت ، امّا نمونه‌اى كه رواج فراوان يافت سفرنامه‌هاى متنوع بود . بجز ترجمه‌هايى كه انگيزه‌هاى شخصى داشت و سفرها كه غالبا در جهت مشرق بود ، گروه حاجيان ترك پيوسته بيشتر مىشد و اين در نوشته‌هاى گونه‌گون انعكاس مىيافت . رشتهء سفارتنامه‌ها ، يعنى گزارش سفارتهاى اعزامى باب عالى سوى دولتهاى بيگانه ، نيز بود . فعاليّت سياسى دولت عثمانى در آن دوران روابط نيرومندى با تعدادى از دولتهاى شرق و غرب پديد آورده بود ، ولى آثارى كه در اين زمينه تدوين مىشد مربوط به دولتهاى اروپا بود كه براى تركان اهميت و تازگى داشت . به كمك « سفارتنامه » ها ، كه پيوسته و به صورتهاى گونه‌گون انتشار يافته ، اكنون گزارشهاى متعدّد از مناطق مختلف داريم كه بعضى چون لهستان و روسيه اهميت خاص دارد . نوشته‌هاى مترجم ، يعنى ترجمهء آثار جغرافيايى اروپا و قالبريزى آن به اقتضاى سليقهء خوانندهء ترك در قرن هجدهم / دوازدهم ه . به صورتى چشمگير فزونى مىگرفت 239 به طورى كه از همه رشته‌هاى معروف نمونه‌هاى جالبى به وجود آمد .\r\nاز نظر ما در رشتهء اقليم شناسى و جغرافياى تاريخى ، كتاب حديقة الجوامع حسين بن اسماعيل ايوانسرايى ( متوفّى به سال 1786 / 1201 ه . ) اهميت درجهء اوّل دارد و هنوز هم به عنوان يك مختصرنامه ارزش آن محفوظ مانده است . وى در حومهء قسطنطنيه تولد يافت و نسبت از آنجا گرفت 240 و در اين كتاب گزارش همهء « جامع » ها و « مسجد » ها و « معبد » ها ، زاويه‌هاى درويشان ، مدرسه‌ها ، تكيه‌هاى مستمندان ، بيمارستانها ، و مقبره‌هاى معروف استانبول تا مناطق نزديك آن با ذكر نام و سرگذشت مؤسسان و بنيانگذاران آمده است . مؤسّسات مذكور به ترتيب حروف الفبا با ذكر تاريخ بنا تا سال 1770 / 1193 ه . ياد شده و در بعضى از موارد تا سال 1772 / 1195 ه . يعنى سال پايان نگارش كتاب ، اگر خاتمه را مأخذ قرار دهيم ، نيز ياد شده است . اين كتاب كه جزو رشتهء خطط قديم است از لحاظ تاريخ معمارى و هنر اهميت فوق العاده دارد ، بخصوص كه بسيارى از بناهاى موصوف آن بعدها از ميان رفته . نيز مطالب كتاب در زمينهء تاريخ اجتماعى و اقتصادى به اهميت كم از اين نيست . به علاوه ، كتاب\r\n\r\n","description":"","footnote":"","page_name":" 516 ","page_number":530},
  {"content":"\r\n\r\nدربارهء مسائل جغرافياى تاريخى موثّق و معتبر است . 241 تركان در قرن نوزدهم ارزش آن را بدانستند و مختصرها و تكمله‌هاى كتاب مكرّر شد و مؤلفاتى از همين رشته پديد آمد كه بعضى تقليد صرف بود . 242 معروفترين تكملهء كتاب از على ساطع افندى ( متوفّى به سال 1842 / 1258 ه . ) است كه محلات استانبول را خوب مىشناخته و مطالب كتاب را تا به سال 1837 / 1253 ه .\r\nرسانيده است . اين نسخهء دستكارى شده به سال 1864 / 1281 ه . در دو جلد به چاپ رسيد .\r\nتكملهء ديگرى نيز هست كه هنوز چاپ نشده و تا به سال 1859 / 1276 ه . مىرسد . از اينجا معلوم مىشود كه رشتهء قديم « خطط » تا دوران جديد ، نه تنها در محيط عربى بلكه در ميان تركان عثمانى ، نيز رونق داشته است .\r\nاين قضيّهء دربارهء سفرنامه‌ها نيز صادق است كه در قرن هجدهم بسيار فراوان شد و آن را به نمونه‌هاى مختلفى كه گفته‌ايم تقسيم مىتوان كرد . از ميان سفرنامه‌هاى مربوط به ايران فقط دوتا را ياد مىكنيم كه در حدود نيمهء آن قرن بوده است . مؤلّف سفرنامهء اوّل كه سرگذشت جالب زندگانى او را نيز منعكس مىكند ، نعمان ابو سهل صالح زاده است . 243 اصل وى از آناطولى شرقى بوده ولى مدّتى دراز به دربار منكلى كراى ، خان كريمه ، به سر كرد و در كافا ( فيودوسيا ) شغل قاضى عسكر يافت و پس از صلح بلگراد با اتريش به سال 1741 / 1154 ه .\r\nنمايندهء كميسيون تعيين سرحد شده پس از آن جزو اعضاى سفارت احمد پاشا كسريلى بود كه به سال 1747 / 1160 ه . به سوى نادرشاه رفت . هر سه مرحلهء زندگانى وى در سه مقاله كتاب تدبيرات پسنديده انعكاس يافته است . به دنبال مقدّمه ، مقالهء اوّل از سفرهاى وى در كريمه و اقامت به دربار منكلى كراى سخن دارد . دومى از فعاليّت وى در كميسيون سرحدّى اتريش و سومى ، پس از مقدّمه‌اى دربارهء حوادث پيش ، از سفر ايران كه تا همدان رفته گفت و گو مىكند .\r\nبه طورى كه مىبينيم آفاق سفر وى از لحاظ جغرافيايى به قدر كافى وسيع و متنوع بوده است .\r\nاين كتاب مطالب فراوان دارد و همه گوشه‌هاى آن جالب است ولى متأسّفانه هنوز چاپ نشده است .\r\nمصطفى رحمى ( متوفّى به سال 1751 / 1164 ه . ) ، يكى از همكاران وى در سفارت ايران ، نيز گزارشى از اين سفر آورده و از نظر ما از اين جهت اهميت دارد كه اصل وى از باغچه سراى كريمه بوده و در پايتخت به كار دبيرى پرداخته و سپس به عنوان مورّخ رسمى به اين سفارت پيوسته است . ولى كتاب سفارتنامهء ايران وى تاكنون مستقيما شناخته نيست . ظاهرا يادگار مولد وى در كتاب ديگرى به عنوان تاريخ تتار كه گويا با تاريخ خانات كريمه ارتباط دارد انعكاس يافته است . 244 چنان كه گفتيم جزو سفرنامه‌هاى اين دوران ، گزارش حجّ به ترتيب قديم در قلمرو\r\n\r\n","description":"","footnote":"","page_name":" 517 ","page_number":531},
  {"content":"\r\n\r\nعربى رونق خاص يافت . لازم نيست فهرستى از اين گزارشنامه‌ها بياوريم و بهتر است مانند موارد ديگر به يادآورى بعضى نمونه‌ها كه در محافل علمى معروفتر است يا نسبت به متون ديگر امتيازاتى دارد بس كنيم . مفصلتر از همه كتاب مناسك الحج محمّد اديب است كه به سال 1779 / 1193 ه . مربوط مىشود و به سال 1816 - 1817 / 1232 ه . در استانبول به چاپ رسيده و به وسيلهء بيانكى به طور ناقص به فرانسه ترجمه شده است ( 1825 ) . 245 امتياز كتاب از ديگر گزارشنامه‌هاى حجّ در اينجاست كه به وصف رسوم حجّ كه با تغييراتى ناچيز در مؤلّفات بسيار مكرّر شده بس نمىكند ، بلكه بتفصيل از سفر سخن مىكند و راهنماى دوستداران زيارت خانهء خدا تواند بود زيرا آثار راه را بخصوص آنچه با سرگذشت پيمبر ارتباط دارد 246 بيان مىكند .\r\nنفوذ منابع مكتوب را در كتاب مىتوان ديد ، زيرا معلوم شده كه بعضى از قسمتهاى آن بر جهان‌نما تكيه دارد . 247 رسائل با عنوان وصف طريق الحج فراوان است كه گزارش خشك و بىروح منزلهاى راه است ، 248 ولى گاهى اين گزارشها از لحاظ اقليم شناسى و تاريخ مكانهاى مورد بحث بىاهميت نيست ، ليكن در كتابهاى مختلف ، وصف يك‌جا مكرّر مىشود و تغيير قابل ملاحظه‌اى ندارد و چون مطالب با عجله به قلم آمده خطاهاى بسيار بدان راه يافته ، به علاوه ، قسمت مهمى از مطالب آن منقول از مؤلّفان سابق است . 249 در ميان اين گزارشها رسائلى را مىتوان يافت كه هدف ادبى دارد و مطالب آن ، بجز فايده و تعليم ، از لحاظ ادبى نيز بىارزش نيست . بهترين نمونهء اين نوع ، نوشتهء مؤلفى است كه اصل وى از اورفه ( رها ) بوده ، ولى مدتهاى دراز در حلب زيسته ، و پس از آن در استانبول مقام مهمّى يافته است . نام وى يوسف نابى ( متوفّى به سال 1712 / 1124 ه . ) است . 250 تعدادى مؤلّفات تاريخى دارد با اسلوبى خاص كه مخلوطى از شعر و نثر است . يك منظومهء تربيتى براى فرزند خود سروده كه وزنى پيچيده دارد و رواج بسيار يافته است . 251 همهء اين مؤلّفات به دوران وى و بعدا شهرت بسيار يافت و الگوى كار ديگران شد و مؤلّف عنوان « ملك الشعرا » گرفت . گزارش سفر حجاز وى به سال 1678 / 1089 ه . با عنوان تحفة الحرمين سبكى پر تكلّف دارد . سفر از اسكدار آغاز شده و از قونيه ، اورفه ، حلب ، دمشق ، و قدس گذشته است . تدوين كتاب حدود سال 1682 / 1093 ه . به سر رسيده و به سال 1849 / 1256 ه . در استانبول چاپ شده . مضمون كتاب سبكى با شكوه دارد ، امّا به گفتهء تشنر با سليقهء ما جور نيست 252 . اين قضيّه دربارهء گزارشهاى منظوم نيز صادق است كه مىتوان گفت غالبا از لحاظ مسائل اقليمى و جغرافيايى نيز ارزشى ندارد . 253 گزارش سفارتها ( سفارتنامه ) اگر به مقدار ، بيشتر از گزارشهاى حجّ نباشد با آن رقابت\r\n\r\n","description":"","footnote":"","page_name":" 518 ","page_number":532},
  {"content":"\r\n\r\nتواند كرد . به طور كلّى سفارتنامه‌ها مايهء امتياز اين دوران است و بلكه بر همه نوشته‌هاى جغرافيايى تركى در قرن هجدهم به اندازهء حاجى خليفه و اوليا چلبى بر قرن هفدهم اثر گذاشته است . تشنر از آن ميانه هجده اثر را مىشمارد 254 كه بابينگر آن را تا بيست و شش بالا برده 255 و در واقع بيشتر از اين است ، 256 و در آن ميانه تعداد بسيارى مستقيما با روسيه مربوط است . تعدادى از آنها سابقا يا اخيرا به زبانهاى اروپايى ترجمه يا مختصر شده و پاره‌اى نيز در نيمهء اوّل قرن پيش به لهستانى و روسى برگشته است .\r\nپيشاپيش سفارتهايى كه در نوشته‌ها اثر گذاشته ، سفارت محمّد پاشاست كه به سال 1665 / 1075 ه . به وين رفت . اين سفارت با جلال و ابهت انجام گرفت و يكصد و پنجاه كس جزو آن بودند كه ، چنان كه به موقع گفتيم ، اوليا چلبى نيز از آن جمله بود كه بعدا به تنهايى سفر خود را به اروپاى مركزى ادامه داد . گزارش اوليا چلبى از اين سفارت كه در جلد چهارم كتاب بزرگ وى آمده قديمترين سفارتنامهء مفصّل زبان تركى است . 257 در اين رشته رابطهء نوشته‌هاى تركى و عربى بسيار محكم بود و اين قضيّه مخصوصا در سفارت معروف محمّد سعيد به فرانسه كه سلطان احمد به سال 1720 - 1721 / 1132 - 1133 ه . به دربار لوئى پانزدهم فرستاده بود نمودار است . 258 ديدار وى از پاريس جلب توجّه كرد و در مطبوعات فرانسه ، و حتّى در رشتهء عكاسى ، انعكاسى نيرومند داشت . 259 از كتاب سفارتنامهء او دو متن مفصّل و مختصر به جاست و از نيمهء قرن هجدهم بارها به چاپ رسيده و بيشتر از يك بار به فرانسه ترجمه شده است . سفير مسير خود را از طولون تا پاريس و مناظر معروف پايتخت و پذيرايى شاه و احتراماتى را كه نسبت به او رعايت شده 260 با تفصيل ياد كرده ، از مجموع آن يك تابلوى هنرى و جاندار به وجود آمده كه براى تركان و اروپاييان ، هر دو جالب است . گزارش وى و بيشتر از همه تبليغات پسرش سعيد كه در اين سفر همراه بود ، از عوامل مؤثر ايجاد چاپخانه در تركيه بود . 261 درخور ملاحظه آنكه اين اثر مورد توجّه عربان شد و از متن عربى آن نسخه‌هاى مكرّر 262 و از جمله يكى در مؤسّسهء مطالعات شرقى جزو مجموعهء روسو موجود است . 263 تعيين رابطهء اين نسخه‌ها و رابطهء متن تركى و فرانسه و عربى با همديگر محتاج تحقيق است و بىگفت و گو تحقيقى از اين گونه بار ديگر رنگ تركيبى نوشته‌هاى جغرافيايى آن دوران را نشان خواهد داد .\r\nگفت و گو از سلسلهء سفارتهاى فرانسه را ، كه در طول قرن هجدهم استمرار داشت ، با سفارت عبد الرحيم محب كه به سال 1806 / 1220 ه . رخ داد ختم توانيم كرد . 264 هدف سفارت اين بود كه ضمن تقديم هدايايى به ناپلئون وى را به رعايت مصالح تركيه به هنگام عقد پيمان صلح با روسيه قانع كند . عبد الرحيم در اين كتاب مفصّل كه 361 ورق به قطع رحلى\r\n\r\n","description":"","footnote":"","page_name":" 519 ","page_number":533},
  {"content":"\r\n\r\nبزرگ است گزارشهاى خود را به صدر اعظم ، كه شش سال استمرار داشته ، به علاوه ، همه ملاحظات سفيران دول بيگانه دربارهء دولت عثمانى و مذاكرات با تالران و كنت روميانتسف و تولستوى را با خاطرات شخصى خود آورده ، و چيزى كه اهميت كتاب را افزون مىكند اين كه مؤلّف جوابها و تعليمات دولت خويش را نيز ياد كرده است . ولى متن مختصر ، فقط اوضاع داخلى فرانسه و چيزهاى معروف را ياد مىكند و با مقايسهء آن با گزارش محمّد سعيد كه به سال 1820 / 1132 ه . مربوط مىشود تغييرات رخ داده را توان دانست . مؤلّف به دقّت ملاحظه و آشنايى كامل با اصول رفتار ديپلماسى ، ممتاز است . اهميت گزارش وى از لحاظ جغرافيا ، به معنى وسيع ، مورد تأمل نيست ، زيرا تابلويى از سفر به دست مىدهد و در عين حال اوضاع جارى اروپا را در آن روزگار بدقت تحليل مىكند و اين ، بجز چيزهاى ديگر ، يكى از هدفهاى اساسى سفارت بوده است . 265 چون در صدد تحليل آثار پرمايه و پر مطلب هستيم ، شايد تذكار اين مطلب جالب باشد كه سفارتنامه‌هاى منظوم نيز به همان سبك و روش كه در گزارشهاى منظوم حجّ ديديم به وجود آمده است . بهترين نمونهء آن سفارتنامهء حاجى على آقازشتولى ( متوفّى به سال 1761 / 1174 ه . ) است كه از كلمهء منسوب معلوم مىشود از زشتوه ، يعنى شهرسستوواى بلغار ، بوده و به سال 1754 / 1168 ه . به لهستان فرستاده شده تا خبر به تخت نشستن سلطان عثمان سوّم را اعلام دارد . 266 در مؤلّفاتى از اين نوع ، شكل بر مضمون غالب است و بندرت مطالب جغرافيايى قابل ملاحظه دارد .\r\nدر اثناى اين قرنها لهستان و روسيه در فعاليّت سياسى تركه مقامى برجسته داشته و عجب نيست كه تعدادى سفارت با هدفهاى مختلف به اين دو كشور فرستاده شد كه گزارشهايى همانند از بعضى آنها به‌جا مانده كه گهگاه به طور كامل يا ناقص به زبان روسى يا لهستانى ترجمه شده است . دربارهء سفارتنامه‌هاى لهستان كمى گفت و گو مىكنيم زيرا نزديك است پردهء فراموشى بر آن كشيده شود . مطالعهء اين موضوع به همّت سنكوفسكى خاورشناس در نخستين دورهء فعاليّت علمى او انجام گرفت و از سال 1825 در جلد دوّم مجموعهء مقالات خويش به زبان لهستانى سه تا از اين سفارتنامه‌ها را با ترجمه‌اى مختصر از روى متن موجود در تاريخ احمد واصف افندى ( متوفّى به سال 1806 / 1221 ه . ) آورد . 267 مقدم بر همه از لحاظ زمانى درويش محمّد است كه به سال 1755 / 1168 ه . به عنوان سفير به روسيه رفت 268 تا به تخت نشستن سلطان تازه را اعلام دارد و ، بجز گزارش راه از استانبول تا پطرزبورگ ، استقبالى را كه در شهرها از او كرده‌اند و ملاقاتهايى را كه با مستشار بستوجف و معاون او داشته است بتفصيل ياد مىكند ، و گهگاه گزارش وى مطالب طنز آميز دارد . ملاحظات وى دربارهء كيف ، نووگورود ، بالماسكهء دربار امپراتورى ، بندر كرونشتات ، و قصر پترهوف كه بخصوص دربارهء آن دقيق\r\n\r\n","description":"","footnote":"","page_name":" 520 ","page_number":534},
  {"content":"\r\n\r\nشده ، جالب است . 269 به سال 1826 سنكوفسكى در مجموعهء آرشيو شمال گزارش وى را به روسى ترجمه كرد 270 و در همان موقع ترجمهء فرانسهء آن به قلم دوموره در مجلهء آسيايى فرانسه انتشار يافت . 271 سفارت محمّد آغا به لهستان به سال 1757 ، كه سنكوفسكى آن را نيز از روى تاريخ واصف به زبان لهستانى آورده ، از لحاظ زمانى به سفارت درويش محمّد نزديك است . 272 درخور ملاحظه آنكه بابينگر ضمن سخن از سفارتنامه‌ها دربارهء آن چيزى نمىگويد . 273 بىگفت و گو از سه مؤلفى كه سنكوفسكى خوانندگان لهستانى و بعد روسى را با آنها آشنا كرد ، احمد رسمى افندى ( متوفّى به سال 1783 / 1197 ه . ) از همه مهمتر است . وى سياستمدارى بزرگ و نويسنده‌اى زبردست بود 274 و زبان عربى را خوب مىدانست و مجموعهء مقامات و آثار ادبى ديگرى از وى به زبان مذكور به‌جاست . 275 به سال 1757 / 1171 ه .\r\nاحمد رسمى افندى به عنوان سفير سوى وين رفت . به سال 1763 / 1176 ه . براى وصول به دربار پادشاه پروس در برلن ، از لهستان گذشت و از ملاحظات خويش دربارهء سياست پروس و شهر برلن و مردمش و مطالب مربوط به سفر هلند گزارشى مفصّل به‌جا گذاشته است . در اثناى اقامت برلن به سال 1764 توخسن ، خاورشناس معروف مكلنبورگى و استاد فرن ، مكاتباتى به زبان عربى با وى داشت كه بعدها آن را جزو منتخبات عربى خود چاپ كرد ( 1792 ) . 276 خوانندگان اروپايى از روزگار هامر ( 1809 ) با اين دو سفارت آشنا بودند و نيز سنكوفسكى ترجمهء لهستانى سفارتنامهء دوّم را در همان مجموعه آورد 277 و سالها بعد ، شاگرد وى ، گريگوريف كه بعدا استاد اوّل تاريخ شرق در دانشگاه پطرزبورگ شد ، ترجمهء روسى آن را در مجلهء ماسكويتيانين انتشار داد ( 1855 ) و اثر مذكور در قرن نوزدهم همچنان در نوشته‌هاى اروپايى مورد توجّه بود . 278 به همّت سنكوفسكى ، خوانندگان روسى با اثر ديگرى از احمد رسمى افندى آشنا شدند كه با روسيه ارتباط مستقيم دارد و آن رسالهء خلاصة الاعتبار است كه نمودار هوش و درايت است و از نتايج جنگ روس و ترك ( 1769 - 1775 ) سخن دارد . اين اثر ، كه با طنزى تلخ آميخته ، سبكى تازه و نزديك به گفت و گوى روزانه دارد و نمونه‌اى از آثار معتبر كلاسيك ادب عثمانى به شمار است 279 و يك تابلوى جاندار از حوادث تاريخى دهساله رسم مىكند . ضمن كتاب بسيارى مطالب جغرافيايى هست كه با همان سبك طنزآميز به قلم آمده است . اولين ترجمهء كتاب به آلمانى به سال 1813 به وسيلهء ديتس ، خاورشناس معروف كه دربارهء شرق به گوته اطّلاعات مىداد و جزو نخستين ترك‌شناسان اروپا بود ، انتشار يافت . كتاب كه با سنكوفسكى رابطهء نزديك داشت نمىتوانست مورد توجّه او نشود و به سال 1842 با سبك جذاب و جادووش خود ترجمهء كامل و ، به تعبير درست‌تر ، دستكارى شدهء آن را در مجموعهء كتابخانهء خوانندگان خود منتشر كرد . اين ترجمه از روى دو نسخهء كتابخانه دانشگاه\r\n\r\n","description":"","footnote":"","page_name":" 521 ","page_number":535},
  {"content":"\r\n\r\nپطرزبورگ ، انجام گرفت كه اكنون اثرى از آن نيست . 280 به سال 1854 به مناسبت جنگ كريمه ترجمه از نو چاپ شد . بعدها ساوليف ، شاگرد سنكوفسكى ، آن را به ضميمهء ملاحظات خويش جزو مجموعهء مؤلّفات وى چاپ كرد 281 و بىگفت و گو اين ترجمه از بهترين آثار قلمى اين خاورشناس اديب به شمار است . كتاب احمد رسمى از لحاظ توضيح مطالب جغرافيايى نيز جالب است و به همين سبب در اين گفت و گو به دنبال سفارتنامهء برلن سطورى چند بدان اختصاص يافت .\r\nاين سه نمونه سفارتنامه كه به همّت سنكوفسكى به نوشته‌هاى روسى راه يافت ، همهء سفارتنامه‌هاى مربوط به روسيه نيست و دانشوران ترك‌شناس به حكم وظيفهء ملى بايد در اين رشته مطالعه كنند و گوشه‌هاى تاريك آن را به نور آرند . تقريبا همه سفارتنامه‌ها مربوط به قرن هجدهم است و از بعض آن جز وصفى كه در فهرستها آمده چيزى نمىدانيم و اگر بخواهيم به ترتيب زمانى از آن ياد كنيم اين نامها را مىآوريم : محمّد امين ( متوفّى به سال 1750 / 1163 ه . ) كه به سال 1738 / 1151 ه . به سفارت روسيه رفت ، 282 عثمان شهدى كه به سال 1757 / 1171 ه . دربار كاترين را بديد و گزارشى پرشور از پايتخت و تجليلى از شخصيّت بزرگان دولت به‌جا گذاشت ، 283 محمّد امين نحيفى كه گزارش سفارت عبد الكريم پاشا را كه به سال 1772 / 1185 ه . براى عقد پيمان صلح با روميانتسف به پطرزبورگ رفت به قلم آورده است ، 284 و نجاتى كه گزارشى از سفارت سه سال بعد ، يعنى سال 1775 / 1189 ه . به جا نهاده است . 285 سلسلهء اين جهانگردان با مصطفى راسخ ( متوفّى به سال 1803 / 1218 ه . ) خاتمه مىيابد كه باب عالى پس از صلح ياسى ( به سال 1790 / 1205 ه . ) او را به پايتخت روسيه فرستاد ( سال 1793 / 1207 ه . ) ، و او سال بعد به استانبول برگشت . اهميت گزارش وى از اين جهت است كه شخصيّت عدهء زيادى از رجال دربار روسيه را بر اساس تجربه شخصى تحليل مىكند 286 و دربارهء خود كشور نيز مطالبى دارد . بجز كسانى كه يادشان كرديم خبرگان مطالعات تركى بايد وضعيت يك كتاب روسى را روشن كنند كه عنوان آن چنين است : سفرنامه قره پولاد ترك كه منشى ويژهء سفير عثمانى در پروس بود . گويند اين كتاب را شخصى به نام يرميا شپينكوفسكى به سال 1782 از تركى ترجمه كرده است 287 و جالب آنكه در كتاب بابينگر نامى از آن نيست . 288 سلسلهء پيوستهء سفارتنامه‌ها كه حتّى پنج سال دنبالهء آن قطع نشد نشان مىدهد كه اين رشته در آن روزگار رواج بسيار داشته و نفوذ آن بر همهء نوشته‌هاى جغرافيايى ترك پابرجا بوده است . مطالعه دربارهء آثار اصيل جغرافيايى را كه از مكتب قديم شرقى مايه دارد با اين رشته به سر مىبريم ، زيرا تركان معرفتجوى از آغاز قرن هجدهم و بلكه از قرن جلوتر رو سوى اروپا داشتند و مانند پيش جنبش ترجمه رونق داشت و طبعا كتابهاى جغرافيايى نيز در آن ميان بود .\r\n\r\n","description":"","footnote":"","page_name":" 522 ","page_number":536},
  {"content":"\r\n\r\nبه ياد داريم كه به دوران پيش ترجمه‌هايى چون تاريخ الهند الغربى يا اطلس كوچك منتشر شده بود و اينك بجز كتب جغرافيايى عمومى بر اساس منابع اروپايى ترجمهء گزارشهايى دربارهء ممالك اروپايى و امريكايى نيز رواج يافت . 289 از جمله گزارشهاى مربوط به امريكا ، كتابى را كه در دههء چهارم قرن هجدهم با عنوان حديث نو انتشار يافته 290 ياد مىكنيم كه دربارهء آن از لحاظ كتابشناسى تحقيقاتى شده ، ولى رابطهء آن با ديگر كتابهاى اين رشته روشن نشده است 291 و به احتمال قوى با اطلس مركاتور ارتباط نزديك دارد و بعضى از مطالب آن از يك كتاب كيهان نگارى از نوع مؤلّفات مونستر گرفته شده است 292 و پندار انتساب آن را به حاجى خليفه باور نمىتوان كرد . 293 كتاب ديگرى هست كه بر انديشه‌اى گسترده و محتملا زير نفوذ جهان‌نما تكيه دارد و آن كتاب بسيار مفصّل فن نما جام جم از فن جغرافيا است كه به سال 1731 / 1144 ه . به وسيلهء يك ارمنى از مردم قيساريه ، به نام پتروبارونيان ، تدوين شده است 294 . اكنون معلوم است كه اين اثر ترجمه دستكارى شده كتاب الجغرافيا الملوكيه ، تأليف ژاك روب ( 1643 - 1721 ) ، است كه اوّل بار به سال 1678 در پاريس چاپ شده و بارونيان از چاپ چهارم آن كه در سال 1691 در لاهه منتشر شده استفاده كرده است . 295 جالب آنكه كتاب از تركهء كوليه ، سفير هلند در استانبول كه از سال 1668 مدتها در آن شهر مىزيسته و چنان كه از پيش ديديم به پيشرفت مطالب جغرافيايى در قلمرو عثمانى كمك مىكرده ، به دست مترجم ارمنى كه كارمند وى بوده رسيده است . 296 وى فقط فصول اوّل كتاب را كه مربوط به جغرافياى عمومى است ترجمه كرده كه به اصل بسيار نزديك است . 297 در پايان قرن هجدهم مرحله‌اى تازه در استفادهء تركان از دانش اروپايى آغاز شد و اين تا حدّى مربوط به تجديد فعاليّت چاپخانه در حدود سال 1784 / 1198 ه . بود . 298 نشانهء قضيّه عنوان نشريات چاپخانه است كه جغرافيا ضمن آن مقامى معتبر دارد . به عنوان مثال از ترجمهء تركى اطلس انگليسى فدن ياد مىكنيم كه به سال 1804 / 1219 ه . چاپ شده است . 299 تا آن موقع آثار جغرافيايى مستقل در نوشته‌هاى تركى به وجود نيامده بود ، و با وجود آنكه به يك روش علمى كامل ، به معناى دقيق كلمه ، نياز شديد داشتند ، نبايد از اين وضع تعجّب كرد . 300 روش جغرافيايى در نوشته‌هاى نوين ترك ، و بلكه در نوشته‌هاى اسلامى ، نفوذ كرد امّا افق جغرافيايى ، حتّى در ميان طبقات روشنفكر ، يكباره از آغاز قرن هفدهم دگرگون نشد و با وجود تغييراتى كه رخ داده بود در پاره‌اى موارد نظريّات قديم زنده و نيرومند بود .\r\nمثالى در اين باب مىآوريم كه مبالغه مىنمايد امّا صحّت آن در مدارك معاصر تأييد شده است . به سال 1769 وقتى امپراتريس كاترين به ناوگان خويش فرمان داد از پطرزبورگ\r\n\r\n","description":"","footnote":"","page_name":" 523 ","page_number":537},
  {"content":"\r\n\r\nسوى درياى اژه حركت كند ، تركان - با آنكه در لحظهء مناسب خبر يافته بودند - هيچ گونه اقدامى نكردند ، زيرا وزيران سلطان تا به سال 1770 نمىتوانستند باور كنند كه ناوگان روس مىتواند از درياى بالتيك وارد مديترانه شود . 301 وقتى اميرال اسپيريدوف با ناوگان خود در درياى اژه پيدا شد ، باب عالى به حكومت و نيز اعتراض كرد كه چرا به ناوگان روس اجازه عبور از درياى آدرياتيك داده است ، و به تأثير يك انديشهء كهن هنوز مىپنداشت كه ميان دو دريا خليجى هست . 302 به هر حال مطالب بسيار فراوان جغرافيايى كه در تعدادى از آثار معتبر وجود داشت خاصّ محقّقان اروپايى نبود ، بلكه دانشوران ترك و ديگر اقطار جهان اسلام مطالب قديم جغرافيايى را كه دربارهء سرزمينهايشان تدوين شده بود از ياد نبرده بودند و مىخواستند گزارشهاى تازهء خويش را بر تركهء قرون سلف بنياد كنند ، اين روش در اواخر قرن نوزدهم به وضعى چشمگير در تركيه رونق گرفت . به طورى كه مىتوانيم اين فصل را با يادآورى نمونه‌هايى از اين دوران نو به سر بريم .\r\nنخستين نكتهء قابل ملاحظه آنكه تناسب نمونه‌ها تا حدّى به هم خورده بود و بار ديگر فرهنگنامه‌هاى جغرافيايى به صف اوّل رفت ، روش ميراث قديم تكميل شد و در عين حال به تناسب اوضاع حاضر تعديل يافت ، و مايه‌هاى خوبى به نسبت فراوان در آن راه پيدا كرد و بارها مىشد كه ، زير نفوذ اروپا ، مطالب از قالب مرسوم بيرون مىرفت و فرهنگنامهء تاريخى - جغرافى ، دايرة المعارف عمومى مىشد . به عنوان مثال ، كوشش احمد رفعت يغلقچى زاده ( متوفّى به سال 1894 / 1312 ه . ) را ياد مىكنيم كه بجز يك كتاب مفصّل در تاريخ عمومى ، كه حوادث آن را تا به سال 1878 / 1295 ه . رسانيد و اهميتى نداشت ، يك فرهنگنامهء تاريخى هفت جلدى به عنوان لغت تاريخية و جغرافية به وجود آورد كه دو هزار و صد و بيست صفحه داشت و به سال 1882 - 1883 / 1299 - 1300 ه . در قسطنطنيه چاپ شد . به نظر بابينگر كتاب مرجعى است سودمند و مطالب بسيار دارد كه در منابع ديگر نيست و درخور توجّهى بيشتر از آن است كه تا كنون نسبت بدان شده است . 303 يك كتاب نسبتا متأخر از روزنامه‌نگار و اديب و فرهنگنامه نويس معروف آلبانيايى ، شمس الدّين سامى بيگ فراشرى ( 1850 - 1904 ) ، هست كه در مجامع روشنفكر تركيه و محافل دانشى شهرت فراوان يافت و از آن ستايش شايسته شد . 304 مؤلّف در يانينا تعليم گرفت ، امّا بيشتر زندگانى خويش را در قسطنطنيه به سر برد . البتّه بجز دو سال كه در طرابلس ، سيبريهء سلطان عبد الحميد ، در حال تبعيد بود . سامى بيگ در نوشته‌هاى تركى تأثير فراوان گذاشت ، ولى شهرت كامل و رواج فراوان به فرهنگنامه‌هاى او تعلّق داشت كه فرهنگنامهء بزرگ\r\n\r\n","description":"","footnote":"","page_name":" 524 ","page_number":538},
  {"content":"\r\n\r\nقاموس الأعلام از آن جمله بود كه يك دايرة المعارف تاريخى جغرافيايى است و از سال 1889 / 1306 ه . تا سال 1898 / 1316 ه . در شش جلد به چاپ رسيد كه هر جلد هشتصد صفحه دارد .\r\nمؤلّف مطالب خود را از منابع شرقى و غربى گرفته و از ميان منابع غربى ، كتب فرانسوى اهميت درجهء اوّل دارد . از اسلوب كتاب آشنايى مؤلّف با فرهنگ اروپايى معلوم مىشود و عجب نيست اگر دانشوران گاه فرهنگنامهء او رالاروس تركى عنوان مىدهند ، و هنوز هم در رشتهء خود مرجعى بهتر از آن نيست . 305 مؤلّفات ديگر نتوانست مزاحم كتاب سامى بيگ شود يا جاى آن را بگيرد ، ولى فرهنگنامه‌هاى ديگر به وجود آمد كه بيشتر جنبهء تخصّصى داشت . على جواد ، مؤلّف ترك ( متوفّى به سال 1913 / 1332 ه . ) و افسر بازنشسته كه همهء وقت خويش را به تأليف تاريخ و جغرافيا داده بود ، بجز تعدادى مؤلّفات جغرافيايى ، فرهنگنامه‌اى در چهار قسمت و يك هزار و دويست صفحه به عنوان ممالك عثمانينگ تاريخ و جغرافيا لغتى تأليف كرد كه از سال 1895 - 1899 / 1313 - 1317 ه . چاپ شد . نقشه‌هايى كه از شهرهاى و محلات هر شهر در اين كتاب هست و نشان نفوذ اروپا در اين گونه مؤلّفات است ، اهميت آن را افزون مىكند . 306 در واقع راه براى روشهاى تازه باز شد و عاقبت روشهاى قديم بكلّى از ميان رفت .\r\nبه عنوان مثال عبد الرحمن شرف ( 1853 - 1925 / 1269 - 1343 ه . ) را ياد مىكنيم . 307 وى آخرين مورّخ رسمى آل عثمان بود و تا هنگام سقوط دولتشان ( 1909 - 1918 ) اين عنوان را داشت و ، بجز اين مقام رسمى ، رئيس انجمن نوبنياد تاريخى عثمانى ( و بعدا تركيه ) و نخستين محرّر مجلهء آن بود كه نخستين شماره‌اش به سال 1910 انتشار يافت . روش تاريخى وى با گذشتگان تفاوت بسيار دارد و به روش تجربى متمايل است و كوشيده تا روش تحقيق اروپايى را ميان هموطنان خود رواج دهد و در كار انتشار نظريّات تازه در قلمرو آمار و جغرافيا كمك كرده است . در اين قلمرو اخير كه مورد علاقهء ماست انتشار مؤلّفات نسبتا زودرس از دههء نهم قرن گذشته آغاز شد كه اوّل همه كتاب مفصّل جغرافياى عمومى است در دو جلد كه به سال 1888 / 1306 ه . چاپ شد و تمايلات وى به خوبى در آن نمايان است و همين تمايلات در كتاب استاتستيق [ - آمار 
  ] و جغرافياى عمومى ، كه چند سال بعد و به سال 1896 / 1314 ه . چاپ شد ، بهتر آشكار است . پس از آن ، مؤلّف به تأليفات تاريخى پرداخت و شهرت اساسى خويش را در اين زمينه به دست آورد ، ولى در زمينه‌هاى مذكور وى را پيشتاز و دعوتگر روشهاى نو توان دانست .\r\nشكل جغرافياى نقشه‌بردارى و اقليمى نيز بتدريج دگرگون شد و مىتوان مسير اين جنبش را در دورانى كه از آن گفت و گو داريم عيان ديد : احمد حلمى خوجه زاده ( متوفّى به سال 1913 / 1332 ه . ) ، رئيس طايفهء نقشبندى ، با كتاب زيارات اولياء كه به سال 1907 / 1325 ه .\r\n\r\n","description":"","footnote":"","page_name":" 525 ","page_number":539},
  {"content":"\r\n\r\nچاپ شده راهنمايى به اسلوب قديم به وجود آورد كه مكانهاى مقدّس استانبول و حومه را معلوم مىدارد 308 و سرگذشت اوليايى را كه گزارش مقبره‌شان را آورده به روش قديم ، كه از زمان هروى با آن آشناييم ، ياد مىكند . در همان اوقات محمّد رئيف ( متوفّى به سال 1916 / 1355 ه . ) ، كه او نيز يك افسر بازنشسته است ، به باستانشناسى پرداخت و چند كتاب دربارهء تاريخ و بناهاى استانبول به وجود آورد . در كتاب مرآت استنبول كه به سال 1896 / 1314 ه .\r\nچاپ شده گزارشى دقيق از مهمترين بناهاى استانبول و حومه به دست مىدهد . و چيزى كه از نظر ما مهم است آنكه نقوش مكتوب را بدقّت ثبت كرده است . بجز اين كتاب مفصّل ، تعدادى رسائل مختصر تأليف كرد كه موضوع آن را از عنوانها مىتوان دانست ، چون تاريخ قصر و گردشگاه طوپ قاپو ( 1914 / 1332 ه . ) ، يا گردشگاه سلطان احمد و آثار قديم آن ( 1914 / 1332 ه . ) ، و اين نشان مىدهد كه مؤلّفاتى از نوع تازه پديد آمده و مكتب اروپايى به طور قطع تفوّق يافته است . 309 در زمينهء جغرافياى منطقه‌اى و سخن از ولايتهاى دولت عثمانى ، يمن مقامى خاص يافت ، 310 تركان از روزگار پيشين به اين سرزمين توجّه داشتند ، از كتاب البرق اليمانى قطب الدّين نهروالى ، علاقهء تركان به يمن از هنگام فتح آن در قرنهاى پانزدهم و شانزدهم / نهم و دهم ه .\r\nمعلوم شد . تجديد اين علاقه در دورانهاى بعد غالبا نتيجهء لشكركشيهايى بود كه به يمن مىشد .\r\nدر قرن نوزدهم ، كه جنگ بر ضد امامان يمن درگرفت ، تعدادى كتاب دربارهء آن به وجود آمد .\r\nانگيزهء مستقيم تأليف يك كتاب اين بود كه مؤلّف ، كه غالبا از طبقهء سپاهيان بود ، در يكى از جنگهاى يمن شركت داشت . به همين جهت بيشتر مطالب كتابها مربوط به عمليات جنگى است ، ولى بعضى نيز رنگ جدى دارد و ديده مىشود كه ضمن يك مقدّمهء تاريخى اطّلاعات فراوان جغرافيايى هست ، و گاهى نيز يك كتاب مطالب مستقل جغرافيايى دارد . بجز تنوع فوق العاده ، چيزى كه اهميت اين نوشته‌هاى مربوط به يمن را فزون مىكند ، اين است كه تا كنون به تحقيقات اروپايى دربارهء اين سرزمين راه نيافته است .\r\nبعضى از اين مؤلّفات را فقط به كمك نسخه‌هاى خطّى مىشناسيم ، چون تاريخ يمن ابراهيم آگياه ، كه مربوط به اواخر قرن نوزدهم است . 311 ولى تعدادى از آن در ده سال اوّل قرن بيستم چاپ شده كه بعضا داراى نقشه نيز هست ، از آن جمله مىتوان كتاب دو جلدى يمن تاريخى ( تاريخ يمن ) تأليف عاكف پاشا ( 1908 / 1326 ه . ) ، يمن و حياتها ( يمن و زندگانى آن ) تأليف حسن قدرى ( 1910 / 1328 ه . ) ، و يمن خاطره سى ( خاطرات يمن ) تأليف رشدى ( 1909 / 1327 ه . ) را ياد كرد 312 كه همه مربوط به جنگ سال 1896 است ، 313 ولى مهمترين اثر از اين نوع ، كتابى است كه با تاريخ بيشتر مربوط است و مؤلّف آن احمد رشيد پاشا ( متوفّى به سال\r\n\r\n","description":"","footnote":"","page_name":" 526 ","page_number":540},
  {"content":"\r\n\r\n1891 / 1309 ه . ) ، سردار لايق عثمانى ، است كه قسمت مهمّى از زندگانى خويش را در جنگهاى جنوب جزيرة العرب به سر برده است 314 و اقامت طولانى او كه از جنگ سال 1870 آغاز شد علاقهء وى را به اين مناطق برانگيخت ، و به قرائت كتابهاى عربى مربوط به آن پرداخت كه بعضا براى ما شناخته نيست و از مطالب آنها و مشاهدات شخصى ، كتاب تاريخ يمن و صنعاء را در دو جلد تأليف كرد ( 1874 / 1291 ه . ) ؛ جلد اوّل سه قسمت است و از تاريخ كوششهاى تركان براى تسلّط بر يمن از سال 1495 / 901 ه . تا هنگام تسلّط قطعى به سال 1635 / 1045 ه . ، و نيز از تاريخ يمن به دوران امامان و وضع طوايف آن ، و بالاخره فتح مجدد يمن به دوران سلطان عبد المجيد سخن دارد . جلد دوّم از جنگ عسير و يمن به سال 1870 و نظم ادارى تازهء آن سخن مىكند و گزارشى كافى از جغرافياى يمن و محصولات و مردم و آثار باستانى يمن به دست مىدهد . هنوز هم اين كتاب براى تاريخ يمن به دوران تسلّط عثمانى و مخصوصا براى جغرافياى آن مرجعى معتبر و گرانقدر است . ظاهرا از گروه منابع مربوط به يمن كتاب احمد رشيد پاشا تنها كتابى است كه دانش اروپايى با آن آشناست و اين در نتيجهء مقالهء باربيه دومنار است 315 كه ترجمهء كامل قسمت جغرافيايى كتاب را به دست مىدهد . 316 بابينگر كتاب خود را دربارهء « مورّخان آل عثمان » با سخن از محمّد طاهر بروسلى ( 1861 - 1925 / 1278 - 1344 ه . ) به سر مىبرد . وى در مؤلّفات كتابشناختى خود حاصل اين رشته ، يعنى تاريخ ، را به دست مىدهد ، ما نيز حق داريم كه گفت و گو از نوشته‌هاى جغرافيايى ترك را به وى ختم كنيم . 317 محمّد طاهر در كتاب مفصّل و معروف خود ، كه در سه جلد از سال 1915 / 1334 ه . تا سال 1925 / 1343 ه . به چاپ رسيد ، گزارش حال همهء دانشوران قلمرو عثمانى را از مشايخ ، فقيهان ، شاعران ، اديبان ، مورّخان ، اطبا ، رياضيدانان ، و جغرافى شناسان ياد مىكند و به اين گروه اخير توجّه خاصّ دارد ، زيرا علاقه‌اى به رشتهء جغرافيا داشت و سرگذشت حاجى خليفه را نوشته بود . نمىتوان گفت كه از طرفداران روش نوين علمى است زيرا وى نيز به روش سرگذشتنامه نويسان و تذكره نويسان سلف رفته و كتابش خاتمهء مؤلّفات اين رشته است . علاقهء وى به اين موضوع مسلّم است و كوشش او براى اثبات اين نكته كه تركان مردمى بىبهره از فرهنگ نبوده‌اند ، نتيجهء احساسى نجيبانه است و توان گفت كه قضيّه را به صورتى قابل قبول ثابت كرده . ولى بارها رخ داده كه در نام كتابها خطا مىكند و كتاب وى از اين لحاظ در صف آثار بزرگ كتابشناسى نيست ، ولى به هر حال تنها مرجع سرگذشت و مؤلّفات بزرگان عثمانى است . جالب آنكه روش وى در توضيح مطالب جغرافيايى در قرن بيستم نه تنها با روش حاجى خليفه در قرن شانزدهم يا ياقوت در قرن سيزدهم بلكه با روش ابن نديم در قرن دهم ميلادى / چهارم ه . مربوط است .\r\n\r\n","description":"","footnote":"","page_name":" 527 ","page_number":541},
  {"content":"\r\n\r\nاز اينجا معلوم مىشود كه با وجود نفوذ مطالب تازه و تبعيّت دانشوران ترك از روش تحقيق نو باز هم مكتب قديم عربى تا دههء سال سوّم قرن بيستم زنده بود . و اين قضيّه بار ديگر نشان مىدهد كه گفت و گو از نوشته‌هاى جغرافيايى تركى ، ضمن بحث عمومى از نوشته‌هاى جغرافيايى عرب در قرون مذكور كه رابطهء دو گروه روشن بود ، و ضمن گفت و گو از دورانى كه آثار ترك به طور قطع از روش شرقى جدايى گرفته و ظاهرا نفوذ غربى آثار عربى را از صحنه به در كرده است ، كمال لزوم را دارد . ظاهرا قضيّه چنين ساده نبوده است ، زيرا حتّى در اين روزگار پيدايش غنچه‌هاى نو شكفته‌اى از مكتبهاى قديم را ، كه مدّعى حق بقاست و در واقع از بعض جهات ارزش علمى دارد ، مىتوان ديد . به همين سبب بود كه ضمن گفت و گوى عمومى از نوشته‌هاى جغرافيايى عربى ، قسمتى را خاصّ سخن از نوشته‌هاى جغرافيايى تركى كرديم ، چنان كه دربارهء زبان فارسى نيز كرده بوديم .\r\n\r\n","description":"","footnote":"","page_name":" 528 ","page_number":542},
  {"content":"\r\n\r\n\r\nفصل 22 مؤلفات جغرافيايى سوريه و اقطار مجاور آن به قرن شانزدهم / دهم ه .\r\nدر ضمن گفت و گو از نوشته‌هايى كه در نتيجهء رونق جغرافياى دريانوردى ميان عربان و تركان در قرنهاى پانزدهم و شانزدهم / نهم و دهم ه . رواج گرفته بود ، لازم ديديم سخن از نوشته‌هاى تركى را تا قرن بيستم دنبال كنيم . اكنون اگر به عقب بازگرديم و رشتهء تكامل تاريخى نوشته‌هاى جغرافيايى را از همانجا كه در قرن شانزدهم رها كرديم به دست گيريم ، در وهلهء اوّل خواهيم گفت ، بجز مواردى كه دربارهء آن سخن داشتيم ، اين گونه نوشته‌ها غالبا كم رنگ و بىرونق است . سابقا دربارهء گوشه‌هايى از نوشته‌هاى مغربى اين دوران كه تازگى داشت و با نقشه‌نگارى و سفرنامه‌ها مربوط بود ، سخن داشته‌ايم . به همين جهت در اين فصل به مناطق مشرق عربى و در مرحلهء اوّل به سوريه خواهيم پرداخت كه در همين دوران تعدادى آثار معروف بيشتر از حاصل اقطار ديگر ارائه كرد . شايد تصادف نيست كه قسمتى از معتبرترين و مهمترين نسخه‌هاى شرقى موجود در اتّحاد شوروى ، كه بعضى منحصر به فرد است ، از سوريه آمده است . نمىتوان دقيقا گفت كه در ميان آثار سوريه در اين دوران مؤلّفات گرانقدرى نيز هست . نمونهء جغرافياى اقليمى از نوع فضايل و نيز سفرنامه‌ها به صورتى چشمگير بيشتر از رشته‌هاى ديگر رواج داشت . سوريه با اصرار تمام به رسم قديمى توصيف دمشق چنگ زده بود و اين كار در قرن شانزدهم متوقّف نشد و همچنان استمرار داشت .\r\nدر همين دوران كتابى به وجود آمد كه در نتيجهء ترجمهء فرانسهء آن ، كه به وسيلهء سوور خاورشناس انجام گرفت ، در اروپا از همه مؤلّفات عربى معروفتر است . 1 مؤلّف كتاب ، عبد القادر بن محمّد نعيمى ( متوفّى به سال 1521 / 927 ه . ) ، از مواليد دمشق بود و مولد خويش را كه مدّتى نيز در آنجا منصب قضاوت يافت بسيار دوست مىداشت . 2 عنوان كتاب كه دراز است و گاه در نسخه‌ها متفاوت آمده 3 چنين است : تنبيه الطالب و ارشاد الدارس لأحوال مواضع\r\n\r\n","description":"","footnote":"","page_name":" 529 ","page_number":543},
  {"content":"\r\n\r\nالفوائد بدمشق كدور القرآن و الحديث و المدارس ، و از آن ، موضوع كتاب را توان دانست . شاگرد مؤلّف ، ابن طولون كه به زودى از او سخن خواهيم داشت ، كتاب را خلاصه كرده ولى آشنايى ما با كتاب از روى متنى است كه يك دمشقى ديگر از نسل بعد ، به نام عبد الباسط علماوى ( متوفّى به سال 1573 / 981 ه . ) ، مهيّا كرده 4 و مبناى كار سوور در ترجمهء فرانسه همين متن بوده است .\r\nپس از آن دوران نيز توجّه به كتاب كم نشد و يك مؤلّف دمشقى ديگر ، از مردم قرن هفدهم / يازدهم ه . ، به نام محمود بن محمّد عدوى ( متوفّى به سال 1623 / 1032 ه . ) ، در تأليف خود به عنوان الإشارات فى أماكن الزيارات از آن مايه گرفته 5 و با اطمينان توان گفت كه كتاب نعيمى در ميان عامّه از همه گزارشهاى دمشق بيشتر شهرت يافته است .\r\nبا توجّه به تعداد بسيار فراوان مؤلّفات همين رشته كه تاكنون دربارهء آن گفت و گو داشته‌ايم ، كتاب از لحاظ مضمون و شكل چيز تازه‌اى ندارد ، بخصوص كه هدف آن از موقعيت دو مؤلّف كاملا روشن است . اگر نعيمى كه عنوان قضا داشت به مسائل مربوط به شغل خود اهميت مىداد ، علماوى در آغاز كار مؤذّن مسجد اموى بود ، پس از آن خطيب يكى از مساجد دمشق شد و اين موضوع را براى مستمعان خود مطرح مىكرد . به همين جهت اصل كتاب و متن متأخر به منظور تبليغ و دعوت به وجود آمده كه نظاير آن را قبلا ديده‌ايم .\r\nلازم نيست از منابع كتاب سخن كنيم . بىگفت و گو نعيمى و علماوى آثار سابق را خوب مىشناخته‌اند . نعيمى به تعدادى از مؤلّفات مراجعه كرده كه غالبا تاريخى است . 6 علماوى نيز از كتاب ابن شدّاد كه از آن سخن داشتيم مايهء فراوان گرفته ولى در هر مورد كه از آن چيزى گرفته يادآورى نكرده است . از كتاب معروف ابن خلكان نيز استفاده كرده است . 7 نعيمى جزو معروفترين كسانى است كه در فضائل دمشق چيز نوشته‌اند ، ولى آخرينشان نيست . در آخر قرن شانزدهم / دهم ه . و دقيقا به سال 1594 / 1003 ه . شمس الدّين ابو العباس احمد بن امام بصروى كتابى با عنوان آشناى تحفة الأنام فى فضائل الشام نوشت . 8 با وجود آنكه نسخه‌هاى متعدّد از كتاب وجود دارد به وسيلهء منقولات سوور 9 با آن آشنا شده‌ايم . 10 بصروى از كتاب ابو البقاى بدرى ، مؤلّف سلف كه وى را مىشناسيم ، استفاده كرده 11 بنا بر اين تصادف نيست كه دو كتاب در مجموعه‌اى از نسخه‌هاى خطّى حلب كه در مؤسّسهء مطالعات شرقى هست و در سالهاى 1060 و 1061 ه . / 1650 به وسيلهء كاتبى به نام درويش محمّد بن حسين بسنوى استنساخ شده 12 پهلوى هم افتاده است . از نام كاتب معلوم مىشود كه اهل بوسنى بوده و اين نشان رابطهء استوار نوشته‌هاى جغرافيايى عربى و تركى در عصر مورد بحث ماست .\r\nبىگفت و گو ، در ميان اين گروه بسيار فراوان مؤلّف و كتاب كه بسيار معمولى بودند ،\r\n\r\n","description":"","footnote":"","page_name":" 530 ","page_number":544},
  {"content":"\r\n\r\nاصيلتر از همه در زمينهء جغرافيايى اقليمى يك دمشقى به نام محمّد بن على بن طولون ( متوفّى به سال 1546 / 953 ه . ) بود 13 كه ريشه از طولونيان و خاندان خمارويه داشت . 14 وى دمشقى تبار بود ولى مادرش رومىزاده بود و به زبان اصلى خود نيك سخن مىگفت . 15 بجز سالهاى تحصيل كه در قاهره گذرانيد ، تمام زندگى او به دمشق گذشت . نمىتوان وى را به گروه جغرافى شناسان پيوست ، زيرا مورّخ همهء رشته‌هاى علوم بود و مؤلّفات وى استادش سيوطى را به ياد مىآورد . 16 شمردن مؤلّفاتش آسان نيست ، زيرا فهرست آنها ، كه خود همراه سرگذشت خويش نوشته ، بيست و دو صفحه به خطّ ريز است كه شامل هفتصد و بيست عنوان مىشود . 17 ابن طولون در بيشتر موضوعات مختلف چيز نوشته و چون در صالحيه ، در حومهء دمشق ، نحو و حديث و فقه تعليم مىداد ، بىگفت و گو اين موضوعات بيشتر مورد توجّه او بود ، ولى قلمرو علاقهء وى خيلى گسترده‌تر از اين بود ، زيرا يكى از نسخه‌هاى رسالة الملائكه معرّى به خطّ وى به جا مانده است . 18 ابن طولون به تاريخ علاقهء خاص داشت و كتابى در گزارش احوال جدّ اعلاى خود ، احمد بن طولون ، نوشت . 19 به بركت مؤلّفات تاريخى او در سالهاى اخير نام وى به محافل علمى راه يافت . يادداشتهاى روزانه ، كه به خطّ خود او به‌جاست ، شامل حوادث دمشق در اثناى حملهء سلطان سليم عثمانى است . بار تولد نخستين كسى بود كه نظرها را متوجّه اين منبع گرانقدر كرد ولى آن موقع مؤلّف ناشناخته بود و توفيق شناسايى او نصيب هارتمان شد كه قسمت باقيماندهء اين كتاب را به چاپ رسانيد . 20 پس از آن يانسكى ، كارشناس دوران فتح مصر به دست عثمانيان ، پاره‌اى از مسائل مربوط به مؤلّفات تاريخى آن دوران را روشن كرد و اهميت كتاب را نسبت به حوادث آن وانمود . 21 ابن طولون در مورد جغرافيا نيز ، كه چون تاريخ مورد علاقهء او بود ، تا حدّى اصالت نشان داد . وى شاگرد نعيمى بود 22 و سرگذشت و فهرست مؤلّفات و مشايخ خود را به دستور او نوشت . 23 نيز در نتيجهء رابطه با نعيمى بود كه كتاب او را تهذيب كرد و چيزهايى بر آن افزود . 24 وى دربارهء مساجد 25 و مدارس دمشق 26 و مراكز تعليم قرآن 27 و حديث 28 آنجا مؤلّفات خاص دارد . و ظاهرا كتاب بهجة الأنام فى فضل دمشق الشام 29 و نيز نزهة الأفكار فيما قيل فى دمشق من الأشعار 30 تأليف وى كه هر دو را فقط به نام مىشناسيم از همين باب است ، و به احتمال قوى ، مانند رسائل سيوطى در همين زمينه ، به ادب بيشتر از جغرافيا ارتباط دارد . ابن طولون به رسائل كوتاه دربارهء موضوعات جغرافيايى معيّن و گاه مكانهاى قابل ذكر دمشق ، علاقهء خاص داشت .\r\nاين رسائل را از فهرست كتابهاى وى مىشناسيم . بعضى از آنها نيز در سالهاى اخير در دمشق منتشر شده است . رسائل مذكور بسيار است با مضامين متنوّع كه بعضا از جاهاى خاصّ شهر ،\r\n\r\n","description":"","footnote":"","page_name":" 531 ","page_number":545},
  {"content":"\r\n\r\nچون قلعه 31 و دروازهء جيرون معروف 32 و مقابر نزديك دروازهء فراديس 33 ، و بعضى ديگر از قصه‌هاى دينى مربوط به دمشق و حومه ، چون قبر موسى 34 و « غارخون » ( مغارة الدم ) ، سخن دارد . 35 بعضى از اين رسائل خاصّ يك محلّه يا قسمتى از حومه يا يك دهكده نزديك شهر است كه البتّه صالحيّه ، مولد مؤلّف ، 36 و باغهاى اطراف شهر و « غوطهء شام » 37 و دهكده ربوة ، 38 اقامتگاه دمشقى كيهان نگار ، و دو دهكدهء داريا 39 و المزّة 40 در اين ميان جاى ممتاز دارد .\r\nباغهاى « نيربيّهء » نزديك دمشق 41 نيز مورد توجّه او بوده كه نبايد آن را با محلّى به همين نام نزديك حلب كه به سبب نقوش آرامى در محافل علمى معروف است اشتباه كرد . طبيعى است كه هيچ يك از اين مسائل از لحاظ روش و سبك ادبى اصالتى ندارد ، ولى مطالب فراوانى به دست مىدهد كه به طور جالبى به هم ارتباط دارد و ابن طولون بدين وسيله روحى تازه در نوشته‌هاى قديمى مربوط به جغرافياى اقليمى شام دميده است . فهرست مؤلّفات وى از جهت ديگر نيز جالب است و از روى آن ، زمينه‌ها و موضوعات جغرافيايى را كه در آن روزگار يك مؤلّف عادى ، نه محقّق اصيل ، بدان مىپرداخت توان شناخت . در آن ميانه گزارشى دربارهء راه حجّ از شام تا حجاز هست ، با عنوان منازل الحج الشامى ، 42 و تعدادى رسائل از نوع فضائل و خاصّ مكانهاى مقدّس چون مكّه ( معالم مكة المشرّفه ) 43 و مدينه ( معاهد المدينة ) 44 و قدس ( فضائل بيت المقدس ) . 45 و از جمله مقاله‌اى خاصّ مقام معروف ابراهيم [ ع 
  ] است نزديك كعبه ( مقام الخليل ) . 46 ابن طولون در پاره‌اى از موارد سلسلهء مؤلّفان معروف را تكميل مىكند . وى همچون مقدسى كوچك دربارهء تاريخ تميم دارى ، 47 و برگونه كار سيوطى در بيان فضيلت حبشيان بر سفيدان چيز نوشته است . 48 و در نتيجهء آشفتگى تعليقات نمىدانيم هدف كتاب لقط المرجان من معجم البلدان تأليف وى چيست 49 ولى محتملا خلاصه‌اى از فرهنگنامهء جغرافيايى ياقوت است . به طور كلّى مطالعهء فهرست مؤلّفات ابن طولون ، نظر سابق ما را تأييد مىكند كه در آن روزگار نمونه‌ها و موضوعات جغرافيايى راكد مانده بود .\r\nمعاصر ابن طولون ، در مناطق ديگر ، دانشورانى بودند كه از جغرافياى اقليمى شهرشان بحث مىكردند . بهترين نمونهء اينان يكى از افراد خاندان بنى هاشم ، محمّد بن عبد العزيز بن فهد قرشى هاشمى ( متوفّى به سال 1547 / 954 ه . ) است 50 كه ساليان دراز خطيب يكى از مساجد جدّه بود و سپس ، به سبب اقامت طولانى در مكّه ، لقب « جار اللّه » يافت . او كتاب خود را كه نسخه‌هاى خطّى آن به‌جاست ، با عنوان السلاح و العدة فى فضائل بندر جدة دربارهء جدّه نوشت ، 51 كه به روش معروف كتب فضائل است . بىگفت و گو ، وى به مسائل جغرافياى تاريخى محلّى علاقه داشته ، زيرا به سال 1509 / 915 ه . كتاب تحفة اللطائف فى فضائل ابن عباس و وج و الطائف را خلاصه كرده بود . 52 آثار او نيز چون آثار ابن طولون به موضوعات عادى پرداخته ؛ مانند\r\n\r\n","description":"","footnote":"","page_name":" 532 ","page_number":546},
  {"content":"\r\n\r\nكتاب التحفة اللطيفة فى أنباء المسجد الحرام و الكعبة الشريفة ، 53 ولى گهگاه در مسائل كوچك جغرافيايى نيز سخن آورده ، چون رسالهء اقتطاف النّور مما ورد فى جبل ثور . 54 بايد گفت كه جغرافياى اقليمى در اين روزگار از لحاظ مقدار رونق داشت و در عوض مؤلّفات جغرافياى عمومى كم بود ، تا جايى كه بعضى را فقط از عنوان مىشناسيم . مثلا مىدانيم كه يكى از مورّخان فتح مصر به وسيلهء عثمانى ، احمد بن على بن زنبل رمّال ، 55 بجز كتاب تاريخى معروف خود 56 يك كتاب جغرافيايى داشت با عنوان تحفة الملوك و الرغائب لما فى البرّ و البحر من العجائب و الغرائب كه فقط يك نسخه از آن در كتابخانهء بودليان در آكسفرد هست 57 و دربارهء آن ، تا وقتى با دقّت علمى مطالعه نشود ، از روى تخمين نظر مىتوان داد . از عنوان كتاب توان دانست كه از نوع كيهان نگارى است كه به ذكر عجايب اهتمام دارد . دربارهء مؤلّف همين قدر مىدانيم كه در جنگهاى قانصوه غورى حضور داشته و منجّم دربار بوده و تا به سال 1544 / 951 ه . مىزيسته است .\r\nبراى مطالعهء كتاب جغرافيايى مؤلفى ديگر كه آن نيز ناشناس نيست ، امّا گزارش احوالش روشن نيست ، وضع بهترى داريم . عبد اللّه بن صلاح الدّين دائر ، به سال 1601 / 1010 ه . كتابى تاريخى با سبكى آميخته به محسّنات بديعى براى سلطان مراد سوّم تأليف كرد كه موضوع آن تاريخ جهان از آغاز خلقت تا به سال 1595 / 1004 ه . بود و به فتح يمن به وسيلهء عثمانى اهميت خاص داده بود 58 و ، چنان كه ديديم ، تركان پيوسته به اين موضوع توجّه داشتند .\r\nيك كتاب جغرافيايى نيز دارد كه نسخهء خطّى منحصر به فرد آن در استانبول هست 59 با عنوان بسيار عادى أسنى المطالب و انس اللبيب الطالب ، ولى عنوان اضافى كتاب ، مضمون و رابطهء آن را با مكتب قديم معلوم مىدارد و چنين است : فى معرفة الأقاليم الحقيقية و العرفية و تحديدها بالجهة الشمالية و الجنوبية و الأرجاء الغربية و الشرقية و ما عليها من المدن و الممالك و المناهج و المسالك . در اين عبارت نمونه‌اى از كوشش قديمى براى درآميختن جغرافياى رياضى و توصيفى را مىتوان ديد . مطالب كتاب نيز اين نكته را تأييد مىكند ، زيرا مقدّمه از كروى بودن زمين سخن دارد ، در عين حال كه در مقالهء اوّل از تقسيم زمين به هفت اقليم و توضيح معنى ربع مسكون گفت و گو است ، مقالهء دوّم دربارهء حدود اقليمها و مساحت زمين است و در مقالهء سوّم از شهرهاى بزرگ از لحاظ جغرافياى رياضى ، تعيين فاصلهء آنها از مكّه و خطّ استوا ، تعيين قبله ، درازى روز ، گزارش بيست و هشت اقليم عرفى سخن مىرود ، با توضيح مفصّل در خصوص بلاد عرب ، مصر ، مغرب ، اندلس ( كه در آن روزگار از قلمرو اسلام بيرون رفته بود ) ، جزاير درياى مغرب ، سوريه ، و عراق . خاتمه سه مقاله است و از درياها گفت و گو مىكند . 60 كتاب نمونهء خوبى از آن دوران به شمار است و رابطهء جغرافياى عربى را با جغرافياى تركى معلوم مىدارد .\r\n\r\n","description":"","footnote":"","page_name":" 533 ","page_number":547},
  {"content":"\r\n\r\nدر اينجا بايد دربارهء يك نسخهء چاپى مربوط به قرن شانزدهم - كه بحثى است از مقولهء كتابشناسى - سخن كنيم . متن مذكور به سال 1585 در رم چاپ شده و در واقع نخستين كتاب علمى عربى است كه در اروپا چاپ شده 61 و از اين جهت جالب است ، اگر چه نسخه‌هاى كتاب چنان كمياب است كه دسترسى بدان نزديك به محال است . 62 اينك مسلّم است كه دو نسخهء كتاب يكى در كتابخانهء لورنتى فلورانس متعلّق به خاندان مديچى و ديگرى در كتابخانهء خاندان ننى در ونيز وجود داشته 63 ولى محقّق نيست كه نسخهء دوّم تا كنون در آنجا موجود باشد . 64 در قرن هجدهم دو تن مارونى از يك خاندان مقيم ايتاليا و مشغول به مطالعات شرقى ، به نام استفان عواد سمعانى ( 1711 - 1782 ) 65 و شمعون سمعانى ( 1752 - 1821 ) ، هر كدام يكى از نسخه‌ها را توصيف كرده‌اند 66 و عجيب است كه دربارهء نام مؤلّف اختلاف داشته‌اند ، و بجز اين پاره‌اى مسائل مربوط به كتاب همچنان لا ينحل مانده است .\r\nعنوان كتاب كه البستان فى عجائب الأرض و البلدان است با عنوان نسخهء خطّى كتابخانهء ملى پاريس يكى است . 67 امّا رابطهء آن با نسخهء چاپى محتاج مطالعه‌اى دقيقتر است . بروكلمان تاريخ تأليف كتاب را به قرن دهم هجرى مىبرد . 68 شمعون سمعانى كه نسخهء ونيز را ديده كتاب را جزو رشتهء كيهان نگارى مىشمارد كه دويست و هشتاد و چهار صفحه 69 و هفت قسمت است و غالبا از مصر سخن دارد ولى مطالب آن خرافى است . نام مؤلّف را نيز به صورت بسيار نامأنوس ذكر مىكند كه در هيچ مأخذى ديده نشده است ، يعنى : سلامش بن كندغدى صالحى . 70 امّا استفان عواد سمعانى ، ضمن گزارش نسخهء كتابخانهء مديچى ، نام را ساده‌تر آورده كه ابو العباس احمد بن خالد صالحى باشد . 71 به نظر شنورر كه به احتمال قوى بر فرهنگ رسى مربوط به سال 1807 تكيه دارد . مؤلّف در حدود سال 1150 / 545 ه . به دوران خليفهء قاهره و بغداد يعنى مستنصر ، 72 خليفه معروف فاطمى ( 1036 - 1094 / 427 - 487 ه . ) ، در شام مىزيسته است . بنا بر اين از لحاظ زمانى مىبايستى او را در جاى ديگر ياد مىكرديم . ولى بايد گفت كه از كتاب و مؤلّف در منابع عربى قرن يازدهم 73 يا شانزدهم نشانى نيست ، ولى منقولات وى از ابو الفدا و ابن خلكان معلوم مىدارد كه پس از قرن يازدهم مىزيسته است . 74 بنا بر اين نظر ما دربارهء كتاب هر چه باشد بايد قضاوت دربارهء كتاب و پاره‌اى مسائل مهمّ مربوط به چاپ آن را كه تاريخ چاپ مؤلّفات عربى روشن مىكند به محقّقان آينده واگذاريم . 75 براى گفت و گو از جهانگردان عرب در قرن شانزدهم ، كه تعدادشان بسيار است ، اساسى استوارتر و مطالب فراوانتر داريم ، ولى براى اين بحث بايد بر منابع خطّى تكيه كنيم ، زيرا متون چاپ شده نداريم . بنا بر اين بناچار به يادآورى مطالبى كه مستقيم يا به وسيلهء منابع دست دوّم به دست آورده‌ايم ، بس مىكنيم .\r\n\r\n","description":"","footnote":"","page_name":" 534 ","page_number":548},
  {"content":"\r\n\r\nتعداد زيادى از سفرنامه‌هاى اين دوران با دولت عثمانى ، كه در آن موقع در همهء جهان اسلام نقش اصلى داشت ، ارتباط دارد . در يكى از فصول سابق اين نكته را در مورد مغرب ديديم و اكنون نظير آن را در سوريه نيز مشاهده مىكنيم و اين طبيعى است ، زيرا ولايت مذكور نزديك پايتخت خلافت بوده است . مىتوان گفت كه بيشتر سفرنامه‌ها كه از آن سخن مىكنيم از سوريه است ، ولى در ديگر اقطار عربى نيز اين رشته وجود داشته و در ناحيهء جنوب يكى از آشنايان سابق خويش يعنى قطب الدّين نهروالى را كه از مكّه سفر آغاز كرد مىبينيم .\r\nاين مؤلّف را سابقا به عنوان خبرهء جغرافياى اقليمى و تاريخى مكّه و مورّخ فتح يمن به دست عثمانى ديده‌ايم كه دربارهء راهنماى واسكودوگاما نيز روايتى پر مغز آورده بود . وى بهترين نمونهء طبقهء تعليم يافته مكّه در آن روزگار و دورانهاى بعد به شمار است . 76 پدرش از گجرات بود ، ولى پسر به سال 1511 / 917 ه . در مكّه تولّد يافت و به سال 1582 / 990 ه . در همانجا درگذشت و هنگام مرگ عنوان مفتى داشت . نهروالى دوبار به استانبول سفر كرد : بار اوّل به قصد تكميل تحصيلات بود كه به سال 1536 / 943 ه . رخ داد ، مدّتى در قاهره استانبول به سر كرد و در اثناى آن به حضور سلطان سليمان رسيد كه نظارت چهار مدرسه 77 را كه در مكّه پديد آورده بود به عهدهء وى گذاشت . سفر دوّم پس از بيست سال و به سال 1557 / 965 ه . بود كه گزارش آن را در كتابى به عنوان الفوائد السنية فى الرحلة المدينة و الروميّة آورد . 78 اين كتاب فقط در سالهاى اخير با كشف نسخه‌اى به خطّ مؤلّف در يكى از كتابخانه‌هاى استانبول شناخته شده است . 79 تاريخ تأليف كتاب به سال 1557 / 965 ه . بازمىگردد و ظاهرا بلافاصله پس از بازگشت و شايد در اثناى اقامت پايتخت به تدوين آن پرداخته و چون كتاب را به يكى از اعيان استانبول پيشكش كرده ، فقط يك نسخه از آن به‌جا مانده و به قلمرو عربى راه نيافته است .\r\nنخستين كسى كه كتاب را معرفى كرد اكرم كامل ، يكى از دانشوران معاصر ترك ، بود كه ضمن مقاله‌اى 80 از اهميت مطالب آن دربارهء معرفى دار الخلافه در آن روزگار پرده برداشت .\r\nنخستين سفرنامهء قرن ششم كه از سوريه به پايتخت تركان عثمانى بود ، به وسيلهء همين دانشمند ترك معرفى شد . مؤلّف كتاب ، بدر الدّين محمّد غزى عامرى است كه مؤلّفات فراوان وى معروف و بر طبق مكتب قديم است . 81 وى بيشتر زندگانى را در وطن خود دمشق به تدريس گذراند و به سال 1577 / 984 ه . همانجا بمرد . در رمضان سال 1530 / 936 ه . همراه قاضى القضاة به قسطنطنيه رفت تا شكايت كند كه چرا وى را به ناحق از كارش بر كنار كرده‌اند .\r\nاوّل ذو القعده ( ژوئيه ) پس از عبور از آسياى صغير بدانجا رسيد و گزارش كوتاهى از شهرهاى راه چون بعلبك ، حمص ، حماة ، معرّة ، حلب ، مصيصة ، ادنه ، اركلّى ، قونيه ، آق شهر ، قره حصار ، ينگى شهر ، ازنيق ( نيقيه ) ، ازميد ( نيكومدى ) ، اسكدار ، و سرانجام قسطنطنيه به دست مىدهد كه\r\n\r\n","description":"","footnote":"","page_name":" 535 ","page_number":549},
  {"content":"\r\n\r\nاز لحاظ جغرافيايى اهميت ندارد ، زيرا سفرنامه نمونه‌اى از سفرنامه‌هايى است كه در مغرب ديده‌ايم و بيشتر مربوط به دانشورانى است كه مؤلّف در هر شهر با آنها صحبت داشته است . خود وى نيز از اين گروه است و تعدادى مؤلّفات در فقه و ادب به جا نهاده كه خود بسادگى مىگويد كه آنها بىمانندند . موقعيت خاندان وى در دمشق ممتاز بود و پدرش ، كه كمى پيش از پسر درگذشت ، لقب « شيخ الاسلام » داشت . خود او نيز در اثناى اقامت در قسطنطنيه از طرف شخصيتهاى متنفّذ چون اياس پاشا ، كه مدّتى بيگلربيگى سوريه بود ، رعايت بسيار ديد و مؤلّف تعدادى از نسخه‌هاى گرانقدر و نيز بعضى از مؤلّفات كوچك خود را به دو هديه كرد . جشنهايى كه در قصر سلطان به پا بود مانع از رسيدگى به شكايت او شد . در اوّل ذيحجه ( سپتامبر ) شكايتنامهء خويش را تسليم كرد ، امّا به علّت سفر سلطان به بروسه كه همان وقت آغاز شد و صدر اعظم نيز همراه بود تا اواخر محرم در انتظار ماند و دوستى دانشور چون عبد الرحيم عباسى ( متوفّى به سال 1556 / 963 ه . ) پيدا كرد 82 كه كتب وى در بلاغت و شعر تا كنون معروف مانده است . به كمك همين شخص خانه‌اى در همسايگى او پيدا كرد و تقريبا همهء وقت را با هم به سر مىكردند . تأليفات خويش را ، به علاوهء اشعار بسيار ، نزد يكديگر خواندند و به شرح حديث و « مسائل » پرداختند و عاقبت اجازهء روايت مؤلّفات خويش را به يكديگر دادند . 83 مؤيّد اين قضيّه متن يكى از مؤلّفات معروف عباسى در بلاغت است كه معلوم مىشود غزى به سال 1530 / 937 ه . در خانهء مؤلّف 84 در استانبول از تحرير آن فراغت يافته است . در نيمهء محرم ، مؤلّف به ازميد رفت و حدود يك ماه در آنجا ميهمان يكى از ياران دوست دانشمند خويش بود . در اين اثنا سلطان به قسطنطنيه بازگشته بود و مؤلّف نيز آهنگ آن كرد ، ولى به سبب موانع راه در اوّل ربيع الاول ( ده روز آخر نوامبر ) به آنجا رسيد . در اين بار فهرست درازى از شخصيتهاى معروف ادبى كه ملاقاتشان كرده به دست مىدهد . به كمك گروهى از دوستان صاحب نفوذ به خلاف ميل بدخواهان تقاضاهاى وى پذيرفته شد و در آغاز شوال ( نيمهء مه 1531 ) راه بازگشت پيش گرفت . اين بار نيز آسياى صغير را طى كرد و در نيمه ژوئيه سال 1531 / آخر ذيقعدهء 937 ه . ، پس از تقريبا دو ماه سفر آميختهء با همه‌گونه مشكلات ، سالم به ديار خود رسيد . نام بسيارى از منزلهاى راه را ياد مىكند ، ولى اين قسمت از سفرنامه عجولانه نوشته شده است . بر طبق تاريخ مندرج در آخر كتاب ، تدوين گزارش در ژوئن سال 1534 / ذىيحجهء 940 ه . به سر رسيده است . 85 اسلوب متكلّفانهء كتاب را از عنوان المطالع البدرية فى المنازل الرومية توان دانست . نثر كتاب مسجع است و پر تصنع و مملو از اقتباسات شعرى و انواع محسّنات بديعى ، و نمونهء جالبى است از ادب آميخته به جغرافيا از اوضاع آن دوران ، كه از جغرافيا به معنى عام نيز مطالب بسيار دارد .\r\n\r\n","description":"","footnote":"","page_name":" 536 ","page_number":550},
  {"content":"\r\n\r\nاين سفرنامه را نيز 86 دانشمند ترك ، اكرم كامل ، مانند سفرنامهء نهروالى ، از روى نسخهء استانبول معرفى كرد ، 87 و بر كار او خرده مىگيرند كه نسخهء خطّ مؤلّف را كه در موزهء بريتانيا هست 88 و نيز نسخهء مؤسّسهء مطالعات شرقى وابسته به آكادمى علوم شوروى را نديده گرفته ، و لااقل به گزارش ويكتور روزن دربارهء آن مراجعه نكرده است . 89 بىگفت و گو اين رشته از جغرافيا مورد علاقهء غزى بوده است . يك نسخهء خطّى افتاده‌دار از گزارش سفر وى به مكّه و مدينه 90 در دمشق هست كه فقط با نام آن آشنايى داريم .\r\nكتاب معاصر كوچك و هموطن او ، محمّد بن احمد سكيكر دمشقى ( متوفّى به سال 1579 / 987 ه . ) ، از همين رشته است . 91 وى نيز تقريبا به همان منظور به استانبول سفر كرد و گزارش سفر خود را به نام زبدة الآثار فيما وقع لجامعه فى الإقامة و الأسفار به جا نهاد . كتاب در محافل علمى ناشناس است زيرا فقط يك نسخهء از آن به خطّ مؤلّف در مؤسّسهء مطالعات شرقى هست ، ولى گزارشى كه بارون روزن دربارهء آن به جا نهاده فكر روشنى از مؤلّف مىدهد . 92 دمشقى اثر خويش را با گزارش سفر از حماة ، محل اقامتش به حلب ، آغاز مىكند و از اقامت آنجا كه در يكى از مساجد شهر شغل خطيبى داشته سخن دارد . سپس از سفر قسطنطنيه سخن مىرود . كتاب بيشتر به يادداشتهاى روزانه مىماند كه تصويرى دقيق از زندگى مؤلّف را از 10 نوامبر سال 1565 / 16 ربيع الثانى 973 ه . تا 8 ژوئيه سال 1568 / 13 محرم 976 ه . رسم مىكند . مؤلّف در مقدمه انگيزه‌هاى تأليف كتاب را كه رنگ ادبى دارد ياد مىكند . 93 وى حلب را با يكى از علماى هموطن خود ( احمد بن محمّد بن ملا شهابى ، متوفّى به سال 1594 / 1003 ه . ) ترك كرد . 94 هموطن او يك فرهنگنامهء تاريخى از مشاهير حلب همراه داشت كه به وسيلهء يكى از معاصران ، محمّد بن ابراهيم حنبلى ( متوفّى به سال 1564 / 971 ه . ) با عنوان درّ الحبب فى تاريخ أعيان حلب تأليف شده بود . 95 او در راه ضمن استنساخ كتاب ، در سرگذشت شيخ الاسلام عمر بن شمّاع ، به ياد كتاب وى به عنوان عيون الأخبار فيما وقع لجامعه فى الإقامة و الأسفار برخورد كه در او بسيار اثر كرد . در اين باره چنين گويد :\r\nو همّتم بجنبيد كه همانند وى همه حوادث سفر و اقامت را فراهم آورم ، و از مولانا شهابى احمد كه يادش رفت - و خدا به حق محمّد و پيروان او در دو دنيا به آرزويش برساناد - بپرسيديم ، گفت زيان ندارد ، بلكه تاريخى و كتابى ادبى شود . پس استخاره كردم و اين راه پيمودم و آن را زبدة الآثار نام كردم . و اينك ياد سفر خويش را از محروسهء حماة و باغستانهاى زيبا و مأنوس آن به روز شنبه شانزدهم ربيع الآخر از سال نهصد و هفتاد و سه از هجرت سيد انام ، كه ابر سايبانش بود ، آغاز مىكنم . از سالهاى پيش چشم بپوشيدم كه دربارهء آن يقين ندارم ، و اگر خدا خواهد ، پس از اين در آن بينديشم و\r\n\r\n","description":"","footnote":"","page_name":" 537 ","page_number":551},
  {"content":"\r\n\r\nثبت كنم و گر نه از آن دورى گيرم و به همين كه آغاز كرده‌ام بس كنم . 96 از اينجا معلوم مىشود كه كتاب وى جزو گروه سفرنامه در طلب علم است آميخته با سرگذشت زندگى نويسنده و ياد حوادث گذشته . پاره‌اى نكات مقدّمهء كتاب با مقدار موجود در مؤسّسهء مطالعات شرقى تأييد مىشود . مؤلّف به متون مختلف ادب علاقهء بسيار داشته است .\r\nجزو مجموعه‌هاى ادبى مؤسّسهء مطالعات شرقى ، نسخه‌اى به خطّ او هست . 97 يك نسخه از ترجمهء عربى شاهنامه نيز با خطّ او به جا مانده است . 98 به آثار فعاليّت او ، به عنوان نسخه‌بردار ، بسيار برمىخوريم . به سال 1570 / 978 ه . نسخهء يكى از تأليفات شعرانى ، دانشمند معروف و معاصر مصرى ، را به خطّ خود به دوستش احمد بن ( محمد بن ) ملا ، كه همين پيش از او ياد كرديم ، اهدا كرد كه آن نيز در مؤسّسهء مطالعات شرقى موجود است . 99 به سال 1573 / 981 ه .\r\nسرگذشت تيمور ، تأليف مشهور ابن عربشاه ، را استنساخ كرد كه هم اكنون در گوتاست 100 و همهء اين ملاحظات وسعت دامنهء فعاليّت ادبى او را نشان مىدهد . جالب آنكه رفيق راه وى نيز گزارشى از سفر قسطنطنيه به‌جا نهاد كه به دست ما نرسيده است . 101 راه تا حلب بيشتر از چهار روز طول نكشيد و 14 نوامبر سال 1565 / 20 ربيع الثانى 973 ه . به آنجا رسيد و نخست به خانهء دوست ديرين خود ، حجيج واحدى ، فرود آمد كه كمى بعد به او نيز به عنوان مؤلّف سفرنامه برمىخوريم . سكيكر از اقامت حلب وكيد دشمنان بتفصيل سخن مىكند و پاره‌اى از خطبه‌ها و اشعار و قسمتى از رسائل و شعرهاى خويش را مىآورد .\r\nپس از آن به مقام امامت مسجد عادليه رسيد و در عين حال به تدريس در مدرسهء اتابكيه پرداخت ، ولى به دسيسهء دشمنان در فوريهء سال 1568 / اواخر شعبان 975 ه . از اين دو سمت بر كنار شد و تصميم گرفت به استانبول برود . شكايت به آستان و الا برد . در 21 مارس سال 1568 / 23 شوال 975 ه . حلب را ترك كرد و بتقريب از همان راهى كه غزى قبلا پيموده بود گذشت و در اواخر ذيقعده ( مه ) همان سال به دار الخلافه رسيد . بقيهء كتاب به اقامت قسطنطنيه اختصاص دارد و حوادث روزانه را بتقريب تا ژوئيه سال 1568 / 13 محرم 976 ه . مىآورد .\r\nاين قسمت اهميت بسيار دارد ، زيرا به كمك توضيحات دقيق آن از زندگانى دانشوران آن روزگار انديشه‌اى مىتوان داشت و نيز مطالبى از حوادث معاصر ، چون به تخت نشستن سلطان سليم دوّم به سال 1566 / 974 ه . ، دارد كه از زبان احمد بن داود حموى 102 كه در دار الخلافه با وى ديدار كرده نقل مىكند . محتملا شخص اخير برادر يكى از جهانگردان است كه در همين كتاب از او سخن خواهيم داشت . كتاب ، چون ديگر سفرنامه‌هاى علمى ، بجز ثبت وقايع مختلف ، پر از شعر و لغز و معما و ديگر اقسام بديع است چه از مؤلّف چه از دوستان او . مؤلّف\r\n\r\n","description":"","footnote":"","page_name":" 538 ","page_number":552},
  {"content":"\r\n\r\nفعاليتهاى گونه‌گون داشته و از آن جمله با شطرنج مأنوس بوده و نه تنها به عنوان شطرنجبازى ماهر بلكه به عنوان صاحب نظر در اين رشته شهره بود و رسائلى در هنر شطرنج از او به جاى مانده است و نام وى در تاريخ عمومى شطرنج مقامى برجسته دارد . يكى از خبرگان بزرگ اين هنر ، فون درلاتا دربارهء او گويد : « آخرين بازيگر مكتب قديم است در قرن شانزدهم كه نام او شايستهء يادآورى است . » 103 پوكاك عربشناس كه مدّتى در حلب به سر برده بود ، در قرن هفدهم ، نسخهء يكى از رسايل نظرى وى را دربارهء شطرنج به آكسفرد برد . به اين جهت از روزگار هيد ( 1694 ) در ميان شطرنجبازان اروپا شهره است 104 و پيوسته در مؤلّفات مربوط به اين رشته از او ياد مىشود . 105 دوست وى ، حجيج بن قاسم وحيدى ( واحدى ) كه در حلب به خانه‌اش وارد شد ، نيز جزو جهانگردان بود ، امّا به سوى مكّه نه استانبول . وى به سال 1584 / 992 ه . به حجّ رفت 106 و تنها نسخهء گزارش اين سفر وى با عنوان معمولى سفرنامه جزو مجموعهء روسو دربارهء حلب ، در مؤسّسهء مطالعات شرقى هست و روزن آن را بدقّت وصف كرده است . 107 كتاب با اثر غزى و سكيكر تفاوت دارد و به اهميت نيز از آن كمتر است ، با اين همه بىاصالت نيست . گزارش حجّ وسيلهء هدف اصلى وى يعنى سخن از علوم رايج مسلمانان و ايجاد انديشه‌اى از آشنايى وى با همهء فروع آن بوده است . در مقدّمه گويد كه به سال 992 با آنكه قبلا حجّ كرده بود ، آهنگ حجّ كرد و چنين ادامه مىدهد :\r\nمرا عادت است كه چون سفر كنم سفرنامه‌اى فراهم كنم و ذكر منزلها را با وقايع هر منزل از نوادر اديبان و حتّى گفتار مهمل عاميان بياورم ، و اشعار دلپذير و حكايات خوش و نكته‌هاى دل‌انگيز جان پرور با كلماتى رقيقتر از نسيم و شيرينتر از شكر بر آن بيفزايم ، كه در زندگى و از پس مرگ يادگار من باشد . 108 گزارش حجّ را به اختصار مىگويد ، ولى از علوم بتفصيل سخن دارد و از هر مناسبت و گاه از سؤال يكى از همسفران ، كه مؤلّف جواب مىدهد ، يا سؤال وى كه بر ديگرى طرح مىشود براى اين منظور استفاده مىكند . يا به يك رهگذر آشناى ايرانى يا مصرى معرفت عميق خويش را به پاره‌اى مسائل فقه و نحو نشان مىدهد و يا او در حضور مؤلّف مسائل پيچيده را طرح مىكند . هر حادثهء مناسب ، هر چند كوچك ، او را به دنباله نويسى مىكشاند . مثلا در هنگام ذكر محرم شدن ، از مناسك حجّ بتفصيل سخن مىكند ، آنگاه به گزارش سفر باز مىگردد و اين عبارت معمولى را تكرار مىكند كه « به گفت و گوى سفر و اجتماع افاضل باز مىگرديم » و اين جمله تغيير عمده‌اى نمىيابد ، ولى هنوز به موضوع اساسى يعنى گزارش سفر\r\n\r\n","description":"","footnote":"","page_name":" 539 ","page_number":553},
  {"content":"\r\n\r\nبر نگشته كه پس از چند سطر دنباله نويسى ، پاره‌اى به صورت « فصل » يا « مطلب » آغاز مىشود .\r\nدر آغاز نسخه‌هاى خطّى فهرستى از اين دنباله نويسيها هست . روزن فهرستى مفصّل از عنوانهاى داخل آن ترتيب داده كه از روى آن پاره‌اى موضوعات جغرافيايى را ، كه اساس گفت و گوى جغرافى شناسان آن روزگار بوده ، معلوم توانيم كرد . در آغاز ، نخست قسمتى از « فضيلت حلب » هست و به دنبال آن « ستايش دمشق و گفتار شاعران دربارهء آن » ، « خصوصيات دمشق و بناى مسجد آن » ، « حمام دمشق و مناسبات وى با بنيانگزار آن و اشعار و فوايد مهم دربارهء حمام » ، « دربارهء بادها » ، « اخلاق اهل شهر » ، « در علم هيئت » ، « دربارهء ماهها » و غيره ، و دنباله نويسى مخصوص در « گفت و گو از موجودات سفلى و هفت اقليم » .\r\nبدين‌سان بحث در عين اصالت و تازگى چنان كه مىبينيم مقدار زيادى مطالب جغرافيايى دارد و نمونه‌اى تازه در رشتهء « سفر » به طلب علم به وجود مىآورد و مطلب را با گفت و گو از علوم مختلف مىآميزد ، و البتّه اين كار به صورت ابتدايى انجام مىشود .\r\nبىگفت و گو كتاب حجيج و تأليفات هموطنانش آشكارا نشان مىدهد كه در آن روزگار نمونهء سفرنامه در سوريهء شمالى رونق چشمگيرى داشته ، به علاوه ، در ميان مؤلّفان اين رشته تا حدّى رقابت بوده است . و اين به نوبهء خود نشان رونق زندگانى ادبى است و معلوم مىدارد كه چرا در قرن هفدهم حاجى خليفه مطالب فرهنگنامهء كتابشناسى خود را بخصوص از حلب آغاز كرد .\r\nاز پيش گفتيم كه سكيكر در استانبول احمد بن داوود حموى را ديده بود كه طبق قراين برادر محب الدّين محمّد بن داود حموى دمشقى ( متوفّى به سال 1542 / 949 ه . ) است ، 109 كه يكى از سه تن دانشور بزرگ خاندان محبى وجدّ مورّخ معروف بوده است . اصل وى از حماة بود و در آنجا و حمص و حلب تعليم گرفت . به دنبال آن ، سفير اوّل استانبول بود و پس از بازگشت در دمشق به تدريس پرداخت . پس از آن به سال 1571 / 978 ه . همراه شيخ الاسلام به سفر قدس و قاهره رفت و در شهر اخير مدّتى منصب قضا داشت . به دنبال آن ، بازگشت به دمشق بود ( حدود سال 1573 / 981 ه . ) و سفر استانبول كه در آنجا شاهد به تخت نشستن سلطان مراد سوم بود ( 1574 / 982 ه . ) . و چون به سوريه بازگشت به كارهاى مختلف مانند قضاوت و امامت جماعت پرداخت و عاقبت عنوان مفتى يافت و به سال 1608 / 1016 ه .\r\nبه دمشق درگذشت . چند كتاب معمولى در حديث و ادب و دو كتاب چاپ نشده دارد كه گزارش سفرهاى اوست و از روى نسخه‌هاى خطّى 110 توان گفت كه يكى ، با عنوان حادى الأظعان النجدية الى الديار المصرية ، بيشتر رواج يافته است . اين كتاب را هنگامى كه در معرّة النّعمان منصب قضا داشت آغاز كرد . چنان كه گفتيم به سال 1571 / 978 ه . همراه شيخ الاسلام و مفتى دمشق براى تحقيق دربارهء بناهايى كه مسيحيان در ضريح مسيح ساخته\r\n\r\n","description":"","footnote":"","page_name":" 540 ","page_number":554},
  {"content":"\r\n\r\nبودند ، سوى قدس رفت . و چون معلوم شد كه قضيّه درست است به جلوگيرى از آن دستور دادند . پس از آن راه خود را با عبور از حبرون خليل و غزه و بلبيس سوى قاهره ادامه دادند .\r\nمؤلّف گزارشى از مناظر قابل ذكر راه و شخصيتهاى معتبرى كه در راه بازگشت به دمشق ديده‌اند مىآورد كه مطابق معمول ، بيشتر رنگ ادبى دارد تا جغرافيايى ، و از رسائل و اشعار مؤلّف يا دوستان او اقتباسات بسيار شده است . مشاهدات حموى در آسياى صغير بر حاصل كار ادبى او اثر نهاده و كتابى به عنوان بوادئ الدّموع العندمية بوادى الديار الرومية دارد كه فقط يك نسخه از آن در كيمبريج هست 111 و از اشارهء كوتاه فهرستها انديشه‌اى از آن نمىتوان داشت و به احتمال قوى از نوع سفرنامهء علمى متمايل به ادب است .\r\nدربارهء سفرنامهء يك مؤلّف نسبتا معروف كه از سوريه به احتمال قوى ، سوى تركيه سفر كرده به تخمين سخن مىكنيم . در كتابخانهء ملى پاريس 112 نسخه‌اى از سفرنامهء شخصى به نام احمد بن محمّد بن طالوى دمشقى هست كه دربارهء او اطلاعى نداريم ، ولى اين اسم با نام درويش محمّد بن احمد طالوى دمشقى ( متوفّى به سال 1605 / 1014 ه . ) شباهت بسيار دارد . 113 وى مؤلّف منتخب اشعار معروف - كه خود يكى از چند تكملهء يتيمة الدهر ثعالبى ، مؤلّف قرن يازدهم ميلادى ، است - به شمار مىرود . شايد مؤلّف سفرنامه پسر وى بوده است ، ولى اين احتمال نيز هست كه در نامها خلطى شده و توان پنداشت كه مؤلّف سفرنامه خود پدر است . از گزارش احوال وى مىدانيم كه به سال 1584 / 922 ه . همراه قاضى القضاة به استانبول رفته و مدّتى در آنجا به تدريس پرداخته ، بنا بر اين ممكن است مانند دو معاصر سورى ديگر ، گزارشى از سفر خويش به جا نهاده باشد . تمايلات ادبى وى حتّى بىگفت و گو ، از منتخب اشعار روشن است . وى يكى از فاضلان دوران خويش بوده است و باقى ماندن يك نسخهء بىنظير را به خطّ امير اسامة بن منقذ كه در قسمت كتابهاى خطّى مؤسّسهء مطالعات شرقى آكادمى علوم شوروى هست به او مديونيم . 114 اين نظر مرجح مىنمايد كه گزارش سفر وى رنگ « علمى - ادبى » مؤلّفات مشابه آن عصر را دارد ، ولى اين فرض و تخمين است .\r\nكتاب محمّد بن احمد بن حافظ الدّين قدسى ( متوفّى به سال 1645 / 1055 ه . ) را از لحاظ زمانى آخرين حلقهء اين سلسله از گزارش سفرهاى سورى مىتوان دانست كه در قرن ششم به سوى استانبول بوده است . 115 وى به قضا و تدريس اشتغال داشت و چند بار به استانبول سفر كرد و بجز قدس ، وطن خود ، در دمشق و طرابلس و قاهره و سپس در بوسنى به مقام قضاوت رسيد و در صوفيه نيز كار قضاوت داشت كه وفات يافت . چند قصيده از او به‌جاست كه در ستايش حاميان استانبولى خود سروده است . 116 و نيز سفرنامه‌اى داشته كه يك نسخهء منحصر به فرد آن در كتابخانهء برلين هست 117 و از سفرهاى قاهره و قدس و دمشق و گزارش\r\n\r\n","description":"","footnote":"","page_name":" 541 ","page_number":555},
  {"content":"\r\n\r\nسفر دريايى از دمشق تا قاهره به سال 1604 / 1013 ه . بتفصيل سخن دارد . وى نيز چون تمجروتى به وصف بارانها و طوفانهاى دريايى علاقه داشته ، گزارش وى پر تكلّف و مسجّع است و نشان آن را در عنوان كتاب إسفار الأسفار فى أبكار الأفكار مىتوان ديد . بىگفت و گو مؤلّف مردى پر مطالعه و خبرهء ادب بوده است .\r\nدر اين دوران بجز اين مؤلّفات جغرافيايى ادبى ، همهء نمونه‌هاى وابسته به سفرنامه را كه در همين دوران نظير آن در زبان تركى به وجود آمد در زبان عربى نيز مىتوان يافت كه ، مانند مؤلّفات تركى ، رديف كردن نام آن نتيجه‌اى ندارد ، و اين كار فهرست نويسان كتابخانه‌ها و مؤلّفات كتابشناسى است ، ولى به عنوان مثال از يك كتاب ياد مىكنيم . يك مؤلّف مصرى به نام محمّد بن احمد سنهورى ، كه چيزى از گزارش احوال وى نمىدانيم ، به دوران سلطان مراد سوّم ( 1574 - 1595 / 982 - 1003 ه . ) و سلطان مراد چهارم ( 1623 - 1640 / 1032 - 1049 ه . ) فهرستى از منزلگاههاى پست ميان مكّه و قاهره فراهم آورد 118 كه چيزى مانند راهنماى حاجيان است كه از نمونه‌هاى آن در فصل پيش سخن داشته‌ايم . به هر حال كتاب وى بىفايده نيست ، زيرا مؤلّف در تعيين فاصلهء منزلها دقّت و كوشش بسيار كرده و براى اين منظور روش خاصى به كار برده است . 119 از نظر ما چيزى كه اهميت اين نمونه را افزون مىكند اين است كه يك بار ديگر رابطهء ميان نوشته‌هاى عربى و تركى آن روزگار و نيز جاذبهء پايتخت خلافت را ، كه نسبت به همهء قلمرو اسلامى مقام اوّل داشت و حتّى قاهره همسنگ آن نبود ، معلوم مىدارد . در اين زمينه زبان نقش اساسى نداشت ؛ مواردى را ديديم كه مؤلّفان عرب كتابهاى خويش را به زبان تركى نوشتند و نيز مؤلّفانى ترك بودند كه آثارشان به زبان عربى تدوين شده است . اگر به ياد بياوريم كه رونق جغرافياى دريانوردى در همين دوران نيمهء اوّل قرن شانزدهم بود ، و بعضى از مؤلّفان اين رشته چون سيدى على ريس را از نوشته‌هاى عربى جدا نمىتوان كرد ، به علاوه ، احمد يونسى ، مؤلّف مغربى ، نامهاى نقشهء خويش را به تركى نوشته بود بناچار اين دوران را در نوشته‌هاى جغرافيايى دوران « عربى - تركى » عنوان خواهيم داد . و خود حاجى خليفه اين نام را براى قرن هفدهم نيز روا مىدارد . حتّى در قرن هجدهم نيز وضع چندان تغيير نمىكند كه البتّه بايد تعديلى چند در آن كرد ، امّا نمونه‌ها همان بود كه بود . جالب آنكه نمونهء سفرنامه تا به روزگار نوين همچنان مقام صدارت را حفظ كرده است و مانند سابق به جهان كهن بس نكرده بلكه شامل جهان نو نيز شده است . دولت عثمانى در جذب مؤلّفان سفرنامه نويس نقش اوّل داشت ، ولى به عنوان حلقهء ربط اساسى ميان غالب اقطار عربى باقى نماند زيرا در اين اواخر روشهايى مستقل از مركز جاذبه پديد آمد . مقصود اين نيست كه مصر و سوريه حتّى از لحاظ\r\n\r\n","description":"","footnote":"","page_name":" 542 ","page_number":556},
  {"content":"\r\n\r\nمقدار ، در تأليف جغرافيايى مقام اوّل يافتند ، زيرا همانند دورانهاى تاريخى سابق اين گونه مؤلّفات در مناطق ديگر نيز كه زبان عربى اهميت فرهنگى داشت ، چون عراق و ايران و حتّى هند ، به وجود آمد كه از ديد خاص براى ما اهميت دارد ، هر چند در واقع غالب آنها آثار درجهء دوّم است ، ولى به هر حال مىتوانيم در قرن هفدهم و حتّى قرن هجدهم / يازدهم و دوازدهم ه .\r\nيك يا دو اسم پيدا كنيم كه در گفت و گوى عمومى از نوشته‌هاى عربى ( اسلامى ) جاى مشخّص دارد . به خلاف قرن شانزدهم / دهم ه . كه همهء آثار آن بجز جغرافياى دريانوردى فقط اهميت محلّى دارد ، كه گهگاه اساسى نيز هست . بدين جهت حق داشتيم كه در آغاز همين فصل گفتيم اين قرن از لحاظ نوشته‌هاى جغرافيايى كمرنگ است .\r\n\r\n","description":"","footnote":"","page_name":" 543 ","page_number":557},
  {"content":"\r\n\r\n\r\nفصل 23 قرن هفدهم / يازدهم ه .\r\nقرن هفدهم نيز چون قرن هجدهم نسبت به دورانهاى پيش ، چيزى در زمينهء نوشته‌هاى جغرافياى عربى به وجود نياورد و اگر فصلى را ما بدان اختصاص مىدهيم صرفا به خاطر ملاحظات عملى است و ارتباطى با مطالب جغرافيايى ندارد . در اين دوران بيشتر قلمرو عربى ، ولايتهاى تابع دولت عثمانى شده بود و با آن روابط دور و گاه فرعى داشت ، ولى مراكز فرهنگى محلّى كه رسوم ادبى مكتب قرون وسطا در آنجا رونق داشت به جا مانده بود ، مثلا در مغرب و بخصوص مراكش ، كه مانند سابق به نسبت زياد استقلال سياسى داشت ، علاقه به تأليف تاريخ به جا بود و تا قرن نوزدهم تعداد بسيار فراوانى از مؤلّفات در اين زمينه به وجود آمد ، كه همگى به رشته‌هاى مرسوم تعلّق دارد . دربارهء نوشته‌هاى تاريخى مىتوان رواج بىنظير سفرنامه‌ها را كه همچنان تا قرن نوزدهم باقى مانده بود ، يادآورى كرد .\r\nبه طور كلّى مىتوان گفت كه در اين دوران ، در همهء قلمرو عربى نوشته‌هاى جغرافيايى منحصر به دو رشتهء جغرافياى اقليمى و سفرنامه‌ها بود ؛ رشتهء اوّل غالبا از نوع فضايل بود و بار ديگر به مقدار فراوان در سوريه ، يا « دربارهء شهرهاى مقدّس » در جزيرة العرب فراهم آمد كه غالبا تخصّصى بود و هدفهاى مشخّص داشت . سفرنامه‌ها بيشتر مربوط به پايتخت سياسى خلافت يعنى استانبول بود كه مانند سابق هيئتهاى ديپلماسى يا تبعهء معمولى دولت به قصد شكايت از حكام محلّى سوى آن مىرفتند . زيارت نيز كه منحصر به مراكز اسلامى نبود و شامل مكانهاى مسيحى چون قدس و طور سينا نيز مىشد همچنان در ايجاد سفرنامه‌ها نقشى داشت .\r\nدر اين زمينه نوشته‌هاى مستقلّى در ميان عربان مسيحى بخصوص در سوريه به وجود آمد كه اگر سير تاريخى آن را مىدانستيم ممكن بود پديدهء تازه‌اى تلقّى شود .\r\nنوشته‌هاى جغرافيايى قرن هفدهم در مقايسهء با قرون پيش اين مزيّت را دارد كه ضمن\r\n\r\n","description":"","footnote":"","page_name":" 544 ","page_number":558},
  {"content":"\r\n\r\nآن دست كم به دو كتاب بزرگ برمىخوريم كه آشكارا ، هم از لحاظ مضمون و هم سياق ادبى ، از همهء مؤلّفات آن دوران برتر است . هر دو كتاب به نيمهء اوّل قرن هفدهم و تا حدّى به سوريه تعلّق دارد ، ولى در دو محيط مختلف به وجود آمده است ، يكى گزارش سفر ماكاريوس انطاكى به بغدان ( مولداوى ) ، افلاق ( والاكيا ) ، اوكراين ، و ولايت مسكوى « 1 » است كه از لحاظ موضوع براى تاريخ كشور ما اهميتى بىنظير دارد و اهل خبره آن را چنان كه بايد ارزيابى كرده‌اند ، امّا تا كنون مطالعهء كافى دربارهء آن نشده است . مؤلفش يك عرب مسيحى است كه از فرهنگى ديگر جز آنچه تاكنون در نوشته‌هاى جغرافيايى با آن سروكار داشته‌ايم سيراب شده است . كتاب از لحاظ ادبى اهميتى ندارد ، به همين جهت ضمن گفت و گوى كلّى از نوشته‌هاى جغرافيايى عربى به زحمت مىتواند جايى داشته باشد . كتاب ديگر كه وضعى كاملا متفاوت دارد ، اثر معروف مقرّى دربارهء اندلس است كه از ديد ادب و جغرافيا اهميت دارد و از لحاظ نثر هنرى ، با وجود زياده‌روى مؤلّف در اين باب ، كتابى ممتاز است . به هر حال كتاب مقرى يك اثر كلاسيك است و مبالغه نيست اگر بعضيها آن را خاتمهء ادب عربى مىدانند . اصل مؤلّف از تلمسان شمال آفريقاست ، ولى كتاب خويش را به تشويق و اصرار دوستان دمشقى كه ، به گفتهء خودش ، در اين مورد تنها تكيه‌گاه وى بوده‌اند در قاهره تأليف كرد . اين ارتباط ميان مغرب و سوريه ، تصادفى نبود و بار ديگر وحدت رسوم فرهنگى و ادبى اقطار اسلامى را حتّى در آن روزگار مسلّم مىكند ، و نيز تصادفى نيست كه بيشتر آثار جغرافيايى اين دوران از سوريه و مغرب است .\r\nاكنون كه حق داريم از سوريه آغاز كنيم ، به گفت و گو از مؤلّفاتى كه در محيط عربى مسيحى به وجود آمده و تاكنون فرصت سخن دربارهء آن نبود آغاز مىكنيم . نوشته‌هاى جغرافيايى مسيحيان شرق به طور كلّى كم مايه است و اين را در ضمن گفت و گو از سريان و تا حدّى از حبشه يا كسانى كه آثار خود را به عربى نوشته‌اند ، معلوم داشتيم . اين گروه اخير ، از لحاظ عقايد به ميراث فرهنگى دوران اخير بيزانس و روم بيشتر از فرهنگ هلنى و نظريّات بطلميوس وابسته بودند . ضمن سخن از دورانهاى پيش به پديدهء جالبى برخورديم كه تعدادى از گزارشهاى مربوط به روم و گاه قسطنطنيه و انطاكيه كه مورّخان و جغرافىشناسان عرب به وجود آورده‌اند با منابع مسيحى شرقى ارتباط دارد . معمولا اين گزارشها ساختگى است و رنگ افسانه دارد و غالبا به وسيلهء سريانيان به نوشته‌هاى عربى رسيده كه بىگفت و گو مؤلفانش اينجاها را ديده‌اند ، ولى حكايات آن پر از مطالب خيالى است و براى خواننده قابل فهم نيست .\r\nدر دوران تازه كه اينك از آن سخن داريم ، همه نوشته‌هاى جغرافيايى مسيحيان عرب\r\n\r\n\r\n","description":"","footnote":"\r\n( 1 ) نام روسيهء قديم . - ن .\r\n","page_name":" 545 ","page_number":559},
  {"content":"\r\n\r\nگزارشهاى زيارت سرزمين مقدّس فلسطين و سيناست . از آثار قديم اين زمينه خبر نداريم و محتملا به‌جا نمانده است ، و با توجّه به وضع نگهدارى اين گونه نوشته‌هاى عربى مسيحى نبايد از اين قضيّه تعجّب كنيم .\r\nيك سفرنامه مربوط به طور سينا متعلّق به كشيشى افرام نام ، كه جز اسم چيزى دربارهء او نمىدانيم ، به زمانى نزديك به اين دوران تعلّق دارد كه آن را از روى ترجمهء لاتينى اگناتيوس گويدى ، خاورشناس ايتاليايى ، مىشناسيم . 1 مبناى ترجمه نسخهء واتيكان است . كه به وسيلهء سمعانى از شرق آمده ، و نيز چاپ عربى پدر شيخو يسوعى كه بر اساس دو نسخهء بيروتى مربوط به قرن هفدهم انجام گرفته است . 2 منبع اوّل اين فرض را قابل قبول مىكند كه سفرنامه مربوط به اواخر قرن شانزدهم يا آغاز قرن هفدهم است و شايد محقّقان بتوانند با كنجكاوى دقيق در نكات تاريخى و باستانى ، تاريخ دقيق آن را تعيين كنند . اهميت اين اثر مختصر كه متن چاپى آن بيشتر از پانزده صفحه نيست ، از لحاظ توضيحات معمارى و باستانى است و اساس آن گزارش مفصّل دير قديسه كاتريناى معروف است كه هيئتهاى علمى روسى ، كه در مطالعهء تعدادى از نسخه‌هاى خطّى ديگر شركت داشته‌اند ، با آن آشنايى دارند . البتّه كشيش افرام به ناحيهء ديگرى توجّه داشته و گهگاه از بيست و هفت كليساى 3 موجود در زمان خويش ، با توجّه به مسائل فنّى كه ساده لوحانه مىفهمد ، 4 اطلاعاتى مفصّل مىدهد ؛ كوه طور سينا را با توجّه به كليساها و داستانهاى محلّى مربوط به دين و عبادت وصف مىكند 5 و زندگى مردم دير و روابطشان را با بدويان محل ناگفته نمىگذارد . 6 بيشتر مطالب وى به وسيلهء منابع اروپايى كه از وصف اينجاها سخن آورده‌اند تأييد شده است .\r\nبه احتمال قوى مؤلّف سفر خود را از مصر آغاز كرده ، زيرا گزارش راه از قاهره آغاز مىشود و همه مكانها را ، كه بعضا تا قرن بيستم از اهميت نيفتاد ، بتفصيل برمىشمارد . 7 گزارش راه بازگشت در آخر مىآيد 8 و جز اين ، گزارشى با تفصيل كمتر از راه قدس به سينا با عبور از غزّه هست . 9 سبك رساله اديبانه نيست و به زبانى ساده است . امّا چون ديگر نوشته‌هاى عربى مسيحى عاميانه نيست . مؤلّف با رسوم نوشته‌هاى مسيحى شرق آشناست و به نسبت محيط خود تعليم ديده است . به هر حال اهميت گزارش مدوّن وى از لحاظ ادبى نيست بلكه به مطالب آن است كه بايد گفت هنوز چنان كه بايد به وسيلهء اهل خبره مطالعه نشده است .\r\nدر همين محيط مسيحى ، گر چه از طبقه‌اى ديگر ، در اواخر قرن هفدهم ، جهانگردى پيدا شد ، كه هم از نظر راهى كه پيمود و براى عرب آشنا نبود ، يعنى امريكاى جنوبى ، و هم از نظر شخصيّت خود ، جالب بود . بىگفت و گو كشيش افرام مردى ساده بوده و فقط با طبقهء عوام مسيحى ارتباط داشته است ، ولى الياس بن يوحناى موصلى به طبقه‌اى تعلّق دارد كه سران كليسا\r\n\r\n","description":"","footnote":"","page_name":" 546 ","page_number":560},
  {"content":"\r\n\r\nاز آن برخاسته‌اند ، 10 زيرا از خاندان عمون است ، كه عده‌اى از پاتريسين‌هاى « 2 » نسطورى بدان انتساب دارند و پس از اتّحاد با رم به سال 1553 ، با شهر جاودانى و نمايندگان طوايف دينى شرق و غرب ارتباط يافت . خاندان وى ، مقيم بغداد بود 11 و برادرانش در موصل و حلب نقشى داشتند . 12 پسر عمويش ، يونان ، به سال 1650 در رم علم آموزى را - محتملا در كالج تبليغ ايمان - به سر برد . همين قضيّه كه الياس به فكر سفر امريكا افتاده دليل وسعت ديد و امكانات اوست .\r\nدربارهء هدف وى دقيقا چيزى نمىتوان گفت ، ولى چنان كه در مورد مردان دين كه به مسكوى رفته‌اند ديده‌ايم ، طبعا هدف عمده وى فراهم آوردن اعانه براى كليسا بوده است ، ولى پاپ و مقامات اسپانيولى به وى در كار سفر كمك كرده‌اند و اين نشان مىدهد كه به مأموريتى خاص مىرفته كه شايد از روى عمد مسكوت مانده است . وى بيشتر از يك بار به رم سفر كرد و يك راهب معتبر كرملى مقيم مالابار هند در ضمن كتابى كه به زبان ايتاليايى نوشته از سفر رم او به سال 1659 سخن آورده است . الياس بارها در اثناى سفر عراق يا سفرهاى رم با اين راهب ملاقات كرده بود . 13 الياس در راه امريكاى جنوبى از رم گذشت . به سال 1668 همراه ميخائيل كوندولئو ، توپچى باشى تركيه در شرق نزديك ، 14 كه اصلا قبرسى بود از بغداد درآمدند و از پدران كرملى بغداد كه در آن هنگام در شهر مذكور نقش عمده داشتند 15 نامه‌هايى همراه داشتند ؛ و اين دو موضوع وسعت روابط الياس را نشان مىدهد . پس از آنكه قدس را زيارت كرد ، در راه ، حلب و اسكندريه را بديد ، آنگاه از راه دريا پس از توقفهاى كوتاه در قبرس ، كرت ، و زانت به و نيز رسيد . از ايتاليا سفرنامه مفصّلتر مىشود . در رم به حضور پاپ كلمنت نهم رسيد . سپس از جنووا به دريا نشست و به مارسى رفت و مدّتى در فرانسه و اسپانيا بماند و سپس به علل مالى به ايتاليا بازگشت و به همين جهت به سيسيل رفت و به اسپانيا بازگشت و از آنجا به پرتقال رفت و در اين شهر تصميم گرفت به امريكا سفر كند . براى تحصيل اجازه از مقامات بالا ، ناچار به دربار كارلوس دوّم در مادريد رفت . در فوريهء سال 1675 كشتى حامل آنان از كاديث ( قادس ) راهى امريكا شد . در راه از جزاير كانارى گذشتند و سوى كاراكاس ونزوئلا رفتند . پس از پنجاه روز دريا پيمايى به كارتاژ كلمبيا رسيدند و آنجا مدّتى بماندند . پس از آن ، مؤلّف از راه دريا و خشكى سفر خود را در طول ساحل غربى امريكاى جنوبى ادامه داد و در اثناى آن اقامتهاى طولانى نيز داشت . از پاناما به كلمبيا و سپس به اكوادور رسيد و مدّتى در شهر كيتو بماند . تقريبا\r\n\r\n\r\n","description":"","footnote":"\r\n( 2 )  Patrician  عنوان هر يك از اعضاى خاندانهاى اوليهء شارمند رم قديم ، كه بعدها عنوانى افتخارى شد ، و معرّب آن بطريق است . - ن .\r\n","page_name":" 547 ","page_number":561},
  {"content":"\r\n\r\nيك سال و نيم در ليما ، پايتخت پرو ، مقيم شد . ديدار بوليوى و آرژانتين و شيلى كوتاهتر از اين بود . گزارش برزيل و شهر توكومان و بوئنوس آيرس را از روايت ديگران آورده است . به سال 1680 بار ديگر او را در ليما مىبينيم كه قسمت اوّل سفرنامهء خود را در آنجا تدوين كرد و بعدها به تكميل آن پرداخت . در راه بازگشت تصميم گرفت آن قسمت از امريكاى مركزى ، يعنى سرزمين مكزيك ، را كه نام تركى « ينگه دنيا » ( يعنى دنياى نو ظهور ) داشت ، ببيند ، از اين‌رو در بيست و يكم سپتامبر 1681 از بندر كايائو در پرو حركت كرد و از پاناما و سواحل كوستاريكا و نيكاراگوئه و هوندوراس و گواتمالا گذشت و پاره‌اى از نقاط مكزيك و از جمله پايتخت آن را بديد كه ششماه در آنجا مقيم بوده و گزارشى مفصّل از آن به جا نهاده است . در زير نفوذ داستانهايى كه دربارهء مجمع الجزاير فيليپين شنيده بود و بعضى را بتفصيل نقل كرده ، به فكر آن افتاد كه از راه جزاير مذكور و عبور از چين و سورت هند كه در آنجا دوستانى داشت به وطن بازگردد ، ولى از اين فكر منصرف شد و از مكزيك راه معمولى را در پيش گرفت و از بندر وراكروز به سوى هاوانا حركت كرد . هنگام عبور از اقيانوس طوفانى سخت رخ داد و عاقبت سالم به كاديث رسيد و پس از ديدارى كوتاه از سويل ، به منظورهاى تجارتى و مالى ، به سال 1683 به رم رسيد و هدايايى را كه از ماوراى درياها آورده بود به پاپ اينوكنتيوس يازدهم پيشكش كرد .\r\nظاهرا بقيهء زندگانى را در رم گذرانيد ؛ مؤيّد اين پندار آنكه به سال 1692 و دوران پاپ اينوكنتيوس دوازدهم در رم كتابى به زبان عربى دربارهء دعا به خرج خود براى هموطنان شرقى چاپ كرد . 16 در كتاب مذكور القاب والايى را كه پاپ و امپراتور اسپانيا به او داده بودند ياد كرد ، كه اين موضوع بار ديگر اين نظر را قوّت مىدهد كه براى اين شخصيتهاى بزرگ خدماتى انجام داده بوده است . ظاهرا كتاب در محافلى كه براى آن نوشته شده بود رواجى يافت ، زيرا يكى از مارونيان لبنان به سال 1725 دوباره آن را چاپ كرد ، امّا از سابقهء آن ياد نكرد .\r\nسفرنامه الياس موصلى از روى تنها نسخه موجود در حلب و نسخه بيروت كه در قرن نوزدهم از روى آن گرفته شده بود چاپ شد . كتاب دو قسمت كاملا مستقل است ، يكى گزارش سفر است با عنوان « السياحة » و قسمت دوّم تقريبا به همان حجم داراى هفده فصل دربارهء اكتشاف و تاريخ امريكاست ، و در اين قسمت بر كتب اسپانيولى و لاتينى تكيه اساسى داشته است . قسمت اوّل با اسماء اعلام و حواشى مختلف و بىافتادگى به وسيله رباط منتشر شده است 17 امّا از قسمت دوّم كه اهميت چندان ندارد فقط فصل يازدهم را منتشر كرد كه از آثار مسيحى امريكاى مركزى و جنوبى ، كه اسپانيوليها هنگام وصول به آنجا يافته بودند ، سخن دارد . 18\r\n\r\n","description":"","footnote":"","page_name":" 548 ","page_number":562},
  {"content":"\r\n\r\nموضوع سفر بتنهايى اهميت سفرنامهء الياس موصلى را در نوشته‌هاى عربى معلوم تواند داشت و از لحاظ مضمون نيز اهميتش كمتر نيست و بايد گفت كه خواندن آن گاه غم انگيز است ؛ چه ، از دوران استعمار حكايت دارد كه مردم بومى امريكا را مىفشرد و به صورت زشتى از آنها بهره مىبرد . و مؤلّف حوادث را با خونسردى نقل مىكند و نسبت به آن هيچ گونه عكس العمل عاطفى ندارد و اهميت آن به عنوان يك منبع تاريخى جغرافيايى گرانقدر نسبت به آن دوران از همين نقطهء نظر است .\r\nبىگفت و گو مؤلّف اطّلاعات فراوان دارد ، امّا سادگى او در نقل حوادث سفر حيرت انگيز است . طبعا محيط وى منحصر به مردان دين و مقامات اسپانيولى بوده و در اثناى سفر ، مهمان رؤساى محكمه‌هاى تفتيش عقايد ( انكيزيسيون ) يا حاكم ناحيه يا اسقف مىشده است ، ولى در زندگى روزانهء اطراف خويش نيز شريك بوده و در اختلافات طوايف محلّى دخالت مىكرده و اوضاع را از نزديك مىديده و حوادث قابل ذكر را ثبت مىكرده است . با مردم بومى در اثناى سفرها كه گاه يك يا دو راهنما از ايشان همراه داشته برمىخورده است . مزارع و معادن محل كار بردگان و نيز كارگران « بازار قاطر فروشان » را ديده و روايت وى غالبا دقيق و مفصّل است و همهء وقايع سفر و از جمله پديده‌هاى طبيعى را با علاقه يادداشت كرده ، و چون شكارچى ماهرى بوده كه از اين ناحيهء فعاليّت انسانى نيز غافل نمانده است .\r\nمؤلّف در همه‌جا ، در رم و پاريس يا اسپانيا ، دوستانى پيدا مىكرد و براى هر كس ، حتّى از مشرق زمين ، سفارشنامه‌اى داشت و با همان سادگى حيرت انگيز حكايت مىكند كه چگونه به دوستان خود پول قرض مىداده و گاه مىگويد كه چه مقدار سود از آنها مىگرفته و چگونه نقره و بعضى كالاهاى گرانقدر را ذخيره مىكرده است . معلوم مىشود منظور او فقط هديه دادن نبوده بلكه معاملاتى نيز انجام مىداده است . با اين همه در هر جا در لباس تبرك شدهء پاپ به خدمات دينى مىپرداخت و گاه ارزش هديه‌هايى را كه در اين مناسبات به او داده‌اند ياد مىكند .\r\nمطالب جغرافيايى كتاب معمولا درست است و نام مكانهايى را كه آورده بىاشكال پيدا مىتوان كرد ، تعداد اين گونه جاها زياد است و مطالبى قابل ملاحظه از اوضاع آن روزگار به دست مىدهد . در گزارش زندگى اجتماعى و روش معاش به طبقات بالا و اسپانيوليها بس نمىكند ، بلكه از مردم بومى نيز سخن دارد و طبعا نظر مؤلّف نسبت به آنها با محيط و زمانه هماهنگ است . در اعتقادات محيط نيز شريك است و قصه‌هايى دارد كه در منابع اسپانيولى معاصر او نيست و البتّه چنان كه تحقيق علمى نشان داده محصول تخيّلات قرون وسطاست .\r\nسبك روان و ساده و بىتكلّف وى از مشخّصات كتاب است . بجز مقدّمه كه با سبكى اديبانه به قلم آمده و با اقتباسات و شواهدى از ادب عربى مسيحى آرايش گرفته است ، در بقيه كتاب ،\r\n\r\n","description":"","footnote":"","page_name":" 549 ","page_number":563},
  {"content":"\r\n\r\nبىاعتنا به شكل بيان ، به نقل مطالب پرداخته و گر چه مىخواسته زبان اديبانه به كار برد تعبيرات محلّى و كلمات تركى 19 و عبارات مكالمه روزانه بدان راه يافته است ولى فهم كتاب مشكل نيست . كتاب الياس موصلى يك اثر جغرافيايى است كه از جهات مختلف جالب است ، امّا به هر حال جزو آثار كلاسيك نيست . گوردلفسكى ، خاورشناس روسى كه كمى محتاط بود امّا عموما نظر صائب داشت ، دربارهء آن گويد : « آنچه را ديده و در خور گفتن پنداشته در يادداشتهاى روزانهء خود آورده ، ولى افق انديشه او محدود است و نمىتواند به قلمرو استقراء و تعميم در آيد . ملاحظاتى كه از نظر عمومى مهم باشد كمتر دارد . » 20 مدتها پس از چاپ كتاب نسخه‌هاى ديگرى از سفرنامه الياس موصلى نه فقط در موصل 21 بلكه در بغداد 22 و قاهره 23 و حتّى در كتابخانهء ديوان هند ( اينديا آفيس ) و نيز در لندن به دست آمد 24 كه تصحيح متن چاپ شدهء رباط را ايجاب مىكند . به علاوه ، مطالبى دربارهء او و محيط زندگيش در عراق آن روزگار فراهم شده است ، ولى اطّلاعات ما از سالهاى آخر زندگى او مانند سابق ناچيز است . و آخرين بار به سال 1693 از او ياد مىشود . 25 ملاحظات ما را دربارهء اهميت ادبى سفرنامهء الياس ، دربارهء سفرنامهء ديگرى هم مىتوان تكرار كرد كه مؤلّف آن نيز از محيط مسيحى درآمده ، با اين تفاوت كه سفرنامهء وى از لحاظ ارتباط مستقيم با روسيه مسكوى از نظر ما اهميت بىنظير دارد . كتاب در حلب ، مركز فرهنگ محلّى آن روزگار ، كه بارها از اهميت آن در قرن اخير سخن داشته‌ايم ، و در همان محيط مسيحى كه هنوز جنبش ادبى قرن در آن اثر نداشت تأليف شد . وضع ارتودوكسها از لحاظ فرهنگى به مراتب بدتر از ديگر فرقه‌هاى مسيحى بود كه با رم مربوط بودند و روسوى غرب داشتند . فرقه‌هاى اخير از رسوم قديمى و كمكهاى مؤثر در ايجاد مدارس و بهبود فرهنگ بهره‌ور بودند و حتّى پيش از اتّحاد با رم با آن ارتباط داشتند ، بدين جهت از قرن شانزدهم عالمان و اديبانى از ميانشان برخاست كه بعضى در خود رم علم آموخته بودند .\r\nطبقهء كشيشان ارتدوكس چنين امكاناتى نداشتند ، از ميراث ادبى قديم كه احياى آن بسيار دير آغاز شد ، بريده بودند و چون قبله‌گاهشان نوشته‌هاى يونانى و بيزانسى بود ، مانند فرقه‌هاى ديگر ، مركزى چون رم نداشتند كه به دور آن طواف برند . حوزهء اسقفى قسطنطنيه در وضع تبعى به سر مىبرد و براى ديگران تكيه گاهى استوار نمىتوانست بود ، و در زمينهء ارتباط با فرهنگ غربى توجيهشان نمىكرد . دولتهاى بالكان به آشفتگى و زبونى دچار بودند و از قرن شانزدهم انظار متوجّه روسيه شد ، ولى سطح معرفت روسيه نيز چنان نبود كه انديشهء درستى از نيازهاى عربان مسيحى داشته باشد . البتّه در مواردى كمكهاى مادى به آنان مىكرد . اگر در آن روزگار روابط فرهنگى آغاز شده باشد ، نتيجهء كوشش كسانى بوده كه مقامى معتبر داشته‌اند ،\r\n\r\n","description":"","footnote":"","page_name":" 550 ","page_number":564},
  {"content":"\r\n\r\nيا روح روشنفكرى به معنى محيط آن روزگار بر آنان غالب بوده است . در حسن نيّت اين كسان ترديد نمىتوان كرد اگر چه امكانات آنان محدود و زمينهء معارفشان از آن هم محدودتر بوده است . فرهنگ آنها منحصر به خواندن عربى ، زبان تكلّم روزانه ، بود و كمى از مقدمات زبان يونانى ، كه در بهترين شرايط اگر نمىتوانستند كتابهاى متأخر بيزانسى را ترجمه كنند ، دست كم مىتوانستند مطالب آن را بفهمند .\r\nماكاريوس ، اسقف كليساى انطاكيه ، را به اين گروه خوش نيّت توان پيوست . وى در محيط عربى به نام مكاريوس بن زعيم حلبى انطاكى شهره بود 26 و به دوران تزار آلكسى ميخايلوويچ دوبار در سالهاى 1654 - 1656 و سالهاى 1666 - 1668 به روسيه سفر كرد .\r\nاصلش از شمال سوريه بود و در محيط فقر دينى رشد يافت و به سال 1635 مطران شد و در دوازدهم دسامبر سال 1647 به عنوان اسقف كليساى انطاكيه كه مقرّ آن در دمشق بود برگزيده شد . وى از هنگام طفوليت به مؤلّفات تاريخى ، به خصوص آنهايى كه در زبان عربى معروف نبود ، اشتياق داشت ، و چون به تعليم و تنوير همكيشان خود علاقه‌مند بود ، شخصا يا به كمك ديگران فصول يا منتخباتى را از يونانى به زبان عربى مىآورد . بيشتر مؤلفاتى كه به جا نهاده جنبهء روايتى دارد كه بعضى به خطّ مؤلّف است و بعضى ديگر اوراق پاكنويس شده است .\r\nبجز اين ، آثار متفرّقى دارد كه بيشتر به كشكول عمومى مىماند و مؤلّف ، بدون ترتيب ، چيزهايى را كه گاه و بىگاه نظر را مىگرفته به صورت مقالات پراكنده يا اقتباسهاى مختصر ثبت مىكرده است . بسيارى از اين مطالب مربوط به تاريخ كليساست . وقتى از مشرق سخن مىرود ماكاريوس يك منبع درجهء اوّل است ، و مطالب ديگر منقولاتى از متون يونانى است كه هميشه منبع آن دقيقا معلوم نشده است . گهگاه حكاياتى دارد كه شخصا در ضمن سفرها ديده يا از شاهدان عينى شنيده است و اين نكات معلوم مىدارد كه وى مطالب را به صورت يادداشت و عجولانه و قلم انداز نوشته و احساسات خود را بىواسطه نشان مىدهد و ظاهرا در بيشتر موارد تجديد نظر نكرده و عبارات را تغيير نداده است . 27 مقدّر بود كه ماكاريوس بخصوص براى كارهاى مطرانى و اسقفى بسيار سفر كند . به سال 1642 - 1643 به زيارت قدس رفت 28 و پيش و پس از زيارت قسمتهايى از سوريه را بديد .\r\nحوزهء اسقفى او قرض بسيار داشت و براى فرار از تنگنا بر طبق معمول به جمع آورى صدقه پرداخت و چون مردم محل فقير بودند ماكاريوس به عادت مردان دينى مشرق بيرون از مرزهاى عثمانى متوجّه بالكان ، اوكراين ، و روسيه شد . گزارش سفر اوّل وى در كتابى مستقل آمده كه به سبب آن در عرصهء نوشته‌هاى جغرافيايى شهرتى قابل ملاحظه به دست آورده است ، 29 ولى كتاب تأليف او نيست بلكه پسرش ، رئيس كشيشان ،\r\n\r\n","description":"","footnote":"","page_name":" 551 ","page_number":565},
  {"content":"\r\n\r\nبولس بن الزعيم الحلبى ( متولد حدود سال 1627 ) كه از نوجوانى در سفرها همراه پدر و از سال 1648 رئيس كشيشان اسقفى شده بود ، كتاب را به زبان عربى تأليف كرده است . 30 در نتيجهء همين وضع بولس تا حدّى تعليم يافت ، ولى سطح فرهنگ وى بالا نبود . به خلاف پدر خطاطى ماهر بود و تعدادى نسخه كه به خطّ او به جا مانده از مهارت فوق العادهء وى در اين رشته حكايت دارد . مؤلّفات وى مانند آثار پدرش ترجمه و نقل از منابع يونانى است . 31 مهمترين آثار وى ، على الاطلاق ، گزارش بزرگ و اصيل سفر اوّل اسقف به تركيه ، مولداوى ، والاكيا ، اوكراين ، و روسيهء مسكوى است .\r\nماكاريوس نخستين عرب سورى نبود كه كشور روس را مىديد . به دوران تزار فيودور ايوانوويج اسقف كليساى انطاكيه ، يوآكيم‌ضو ( 1582 - 1592 ) ، براى گفت و گو دربارهء مسائل مربوط به حوزهء اسقفى به روسيه آمد . او نيز عرب بود و مدت دو ماه - از هفدهم ژوئن تا يازدهم اوت سال 1586 - در مسكو ماند . وى در سفر خويش راه خشكى معمول را پيمود و از آسياى صغير و مولداوى ، والاكيا ، و اوكراين گذشت و چنان كه خواهيم ديد گزارشى مختصر از سفر وى به جا ماند كه متأسّفانه به دست ما نرسيده است . اسقف مذكور مدّتى دراز در شهر لووف ماند و در اوّل ژانويهء سال 1586 منشورى را ، كه در محافل علمى شهره است ، به زبان عربى براى مسيحيان لووف صادر كرد . 32 ماكاريوس و بولس تصوير اسقف را در محلّ مطران نشين كيف ديدند ، كه امضاى يونانى او را داشت . 33 بايد بگوييم كه بولس از اين سفر انديشهء روشنى نداشت ، يك بار مىگويد كه « نود و پنج سال پيش ، در دوران ايوان بود » ، 34 بار ديگر گويد : « هفتاد و دو سال از آن گذشته » ، 35 و گفتهء اخير به صحّت نزديكتر است . بولس بر ضد خويش سخن مىكند كه گويد : « پس از آن كسى به روسيه سفر نكرد » . 36 زيرا اسقف افتيموس ( 1635 - 1647 ) به دوران تزار ميخاييل فيودوروويچ مطران ارميا ، مطران عكار ، را كه اصلش از حلب بود به منظور جمع‌آورى صدقه براى كليسا به سوريه [ ظاهرا روسيه 
  ] فرستاد ، ولى به سبب طمع فرماندار پوتيوال نزديك مرز توقيف شد و همانجا بمرد 37 و ماكاريوس و بولس قبر او را در دير عذرا نزديك پوتيوال بديدند . 38 بعيد نيست كه انگيزهء سفر ماكاريوس به بلاد مسكوى چيزى از قبيل دعوت خصوصى بوده است . به سال 1652 ارسنى سوخانوف ، كه بعدها به نام قدّيس جرجيوس امين دير ثالوث مقدّس شد ، از سوريه گذشت . 39 وى را از مسكو براى تدوين « گزارشى از اماكن مقدّس و مراسم كليساى يونانى » فرستاده بودند . 40 و اين نخستين سفر او در مشرق نبود . به هنگام بازگشت كه از گرجستان نيز گذشت ، روز پنجم مه سال 1652 را در دمشق گذرانيد و مهمان اسقف انطاكيه بود . در نوزدهم همان ماه به حلب رسيد و در حدود يك هفته در محل مطران‌نشين\r\n\r\n","description":"","footnote":"","page_name":" 552 ","page_number":566},
  {"content":"\r\n\r\nگذرانيد و بىگمان بارها با ماكاريوس گفت و گو كرده بود ، 41 بعد او را در والاكيا بديد 42 و براى زيارت دير قدّيس جرجيوس دعوت كرد . 43 سوخانوف در ژوئيه سال 1653 به مسكو رسيد 44 ولى ماكاريوس دو ماه بعد از ديدار وى در حلب سفر آغاز كرده بود ؛ سفرى كه به وضعى نامنتظر دراز شد و هفت سال طول كشيد ( 1652 - 1659 ) .\r\nاسقف ، نوزدهم ماه ژوئن از حلب درآمد و پس از گردشى چند در اطراف حوزهء اسقفى خود ، بيست و دوّم ژوئيه به انطاكيه رسيد . پس از آن روز پنجم اوت به اسكندريه و در چهاردهم اوت به ادنه رسيدند ، و به دنبال آن ، گردشهاى محلّى براى جمع‌آورى صدقه بود .\r\nپس از عبور از قونيه ( 11 سپتامبر ) و بروسه ( 28 سپتامبر ) ، روز بيستم اكتبر به قسطنطنيه رسيدند و پس از دو ماه و چند روز ، هفتم ژانويه سال 1653 آنجا را ترك كرده از راه دريا عازم بندر كنسانتسا شدند و دوازدهم ژوئيه به آنجا رسيدند . به علّت تغيير حكّام و جريان عمليات نظامى ، ناچار شدند بتقريب يك سال و نيم در مولداوى و والاكيا بمانند كه در اثناى آن با پسر باگدان خملنيتسكى ، ملقّب به تيموفى كه كمى بعد در يكى از جنگها كشته شد آشنا شدند ، و عاقبت به روز دهم ژوئن سال 1654 ، پس از عبور از رود دنيستر در نزديكى شهر راشكوف ، از مرز مولداوى به قصد اوكراين گذشتند . و در بيست و دوّم ژوئن ، در يوگوسلاو ، با خملنيتسكى كه پيوسته او را خميل مىنامند ملاقات كردند . در بيست و ششم ژوئن به كيف رسيدند و امير دو هفته يعنى تا دهم ژوئيه آنان را نگاه داشت . بيستم همان ماه به پوتيوال رسيدند . اين شهر تنها محلّى بود كه مسافران شهر اجازه داشتند از آنجا داخل حدود دولت مسكوى شوند . بيست و چهارم همان ماه از آنجا حركت كردند و دوّم اوت به كالوگا رسيدند و چون از انتشار طاعون در مسكو خبر يافتند ناچار مسير خود و توقفگاه پيش از وصول به مسكو را ، كه شهر كولومنا بود ، تغيير دادند . در يازدهم اوت كه وسايل سفر بر رودخانه فراهم شد ، به راهنمايى مأمورين ، بر رود آكا برفتند و در راه از كاشيرا و گلوتوين گذشتند و هفدهم اوت به محل معيّن رسيدند .\r\nبه علّت شيوع طاعون ، كه بولس تابلوى هول‌انگيزى از آن رسم مىكند ، ناچار شدند بتقريب يك نيمه سال را در كولومنا بگذرانند و در ژوئيه سال 1655 ، آنجا را ترك كردند و در دوّم فوريه به مسكو رسيدند . تزار آلكسى ميخايلوويچ ، به سبب جنگ لهستان ، در مسكو نبود و مدت اقامتشان در آنجا نزديك به شانزده ماه طول كشيد كه در اثناى آن ديرهاى نزديك و بعضى از ديرهاى دور را بديدند و نيز به روز نهم ژوئيه به همراهى ارسنى سوخانوف دير ثالوث مقدّس را زيارت كردند . 45 در ماه اوت و سپتامبر در نووگورود بر تپه‌هاى والدايى دير ايورسكى را بديدند و بيستم سپتامبر به مسكو بازگشتند ، امّا تزار تا دهم دسامبر 1655 از جنگ باز نگشت و آنان همهء وقت خود را به ديدن كليساها و ديگر جاهاى ديدنى يا\r\n\r\n","description":"","footnote":"","page_name":" 553 ","page_number":567},
  {"content":"\r\n\r\nبه مذاكره با اسقف نيكون دربارهء تصحيح كتب كليساها و ديگر مسائل دينى به سر كردند .\r\nعاقبت در بيست و سوم مارس سال 1656 از مسكو درآمدند ، و در راهى بسيار بد سوى كالوگا رفتند ، ولى هنوز به بلف و بلخوف نرسيده بودند كه فرستادهء مخصوص تزار در رسيد كه براى شركت در يك انجمن خاصّ كليسايى كه نمىشد آن را عقب انداخت به مسكو بازگردند ، و از اين رو ديگر بار در بيست و هشتم ماه به مسكو را از همان راهى كه آمده بودند ترك كردند و روز دوازدهم ژوئن 1656 به پوتيوال رسيدند و بيست و هشتم همان ماه وارد كيف شدند و پس از دو هفته توقف سير خود را در بلاد اوكراين از راهى ديگر ادامه دادند . و در بيست و هفتم ژوئيه در شهر چيگيرين بار ديگر با خملنيتسكى ملاقات كردند و پانزدهم اوت نزديك شهر راشكوف به قصد مولداوى از مرز عبور كردند . اين بار اقامتشان در مولداوى و والاكيا نزديك دو سال طول كشيد و در سيزدهم اكتبر سال 1658 موفّق به ترك آنجا شدند و از گالاتس بر رود دانوب به كشتى نشستند و به درياى سياه رسيدند و پس از عبور از وارنا و تنگهء قسطنطنيه پس از سى و پنج روز سفر دريا در آسياى صغير به سينوپ رسيدند . آنگاه از طوقات و سيواس و مرعش گذشتند و به راه اوّل رسيدند و در آن برفتند ، تا عاقبت به روز يازدهم آوريل 1659 به حلب رسيدند . و از آنجا آهنگ دمشق ، مركز حوزهء اسقفى ، كردند و روز اوّل ژوئيه 1659 وارد آنجا شدند .\r\nمسير سفر اوّل ماكاريوس از گزارش مفصّلى كه بولس حلبى به جا نهاده روشن است ، ولى وضع سفر دوّم او ( 1664 ؟ - 1669 ) چنين نيست . در سفر دوّم نيز بولس همراه بود 46 و هنگام بازگشت در گرجستان به سال 1669 درگذشت .\r\nبىگفت و گو بولس يادداشتهايى از اين سفر فراهم آورده ولى اجل مهلت نداده كه آنها را به صورت نهايى درآورد و تا كنون اثرى از آن به دست نيامده است . ما كاريوس چنان كه عادت اوست چند فصل متفرّق به صورت پيش‌نويس به جا نهاده كه پاكنويس نكرده است . از انگيزهء اين سفر بجز جمع‌آورى صدقه اطلاعى نداريم . شايد دعوتى به او رسيده بود كه در انجمنى كه براى گفت و گو دربارهء محاكمهء اسقف نيكون تشكيل مىشد شركت كند . اسقف ماكاريوس پيوسته با مسكو رابطه داشت و از منابع روسى مىدانيم كه به سال 162 اسقف كليسا ، نئوفيت ، را فرستاد و او معادل پانصد روبل صدقه جمع‌آورى كرد . 47 ماكاريوس در سفر دوّم با اسقف اسكندريه ، باييس ، همراه بود . اين بار سفر از راه مسافرانى بود كه از قسطنطنيه و سواحل جنوبى و غربى درياى سياه عبور مىكردند ، يعنى راه قفقاز و گرجستان تا آستراخان كه پس از آن بر رود ولگا به طرف مسكو بالا مىرفتند و اين همان راهى بود كه ارسنى سوخانوف از آن بازگشت . ماكاريوس نخستين عرب مسيحى بود كه از اين راه مىرفت ، زيرا چنان كه خود او\r\n\r\n","description":"","footnote":"","page_name":" 554 ","page_number":568},
  {"content":"\r\n\r\nدر يكى از مؤلفاتش آورده سى سال پيش - يعنى در سالهاى 1630 - باخوم ، اسقف صيدنايا ، نزديك دمشق ، همين راه را به سوى گرجستان پيموده بود ، چنان كه ماكاريوس در يكى از تأليفاتش اظهار كرده است . 48 ظاهرا عربان گرجستان را خوب مىشناختند . در آغاز قرن هجدهم وقتى مطران معلوله ( در لبنان ) به آنجا رفت ، با آنكه اسقف انطاكيه چنان كه از منشور سال 1724 وى معلوم مىشود دو فرستادهء مخصوص به دنبال وى فرستاده بود ، به علّت پيرى مايل به بازگشت به وطن نبود . 49 نمىدانيم ماكاريوس اين بار سفر را در چه سالى آغاز كرد .\r\nولى به هر حال ، به گفتهء بولس در اضافات سفرنامهء اوّل ، 50 در سال 1665 و بلكه ، طبق نوشتهء خود او بر يك نسخهء خطّى گرجى زبان كشف شده در تفليس ، پيش از آن و به سال 1664 در گرجستان بوده است . به هر صورت در بيست و يكم ژوئن سال 1666 به آستراخان رسيدند 51 و در جشنهاى ايجاد مطران نشين آنجا شركت كردند . در هفتم ژوئيه ماكاريوس آنجا را ترك كرد و در راه از چرنىيار ، تساريتسين ، ساراتوف ، سيمبيرسك ، ارزمس ، و مورم گذشت و روز بيست و يكم اكتبر از ولاديمير عبور كرد و روز دوّم نوامبر سال 1666 وارد مسكو شد . در دسامبر همان سال محاكمهء نيكون آغاز شد و انجمن در همهء سال 1667 فعاليّت خود را ادامه داد ، 52 و از اين رو اين بار نيز ماكاريوس روز بيستم ژوئن سال 1668 پس از يك سال و نيم اقامت مسكو را ترك كرد . 53 در بازگشت ، همان راه رفتن را پيش گرفت و دهم اوت به آستراخان رسيد 54 و اوايل سپتامبر آنجا را ترك كرد . اين بار بازگشت موفقيت آميز نبود زيرا او و همراهانش در شماخى دچار خسارت شدند و سراى محل اقامتشان غارت شد . در چهارم فوريه سال 1669 ضمن نامه‌اى به يوساف ، اسقف مسكو ، اطّلاع داد كه به ايوريا رسيده‌اند . در بيست و دوّم ژوئن همان سال از تفليس 55 بليّات سفر ، فقدان همهء اموال ، و مرگ پسرش بولس را براى او نوشت ، 56 امّا تاريخ وفات فرزند را بدقت معيّن نكرد ، ولى بعضى محقّقان به خطا تاريخ نامه را تاريخ وفات پنداشته‌اند . 57 وى اين نامه را با لحنى حزين و طلب كمك به سر مىبرد و شايد مطلبى كه در منابع روسى هست كه هدايايى به ارزش دويست روبل با هييرودياكون ملطى براى او فرستاده شد مربوط به همين قضيّه است . 58 ولى به احتمال قوى مسكو در آن وقت از بليّات وى در قفقاز مطّلع نشد و پنداشت كه سالم به وطن باز گشته است . به هر حال ماكاريوس به سال 1669 به سرزمين وطن رسيد نه بعد از سال 1670 ، زيرا نامه‌اى كه به تاريخ سىام اوت 1670 از دمشق به مسكو فرستاده موجود است . 59 روابط ماكاريوس با مسكو پيوسته بود ، زيرا در سال 1671 به وسيلهء مطران صور و صيدا كه به مسكو اعزام شده بود ، سيصد سكه طلاى خالص و معادل هفتصد روبل پوست سمور براى او فرستاده شد . 60 ماكاريوس انطاكى به سال بعد يعنى دوازدهم ماه ژوئن سال 1672 يعنى\r\n\r\n","description":"","footnote":"","page_name":" 555 ","page_number":569},
  {"content":"\r\n\r\nسه سال پس از وفات فرزند و تدوين كننده سفرنامه‌اش ، بولس حلبى ، درگذشت .\r\nچنان كه ديديم ، پيش از آنان تعدادى از هموطنانشان به روسيهء دور دست سفر كرده بودند ، ولى نبايد چنين پنداشت كه سفرنامهء بولس حلبى با نوشته‌هاى جغرافيايى ارتباطى دارد . طبيعى است كه روش اسلامى در اين زمينه براى او نامأنوس و به احتمال قوى مطلقا ناشناخته بود ، و روش مسيحى نيز نمونه‌هاى كاملى نداشت كه الگوى كار ديگران تواند شد .\r\nبا وجود اين ، سفرنامهء يوآكيم كه از آن سخن داشتيم ، با اثرى مربوط بود كه سبك و موضوع ديگر داشت ، امّا بولس مكرّر از آن نقل مىكند . كشيشى به نام عيسى همراه اسقف مذكور بود كه او را درست نمىشناسيم و منظومه‌اى دربارهء اين سفر از او به جا مانده كه متأسّفانه منحصرا به وسيلهء اشارات بولس از آن اطّلاع داريم و همهء روايات ديگر نيز از آن مايه مىگيرد . 61 دربارهء خود مؤلّف هيچ گونه اطلاعى نداريم ، ولى منظوم بودن موضوع و اينكه از نيمهء دوّم قرن شانزدهم بوده ، اين فرض را به وجود مىآورد كه كشيش عيسى ، همان قوّال ( خوانندهء دوره‌گرد ، قصه سرا ) ، عيسى الهزار ، است كه در آن موقع به سبب سرودهاى دينى عاميانه در سوريه شهرت فراوان داشته است ، 62 ولى حتّى دربارهء اين شخص اطّلاعات ما آشفته است و تازه اثبات اين فرض محتاج مطالب موثّق ديگر است ، ولى از نسخه‌هاى سفرنامه منظوم كه ظاهرا همه از يك متن است خبر داريم امّا در فهرست نسخه‌هاى خطّى توضيح دربارهء آن بسيار كم است .\r\nدو تا از اين نسخه‌ها كه تازگى از آنها نمودار است در بيروت هست كه از حلب آمده و اين خود مسأله‌اى است . 63 پدرشيخو با وضعى كه معمولا نسبت به يك مؤلّف ملكانى دارد دربارهء كتاب گويد : « گزارشى كاملا عادى از كليساها و ديرهاى روسيه و بلاد والاكيا است » و به اين نكته نمىپردازد كه گزارش منظوم است . در مجموعه‌اى ديگر كه از لحاظ مضمون مشابه اين است يادى از يك « منظومهء » خطّى در پاريس هست ، كه متأسّفانه اطّلاعات ما دربارهء آن هم بيشتر از اين يكى نيست . 64 به گفتهء شيخو نسخه بيشتر از پنج صفحه نيست ، يعنى بسيار كوچك است ولى اقتباسات بولس اين احتمال را پيش مىآورد كه شيخو در اين باب دقيق نبوده است . البتّه خود بولس نيز به خرده‌گيرى از آن مىپردازد و گويد كه منظومه را هنگام سفر همراه داشته و موقع قرائت آن براى كشيش آمرزش مىطلبيده است . در اين مورد حق دارد كه گويد : « من بندهء فقير نمىتوانم گفت كه گزارش من از او برتر است ، زيرا وى فقط جزوه‌اى تدوين كرد ، ولى من يك كتاب مفصّل تأليف كرده‌ام . » 65 گاهى خرده‌گيرى وى مفصّلتر مىشود ، مثلا در ضمن سخن از انجمن اوسپنسكى ، عبارتى از وى دربارهء « محاسن آن ناحيه » مىآورد و در وصف اثر گويد كه « بسيار مختصر است » و بالحن تمسخر اضافه مىكند كه « ستونى از استخوان سنگ پشت نمانده كه آن را وصف نكرده باشد تا وزن منظومه كم نشود . » ولى خيلى زود اين سخن را\r\n\r\n","description":"","footnote":"","page_name":" 556 ","page_number":570},
  {"content":"\r\n\r\nتعديل مىكند كه نمىخواهد او را ملامت كند ، بلكه مىخواهد بگويد كه « وى همهء مشاهدات عينى خود را بدقت وصف كرده به طورى كه خواننده مىتواند آن را چنان در ذهن خود تصوّر كند كه گويى با چشم سر ديده است . » اختلاف گزارش را نيز بولس بسادگى چنين توجيه مىكند كه عيسى وقتى به روسيه رفته كه دولت آن ضعيف بوده ، « ولى ما در اين وقت آمده‌ايم كه دولت آن در اعلى مرتبهء غنا و عظمت است . » 66 مطالبى كه بولس در ضمن سخن از انجمن آرخانگلسك ( اركانگل ) 67 و زنگ بزرگ 68 از او نقل مىكند نشان مىدهد كه گزارش عيسى در بعضى موارد به قدر كافى مفصّل بوده است ، ولى حتّى در اين موارد نيز بولس بعضى از حوادث را تصحيح مىكند . 69 دليل آن كه گفتار وى چنان كه شيخو گويد منحصر به گزارش كليساها و ديرها نبوده ، ملاحظاتى است كه دربارهء سياست تاتار و لهستان دارد و بولس آن را نسبت به روزگار وى يك جور پيش بينى دانسته است . 70 روى هم رفته حق با بولس است . مقايسهء كتاب وى با منظومهء عيسى ، نه فقط از لحاظ حجم ، بلكه به لحاظ مطالبى كه با دقّت فوق العاده فراهم آورده ، درست نيست . طول اقامت روسيه به او در اين كار كمك كرده است ؛ كه او دو سال بود و عيسى دو ماه . به علاوه ، بولس در اين مدت تا حدّى زبان روسى را آموخته و به كمك ديگرى نيازمند نبوده است .\r\nمعمولا ماكاريوس و بولس از زبان يونانى كه در اثناى سفر به تكلم آن عادت كرده بودند كمك مىگرفتند و بندرت زبان تركى را به كار مىبردند ، آن هم در حال خفا ، همچون در گفت و گو با تاتار سيبريه 71 و محتملا با امير قاسموف ؛ اگر چه او عربى را نيز مىخوانده است . 72 روى هم رفته آنها از مكالمه به تركى كه اسلام و تركان را به ياد مسكوىها مىآورده و مايه بدگمانى و تحقير آنها مىشده ابا داشته‌اند .\r\nدو جهانگرد ، بندرت به زبان خويش سخن مىكرده‌اند ، جز در يك مورد كه بسيار جالب است ؛ يكى از هموطنانشان در دولت مسكوى به رياست رسيد و حاكم كاشيرا و كولومنا و سرپوخوف شد . اصل وى از دمشق بود و يكى از پاشاها در كودكى او را به حلب و از آنجا به قسطنطنيه برده و به عنوان برده به سلطان محمّد ثالث هديه كرده بود . در اثناى جنگ با ايران به سال 1616 اسير شد امّا توانست بگريزد . پس از آن در دولت عثمانى مناصب مختلف يافت و حاكم ولايت حماة سوريه و نابلس فلسطين و يك بار نيز امير الحاج دمشق شد . در اثناى حملهء تركان در لهستان به دوران سلطان عثمان دوّم ( 1618 - 1622 ) بار ديگر اسير شد ، ولى نخست به كيف گريخت و بعد به تزار ميخائيل فيودوريچ پناه برد ، و مسيحى شد و به خدمت او پيوست . بولس گويد كه عربى را خوب مىدانست 73 و در پايان سفرشان بار ديگر حاكم كاشيرا شده بوده ، 74 و او مردى عادل و راستگو بود .\r\n\r\n","description":"","footnote":"","page_name":" 557 ","page_number":571},
  {"content":"\r\n\r\nميان مترجمانى كه در دولت مسكوى كار مىكردند كسى عربى نمىدانست . بولس در اين باب گويد : « به دربار تزار هفتاد مترجم هست كه همهء زبانها را ، بجز عربى ، مى دانند » . 75 ولى حالات استثنايى نيز بود ، زيرا « تعدادى از اسيران تزار مترجمى مىكردند ، و يكيشان دوازده زبان و از جمله عربى به لهجهء مصر و تركى و يونانى و فرنگى مىدانست ، ولى اصل وى از مسكوى بود » 76 خود بولس در اواخر دوران اقامت روسى را خوب حرف مىزند تا آنجا كه به تعبير خود او اسقف و نايب تزار و بقيهء وزيران به او مىگفتند به عنوان مترجم عربى پيش آنها بماند . 77 به احتمال قوى اين سخن بر سبيل مزاح گفته شده ، امّا به هر حال نشان مىدهد كه بولس بتقريب از همهء بيگانگانى كه به روسيه سفر كرده‌اند ممتاز بوده است .\r\nاطّلاعات بولس نيز مانند روش كتابت وى اصالت و استقلال دارد و سفرنامهء وى را رنگ ابتكار و شور و روانى داده است . مشاهدات خويش را روز به روز آورده و غالبا تجديد نظر نكرده است . شايد اين تعبير اديبانه است كه در مقدّمه گويد ، با آنكه مشكلات كار را مىدانسته ، در نتيجهء اصرار دوست خود ، كشيش جبرائيل قسطنطين ، به تدوين يادداشتها پرداخته 78 و ضمن كتاب چند بار اين سخن را تكرار كرده است . البتّه اصرار دوست وى مسلّم است به خصوص كه كشيش جبرائيل شخصيتى تاريخى است و واقعا وجود داشته است . وى از خاندان صايغ بود كه در عرصهء ادب شهرتى به دست آورده‌اند . 79 بولس ثبت مطالب را از دور اوّل سفر آغاز كرد و تا هنگام بازگشت به سرزمين پدر از اين كار باز نايستاد و يادداشتهاى وى بتدريج فراهم آمد و ضمن اقامتهاى طولانى در اثناى سفر ، مىتوانست اوراق پراكنده را منظّم كند ، نيز نسخه‌هايى به قلم آرد كه بعضى از آن به جا مانده است . پاكنويس مطالب كمى پيش از ترك مسكو در فوريهء سال 1656 آغاز شد و همچنان پيش رفت تا به يك سال پيش از تاريخ مذكور رسيد 80 و بدين‌سان متن اوّل سفرنامه به وجود آمد كه ظاهرا تا حدّى مختصر بود . خود بولس دربارهء آن چنين نظر داشت و اميدوار بود كه پس از بازگشت به وطن آن را منظّم و مفصّل كند . 81 اين آرزو محقّق شد و متن دوّم خيلى مفصّلتر از اوّل شد و پيش از آغاز سفر دوّم مسكو آن را به سر برد ، ولى كار به همين جا متوقّف نماند و بولس بعدها ، حتّى در اثناى سفر دوّم و اقامت قفقاز چنان كه خود او مىگويد ، چيزهايى به كتاب مىافزود 82 و به تعبير ديگر تا كمى پيش از وفاتش كه به سال 1669 بود ، اين كار را ادامه مىداد . به آسانى معلوم توان داشت كه تاريخ كتاب به قدر كافى پيچيده است ، دست كم دو متن از كتاب هست ، يكى متن كوتاه يا اوّلى ، و ديگر پيش نويس بزرگ كه بولس طى ده سال بر آن مىافزوده است . ممكن است بجز اين ، چند مختصر و متن و روايت دستكارى شدهء ديگر موجود باشد كه ديگران در ايام زندگانى مؤلّف يا پس از وفات وى آماده كرده‌اند ؛ و اختلاف نسخه‌هاى خطّى كتاب را\r\n\r\n","description":"","footnote":"","page_name":" 558 ","page_number":572},
  {"content":"\r\n\r\nكه تا كنون كيفيت ارتباط آن با همديگر مشخّص نشده بدين‌سان توضيح مىتوان داد .\r\nدربارهء سبك بولس با توجّه به نوشته‌هاى عربان مسيحى آن روزگار ، كه در واقع چندان عالى نبود ، قضاوت بايد كرد . در نمونهء الياس موصلى معلوم شد كه حتّى در ميان مسيحيان عربى زبان كه رو سوى غرب كرده بودند و با مكتب قديم عرب رابطه بيشتر داشتند و از تعليم منظّم مدرسه نصيبى برده بودند ، نويسندهء قابلى نبود . و در واقع جنبش ادبى عربان مسيحى يك قرن بعد در نتيجهء فعاليّت يك مارونى اهل حلب يعنى جرمان فرحات آغاز شد ، كه يك سال پس از مرگ بولس و دو سال پيش از درگذشت ماكاريوس تولد يافت ( 1670 ) . ماكاريوس خود ساخته بود و در كار علم آموزى از هيچ جا كمكى نيافته بود . از روى قراين مىتوان گفت كه بولس از لحاظ فرهنگ بهتر از پدر بود ، ولى نه تا حدّى كه در كار نوشتن تسلّط داشته باشد .\r\nبىگفت و گو با بعضى از آثار نويسندگان مسلمان آشنا بود ، مثلا از تاريخ ابن تغرى بردى سخن دارد . 83 امّا اين آشناييها او يا پدرش را به زبان ادبى و متداول جهان عرب مسلط نكرده بود و او هرگز نكوشيد كه به سبك ادبى چيز بنويسد . الگوى كار وى نوشته‌هاى دينى بود كه در آن روزگار ميان مسيحيان عرب رواج داشت و مىتوان گفت كه به وضعى شايسته از آن پيروى مىكند ، امّا وقتى نوشته وى شور و واقعيت مىيابد به اين الگو نيز مانند نيست و از لحاظ تركيب عبارات ، و حتّى قواعد دستور ، به زبان مكالمات روزانه مىرسد . نوشتهء او پر از كلمات محلّى و عاميانه است و از اين جهت ارزش فوق العاده دارد كه سبك مكالمهء آن روزگار را ، و لو از خلال عبارات كتابى مشكل و پيچيدهء عربى ، نشان مىدهد . ولى اين وضع مشكلاتى نيز به وجود مىآورد و براى فهم زبان او خواننده بايد لهجهء عربى رايج سوريه را بداند . و از اين بدتر ، نوشتهء بولس نشان تكلّف دارد كه نمونهء اعلاى آن سجع سازى است و اين روش را در دنباله نويسهاى مكرّر و بعضى از مناسبات ديگر مصرّانه به كار مىبرد و گاه مايهء ملالت و تمسخر و متلك‌گويى خواننده مىشود . عبارات مسجع وى با تعبيرات محلّى آميخته و رنگ واقعى ندارد ، به علاوه ، سبك معمولى او را از رونق انداخته و به هدف نيز نرسيده است . حبيب زيّات نمونه‌هاى جالبى از آن به دست مىدهد . 84 متأسّفانه بولس در قالب عمومى زبان متداول آن روزگار ، كه از نظر ما ارزش و اهميت دارد ، محدود نمانده است ولى به هر حال درخور ملامت نيست زيرا زير نفوذ محيط بوده است .\r\nدر اينجا دربارهء ارزش كتاب از لحاظ جغرافيا ، به معناى وسيع كلمه ، از روى مطالب آن سخن نمىكنيم ، زيرا در ده سال اخير در اين زمينه به زبان روسى و رومانيايى و نيز به عربى مطالعات مخصوص شده است . متأسّفانه خلاصهء اين مطالعات به زبان روسى نيامده است .\r\nكتاب گولوسوف ( 1916 ) به سر نرسيد ، به علاوه ، آن را يك تحقيق علمى جدى نمىتوان\r\n\r\n","description":"","footnote":"","page_name":" 559 ","page_number":573},
  {"content":"\r\n\r\nشمرد . 85 ماكاريوس در مناطقى سفر كرد كه در نوشته‌هاى عربى معاصر وى انعكاس نداشت .\r\nبجز آسياى صغير كه عربان اطّلاعات كافى از آن داشتند ، دربارهء مناطقى چون مولداوى ، والاكيا ، و اوكراين گزارشى چنين مفصّل كه شامل دنباله نويسيهاى مهم از محيط گذشته باشد وجود ندارد . به علّت كندى و مدت دراز سفر ، جهانگرد ما توانسته است از نزديك شخصيتهاى بزرگ دوران ، چون اتمان خملينتسكى و تزار آلكسى ميخايلوويچ و اسقف نيكون ، را بشناسد ، بجز دهها شخصيّت ديگر كه به اهميت چنين نبودند ، امّا در عرصه‌هاى مختلف نقش مهم داشتند . نيز شاهد حوادث بسيار مهمّ تاريخى بوده است ؛ چون اتّحاد اوكراين با روسيه بر ضد لهستان و آغاز جنبش « اهل عقيدهء قديم » و انتشار طاعون . بدين‌سان مىتوان گفت كه اهميت كتاب بولس حلبى نسبت به تاريخ سياسى و معنوى آن دوران كمتر از ارزش جغرافيايى آن نيست .\r\nنبايد از ياد برد كه اين جنبه ، از لحاظ مؤلّف ، اهميت درجهء اوّل نداشت زيرا وى در محيط دربارى و دينى صرف محصور بود . بدين جهت همواره به زندگانى دينى توجّه داشت ، يعنى عرصه‌اى كه به روى جهانگردان عرب و مسافر روسيه بسته و به زحمت نفوذپذير و بدتر از همه نامفهوم بود . بنا بر اين ، سفرنامهء ماكاريوس ، با آنكه عرصه‌اى محدود دارد و حتّى شامل همهء گذشته‌هاى زندگانى كليسا نيست ، در نوع خود اثرى منحصر به فرد است و بعضى از مطالب آن تا به روزگار ما همچنان پرارزش مانده است ؛ مانند روايت مفصّل بولس دربارهء آثار كليسا كه نسبت به تاريخ هنر قديم روسى اهميت درجهء اوّل دارد . به تصويرشناسى نيز همين قدر توجّه دارد و مشخصات تصويرسازى روسيهء جنوبى را بتفصيل شرح مىدهد و نقشهاى ديوار را كه دل او را برده بدقت وصف مىكند ، و روايتهاى او در مورد بعضى آثار اهميت تاريخى فوق العاده دارد و گاه تنها شاهد وجود آنهاست .\r\nروايات مفصّل بولس از مراسم خدمت دينى در زندگى كليسا بسيار مهم است . در اين زمينه به گفت و گو از عبادت به معناى محدود كلمه بس نمىكند بلكه از قرائت متون مذهبى با ترتيب خاص و اداى دقيق حروف و آكسان‌ها و خواندن سرود ، كه با ترتيبات رايج وطن اختلاف بسيار داشت ، نيز سخن مىكند . بىگفت و گو اقامت دراز روسيه به نفع دقّت و كمال گزارش بود . بولس در اثناى حضور در مسكو با دقّت فراوان خدمات معمولى دينى را ، چون عباداتى كه در طول شب استمرار داشت و مجموعهء مراسم مربوط به روزهء بزرگ و عيد فصح ، و نيز پاره‌اى ترتيبات كمياب دينى چون مراسم سرّى و تاجگذارى شاه را ديده بود ، و قسمت اخير هنگام انتخاب امير تازه والاكيا ( افلاق ) بود . ماكاريوس در سرودهاى كليساهاى روسيه بتفصيل سخن آورده است . او با اين موضوع رابطهء نزديك داشت زيرا قضيّهء سرود ، يكى از\r\n\r\n","description":"","footnote":"","page_name":" 560 ","page_number":574},
  {"content":"\r\n\r\nمشكلات دينى آن روزگار بود كه در دولت مسكوى و اوكراين خاطرها را مشغول داشت .\r\nامضاى ماكاريوس بر منشور پذيرش آوازه‌خوانى جمعى در سرودهاى كليسايى روسيه ، كه به سال 1915 چاپ شده ، هست . منشور مذكور با سفر دوّم ماكاريوس ارتباط دارد كه به مناسبت تشكيل انجمن عمومى سال 1666 - 1667 انجام گرفت . 86 بىگفت و گو بسيارى از مطالب بولس اهميت چندانى ندارد ، و فقط اهل خبره را به كار مىآيد . اگر در توصيف بعضى از گوشه‌هاى زندگى او زياده روى مىكند ، نبايد فراموش كرد كه عرصهء مطالب وى گسترده است و از سبك ساده و بىتكلفشان علايم واقعى بودن نمايان است .\r\nگر چه مؤلّف تا حدّى ساده لوح است ، ولى مطالب وى حاصل ملاحظه عينى و گهگاه مايهء تفريح خاطر است و ارزش كتاب از همين روست . البتّه از نظر ادبى ممتاز نيست ، ولى مقامى شايسته دارد و آن را كتابى اصيل مىتوان شمرد و همين كافى است .\r\nمطالعهء كتاب از نظر لغت يا تحليل مطالب واقعى ، چنان كه بايد انجام نگرفته و در قسمت اوّل از مراحل ابتدايى نگذشته است ، شايد از اين جهت كه اروپا به دوران اخير با نسخه‌هاى كتاب آشنا شد . نخستين نسخهء خطّى كه در موزهء بريتانياست در دهه سوّم قرن نوزدهم به دست آمد ، نسخهء مذكور تاريخ 1765 دارد و به سال 1824 در حلب خريدارى شد 87 و در معرفى كتاب نقش عمده داشت ، زيرا ترجمه بلفور ، كه از سال 1829 تا سال 1836 منتشر شد ، از روى آن انجام گرفت 88 و بتقريب همهء مطالعات دربارهء ماكاريوس و از جمله نخستين مطالعات روسى بر ترجمه مذكور تكيه داشت . يكصد سال بعد ، يعنى به سال 1936 ، پالمر و ريدينگ قطعاتى از اين ترجمه را در انگلستان انتشار دادند . در آغاز دههء سوّم همان قرن اطلاعاتى دربارهء يك نسخهء ديگر به خطّ كرشونى ( يعنى نوشتن عربى به خطّ يا حروف سريانى ) كه خاصّ مارونيان بود به دست آمد ، كه سنكوفسكى با استاد مارونى خويش ، انطون عريضه ، در عينطورهء لبنان ديده بود . 89 هنوز صحّت اين پندار محقّق نيست ، زيرا تا كنون هيچ گونه اثر ديگرى از نسخهء مذكور به دست نيامده است . در روسيه از سالهاى دههء پنجم قرن پيش در نتيجهء كوشش كسانى كه اهميت كتاب را در مورد تاريخ كشور ما تذكر دادند ، نسخه‌هاى آن پيدا شدن گرفت و اين سه نسخه كه در آن اوان به دست آمد از روى يك اصل گرفته شده كه تاريخ 1700 دارد و در آن هنگام در دمشق بود . نسخهء اوّل مورّخ سال 1847 از آن قسمت تعليمات وزارت خارجهء روسيه بود ، و اكنون در مؤسّسهء مطالعات شرقى وابسته به آكادمى علوم شوروى است ، به شمارهء 751 .  C  ؛ نسخهء دوّم داراى تاريخ سال 1849 است و در كتابخانهء عمومى لنينگراد است ؛ و نسخه سال 1859 در كتابخانهء مركزى وزارت خارجهء شوروى است كه ترجمهء روسى به قلم جرجى ا . ماركوس ( 1896 - 1900 ) از روى آن انجام گرفته است .\r\n\r\n","description":"","footnote":"","page_name":" 561 ","page_number":575},
  {"content":"\r\n\r\nدر پايان قرن نوزدهم يك نسخهء خطّى اين كتاب - جزو مجموعهء شفر به كتابخانهء ملى پاريس راه يافت 90 كه تاريخ ندارد و بىگفت و گو مربوط به قرن هفدهم است ، و به دو خطّ نوشته شده كه بعضيها خطّ قسمت عمده را از خود بولس مىدانند 91 و گر چه اثبات آن محتاج دلايل بيشتر است كه در مقايسه با خطوط مسلّم وى به دست تواند آمد ، ولى به هر حال صحّت آن بعيد نيست . مبناى ترجمهء فرانسهء دانشمند رومانى ب . رادو ، كه قسمت اوّل را تمام كرد ، همين نسخه است . 92 در اواخر دههء آخر قرن پيش ، كريمسكى ، نسخهء يك متن مختصر را از سوريه آورد كه افتاده دارد و مربوط به قرن هجدهم است . اين متن مختصر متعلّق به بولس نيست ، بلكه مربوط به نسل پس از اوست . اولسنيتسكى قسمتى از آن را با متن كاملتر مقايسه كرد . و يك ترجمه از آن به قلم كزما ، در آكادمى علوم اوكراين هست . پس از انقلاب اكتبر ، نسخهء سال 1700 كه شمارهء 1230 .  B  دارد و مادر سه نسخهء موجود روسيه است ، به كتابخانهء مؤسّسهء مطالعات شرق وابستهء به آكادمى علوم شوروى انتقال يافت و تا كنون فقط به وسيلهء ب . رادو در مقدّمهء چاپ ترجمه‌اى كه ياد كرديم ( 1927 ) استفاده ناچيزى از آن شده . معرفى يك نسخهء ديگر موجود در حلب كه تاريخ سال 1750 دارد 93 به همّت دانشمند سورى ، قسطنطين پاشا ، انجام گرفت . به گفتهء او نسخهء مذكور كاملا با نسخهء پاريس مطابق است . بدين‌سان از نسخه‌هاى موجود فقط سه تا اهميت خاص دارد : نسخهء پاريس ، نسخهء 1700 لنينگراد ، و نسخهء لندن . را دو نسخهء پاريس را از همه گرانقدرتر مىداند و تا اندازه‌اى حق دارد . اگر چه نسخهء لندن كاملترين متن كتاب است قضيّهء ارتباط اين سه نسخه با همديگر و رابطه آنها با نسخهء كريمسكى و حلب ، به مطالعهء دقيق لغوى و كنجكاوى در مطالب كتاب نياز دارد و كوشش رادو قدم اوّل در اين راه است .\r\nهمين قضيّه دربارهء مطالعهء كلّى كتاب صادق است ، زيرا هنوز ترجمه‌اى كامل كه بتوان گفت علمى است وجود ندارد . به علاوه ، تحقيقى مختصر كه كارهاى انجام شده پيرامون مطالعهء كتاب را روشن كند به دسترس نيست . ترجمهء بلفور چنان كه گفتيم كوشش نخستين براى آشنا كردن اروپا با اين كتاب است و تحقيقات روسى كه تاكنون به صورت ترجمه‌هاى جزئى با مقالات متفرّق انجام شده بر مبناى آن بوده است . نخستين كسى كه كتاب را به روسها شناسانيد ، ب . س . ساوليف ، باستانشناس و سكه شناس معروف و شاگرد سنكوفسكى ، بود كه به سال 1836 يعنى پيش از خاتمهء چاپ بلفور ، قطعات مفصلى از آن را در ضمن كتابخانهء مطالعه انتشار داد . 94 مقالهء مذكور به سبب ملاحظات انتقادى و توضيحات وى از گرانقدرترين مقالات آن روزگار در اين زمينه است . آنگاه در دههء هشتم توجّه به كتاب بيشتر شد و چند ترجمه و مقاله پيرامون مسائل مختلف به قلم روشينسكى ( 1871 ) ، 95 بلاگوفو ( 1875 - 1876 ) ، 96 آبولنسكى ( 1876 ) 97 و بعضى ديگر كه به اهميت نوشته‌هاى اينان نيست انتشار يافته 98 و جالب آنكه همگى به همان\r\n\r\n","description":"","footnote":"","page_name":" 562 ","page_number":576},
  {"content":"\r\n\r\nمنبع تكيه داشته‌اند . به هر حال پيش از انتشار تحقيقات و ترجمهء پروفسور ج . ا . ماركوس در دههء آخر قرن پيش ، مرجع اساسى مورّخان روس براى شناسايى سفرنامهء ماكاريوس ترجمهء بلفور بود . در مورد دانشوران رومانى نيز وضع چنين بود . جالب آنكه نخستين ترجمهء جزئى كتاب به زبان رومانى كه به وسيلهء نگروتسى انجام گرفت ( 1862 ) مربوط به قطعاتى بود كه ساوليف به روسى آورده بود . 99 ولى ترجمهء آكادميسين ، ب . پ . هشديو ( 1865 ) ، 100 و همكار وى ، چوران ( 1900 ) ، 101 از روى خود بلفور بود . در سالهاى دههء نهم گاستر ، عربشناس رومانيايى ، 102 سه قطعه را مستقيما از عربى و به احتمال قوى از روى نسخهء موزهء بريتانيا به رومانيايى ترجمه كرد .\r\nبه طور كلّى بولس به عنوان منبعى موثّق پيش دانشوران رومانى اهميت بسيار دارد ، و به گفتهء ياتسيميرسكى « به زحمت مىتوان يك مبحث جدى در تاريخ رومانى يافت كه ضمن آن سخنى از سفرنامهء كشيش بولس نرفته باشد . » 103 از آغاز دههء آخر ، ملاحظات و مطالب متفرّق دربارهء مؤلّفات ماكاريوس منتشر مىشد و قطعاتى از سفرنامهء وى به قلم استاد ج . ا . ماركوس كه اصلش از دمشق است انتشار يافت ، كه مرحلهء دوّم را در كار مطالعهء كتاب بولس حلبى مىگشود . گويا كار وى مقدّمه‌اى براى ترجمهء كامل كتاب به روسى بود ، كه از سال 1896 تا 1900 در پنج جلد با مطالب اضافى منتشر شد .\r\nچون مترجم ريشهء عرب دارد و تعليمات عالى را در روسيه ديده و عربى و روسى را خوب مىداند ، همهء مقدمات انجام اين كار را دارا بوده است و بىگفت و گو ترجمهء وى از بلفور برتر است ، ولى روش زبانشناختى آن خوب نيست . به علاوه ، به يك نسخهء خطّى بس كرده است .\r\nاينك پس از كشف نسخهء پاريس و نسخهء سال 1700 لينينگراد كه نسخهء اساس ترجمهء ماركوس به شمار است ناچار بايد گفت ترجمهء او از لحاظ علمى رضايت بخش نيست و به نسبت زياد كهنه است . هنگام انتشار ترجمه در مطبوعات روسى و رومانيايى توضيحات مكرّر نوشته شد كه غالبا به نفع آن بود . پس از ترجمهء ماركوس در زبان روسى پيرامون سفرنامهء ماكاريوس چيز قابل ملاحظه‌اى منتشر نشده است . مقالات متفرّق كريمسكى كه به سال 1913 چاپ شده و براى نخستين بار از متن مختصر كتاب كه در تصرّف اوست سخن آورده ، بىفايده نيست و نيز تحقيق گولوسوف ( 1916 ) كه بر مبناى ترجمهء ماركوس انجام شده از لحاظ آثار قديم و هنر و انجام وظايف دينى درخور ملاحظه است ، ولى اين تحقيق ناقص ماند ، به علاوه ، در مقايسه با تحقيقات پيشين ظاهرا موضوع را جدى نگرفته و به طور كلّى اطّلاعات او سطحى است . شايد به اين علّت كه مؤلّف در ولايات كار مىكرده است .\r\nدر قرن بيستم پيرامون ماكاريوس و بولس به زبان عربى تحقيقات بسيار شد و در آن ميانه مقالات و ملاحظات متفرّق به قلم حبيب زيّات اهميت خاصّ دارد . چاپ قسطنطين پاشا\r\n\r\n","description":"","footnote":"","page_name":" 563 ","page_number":577},
  {"content":"\r\n\r\n( 1912 ) 104 از مقدّمهء سفرنامه كه بر مبناى نسخهء پاريس و به كمك نسخهء حلب انجام گرفته ، چنان كه حبيب زيات نشان داده ، رضايتبخش نيست . 105 دانشوران رومانى در سالهاى اخير براى بار دوّم در كار مطالعه كتاب پيشرفت محسوسى كرده‌اند . ترجمهء اوّل رومانيايى بر اساس نسخهء پاريس كه پوپسكوچوكانل آغاز كرد ( 1903 ) ، پس از انتشار قسمت اوّل متوقّف ماند و فقط گزارش سفر آسياى صغير بود . به علاوه ، به گفتهء هموطن وى ، رادو ، ترجمهء خوبى نيست . 106 خود رادو براى اين كار بهتر آمادگى داشت . به سبب اقامت طولانى پاريس ، نسخهء آنجا را خوب شناخته بود و آن را مبناى چاپ متن و ترجمهء فرانسه كرد ، و از نسخهء لندن و نسخهء 1700 لنينگراد نيز كمك گرفت . به سال 1927 قسمت اوّل انتشار يافت كه چيزى همانند مقدّمهء كتاب است و دربارهء سه نسخهء اساسى و معتبر توضيحاتى مىدهد و مؤلّف مىخواهد بر اساس مطالعهء دقيق متن ، برترى نسخهء پاريس را بر دو نسخهء ديگر ثابت كند . پس از آن بر اساس كنجكاوى در مطالب سفرنامه دربارهء آسياى صغير و مولداوى و والاكيا تحليلى از ترجمه‌هاى پيش و از آن جمله ترجمهء ماركوس هست . در قسمت مربوط به آسياى صغير افتادگيهاى بلفور را ، كه فقط بر نسخهء موزهء بريتانيا تكيه داشته ( و نيز افتادگيهاى ماركوس را ، كه اين قسمت را در منبع مسكوى نداشته ) وانموده است . بنا بر اين كار رادو قدمى اساسى است كه بعدها براى هرگونه تحقيق مربوط به متن سفرنامه بايد از آن آغاز كرد . عيب اساسى رادو اين است كه با تحقيقات روسى در اين موضوع كمتر آشناست ، و ارزشيابى وى از نسخهء لنينگراد ظالمانه است . به سال 1930 قسمت اوّل متن و ترجمه بر طبق اصولى كه در مقدّمه ياد كرده انتشار يافت ، و همين كه كار وى به پايان برسد بىگفت و گو قدمى تازه در مطالعهء كتاب بولس حلبى خواهد بود . نمىتوان به استقبال حادثه رفت و دربارهء قسمتهاى مربوط به اوكراين و روسيه ، كه براى رادو مشكلتر خواهد بود ، چيزى گفت ولى توان پنداشت كه دانشوران كشور ما با شركت مورّخان و عربشناسان فرصت بهترى براى تحقيق كامل دربارهء ماكاريوس و بولس دارند كه در مرحلهء اوّل شامل يك متن علمى تحقيقى - دست‌كم از قسمتهاى سفرنامه كه بىواسطه با وطن ما ارتباط دارد - باشد .\r\nبراى انجام اين كار بزرگ علمى مىبايد ديگر مؤلّفات جغرافيايى را كه به قلم خود ماكاريوس است به حساب گرفت . شمار اين مؤلّفات چندان نيست و وضع عمومى آن را مىدانيم كه غالبا نسخهء نامنظّم يا متن ناقص با جزوه‌هاى كلّى است . مهمتر از همه ملاحظات وى دربارهء گرجستان است كه ضمن سفر دوّم روسيه به قلم آورده و تاكنون دوبار - بار اوّل متن عربى با ترجمهء فرانسه به قلم لبدوا ( 1905 ) 107 و بار دوّم به پيوست ترجمهء روسى به قلم پ . ك .\r\nجوزى ( 1905 ) - منتشر شده است . 108 مبناى هر دو ، نسخهء واتيكان بوده كه تاريخ 1756 دارد و\r\n\r\n","description":"","footnote":"","page_name":" 564 ","page_number":578},
  {"content":"\r\n\r\nشامل تعدادى مؤلّفات كوچك ماكاريوس است و از آن جمله ترجمه‌هايى از يونانى ، منقولاتى چند ، و متون مقدماتى است كه از لحاظ مضمون با هم ارتباط ندارد ولى شمارهء مسلسل دارد .\r\nملاحظات دربارهء گرجستان فصل بيست و هشتم تا سى و يكم را گرفته است . اين ملاحظات بخصوص دربارهء مسائل مربوط به زندگى دينى كليساست ، ولى مطالب آن دربارهء زندگى اجتماعى و جغرافيايى خالص كمتر از كتاب مفصّل بولس نيست . قضاوتى كه دربارهء ماركوس داشتيم ، در مورد مطالعات لبدوا و جوزى نيز صادق است كه نسبت به دوران خود مفيد بود و به كمك آن تصوّرى از محتويات كتاب توانستيم داشت ، ولى اكنون كه متن اصلى همهء اين آثار به خطّ مؤلّف به مؤسّسهء مطالعات شرقى وابستهء به آكادمى علوم شوروى راه يافته 109 چاپى تازه مورد نياز است . اين كار را بايد عربشناسى به عهده گيرد كه مطالب مكتوب به زبان گرجى را نيز در نظر داشته باشد و زبان ماكاريوس را - كه زبان عاميانه بيشتر از بولس بدان راه يافته - بدقت مطالعه كند . اميد است كه تحقيق علمى تسرتلى ، دانشمند تفليسى ، كه اكنون براى چاپ آماده مىشود اين نقص را از ميان بردارد . 110 از همين مجموعهء آثار ماكاريوس معلوم توان داشت كه تصوّرات جغرافيايى وى بيشتر از همه زير نفوذ منابع بيزانسى بوده است . مثلا مقالاتى با عنوان « جزاير بزرگ موجود در دريا » 111 و « طبيعت سيرنها ( پريان دريا ) و مرغان مذكور در مزامير » و غيره جزو آن هست ، 112 و بر اساس همان منابع گزارشى دربارهء رم به جا نهاده است كه هنوز چاپ نشده 113 و از همان نوع گزارشهاى رم است كه سابقا ديده‌ايم . تكيّه بر منابع مكتوب ، توجّه آنها را به مناطقى كه ديده‌اند محدود نكرده ، بلكه علاقه داشته‌اند هموطنان خود را با تاريخ و جغرافياى اقوام ديگر آشنا كنند . مثلا بولس ، چنان كه در يكى از نسخه‌هاى مكتوب به خطّ او هست ، در اثناى اقامت اجبارى در كولومنا كه نتيجهء انتشار طاعون بود ، كتاب تاريخ الملك باسليوس ملك البغدان و جنگهاى او را تأليف كرد . 114 ماكاريوس نيز در اثناى اقامت اجبارى در گرجستان ، تاريخ والاكيا را تأليف كرد 115 و هنگام اقامت در تفليس مقاله‌اى دربارهء فتح قسطنطنيه نوشت . 116 از اين ملاحظات معلوم مىشود كه ماكاريوس و بولس فعّال و پر نيرو بودند و بشدّت علاقه داشتند خوانندهء عرب را ، به ترتيبى كه در آن موقع به عقلشان مىرسيد ، روشن كنند . از اين لحاظ شايستهء ستايش و حق‌شناسى هموطنان خويش هستند و سفرنامهء ماكاريوس پيوسته براى نسلهاى آينده اثرى چشمگير خواهد بود .\r\nاين گونه قضاوتها مانع از آن نبوده كه بعضى از محقّقان نسبت به انگيزه‌هاى شخصى سفر نظر نامساعد داشته باشند و رفتار دو جهانگرد را يك جور گدايى و فروش « مغفرت » بدانند . 117 يكى از ناقدان ، بولس را « شاهدى رشوه‌گير » شمرده كه « ملّت روس به وسيلهء صدقات\r\n\r\n","description":"","footnote":"","page_name":" 565 ","page_number":579},
  {"content":"\r\n\r\nفراوانى كه پدرش از آنجا برد به او رشوه داده است . » 118 البتّه هنگام مطالعهء كتاب از لحاظ تاريخى و اجتماعى بايد اين مسائل را در نظر گرفت .\r\nاينك مىتوانيم گفت و گو از سفرنامه‌هاى عربى مسيحى قرن هفدهم را با اين سخن به سر ببريم كه اين گونه آثار از لحاظ ادبى با مؤلّفات قديمى اين رشته ، كه مؤلّفان مسلمان بر اساس رسوم بسيار كهن به وجود آوردند ، برابرى نتواند كرد . با وجود اين ، بىگفت و گو كتاب بولس حلبى و الياس موصلى به اصالت مضمون از ديگر سفرنامه‌هاى مسيحيان برتر است ، و براى جغرافياى ممالك مورد بحث منابع مهم و استثنايى است .\r\nدر قرن هفدهم و زمانهاى بعد ، گزارشهاى اقليمى تعدادى مؤلّف روايتگر مقلّد داشت ، به‌طورى كه كارشان از ديگر مؤلّفات آن دوران برتر نبود . بعضى از اين گزارشها به سوريه تعلّق دارد و معمولا چاپ نشده است . مؤلّفان نيز شخصيتهاى معتبرى نبوده‌اند ؛ چون ناصر الدّين سوائى شفوئى 119 ملقّب به خطيب ، كه ظاهرا خطيب يكى از مساجد بوده و در حدود سال 1644 / 1054 ه . رساله‌اى به عنوان الجوهر المكنون فى زيارة جبل قاسيون تأليف كرده و چنان كه از عنوان معلوم مىشود دربارهء يكى از معروفترين مكانهاى زيارتى دمشق سخن آورده است ، ولى از هفت فصل اين كتاب قطور ، فقط سه فصل دربارهء جبل قاسيون و « مغارة الدم » و « مسجد ابراهيم » گفت و گو دارد ، و بقيهء فصول از فضايل دمشق و نقش آن به هنگام رستاخيز بحث مىكند . 120 شايد به همين سبب كتاب در يك نسخهء خطّى ديگر كم و بيش عنوان متفاوت دارد كه چنين است : الجوهر المكنون فى فضائل الشام و جبل قاسيون و فى فضل التين و الزيتون . 121 نيز محمّد بن يحيى حلبى فرضى ( متوفّى به سال 1679 / 1090 ه . ) به همين محيط تعلّق داشت 122 و مدّتى در مسجد اموى دمشق تدريس مىكرد . وى كتابى در همين زمينه تأليف كرد كه به قطر كتاب سابق نيست ، امّا از لحاظ فصل‌بندى از آن برتر است و عنوان الإشارات الى اماكن الزيارات دارد و با ديد معمولى و عبارات مرسوم از « زيارتگاههاى دمشق و اطراف آن از قبور صحابيان و تابعان و عالمان با عمل و اوليا و پارسايان و معابد متبرّك و اماكن شريف » سخن مىكند . 123 اين گونه نوشته‌هاى بعضى از مشخصات را كه به دورانهاى سابق استقرار يافته ، ادامه مىدهد . مثلا مؤلفى به نام تمر تاشى كه او را خوب نمىشناسيم ، در حدود سال 1694 / 1106 ه . كتابى با عنوان الخبر التام فى حدود الارض المقدسة و فلسطين و الشام به وجود آورد 124 كه از عنوان آن جهتگيرى نيرومندى را كه به دورانهاى پيش براى پيوستن فلسطين و سوريه وجود داشت ، مىتوان دريافت . متأسّفانه از اين كتاب فقط يك نسخه به‌جا مانده كه در مجموعهء تيمور قاهره است . 125 به همين جهت به قضاوت دربارهء عنوان آن بس مىكنيم .\r\nمؤلّف ديگر كه جالب و مشهور است از مردم مكّه بوده و مدّتى دراز آنجا تدريس\r\n\r\n","description":"","footnote":"","page_name":" 566 ","page_number":580},
  {"content":"\r\n\r\nمىكرده و نويسنده‌اى بسيار پر كار بوده تا آنجا كه معاصرانش او را « سيوطى عصر خود » لقب داده‌اند . بىگفت و گو مؤلّفات محمّد بن علّان بكرى صديقى ( متوفّى به سال 1648 / 1057 ه . ) همانند سيوطى غالبا رسائلى مختصر است كه از موضوعات گونه‌گون سخن دارد . 126 در اين‌جا فقط از بعضى از رسائل وى سخن مىكنيم كه از جغرافياى اقليمى گفت و گو مىكند و علاقهء مفرط وى به وطنش حجاز در آن جلوه‌گر است . در اين مورد نيز بايد به عنوان « رسائل » كه حاجى خليفه آورده بس كنيم . يكى از اين مؤلّفات ، عنوان فضائل مكة المكرمة دارد و حلقه‌اى از زنجير قديمى و پرمايهء مؤلّفاتى نوعا يكسان است . 127 بعضى ديگر ، از موضوعات خاص سخن دارد ، چون رساله‌اى دربارهء عمارت « بيت اللّه الحرام » كه انگيزهء آن سيلى خروشان بوده كه به سبب آن بيت الحرام خرابى يافته است . 128 رسالهء ديگر وى ، با موضوع خاصتر ، از فضيلت حجر الاسود سخن دارد ، با عنوان العلم المفرد فى فضل الحجر الاسود . 129 و با همين سبك رساله‌اى خاصّ طائف دارد ، با عنوان طيف الطائف بفضل الطائف كه به گفتهء حاجى خليفه « مختصرى است داراى يك مقدّمه و دو باب ، كه در 1638 / صفر 1048 ه . تأليف آن به سر رسيده است » . 130 شمار مؤلّفات اين سيوطى مكّى ( يعنى محمّد بن علّان ) آشكارا معلوم مىدارد كه اين گونه مؤلّفات تا دوران مؤلّف همچنان رواج داشته است .\r\nبهترين نمونهء سفرنامه‌هاى اين دوران ، مؤلّفات يك همشهرى دمشقى است از خاندان محبّى ، كه به داشتن تعدادى از دانشوران شهره است . وى فضل اللّه بن محب الدّين ( متوفّى به سال 1671 / 1082 ه . ) نام داشت . 131 در جوانى به سبب نارضايى از كار تدريس ، دمشق را ترك كرد و در سن هفده سالگى 1638 / 1048 ه . به حلب رفت ، ولى توفيق قابل ملاحظه‌اى نيافت و باز به دمشق بازگشت و پدرش كار تدريس رابه او واگذاشت . به سال 1641 / 1051 ه . به قسطنطنيه سفر كرد و يك سال در آنجا به تدريس پرداخت ، سپس براى مدّتى به دمشق رفت و به سال 1649 / 1059 ه . همراه قاضى ، كه در كار قضا نيابت او را داشت ، به قصد مصر از دمشق درآمد و در الأزهر به تدريس مشغول شد . پس از آنكه سالهاى دراز در مولد خود به سر برد بار ديگر به سال 1662 / 1073 ه . به قسطنطنيه رفت و اين بار بتقريب چهار سال آنجا بماند .\r\nسالهاى آخر زندگانى خويش را به دمشق گذرانيد . وى مشاهدات همهء سفرهاى خود را در سه كتاب به‌جا نهاده كه ووستنفلد آنها را الرحلة الحلبية ، الرحلة المصرية ، و الرحلة الى القسطنطنية مىنامد ، كه نسخهء آنها به دست ما نرسيده 132 ولى عنوانها مؤيّد گفتار ماست كه استانبول در آن روزگار مركز جاذبهء قلمرو عربى بوده و بخصوص اهل ادب را از مناطق مختلف و از جمله دور شهر مقدّس مكّه و مدينه به سوى خود مىكشيده است . يكى از مردم مدينه كه در آنجا بزرگ شده بود ، محمّد كبريت مدنى ( متوفّى به سال 1659 / 1070 ه . ) بود كه به دوران\r\n\r\n","description":"","footnote":"","page_name":" 567 ","page_number":581},
  {"content":"\r\n\r\nسلطان مراد چهارم ( 1623 - 1639 / 1032 - 1049 ه . ) به سال 1629 - 1630 / 1039 ه . به پايتخت خلافت سفر كرد و گزارش آن را در كتابى به عنوان رحلة الشتاء و الصيف تدوين كرده كه تعداد زيادى از نسخه‌هاى خطّى آن به‌جاست ، 133 يك بار هم به روزگار قديم در قاهره چاپ شده كه نسخهء آن آسان به دست نمىآيد . 134 گزارش سفر وى متنوّع است . از مدينه به سوى عقبه رفت و از سينا عبور كرد و به قاهره رسيد و از اسكندريه به قصد استانبول به دريا نشست .\r\nدر بازگشت راه خشكى گرفت و از حلب و حماة و دمشق گذشت و از آنجا از راه حجّ شاميان سوى مكّه رفت . سبك وى نوعا ساده است ، ولى استشهاد از شعر دورانهاى مختلف بسيار دارد و گهگاه از مورّخان و جغرافيا شناسان دربارهء مكانهاى مورد بحث خود مطالبى نقل مىكند . 135 معاصر و همشهرى وى ، ابراهيم به عبد الرحمن خيارى مدنى ( متوفّى به سال 1671 / 1082 ه . ) ، 136 فرزند يك علامهء مصرى مقيم مدينه بود . 137 پسر ، خطيب مسجد پيغمبر شد 138 و كار خود را در نتيجهء سخن‌چينى يكى از علما به ناروا از دست داد و براى پس گرفتن حق خود به سال 1669 / 1080 ه . آهنگ سفر استانبول كرد . سفر بتقريب دو سال طول كشيد . روز يازدهم ماه ژوئن سال 1669 / 1080 ه . از مدينه درآمد و در راه از تبوك و معان عبور كرد و راه حاجيان شامى گرفت و روز چهاردهم ماه ژوئيه به دمشق رسيد و دو هفته بعد آنجا را به قصد قسطنطنيه ترك كرد و از حمص و انطاكيه و مصيصه گذشت و نهم سپتامبر به دار الخلافه رسيد . بتقريب يك سال بعد ، يعنى در سپتامبر سال 1670 / 1081 ه . ، همان راه را به آهنگ دمشق پيمود و هفدهم نوامبر به آنجا رسيد . به دنبال آن ، نواحى فلسطين را بديد . از رمله و بيت المقدس و جبيل و خليل و غزّه گذشت و به قاهره رسيد و تا بيست و سوّم فوريهء سال 1671 / 1081 ه . در مصر بماند . سپس راه حاجيان مصرى در پيش گرفت و از سينا و عقبه - در راه مدينه - عبور كرد و در روز بيست و نهم مارس همان سال ، يعنى كمى پيش از مرگش ، به مدينه رسيد . سفر بيست و يك ماه طول كشيد و گزارش آن را در كتابى به عنوان تحفه الأدباء و سلوة الغرباء آورد 139 كه بعضى از نسخه‌هاى خطّى آن اضافاتى به قلم ابراهيم جينينى دمشقى ( متوفّى به سال 1696 / 1108 ه . ) دارد 140 كه مناطق سوريه و فلسطين را خوب مىشناخته است . 141 خيارى فقيهى زبردست بود . در اثناى سفر دمشق دربارهء حديث درسهايى مىداد و محبّى مورّخ از مستمعان درس وى بود . 142 طبعا سفرنامهء وى از گروه سفرنامه‌هاى علمى است كه خوب مىشناسيم ، ولى بايد گفت كه وى نقل چيزهاى ديده را از تكيه بر گفتار ديگران خوشتر داشت . دو چيز توجّه او را جلب مىكرد ؛ يكى مكانهاى مقدّس و بخصوص فلسطين ، و اين ، كتب « فضائل » شهرهاى شام را به ياد مىآورد ، دوّم اين كه به دانشوران و به طور كلّى به اهل ادب هر محل توجّه داشت و مىكوشيد تا با ايشان روابطى پيدا كند . گزارش وى اسلوبى قديمى\r\n\r\n","description":"","footnote":"","page_name":" 568 ","page_number":582},
  {"content":"\r\n\r\nو متكلّفانه دارد و استشهاد از قرآن و حديث و مقامات حريرى و اشعار در آن فراوان است 143 و گهگاه از نوشته‌هاى معاصران نيز مىآورد ؛ مثلا قطعاتى از نوشته‌هاى يك دانشور دمشقى را ، به نام رمضان بن موسى بن عطيف دمشقى ( متوفّى به سال 1684 / 1095 ه . ) ، كه به شعر و تاريخ علاقه‌مند بود و در شهر خود تدريس مىكرد ، نقل كرده است . 144 گزارشى نيز از سفر طرابلس شام دارد كه به سال 1633 / 1043 ه . تدوين شده و همين اواخر نسخهء خطّى آن در برلين به دست آمده است . 145 به هر حال خيارى مطالب تازه كم ندارد . يك قطعه از گزارش سفر وى از دمشق تا رمله كه به وسيلهء توخ منتشر شده نشان مىدهد كه مطالعه كنندگان آثار كتاب مقدّس و مورّخان جنگهاى صليبى نيز از آن استفاده توانند كرد . 146 ريچارد هارتمان كه به مطالعه پيرامون راه ميان سوريه و مصر پرداخته بود ، 147 از كنجكاوى در كتاب خيارى و بسيارى از مؤلّفان ديگر ، كه از آنها سخن داشته‌ايم ، به اين نتيجهء مهم رسيده كه در آن روزگار ، يعنى حدود سال 1700 ، راه دمشق و قاهره همان راه دوران سلطنت قايتباى بوده است . 148 يكى از پسران خيارى نيز دانشمند بود و در مصر و سوريه و قسطنطنيه سفر كرد ولى كتابى از او نمىشناسيم . 149 طبعا تأثير حجاز و مكّه - به عنوان يك مركز دينى معتبر - در كار جلب جهانگردان ، از قسطنطنيه - مركز زندگى سياسى و ادارى دولت - كمتر نبود ، ولى از ميان مؤلّفات چاپ شده در اين زمينه فقط يكى از مقلّدان را ياد توانيم كرد كه با محافل شيعى نيز مربوط بود . وى بدر الدّين بن سالم بود كه لقب تابع الصّدّيق داشت ، و در حدود سال 1652 / 1062 ه . حكايت سفر يكى از شيوخ خويش را تدوين كرد كه عنوانى متكلّفانه دارد و حاكى از مضمون كتاب است ، بدين عبارت : المجاز فى حقيقة رحلة الشيخ محمد زين العابدين الصّدّيقى الى الحجاز . كتاب در قاهره چاپ شده ، بىتاريخ چاپ ، و بسيار كمياب است ، چنان كه تا كنون به طريق علمى نيز مطالعه نشده است . 150 از سفرنامه‌هاى آن روزگار كه مربوط به مناطق ديگر بجز قسطنطنيه است ، بعضى را يا از لحاظ شخصيّت مؤلّف يا اهميت قلمرو سفر ياد بايد كرد .\r\nصدر الدّين على بن احمد بن محمّد معصوم حسنى مدنى 151 نمونه‌اى جالب از وحدت فرهنگى بلاد اسلام در آن روزگار است . وى كه اصلش از مدينه بود ( به سال 1642 / 1052 ه . در آنجا تولد يافت ) ، به خاندانى از دانشوران و رجال دولت وابسته بود كه با ايران و هند و مخصوصا حيدر آباد پيوستگى داشت . پدرش ، در نتيجهء دسايس دولتى ، هند را ترك كرد و به مدينه رفت ، ولى به سال 1644 / 1054 ه . به هند بازگشت و دوازده سال بعد يعنى به سال 1655 - 1658 / 1066 - 1069 ه . ، پس از اصرار فراوان ، خانواده‌اش نيز به دو پيوستند . اين سفر اخير - كه بكندى و از راه ايران انجام شد - از مكّه بود به گلكنده در هند ، كه سيد على خان گزارش آن را به سال\r\n\r\n","description":"","footnote":"","page_name":" 569 ","page_number":583},
  {"content":"\r\n\r\n1663 / 1074 ه . با تكيه بر خاطرات خانواده زير عنوان صلوات الغريب و سلوة الأريب تأليف كرده 152 كه نسخهء منحصر به فرد آن در برلين هست . 153 علىخان پس از وفات پدر توجّه حكام حيدرآباد را از دست داد و در برهانپور به سايهء سلطان اورنگ زيب پناه برد و به شغل دبيرى پرداخت . پس از آن به ايران سفر كرد و در نجف و كربلا و كاظمين مشاهد شيعه را زيارت كرد . سپس در شيراز مقيم شد و به تدريس پرداخت و به سال 1692 / 1104 ه . ، يا سال 1708 / 1120 ه . ، در آنجا درگذشت . وى به عنوان اديب و نثر نويس ميان معاصران خود شهرتى يافت كه هنوز هم آن شهرت باقى است . و بجز رسائلى در بلاغت و شعر كه رواجى خاص يافته ، منتخباتى شعرى دارد مشتمل بر سرگذشت شاعران ، با عنوان سلافة العصر من محاسن اعيان العصر كه به سال 1671 / 1082 ه . آن را به سر برده و نسخه‌هاى خطّى آن فراوان است و قسمتى از آن نيز در قاهره چاپ شده ( 1906 / 1324 ه . ) كه چاپ آن رضايتبخش نيست . كتاب به روش قديم وابسته است و كتاب خفاجى را كه كمى پيش از او مىزيسته تكميل مىكند و منتخباتى از شاعران قرن يازدهم هجرى به ترتيب مناطق مىآورد . و اين روش كه از قرن يازدهم / پنجم ه .\r\nمعمول بود ، گاه بىفايده نيست ، زيرا مطالب جغرافياى خالص نيز دارد . روش عمومى اين كتاب معلوم مىدارد كه سفرنامه نيز هدف ادبى داشته و جزو سفرنامه‌هاى علمى است كه بر سرگذشت مؤلّف تكيه دارد و گهگاه از موضوعات ادبى خالص سخن مىكند كه جالب است ، امّا نظم و ترتيب ندارد .\r\nيكى از سفرنامه‌هاى بسيار معدودى كه با جنوب عربستان و حبشه مربوط مىشود به نظر ما از لحاظ تاريخ عمومى و جغرافيا اهميت بسيار دارد . مؤلّف ، حسن بن احمد حيمى 154 كوكبانى ( متوفّى به سال 1660 / 1071 ه . ) ، 155 وابسته به خاندانى بزرگ و خود مردى دانشمند بود و امام متوكّل از ائمهء زيدى در چند كار سياسى از او كمك گرفت و وى را به حضرموت فرستاد و سپس به سال 1647 / 1057 ه . پس از بازگشت از سومين سفر حجّ 156 وى را به سوى فاسيلداس ، پادشاه حبشه ( 1632 - 1667 ) ، فرستاد كه پايتخت وى گندر بود و مىگفتند ميل دارد به اسلام بگرود . گر چه سفرنامه با مطالب خيالى درآميخته ، امّا به وسيلهء منابع پرتغالى تا حدّى تأييد شده است . 157 سفارت از قلعهء بزرگ « شهاره » در نزديك صنعا ، كه در آن هنگام اقامتگاه امام يمن بود درآمد و به بندر مخا ، بر ساحل غربى بحر احمر ، رسيد و در منطقهء قبايل دنقليها ، در دهكدهء كوچكى به نام بيلول فرود آمد و بتقريب دو ماه آنجا بود كه ضمن آن موفّق شد از عادات بدويان ، كه توجّه مسلمانى وابسته به تمدّن برتر را جلب مىتوانست كند ، اطّلاع يابد .\r\nپس از آن از راه خشكى در سرزمين قبايل قاله - كه به گفتهء مؤلّف نه فقط براى كاروانها بلكه براى مردم مقيم نيز خطرناك بودند - پيش رفتند و بار ديگر مدت چهل روز در شهرى بزرگ\r\n\r\n","description":"","footnote":"","page_name":" 570 ","page_number":584},
  {"content":"\r\n\r\nبه نام اندرته بماندند . پس از آن از سرزمين فلاسه ، كه مؤلّف دربارهء آنها مطالب جالبى دارد ، گذشتند و در گندر به مقرّ نجاشى رسيدند .\r\nاقامت سفارت يمن در پايتخت قرين آرامش نبود ؛ ظاهرا دوبار از طرف مردم محلّى كه با مسلمانان مخالف بودند ، دچار آتش سوزى شدند . مؤلّف تفصيلاتى جالب از مذاكرات خود با يك قبطى مىآورد . اين شخص ميان مردان دين مقامى معتبر داشت و نزد ابونا ، مطران حبشه كه در آن وقت در يكى از جزاير نيل به حال تبعيد به سر مىبرد ، مقرّب بود . جالب آنكه مترجم نجاشى مردى از بخارا بود كه مسيحى شده بود و عربى را خوب مىدانست . 158 اقامت سفارت در پايتخت نزديك نه ماه طول كشيد 159 و از راهى معروف بازگشت و پس از عبور از بندر مصوع ( مسوع ) و جزيرهء دهلك و بندر لحيه ، در مه سال 1649 / ربيع الاول 1059 ه . به سلامت به يمن رسيد . به گفتهء مترجم سرگذشت حيمى ، سفارت در دل مردم ترس بسيار برانگيخته بود ، زيرا اعضاى آن اسلحهء آتشى داشتند كه در آن وقت به دسترس حبشيان نبود .\r\nدر آن هنگام حبشيان در جنگ با همسايگان مسلمان خويش توفيق يافته بودند ، ولى تعداد زيادى مسلمان نيز در سرزمين حبشه مىزيستند و سفارت در نزديكى گندر شهرى يافت كه همه مردمش مسلمان بودند . 160 در چند جا بسيارى كسان مذهب شافعى داشتند . در خود پايتخت نيز يك محلّه خاصّ مسلمانان بود . 161 مىدانيم كه پادشاه حبشه بعدا به سال 1668 فرمانى صادر كرد كه در سال 1678 از نو اجرا شد كه مسلمانان را از اقامت در يك جا با مسيحيان منع مىكرد ؛ و همين نشان مىدهد كه مسلمانان در آن سرزمين فراوان بوده‌اند . 162 گزارش سفر كه كمى پس از بازگشت سفارت تدوين شد ، عنوان حديقة النظر و بهجة الفكر فى عجائب السفر دارد 163 و در قالب ادبى ريخته شده ، به عبارت پردازى و سجع گرايش دارد ، و با منتخبات شعرى آميخته است . دو قصيده كه مؤلّف در حبشه دربارهء شوق وطن سروده در كتاب آمده است . سفرنامه ، بجز سبك جالب ، مطالب دلپذير دارد . نخستين بار پرتوريوس از سال 1885 نظرها را متوجّه آن كرد . پس از آن ، در نتيجهء دو تحقيق پيزر ، كتاب به عنوان منبعى مهم براى شناخت دوران فاسيلداس ، كه در تواريخ حبشه چيزى دربارهء آن نيست ، به دسترس علاقه‌مندان مطالعات حبشى قرار گرفت .\r\nبه زحمت مىتوان در مصر قرن هفدهم نامهايى معتبر يا جالب در زمينهء جغرافيا و حتّى سفرنامه پيدا كرد . با اين همه ، گاه و بىگاه از ميان فقيهان نشانى از نمونه‌هاى مرسوم مىتوان ديد .\r\nبهترين مثال شهاب الدّين قليوبى ( متوفّى به سال 1658 / 1069 ه . ) است كه شخصيّت ذوفنون آن روزگار است . 164 او اهل حديث بود ولى با علاقه‌مندى به مطالعهء طب پرداخت و جالبتر آنكه پس از مرگ با كتابى به نام النوادر در ميان هموطنان و عربشناسان اروپا شهره شد كه هنوز\r\n\r\n","description":"","footnote":"","page_name":" 571 ","page_number":585},
  {"content":"\r\n\r\nهم در مشرق چاپ مىشود . از قليوبى تأليفات متعدّد به‌جا مانده كه بعضى پيرامون مراسم حجّ 165 و مكانهاى عبادت حجاز ، 166 يعنى جزو رشتهء « فضائل » شهرهاى مقدّس ، است . مهمتر از آن رسالهء اوست به نام رسالة فى معرفة اسماء البلاد و اطوالها و انحرافها 167 كه در نه ورق ضمن جدولهايى مختصر تعدادى از شهرهاى مهم را با تعيين عرض و طول و انحراف به ترتيب حروف الفبا ياد مىكند . با اين ترتيب در قرن هفدهم انعكاس « زيجها » ى قديم را در جغرافياى رياضى مىبينيم . طبعا قليوبى در اين زمينه تنها نبود و تا نيمهء قرن نوزدهم هم گاه و بىگاه به « تقويمگران » برمىخوريم كه به اقتضاى كارهاى خويش به گفت و گو از اين گونه موضوعات مىپرداختند . فهرستهاى قليوبى رواجى نيافت و اينك فقط يك نسخه از آن به‌جاست . 168 در اين دوران ، بجز سوريه و جزيرة العرب ، مغرب نيز تعدادى مؤلّفات پديد آورد كه رنگ جغرافيايى داشت . مكرّر گفتيم كه از آغاز قرن پانزدهم رشتهء تاريخ در آنجا رونق گرفت و مغرب از اين جهت سرآمد ديگر اقطار عربى شد و فنّ تاريخ تا قرن بيستم مورد توجّه دانشوران محلّى بود . شايد چنان كه بروكلمان مىگويد ، 169 سبب اين بود كه از تغيير مكرّر حكومتها مطالب لازم فراهم آمده بود . بجز اين سفرنامه‌ها از سفرنامه‌هايى بايد ياد كرد كه حجّ انگيزهء اساسى آنها بود . غالب اين سفرنامه‌ها شامل مطالب سرگذشتنامه‌ها و نيز حكايتها و قصه‌هاست و وصف بلاد در بسيارى موارد منحصر به قالب عمومى كتاب است . در مراكش در اين دوران و دورانهاى قبل و بعد ، بجز سفرنامهء حجّ ، سفرنامهء سياسى به وجود آمد كه غالبا با تركيه و اروپا پيوسته بود و مطالب بسيار گرانقدر جغرافيايى داشت . لوى پرووانسال اين پندار بروكلمان را نمىپذيرد كه گويد در آن دوران مغرب ، به استثناى زيّانى ، مورّخ خالص نداشت و غالب مورّخان آن روزگار از رشته‌هاى مختلف مطّلع بودند و پيرامون فروع آن تأليف مىكردند . 170 اگر معنى گفتار بروكلمان اين باشد كه مؤلّفات آنها از قالب معمولى مؤلّفان مسلمان بيرون نبود ، حق با اوست ولى انكار نمىتوان كرد كه رواج تأليف در عرصهء جغرافياى تاريخى و تاريخ ، در مغرب در سراسر اين دوران در قياس با ديگر اقطار غربى پديده‌اى چشمگير است . 171 دورانى كه در اين فصل از آن سخن داريم دو جهانگرد دارد كه نمونهء هر دو رشته‌اند ؛ يعنى حاجى عياشى ، و غسّانى وزير و سياستمدار . اوّلى كه نام كاملش ابو سالم عبد اللّه بن محمّد بن ابو بكر عياشى است 172 از مردم بربر و از قبيلهء « ايت عياش » بود كه در سجلماسه ، مركز واحهء « تفيللت » در اطلس متوسّط ، اقامت داشتند . جهانگرد ما به سال 1628 / 1037 ه . تولد يافت و مانند ديگر معاصران خويش كه به انگيزهء علم سفر مىكردند ، در سن جوانى به شهر فاس رفت كه در آن موقع مركز فرهنگى آفريقاى شمالى بود . وى به سه رشته از علوم دينى يعنى حديث و فقه و تصوّف علاقه داشت . به سال 1649 / 1059 ه . براى نخستين بار\r\n\r\n","description":"","footnote":"","page_name":" 572 ","page_number":586},
  {"content":"\r\n\r\nحجّ كرد و در راه از توات ، و رجله ، و طرابلس گذشت و به مصر رسيد . مدّتى در قاهره و مكّه درس گرفت و بار ديگر از سال 1662 / 1073 ه . مدّتى نه‌چندان دراز در مكّه و مدينه مقيم شد ولى به سال 1679 / 1090 ه . در وطن خويش از طاعون بمرد . يادداشتهاى پراكندهء خود را در اثناى حجّ تدوين كرد ، ولى در سفر آخر متن نهايى سفرنامهء معروف خود را پاكنويس كرد كه آن را با دو عنوان مىشناسيم : يكى عنوان سنّتى الرحلة العياشيه و ديگرى عنوان متكلّفانهء ماء الموائد . كتاب به سال 1898 / 1310 ه . در فاس در دو جلد به چاپ سنگى رسيده است . 173 از مضمون كتاب توان ديد كه مؤلّف در ملحهء اوّل به گفت و گو از اولياء و عالمان و درويشان و صوفيان علاقه داشته و از جغرافيا ، عادات ، دين ، و سرگذشت صوفيان و محدّثان نيز مطالب گونه‌گون دارد . هماهنگ با اهميت كتاب به عنوان يك منبع جغرافيايى ، اهميت آن را از لحاظ تاريخ آن عصر ، از ياد نبايد برد . البتّه گزارشهاى كتاب به طور كلّى خشك و بىروح است و نشانهء دوران انحطاط را در سبك آن مىتوان ديد ، ولى جز در مواردى كه از موضوعات صوفيانه سخن مىكند و به عبارت مغلق و قلمبه مىگرايد ساده است . تركيب عمومى كتاب به نسبت زياد ، از علاقهء مفرط مؤلّف به دنباله نويسيهاى مكرّر ، به تباهى گراييده است .\r\nضمن مطالب جدى كتاب ، گزارش راه كاروان‌رو از مغرب تا مكّه ، با توضيح كافى دربارهء منزلگاههاى مختلف ، اهميت خاص دارد . مطالبى نيز دارد كه از روى آن حدود زمينهاى صحرايى و زمينهاى كشاورزى را مىتوان شناخت و از دههء پنجم قرن پيش بر بروگه مترجم سفرنامه ، نظرها را به اين قسمت جلب كرد ، ولى مؤلّف اين گونه مطالب را درخور علاقهء جدى سفرنامهء خويش نمىدانسته و بيشتر از همه به كنجكاوى در روشهاى علوم اسلامى در قلمرو سفر پرداخته تا آنجا كه كتاب وى يك دايرة المعارف در نوع خود منحصر به فرد دربارهء علوم و تصوّف شده است . مؤلّف مقيّد بوده كه به هر مناسبت از نسخه‌هاى كميابى كه در جاهاى مختلف ديده سخن آرد . كتاب وى ، كه مؤلّفان متأخر مغرب استفادهء بسيار از آن كرده‌اند ، 174 آخرين كتاب از سلسلهء منتخبات جغرافيايى است كه بلاشر منتشر كرده و ما غالبا در اين كتاب به تصحيح‌هاى او مراجعه كرده‌ايم . اين كار بلاشر قابل توجيه نيست ، زيرا پس از عياشى نيز در همين مسير نويسندگانى بودند كه به تكميل مواريث جغرافيايى پرداختند امّا چيز تازه‌اى نياوردند ؛ ولى به هر حال كتاب او نمونه‌اى از همهء مؤلّفان دوران اخير است كه تا به دوران حاضر يا دست‌كم تا اواخر قرن نوزدهم هم پيشرفتى نداشته است .\r\nسفرنامهء وزير و سياستمدار از نظر ما اهميت بيشتر دارد . ابو عبد اللّه محمّد ، وزير غسّانى ، از يك خاندان اندلسى بود كه در مراكش اقامت داشتند . وى به دوران طولانى مولاى اسماعيل ( 1673 - 1727 / 1083 - 1139 ه . ) ، يكى از شريفان علوى ، در مكناس دبير دربار بود و\r\n\r\n","description":"","footnote":"","page_name":" 573 ","page_number":587},
  {"content":"\r\n\r\nبه عنوان كتابشناس و خطاط و نويسندهء نثر فنّى شهره شد . 175 به سال 1689 وقتى شريف ، شهر العرائش را از اسپانيا گرفت و پادگان شهر به چنگ وى افتاد مىخواست به پادشاه اسپانيا پيشنهاد كند كه پادگان با پانصد مراكشى اسير اسپانيا و پنج هزار كتاب از اسكوريال مبادله شود و وزير غسّانى را براى اين مأموريت برگزيد . به طور قطع نمىتوان گفت كه هدف سفر همين بوده است ، ولى به هر حال جهانگرد ما ضمن سفرنامه از آن بسيار سخن مىكند . از وجود اسيران مراكشى در قادس ( كاديث ) و قرطبه و مادريد بسيار مىگويد ، امّا از راهى شدنشان به سوى وطن يادى نمىكند . 176 مراكشيها دربارهء كتابهاى خطّى انديشهء روشنى نداشتند ؛ مىدانستند كه اسپانيوليها كتابهاى نفيسى از قرطبه و اشبيليه ( سويل ) و جاهاى ديگر به كتابخانهء اسكوريال انتقال داده‌اند 177 امّا مسلّم است كه مجموعهء اسكوريال مربوط به دوران متأخّر است و از قسمتى از كتابخانهء مولاى شريف زيدان ( 1603 - 1628 / 1012 - 1038 ه . ) تشكيل يافته كه هنگام سفر شريف از آسفى به اگادير به دست دزدان دريايى افتاد . 178 وقتى مراكشيها مطّلع شدند كه كتابخانهء اسكوريال به سال 1671 دچار حريق شده و استرداد كتابهاى خطّى اصرار نكردند و خواستند به جاى آن پانصد اسير ديگر آزاد شود . چون در گزارش سفر چيزى از نتيجهء كار نيست بعضى از محقّقان به اين فرض گراييده‌اند كه هدفهاى سفر مذكور را براى پى گم كردن ياد كرده‌اند و به احتمال قوى هدف اصلى كوشش براى بستن پيمان صلح ميان دو طرف بوده است . 179 به هر حال مؤلّف لازم دانسته علاقهء خود را به هدف اوّل سفر در عنوان كتاب نمايان كند كه چنين است : رحلة الوزير فى افتكاك الأسير . متأسّفانه هيچ يك از نسخه‌هاى عربى كه تا كنون به دست آمده كامل نيست و با گزارش راه بازگشت در طليطله ( تولدو ) قطع مىشود . 180 سوور از روى يكى از همين نسخه‌ها ترجمه‌اى مختصر از كتاب آورده است .\r\nسفارت روز نوزدهم اكتبر 1690 / پانزدهم محرم 1102 ه . از سبته آهنگ جبل طارق كرد و در راه از طريق ( تريفا ) ، قادس و شريش ، ايشيكا ، قرطبه ، لينارس ، مانسانارس ، و مورا گذشت و به روز هفتم ربيع الثانى همان سال ( 8 ژانويه 1691 ) به مادريد رسيد و اوّل رمضان ( 29 مه ) در راه بازگشت از مادريد تا طليطله رفت . گزارش راه در نسخهء خطّى در اينجا قطع مىشود .\r\nدقّت ملاحظه و درك جهانگرد نسبت به دوران وى عجيب است . 181 وسعت ديد و تساهل فوق العاده و غير عادى از يك مراكشى آن روزگار به او فرصت مىدهد كه با مردان دين كه در اسپانياى آن روزگار نقشى بسيار مهم داشتند و نيز با باقيماندهء عربان مسيحى شده بىاشكال مذاكره كند . 182 يادآورى مذاكرات وى در محلّه اندوخر قرطبه با فرزندان سراج ، نوادگان بنى سراج معروف كه اواخر قرن پانزدهم از غرناطه به آنجا رفته بودند ، جالب است . 183 براى فهم روش زندگانى در دير زنان راهبه ، كه آنجا را ديده ، نيز همين قدر دقّت به كار مىبرد .\r\n\r\n","description":"","footnote":"","page_name":" 574 ","page_number":588},
  {"content":"\r\n\r\nمؤلّف از نقل قصه ابا دارد و ، به عكس بسيار كسان ديگر ، گزارش خود را با دنباله نويسيهاى منقول از مؤلّفان ديگر سنگين نمىكند ، حتّى مسجد معروف قرطبه جاى كمى در كتاب او دارد . در عوض از تاريخ اسپانياى نو و آخرين هجرت مورها و بخصوص از سياست اروپاى آن روزگار بتفصيل سخن مىكند . روش عمومى وى بيشتر به دانشور نژاد نگار و جامعه‌شناس مىماند تا به مورّخ . بيش از هر چيز به گزارش اخلاق و عادات و نظم علاقه دارد و در اين زمينه مطالب وى گاه از گزارشهاى اروپايى همان دوران برتر است . 184 نظام « تفتيش عقايد » ( انكيزيسيون ) را ، كه فعاليّت اصليش در آن دوره محاكمهء متهمان به يهوديگرى بود ، خوب مىشناسد . گاو بازى را كه نخستين بار آن مربوط به قرن هفدهم است ديده ، گر چه در آن موقع هنوز رنگ خشونت و آميختگى با مراسم دينى نداشت و يك رسم قومى بود كه خاصّ اهل حرفه نبود و هر كس شجاعت و پر دلى در خود سراغ داشت در آن شركت مىكرد . 185 جهانگرد ما به رقصهاى قومى كه به احترام او به‌پا شده علاقهء خاصّى نشان مىدهد 186 و بر اساس مشاهدات خويش از شخصيّت ملك كارلوس دوّم ، آخرين پادشاه اسپانيا از خاندان هابسبورگ ( 1665 - 1700 ) ، تجليل مىكند . بايد بگوييم كه تجليل مذكور نسبت به آنچه جهانگردان اروپايى در اين باب گفته‌اند اضافاتى دارد . 187 طبعا روابط او منحصر به محيط اشراف بوده است . مردان دربار مىخواسته‌اند با ادب و حسن خلق و حسن رفتار در او نفوذ كنند و نيز كوشيده‌اند تا همهء چيزهايى را كه از نظر وى جالب و مهم بوده به او نشان دهند . 188 ولى ديگر گوشه‌هاى زندگى را از ياد نبرده است ؛ به مسائل اقتصادى علاقه دارد ، به تربيت كشاورزى و دامدارى بسيار توجّه مىكند ، 189 و جهان طبيعت را چون ناظرى علاقه‌مند به فعاليّيت انسان مىبيند . ولى مناظر طبيعى يا جمال طبيعت از نظر او مهم نيست ، اوصاف شاعران ديگر را هم نقل نمىكند . 190 با وجود ثروت فراوانى كه از كشف امريكا در اسپانيا فراهم آمده بود آثار بد اين حادثه را بر اسپانيا و مردم آنجا تشخيص داده است . 191 به طور كلّى كتاب وى جالب و مطالب آن معمولا مهم است و با مردم شهر و روستا و طبقات بالا و طبقات پايين ارتباط دارد .\r\nدر طرح مطالب اثرى از طرفدارى زشت يا تعصب ضد بيگانه نيست ، بلكه خوشبينى نسبت ديگران در آن موج مىزند و به همين جهت بسيارى از چيزها را فهميده كه براى ديگران نامأنوس است . اثر وى به شور و دقّت ملاحظه همسنگ بهترين سفرنامه‌هاى اروپايى آن روزگار است . تابلوى دقيقى از زندگانى مردم و بخصوص دربار اسپانيا به دوران كارلوس دوّم به دست مىدهد . 192 شايد به ياد داشته باشيم كه بيست سال پيش از غسّانى ، الياس موصلى - جهانگرد مسيحى - در همين وضع بود . شايد مقايسهء مطالبشان نكاتى جالب را پيرامون كتاب غسّانى روشن كند . به عنوان معترضه بگوييم كه غسّانى از سفارتى كه از « مسكوبيا » سه سال پيش\r\n\r\n","description":"","footnote":"","page_name":" 575 ","page_number":589},
  {"content":"\r\n\r\nاز او به اسپانيا آمده بود 193 سخن دارد . چنان كه از منابع ديگر توان دانست ، محتملا به سفارت روسى كه به سال 1687 - 1688 به فرانسه و اسپانيا رفته اشاره مىكند . 194 سفرنامهء غسّانى بر نوشته‌هاى ديگر بىاثر نبود ؛ در قرن بعد يك سفرنامه همانند آن را مىبينيم كه يك مراكشى ديگر به نام غزال به مأموريت ديپلماسى سوى اسپانيا رفته و از خلال گزارش وى انعكاس سفرنامهء غسّانى را مىتوان ديد . 195 به احتمال قوى شريف سفر غسّانى را موفقيت‌آميز تشخيص داده بود ، زيرا به سال بعد يعنى 1692 / 1103 ه . وى را به دبيرى سفارت ديگر سوى تركان الجزاير فرستاد و از اين سفر گزارشى نمانده است . غسّانى به سال 1707 / 1119 ه . در فاس وفات يافت .\r\nدر قرن هفدهم نيز مغرب ، مانند دورانهاى سابق ، بعضى مورّخان داشت كه يا به سبب علاقهء آشكار به جغرافيا يا از اين جهت كه مطالب جغرافيايى فراوان در مؤلّفاتشان هست جلب نظر مىكنند . در آن ميان كسى كه بيشتر از همه در محافل اروپايى شهره شد ، محمّد بن ابو القاسم رعينى قيروانى است كه معمولا به نسبت اخير يا به كنيهء دوّم خود « ابن ابى دينار » خوانده مىشود . 196 از كتاب المؤنس فى أخبار إفريقيا و تونس وى يك چاپ قديمى تونسى هست كه به سال 1869 / 1286 ه . مربوط است و چاپ تازه‌تر به سال 1931 / 1350 ه .\r\nتعلّق دارد . پليسيه و رموزا آن را از روى يكى از نسخه‌هاى خطّى به فرانسه ترجمه كرده‌اند . تأليف كتاب ، چنان كه در نسخهء خطّى و چاپى آمده ، به سال 1698 / 1110 ه . يا 1681 / 1092 ه . ، انجام گرفته است ، 197 و هنوز مبناى خطاى كرامرس ، كه تأليف كتاب را به سال 1446 / 850 ه .\r\nمىبرد ، معلوم نيست . 198 كتاب هفت باب و يك خاتمه دارد . باب اوّل در وصف تونس و باب دوّم در ولايت افريقيه است . باب سوّم از فتح افريقيه به دست عربان ، چهارم از فاطميان ، پنجم از زيريان ( از قرن دهم تا دوازدهم ) ، ششم از حفصيان ( از قرن سيزدهم تا شانزدهم ) ، و هفتم از دوران تسلّط تركان سخن دارد . خاتمه چهار قسمت است و اضافات و تتمه‌ها دارد كه بعضا فرعى است ؛ همچون اطّلاعات متفرّقه از تونس و تغييرات آن در جريان تاريخ و رواجى كه صحيح بخارى در شمال افريقا يافته است ، و جز آن . در بعضى از بابها ، بخصوص اوّل و دوّم ، مؤلّف گاهى به رشتهء جغرافياى اقليمى و گاهى به رشتهء فضايل نزديك مىشود . با آنكه تاريخ تأليف كتاب متأخر است از آن ستايش شده و آمارى ، خبرهء اين مطالب ، گويد : « يك كتاب دقيق روايتى است متعلّق به قرن هفدهم كه پاره‌اى ملاحظات نقشه بردارى و تاريخى دربارهء افريقا از هنگام فتح عرب تا موقع تسلّط عثمانى در آن فراهم آمده است . مؤلّف سليقهء انتقاد دارد و از مطالب بسيارى استفاده كرده كه بىواسطه به ما نرسيده است . » 199 به نظر كودرا كتاب قيروانى حتّى براى تاريخ اسپانيا بىاهميت نيست . 200\r\n\r\n","description":"","footnote":"","page_name":" 576 ","page_number":590},
  {"content":"\r\n\r\nولى بزرگترين شخصيّت محيط ادب در قرن هفدهم مقّرى است و در كتاب اساسى او شخصيّت مورّخ يا مورّخ ادبيّات و به تعبير بهتر شخصيّت اديب - به مفهوم دقيق كلمه - در محيط عربى جلوه مىكند ، امّا شخصيّت وى نمونه‌اى خوب از همهء دوران انحطاط است و مطالبى كه فراهم آورده براى همهء مسائل مربوط به اسپانياى اسلامى مفيد است ، تا آنجا كه در يك گفت و گوى عمومى دربارهء تاريخ نوشته‌هاى جغرافيايى نديده گرفتن آن ميسّر نيست . از جهت ديگر نيز جالب است ، زيرا نمونهء خوبى از رابطهء فرهنگى استوارى است كه در آن روزگار مناطق عربى را به هم پيوند مىداده است . 201 احمد بن محمّد بن احمد مقرّى تلمسانى ، در حدود سال 1591 / 1000 ه . مانند ديگر نياكان نزديك خود در تلمسان تولد يافت . كلمهء مقّرى نشان مىدهد كه خاندان وى از دهكده‌اى كوچك واقع در نزديكى شهر مذكور بوده و دليلى ندارد كه آن را صورت تحريف يافته‌اى از « مقرى » به معنى قارى يا معلّم قرآن بگيريم . 202 يكى از اسلاف وى معلّم ابن الخطيب ، اديب معروف اندلسى قرن چهاردهم ، بوده .\r\nشايد از نفوذ اين رابطه بود كه مقرى خوانندهء علاقه‌مند اين نويسنده و شاعر بزرگ شد و كتاب اساسى خويش را كه از آن سخن خواهيم داشت به دو اختصاص داد . مقّرى در كودكى شاگرد عموى خود بود كه مقام مفتى داشت ، و هفت بار صحيح بخارى را پيش وى خواند و به مرور زمان تدريس آن را بيشتر از هر كتاب ديگر دوست داشت و در اين باب شهرت يافت . در آن روزگار فاس مركز مطالعات دينى مغرب بود و مسجد معروف « قرويّين » از اين لحاظ شهره بود و مقرى به سال 1600 / 1009 ه . كه نوجوان بود بدانجام رفت و سال بعد مراكش و پس از آن اغمات را كه قبر معتمد ، شاه شاعر ، آنجاست بديد . مقرى در ايام جوانى چند بار مولد خود را بديد ولى بار ديگر به سال 1604 / 1013 ه . او را در فاس مىبينيم . كمى بعد ، از سال 1022 ، براى مدّتى دراز آنجا مقيم شد و با وجود كمى سن مقام معتبر امام و مفتى مسجد قرويّين يافت . در تمام عمر به تدريس حديث پرداخت و چند كتاب در اين رشته تأليف كرد كه در آن سالها و بعدها هنگام اقامت در مشرق مبناى درس وى بود . ولى علاقهء خصوصى يا ، چنان كه گفته‌اند ، غير رسمى » وى را در سن نوجوانى سوى ادب و تاريخ اندلس كشانيد و عجيب نيست كه در اوّل جوانى به معتمد و ابن الخطيب توجّه داشت . محتملا وضع خاصّ آن روزگار نيز بر او نفوذ داشت . ايام كودكى وى با بيرون راندن مورها از اسپانيا به دوران فيليپ دوّم يعنى سال 1609 مصادف بود ، و گروه كثيرى از اين جماعت فعّال به شمال افريقا رفتند و در شهرهاى بزرگ آنجا چون تونس و فاس و تلمسان جاى گرفتند . 203 مقرى مىتوانست حكايتهاى زنده از\r\n\r\n","description":"","footnote":"","page_name":" 577 ","page_number":591},
  {"content":"\r\n\r\nآنها بشنود . آنها نيز توانسته بودند باقيماندهء منابع ادبى را نه به زبان الخميادو « 3 » بلكه به عربى خالص نيز از اسپانيا با خود بياورند . به هر حال بىگفت و گو مقرى به دوران اوّل زندگى از مطالب مربوط به تمدّن عربى اسپانيولى غافل نبود و شايد به مقدار زياد از آن فراهم آورد . وى در شهر مراكش در كتابخانهء شاهان سعدى چيزهاى مهمّى به دست آورده بود . جالب آنكه يكى از نسخه‌هاى خطّى كه وى به مطالعه پيرامون آن اشتغال داشت اكنون در اسكوريال موجود است . 204 به احتمال قوى اين كار بدون برنامه يا نقشهء قبلى رخ داده است . در دوران آخر زندگى وقتى كه دوستان ، مقرى را به خلاف رسم اهل حديث به تأليف يك اثر ادبى وادار كردند ، اين مسائل در تأليفات او جلوه‌گر شد .\r\nدر سپتامبر سال 1618 / آخر رمضان 1027 ه . مقرى مغرب را ترك كرد . مقصد اصلى وى حجّ بيت اللّه بود و به احتمال قوى معتقد بود كه غيابش طول نخواهد كشيد ، زيرا قسمت اساسى نسخهء خطّى و مطالب خويش را در مغرب به جا نهاد . ولى مقدّر بود كه ديگر به سرزمين وطن بازنگردد . مسير سفر در اشارات شخصى وى در مقدّمهء كتابى كه مخصوصا براى ما اهميت دارد روشن است . از راه دريا به مصر رفت ، ولى اين بار اوّل در قاهره نماند و در ژوئن سال 1619 / رجب 1028 ه . از آنجا به قصد مكّه درآمد ، ولى در دسامبر سال 1619 / محرم 1029 ه .\r\nبه قاهره بازگشت و آنجا زن گرفت و ظاهرا قصد داشت مدت زيادى آنجا اقامت گيرد . مسلّم است كه وضع زندگى مطابق دلخواه وى نبود و اين مطلب از شكايت منظوم و آشفتگى وى كه بار ديگر به سفر وادارش كرد نمايان است . در فوريهء سال 1620 / ربيع الاول 1029 ه . سفرى كوتاه به بيت المقدس داشت ولى زود به قاهره بازگشت . تا سال 1627 / 1037 ه . پنج بار به حجّ رفت كه در اثناى آن هفت بار مدينه را زيارت كرد و بارها در آنجا درست حديث داد . وقتى در اكتبر سال 1627 / صفر 1037 ه . به قاهره بازگشت ، در الأزهر به تدريس پرداخت . در رجب همان سال / مارس 1628 به زيارت قدس رفت ، ولى بيشتر از بيست و پنج روز آنجا نماند . در شعبان / آوريل براى نخستين بار دمشق را ديد . دعوت دوستان تازه وى را به آنجا كشانيده بود ، زيرا در اثناى حج با عمادى ، مفتى سوريه ( متوفّى به سال 1641 / 1051 ه . ) كه چند سال امير الحاج دمشق بود ، ملاقات كرد 205 كه او را به سفر دمشق ، كه در آن موقع يك مركز فرهنگى معتبر بود و خود را كمتر از قاهره نمىدانست ، دعوت كرد . 206 در دمشق مقرى با احمد بن شاهين قبرصى ( متوفّى به سال 1643 / 1053 ه . ) كه معلّم و اديبى از اهل آن ولايت بود ملاقات كرد 207 و بشدت فريفتهء او شد و در نتيجهء ارتباط با وى توانست در دمشق اقامت گيرد و\r\n\r\n\r\n","description":"","footnote":"\r\n( 3 ) نگاه كنيد به : كتاب حاضر ، ص 364 ، پابرگ شماره 1 . - ن .\r\n","page_name":" 578 ","page_number":592},
  {"content":"\r\n\r\nدر مدرسهء « جقمقيه » به تدريس مشغول شود . بار ديگر مقرى به تدريس صحيح بخارى پرداخت و آن را در چهل روز ، به روز بيست و يكم مه سال 1628 / هفدهم رمضان 1037 ه . در ميان شور و جشنهاى جماعت به سر برد . در ميان شاگردان وى شخصيتهاى معروف پديد آمد كه به گفتهء فرهنگ زندگينامه‌هاى محبّى ، يكيشان به نام يحيى بن ابى الصفا محاسنى ( متوفّى به سال 1643 / 1053 ه . ) چون سايه به دنبال او بود ، اين شخص همه گفته‌هاى مقرى را شنيده و در نتيجه همهء اظهارات شيخ را ثبت كرده بود . 208 مقرى در نهم ژوئن سال 1628 / پنجم شوال 1037 ه . دمشق را ترك كرد و در حدود سه سال در قاهره بماند و در مارس 1631 / شعبان 1040 ه . از قاهره به قصد دمشق بيرون شد كه در آنجا نيز بيشتر از بار اوّل نماند . از دمشق و مردم آنجا خشنود بود و ظاهرا اوّل بار بود كه قدر او را مىدانستند و مقام علميش را مىشناختند . و اين نكته در اشعار و نامه‌هايى كه با دو يار دمشقى خود ، عمادى 209 و احمد بن شاهى ، 210 مبادله كرده و قسمتهايى از آن در كتاب وى و مجموعه‌هاى ادبى آمده نمايان است .\r\nابن شاهين ، در ايام اقامت دمشق ، فرهنگنامه‌اى دربارهء سرگذشت كسان تأليف كرد كه اثر اين جريانهاى ادبى در آن جلوه‌گر است . يك نسخه از اين كتاب در مؤسّسهء مطالعات شرقى وابسته به آكادمى علوم شوروى موجود است . 211 مقرى كه در انديشه بود براى هميشه در دمشق مقيم بشود ، به قاهره برگشت تا امور خود را در آنجا تصفيه كند ولى در ژانويه سال 1632 / جمادى الثانى 1041 ه . كه چيزى بيش از چهل سال نداشت به مرضى ناگهانى درگذشت .\r\nبىگفت و گو تشويق دمشقيان در تأليف مهمترين آثار ادبى مقرى مؤثر افتاده است .\r\nخود او مىگويد كه ضمن گفت و گو با دوستان و خاصه با احمد بن شاهين 212 غالبا از اندلس ياد مىكردند 213 و ظاهرا سخنان او دلبستگى و علاقه‌اى فراوان در دل احمد بن شاهين نسبت به شخصيّت و نبوغ لسان الدّين به خطيب پديد آورد ، از اين رو به مقرى اصرار كرد كه كتابى خاصّ دربارهء ابن خطيب بنويسد . 214 مقرى به علل مختلف مدتها از قبول اين تقاضا ابا داشت ، ولى خيلى زود تسليم شد ، 215 گويا نمىتوانست با علاقهء شخصى خويش مخالفت كند . وقتى به قاهره برگشت ابن شاهين در نامه‌ها و منظومه‌هاى خويش وعده را به يادش آورد و مقرى كار تأليف را آغاز كرد و در كمتر از يك سال در بيست و يكم مه سال 1629 / بيست و هفتم رمضان 1038 ه . از آن فراغت يافت و به احتمال قوى فقط متن اوّلى را فراهم آورد و آن را نپيراست . 216 در اين مرحله كتاب همه مربوط به ابن خطيب بود ، بدين جهت عنوان عرف الطيب فى التعريف بالوزير ابن الخطيب داشت . 217 يك نسخه از اين متن كوتاه در مؤسّسهء مطالعات شرقى وابسته به آكادمى علوم شوروى هست . 218 در آغاز تأليف ، اين انديشه در مقرى نفوذ كرد كه بايد اين بحث را با گفت و گو در\r\n\r\n","description":"","footnote":"","page_name":" 579 ","page_number":593},
  {"content":"\r\n\r\nتاريخ قديم و جديد اندلس و ادب آن به طور كلّى ، كامل كند . 219 بدين سان و بتدريج ضمن آماده كردن متن دوّم كتاب قسمت تازه و مستقلى به وجود آمد كه رنگ عمومى داشت و در كتاب او مقام اوّل يافت و بتقريب دو سوّم آن را گرفت . مؤلّف ، كتاب خويش را به اين صورت نهايى در نهم اوت سال 1630 / 1039 ه . به سر برد ، 220 و عنوانى به آن داد كه جامع هر دو موضوع باشد يعنى نفخ الطيب من غصن الاندلس الرطيب و ذكر وزيرها لسان الدين بن الخطيب . 221 قسمت اوّل كتاب ، خاصّ اندلس به طور كلّى است و يك چاپ اروپايى از آن هست كه به وسيلهء دوزى ، دوگا ، كرل ، و رايت انجام شده ( 1855 - 1861 ) و ملاحظاتى گرانقدر از فليشر در نقد متن پيوست دارد . 222 چاپ كامل كتاب به صورت غير علمى در مصر صورت پذيرفت ( بولاق 1862 - 1863 / 1279 ه . ؛ قاهره 1885 / 1302 ه . ) .\r\nتوان گفت كه مقرى نقش ياران دمشقى را در تأليف كتاب ، جاويد كرده است . 223 در مقدّمهء دراز خود ، مكرّر و مفصّل از اصرار ايشان در گفت و گوها و يادآوريها سخن مىكند و مىگويد كه تأليف وى پيرامون اسپانياى عربى از چهار جهت با مردم سوريه ارتباط دارد :\r\nنخست آنكه انگيزهء تأليف كتاب از ايشان بوده است . دوّم آنكه شاميان اسپانيا را گشودند .\r\nبه علاوه ، قسمت اعظم ساكنان عرب آنجا شامى بودند و نيز به وقت بنيان غرناطه كه آخرين دژ عرب در اسپانيا بود بيشتر ساكنانش اهل دمشق بودند . 224 شايد عواطف مقرى نسبت به ياران دمشقى خود سبب شد كه كتابى تاريخى بنويسد با عنوان عرف النشق فى اخبار دمشق كه تا كنون آن را از روى عنوانى كه در يك فهرست كتابشناسى آمده مىشناسيم . 225 انجام تأليف كتابى بزرگ كه نسخهء چاپى آن نزديك به سه هزار صفحه مىشود در مدّتى چنين كوتاه ، نشان مىدهد كه موضوع آن پيوسته انديشه مؤلّف را مشغول داشته و از مدتها پيش مطالب آن فراهم آمده است . خود او در مقدّمه مىگويد كه مطالب را وقتى كه در وطن بوده جمع‌آورى كرده است . 226 ولى بجز قسمتى ناچيز همه را در مغرب به جا نهاده است . 227 به علاوه ، ضمن سخن مكرّر از مؤلّفات معروفى كه در مغرب به دسترس داشته ولى در مشرق مطلقا نيافته ياد مىكند . 228 مثلا دربارهء ذخيرهء ابن بسّام چنين گويد : « ذخيره در بلاد مشرق كمياب است . در مغرب اين گونه كتابها را داشتم و از آنها كمك مىگرفتم ، ولى آنجا گذاشتم و خدا پراكنده را فراهم آرد . » 229 در خاتمهء يكى از ابواب گويد : « بسيار كسان از مشرق به اندلس آمده‌اند ، ولى مرجعى كه در اين بلاد از آن كمك بگيريم نيست و از اين جهت معذورم . اگر كتابهايم كه در مغرب مانده به دسترس بود ، در اين باب و موارد ديگر مطالب كافى مىآوردم . » 230 و امثال اين كتابها بسيار است و شايد به همين جهت در آغاز در امكان كارى كه مورد علاقهء ياران بود ترديد داشت . چون بناى كتاب بر حافظه بود و كار تأليف در مدّتى كوتاه انجام شد ، اثر عجله در قالب\r\n\r\n","description":"","footnote":"","page_name":" 580 ","page_number":594},
  {"content":"\r\n\r\nعمومى و نيز در مطالب كتاب نمودار است . خطا بسيار دارد ، موارد تكرار و افتادگى مكرّر است ، و خود مؤلّف نيز بدين قضيّه معترف است . ولى همهء اين نواقص ، در مقابل غناى مطالب كتاب ، كه هيچ يك از منابع موجود دربارهء اسپانياى عربى همسنگ آن نيست ، در خور توجّه نيست .\r\nكتاب دو قسمت است : مطالب هر قسمت بر طبق فصل بندى اوّلى ، منظّم و مرتّب است .\r\nالبتّه در آخر كتاب مطالب با عنوانها هماهنگ نيست . هر يك از دو قسمت هشت باب دارد . 231 مقدّمهء كتاب مفصّل است 232 و مقرى ، در ضمن آن ، مطالبى از سرگذشت زندگى خويش و تاريخ تأليف كتاب مىآورد . كتاب جزو رشته سفرنامه‌هاى علمى است ولى اگر اين گفته روا باشد نمونهء انحطاط اين رشته است . بتقريب مطالب واقعى وى منحصر به تاريخ رفت و آمدها يا وصول به جايى است ، كه عموما دقيق امّا مختصر است . نام دانشوران محلّى كه معمولا در اين گونه سفرنامه‌ها هست در كتاب مقرى نيست بجز ياران دمشق كه بتفصيل از آنها سخن دارد و از رسائل منثور و منظومشان نقل مىكند . در عوض تمام مقدّمه بتقريب مجموعهء اشعارى است كه حالت روحى وى را در اثناى سفر نشان مىدهد . مثلا از حرص خويش هنگام دريانوردى ، موضوعى كه تقريبا در همهء سفرنامه‌ها هست ، سخن مىكند . اين منتخبات شعرى با جمله‌هاى كوتاه و مسجّع به هم پيوسته است . امّا انتخاب اشعار تصادفى و سرسرى است .\r\nمطالب ، بيش از حد طولانى و مفصّل است . جالب آنكه مؤلّف متوجّه اين عيب هست امّا نمىتواند مطالب فراوان ادبى را مرتّب كند ، و به ملاحظاتى كه نمودار عجز و ساده دلى است بس مىكند ، چنان كه خود مىگويد : « گويى ملامتگرى گويد اين همه تفصيل چيست ؟ » ، 233 يا :\r\n« شايد كسى كه اين مديحه‌هاى پيمبر را ببيند گويد چقدر ؟ ولى در اين ميدان چابكسواران بديهه سرا و تأمل گرا سست عنانند . » 234 يا : « و سخن دراز شد و شايد ملامتگوى آن را بهانه ملامت بيشتر كند . پس به موضوع بازگرديم . » 235 با وجود اين ، همهء اين معايب كه مورد اعتراف او نيز هست مانع تكرار نشده ، و در هر فرصت همان وضع حتّى در متن كتاب تكرار مىشود . باب اوّل از قسمت اوّل ( جلد اوّل ، صفحهء 80 تا 140 ) خاصّ جغرافياى اندلس و آثار و شهرهاى آن است . نخست شهرهاى بزرگ است و كوچكترها به دنبال ، و اين قسمت از لحاظ منابع و قالبريزى جزو رشتهء فضايل است ، ولى همهء عيبهاى مقدّمه را دارد و مخلوطى از منقولات است كه با كلمات مؤلّف به هم پيوسته ، امّا مطالب فراوان و كاملا متنوّع و موثّق است و به همين جهت از لحاظ مسائل مورد بحث ما اهميت بسيار دارد . باب دوّم ( جلد اوّل ، صفحهء 140 تا 210 ) دربارهء فتح اندلس به وسيلهء عربان و حكومت اميران است . باب سوم ( جلد اول ، صفحهء 211 تا 296 ) دربارهء رونق اندلس است به دوران خلفا و ملوك الطوايف و ايام تسلّط مرابطون و موحّدون ، و غرناطه تكيه‌گاه اخير عربان\r\n\r\n","description":"","footnote":"","page_name":" 581 ","page_number":595},
  {"content":"\r\n\r\nدر ايام بنى نصر . باب چهارم ( جلد اوّل ، صفحهء 297 تا 462 ) گزارشى مفصّل از دوران رونق قرطبه دارد ( در ايام امويان تا به سال 1013 و پيش از تسلّط كاستيليها به سال 1236 ) . و بيشتر گفت و گو از مسجد معروف شهر و قصر الزهراء و آثار ديگر است كه رشتهء فضايل را به ياد مىآورد . باب پنجم كه بسيار مفصّل است ( جلد اوّل ، صفحهء 463 تا 943 ) مطالب تاريخى و ادبى بسيار دارد . مؤلّف در ضمن آن از اندلسيانى كه به مشرق سفر كرده‌اند سخن آورده و سرگذشت سيصد و چهار تن از اين جهانگردان را ياد كرده و گاه مطالب وى بسيار مفصّل يعنى دراز است . ضمنا دنباله نويسيهايى در ستايش دمشق دارد . اندازهء سرگذشتها مختلف است و از چند سطر تا دهها مىشود و مفصّلتر از همه از ابن عربى صوفى است ( جلد اوّل ، صفحهء 567 تا 583 ، شمارهء 113 ) و ابو حيّان نحوى ( جلد اوّل ، صفحهء 829 تا 862 ، شمارهء 214 ) و مخصوصا ابن سعيد ( جلد اوّل ، صفحهء 634 تا 707 ، شمارهء 166 ) و ابن جبير ( جلد اوّل ، صفحهء 714 تا 797 ، شمارهء 178 ) كه هر دو جهانگرد بوده‌اند . در قسمت مربوط به ابن سعيد منتخباتى از ديوان و هم از كتاب المغرب وى آمده و گزارش جالب او را دربارهء قاهره نقل كرده است . از هشتاد صفحهء مربوط به ابن جبير در واقع بيشتر از ده صفحه مربوط به خود او و مؤلفاتش نيست و بقيهء صفحات نمونهء روشنى از ترتيب كار مقرى است كه ، طبق معمول ، دمشق مقام اوّل دارد ، زيرا از آن پس كه قطعاتى از گزارش ابن جبير را دربارهء آن نقل مىكند به گفتار ديگران و بخصوص شاعران در ستايش دمشق مىپردازد ( جلد اوّل ، صفحهء 719 تا 734 ) . پس از آن نامه‌هاى منثور و منظومى را كه با دوستان دمشق مبادله كرده مىآورد كه قسمت اعظم جار را گرفته است ( جلد اوّل ، صفحهء 734 تا 781 ) ، و ضمنا فرصت را براى نقل قسمتهاى مفصلى از نامه‌هاى خويش با دانشوران مغرب مناسب مىشمارد ( جلد اوّل ، صفحهء 781 تا 791 ) . در نتيجهء همين روش ، كتاب مقرى در پاره‌اى از موارد بيشتر از حد معمول دراز مىشود . باب ششم نيز مانند همين باب است و از مشرقيان مهاجر به اندلس سخن دارد ( جلد دوّم ، صفحهء 2 تا 103 ) ، و سرگذشت هفتاد و دو تن از سرداران و اداريان و دانشوران و جهانگردان را نقل مىكند . باب هفتم كه مفصّلترين باب كتاب است ( جلد دوّم ، صفحهء 104 تا 670 ) از چند موضوع سخن دارد و ضمن آن اخلاق و فضل مردم اندلس را در عرصهء علم و ادب تشريح مىكند ، و سه نامهء كامل از شقندى ، ابن حزم ، و ابن سعيد در فضيلت اندلس مىآورد كه نمونه‌اى از درازنويسى است . و هم در اين قسمت دربارهء اديبان و شاعران اندلس اطّلاعات كافى هست و از سرگذشت بيست و پنج تا سى زن شاعر سخن رفته است . باب هشتم و آخر قسمت اوّل ( جلد دوّم ، صفحهء 671 تا 835 ) مطالب تاريخى بيشتر دارد و از پيكار اسپانيوليها و عربان سخن مىكند و مطلب را تا سقوط غرناطه مىرساند .\r\n\r\n","description":"","footnote":"","page_name":" 582 ","page_number":596},
  {"content":"\r\n\r\nقسمت دوّم اين كتاب دراز كه در آغاز مستقل بود ، مطالعه‌اى مفصّل دربارهء لسان الدّين ابن خطيب ، وزير و اديب معروف غرناطه در قرن چهاردهم ، است ( 1313 - 1374 / 713 - 776 ه . ) . در باب اوّل از ريشه و اسلاف وى سخن دارد ، در باب دوّم سرگذشت او را شرح مىدهد ، باب سوّم از زندگانى مشايخ او گفت و گو دارد و قطعات مناسبى از مؤلّفات آنها را نقل مىكند ، در باب چهارم نمونه‌هايى از گفتار وى را در مناسبات مختلف با قسمتهايى از نامه‌هايش نقل مىكند ، در باب پنجم منتخباتى از شعر و نثر مسجع او مىآورد ، در باب ششم فهرست مؤلّفات كامل يا ناقص وى در عرصه‌هاى علم و ادب با شرح محتويات و نقل نمونه‌هايى از مطالب آن آمده است ؛ در باب هفتم از شاگردان وى و مقلّدان روش ادبى او سخن مىرود ، و بالأخره باب هشتم سخن از فرزندان و نوادگان مرد بزرگ غرناطه است و پندها و گفته‌هايى كه از او به يادگار مانده است . در اين جا مؤلّف فرصتى به دست مىآورد تا كتاب را با نقل اشعارى كه در ستايش پيمبر [ ص 
  ] گفته‌اند ، به سر برد .\r\nتحليل محتويات كتاب ميزان علاقهء مقّرى را به نوشته‌هاى جغرافيايى نشان مىدهد .\r\nچنان كه ديديم مقدّمه و باب اوّل و چهارم قسم اوّل را بىگفت و گو به رشته‌هاى مشخّص جغرافيا مىتوان پيوست و باب پنجم و ششم منقولاتى از سفرنامه‌هاست . بىگفت و گو اين ملاحظات بتنهايى كافى نيست كه نفح الطّيب را ضمن گفت و گوى عمومى از نوشته‌هاى جغرافيايى بياوريم ، بلكه شايد اهميت مطالب آن را از لحاظ جغرافيايى به معناى وسيع كلمه در نظر بگيريم . عيب اساسى كتاب ، چنان كه دوگا ضمن تحليل عمومى آن مىگويد ، اين است كه طى دو هزار صفحه « چون بيابانى بىراهنماست » . 236 ولى نبايد انكار كرد كه تاريخ و ادب و علم و هنر و جامعهء اسپانياى مسلمان را از قرن هشتم تا قرن پانزدهم از مقابل ما مىگذراند ، و تابلوى بسيار بزرگى است كه از رونق و وضوح بىبهره نيست و در آن آدمها و شهرها و آثار و حوادث و سفرها و پيكارها و منظره‌هاى گونه‌گون را مىبينيم ، به طورى كه در ديگر نوشته‌هاى عربى مانند ندارد . بىگفت و گو مقرى ابتكار ندارد ، ولى تا وقتى كه همهء منابع وى به دست بيايد - و اين كارى است بعيد - اهميت و ارزش كار او محفوظ خواهد ماند . مؤلّف نفح الطيب به عنوان يكى از پيروان سبك « پر تكلّف » ، در مقايسه با كسى مانند عتبى و حتّى ابن عربشاه ، از لحاظ ذوق ادبى و مهارت نويسندگى فقير است . با اين همه ، شوق فطرى او به نوشتهء هنرى و دلبستگى شديدش به اندلس در دل خواننده نفوذ مىكند و عواطف او را به اهتزاز مىآورد . به همين جهت كتاب مقرى به دوران ظلمت نوشته‌هاى جغرافيايى ، در قرن پانزدهم / دهم ه . شعله‌اى نور افزاست .\r\n\r\n","description":"","footnote":"","page_name":" 583 ","page_number":597},
  {"content":"\r\n\r\n\r\nفصل 24 قرن هجدهم / دوازدهم ه .\r\nدر قرن هجدهم ، وضع نوشته‌هاى جغرافيايى همانند دورانهاى پيش بود . دو رشته رونق فراوان يافت ؛ يكى جغرافياى اقليمى در نوع فضايل و ديگرى سفرنامه ، كه هر دو با مكانهاى مقدّس اسلامى و مسيحى به يكسان ارتباط داشت . مانند سابق ، سفرنامه از سرگذشت جهانگرد مايه مىگرفت و گهگاه سرگذشت مشايخ وى يا دانشورانى ذكر مىشد كه ديده بود ، با مجموعه‌اى از اشعار منتخب كه سليقهء ادبى عصر را خوب نشان مىداد امّا جغرافيا در آن مقام دوّم داشت .\r\nدر اين دوران سلسلهء سفرنامه‌هاى عربان مسيحى رونق داشت و قرن هجدهم دورهء جنبش ادبى آنها بود و ، به خلاف دوران پيش ، سفرنامه‌ها از لحاظ هنرى مقامى شايسته يافت .\r\nبيشتر سفرنامه‌ها مربوط به رم و فلسطين و سينا بود و بعضى نيز با مصر ارتباط داشت . به علاوه ، گاه و بىگاه علاقه‌مندى به روسيه در آن نمايان مىشد .\r\nمانند پيش بيشتر نوشته‌ها از سوريه و مغرب پديد مىآمد ولى بايد بگوييم كه توجّه بيشتر به سوريه از اين جهت است كه بسيار از مؤلّفات آنجا ، در مؤسسهء مطالعات شرقى وابستهء به آكادمى علوم شوروى و نيز در برلين هست . از مشخصات جهانگردان سورى آنكه غالبا قسطنطنيه را خوب مىشناخته‌اند . در ديگر بلاد غربى نيز مؤلّفات جغرافيايى تك تك پيدا مىشد . مثلا در عراق اثرى جالب به وجود آمده كه گوشه‌اى از كشاكش ايرانيان و تركان را به دوران نادرشاه نشان مىدهد . مقام مكّه به عنوان مركز مطالعات دينى محفوظ بود ، و مؤلّفان بسيار در آنجا به وجود آمدند كه از مطالب جغرافيايى ، هر چند به طور گذران ، سخن كرده‌اند ، و چون با هند رابطهء نزديك داشته‌اند در بعضى موارد مؤلفاتشان منابع گرانقدر جغرافياى هند و ايران است . مركز دوّم علوم دينى ، جامع الأزهر كه در جهان اسلام نقشى معتبر داشت ، به جغرافيا مطلقا توجّهى نداشت . جز اينكه\r\n\r\n","description":"","footnote":"","page_name":" 584 ","page_number":598},
  {"content":"\r\n\r\nيك فرهنگ جغرافيايى به وجود آورد كه نمونه‌اى از فرهنگهاى جغرافيايى سابق است .\r\nمغرب از روش مكتب قديم پيروى مىكرد ، و قراين نشان مىدهد كه از لحاظ مؤلّفات جغرافيايى در صف مقدم بلاد غربى بود . البتّه نمونه‌ها در آنجا فراوان نبود ، و مىتوان گفت كه به سفرنامه انحصار داشت ، ولى در عوض سفرنامه اقسام گونه‌گون داشت . و طبعا غالب آن ، سفرنامه‌هاى حجّ بود ليكن سفرنامه‌هاى مربوط به داخل مغرب نيز بود كه اغلب سفرها به منظور تفتيش انجام مىگرفت . مانند پيش ، سفرنامه‌هاى سياسى مربوط به اسپانيا جالب و متنوّع است و براى شناختن مؤلّف و قلمرو سفر او مطالب فراوان به دست مىدهد . بزرگترين مورّخ آن دوران در مغرب به وجود آمد كه به مسائل جغرافيايى نيز علاقه داشت و با بعضى از مؤلّفان ديگر بتقريب تا قرن نوزدهم نيز آمده است . مطالعه دربارهء اين دوران مشكل است زيرا بيشتر آمار آن منتشر نشده و آنچه چاپ شده ، چون چاپهاى سنگى فاس ، غالبا كمياب است . در اين دوران نيز ستايشگران شهرهاى مقدّس فلسطين ، بيشتر از همه از مردم محل بودند . به عنوان نمونه از محمّد بن شرف الدّين خليلى مقدسى ياد مىكنيم كه ، به حكم كلمهء منسوب ، با شهر حبرون خليل ارتباط داشته و به احتمال قوى در آنجا تولد يافته است . وى در مصر علم آموخت ولى در قدس مىزيست و به سال 1735 / 1148 ه . همانجا درگذشت . 1 در وطن خود منصب قضا يافت و با مسجد عمر ارتباط داشت و به همين جهت به آثار قديم فلسطين علاقه‌مند بود . رساله‌اى كوچك پس از سال 1710 / 1122 ه . تأليف كرد كه عنوان آن ، تاريخ بناء البيت المقدس ، خالى از خلط نيست . زيرا در واقع كتاب نمونه‌اى از نوشته‌هاى تبليغى فلسطين است كه خوب مىشناسيم و از قدس سخن دارد . 2 مؤلّف در مقدّمهء كتاب گويد كه هر كه بيت المقدس و اطراف آن را زيارت كند منصور و مؤيّد و جاويد است . باب اوّل فضيلت اقامت بيت المقدس و فوايد ايجاد بنا در آنجا را بيان مىكند . باب دوّم از چشمه‌ها و چاهها و منابع آن سخن دارد .\r\nفقط باب سوّم از تاريخ شهر گفت و گو مىكند كه مقدارى اشعار نيز در ستايش قدس و فلسطين دارد . و خاتمه دربارهء پيمبران و پارسايانى است كه نامشان با قدس و فلسطين پيوسته است . از اينجا معلوم مىشود كه كتاب ابتكار ندارد و بر كتاب مجير الدّين كه در قرن شانزدهم آن را شناختيم تكيه عمده دارد و البتّه دربارهء بناهاى تازه اضافاتى ناچيز آورده و از بعضى صوفيان دفن شده در قدس و اطراف نيز سخن مىكند . مؤلّف به شعر علاقه دارد و بجز چهار قصيدهء او و ديگران كه در متن آمده ، گاه در بعضى نسخه‌ها قصايد ديگر وى نيز در ستايش مسجد قدس ياد شده است . 3 بعضى از مؤلّفان اقطار ديگر دوستدار فلسطين بوده‌اند و در مطالعهء اين منطقه تخصّص يافته‌اند كه مصطفى اسعد بن احمد بن محمّد دمياطى لقيمى از آن جمله است . وى لقب\r\n\r\n","description":"","footnote":"","page_name":" 585 ","page_number":599},
  {"content":"\r\n\r\nمقدسى نيز داشت ، او به سال 1693 / 1105 ه . به دمياط تولد يافته بود . در نوجوانى همراه پدر به حجّ رفت و سپس در مكّه و قاهره و دمشق و قدس علم آموخت . ولى بيشتر زندگانى را در قاهره و بعد دمشق به سر كرد 4 و به سال 1759 / 1173 ه . 5 يا 1765 / 1178 ه . آنجا درگذشت . 6 علاقهء وى به قدس در دو نمونهء رايج آن روزگار ، يعنى فضايل و سفرنامه ، نمايان شده است .\r\nنخستين اثر وى لطايف انس الخليل فى تحائف القدس و الخليل كتابى مفصّل است كه هشت باب ، يك مقدّمه ، و يك خاتمه دارد . 7 در آغاز از حدود فلسطين و شهرهاى بزرگ آن سخن مىكند . آنگاه ضمن دو باب اوّل به گفت و گو از نامهاى بيت المقدس و شرف آن مىپردازد و نام حاكمان شهر و شخصيتهاى برجسته‌اى را كه در آن زيسته‌اند مىآورد . پس از وصف مسجد الاقصى ، از خود شهر و ديگر آثار آن و سپس از خليل و مكانهاى مقدّس اطراف قدس سخن مىرود . مطابق معمول پيمبران و صحابيان و ديگر شخصيتهاى تاريخى معروف كه آنجا به خاك رفته‌اند مورد توجهند و افسانه در آن ميانه نقش معتبر دارد . تمام فصل هشتم به گفت و گو از خضر عليه السلام اختصاص دارد . خاتمه از شام و فضيلت و بهجت و شرف محل آن سخن دارد . در وصف مكانهاى مقدّس فلسطين همان روش قديمى به كار مىرود و ضمن كتاب علاقهء فراوان مؤلّف به ادب نمايان است . زيرا وى شاعر و « مقامه » نويس بوده و در اين هنر از معاصران خويش ستايش بسيار ديده است . 8 دمياطى گزارش سفر از دمياط تا قدس را به جا نهاده كه عنوان موانح الانس برحلتى لوادى القدس دارد . 9 سفر شش ماه ، از سال 1731 / 1143 ه . ، را گرفته ولى گزارش آن بيست سال بعد به سال 1751 / 1164 ه . و به احتمال قوى از روى يادداشتهاى قبلى تدوين شده است . مؤلف از عجايب مشاهدات راه و دانشوران و صوفيانى كه ديده سخن مىكند و ضمنا مقدار زيادى از اشعار خود و ديگران را مىآورد . براى آنكه انديشه‌اى از سليقه و مشرب وى به دست آوريم گوييم كه كتاب ، بجز گزارش سفر ، دنباله‌وارى دارد كه قصه‌اى است نه چندان دراز دربارهء قبر يك پيمبر داستانى به نام « ابلوقيا » كه دربارهء وى داستانهاى فراوان هست كه در هزار و يك شب نيز آمده است . در اين قصه نيز اشعار بسيارى هست كه در وصف قهرمان سفر گفته‌اند . لازم نيست مكرّر كنيم كه اين گونه مؤلّفات از لحاظ جغرافيا اهميت چندان ندارد و بيشتر از اين جهت درخور توجّه است كه تصويرى از محيط و عصر تأليف به وجود مىآورد .\r\nآثار بعضى از مؤلّفان سوريه در همين دوران ، از لحاظ تصوير محيط ، اهميت بسيار دارد ، زيرا در ميان آنان تعدادى شخصيتهاى ادبى و نيز يك جهانگرد هست كه آن منطقه را ديده و ، از لحاظ حركت و فعاليّت و حاصل كار ، بزرگترين جهانگرد آن روزگار است . يكى از\r\n\r\n","description":"","footnote":"","page_name":" 586 ","page_number":600},
  {"content":"\r\n\r\nاين مؤلّفان عبد الرحمن بن ابراهيم بن احمد بن عبد الرزاق خطيب است 10 كه جز همين اسم دربارهء او چيزى نمىدانيم . عنوان خطيب نشان مىدهد كه با مسجدهاى بزرگ رابطه‌اى داشته است . وى به سال 1727 / 1140 ه . رساله‌اى با عنوان حدائق الأنام فى فضائل دمشق و الشام تأليف كرد كه نسخهء منحصر به فرد آن به جاست . 11 از نام كتاب وابستگى آن را با رسم معمول سخن از فضايل شام معلوم توان داشت . در واقع كتاب نمونهء خوبى در رشته فضايل است كه قرنها بدون تغيير باقى ماند . كتاب هشت باب دارد كه از روش معمول پيروى مىكند : باب اوّل در حدود شام و نامهاى شام و دمشق سخن دارد . دومى آيات قرآن مربوط به شام ، و سومى احاديث مربوط به آن را مىآورد . باب چهارم مطالبى را كه در تواريخ قديم دربارهء شام هست تحليل مىكند . بخش دوّم كتاب كه مؤلّف آن را مهمتر مىداند باز روش معمول دارد . باب پنجم از مسجد جامع دمشق و آثار آن سخن دارد و ششم از پيمبران و صحابيان و هفتم از اوليا و پارسايانى كه در سوريه دفن شده‌اند . باب هشتم و آخر ، شامل مقدارى اشعار در ستايش دمشق است . از اين فهرست به خوبى معلوم مىشود كه اين نمونه حتّى در قرن هجدهم / دوازدهم ه . چيز تازه‌اى ندارد . 12 به خلاف خطيب ، مؤلّف ديگرى را خوب مىشناسيم ؛ محميد بن عيسى بن محمّد بن كنّان دمشقى ( متوفّى به سال 1740 / 1153 ه . ) ، كه تنها خطيب نبود بلكه به عنوان مورّخ ادبيّات نيز شهره بود . 13 وى مؤلفى پر مايه بود كه در مسائل مختلف حديث و اخلاق و تاريخ مدارس دمشق چيز نوشت و مخصوصا به تاريخ گذشته و حال وطن خود ، دمشق ، علاقهء فراوان داشت و يادداشتهاى او كه حوادث سال 1699 - 1740 / 1111 - 1153 ه . را ثبت كرد ، براى تاريخ آنجا منبعى گرانقدر است . 14 بجز اين ، كتاب جغرافيايى وى نيز از سطح معمولى آن دوران كمى بالاتر است . كتاب عنوان معمولى المواكب الاسلامية فى الممالك و المحاسن الشامية دارد ، 15 و در تحليل آن معلوم مىشود كه جغرافيا و نوشتهء هنرى را در هم آميخته است . مؤلّف از مشاهدات خويش استفاده كرده ، به علاوه ، از بسيارى از منابع ديگر مطالبى فراهم آورده است . كتاب در وصف شهرهاى بزرگ چون دمشق ، حلب ، حماة ، طرابلس ، و صفد است ، و نيز از منازل راه تا مكّه و مراحل راه تا مصر سخن مىكند . به علاوه ، دربارهء گلها و گياهها و درختان اشعار فراوان دارد و علاقهء ابن كنان به اين موضوع يكى از اسلاف وى را به ياد مىآورد . دربارهء عيدها و جشنها نيز كه عنوان كتاب اشاره بدان دارد ، اشعار بسيار نقل مىكند و كتاب را به روش معمول با سخن از فضايل شام و نقل اشعارى در اين باب ، به سر مىبرد .\r\nشهرت معاصر وى ، احمد بن على منينى ( متوفّى به سال 1759 / 1172 ه . ) ، از كتاب جغرافيايى او نيست ، بلكه از شرح معروفى است كه بر سرگذشت سلطان محمود غزنوى ، اثر\r\n\r\n","description":"","footnote":"","page_name":" 587 ","page_number":601},
  {"content":"\r\n\r\nعتبى مؤلّف آغاز قرن يازدهم / پنجم ه . ، نوشته است . 16 اصل وى از منين ، دهكده‌اى از توابع دمشق ، بود . از هجده سالگى در دمشق مىزيست و مدّتى دراز در مسجد اموى تدريس مىكرد .\r\nبه سبب علاقه به مواضع دمشق ، كتابى با عنوان معمول الانعام بفضائل الشام تأليف كرد كه مطالب آن معمولى است . اصل كتاب به خطّ مؤلّف در كتابخانهء قدّيس ژوزف در بيروت بود ولى در جنگ جهانى اوّل از ميان رفت . 17 كتاب هشت فصل دارد كه در موضوعات عادى چون علّت تسميه شام و آيات و احاديث در فضيلت آن و صحابيان و تابعان كه نامشان با شام ارتباط دارد سخن مىكند . يك فصل نيز خاصّ مسجد دمشق و قبر يحيى تعميد دهنده است . سه فصل آخر از مشاهير دفن شده در دمشق و اطراف گفت و گو دارد كه به گفتهء خبرهء تاريخ سوريه ، پدر لويس شيخويسوعى ، از لحاظ اقليم شناسى تاريخى مهم است . 18 با آنكه اين گونه مؤلّفات از لحاظ موضوع و مطلب يكنواخت است ، به طور كلّى مورد علاقهء همگان بود . كتاب منينى را شخصى به نام شريف محمّد به تركى ترجمه كرده 19 و اين دليل ديگرى از پيوستگى نوشته‌هاى عربى و تركى است كه مخصوصا در اين دوران استوارتر بود . ضمنا بايد بگوييم كه منينى به سال 1745 / 1158 ه . كتابى دربارهء جنگ ميان تركان و نادرشاه نوشت . 20 اين جنگ در چند منطقهء عربى انعكاس داشت و خواهيم ديد كه در عراق كتابى دربارهء آن به وجود آمد كه از لحاظ جغرافيا نيز بىاهميت نبود .\r\nاستاد منينى ، عبد الغنى بن اسماعيل نابلسى ( 1641 - 1731 / 1050 - 1143 ه . ) معروفترين صوفى و جهانگرد سوريه در آن روزگار ، مؤلّفات فراوان و گونه‌گون به جا نهاد . 21 وى از خاندانى بود كه افراد آن به پرهيزگارى و فعاليّت در عرصهء ادب شهره‌اند ، و نام پدر 22 و عمويش 23 با مؤلّفات دينى ارتباط دارد . عبد الغنى زود يتيم شد و هنوز كودك بود كه به مطالعه مؤلّفات دو صوفى بزرگ ، ابن عربى و تلمسانى پرداخت . بىگفت و گو از نفوذ آنها بود كه هفت سال به عزلت گذرانيد و نخستين سفر خود را به بغداد در سال 1664 / 1075 ه . آغاز كرد .\r\nبه دوران سالخوردگى شوق سفر بر او تسلّط يافت و از سال 1688 / 1100 ه . به مدت چهار سال همچنان در سفر بود . به سال 1688 / 1100 ه . لبنان ، و به سال 1690 / 1101 ه . قدس و خليل را بديد . به سال 1693 / 1105 ه . سفر بزرگ خود را به مصر و حجاز آغاز كرد كه ، با فواصلى ، مدت سه سال تا 1696 / 1108 ه . دوام داشت . به سال 1700 / 1112 ه . طرابلس را بديد و بالأخره در سال 1702 / 1114 ه . در وطن اقامت گرفت و ثلث آخر زندگانى را در دمشق به سركرد .\r\nچهار كتاب جغرافيايى از نابلسى مىشناسيم كه گزارش سفرهاى اوست ولى شهرت وى در اقطار عربى به عنوان نويسنده مربوط به اين كتابها نيست ، زيرا نابلسى به عنوان مظهر نمونهء\r\n\r\n","description":"","footnote":"","page_name":" 588 ","page_number":602},
  {"content":"\r\n\r\nعصر خويش به عنوان درويش و صوفى شهره شد و از نظر او تجربيات روحى و وجدانيش دربارهء مسائل دينى و اجتماعى آن روزگار اهميت درجهء اوّل داشت . غالبا دربارهء اين گونه مسائل به مجادله‌هاى سخت مىپرداخت و بتدريج توجّه همگان را چندان جلب كرد كه وى را در اين عرصه صاحب صلاحيت شناختند . بهترين شاهد سخن آنكه هنگام وفات همهء مردم دمشق به تشيع جنازهء وى برون شدند . نابلسى دربارهء تصوّف به نثر و شعر تأليفات بسيار دارد و مانند استادان صوفى خود به نمونه‌هاى كلاسيك شعر چندان پابند نبود و غالبا موشّح را به كار مىبرد . قصيدهء « بديعيهء » وى در ستايش پيمبر [ ص 
  ] كه بحرها و وزنهاى مختلف شعر در آن آمده « 1 » رواج فراوان يافت . شرح وى بر اشعار عمر بن فارض ، صوفى مصرى قرن سيزدهم ، تا به روزگار ما شهره است و جالب آنكه كتاب تعبير خواب وى كه چند بار چاپ شده از همه مؤلّفات اين نوع در اقطار عربى رايجتر است و بالأخره چند پيشگويى كه در نيمهء قرن هجدهم دربارهء سرنوشت دولت عثمانى شده با نام وى پيوسته است . در قبال اين فعاليّت معنوى متنوّع وضع سفرنامه‌هاى او را نسبت به جغرافيا به آسانى حدس مىتوان زد . خوشبختانه نتيجهء كلّى به مراتب بيشتر از آن است كه از نويسنده‌اى چون او انتظار مىتوان داشت . البتّه او گزارشى از اوضاع شهرهاى قلمرو سفر خود نمىدهد ، زيرا بيشتر از همه به تاريخ داستانى شهرهاى مقدّس توجّه داشته و مطالب آن را از مؤلفانى چون هروى و عليمى مىگرفته است . تصوير خودپسندانه و مقدّس مآبانه‌اى كه در مؤلّفاتش از خويشتن رسم مىكند مورد علاقه خواننده نمىتواند بشود ولى در عوض قلمرو سفرنامه‌هاى وى گسترده است و اطلاعاتى در زمينهء اقليم شناسى تاريخى در آن مىتوان يافت 24 و دربارهء تاريخ و تمدين مطالب فراوان دارد كه بايد بدقت مطالعه شود . 25 و مىتوان گفت كه انديشهء كليى دانشوران اروپايى چون كرمر ، فلوگل ، و گيلدمايستر ، كه در نيمهء قرن پيش به مطالعهء سفرنامه‌هاى وى پرداخته‌اند ، نيز چنين بوده است . و در همين مورد ، ريچارد هارتمان ضمن مطالعه مطالب نابلسى دربارهء راه ميان دمشق و قاهره از دوران رومى تا قرن نوزدهم ، همين نظر را تأييد كرده است .\r\nظاهرا نابلسى گزارش سفرهاى معتبر خود را به ترتيب منظّم تأليف كرده و به ترتيب ، نام « صغرى » و « وسطى » و « كبرى » بدان داده است . مؤلّف سفرنامهء اوّلى را حلّة الذهب الإبريز فى رحلة بعلبك و البقاع العزيز عنوان داده و گزارش سفر را كه در سىام اوت سال 1688 / 1100 ه .\r\nآغاز شد و طىّ آن مكانهاى متبريك اسلامى لبنان و بخصوص مقبرهء پيمبران و اوليا را زيارت كرد ، در شصت صفحه آورده است . 26 سفر « وسطى » را در بيست و هشتم مارس سال 1690 /\r\n\r\n\r\n","description":"","footnote":"\r\n( 1 ) در قصيدهء مذكور ، صناعات بديعى آمده است ، نه بحور و اوزان مختلف . - م .\r\n","page_name":" 589 ","page_number":603},
  {"content":"\r\n\r\n1101 ه . به سوى بيت المقدس آغاز كرد و از راه دريايى كه در قرون وسطا شهره بود عبور كرد و از طبريهء و نابلس گذشت . اقامت وى در قدس بيش از هفده روز نبود . خليل و جاهاى نزديك را نيز بديد و بيست و نهم آوريل از همان راه بازگشت و دهم مه به دمشق رسيد و سفرنامه را الحضرة الأنسية فى الرّحلة القدسية عنوان داد . 27 سفر « كبرى » كه رواج بيشتر يافت و گزارش آن عنوان الحقيقة و المجاز فى رحلة الشام و مصر و الحجاز دارد 28 در دوّم سپتامبر سال 1693 / 1105 ه . آغاز شد و سيصد و سى و هشت روز طول كشيد . سفرنامه به ترتيب عنوان به سه قسمت است كه از سوريه و مصر و حجاز سخن دارد . عبد الغنى نابلسى از دمشق سوى شمال رفت و حمص ، حماة ، لاذقيه ، و طرابلس را بديد . سپس از جبال لبنان گذشت و بيروت ، دير القمر ، صيدا ، صور ، عكّا ، ناصره ، نابلس ، و قدس را بديد و مانند سفر اوّل مناطق اطراف قدس را نيز از نظر گذرانيد ، آنگاه آهنگ رمله كرد ، و از آنجا سوى يافا و عسقلان رفت و از غزّه و خان يونس گذشت و به عريش رسيد . نشان وسعت اطّلاع وى آنكه به مناسبت اين سفر به سفرنامهء محمّد كبريت اشاره مىكند كه اشعار فراوان دارد . نابلسى از راه صالحيّه و بلبيس وارد مصر شد و به قاهره رسيد و روز صد و دوازدهم سفر خود را در آنجا گذرانيد . مناظر مصر را به روش خاصّ خود بر مبناى مشاهدات شخصى و نيز مؤلّفات مقريزى و سيوطى و مخصوصا مؤلّفات شعرانى ، صوفى قرن شانزدهم / دهم ه . ، شرح مىدهد . پس از آن راه حاجيان مصرى را پيش گرفت . از ينبع گذشت و روز دويست و سى و هشتم سفر به مدينه رسيد و روز سيصد و سى و يكم وارد مكّه شد و از راه حاجيان سورى به دمشق بازگشت .\r\nنابلسى بجز اين سه سفرنامه ، كه مربوط به سفرهاى دينى وى بوده است ، مؤلّفات جغرافيايى ديگر دارد كه چندان معروف نيست . يكى را كه به سال 1700 / 1112 ه . تأليف كرده گزارش سفر طرابلس است با عنوان التحفة النابلسية فى الرحلة الطرابلسية . 29 ذوق شعرى وى در موشّحى كه به سبك فضايل در ستايش دمشق سروده نمايان مىشود . 30 مؤلّفات فراوانى كه در اين زمينه دارد معلوم مىدارد كه چگونه توجّه به مسائل جغرافيايى ، از راه مطالعات مفصّل در مسائل صوفيانه ، در نابلسى نفوذ كرده است . بىگفت و گو اين گونه مؤلّفات پيوسته مرغوب كسان بود و سفرنامه‌هاى وى در قرن هجدهم / يازدهم ه . در سوريه رواج بسيار داشت .\r\nمحرّك ديگر مردم آن روزگار براى سير و سفر از نوع انگيزهء والاى نابلسى نبود . يكى از آنان به نام مرتضى بك بن مصطفى بن حسن كردى ، به سال 1715 / 1127 ه . براى فرار از طلبكاران از وطن خود ، دمشق ، آهنگ قاهره كرد و آنجا پس از سال 1721 / 1133 ه . بمرد . 31 وى به ادب سخت علاقه داشت و سفرنامهء خويش را ، كه اشعار و دنباله نويسيهاى دراز آن از گزارش سفر بيشتر است ، به نثر مسجّع نوشت . اثر وى با عنوان تهذيب الأطوار فى عجائب\r\n\r\n","description":"","footnote":"","page_name":" 590 ","page_number":604},
  {"content":"\r\n\r\nالامصار 32 گزارشى از رمله و غزه و قاهره و همهء مصر دارد و از موضوعات مختلف چون اهرامها ( الاهرامات ) ، نيل ، جامع الازهر و دانشوران آن ، و حتّى آشوبهاى عمومى قاهره سخن مىكند . مصر بالا را نيز ديده و از منفوط گذشته ولى پيوسته رو سوى دمشق داشته و چند قصيده در ستايش آن آورده است .\r\nانگيزهء سفر بسيارى از مردم دمشق حجّ بود . در حدود سال 1708 / 1120 ه .\r\nمرتضى بن على علوان به زيات كعبه رفت . 33 از گزارش سفر كه به خطّ وى مانده معلوم مىشود 34 كه وى سى سال پيش از آن يعنى به سال 677 / 1088 ه . حجّ كرده بود . بار دوّم همراه كاروان شام بود و از راه معمول رفته و منزلگاههاى آن را بدقت وصف كرده است ؛ اين سفر ده ماه طول كشيده . نويسنده بجز گزارش سفر دو قصيده نيز آورده است .\r\nجهانگردان سوريه را نسبتا بيشتر از جاهاى ديگر مىشناسيم ، ولى ديگر مناطق عربى نيز در اين زمينه سهيم بوده و بعضا اثرى محسوس در اين زمينه داشته‌اند . يكى از مردم مكّه به نام عباس بن على بن نور الدّين مكّى موسوى حسينى 35 پس از سال 1718 / 1130 ه . موطن خود را ترك كرد و دوازده سال در سفر بود 36 و يادداشتهاى منظّم تهيه مىكرد . 37 به سال 1736 / 1148 ه .\r\nدر شهر مخادون گزارش سفر خود را به عنوان نزهة الجليس و امنية الأديب الأنيس تدوين كرد و اين اثر از جمله كتابهاى معدود اين دوران است كه در قاهره چاپ شده است . 38 مؤلّف كتاب خود را به شخصى مقيم يمن به نام احمد بن يحيى خازندار ، كه محتملا مشوّق سفرهاى او بوده ، پيشكش كرده است . 39 سفرنامه منظّم نيست ، ولى مطالب آن به ترتيب مناطق جغرافيايى و شهرهاى قلمرو سفر تقسيم شده است . مطلب از مكّه آغاز مىشود و از حدود و چشمه‌هاى آن سخن مىرود . 40 پس از آن مدينه است كه گزارش سرشار دارد . 41 سپس از نجد 42 و به دنبال آن ، بىنظم و ترتيب ، از كوفه و ديگر شهرهاى عراق ( بغداد و سامره ) سپس مصر و خراسان و هند و يمن سخن دارد و سرگذشت بسيارى از اشخاص معروف ، خاصّه از اهل مكّه ، را ياد مىكند . كتاب رنگ سفرنامهء علمى دارد كه منتخبات ادبى و سرگذشتنامه را به هم آميخته است .\r\nمسائل ادبى و سرگذشت ، بيشتر از مطالب جغرافيايى است ، ولى قسمت دوّم نيز اگر بدقت مطالعه شود ، از لحاظ تاريخ تمدّن جالب و درخور ملاحظه است .\r\nاز عراق اين دوران يك تأليف گرانقدر محلّى به جاست كه تا كنون فقط قسمتى از آن را مىشناسيم . كتاب را دانشمندى وابسته به خاندان عراقى كهنسال « سويدى » تأليف كرده است .\r\nاين خاندان در طى قرون تاريك ادبيات عربى ، ميراث علوم قديم اسلامى را نگه داشته و زمينهء جنبش ادبيات مذكور را در قرن نزدهم / سيزدهم ه . فراهم آورده است . عبد اللّه حسين سويدى به سال 1692 / 1104 ه . در بغداد تولد يافت و در آنجا و موصل ، پايتخت دوّم عراق ،\r\n\r\n","description":"","footnote":"","page_name":" 591 ","page_number":605},
  {"content":"\r\n\r\nعلم آموخت . سپس سالهايى دراز از عمر خويش را در بغداد به تدريس گذرانيد ، تا به سال 1760 / 1174 ه . همانجا درگذشت . 43 منظومه‌ها و مقامه‌هايى كه هنگام فراغت از مطالعات دينى با شوق كامل به تأليف آن مىپرداخت نمودار ذوق ادبى اوست . ظاهرا دوبار به سال 1735 - 1737 / 1148 - 1150 ه . و سال 1744 / 1157 ه . به حجّ رفت و سفرنامهء وى با عنوان النفحة المسكيّة فى الرحلة المكيّة ، كه قطعه‌اى از آن در كتاب الحجج القطعية لإتّفاق الفرق الاسلامية هست ، مربوط به حجّ دوّم است . اين كتاب رواج فراوان يافت ، نه تنها به دليل چند نسخهء خطّى كه از آن هست 44 بلكه به سال 1906 / 1323 ه . در قاهره به چاپ رسيده و سه سال پس از آن به تركى ترجمه شده است . 45 كتاب از اين جهت كه انديشه‌اى روشن از كوشش نادرشاه ( 1736 - 1747 / 1148 - 1160 ه . ) براى توافق ميان سنى و شيعه به دست مىدهد ، اهميت بسيار دارد . گولد تسيهر به موقع از غرابت قضيّه و كسانى كه حوادث آن را تدوين كرده‌اند سخن آورده است . 46 ا . اشميت گزارش سويدى را تحليل كرده و قطعات مفصلى از آن را آورده است . 47 نادرشاه به فكر افتاد مناظره‌اى بزرگ ميان دانشوران شيعهء نجف و كربلا و دانشوران سنى افغانستان و ما وراء النهر ترتيب دهد و مؤلّف به تهديد و فشار والى بغداد ، احمد پاشاى معروف ( متوفّى به سال 1747 / 1160 ه . ) ، ناچار شد 48 به نمايندگى از دانشوران سنى قلمرو عثمانى در آن شركت كند . مناظرهء مذكور ، روز دوازدهم دسامبر سال 1743 / 1156 ه .\r\nدر نزديكى نجف انجام گرفت 49 و از لحاظ تاريخ و سياست هيچ گونه اثرى نداشت ، ولى كتابى بسيار جالب از گزارش حوادث آن به جاى مانده كه تصويرى روشن و جاندار از خود مناظره به دست مىدهد . مؤلّف به پاس اينكه از اين بليه سالم جست ، به زيارت كعبه رفت 50 و ضمن گزارش حجّ ، قصهء مناظره را نيز آورد .\r\nمؤلّف در مقدّمهء ذيل مذكور ، حوادث آن دوران و سالهاى نزديك به آن را از تاريخ ايران و دولت عثمانى و ظهور نادرشاه و دو محاصرهء بغداد به دست او و انتخاب وى به سلطنت در دشت مغان ( سال 1736 / 1148 ه . ) آنگاه تلاش براى ايجاد رابطه با دولت عثمانى به منظور اينكه مذهب شيعه از مذاهب رسمى اسلام شناخته شود ياد كرده است . ضمن گزارش وى ، حكايت جالب ملاقات با نادرشاه كه از همان لحظهء اوّل اثرى بسيار خوب در او داشته ، اهميت درجهء اوّل دارد . البتّه مطالب جغرافيايى آن بجز گزارش پر شور خروج از بغداد و اقامت دو روزه در نجف بسيار ناچيز است . اهميت مطالب وى در زمينهء تاريخ و فرهنگ از گزارش سفر كه بسيار روشن و گوياست كمتر نيست . از روى قطعه‌اى كه از گزارش سفر به جا مانده ، مىتوان گفت كه سفرنامهء حجّ سويدى از سطح عادى برتر است . متأسّفانه دسترسى به نسخه‌هاى خطّى كتاب مشكل است ، بدين جهت تاكنون چنان كه بايد بدان توجّه نشده است .\r\n\r\n","description":"","footnote":"","page_name":" 592 ","page_number":606},
  {"content":"\r\n\r\nمسير سفر سوى عربستان بوده است . مؤلّف دانشمند نخست راه شمال گرفته ؛ از بغداد سوى موصل و از آنجا سوى دمشق رفته است . 51 به احتمال قوى راه معمول حجّ كاملا امن نبوده و مؤلّف مىخواسته موصل را ، كه در آنجا علم آموخته بود ، ببيند . بجز اين بقيه گزارش سفر معلوم نيست .\r\nدر اين قرن ، دورنماى عمومى مطالب جغرافيايى در قلمرو عربى واقع در مشرق سوريه بسيار كم مايه و بىرنگ است . در سوريه نيز فقط يك رشته جغرافيا يعنى سفرنامه ، به خصوص سفرنامهء زيارت كه در محيط عربان مسيحى به وجود مىآمد ، رونق كافى داشت و مطالب متعدّد و متنويع آن از همبستگى كامل برخوردار بود . تعدادى از اين سفرنامه‌ها را در فصل پيش شناختيم ، ولى به دورانى كه از آن سخن داريم نيز آثار رونق آن را توانيم ديد . زيرا در محافل مختلف وجود مىيافت ، بلكه به سبك ادبى توجّه داشت و براى جنبش نوين ادب در محيط مسيحى به منزلهء نخستين آثار بود .\r\nاين سفرنامه‌ها مانند پيش غالبا مربوط به فلسطين و سوريه و رم بود . ارتباط تازهء كشيشان عرب زبان مشرق با رم از قرن شانزدهم آغاز مىشود . رخدادهاى قرن پيش از آن نيز چون سفرنامهء الياس موصلى به امريكا از همين ارتباط مايه مىگيرد . خضر كلدانى كه يك قرن بعد آمد نيز تا حدّى همانند وى بود . او اصل نسطورى داشت ، به سال 1679 در موصل تولد يافت ، 52 در مولد خويش در رشتهء دين تعليم نكو يافت ، و خيلى زود شهره شد . از نوجوانى به دانش و سرودن اشعار دينى علاقه‌مند شد ، فرهنگ بزرگ لغات آرامى و عربى و تركى از اوست ، و خطبه‌ها و سرودها و ستايشهاى وى به زبان عربى و سريانى به جا مانده است . 53 خضر كلدانى پس از سى سالگى زير نفوذ راهبان باشلق‌پوش محل ، به مذهب كاتوليك گرويد و به همين جهت مورد آزار هم مذهبان سابق خود بود و ناچار در اوت سال 1724 از وطن گريخت . نخست سوى نصيبين رفت . سپس آنجا را به قصد ماردين ترك كرد و از آنجا به رها رفت . در بيست و چهارم فوريه سال 1725 به حلب رسيد . پس از آن در ششم مه در بندر اسكندريه به دريا نشست . نزديك تونس كشتى سخت طوفانى شد و هفدهم ژوئيه به بندر ليورنو رسيد . در راه رم ، از پيزا و چيويتاوكيا گذشت و به روز هفدهم اوت به آستان پاپ بنديكت چهاردهم رسيد . خصر كلدانى در رم مقام گرفت و حدود سال 1755 همانجا درگذشت . 54 خضر گزارش سفر و حوادث سابق و اقامت ايتاليا را در كتابى آورده كه پدر لويس شيخويسوعى آن را از روى نسخهء منحصر به فرد ، متعلّق به شخصى در قاهره ، چاپ كرده است . 55 كتاب شامل حوادث از سال 1719 تا سال 1734 است و متأسّفانه در روز شانزدهم\r\n\r\n","description":"","footnote":"","page_name":" 593 ","page_number":607},
  {"content":"\r\n\r\nژوئيهء سال 1734 متوقّف مىماند . مسائل مورد علاقهء مؤلّف محدود است . قصهء كاتوليك شدن و آزار هم مذهبان خود را بتفصيل مىگويد . از جشنهاى رم در سال يوبيل ، و رسوم انتخاب پاپ و از كليساهاى مختلف و آثار قدّيسان و مراسم دينى سخن دارد . جشنها و آتشبازيها مورد علاقهء اوست . گاه و بىگاه رخدادهاى طبيعى چون طوفان سخت توجّه او را جلب مىكند . بعضى از مناطق ايتاليا را ديده ، مثلا به سال 1731 بر كناره‌هاى آدرياتيك بوده ، ولى فقط واتيكان و مسائل مربوط به آن مورد علاقهء اوست . از همهء اقامتگاههاى كشيشان و از همهء مبلّغانى كه به امريكا فرستاده شده‌اند سخن دارد . محتملا با سفرنامهء الياس حلبى آشنا بوده است . اهميت سفرنامهء او از اين جهت است كه روابط كليسايى شرق و غرب را در آن روزگار بيطرفانه وصف مىكند . و احساسات يك مرد شرقى را دربارهء اروپاى آن روزگار نشان مىدهد .\r\nاطّلاع ما از يك سفرنامهء مربوط به فلسطين اثر شخصى به نام الياس غضبان حلبى 56 از گزارش نسخهء خطّى آن ، كه در بيروت هست ، مايه دارد . مؤلّف سفرنامه از جماعت كاتوليك رومى بوده و در حلب ميان هم مسلكان خود اعتبارى داشته است . وى با دو كشيش ديگر به روز سيزدهم آوريل سال 1755 از راه خشكى به سفر زيارت رفته و بيست هفتم مه همان سال برگشته است . مدّت سفر نشان مىدهد كه عجولانه بوده است . با اين همه ، به گفتهء شيخو ، گزارش آن در زمينهء تاريخ و اقليم شناسى مطالبى گرانقدر دارد . سفرنامهء او دو قسمت است : اوّلى دربارهء سفر است و دومى از مكانهاى مقدس سخن دارد .\r\nكمى پيش از آن ، و به تحقيق در سال 1753 ، خليل صبّاغ به سينا سفر كرد . وى از فرقهء ملكانى بود و نسخهء خطّى سفرنامهء او در كتابخانهء ملى پاريس هست و پدر لويس شيخويسوعى آن را از روى نسخهء موجود در بيروت و مأخوذ از نسخهء پاريس چاپ كرده است . 57 سفرنامه دراز نيست و جمعا از دوازده ورقهء خطيى تجاوز نمىكند كه بتقريب همه از مكانهاى مقدّس سينا سخن دارد . خليل صبّاغ سفر خود را از مصر با رئيس دير كه از قاهره بازمىگشت و پنجاه و شش زائر مسيحى همراه داشت آغاز كرد . يازده روز در راه بودند و در آخر سفرنامه مىگويد كه سفر از قاهره تا طور سينا دقيقا يكصد ساعت وقت مىبرد . سفرنامهء مختصر او از كليساى طور سينا و خزانهء دير و ديگر مكانهاى مقدّس اطراف آن گزارشى مفصّل دارد و دربارهء باغ و مقبرهء دير و زندگى راهبان و زائران ، چه در مواقع عادى و چه در جشنهاى دينى خاص كه روز عيد قدّيسه كاترين بنا شده و از نزديك شاهد آن بوده ، اطّلاعات كافى دارد . سبك حكايت نوعا ساده است و گهگاه كلمات عاميانه به آن راه يافته است و گاه و بىگاه علاقه به تصنّع ادبى در آن نمايان مىشود امّا سجع آن ناموفق و خام است . گزارش خضر كلدانى ، كتاب الياس موصلى را به ياد ما مىآورد ، ولى\r\n\r\n","description":"","footnote":"","page_name":" 594 ","page_number":608},
  {"content":"\r\n\r\nخليل ، از نويسندگان سلف به نسبت زياد به كشيش افرام « ساده دل » مانند است .\r\nنزديك به اين دوران سطح فرهنگ ادبى عربان مسيحى به صورتى چشمگير بالا رفتن گرفت و اين قضيّه را آشكارا از سفرنامه‌اى كه يكى ديگر از اهل حلب از سفر مصر برجاى گذاشته يعنى ابراهيم حكيم حلبى ( متوفيى حدود سال 1770 ) توان دانست . وى از كاتوليكان رومى بود ، به طبابت اشتغال داشت ، و به نظم شعر علاقه‌مند بود . 58 با گروه جرمان فرحات ( متوفّى به سال 1732 ) بنيانگذار نهضت ادبى شهر حلب ، مركز فرهنگى قديم سوريهء شمالى ، روابط استوار داشت . ابراهيم حلبى تا اندازه‌اى شاگرد دو تن از همكيشان كمسالتر خود بود ، يكى نقولا ( نيكلا ) صائغ شاعر ( متوفّى به سال 1756 ) و ديگرى عبد اللّه ظاهر ( متوفّى به سال 1748 ) ، بنيانگذار يكى از نخستين چاپخانه‌هاى لبنان ، كه مناظرات دينى وى شهره است . 59 سفرهاى حلبى به حكم حرفه و نيز آزارهاى دينى صورت مىگرفت . در سال 1740 در ادنه و از سال 1750 تا 1752 در حمص بود . به سال 1757 ، به ناخواست خود ، همراه فرماندار ترك به سيواس رفت . 60 ولى وقتى كار دشمنى ميان ارتدوكس‌ها و كاتوليكان رومى بالا گرفت ، حمايت بزرگان دولت - كه به بصيرت طبيبانهء وى نياز داشتند - او را از آزار دينى هموطنان محفوظش نداشت و به همين جهت به سال 1760 به مصر گريخت و دو سال در قاهره اقامت گرفت . وى ، ضمن نامه‌اى دراز به عنوان يكى از دوستان خود ، گزارش عبور از لبنان و سفر دريا از بيروت تا دمياط و نيز مشاهدات قاهره را آورده است . به عنوان شاعرى معروف و سرايندهء چند منظومه ، به سبك پر تكلّف علاقه داشته و در اين رساله نيز كوشيده تا مهارت خود را در سجع نمودار كند و منتخباتى از اشعار خويش را در آن جاى دهد ، تا آنجا كه در بعضى از موارد رسالهء وى به يك اثر ادبى مىماند كه نمودار افكار و احساسات اوست نه حوادث سفر ، ولى بدون زحمت مىتوان مطالبى دربارهء اوضاع واقعى و جارى از آن بيرون كشيد . چنان كه مايهء جغرافيايى كتاب به اندازهء جنبهء ادبى آن درخور ملاحظه است .\r\nاز قرن هجدهم و از همين محيط ، اثرى مانده كه نشان مىدهد علاقهء به روسيه حتّى بعد از سفر ماكاريوس انطاكى در قرن هفدهم ادامه داشته است . در كتابخانهء « ديوان هند » در لندن يك نسخهء خطّى هست كه مطالبى دربارهء روسيه دارد و به احتمال قوى يكى از عربان ارتدوكس اهل روسيه كه گويا از مردان دين بوده به سال 1758 يعنى به دوران حكومت اليزابت پتروونا آن را تأليف كرده است . 61 اين نسخه كه هشتاد و نه ورق دارد ، به سال 1799 به قلم آمده و هيچ اثرى از نام مؤلّف و عنوان كتاب ندارد ، ولى در داخل آن چنين خوانده مىشود : « مطالبى از اخبار مسكوى در اين كتاب هست » ، و پس از مقدّمه‌اى نه چندان دراز دربارهء اروپا ، مؤلّف پانزده فصل ( رأس ) دربارهء روسيه مىآورد كه از آن جمله شش فصل\r\n\r\n","description":"","footnote":"","page_name":" 595 ","page_number":609},
  {"content":"\r\n\r\nجغرافياى خالص است . پس از آن تحليلى از مختصات و اخلاق و عادات روس دارد و به دنبال آن از حكومت و نظام كشورى و لشكرى و دين و سپس از مبلّغان و پطريرك‌ها سخن دارد و اطلاعاتى از مدارس روسيه به دست مىدهد . اين رساله دست كم از لحاظ شناسايى منابعى كه از آن مايه دارد جالب است . و . ر . روزن در آغاز فعاليّت علمى خويش توجّهى بدان داشت و منتخباتى از اين نسخه در اوراق وى به دست آمد . 62 پيش از مطالعهء دقيق دربارهء اين اثر در نوع خود منحصر به فرد ، كه به احتمال قوى منبع آن كتابى به زبان يونانى بوده است ، قضاوت كردن آسان نيست .\r\nدر زمينهء مؤلّفات جغرافيايى ، مغرب از لحاظ مقدار با سوريه رقابت مىكند . در آنجا نيز انگيزهء اصلى ، سفر به اماكن مقدّس ، يعنى حجّ ، بوده است . گزارش سفر از قالب كهن بيرون نيامده و غالبا به صورت يادداشت روزانه تنظيم شده و مؤلّفان غالبا از محيط صوفىوار دانشوران محلّى بوده‌اند .\r\nابو العباس احمد بن محمّد ناصر درعى ، كه به احتمال قوى به سال 1717 / 1129 ه . در تمجروت وفات يافته و به سال 1647 / 1057 ه . در آنجا متولد شده ، از اين گروه اخير بوده است . 63 پدرش شيخ يكى از زاويه‌ها بود و در قلمرو ادب اثرى به جا نهاد . پسر در زاويه جانشين پدر شد و ضمن سفرها به سر و سامان دادن به فرقهء شاذلى مىپرداخت . ذوق ادبى او در سفرنامهء حجّ كه عنوان الرحلة الناصرية دارد خوب نمايان است . كتاب به سال 1902 / 1320 ه .\r\nدر دو جلد در فاس چاپ شده و نسخهء آن كمياب است و شهرت آن بيشتر از ترجمهء مختصرى است كه بربروگه به زبان فرانسه آورده است . مترجم به قسمتهاى مربوط به شمال افريقا تا طرابلس بس كرده است . 64 ولى ترجمهء وى انديشه روشنى از كتاب و مؤلّف مىدهد . كتاب گزارش حجّ مؤلّف است كه بتقريب دوازده ماه ، از اكتبر 1709 / 1121 ه . تا اكتبر 1710 / 1123 ه . طول كشيده است . ضمن كتاب از حجهاى سابق او به سال 1684 / 1096 ه . 65 و 1697 / 1109 ه . مكرّر سخن مىرود . 66 بربروگه حق داشت كه ترجمهء سفرنامهء درعى را با ترجمهء كتاب عيّاشى در يك جلد آورد ، زيرا رسالهء درعى از لحاظ راه حجّ و روش تأليف ، به ترتيب ، يادداشتهاى روزانهء كتاب عياشى را به ياد مىآورد . 67 البتّه اين روش تازه نبود ، خود درعى از چند تن هموطنانش كه در اين رشته پيش از او بوده‌اند ، چون تجانى كه سفرنامهء حجّ او مربوط به قرن چهاردهم است ، سخن آورده است . مؤلّف پس از خروج از مولد خود ، از سجلماسه گذشته و به طرابلس رسيده است ، ولى در راه بارها براى ديدن جاهاى فرعى ، چون خيمه‌گاههاى قبيله لواتهء بربر و بسكرى و قابس ، توقف كرده است و دربارهء قابس گزارشى\r\n\r\n","description":"","footnote":"","page_name":" 596 ","page_number":610},
  {"content":"\r\n\r\nمفصّل دارد . بقيهء راه تا مكّه ، راه معمولى حاجيان مغربى بود كه از مصر مىگذشت . مؤلّف از لحاظ موضوعاتى كه مورد توجّه وى شده با عياشى شباهت بسيار دارد . ملاقاتهايى را كه ضمن سفر با دانشوران مختلف داشته منظّم و بتفصيل نقل مىكند و از نسخه‌هاى خطّى سخن مىآورد . به مسائل تاريخى بىعلاقه نبوده ، ضمن دنباله‌اى ، از فتوحات عقبة بن نافع در آفريقاى شمالى گفت و گو مىكند . گاهى نيز از حوادث معاصر ، چون گلوله باران طرابلس به وسيلهء فرانسويان كه در اثناى حجّ سال 1684 / 1096 ه . شاهد آن بوده ، سخن مىكند .\r\nاين گونه سفرنامه‌هاى ادبى رونق و رواجى داشت ، و بهترين شاهد قضيّه سفرنامهء يكى از شاگرفان درعى 68 يعنى محمّد بن طيب نور اللّه مدنى شراغى فاسى است كه شاعر و لغتشناس بود و سرنوشتى ديگر داشت . وى در سال 1698 / 1110 ه . در فاس تولد يافت و به سال 1756 / 1170 ه . در مدينه كه ساليان دراز آنجا تدريس مىكرد درگذشت . 69 شوق نيررمندى به سفر داشت . از مدينه سفرى به استانبول رفت كه در راه سوريه را ديد ، ولى از راه مصر بازگشت . 70 توان گفت كه وى از جمله بزگترين دوستداران سفر بود ، يكى از منظومه‌هاى او نيز در ستايش و فوايد سفر است . 71 اين موضوع در ادب تازه نيست ، ولى به هر حال نشان تمايلات مؤلّف است . از سفرنامهء حجّ وى كه به سال 1727 - 1728 / 1139 - 1140 ه . از فاس رفت و برگشت 72 نسخه‌اى خطّى به‌جاست . به تاريخ بيست و پنجم فوريهء سال 1727 / 1139 ه .\r\nاز فاس درآمد و پانزده ماه و بيست و يك روز در سفر بود . كتاب به صورت يادداشتهاى روزانه تدوين شده ، ولى مقدّمه‌اى منظّم دارد . هدف وى چنان كه خود او مىگويد سه چيز بود :\r\nاينكه منزلگاههاى راه را معيّن كند ، از همهء شخصيتهايى كه با آنها گفت و گويى داشته سخن آرد ، و دربارهء سفر شواهدى از شعر بيارد . علاقهء وى به نظم و ترتيب از فصول مقدّمه نمايان است .\r\nضمن آن از اهميت حج و زيارات كعبه و فضيلت زيارات قبر پيغمبر و از سفر و فوايد آن و تكاليف و مشكلات مسافر سخن مىكند و سرانجام پاره‌اى قواعد بهداشتى را كه مىبايد مسافر رعايت كند و لوازمى را كه مىبايد در سفر همراه ببرد ، ياد مىكند . سفرنامه‌هاى حجّ مغربى را مىشناسد و از عبدرى و عياشى بسيار نقل مىكند . بناى كتاب تنها بر مشاهدات شخصى او نيست ، بلكه نوشته‌هاى اين رشته را نيز بدقت مطالعه كرده است . تحقيق نشان داده كه اطّلاعات وى دربارهء اقليم شناسى و مسائل مربوط به راه كاملا دقيق است ، ولى مانند بيشتر اسلاف خود در كار تعيين مسافت دقيق نيست .\r\nهمهء سفرنامه‌هاى مغربى را به واسطه نمىشناسيم ، بعضى را فقط از روى نام در فهرست نسخه‌هاى خطّى يا از عنوان چاپهاى كمياب شناخته‌ايم . مثلا در حدود سال 1750 / 1163 ه .\r\nعبد الرحمن بن محمّد بن خروب محّاجى ، گزارش سفر مكّهء خويش را تأليف كرد كه نسخه‌اى\r\n\r\n","description":"","footnote":"","page_name":" 597 ","page_number":611},
  {"content":"\r\n\r\nاز آن در الجزاير هست . 73 پانزده سال بعد حسين بن احمد ورثيلانى ( 1713 - 1778 / 1125 - 1192 ه . ) ، 74 از مردم قبيله‌اى در نزديكى بجايه ، سفرنامهء حجاز خود را نوشت . وى در وطن خود سپس به قاهره علم آموخت و در سن كهولت يعنى به سال 1765 / 1179 ه . حجّ كرد و گزارش آن را در كتاب نزهة الأنظار فى فضل علم التاريخ و الأخبار كه با عنوان مختصر الرحلة الورثيلانية شهره است تدوين كرد . كتاب در شمال افريقا رواج بسيار دارد . به سال 1913 / 1331 ه . در تونس چاپ سنگى شده و چاپ ديگرى كه به سال 1908 / 1326 ه . در الجزاير به همّت محمّد بن شنب صورت گرفته آسانتر به دست مىآيد . 75 كتاب مفصّل نيست و حجم آن از يكصد و هشتاد و نه صفحه تجاوز نمىكند .\r\nبجز سفرنامه‌هاى حجّ ، تعدادى سفرنامه از مغرب به دست ما رسيده كه آنها را دنيوى توان ناميد و گهگاه در زمينهء تاريخ و تمدّن اهميت فراوان دارد ؛ چون سفرنامه‌هاى اسپانيا كه بموقع از آن سخن خواهيم داشت . يادداشتهاى احمد بن حسن متييوى ، كه نسخهء آن بر حسب تصادف به جا مانده ، از اين جمله نيست . 76 فون دومبى ، خاورشناس اتريشى قرن هجدهم ( 1755 - 1810 ) كه مدتها به تحقيق تاريخ و لهجه‌هاى مغرب اشتغال داشت ، كتاب را بدقت مطالعه كرده و شايد در نتيجهء مطالعات تاريخى به ترجمهء اين يادداشتها ، كه يك نسخهء آن - محتملا به خطّ مؤلّف - در وين هست ، اقدام كرد . 77 مؤلّف به ترتيبى مختصر گزارش سفر يازده روزهء خود را كه به دستور شريف محمّد بن اسماعيل ، در آخر مارس سال 1787 / جمادى الثانى 1201 ه . از فاس به تفيللت انجام گرفته در دو ورقه نقل مىكند . ظاهرا گزارش همان وقت تنظيم شده ، زيرا نسخهء خطّى تاريخ روز هفتم مارس 1789 دارد .\r\nبعضى از مغربيان كه با جغرافيا رابطهء نامستقيم دارند ، تاريخ وفاتشان به قرن نوزدهم مىرسد . يكى از مورّخان معدود اين دوران نسبت به موضوع گفت و گوى ما اهميت خاص دارد ، وى محمود بن سعيد مقديش سفاقسى ( متوفّى پس از سال 1818 / 1233 ه . ) است 78 كه در نيمهء دوّم قرن هجدهم علم آموخت و جبرتى ، پدر مورّخ معروف ، از جمله استادان وى بود و بيشتر زندگى را در مولد خود ، سفاقس ، به سر كرد ، ولى ظاهرا بسيار سفر كرد و جاهايى مانند ونيز را ديد . تأليف اساسى وى يك كتاب تاريخ است ، با عنوان الدائره يا نزهة الأنظار فى عجائب التواريخ و الأخبار كه در تونس در دو جلد به چاپ سنگى رسيده كه چندان خوب نيست ( 1903 / 1321 ه . ) . وى جلد اوّل كتاب خود را به سال 1796 / 1210 ه . به سر برد ، و ظاهرا با مسائل جارى تماس داشت ، زيرا حكومت تونس فورا كتاب را توقيف كرد . مقالهء اوّل كتاب تاريخ ، رنگ جغرافيايى دارد ، زيرا شامل گزارش اقطار مغرب و اندلس است . از تحقيق نالينو معلوم مىشود كه كتاب بيشتر جنبهء نقل و روايت دارد . قسمت جغرافيايى بتقريب تماما از ادريسى و\r\n\r\n","description":"","footnote":"","page_name":" 598 ","page_number":612},
  {"content":"\r\n\r\nابن الوردى و قزوينى و تجانى مايه دارد ، 79 ولى بر عكس در مسائل نزديك به آن دوران اهميت فوق العاده دارد ، مثلا حوادث جنگ از سال 1784 تا 1792 ميان تونس و ونيز را روشن مىكند .\r\nمطالب جغرافيايى در مؤلّفات يكى از معاصران مقديش اهميت بيشتر دارد ؛ مقصودم ابو راس محمّد بن احمد الناصرى است 80 كه از جمله پركارترين نويسندگان مغرب در اين دوران است . تأليفات وى در علوم مختلف يكصد و چهل كتاب است و با فخر و خودنمايى از مقايسهء خويش با سيوطى معروف سخن آورده است . سفر بسيار كرد و مايه‌هاى فراوان به دسترس داشت ، از اين‌رو اطّلاعات جغرافيايى گرانقدر به دست مىدهد . متأسّفانه تمايلات آشفتهء ادبى بر او چيره بود و مغرورانه پنداشت كه در همهء رشته‌هاى علوم تأليف تواند كرد . ابو راس به سال 1751 / 1165 ه . در جبال اطلس تولد يافت . زندگانى طفوليت او به سختى گذشت ؛ يا دچار فقر شديد بود و يا چون دانشجويى آواره زندگى مىكرد . عاقبت در مسكره اقامت گرفت و نخست به تدريس مشغول شد و بعد به قضاوت رسيد و سپس عنوان مفتى يافت . به سال 1800 / 1214 ه . كه پنجاه ساله بود در اثناى سفر حجّ تعدادى شهرهاى آفريقاى شمالى را در الجزاير و فاس و نيز پاره‌اى از مراكز معتبر عربى چون قاهره و قدس را بديد . وى دست كم دوبار حجّ كرد و اين به سالهاى 1790 و 1811 / 1204 و 1226 ه . بود . در اثناى سفر دوّم از نزديك با جنبش و هابيان آشنا شد و به سال 1823 / 1238 ه . وفات يافت . اطّلاعات ما از زندگى او از سرگذشتى است كه پس از سال 1818 خود تنظيم كرده است . 81 با آنكه به سبك درويشان نوشته شده و از « نعمت خالق جلّ و علا » و « ظفر و فضل خدا و گفت و گو از پروردگار و نعمت او » سخن دارد و پر از احساسات شخصى و گفت و گو از خويشتن است ، ولى دورنمايى از اوضاع محيطى كه ابو راس در آنجا نشو و نما يافته به دست مىدهد . كتاب به پنج فصل تقسيم مىشود كه ضمن آن به ترتيب از رشد خويش ، استادان ، سفرها ، و بعضى مسائل دينى كه به حل آن اشتغال داشته و بالأخره از فهرست مؤلّفات خود سخن دارد . براى آنكه انديشه‌اى از تمايلات اساسى او به دست داده باشيم بايد بگوييم كه فصل مربوط به مسائل دينى دو پنجم همهء كتاب را گرفته است . فصل مربوط به سفرهاى وى كه بيشتر از همه مورد توجّه ما تواند بود ، بسيار ناچيز است و از دو تا سه صفحه نمىگذرد . اين سخن دربارهء محتويات فصل مذكور نيز صادق است ، زيرا از شهرى كه رفته با عاداتى كه ديده سخن نيست ، بلكه همهء گفت و گو از دانشوران و مذاكره با آنهاست . ترتيب اين فصل مانند فصل مسائل دينى است . علاقه داشته كه براى منظومه‌هاى خويش شرحهاى تاريخى و جغرافيايى بنويسد . شرحى از اين گونه براى منظومهء خود دربارهء سقوط دهران به سال 1791 / 1205 - 1206 ه . نوشته و شخصا در اين حادثه تاريخى شركت داشته است . شرح مذكور در يكى از نسخه‌ها عنوان عجائب الأسفار و\r\n\r\n","description":"","footnote":"","page_name":" 599 ","page_number":613},
  {"content":"\r\n\r\nلطائف الأخبار دارد و عنوان ، اين فكر را پديد مىآورد كه رساله مطالب جغرافيايى فراوان دارد ، ولى واقع چنين نيست ، زيرا ابو راس در اين نسخه و بسيارى نسخه‌هاى ديگر از اصل موضوع فاصله دارد و غافل از همه چيز در انبوهى از دنباله نويسيهاى فرعى فرو مىرود كه هيچ ارتباطى با موضوع سخن ندارد و ضمن اظهار فضل و مهارت ادبى به تفاخر و خودنمايى مىپردازد .\r\nمثلا دربارهء بوناپارت ، سامريان ، لندن ، و فلاندر دنباله‌نويسى مىكند 82 بىآنكه به اصل مطلب توجّهى داشته باشد . منظومه‌هاى وى ، از لحاظ موضوع ، گاه با تاريخ و جغرافياى آفريقاى شمالى و اسپانيا ارتباط دارد و از جمله گزارش دربارهء جزيرهء جربه است . شرحهاى او به طور كلّى بىمايه است . البتّه نبايد چنين پنداشت كه هيچ گونه اطّلاعات قابل ملاحظه‌اى ندارد ؛ مطالعه كودرا دربارهء اندلس 83 و نيز مطالعهء ماسينيون دربارهء مراكش 84 اين نظر را تأييد مىكند .\r\nبه هر حال بايد بگوييم كه با وجود كثرت مؤلّفات ابو راس محمّد ، وى در شمار مؤلّفان متوسّط آن دوران است .\r\nدر اين دوران دو جهانگرد مغربى به مناطق اروپا و بخصوص اسپانيا سفر كردند ، ولى يكى از آنها چندان به ثبت احساسات شخصى علاقه نداشت . وى ابو القاسم احمد بن على زيّانى ، بزرگترين مورّخ مغرب آن روزگار ، است 85 كه عمرى دراز داشت و يكصد سال بزيست و يك ربع آن در قرن نوزدهم بود ( 1734 - 1833 / 1147 - 1249 ه . ) . 86 اصلش از فاس و از يك خاندان بربر بود ، با آنكه از بزرگان رجال و سياستمداران دولت بود ، ريشهء بربرى خود را نهان نمىكرد و بلكه به خلاف غالب هموطنان خويش ، كه از فرهنگ عربى مايه داشتند و به مقامات معتبر دولتى رسيده بودند ، بدان تظاهر مىكرد . در آن دوران پر حوادث وى شخصيتى اصيل بود و از لحاظ عقايد يا نظريّات شخصى دربارهء مسائل پيچيده چون موضوع « اولياء » استقلال و صراحت داشت . به همين جهت ، مورد علاقهء دانشوران معاصر ، كه جزو گروه ديگر بودند و زيّانى با آنها مناسبتى نداشت ، نمىتوانست باشد . از اين رو بىنام و نشان مىزيست و در محيط خويش شهرتى نداشت . 87 زيّانى بارها سفر كرد و سفرهاى وى از نوجوانى آغاز شد . به سال 1755 / 1169 ه .\r\nهمراه پدر به حجّ رفت . پدرش مىخواست مغرب را براى هميشه ترك كند و در حجاز مقيم شود ، ولى در نزديكى « ينبع » كشتيشان غرق شد و لوازمى كه براى وطن تازه همراه داشتند از دست رفت و ناچار به وطن بازگشت . امّا به علّت جنگ ميان انگليس و فرانسه نتوانست از راه خشكى به شمال افريقا باز گردد و از اسكندريه با كشتى به ايتاليا رفت و آنجا باز به علّت جنگ ، چهار ماه در بندر ليورنو اقامت گرفت . آنگاه از سواحل فرانسه و اسپانيا بكندى عبور كرد و در بارسلون به مقصد جبل طارق به كشتى نشست و از آنجا به سال 1758 به تطّاوين ( تطوان ) رسيد .\r\n\r\n","description":"","footnote":"","page_name":" 600 ","page_number":614},
  {"content":"\r\n\r\nبىگفت و گو عبور كندوى از سواحل اروپاى جنوبى فرصت داد كه بهتر از بسيارى از جهانگردان ديگر ديار فرهنگ را بشناسد . سفر دوّم وى مدتها بعد صورت گرفت و عضو سفارتى بود كه به سال 1786 / 1200 ه . به استانبول رفت و در راه از موغادير ( الصويره ) به مالقه رفت و از آنجا از راه دريا از تونس گذشت و به قسطنطنيه رسيد و يك چند روز در آنجا بماند و گزارشى مفصّل از پايتخت دولت عثمانى و راه بازگشت به طنجه به جا گذاشته است . پس از هشت سال و ظاهرا به انگيزهء شخصى بار ديگر به سال 1793 / 1208 ه . استانبول را ديد كه در اين سفر نيز از تونس گذشت و در تركيه به كاروان حجى كه از سوريه عبور مىكرد ، پيوست .\r\nپس از آن وى را در قاهره مىبينيم ، ولى بار ديگر به سوريه و آسياى صغير سفر كرد و از آنجا با كشتى به تونس رسيد و به وطن خويش بازگشت .\r\nاين سفرها و كار توانفرسا در دستگاه دولت و در رشتهء نويسندگى كه محبوبيتى براى او فراهم نكرد ، مانع توجّه زيّانى به كارهاى علمى نبود و بتقريب پانزده كتاب تأليف كرد كه بعضى مفصّل است . بيشتر به تاريخ توجّه داشت . به سال 1815 / 1230 ه . كتاب اساسى خود را كه در زمينهء تاريخ نو اهميت بسيار دارد به سر برد . كتاب دو قسمت نامساوى است كه اوّلى به صورت مقدّمه‌اى مختصر ، تاريخ عمومى اسلام را شرح مىدهد و قسمت دوّم از تاريخ خاندانهاى حكومتى اسلام در مشرق تا به دوران عثمانى و از تاريخ مغرب از ادريسيان تا دوران شريفان سجلماسه سخن دارد . بحثى از نژادشناسى مراكش را نيز به صورت ذيل كتاب آورده است و آن را با نگاهى سريع به سفرهاى خود ختم مىكند . با وجود سالخوردگى ، تأليف مفصّل جغرافيايى خود را نيز آغاز كرد و در ضمن آن ، همهء سفرهاى خويش را با توجّه به جغرافياى عمومى با دنباله نويسيهاى ديگر آورد . 88 اين كتاب را به سال 1818 / 1233 ه . كه هشتاد و شش سال داشت به سر برد و تا هنگام وفات پيوسته بر آن مىافزود . معمولا كتاب را چنين عنوان مىدهند : الترجمانة الكبرى الّتى جمعت اخبار ( مدن ) العالم برّا و بحرا ولى عنوان كامل بيشتر از اين است 89 و نمونهء رسوم كهن است كه زيّانى نيز بدان دلبسته بود ، بدين صورت :\r\nالترجمانه الكبرى ، الّتى جمعت اخبار العالم برّا و بحرا ، و ما تخللها من الأمصار ، و المدن و القرى و القفار ، و البحار و الجبال و الأنهار ، و العيون و المعادن و الآبار ، و غير ذلك من عجائب خواص الحيوانات و الاحجار ، و يؤيد ذلك من التفسير و الآثار ، و نوازل الفقه و لغة العرب و شواهد الأشعار .\r\nاز اينجا معلوم مىشود كه كتاب زيّانى روش سفرنامه‌هاى قديم و گزارشهاى كلّى دارد . محور كتاب سفرهاى اوست امّا به هيچ ترتيبى مقيد نيست .\r\nدر نخستين مرحله ، گزارشى از مغرب دارد 90 و پس از آن قصّهء سفر استانبول به سال 1780 / 1200 ه . آمده است . از اين فرصت براى وصف اندلس و قسطنطنيه و آثار آن استفاده\r\n\r\n","description":"","footnote":"","page_name":" 601 ","page_number":615},
  {"content":"\r\n\r\nمىكند . آنگاه به گزارش راه بازگشت مىپردازد و به اختصار از الجزاير و تونس سخن مىكند .\r\nبه دنبال آن گزارشهاى پراكنده هست و نظام هفت اقليم را نيز شرح مىدهد . پس از آن گزارش مصر است و سفر حجاز كه دنباله‌اى از تاريخ ايرانيان قديم دارد . پس از گزارش عمومى درياها و كوهها فهرستى از كتابهاى مؤلّف و دنباله‌اى از پيمبران قديم هست و مطالب با شمارش شهرهاى جهان ، با شروع از غرب ، ختم مىشود . 91 از اين مختصر توان دانست كه زيّانى به راه غالب مؤلّفان سابق و از جمله نويسندگان قرن نهم و دهم مىرود ، و ريشه‌هاى ارتباطشان كاملا آشكار است . حتّى در زمينهء نقشه كشى خواسته رسمى قديمى و منسوخ را در مغرب احيا كند و بدين منظور نقشهء ادريسى را به ترتيب كاملا ابتدايى ، با تقسيم جهان به هفت اقليم ، آورده و نيز پاره‌اى قطعات را بدون اصلاح قابل ملاحظه‌اى نقل كرده است 92 و اين كار سست و خام مىنمايد ، ولى به گفتهء لوى پرووانسال در مغرب قرن نوزدهم نمونهء منحصر به فرد است 93 و حتّى در سطح فهم معاصران نيز نبوده است . 94 مطالب فراوان زيّانى كمبود نظم و ترتيب را كه بسيارى از مؤلّفان آن دوران دچار آن بوده‌اند جبران مىكند . كتاب زيّانى ، بجز اهميت جغرافيايى ، از تاريخ دوران وى نيز مطالب فراوان دارد . وى تنها مورخى است كه به جغرافيا نيز پرداخته و به كمك سفرهاى خويش اطلاعاتى بىواسطه از مناطق مسلمان و غير مسلمان درياى مديترانه به دست آورده كه به نزد معاصرانش نظير ندارد . چون دوستدار اطّلاع بوده يادداشتهايى از مناطق سفر خود فراهم آورده و مطالب وى از همهء اسلاف و حتّى معاصرانش چون عيّاشى و غزّال پرمايه‌تر است . 95 طبعا مؤلّفات سابق را خوب مىشناسد و از آن بسيار نقل مىكند ، ولى در اين كار افراط نمىكند و بيشتر به ملاحظات و مشاهدات خويش تكيه دارد . تنها به جغرافياى سياسى توجّه ندارد بلكه از هر چيز تازه و از جمله از اصلاحات اجتماعى سخن مىكند . از شهر فاس و مسجدها و مدرسه‌ها و پلها و استحكامات آن گزارش مفصّل و دقيق همراه با نقشه دارد . 96 قسمتهاى مربوط به اروپا نشان مىدهد كه آنجا را خوب مىشناسد . 97 در اين زمينه و ديگر زمينه‌ها تنها به ضبط مطلب تاريخى بس نمىكند ، بلكه به تحليل آن نيز مىپردازد . در دوران پس از زيّانى مؤلّف از اين گونه بسيار كم است . زيّانى كتابى ديگر دارد كه گويى يك مختصر جامع جغرافيايى است با عنوان رحلة الحذّاق لمشاهدة البلدان و الآفاق كه انعكاس كتاب معروف ادريسى را در آن مىتوان ديد . 98 ولى بجز عنوان ، كه در فهرست مؤلّفات زيّانى آمده ، چيزى از آن نمىدانيم .\r\nمؤلّف مغربى ديگر و معاصر زيّانى كه به سال از او پيش بود كارش با گزارشهاى اسپانيا مربوط است كه وزير غسّانى سلف بىواسطهء او در اين زمينه بود . نام وى احمد بن مهدى غزّال\r\n\r\n","description":"","footnote":"","page_name":" 602 ","page_number":616},
  {"content":"\r\n\r\n( متوفّى به سال 1777 / 1191 ه . ) است . 99 خاندانش ريشهء اندلسى داشت و نيز دبير خاصّ مولاى محمّد بن عبد اللّه بود كه به دوران كارلوس سوّم به سال 1766 / 1179 ه . وى را براى گفت و گو دربارهء مبادلهء اسيران به اسپانيا فرستاد . حاصل اين سفر كتاب نتيجة الاجتهاد فى المهادنة و الجهاد بود كه چاپ نشده ولى نسخه‌هاى خطّى آن فراوان و در محافل علمى معروف است .\r\nغزّال در آغاز سفر از همان راه غسّانى رفت و ظاهرا گزارش سفر از كتاب غسانى اثر گرفته است و مانند او در همهء مراحل راه گزارش كافى مىدهد . 100 ولى به خلاف وى هدف سفر را ، كه آزادى اسيران مسلمان اسپانيا در مقابل فديه بوده است ، آشكارا بيان مىكند و ضمن آن مطالب بسيار به دست مىدهد . گزارش سفر همه ديده‌ها و شنيده‌هاى مؤلّف را منعكس مىكند .\r\nغزال از مكناس درآمد و در راه از طنجه گذشت و بيست و پنجم مه سال 1766 / آخرين روز سال 1179 ه . در سبته بود و از راه دريا به جزيرة الخضراء رفت و از آنجا با عبور از طريف و شذونه راه اشبيليه ( سويل ) گرفت . از اشبيليه سوى مادريد رفت و از قرمونه ، اندوخر ، مانسانارس ، و موره گذشت . نزديك هشت ماه در مادريد بود كه در اثناى آن در قصر لاگرانخا به حضور شاه رسيد و همراه يك سفارت اسپانيولى بازگشت ولى راهشان جدا شد . شهر قرطاجنه بر ساحل مديترانه محل فراهم آوردن اسيران بود كه غزّال روز اوّل نوامبر 1766 / 1180 ه . پس از عبور از ارنخويس ( آرانگوئث ) ، طليطله ( تولدو ) ، موره ، القصر ، البسيط ( آلباثته ) ، يكلا ، الچه ، اوريوله ، و مرسيه ( مورثيا ) به آنجا رسيد . وقتى در قرطاجنه از ترتيب كار اسيران فراغت يافت آنها را از راه دريا به قادس ( كاديث ) فرستاد و خود او راه خشكى را ترجيح داد و از وادى آش ( گواذيش ) ، لورقه و غرناطه گذشت و آنجا در انديشه رفتن به مالقه بود . ولى باران مانع شد و از آنجا آهنگ قادس كرد و در راه از سانتافه ، لوشه ، ارشيذونه ، اسونه ، لبريجه ، و شريش گذشت . در شهر قادس با هشتصد و شصت اسير كه از برسلونه ( بارسلون ) ، قرطاجنه ، و كركى ، نزديك قادس ، به آنجا رسيده بودند برخورد و آنها را سوى مراكش برد و در ماه مه 1767 به آنجا رسيد . سال بعد ، يعنى 1768 / 1182 ه . ، غزّال نيز مانند غسّانى تعدادى نسخه‌هاى خطّى عربى از اسپانيا همراه آورد . 101 علاقهء وى در مرحلهء اوّل به هدف سفر است و پس از آن به مسائل دينى توجّه دارد . از تكرار مطالب ديگران بخصوص در زمينهء تاريخ خوددارى مىكند . 102 دربارهء اخلاق و عادات و جشنها و عيدها سختگير است . دربارهء گاوبازى نظر منفى دارد . 103 به خلاف غسانى ، جامعه‌شناس و مورّخ نيست ، به جاى ديد جهانگردى كنجكاو ديد يك سفير مسلمان و معتقد دارد . بدين جهت كتاب وى در قياس با گزارشهاى ديگر ، مطالب جالب دارد و در هر يك از مراحل سفر نكات مهمّى از آثار و نقوش و تفصيلاتى از ساختمانها به دست مىدهد . 104 البتّه\r\n\r\n","description":"","footnote":"","page_name":" 603 ","page_number":617},
  {"content":"\r\n\r\nعالم كتيبه شناس نيست ، ولى روايت وى درخور توجّه باستانشناسان است . سبك وى مؤثر و دقيق است و مىتوان در تنظيم فرهنگ باستانشناسى و هنرهاى زيبا از آن كمك گرفت . 105 جالب آنكه بعضى از كلمات اسپانيولى رايج آن زمان نيز در آن هست . 106 گزارش غزّال به عنوان يك وثيقهء تاريخى كه دورنمايى از اسپانياى قرن هجدهم رسم مىكند ، براى شناخت آن منبعى معتبر است . مطالب وى دربارهء جامعهء اسپانيولى كاملا زير نفوذ ملاحظات مسلمانى است و به هر حال چيز زيادى بر مطالب غسّانى نمىافزايد . تصوير وى از آزادى اسيران و تحويل گرفتن نسخه‌هاى خطّى مطالبى اصيل و گرانقدر است كه در هيچ منبع ديگرى نيست . گزارش آثار عربى اسپانيا كتاب وى را رنگ خاص مىدهد كه در دورانهاى بعد نظير ندارد . مورّخان هنر اين قدر مطالب فنّى در رشتهء معمارى جاى ديگر نخواهند يافت و از اين لحاظ ميان همهء جهانگردان عرب كه به اسپانيا رفته‌اند مقامى خاص دارد . 107 در بعضى از موارد گزارش وى را از اسپانياى قرن هجدهم با گزارش فرانسه دوران لوئى پانزدهم ، كه محمّد افندى تدوين كرده ، مقايسه مىتوان كرد و بعيد نيست كه بر قسمتهايى از كتاب زيّانى اثر كرده باشد . 108 جالب آنكه محتملا سفرنامهء غزال انگيزهء كاثالسو ، نويسندهء اسپانيولى ( 1741 - 1782 ) ، در تأليف نامه‌هاى مراكشى بوده است كه مىتوان آن را با نامه‌هاى ايرانى مونتسكيو مقايسه كرد ، زيرا در نامه‌هاى كاثالسو ، شخصى به نام غزّال بن على مشاهدات خويش را در اسپانيا براى دوستى در مراكش شرح مىدهد . 109 گفت و گو از نوشته‌هاى جغرافيايى قرن هجدهم را با مؤلفى كه نمونهء كامل اين دوران است به سرمىبريم . وى جغرافى شناس به معناى محدود كلمه نبود ، ولى مطالب جغرافيايى به فرهنگ مفصّل او راه يافت كه هنوز هم در زبان عربى براى علاقه مندان آن مرجع درجهء اوّل است و در كتابخانه‌هايشان هست . سرگذشت وى نمونه‌اى از اين دوران است كه ، بدون فاصله ، پيش از دوران نهضت جديد عربى بود . محمّد مرتضى زبيدى به سال 1732 / 1145 ه . در هند تولد يافت ، ولى وابسته به يك خاندان عربى بود كه از عراق ريشه داشت . در جوانى در مكّه علم آموخت و مدتها در يمن بود و عنوان زبيدى را از اقامت در شهر زبيد يمن گرفت . از سال 1753 / 1167 ه . مقيم قاهره شد و پس از آن سفرهاى وى منحصر به مصر بود و چادرگاه قبايل عرب را در مصر پايين و بالا بديد و به سال 1791 / 1205 ه . در قاهره به بيمارى طاعون درگذشت . 110 زبيدى به خلاف دانشوران آن دوران به سبب وسعت اطّلاعات و فعاليّت فراوان در كار تدريس و نيز مؤلفاتش ، نزد معاصران و مقامات حكومتى حرمت بسيار داشت . جبرتى ، مورّخ شهير ، كه شاگرد وى بود مقام او را در احياى رسوم تدريس در الازهر روشن كرد . حتّى يكى از عربشناسان انگليسى وى را « بزرگترين دانشور دوران نه تنها در مصر بلكه در همهء جهان\r\n\r\n","description":"","footnote":"","page_name":" 604 ","page_number":618},
  {"content":"\r\n\r\nاسلام » مىداند . 111 شرح مفصّل وى بر احياء العلوم غزّالى « 2 » 112 تاكنون در اقطار اسلامى رايج است . نيز اشعارى ماهرانه دارد و ضمن آن ، همانند مجنون ليلى راهى تازه در شعر رومانتيك عرب گشوده است .\r\nگفتهء جبرتى ، كه زبيدى از سفرهاى خويش در مصر سفرنامه‌هايى تأليف كرد كه يك جلد تمام بوده ، از نظر ما اهميت بسيار دارد ولى به احتمال قوى همه از ميان رفته است .\r\nفرهنگنامهء بزرگ ، كار اساسى اوست كه چهارده سال به تأليف آن گذرانيد و به سال 1767 - 1768 / 1181 ه . 113 يا به سال 1774 / 1188 ه . به سر رسيد . 114 كتاب عنوان تاج العروس من ( شرح ) جواهر القاموس دارد كه شرح قاموس فيروزآبادى ، لغتشناس قرن چهاردهم / هشتم ه . ، است . شايد در ايام اقامت در زبيد انديشهء تأليف فرهنگنامه به دو راه يافت ، زيرا خوب مىدانيم كه فيروزآبادى مدّتى در آنجا اقامت داشته است . اهميت فرهنگ از نظر ما به علّت اشتمال بر مقدارى نامهاى جغرافيايى است كه البتّه از آنچه در ديگر فرهنگهاى صرفا جغرافيايى آمده كمتر است . زبيدى در ضمن تعيين منابع خود از بعضى مراجع جغرافيايى سخن مىكند كه گر چه اندك است امّا از نظر ما مهم است ، زيرا معلوم مىدارد كه نزديك به پايان قرن هجدهم / دوازدهم ه . در اين رشته منابعى چند به دسترس محافل علمى بوده است . زبيدى از فرهنگهاى جغرافيايى فقط ياقوت و بكرى را ياد مىكند 115 و جالب آنكه از كتاب ياقوت جلد اوّل و سوّم و دهم را به دسترس داشته است . ديگر منابع جغرافيايى وى مربوط به دوران متأخر است و بيشتر در مصر تأليف شده و همگى جغرافياى اقليمى است ؛ چون انس الخليل مجير الدّين ، 116 و ابن مماتى ، و ابن جيعان ، و طبعا خطط مقريزى 117 كه دربارهء همه از پيش سخن داشته‌ايم . از اين فهرست كه ذكر كرديم ، معلوم مىشود كه مؤلّفان پيشين در آن هنگام سخت فراموش شده بوده‌اند ، چنان كه مؤلّفان تازه هم ، آن طور كه بايسته و شايستهء عصر بوده است معروف نبوده‌اند ، يا دست كم شهرتشان به ما نرسيده است . با اين همه ، در كتاب زبيدى مطالبى ارزشمند وجود دارد ، نه تنها از اين جهت كه نامهاى جغرافيايى را كه در شعر دوران جاهليت آمده است تصحيح مىكند و وجه اشتقاق آنها را بيان مىدارد ، بلكه همين كار را نسبت به كلمات دوران متأخر نيز مىكند . در اين مورد به يك مثال بس مىكنيم ؛ زير كلمهء « قسط » ، نام پنج مكان جغرافيايى آمده : 118 « قسطانه » ( در ايران ) و « قسنطانه » ( در اندلس ) و « قسطون » ( نزديك حلب ) و قسنطينه ( در افريقا ) و قسطنطنيه ( بيزانس - استانبول ) . و دربارهء\r\n\r\n\r\n","description":"","footnote":"\r\n( 2 ) به نام اتحاف السادة المتقين بشرح اسرار احياء علوم الدين ، ده جلد ، چاپ قاهره 1311 ه . ق ، و چاپ فاس / 1302 ه . ق ( در سيزده جلد ) . - م .\r\n","page_name":" 605 ","page_number":619},
  {"content":"\r\n\r\nشهر اخير مفصّل سخن مىكند ، كه به گفتهء تشنر در ميان روايتهاى اسلامى ديگر دربارهء شهر مذكور جايى تواند داشت . 119 از آنچه كه گفتيم معلوم مىشود كه ، حتّى در مقايسه با نمونه‌هاى مرسوم نوشته‌هاى عربى در رشتهء فرهنگنامه‌ها ، كتاب زبيدى اگر بدقت مطالعه شود در خور ملاحظه است .\r\nفرهنگنامه مانند مؤلّف خوش اقبال بود : مؤلّف بابت نسخهء اوّل آن يكصد هزار درم گرفت 120 و تقدير از او به عربان منحصر نماند ، بلكه لين عربشناس ( 1801 - 1876 ) از سفر اوّل قاهره با آن آشنا شد و بعد نسخهء خوبى از تاج العروس به دست آورد كه در تأليف فرهنگ عربى - انگليسى بسيار معروف خود از آن استفادهء بسيار كرد . ولى شرح قاموس يكباره به عربى چاپ نشد . به سال 1869 - 1870 / 1286 - 1287 ه . كوشش نخستين صورت گرفت و روى جلد پنجم متوقّف ماند ، و بيست سال بعد ، به سال 1889 - 1890 / 1306 - 1307 ه . ، به كوشش ابراهيم مويلحى ( 1846 - 1906 / 1263 - 1324 ) ، اديب و مربى بزرگ ، چاپ كامل آن در ده جلد انتشار يافت . و همهء علاقه‌مندان مطالعات عربى به فضل و همّت مويلحى در كار اين چاپ ، كه بهترين دستيار ايشان است ، اعتراف دارند . ولى نقش فرهنگنامه از نظر ادبيات جغرافيايى چندان مهم نيست با اينكه خود زبيدى نمونهء زنده آن روزگار است ، زيرا هفت سال پيش از حملهء ناپلئون به مصر وفات يافت ، يعنى درست در لحظه‌اى كه تاريخ ادبيات نوين عربى آغاز مىشد .\r\nكتاب از جهت ديگر نيز سودمند است ، زيرا انديشه‌اى از آثار جغرافيايى كه نزد يكى از دانشوران بزرگ آن روزگار در بزرگترين موسسهء علمى جهان اسلام ، معروف بوده به دست مىدهد ، و مطالب مورد علاقهء او را در قلمرو جغرافيا معلوم مىدارد . البتّه آن موقع جغرافيا به برنامه‌هاى درسى راه نداشت . تنها نشان ارتباط دروس با جغرافيا بعضى مجموعه‌هاى درسى حديث است كه مطالب آن طبق پاره‌اى قواعد جغرافيايى تقسيم شده است ؛ چون الاربعين البلدانية از احمد سلفى ( متوفّى حدود سال 1180 / 576 ه . ) 121 كه هر يك از چهل حديث آن با شهرى ارتباط دارد و انديشه‌اى از سفرهاى مؤلّف به دست مىدهد . 122 گاه و بىگاه از تدريس اين مجموعه در الازهر در قرن هجدهم سخن مىرفت ، امّا مسلّم است كه مدرسه‌هاى قبطى مصر در آن روزگار توجّهى به جغرافيا نداشت . 123\r\n\r\n","description":"","footnote":"","page_name":" 606 ","page_number":620},
  {"content":"\r\n . \r\n","description":"","footnote":"","page_name":" 607 ","page_number":621},
  {"content":"\r\n . \r\n","description":"","footnote":"","page_name":" 608 ","page_number":622},
  {"content":"\r\n . \r\n","description":"","footnote":"","page_name":" 609 ","page_number":623},
  {"content":"\r\n . \r\n","description":"","footnote":"","page_name":" 610 ","page_number":624},
  {"content":"\r\n . \r\n","description":"","footnote":"","page_name":" 611 ","page_number":625},
  {"content":"\r\n . \r\n","description":"","footnote":"","page_name":" 612 ","page_number":626},
  {"content":"\r\n . \r\n","description":"","footnote":"","page_name":" 613 ","page_number":627},
  {"content":"\r\n . \r\n","description":"","footnote":"","page_name":" 614 ","page_number":628},
  {"content":"\r\n . \r\n","description":"","footnote":"","page_name":" 615 ","page_number":629},
  {"content":"\r\n . \r\n","description":"","footnote":"","page_name":" 616 ","page_number":630},
  {"content":"\r\n . \r\n","description":"","footnote":"","page_name":" 617 ","page_number":631},
  {"content":"\r\n . \r\n","description":"","footnote":"","page_name":" 618 ","page_number":632},
  {"content":"\r\n . \r\n","description":"","footnote":"","page_name":" 619 ","page_number":633},
  {"content":"\r\n . \r\n","description":"","footnote":"","page_name":" 620 ","page_number":634},
  {"content":"\r\n . \r\n","description":"","footnote":"","page_name":" 621 ","page_number":635},
  {"content":"\r\n . \r\n","description":"","footnote":"","page_name":" 622 ","page_number":636},
  {"content":"\r\n . \r\n","description":"","footnote":"","page_name":" 623 ","page_number":637},
  {"content":"\r\n . \r\n","description":"","footnote":"","page_name":" 624 ","page_number":638},
  {"content":"\r\n . \r\n","description":"","footnote":"","page_name":" 625 ","page_number":639},
  {"content":"\r\n . \r\n","description":"","footnote":"","page_name":" 626 ","page_number":640},
  {"content":"\r\n . \r\n","description":"","footnote":"","page_name":" 627 ","page_number":641},
  {"content":"\r\n . \r\n","description":"","footnote":"","page_name":" 628 ","page_number":642},
  {"content":"\r\n . \r\n","description":"","footnote":"","page_name":" 629 ","page_number":643},
  {"content":"\r\n . \r\n","description":"","footnote":"","page_name":" 630 ","page_number":644},
  {"content":"\r\n . \r\n","description":"","footnote":"","page_name":" 631 ","page_number":645},
  {"content":"\r\n . \r\n","description":"","footnote":"","page_name":" 632 ","page_number":646},
  {"content":"\r\n . \r\n","description":"","footnote":"","page_name":" 633 ","page_number":647},
  {"content":"\r\n . \r\n","description":"","footnote":"","page_name":" 634 ","page_number":648},
  {"content":"\r\n . \r\n","description":"","footnote":"","page_name":" 635 ","page_number":649},
  {"content":"\r\n . \r\n","description":"","footnote":"","page_name":" 636 ","page_number":650},
  {"content":"\r\n . \r\n","description":"","footnote":"","page_name":" 637 ","page_number":651},
  {"content":"\r\n . \r\n","description":"","footnote":"","page_name":" 638 ","page_number":652},
  {"content":"\r\n . \r\n","description":"","footnote":"","page_name":" 639 ","page_number":653},
  {"content":"\r\n . \r\n","description":"","footnote":"","page_name":" 640 ","page_number":654},
  {"content":"\r\n . \r\n","description":"","footnote":"","page_name":" 641 ","page_number":655},
  {"content":"\r\n . \r\n","description":"","footnote":"","page_name":" 642 ","page_number":656},
  {"content":"\r\n . \r\n","description":"","footnote":"","page_name":" 643 ","page_number":657},
  {"content":"\r\n . \r\n","description":"","footnote":"","page_name":" 644 ","page_number":658},
  {"content":"\r\n . \r\n","description":"","footnote":"","page_name":" 645 ","page_number":659},
  {"content":"\r\n . \r\n","description":"","footnote":"","page_name":" 646 ","page_number":660},
  {"content":"\r\n . \r\n","description":"","footnote":"","page_name":" 647 ","page_number":661},
  {"content":"\r\n . \r\n","description":"","footnote":"","page_name":" 648 ","page_number":662},
  {"content":"\r\n . \r\n","description":"","footnote":"","page_name":" 649 ","page_number":663},
  {"content":"\r\n . \r\n","description":"","footnote":"","page_name":" 650 ","page_number":664},
  {"content":"\r\n . \r\n","description":"","footnote":"","page_name":" 651 ","page_number":665},
  {"content":"\r\n . \r\n","description":"","footnote":"","page_name":" 652 ","page_number":666},
  {"content":"\r\n . \r\n","description":"","footnote":"","page_name":" 653 ","page_number":667},
  {"content":"\r\n . \r\n","description":"","footnote":"","page_name":" 654 ","page_number":668},
  {"content":"\r\n . \r\n","description":"","footnote":"","page_name":" 655 ","page_number":669},
  {"content":"\r\n . \r\n","description":"","footnote":"","page_name":" 656 ","page_number":670},
  {"content":"\r\n . \r\n","description":"","footnote":"","page_name":" 657 ","page_number":671},
  {"content":"\r\n . \r\n","description":"","footnote":"","page_name":" 658 ","page_number":672},
  {"content":"\r\n . \r\n","description":"","footnote":"","page_name":" 659 ","page_number":673},
  {"content":"\r\n . \r\n","description":"","footnote":"","page_name":" 660 ","page_number":674},
  {"content":"\r\n . \r\n","description":"","footnote":"","page_name":" 661 ","page_number":675},
  {"content":"\r\n . \r\n","description":"","footnote":"","page_name":" 662 ","page_number":676},
  {"content":"\r\n . \r\n","description":"","footnote":"","page_name":" 663 ","page_number":677},
  {"content":"\r\n . \r\n","description":"","footnote":"","page_name":" 664 ","page_number":678},
  {"content":"\r\n . \r\n","description":"","footnote":"","page_name":" 665 ","page_number":679},
  {"content":"\r\n . \r\n","description":"","footnote":"","page_name":" 666 ","page_number":680},
  {"content":"\r\n . \r\n","description":"","footnote":"","page_name":" 667 ","page_number":681},
  {"content":"\r\n . \r\n","description":"","footnote":"","page_name":" 668 ","page_number":682},
  {"content":"\r\n . \r\n","description":"","footnote":"","page_name":" 669 ","page_number":683},
  {"content":"\r\n . \r\n","description":"","footnote":"","page_name":" 670 ","page_number":684},
  {"content":"\r\n . \r\n","description":"","footnote":"","page_name":" 671 ","page_number":685},
  {"content":"\r\n . \r\n","description":"","footnote":"","page_name":" 672 ","page_number":686},
  {"content":"\r\n . \r\n","description":"","footnote":"","page_name":" 673 ","page_number":687},
  {"content":"\r\n . \r\n","description":"","footnote":"","page_name":" 674 ","page_number":688},
  {"content":"\r\n . \r\n","description":"","footnote":"","page_name":" 675 ","page_number":689},
  {"content":"\r\n . \r\n","description":"","footnote":"","page_name":" 676 ","page_number":690},
  {"content":"\r\n . \r\n","description":"","footnote":"","page_name":" 677 ","page_number":691},
  {"content":"\r\n . \r\n","description":"","footnote":"","page_name":" 678 ","page_number":692},
  {"content":"\r\n . \r\n","description":"","footnote":"","page_name":" 679 ","page_number":693},
  {"content":"\r\n . \r\n","description":"","footnote":"","page_name":" 680 ","page_number":694},
  {"content":"\r\n . \r\n","description":"","footnote":"","page_name":" 681 ","page_number":695},
  {"content":"\r\n . \r\n","description":"","footnote":"","page_name":" 682 ","page_number":696},
  {"content":"\r\n . \r\n","description":"","footnote":"","page_name":" 683 ","page_number":697},
  {"content":"\r\n . \r\n","description":"","footnote":"","page_name":" 684 ","page_number":698},
  {"content":"\r\n . \r\n","description":"","footnote":"","page_name":" 685 ","page_number":699},
  {"content":"\r\n . \r\n","description":"","footnote":"","page_name":" 686 ","page_number":700},
  {"content":"\r\n . \r\n","description":"","footnote":"","page_name":" 687 ","page_number":701},
  {"content":"\r\n . \r\n","description":"","footnote":"","page_name":" 688 ","page_number":702},
  {"content":"\r\n . \r\n","description":"","footnote":"","page_name":" 689 ","page_number":703},
  {"content":"\r\n . \r\n","description":"","footnote":"","page_name":" 690 ","page_number":704},
  {"content":"\r\n . \r\n","description":"","footnote":"","page_name":" 691 ","page_number":705},
  {"content":"\r\n . \r\n","description":"","footnote":"","page_name":" 692 ","page_number":706},
  {"content":"\r\n . \r\n","description":"","footnote":"","page_name":" 693 ","page_number":707},
  {"content":"\r\n . \r\n","description":"","footnote":"","page_name":" 694 ","page_number":708},
  {"content":"\r\n . \r\n","description":"","footnote":"","page_name":" 695 ","page_number":709},
  {"content":"\r\n . \r\n","description":"","footnote":"","page_name":" 696 ","page_number":710},
  {"content":"\r\n . \r\n","description":"","footnote":"","page_name":" 697 ","page_number":711},
  {"content":"\r\n . \r\n","description":"","footnote":"","page_name":" 698 ","page_number":712},
  {"content":"\r\n . \r\n","description":"","footnote":"","page_name":" 699 ","page_number":713},
  {"content":"\r\n . \r\n","description":"","footnote":"","page_name":" 700 ","page_number":714},
  {"content":"\r\n . \r\n","description":"","footnote":"","page_name":" 701 ","page_number":715},
  {"content":"\r\n . \r\n","description":"","footnote":"","page_name":" 702 ","page_number":716},
  {"content":"\r\n . \r\n","description":"","footnote":"","page_name":" 703 ","page_number":717},
  {"content":"\r\n . \r\n","description":"","footnote":"","page_name":" 704 ","page_number":718},
  {"content":"\r\n . \r\n","description":"","footnote":"","page_name":" 705 ","page_number":719},
  {"content":"\r\n . \r\n","description":"","footnote":"","page_name":" 706 ","page_number":720},
  {"content":"\r\n . \r\n","description":"","footnote":"","page_name":" 707 ","page_number":721},
  {"content":"\r\n . \r\n","description":"","footnote":"","page_name":" 708 ","page_number":722},
  {"content":"\r\n . \r\n","description":"","footnote":"","page_name":" 709 ","page_number":723},
  {"content":"\r\n . \r\n","description":"","footnote":"","page_name":" 710 ","page_number":724},
  {"content":"\r\n . \r\n","description":"","footnote":"","page_name":" 711 ","page_number":725},
  {"content":"\r\n . \r\n","description":"","footnote":"","page_name":" 712 ","page_number":726},
  {"content":"\r\n . \r\n","description":"","footnote":"","page_name":" 713 ","page_number":727},
  {"content":"\r\n . \r\n","description":"","footnote":"","page_name":" 714 ","page_number":728},
  {"content":"\r\n . \r\n","description":"","footnote":"","page_name":" 715 ","page_number":729},
  {"content":"\r\n . \r\n","description":"","footnote":"","page_name":" 716 ","page_number":730},
  {"content":"\r\n . \r\n","description":"","footnote":"","page_name":" 717 ","page_number":731},
  {"content":"\r\n . \r\n","description":"","footnote":"","page_name":" 718 ","page_number":732},
  {"content":"\r\n . \r\n","description":"","footnote":"","page_name":" 719 ","page_number":733},
  {"content":"\r\n . \r\n","description":"","footnote":"","page_name":" 720 ","page_number":734},
  {"content":"\r\n . \r\n","description":"","footnote":"","page_name":" 721 ","page_number":735},
  {"content":"\r\n . \r\n","description":"","footnote":"","page_name":" 722 ","page_number":736},
  {"content":"\r\n . \r\n","description":"","footnote":"","page_name":" 723 ","page_number":737},
  {"content":"\r\n . \r\n","description":"","footnote":"","page_name":" 724 ","page_number":738},
  {"content":"\r\n . \r\n","description":"","footnote":"","page_name":" 725 ","page_number":739},
  {"content":"\r\n . \r\n","description":"","footnote":"","page_name":" 726 ","page_number":740},
  {"content":"\r\n . \r\n","description":"","footnote":"","page_name":" 727 ","page_number":741},
  {"content":"\r\n . \r\n","description":"","footnote":"","page_name":" 728 ","page_number":742},
  {"content":"\r\n . \r\n","description":"","footnote":"","page_name":" 729 ","page_number":743},
  {"content":"\r\n . \r\n","description":"","footnote":"","page_name":" 730 ","page_number":744},
  {"content":"\r\n . \r\n","description":"","footnote":"","page_name":" 731 ","page_number":745},
  {"content":"\r\n . \r\n","description":"","footnote":"","page_name":" 732 ","page_number":746},
  {"content":"\r\n . \r\n","description":"","footnote":"","page_name":" 733 ","page_number":747},
  {"content":"\r\n . \r\n","description":"","footnote":"","page_name":" 734 ","page_number":748},
  {"content":"\r\n . \r\n","description":"","footnote":"","page_name":" 735 ","page_number":749},
  {"content":"\r\n . \r\n","description":"","footnote":"","page_name":" 736 ","page_number":750},
  {"content":"\r\n . \r\n","description":"","footnote":"","page_name":" 737 ","page_number":751},
  {"content":"\r\n . \r\n","description":"","footnote":"","page_name":" 738 ","page_number":752},
  {"content":"\r\n . \r\n","description":"","footnote":"","page_name":" 739 ","page_number":753},
  {"content":"\r\n . \r\n","description":"","footnote":"","page_name":" 740 ","page_number":754},
  {"content":"\r\n . \r\n","description":"","footnote":"","page_name":" 741 ","page_number":755},
  {"content":"\r\n . \r\n","description":"","footnote":"","page_name":" 742 ","page_number":756},
  {"content":"\r\n . \r\n","description":"","footnote":"","page_name":" 743 ","page_number":757},
  {"content":"\r\n . \r\n","description":"","footnote":"","page_name":" 744 ","page_number":758},
  {"content":"\r\n . \r\n","description":"","footnote":"","page_name":" 745 ","page_number":759},
  {"content":"\r\n . \r\n","description":"","footnote":"","page_name":" 746 ","page_number":760},
  {"content":"\r\n . \r\n","description":"","footnote":"","page_name":" 747 ","page_number":761},
  {"content":"\r\n . \r\n","description":"","footnote":"","page_name":" 748 ","page_number":762},
  {"content":"\r\n . \r\n","description":"","footnote":"","page_name":" 749 ","page_number":763},
  {"content":"\r\n . \r\n","description":"","footnote":"","page_name":" 750 ","page_number":764},
  {"content":"\r\n . \r\n","description":"","footnote":"","page_name":" 751 ","page_number":765},
  {"content":"\r\n . \r\n","description":"","footnote":"","page_name":" 752 ","page_number":766},
  {"content":"\r\n . \r\n","description":"","footnote":"","page_name":" 753 ","page_number":767},
  {"content":"\r\n . \r\n","description":"","footnote":"","page_name":" 754 ","page_number":768},
  {"content":"\r\n . \r\n","description":"","footnote":"","page_name":" 755 ","page_number":769},
  {"content":"\r\n . \r\n","description":"","footnote":"","page_name":" 756 ","page_number":770},
  {"content":"\r\n . \r\n","description":"","footnote":"","page_name":" 757 ","page_number":771},
  {"content":"\r\n . \r\n","description":"","footnote":"","page_name":" 758 ","page_number":772},
  {"content":"\r\n . \r\n","description":"","footnote":"","page_name":" 759 ","page_number":773},
  {"content":"\r\n . \r\n","description":"","footnote":"","page_name":" 760 ","page_number":774},
  {"content":"\r\n . \r\n","description":"","footnote":"","page_name":" 761 ","page_number":775},
  {"content":"\r\n . \r\n","description":"","footnote":"","page_name":" 762 ","page_number":776},
  {"content":"\r\n . \r\n","description":"","footnote":"","page_name":" 763 ","page_number":777},
  {"content":"\r\n . \r\n","description":"","footnote":"","page_name":" 764 ","page_number":778},
  {"content":"\r\n . \r\n","description":"","footnote":"","page_name":" 765 ","page_number":779},
  {"content":"\r\n . \r\n","description":"","footnote":"","page_name":" 766 ","page_number":780},
  {"content":"\r\n . \r\n","description":"","footnote":"","page_name":" 767 ","page_number":781},
  {"content":"\r\n . \r\n","description":"","footnote":"","page_name":" 768 ","page_number":782},
  {"content":"\r\n . \r\n","description":"","footnote":"","page_name":" 769 ","page_number":783},
  {"content":"\r\n . \r\n","description":"","footnote":"","page_name":" 770 ","page_number":784},
  {"content":"\r\n . \r\n","description":"","footnote":"","page_name":" 771 ","page_number":785},
  {"content":"\r\n . \r\n","description":"","footnote":"","page_name":" 772 ","page_number":786},
  {"content":"\r\n . \r\n","description":"","footnote":"","page_name":" 773 ","page_number":787},
  {"content":"\r\n . \r\n","description":"","footnote":"","page_name":" 774 ","page_number":788},
  {"content":"\r\n . \r\n","description":"","footnote":"","page_name":" 775 ","page_number":789},
  {"content":"\r\n . \r\n","description":"","footnote":"","page_name":" 776 ","page_number":790},
  {"content":"\r\n . \r\n","description":"","footnote":"","page_name":" 777 ","page_number":791},
  {"content":"\r\n . \r\n\r\n","description":"","footnote":"","page_name":" 778 ","page_number":792}
  ]