[
  {"content":"\r\n\r\nتاريخ كامل\r\nوقايع قبل از اسلام\r\nتأليف\r\nعز الدين علي بن الاثير\r\nترجمهء :\r\nابو القاسم حالت\r\nجلد اول\r\nمؤسسه مطبوعات علمي\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nشركت چاپ وانتشارات علمى\r\nتهران خيابان پامنار كوچه حاجيها پلاك 26 تلفن 394283\r\nنام كتاب : تاريخ كامل بزرگ اسلام وايران - جلد اول\r\nتأليف : عز الدين علي بن اثير\r\nترجمه : ابو القاسم حالت\r\nناشر : شركت چاپ وانتشارات علمى\r\nتيراژ : 500 نسخه ، 1072 صفحه ، وزيري\r\nنوبت چاپ : دوم ، سال 1371\r\nچاپ وصحافى : شركت چاپ وانتشارات علمى\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\nبنام خدا\r\nپيشگفتار [ 1 
  ]\r\nاحوالات برادران ابن اثير و سخنى چند دربارهء ترجمهء « الكامل فى التاريخ »\r\nكتاب الكامل فى التاريخ يا كامل التواريخ شامل وقايع از آغاز خلقت تا سال 628 هجرى قمرى است كه ابو الحسن عز الدين ابن اثير مورخ بزرگ اسلامى نوشته است .\r\n« ابن اثير » شهرت سه برادر از مردم جزيرهء ابن عمر است كه همه از ادبا و نويسندگان و مورخان شمرده مىشوند و پسران اثير الدين ابو الكرم محمد موصلى جزرى بودند . اين سه برادر عبارتند از : ضياء الدين ابو الفتح ، نصر اللّه ابن اثير كه مردى نحوى و لغوى و عالم علم بيان است و از كودكى به حفظ قرآن و دواوين شاعران عرب پرداخت و در موصل در فنون شعر و ادب استاد شد .\r\nآنگاه به خدمت صلاح الدين ايوبى پيوست و ملك افضل نور الدين\r\n\r\n","description":"","footnote":"","page_name":" مقدمه 1 ","page_number":3},
  {"content":"\r\n\r\nپسر صلاح الدين او را از پدر بخواست و وزارت خويش داد . و وقتى دمشق از ملك افضل منتزع گشت پس از تحمل رنج‌هاى بسيار به خدمت ملك القاهر ناصر الدين محمود بن مسعود رسيد و سمت دبيرى او را عهده دار گرديد .\r\nاز آثار مهم او المثل السائر فى الادب الكاتب و الشاعر و المعانى المخترعة فى صناعتة الانشاء ، و كتاب الوشى المرقوم است .\r\nضياء الدين ابن اثير بسال 558 تولد و به سال 637 وفات يافته است .\r\nديگر مجد الدين ، ابو السعادت مبارك ، كه او هم در نحو و اصول تبحر دارد و برادر بزرگتر عز الدين شمرده مىشود .\r\nمجد الدين بسال 544 هجرى قمرى در جزيرهء ابن عمر به دنيا آمده و بسال 606 در موصل دار فانى را وداع گفته است .\r\nاو چندى دبير امير مجاهد الدين قايماز بن عبد اللّه خادم زينى بود . بعد از آن به خدمت عز الدين مسعود بن مودود فرمانرواى موصل در آمد . چندى نيز به نور الدين ارسلانشاه خدمت كرد . سپس بر اثر بيمارى دست و پاى او از حركت باز ماند و خانه‌نشين شد و به تاليف و تصنيف پرداخت . دانشمندان و بزرگان پيوسته به ديدار او ميرفتند .\r\nاو رباطى در يكى از قراء موصل بساخت و املاك خويش بر آن وقف كرد .\r\nبعض كتاب‌هائى كه او نوشته عبارتند از : كتاب جامع الاصول ، كتاب النهايه فى غريب الحديث ، كتاب الانصاف ، كتاب المصطفى و المختار ، كتاب فى صنعة الكتابة ، كتاب البديع در نحو .\r\nسومين برادر ، كه نويسندهء كتاب تاريخ مورد استفادهء ماست ، عز الدين\r\n\r\n","description":"","footnote":"","page_name":" مقدمه 2 ","page_number":4},
  {"content":"\r\n\r\nابو الحسن على ابن ابو الكرم محمد بن محمد بن عبد الكريم بن عبد الواحد شيبانى جزرى است كه در سال 555 هجرى قمرى تولد و در سال 637 وفات يافته است .\r\nعز الدين در موصل و شام و بغداد به تحصيل دانش پرداخت .\r\n« جزرى » از آن جهة به اين سه برادر مىگويند كه منسوب به زادگاه خود جزيرهء ابن عمر هستند .\r\nعز الدين در موصل و شام و بغداد به تحصيل دانش پرداخت . و سفرى نيز به شام كرد و سرانجام در موصل اقامت گزيد و به تاليف كتب خويش پرداخت . او مردى وارسته بود . به مال دنيا اعتنائى نمىكرد و جز به فرا گرفتن علم و نوشتن كتاب به مسائل ديگر توجه نداشت .\r\nاثر مهم ابن اثير ، چنان كه گفتيم ، تاريخ بزرگ او به نام « الكامل فى التاريخ » است كه به كامل ابن اثير معروف است .\r\nاين مورخ بزرگ ، چون همزمان با استيلاى مغول بوده ، مىتوان گفت از لحاظ زمانى نخستين مورخى است كه وقايع عصر مغول را نسبتا به تفصيل آورده ، مخصوصا وقايع زمان قراختائيان و خوارزمشاهيان تا اواخر ايام سلطنت جلال الدين منكبرنى را ضبط كرده . و در گرد - آورى مواد كتاب نيز نهايت دقت را به كار برده است به همين جهة كتاب او يكى از منابع مهم تاريخ مغول شمرده مىشود .\r\nعز الدين ابن اثير كتاب‌هاى ديگرى هم نوشته است . منجمله كتاب اللباب كه تلخيصى از كتاب الانساب سمعانى است و سيوطى تلخيصى بنام لب اللباب از آن فراهم ساخته است و نيز كتاب اسد الغابه فى معرفة\r\n\r\n\r\n\r\n\r\n","description":"","footnote":"\r\n[ ( 1 ) 
  ] برگرفته از مقدمهء جلد 18 ترجمه فارسى به قلم استاد ابو القاسم حالت\r\n","page_name":" مقدمه 3 ","page_number":5},
  {"content":"\r\n\r\nاحوال الصحابه كه در ترجمه احوال صحابه است . اين كتاب مشتمل بر هفت هزار و پانصد زندگينامه يا شرح حال است . عز الدين محتويات كتاب‌هاى ابن منده و ابو نعيم و ابن عبد البر را در آن جمع كرده و اشتباهات آنان را استدراك نموده و خود مطالبى بر مطالب آنها افزوده است . اين كتاب بسال‌هاى 1280 تا 1286 در پنج مجلد در مصر به چاپ رسيده ، در تهران هم از روى آن چاپ افست شده است .\r\nتاريخ الكامل ، چنان كه گفتيم ، شامل وقايعى است از آغاز خلقت ، طبق عقائد مورخان قديم اسلامى ، يعنى از آفرينش حضرت آدم و داستان ابليس و آدم و رانده شدن آدم و حوا از بهشت و احوالات فرزندان آدم و همه پيامبران و ظهور زرتشت و تولد حضرت مسيح تا بعثت حضرت رسول اكرم صلى اللّه عليه و آله و سلم .\r\nاز تاريخ قديم ايران نيز پادشاهان كيانى و اشكانى و ساسانى را تا انقراض سلسله ساسانيان و ظهور اسلام شرح داده ، از آن پس وقايع تاريخ بعد از اسلام را سال بسال نقل كرده است .\r\nدر ترجمهء كتاب ، تا آنجا كه امكان داشته ، نهايت دقت را به كار برده‌ام . با اين وصف هرگز ادعا نمىكنم كه اين ترجمه خالى از لغزش است و اميدوارم سروران گرامى چنانچه لغزش‌هائى مىيابند تذكر دهند تا در ترجمه باقى كتاب ، همچنين در چاپ مجدد اين جلد منظور گردد . در شرح احوال برادران ابن اثير از كتاب‌هاى لغتنامهء دهخدا و دائرة المعارف فارسى استفاده شده است .\r\nابو القاسم حالت 28 / 11 / 52\r\n\r\n","description":"","footnote":"","page_name":" مقدمه 4 ","page_number":6},
  {"content":"\r\n","description":"","footnote":"","page_name":" 1 ","page_number":7},
  {"content":"\r\n","description":"","footnote":"","page_name":" 2 ","page_number":8},
  {"content":"\r\n\r\n\r\nتاريخ كامل از ديدگاه‌هاى گوناگون\r\nدر زمستان سال 1352 ، هنگامى كه ترجمهء بقيهء تاريخ ابن اثير - يعنى ترجمهء وقايعى كه از سال 500 هجرى قمرى به بعد روى داده - به بنده واگذار شد ، پيشگفتار كوتاهى زير عنوان « احوالات برادران ابن اثير و سخنى چند دربارهء ترجمهء الكامل فى التاريخ » نوشتم كه در آغاز مجلد هيجدهم دورهء فارسى آن چاپ شد .\r\nدر آن جا پس از سخنى كوتاه دربارهء سه برادرى كه مشهور به « ابن اثير » هستند ، و معرفى عز الدين ابن اثير و تاريخ كامل او شرح مختصرى نيز راجع به جريان ترجمهء اين كتاب مهم و مفصل نگاشتم كه تكرار آن را درين جا بىمناسبت نمىدانم :\r\n« متن عربى تاريخ الكامل ، كه در بيروت چاپ شده ، دوازده جلد است و جا داشت كه از جلد اول آن ترجمه شود . ولى شادروان عباس خليلى شايد جلد اول را كه شامل احوالات پيامبران و\r\n\r\n","description":"","footnote":"","page_name":" 3 ","page_number":9},
  {"content":"\r\n\r\nپادشاهان ايرانى قبل از اسلام است ضرورى نديده و از ترجمهء آنها صرف نظر كرده است كه چنانچه توفيق رفيق گردد و فرصتى دست دهد ، امكان دارد كه جلد اول نيز ترجمه شود و بدين ترتيب ترجمهء فارسى « الكامل » نيز كامل گردد .\r\n« مرحوم خليلى از تولد پيغمبر اسلام و زندگانى آن حضرت تا وقايع سال 358 هجرى قمرى را ترجمه كرد كه متاسفانه عمرش كفاف نداد و در بيست و يكم بهمن ماه سال 1350 زندگى را بدرود گفت .\r\n« پس از آن ، براى اين كه ترجمهء كامل ناقص نماند به نويسندهء نامى و دانشمند گرامى ، هاشمى حائرى ، پيشنهاد شد تا با تسلطى كه در زبان عربى و همچنين در نويسندگى دارند كارى را كه عباس خليلى اقدام كرده دنبال كنند و ترجمهء اين تاريخ معتبر را به پايان برسانند .\r\n« ايشان نيز از وقايع سال 359 تا رويدادهاى سال 499 را ترجمه فرمودند . بعد ، به علت بيمارى چشم و ضعف قوهء باصره از از ترجمهء بقيهء كتاب معذرت خواستند .\r\n« بنده هرگز جرئت آن را ندارم كه ادعا كنم در زبان عربى به اندازهء دانشمند فقيد عباس خليلى يا به قدر فاضل ارجمند على هاشمى حائرى تسلط و تبحر دارم . ترجمهء اين كتاب را نيز به چند علت بر عهده گرفتم :\r\nاول علاقه‌اى كه شخصا به كتب ادبى و تاريخى دارم .\r\nدوم تشويق بعضى از دوستان كه سخنان دلگرم كنندهء آنان اين كار را - كه در نظرم مشكل مىنمود - آسان جلوه داد .\r\nسوم روانى و سلاست عبارات تاريخ « الكامل » كه با لغات و انشائى بسيار ساده نوشته شده ، بطوريكه خواننده - البته خواننده‌اى\r\n\r\n","description":"","footnote":"","page_name":" 4 ","page_number":10},
  {"content":"\r\n\r\nكه به اندازهء حقير با زبان عربى آشنائى داشته باشد - در حين خواندن آن كم‌تر به لغات مشكل و متروك يا عبارات معقد و پيچيده برخورد مىكند .\r\nضمن ترجمهء اين كتاب شهرهايى را كه فكر مىكردم در نظر خوانندهء معمولى ناشناخته است و شناختن آنها ضرورى است ، در ذيل صفحات توضيح دادم .\r\nبعضى از اين توضيحات قدرى مفصل است ولى چون فكر مىكردم كه اين تفصيل نيز ممكن است براى برخى از خوانندگان قابل استفاده باشد ، دريغم آمد كه بعضى از قسمت‌ها را حذف و سخن را كوتاه كنم . معذلك اگر واقعا در اين قسمت‌ها راه اطناب پيموده شده ، پوزش مىخواهم .\r\nدر ترجمهء كتاب ، تا آنجا كه امكان داشته ، نهايت دقت را به كار برده‌ام . با اين وصف ، هرگز ادعا نمىكنم كه اين ترجمه خالى از لغزش است و اميدوارم سروران گرامى چنانچه لغزش‌هائى مىيابند ياد آورى كنند تا در ترجمهء باقى كتاب ، همچنين در چاپ مجدد آن منظور گردد . . . »\r\nتاريخ تحرير اين پيشگفتار - كه قسمتى از آن در بالا نقل شد - 28 / 11 / 1352 است .\r\nدر آن تاريخ من درست نمىدانستم كه شادروان عباس خليلى چرا از ترجمهء نخستين مجلد اين تاريخ صرف نظر كرده ( گو اينكه در مقدمه‌اى به امضاى ناشر ، وعده داده شده بود كه :\r\n« . . . در پايان كار ، جلد اول ترجمه و نشر خواهد شد . » )\r\nولى بعد به مقدمه‌اى برخوردم كه مرحوم خليلى به جلد دوم ترجمهء اين تاريخ نگاشته و بيشتر منظور او يادآورى اين نكته\r\n\r\n","description":"","footnote":"","page_name":" 5 ","page_number":11},
  {"content":"\r\n\r\nاست كه « در ترجمهء نص كتاب بدون تصرف ، بسيار سعى شده ، و اين سعى گاهى به حد جمود ، و حتى عدم فهم كامل مترجم حمل شده ، ولى ما ترجيح داديم كه امانت ترجمه را بر خود نمائى و تظاهر به فضل ، برتر نمائيم ، و لو اين كه حقايق بيك تأمل و تعمق كشيده و خواننده ، حيران شود . »\r\nمقصود او اين است كه مترجم هر كتابى ، و لو اينكه علم و احاطه‌اش از نويسندهء آن كتاب بيشتر باشد نبايد انديشه‌ها و سخنان خود را در ترجمه وارد كند و موظف است كه عينا به ترجمهء متن كتاب پردازد . « مترجم هر قدر توانا باشد حق تصرف در خوب و بد ندارد . ولى اگر اشتباه كند خيانت در امانت ترجمه نكرده و گاهى ما هم و لو با علامت استفهام يا تعجب اشاره مىكنيم و در بعضى اوقات هم مجملا توضيح مىدهيم . مانند واقعهء معراج كه با آب و تاب ذكر شده و خود پيغمبر آن را به صورت رؤيا و تخيل آورده ، و اين موضوع يكى از بزرگترين مباحث دين اسلام است كه با يك جمله يا اشاره ، در آن غور نمىشود و نمىتوان عوام را كه بر آن شاخ و برگ نهاده‌اند متقاعد نمود و در عين حال خارج از موضوع ترجمه است كه ما بايد آن را با صحت انجام دهيم نه با معتقدات خود . »\r\nبه همين گونه ، راجع به رعايت امانت در ترجمه بحث را ادامه داده و حرفهائى زده و مثال‌هائى آورده كه خلاصهء آنها چنين مىشود : « مترجم هر كتابى بايد عينا مطالب كتاب را ترجمه كند و كارى به درستى و نادرستى آنها نداشته باشد زيرا تحقيق در صحت و سقم هر نوشته‌اى كار محقق است نه مترجم » .\r\nو جاى تعجب است كه پس از اين تصريح دربارهء وظيفهء مترجم ، مىنويسد : « مجلد اول اين كتاب - يعنى تاريخ ابن اثير - حاوى قسمتى از تاريخ ايران است و به عقيدهء مورخين يا مردم قرون\r\n\r\n","description":"","footnote":"","page_name":" 6 ","page_number":12},
  {"content":"\r\n\r\nقبل شارح تاريخ عالم است از اول خلقت و ظهور آدم ، ولى چون مملو از خرافات است و اغلب از تورات افسانه‌هاى تاريخى پادشاهان ايران نقل شده و ايرانيان را از ترجمه و نقل آن بىنياز مىدانيم ، از ابتدا به ترجمهء آن خوددارى شده . . . »\r\nشادروان عباس خليلى مردى فاضل و دانشمند به شمار مىرفت و هميشه مورد احترام ماست مخصوصا اكنون كه ديگر در ميان ما نيست و از دار فانى به سراى باقى شتافته است .\r\nولى نمىتوان از اين خرده گيرى چشم پوشيد كه وقتى كسى مىگويد مترجم كتاب نبايد كارى به صحت و سقم مطالب كتاب داشته باشد ، چرا خود او مجلد اول يك تاريخ بزرگ را « مملو از خرافات » مىشمارد و بدين علت از ترجمه‌اش خوددارى مىكند .\r\nاز اين گذشته بسيارند مطالب و مسائلى كه امروز خرافى به نظر مىرسند ولى در نظر مردم قرون گذشته جزء خرافات نبوده‌اند .\r\nبسيار معتقداتى كه در عصر ما قابل قبول نيستند ولى در روزگارى كه ابن اثير مىزيسته پذيرفتنى و باور كردنى بوده‌اند . به همين جهت است كه آثار هيچيك از مورخان قديم خالى از مطالب غير طبيعى و غير قابل قبول نيست .\r\nخود خليلى راجع به بىغرضى و بىطرفى ابن اثير در نقل روايات تاريخى مىنويسد :\r\n« بايد گفت : علامهء ابن الاثير ، با اينكه سنى بوده ، از تعصب و ميل به بعضى اشخاص ، مجرد ، و يا اگر هم تعصبى داشته ، سعى مىكرده كه آن صفت را در حق گوئى و حقيقت خواهى مستور بدارد . و شأن مورخ حقيقى هم اين است كه بايد هر چه واقع شده ، بدون تطبيق آن با ميل و عقيدهء خود ، نقل كند و از جادهء انصاف منحرف نشود . ابن اثير در نقل روايات از طبرى تقليد نموده . و بايد\r\n\r\n","description":"","footnote":"","page_name":" 7 ","page_number":13},
  {"content":"\r\n\r\nگفت و اعتراف كرد كه هر دو از نقل خرافات و اوهام و حتى روايت اشعار مجهول منزه نبودند و شايد علت اين غفلت ، جمود مردم آن عصر بوده است و اغلب بلكه تمام مورخين عالم اسلام يا ملل و دول مختلفهء عالم در ازمنهء قديم ، مجرد از خرافات و اوهام نبودند . از هردوت گرفته تا قرون اخير . . . تناقض اخبار و روايات هم ناشى از جهل عموم و كم بودن نويسنده و مورخ بوده و اغلب روايات از دهان به گوش مىرسيده ، و معلوم است كه تصرف و كم و كاست تا چه اندازه بوده كه غير قابل احتراز از اشتباه و خطا مىباشد . و عقل سليم مىتواند درين قبيل اخبار و روايات داورى كند . بدين سبب ما به ترجمهء عين تاريخ اقدام مىكنيم كه به وجدان و فهم خوانندگان واگذار مىشود . ولى هر روايتى سند مىخواهد و سند امروزى ما « كامل » ابن الاثير است كه بزرگترين تاريخ جامع عالم اسلام و ايران است . و ايرانيان براى اطلاع بر تاريخ خود بعد از اسلام به اين كتاب نيازمند هستند . و مجلدات ديگر ، ازين حيث بيش‌تر مورد علاقه و اهتمام و توجه كامل خوانندگان مىباشد . »\r\nبنابر اين به اعتقاد آن مرحوم تاريخ ايران بعد از اسلام ، بيش‌تر مورد علاقهء ايرانيان است تا تاريخ ايران قبل از اسلام . ولى اين را هم عقيدهء شخصى او بايد شمرد نه عقيدهء عموم .\r\nبنده تصادفا پس از مدتى ، روزى كه گذارم به دانشگاه تهران افتاده بود با يكى از استادان روبرو شدم . و چون صحبت اين تاريخ پيش آمد ، از ايشان شنيدم كه شادروان عباس خليلى مجلد اول تاريخ « كامل » را از آن رو ترجمه نكرده كه به او گفته‌اند قبلا اين كار به خامهء تواناى آقاى دكتر باستانى پاريزى انجام گرفته است .\r\nاما بعد معلوم شد كه آقاى دكتر باستانى پاريزى ، تنها آن\r\n\r\n","description":"","footnote":"","page_name":" 8 ","page_number":14},
  {"content":"\r\n\r\nقسمت از مطالب مجلد اول تاريخ را ترجمه فرموده‌اند كه مربوط به ايران و شاهان پيش از اسلام ايران است . و اين ترجمه كه مانند همه آثار ايشان شيوا و برجسته و خواندنى است بوسيلهء دانشگاه تهران تحت عنوان « اخبار ايران - از الكامل ابن اثير » در سال 1349 خورشيدى به شمارهء 1273 چاپ شده است .\r\nمعذلك ، از آن جا كه همه مجلدات اين تاريخ بزرگ ، از آغاز تا پايان به طور كامل ترجمه شده ، لازم بود يا لازم « مىنمود » كه اين مجلد نيز به طور كامل ترجمه شود تا دورهء فارسى تاريخ « كامل » ناقص نماند .\r\nاز اين رو من به ترجمهء تمام مطالب اين مجلد نيز اقدام كردم .\r\nپيشگفتارى هم مؤسسات ناشر اين تاريخ - كه در بيروت چاپ شده - راجع به طرز تصحيح و تنقيح متن و آرايش و پيرايش چاپ آن نوشته و به آغاز كتاب افزوده‌اند . پس از آن شرحى تحت عنوان « عز الدين ابن اثير » درباره زندگى او و كتاب او - الكامل فى التاريخ - نگاشته‌اند . من اين دو مقاله را نيز ترجمه كردم كه پس از اين پيشگفتار آنها را نيز خواهيد خواند و تصديق خواهيد كرد كه ترجمه آنها نيز خالى از فايده نيست . و خواننده را با زندگانى و ذوق و قريحهء ابن اثير و طرز جمع آورى مطالب اين تاريخ آشنا مىسازد .\r\nمتن عربى تاريخ « كامل » ابن اثير سيزده مجلد قطور است كه آخرين مجلد آن به اعلام تخصيص يافته است . هر مجلد از اين تاريخ در حدود هفتصد صفحه دارد و هر صفحه آن كه به فارسى برگردد تقريبا شامل سه صفحه از صفحاتى مىشود كه در اين كتاب ملاحظه مىفرمائيد .\r\nاز اين جا مىتوان پى برد كه تاريخ ابن اثير تا چه اندازه بزرگ و مفصل است و چرا ترجمه يازده مجلد آن در فارسى بيست\r\n\r\n","description":"","footnote":"","page_name":" 9 ","page_number":15},
  {"content":"\r\n\r\nو هفت مجلد شده كه هر مجلد نزديك به چهارصد صفحه دارد .\r\nچون مرحوم خليلى كار خود را از مجلد دوم شروع كرده ، نخستين مجلد ترجمه فارسى آن به عنوان « جلد اول » از چاپ در آمده و همينطور به ترتيب ادامه يافته تا جلد بيست و هفتم كه آخرين قسمت از تاريخ ابن اثير است و ترجمهء تا پايان كتاب مىباشد .\r\nبنابر اين چاره‌اى نبود جز اين كه ترجمه فارسى مجلد اول كتاب ، به عنوان « قسمت قبل از اسلام » چاپ شود و مجلدات فارسى آن - هر چند جلد كه مىشود - مجددا از يك به بعد شماره بخورد .\r\nالبته هنگامى كه همه مجلدات فارسى به فروش رود و نياز به تجديد طبع پيش آيد ، در چاپ دوم اين عيب از ميان خواهد رفت و تمام مجلدات از آغاز تا پايان در يك رديف شماره گذارى خواهد شد\r\n\r\nعلت شهرت و شيرينى تاريخ كامل\r\nگرچه در مقدمه‌اى كه زير عنوان « عز الدين ابن الاثير » در آغاز متن عربى كتاب به چاپ رسيده و ترجمه آن را پس ازين پيشگفتار خواهيد خواند ، راجع به تاريخ « كامل » شرحى نگاشته شده است ، معذلك به برخى از نكات ديگر هم كه در آن جا نيامده ، در اين جا اشاره مىكنم و يقين دارم كه پس از خواندن اين مطالب به تاريخ ابن اثير با نظر بهترى خواهيد نگريست و آن را با علاقه بيش‌ترى خواهيد خواند .\r\nتاريخ « كامل » ، چنان كه از نامش برمىآيد ، تاريخى جامع و كامل است كه مؤلف آن وقايع كليهء كشورهاى اسلامى و برخى از كشورهاى غير اسلامى را تا سال 628 هجرى قمرى ضبط كرده است .\r\nدرين تاريخ زندگانى پيامبران ، به ويژه پيامبر اسلام و حوادث دوران پادشاهان ايران ، از پيشداديان و كيانيان و اشكانيان\r\n\r\n","description":"","footnote":"","page_name":" 10 ","page_number":16},
  {"content":"\r\n\r\nو ساسانيان گرفته تا سلسله‌هاى بعد از اسلام و كارهاى همه خلفا و سلاطين سرزمين‌هاى بين النهرين و عربستان و شام و روم شرقى ( تركيه فعلى ) و نواحى شمال افريقا و اسپانيا و احوال فرمانروايان نواحى شرق و شمال شرق و شمال غرب ايران ، مانند ما وراء النهر و تركستان و گرجستان و ارمنستان و غيره ، همه به تفصيل ذكر شده و اگر تاريخى وجود داشت كه رويدادهاى تمام نقاط مذكور را تا اين روزگار به همان تفصيل ضبط كرده بود ، امروز علاقمندان به تاريخ شايد نيازى به تهيهء تاريخ‌هاى ديگر نداشتند . اگر چه ناگفته نبايد گذاشت كه شيوهء تاريخ‌نگارى ابن اثير شيوهء يك مورخ امروزى نيست و او در بسيارى از موارد ، طورى پيشامدهاى تاريخى تعليل و توجيه مىكند كه امروز قابل قبول نمىباشد .\r\nاما تفصيلى كه او در شرح وقايع قائل شده از آن گونه تفصيلاتى نيست كه درازگوئىهاى خسته كننده به شمار آيد و خواننده را ملول كند . بر عكس ، درين كتاب شرح هر پيشامدى با جزئيات جالب و نكات و لطائف و ظرائف دلپسندى همراه است . و اينهاست كه تاريخ را شيرين و خواندن آن را لذت آور مىسازد .\r\nمثلا جنگ‌ها را كه از وقايع مهم است اغلب تواريخ خيلى مختصر و خشك نقل مىكنند ولى تاريخ « كامل » مانند يك داستان رزمى برخى از صحنه‌هاى جنگ را چنان مشروح و با روح مجسم كرده كه خواننده ضمن خواندن آنها بىاختيار حس مىكند كه تماشاگر ميدان جنگ است .\r\nجنگ سلطان سنجر و ارسلانشاه را چنين شرح مىدهد :\r\n« سنجر با قشون خود به غزنه نزديك شد و در يك فرسخى شهر ، در صحراى شهر آباد ، جنگ ميان دو لشكر در گرفت .\r\nارسلانشاه سى هزار سوار و گروه كثيرى پياده و يكصد و\r\n\r\n","description":"","footnote":"","page_name":" 11 ","page_number":17},
  {"content":"\r\n\r\nبيست فيل به ميدان جنگ آورده بود . روى هر فيل چهار سپاهى نشسته بودند .\r\nفيلان به قلب سپاه سلطان سنجر حمله بردند كه خود سنجر نيز در ميان آنان بود . سربازان سنجر از فيل‌ها مىگريختند . سنجر به غلامان ترك خود فرمان داد كه فيل‌ها را هدف تير قرار دهند .\r\nلذا سه هزار غلام ترك پيش رفتند و همه در آن واحد فيل‌ها را تير باران كردند و عده‌اى از آنها را كشتند .\r\nفيل‌ها از قلب سپاه سنجر برگشتند و به جناح چپ سپاه حمله‌ور شدند .\r\nابو الفضل ، حاكم سيستان هم در آن جناح بود . وقتى روحيهء سربازان از ديدن فيل‌ها ضعيف شد ، ابو الفضل آنان را تشجيع كرد و از گريختن ، به علت دورى از زادگاه خود ، ترساند . خود نيز از اسب پياده شد و به فيل بزرگى كه پيشاپيش فيل‌ها حركت مىكرد حمله برد و زير شكم او رفت و شكمش را پاره كرد و دو فيل ديگر را نيز كشت .\r\nوقتى امير انر ، كه در جناح راست سلطان سنجر بود ، وضع جنگ را در جناح چپ مشاهده كرد ، از ترس اين كه مبادا بر آن جناح شكست وارد آيد ، از پشت لشكر غزنه حمله كرد و خود را به جناح چپ سپاه سلطان سنجر رساند و با كمكى كه به موقع كرد موجب شكست غزنويان گرديد .\r\nسربازانى كه سوار بر فيل‌ها بودند چون خود را با زنجير به فيل‌ها بسته بودند ، وقتى به ضرب شمشير از پا در مىآمدند ، سرنگون مىشدند و به فيل‌ها آويزان مىماندند .\r\nسلطان سنجر در بيستم شوال سال 510 هجرى قمرى ، در حالى كه بهرامشاه نيز همراهش بود ، وارد غزنه گرديد . . . »\r\n\r\n","description":"","footnote":"","page_name":" 12 ","page_number":18},
  {"content":"\r\n\r\nحتى شرح يغماگرى سپاه سنجر در غزنه نيز شيرين و خواندنى است :\r\n« كسان سنجر اموال بىشمارى از سلطان غزنه و رعاياى او به دست آوردند ، ميان خانه‌هائى كه مخصوص ملوك غزنه بود ، خانه‌هائى يافت مىشد كه به ديوارهايش لوحه‌هاى نقره كوبيده بودند . همچنين در بستان‌ها نهرهاى كوچكى ديده مىشد كه ديوارها و كف آنها از ورقه‌هاى نقره بود . سپاهيان سنجر اكثر اين نقره‌ها را كندند و غارت كردند . و سنجر وقتى كه اين خبر را شنيد كوشيد كه آنان را ازين چپاول باز دارد . و چند نفر را به دار آويخت تا اين كه ديگران عبرت گرفتند و از يغماگرى دست برداشتند .\r\nاز جملهء چيزهائى كه نصيب سلطان سنجر شد پنج تاج بود كه قيمت هر يك از آنها به دو هزار دينار بالغ مىشد . همچنين هزار و سيصد قطعه زينت آلات جواهر نشان و هفده تخت از طلا و نقره بود . . . »\r\n\r\nجنگ‌هاى صليبى و صلاح الدين ايوبى\r\nدر تاريخ ابن اثير جنگ‌هاى صليبى و نبردهاى مسلمانان و فرنگيان و دلاورى صلاح الدين ايوبى - كه قهرمان جنگ‌هاى سياسى شمرده مىشود - با تفصيل منعكس گرديده است .\r\nصلاح الدين از يك سو شهرهايى را كه به دست مسلمانان بود ولى نمىتوانستند در برابر فرنگيان پايدارى كنند ، مىگرفت و مردان توانائى در آن شهرها مىگماشت و استحكامات آن شهرها را نيز تقويت مىكرد تا فرنگيان نتوانند بدان نواحى دست يابند .\r\n\r\n","description":"","footnote":"","page_name":" 13 ","page_number":19},
  {"content":"\r\n\r\nاز سوى ديگر به شهرهايى كه در شام به دست فرنگيان افتاده بود ، حمله مىبرد و آنها را مىگشود و فرنگيان را اسير مىكرد يا از آن نقاط مىراند .\r\nظرف مدتى كم‌تر از پنج سال شهرهاى بسيارى را متصرف گرديد . اما بالاتر از همهء اينها فتح بيت المقدس بود كه در تاريخ « كامل » به نحوى بسيار جالب و جاذب شرح داده شده است .\r\nبيت المقدس در آن زمان از پر جمعيت‌ترين شهرهاى شام به شمار مىرفت و هم از نظر آبادى و رونق و هم از جنبهء مذهبى براى مسلمانان و فرنگيان اهميت بسيار داشت .\r\nبطريق بزرگ مسيحيان در بيت المقدس مىزيست و گروهى از شهسواران دلير فرنگى نيز در آن جا اقامت داشتند .\r\nهر فرد مسيحى وظيفهء خود مىدانست كه تا پاى جان در راه دفاع از بيت المقدس ايستادگى كند . حتى قربان كردن مال و زن و فرزند را هم براى نگهدارى آن شهر واجب مىشمرد .\r\nساكنان بيت المقدس همين كه از نزديك شدن صلاح الدين آگاهى يافتند ، براى دفاع از شهر آماده شدند و با شمشير و ساير جنگ افزارهاى خود بر فراز ديوار شهر رفتند . منجنيق‌هائى نيز بر بالاى ديوارها قرار دادند تا نگذارند كسى به ديوار شهر نزديك شود .\r\nصلاح الدين در نيمهء ماه رجب سال 583 به بيت المقدس رسيد و در برابر شهر اردو زد .\r\nلشكريان اسلام بر فراز ديوار شهر آنقدر مردان جنگى ديدند كه به هراس افتادند مخصوصا ازين جهت كه مىدانستند بيت المقدس چقدر پر جمعيت و مستحكم است و پيكار در آن جا تا چه اندازه جانبازى و فداكارى مىخواهد .\r\nولى صلاح الدين آنان را دلگرم ساخت و به پايدارى\r\n\r\n","description":"","footnote":"","page_name":" 14 ","page_number":20},
  {"content":"\r\n\r\nتشويق كرد .\r\nدر بيستم ماه رجب صلاح الدين شمال بيت المقدس را براى پيكار مناسب ديد و قشون و بار و بنه را بدان ناحيه منتقل ساخت . همان شب نيز منجنيق‌هائى آماده كرد و تا صبح نصب آنها را به پايان رساند و بامداد با آن منجنيق‌ها به نشانه گرفتن و سنگ انداختن و كوبيدن شهر پرداخت .\r\nفرنگيان نيز با منجنيق‌هائى كه بر فراز ديوار شهر داشتند مسلمانان را نشانه مىگرفتند .\r\nجنگ سختى در گرفت كه در آن ، هر دو دسته با جان و دل براى پيروزى مىكوشيدند .\r\nيكى از مسلمانان كه درين جنگ شربت شهادت چشيد امير عز الدين عيسى بن مالك بود كه از بزرگان امرا به شمار مىرفت و مردم همه او را دوست داشتند .\r\nمسلمانان از مرگ او آزرده خاطر شدند و چنان به خشم آمدند كه همه با هم يك دل و يك رأى مانند يك مرد جنگى بر فرنگيان حمله بردند .\r\nبا اين حمله ، فرنگيانى را كه از شهر بيرون آمده بودند ، از جايگاه‌هاى خود راندند و به درون شهر برگرداندند . خود نيز به خندق شهر رسيدند و از آن گذشتند و به ديوار شهر پيوستند و به سوراخ كردن ديوار پرداختند .\r\nتير اندازان نيز پيش مىرفتند و از آنان حمايت مىكردند .\r\nمنجنيق‌ها نيز مرتب كار مىكردند و به سوى فرنگيان نشانه مىگرفتند كه آنان را از فراز ديوارها برانند تا مسلمانان بتوانند در پاى ديوارها نقب بزنند .\r\nوقتى پاى ديوارها را سوراخ كردند ، در آنها مواد آتش زائى ،\r\n\r\n","description":"","footnote":"","page_name":" 15 ","page_number":21},
  {"content":"\r\n\r\nكه آن زمان معمول بود ، ريختند تا آتش بزنند و ديوارها را بشكافند .\r\nفرنگيان كه ديدند مسلمانان عنقريب ديوارهاى شهر را فرو خواهند ريخت و شهر را خواهند گشود ، نابودى خود را نزديك ديدند و بر آن شدند كه امان بخواهند و شهر را تسليم كنند .\r\nاز اين رو گروهى از پيران و بزرگان شهر به زنهار خواهى پيش صلاح الدين آمدند و براى مردم بيت المقدس امان خواستند .\r\nصلاح الدين از پذيرفتن درخواست ايشان خوددارى كرد و گفت : « من نيز با شما همان رفتارى را مىكنم كه شما در سال 491 پس از تصرف اين شهر با مردم كرديد . شما تا توانستيد ، اهالى را كشتيد و اسير ساختيد . هر كارى را با همان كار بايد كيفر داد . »\r\nوقتى فرستادگان فرنگى سرشكسته و نااميد برگشتند ، باليان كه از فرمانروايان زيرك فرنگى بود ، به صلاح الدين پيغام داد و از او خواست تا براى گفت و گو دربارهء صلح به حضورش برود .\r\nصلاح الدين او را به حضور پذيرفت .\r\nباليان به صلاح الدين گفت : « اى سلطان ، بدان كه در اين شهر مردمى بسيارند كه شمارهء آنان را جز خداى بزرگ هيچ كس نمىداند . اين مردم در جنگ سستى مىكنند زيرا گمان مىبرند كه اگر از تو درخواست امان كنند ، درخواستشان را خواهى پذيرفت همچنان كه درخواست مردم شهرهاى ديگر را پذيرفته و به ايشان زنهار داده‌اى .\r\nما همه از مرگ بيزار و به زندگى دلبسته‌ايم . ولى اگر ببينيم كه از مرگ چاره‌اى نيست به خدا سوگند كه همه زنان و فرزندان خود را خواهيم كشت و همهء كالاها و آذوقه‌هاى خود را آتش خواهيم زد . هيچ چيز باقى نخواهيم گذاشت كه شما به غنيمت ببريد ، نه يك دينار نه يك درهم . هيچ كس را هم زنده نخواهيم\r\n\r\n","description":"","footnote":"","page_name":" 16 ","page_number":22},
  {"content":"\r\n\r\nگذاشت كه شما اسير بگيريد ، نه مرد نه زن .\r\nپس از آن كه همه چيز و همه كس را از ميان برديم ، صخرهء صما و مسجد الاقصى را نيز ويران خواهيم كرد .\r\nبعد ، همه مسلمانانى را كه نزد ما اسيرند و شمارهء ايشان به پنج هزار تن مىرسد ، از دم تيغ خواهيم گذراند .\r\nهيچيك از چارپايان و دام‌هاى خود را نيز زنده نخواهيم گذارد .\r\nآنگاه براى جنگ با شما از شهر بيرون مىآئيم و مانند كسى مىجنگيم كه مىخواهد يا شرافتمندانه بميرد يا پيروز شود .\r\nدر اين صورت هيچيك از ما تا چند تن از شما نكشد كشته نخواهد شد . »\r\nصلاح الدين كه چنين ديد پس از مشورت با ياران خويش تصميم گرفت كه به فرنگيان امان دهد و هر كسى براى آزادى خود پولى بپردازد .\r\nقرار شد براى هر مرد ، خواه دارا و خواه ندار ، ده دينار و براى هر طفل ، چه پسر و چه دختر ، دو دينار و براى هر زن پنج دينار پرداخت گردد .\r\nهر كس كه توانست ظرف چهل روز اين پول را بپردازد ، آزاد خواهد شد و هر كس كه نتوانست « مملوك » يعنى « برده » خواهد گرديد .\r\nآن روز روزى درخشان و فراموش نشدنى بود .\r\nپرچم‌هاى اسلام بر بالاى ديوارهاى شهر افراشته شد و صلاح الدين بر هر يك از ديوارهاى شهر امنائى را گماشت تا از مردم طبق قرارى كه گذاشته شده بود پول بگيرند .\r\nاگر اين مأموران كار خود را درست انجام مىدادند خزانه‌ها\r\n\r\n","description":"","footnote":"","page_name":" 17 ","page_number":23},
  {"content":"\r\n\r\nپر از سيم و زر مىشد . چون در بيت المقدس مطابق صورت مضبوط فقط شصت هزار سرباز سوار و پياده وجود داشتند ، سواى زنان و فرزندانى كه بستگان ايشان بودند .\r\nولى آن امناء چنان كه بايد و شايد امانتى به خرج ندادند و براى پر كردن كيسهء خود كارى كردند كه حتى يك پنجم مبلغى كه بايد گرفته شود ، گرفته نشد .\r\nچند تن از شاهزادگان و شهسواران و ثروتمندان فرنگى در بيت المقدس بودند . هنگام خروج آنان مأموران مىخواستند پول بيش‌ترى از ايشان بگيرند . ولى صلاح الدين دستور داد از آنها هم همان نفرى ده دينار گرفته شود كه از هر مرد ديگرى گرفته مىشد .\r\nحتى اجازه داد كه دارائى خود را نيز با خود ببرند .\r\nدر بالاى قبة الصخره صليب زرين بزرگى بود .\r\nگروهى از مسلمانان همين كه وارد بيت المقدس شدند ، بر بلندترين نقطهء آن گنبد رفتند و صليب را سرنگون كردند و به زمين افكندند .\r\nظرف يك هفته صلاح الدين همه نشانه‌هاى مسيحيت را از ميان برد و آن شهر بزرگ را به صورت يك شهر اسلامى در آورد .\r\nروز آدينه ، كه چهارم شعبان بود ، مسلمانان با صلاح الدين در مسجد الاقصى ، و همچنين در قبة الصخره نماز گذاردند .\r\nفتح بيت المقدس باعث سومين جنگ صليبى گرديد زيرا پس از اين واقعه ، راهبان و كشيشان و شهسواران مسيحى ، چه در شام و چه در بيش‌تر شهرهاى اروپا جامهء سياه پوشيدند و به خاطر بيت المقدس عزا گرفتند و تصوير حضرت مسيح عليه السلام را كشيدند كه گروهى او را مضروب و خون آلود ساخته بودند .\r\nبا اين تصوير مردم را به هيجان مىآوردند و براى پيكار\r\n\r\n","description":"","footnote":"","page_name":" 18 ","page_number":24},
  {"content":"\r\n\r\nبا مسلمانان آماده مىساختند .\r\nحتى سه پادشاه از اروپا با لشكرى انبوه به سوى شام روانه شدند .\r\nاين سه تن ريچارد پادشاه انگلستان ، فيليپ پادشاه فرانسه ، و فردريك ريش قرمز پادشاه آلمان بودند كه با هم عازم سومين جنگ صليبى گرديدند .\r\nمسلمانان وقتى خبر حركت آنان را شنيدند نگران شدند ولى صلاح الدين درين جا نيز به آنان دلدارى داد و حالى كرد كه مرد نبايد بترسد و بسا اوقات كه واقعه‌اى پيش از آن كه وقوع يابد خودبخود از بين مىرود و شخص مىبيند كه نگرانى او اصلا بىمورد بوده است .\r\nتقريبا همانطور هم شد كه صلاح الدين پيش بينى يا پيشگوئى كرد چون فردريك پادشاه آلمان كه لشكر بىشمارى همراه داشت در راه با دشوارىهائى روبرو شد و بيشتر سربازانش خسته شدند و از پا در آمدند و مردند .\r\nهنگامى كه به انطاكيه مىرفت ، در راه به رودخانه‌اى رسيد و در كنار اين رودخانه اردو زد تا سربازانش استراحت كنند .\r\nآنگاه خود براى شست و شو به رودخانه رفت و در جائى غرق شد كه آب تا كمر يك مرد هم نمىرسيد ! اين سرنوشت فردريك پادشاه آلمان بود .\r\nاز سربازانش هم ، آن عده كه زنده مانده بودند ، گرفتار بيمارى و با شدند ، و وقتى به انطاكيه رسيدند ، قيافهء مرده‌هائى را داشتند كه تازه از گور سر در آورده باشند .\r\nبدين جهت فرمانرواى انطاكيه از وضع آنها متنفر شد و راهشان نداد و آنها را روانهء عكا كرد . اين گروه بيمار و خسته هم\r\n\r\n","description":"","footnote":"","page_name":" 19 ","page_number":25},
  {"content":"\r\n\r\nكه قدرت دفاع از خود نداشتند در راه مورد حملهء مسلمانان قرار گرفتند و يكايك از پا در آمدند .\r\nدومين پادشاه ، يعنى فيليپ فرمانرواى فرانسه هم به ريچارد رشك مىبرد چون ريچارد كه به سبب دليرى « ريچارد شير دل » خوانده مىشد محبوب همه بود و در برابر ريچارد ، فيليپ جلوه‌اى نداشت . از اين رو دست از جنگ كشيد و به فرانسه برگشت .\r\nتنها شاهى كه جنگ را دنبال كرد ، ريچارد شيردل بود كه در برابر صلاح الدين ايوبى قرار گرفت و اين دو حريف مدتى با هم دست و پنجه نرم كردند .\r\nتقريبا از نيمهء جلد بيست و دوم تا نيمه جلد بيست و چهارم تاريخ ابن اثير نزديك به هفتاد درصد مطالب مربوط به جنگ‌هاى صليبى و صلاح الدين است .\r\n\r\nداستان‌هائى گيرا و سرگرم كننده\r\nشيوهء شيرين و دلچسب تاريخ « كامل » در بيان وقايع به گونه‌اى است كه گاهى برخى از رويدادها مانند داستان‌هائى گيرا و سرگرم كننده به نظر مىآيد .\r\nضمن وقايع سال 576 تحت عنوان « رفتن صلاح الدين به جنگ قزل‌ارسلان » مىنويسد :\r\nدرين سال صلاح الدين ايوبى از شام به سوى شهرهاى قزل‌ارسلان بن مسعود روانه شد .\r\nاين شهرها ملطيه و سيواس ، و نقاط ما بين اين دو شهر ، و قونيه بودند .\r\nمنظور ازين لشكر كشى صلاح الدين جنگ با قزل‌ارسلان\r\n\r\n","description":"","footnote":"","page_name":" 20 ","page_number":26},
  {"content":"\r\n\r\nبود .\r\nسبب اين جنگ هم آن بود كه نور الدين محمد - صاحب حصن كيفا و نقاط ديگرى از دياربكر - با دختر قزل‌ارسلان ازدواج كرده و او را مدتى پيش خود نگه داشته بود .\r\nبعد به عشق زنى مطربه و آواز خوان دچار شده و او را به عقد خويش درآورده بود .\r\nاين زن مطربه بر شهرها و خزائن او تسلط يافته بود و حكم مىراند .\r\nنور الدين نيز دل در او بسته و از دختر قزل‌ارسلان كناره گرفته و او را به كلى از ياد برده بود .\r\nپدر دختر ، يعنى قلج ارسلان ، وقتى اين خبر را شنيد بر آن شد كه به نور الدين حمله برد و شهرهاى خود را از او بگيرد .\r\nنور الدين كسى را پيش صلاح الدين فرستاد و به دو پناهنده شد و ازو درخواست كرد كه دست قلج ارسلان را از سر او كوتاه گرداند .\r\nصلاح الدين نيز رسولى را به نزد قلج ارسلان گسيل داشت و درين باره پيامى براى او فرستاد .\r\nپاسخى كه قلج ارسلان داد ، چنين بود :\r\n« من ، هنگامى كه نور الدين با دخترم ازدواج كرد ، چند قلعه را كه در نزديكى شهرهاى او قرار داشت ، به او دادم . اكنون از من برگشته و كارش به جائى رسيده كه خود از آن آگاه هستى . بنابر اين مىخواهم آنچه را كه از من گرفته ، به من باز گرداند . »\r\nدرين باره پيك و پيام‌هائى ميان آن دو - يعنى صلاح الدين و قلج‌ارسلان - رد و بدل گرديد . ولى به نتيجه‌اى نرسيد و آن حال استقرارى نيافت .\r\n\r\n","description":"","footnote":"","page_name":" 21 ","page_number":27},
  {"content":"\r\n\r\nلذا صلاح الدين با فرنگيان قرار متاركهء جنگ گذاشت و با لشكريان خود حركت كرد . . . و به شهر رعبان رفت .\r\nدر آن جا نور الدين محمد پيش وى آمد و در نزدش ماند .\r\nقلج ارسلان وقتى شنيد كه نور الدين محمد به صلاح الدين پيوسته ، بزرگترين سردار خود را پيش صلاح الدين فرستاد و پيام داد كه : « اين مرد با دختر من چنين و چنان كرده است . بدين جهت من ناچارم كه به شهرهاى او حمله برم و كارى كنم كه مقام خود را بشناسد و ديگر پا از گليم خود بيرون نگذارد . »\r\nوقتى فرستادهء او رسيد و پيش صلاح الدين رفت و رسالت خود را انجام داد ، صلاح الدين به هم برآمد و خشمگين شد و به او گفت :\r\n« به سرور خود بگو : به خدائى كه جز او خداى ديگرى نيست ، اگر برنگردد و دست از سر نور الدين برندارد ، به ملطيه خواهم آمد ، كه نزديك است و از اين جا تا آن شهر دو روز بيش‌تر فاصله نيست . آن وقت از اسب خود پياده نخواهم شد مگر هنگامى كه به داخل شهر رسيده باشم .\r\nبعد به تمام شهرهاى او حمله خواهم برد و همه را از او خواهم گرفت . »\r\nفرستادهء قلج ارسلان پى برد كه كارى سخت در پيش دارد .\r\nلذا از نزد صلاح الدين برخاست و رفت .\r\nاو تازه به اردوگاه صلاح الدين رسيده و كثرت سپاه و سلاح و چارپايان او را از نزديك برانداز كرده و ديده بود كه صلاح الدين چقدر توانائى و تجمل دارد . . . و اگر در صدد پيكار با ايشان برآيد ، شهرهاى ايشان را خواهد گرفت .\r\n\r\n","description":"","footnote":"","page_name":" 22 ","page_number":28},
  {"content":"\r\n\r\nاز اين رو ، روز بعد ، كسى را به خدمت صلاح الدين فرستاد و اجازه خواست كه بار ديگر به حضورش بار يابد .\r\nوقتى با صلاح الدين روبرو شد به او گفت : « مىخواهم سخنى بگويم كه از خود مىگويم و پيامى نيست كه از سوى سرورم آورده باشم . دوست دارم كه دربارهء سخن من انصاف دهى . »\r\nگفت : « بگو ! » گفت : « اى سرور من ، هيچ كس به بدى تو نيست . تو در رديف بزرگترين سلاطين هستى و مقامت هم از همه بالاتر است .\r\nاگر مردم بشنوند كه با فرنگيان صلح كردى و جهاد با آنان ، همچنين مصالح مملكت خود را فرو گذاشتى و از آنچه به خير و صلاح خودت و ملتت و كليهء مسلمانان بود ، دست كشيدى و رو گردان شدى و لشكريان خود را از شهرهاى دور و نزديك گرد آوردى و راه افتادى و مبالغ بسيارى به خود و سپاه خود ضرر زدى به خاطر يك روسبى آواز خوان چه جوابى خواهى داد ؟ . . . پيش خداوند بزرگ ، و بعد ، نزد خليفهء مسلمانان و ملوك اسلام و ساير فرمانروايان جهان چه عذرى خواهى آورد ؟\r\nفرض كن كسى رفتارى كه با قلج ارسلان شده ، با تو بكند .\r\nآيا كار به همين جا نمىكشد ؟\r\nاز اين گذشته ، فرض كن قلج ارسلان مرده و اين دخترش مرا پيش تو فرستاده تا از تو پناه بخواهد و خواهش كند كه داد او را از شوهرش بستانى . اگر به داد او برسى ، پس قلج ارسلان هم كه اينك مرا فرستاده ، گمان داشته كه به داد دخترش خواهى رسيد و او را رد نخواهى كرد . »\r\nصلاح الدين گفت : « به خدا سوگند كه حق با تست . درست همان است كه تو مىگوئى . ولى اين مرد پيش من آمده و به من\r\n\r\n","description":"","footnote":"","page_name":" 23 ","page_number":29},
  {"content":"\r\n\r\nپناهنده شده است . كنار گذاشتن او كار زشتى است .\r\nتو پيش او برو و با او گفت و گو كن . و هرطور كه دوست داريد كار را اصلاح كنيد .\r\nمن هم مانند چشمان شما او را زير نظر خواهم گرفت و زشتى كار او را بر او گوشزد خواهم كرد . »\r\nفرستادهء قلج ارسلان ، همانطور كه صلاح الدين توصيه كرده بود ، پيش نور الدين محمد رفت و با او به گفت و گو پرداخت .\r\nدر نتيجه ، قرار بر اين شد كه نور الدين تا يك سال ديگر زن آواز خوان را بيرون كند ، و در صورتى كه اين كار را نكرد ، صلاح الدين از يارى او چشم بپوشد . و او و قلج ارسلان بر ضد وى برخيزند .\r\nروى اين قرار آشتى كردند .\r\nصلاح الدين به شام بازگشت و نور الدين نيز به سوى شهرهاى خود مراجعت كرد .\r\nهمين كه مدت مقرر سپرى شد ، نور الدين زن مطربه را از پيش خود براند .\r\nاين زن به بغداد رفت و در آن جا ماند تا هنگامى كه دار فانى را بدرود گفت .\r\nضمن بيان وقايع سال 620 مىنويسد : گرجىها چون ديگر مردى نداشتند كه شايسته فرمانروائى باشد ، زنى را فرمانروا كردند . اين خانم كارها را به دست گرفت و به فرمانروائى پرداخت .\r\n\r\n","description":"","footnote":"","page_name":" 24 ","page_number":30},
  {"content":"\r\n\r\nبعد ، در جست و جوى مردى برآمدند كه با اين خانم زناشوئى كند و به نمايندگى از طرف او به كشور دارى برخيزد و از خاندان فرمانروا نيز باشد .\r\nميان آنان كسى كه شايستهء اين كار باشد وجود نداشت .\r\nفرمانرواى ارزن الروم درين زمان مغيث الدين طغرل شاه بن قلج ارسلان بود .\r\nبزرگان خاندان او شهرتى داشتند و از شاهان سلجوقى بودند و از اكابر ملوك اسلام به شمار مىرفتند .\r\nمغيث الدين پسر بزرگى داشت . و كسى را به گرجستان فرستاد تا از گرجىها خواستار ازدواج ملكه گرجستان با پسر وى شود .\r\nولى مردم گرجستان از پذيرفتن اين درخواست خوددارى كردند و گفتند :\r\n« ما چنين كارى را نمىكنيم زيرا براى ما مقدور نيست كه يك مسلمان سررشتهء كار ما را در دست داشته باشد . »\r\nمغيث الدين گفت : « پسر من مسيحى مىشود و با او ازدواج مىكند . »\r\nاين پيشنهاد را پذيرفتند .\r\nاز اين رو ، مغيث الدين به پسر خود دستور داد كه به آئين مسيح درآيد .\r\nاو نيز مسيحى شد و با آن ملكه زناشوئى كرد و پيش او رفت و نزد گرجىها ماندگار شد . و بر شهرهاى گرجستان حاكم گرديد و در نصرانيت خود پايدار ماند .\r\nپناه مىبريم به خداوند از پستى و فرومايگى ! و از او مىخواهيم كه پايان كار ما را نيك سازد . . .\r\n\r\n","description":"","footnote":"","page_name":" 25 ","page_number":31},
  {"content":"\r\n\r\nبعد ، اين ملكهء گرجى به عشق يكى از مملوكان خود گرفتار شد . شوهرش كارهاى زشت او را مىشنيد و از زبونى و ناتوانى جرئت حرف زدن را نداشت .\r\nروزى وارد اطاق او شد و او را ديد كه با مملوك خود همبستر گرديده است .\r\nبه خشم آمد و پيش رفت تا همسر خود را ازين كار بازدارد .\r\nولى زنش به او گفت : « بايد به اين وضع راضى باشى ، و گرنه خود بهتر مىدانى كه عاقبت كار چه خواهد شد . »\r\nگفت : « من به اين كار رضايت نمىدهم . »\r\nملكه هم او را به شهر ديگرى فرستاد و در آن جا باز داشت كرد و كسى را بر وى گماشت كه نگذارد از جاى خود حركت كند .\r\nآنگاه كسى را به شهر الن‌ها فرستاد و دو مرد را احضار كرد كه وصف زيبائى آنها را شنيده بود .\r\nبا يكى از آنها ازدواج كرد .\r\nاين مرد با آن ملكه اندك مدتى به سر برد . بعد ملكه از او جدا شد و مرد ديگرى را از شهر گنجه فرا خواند .\r\nچون اين مرد مسلمان بود ملكه از او خواست كه به دين مسيح درآيد تا با وى زناشوئى كند .\r\nولى آن مرد بدين كار تن در نداد و ملكه سرانجام بر آن شد كه به مسلمانى وى رضايت دهد و به عقد وى درآيد .\r\nدر اين هنگام گروهى از سرداران وى كه ، ايوانى ، سپهسالار گرجى ، نيز جزء آنان بود ، با ملكه به مخالفت برخاستند و به دو گفتند :\r\n« تو با كارى كه مىكنى ، ما را ميان فرمانروايان رسوا كردى ، و حالا هم مىخواهى با يك مسلمان ازدواج كنى ، و اين\r\n\r\n","description":"","footnote":"","page_name":" 26 ","page_number":32},
  {"content":"\r\n\r\nكارى است كه ما هرگز زير بارش نخواهيم رفت . »\r\nاين مسئله ميان ايشان هنوز حل نشده و آن مرد گنجوى هم نزدشان است و گرايش به مذهب مسيح را نمىپذيرد . آن ملكه نيز او را دوست دارد . »\r\nدو سال بعد ، پس از شرح لشكر كشى سلطان جلال الدين خوارزمشاه به گرجستان چنين مىخوانيم :\r\n. . . سرانجام گرجىها شكست خوردند و جلال الدين فرمان داد تا از هر راه كه ممكن است خونشان را بريزند و هيچيك از ايشان را زنده نگذارند .\r\nآنچه بر ما محقق گرديده اين است كه بيست هزار گرجى درين جنگ كشته شدند . اگر چه مىگفتند : شمارهء كشته‌شدگان بيش از اين بوده است . . . بدين گونه شكست گرجىها قطعى گرديد .\r\nدر پايان با عبارتى تعصب آميز شكست گرجىها را چنين توجيه مىكند :\r\n« گرجستان پادشاه نداشت و ملكه‌اى داشت . چه راست گفت پيغمبر خدا صلى اللّه عليه و سلم آنجا كه فرمود : « قومى كه كار خود را به دست زنى بسپارد رستگار نخواهد شد . »\r\n\r\nچاشنى طنز\r\nابن اثير در بسيارى از موارد براى اين كه مطالب خود را مزه‌اى بدهد يا مزهء آن را بيش‌تر كند چاشنى طنز را بدان مىافزايد .\r\nچنان كه ضمن رويدادهاى سال 602 دربارهء زناشوئى ابو بكر بن پهلوان مىنويسد :\r\nدر اين سال ، ابو بكر بن پهلوان ، صاحب آذربايجان و\r\n\r\n","description":"","footnote":"","page_name":" 27 ","page_number":33},
  {"content":"\r\n\r\nاران ، با دختر فرمانرواى گرجستان زناشوئى كرد .\r\nسبب اين ازدواج آن بود كه گرجىها چون مىديدند ابو بكر بن پهلوان سخت گرفتار شراب و قمار و هوسرانىهاى ديگر است و نمىتواند به كارهاى سرزمين خود برسد و شهرها را حفظ كند ، پى در پى به شهرهاى او حمله مىبردند .\r\nابو بكر هم كه تاخت و تازهاى ايشان را مىديد و آن كارهاى زيان بخش برايش غيرت و غرورى باقى نگذاشته بود كه اعتيادات خود را كنار بگذارد و نمىتوانست از آن شهرها با شمشير خود دفاع كند بر آن شد كه با اير خود دفاع نمايد .\r\nاز اين رو ، دختر فرمانرواى گرجستان را به عقد درآورد و در نتيجهء اين وصلت ، گرجىها از حمله و قتل و غارت در شهرهاى او دست برداشتند .\r\nنتيجهء اين كار ابو بكر بن پهلوان آن شد كه مىگفتند :\r\n« شمشير خود را غلاف كرد و اير خود را بركشيد ! » گاهى در اين تاريخ به خبرهائى مىرسيم كه به يك لطيفه بيشتر شباهت دارد تا يك رويداد تاريخى . مانند اين خبر كه از وقايع سال 621 است :\r\nدر اين سال خزانه دار بغداد در ماه ذى القعده به بعقوبا رفت و در آن جا دست به بيداد و ستم گشود .\r\nبه او گفتند كه يكى از اهالى به دو دشنام داده است .\r\nاو را به نزد خود فراخواند و سرزنش كرد و پرسيد « براى چه به من دشنام مىدهى ؟ » پاسخ داد : « شما به ابو بكر و عمر ناسزا مىگوئيد براى اين كه فدك را گرفتند در صورتى كه فدك براى حضرت فاطمه عليها السلام بيش از ده نخل نداشت . آن وقت هزار نخل از من مىگيريد و انتظار\r\n\r\n","description":"","footnote":"","page_name":" 28 ","page_number":34},
  {"content":"\r\n\r\nداريد كه هيچ حرفى نزنم ؟ » خزانه‌دار كه اين پاسخ شنيد ، از او درگذشت .\r\n\r\nحيله‌ها و تدابير جنگى\r\nهر جا كه براى دست‌يابى به پيروزى ، يا گردآورى سپاه ، يا دلگرم و برانگيختن سپاهيان به جنگ ، حيله‌ها و تدابير خاصى به كار رفته ، ابن اثير آنها را نيز به گونه‌اى روشن و شيرين شرح داده است كه در اين جا چند مثال از آنها به عنوان نمونه ذكر مىشود .\r\nمىدانيم كه اتابك عماد الدين زنگى سرسلسلهء اتابكان موصل و جزيره و شام است كه پيش از صلاح الدين ايوبى در جنگهاى صليبى شركت جست و با فرنگيان نبرد كرد . و چون سرانجام به دست گروهى از غلامان خود كشته شد ، به « اتابك شهيد » معروف گرديد .\r\nشرح پيكارهاى عماد الدين زنگى و تدابير زيركانهء او نيز خواندنى است . در سال 521 هنگامى كه عازم تصرف نصيبين شده بود ، ابن اثير مىنويسد :\r\nشهر نصيبين نيز از طرف حسام الدين تمرتاش ، صاحب ماردين ، اداره مىشد .\r\nهمين كه عماد الدين زنگى به شهر نزديك شد ، حسام الدين تمرتاش به فكر چاره‌جوئى افتاد و نزد پسر عم خود ، ركن الدوله داود بن سقمان ، رفت . . . و براى جنگ با اتابك زنگى از او كمك خواست .\r\nاو نيز شخصا به وى وعدهء مساعدت داد و براى اين كار به گرد آورى لشكريان خود پرداخت .\r\n\r\n","description":"","footnote":"","page_name":" 29 ","page_number":35},
  {"content":"\r\n\r\nامير حسام الدين به ماردين برگشت و از آن جا نامه‌هائى به وسيلهء كبوتران نامه‌بر به لشكريانى كه شهر نصيبين را نگهدارى مىكردند ، فرستاد .\r\nدر اين نامه‌ها نوشته بود كه او و پسر عمش قريبا با سپاهى انبوه بدانجا خواهند آمد تا عماد الدين را از نصيبين دور كنند .\r\nبه آنها دستور داده بود كه پنج روز در نگهدارى شهر پايدارى نمايند تا نيروى كمكى برسد .\r\nتصادفا اتابك عماد الدين در خيمهء خود نشسته بود كه ديد كبوترى در جلوى خيمهء روبروئى افتاد .\r\nدستور داد تا كبوتر را بگيرند . آن را گرفتند و به حضور او آوردند .\r\nنامه را از پاى كبوتر گشود و خواند و از آنچه در آن نوشته بود ، آگاهى يافت .\r\nفكرى به خاطرش رسيد و دستور داد به جاى آن نامه ، نامهء ديگرى بنويسند بدين مضمون :\r\n« من پيش پسر عم خود ، ركن الدوله ، رفتم . و او وعده داد كه مرا درين جنگ يارى كند و قشونى گرد آورد و براى كمك به ما بفرستد . او بيش از بيست روز تأخير نخواهد كرد . بنابر اين در حفظ شهر بايد بيست روز مقاومت به خرج بدهيد تا اين سپاهيان برسند . »\r\nاين نامه را به پاى كبوتر بستند و او را به سوى شهر فرستادند . كبوتر پرواز كرد و داخل نصيبين شد .\r\nكسانى كه در شهر مىزيستند وقتى كبوتر را گرفتند ، نامه‌اى كه به دستشان افتاد خواندند و دانستند كه نخواهند توانست مدت بيست روز در برابر سپاهيان اتابك عماد الدين زنگى پايدارى كنند .\r\n\r\n","description":"","footnote":"","page_name":" 30 ","page_number":36},
  {"content":"\r\n\r\nبنابر اين پيك و پيامى به حضور او فرستادند و با او مصالحه كردند و شهر را تسليم او نمودند .\r\nبدين ترتيب كوششى كه تمرتاش و ركن الدوله در اجراى نقشهء خود به كار برده بودند ، باطل . گرديد .\r\nاين هم يكى از شگفتىهائى بود كه شنيده شد .\r\nاز رويدادهاى سال 532 جنگ اتابك عماد الدين زنگى با روميان ( يعنى اهالى روم شرقى ) است . ابن اثير دربارهء كمكى كه عماد الدين از سلطان مسعود سلجوقى خواست مىنويسد :\r\nاتابك زنگى ، كمال الدين ابو الفضل . محمد شهرزورى را به خدمت سلطان مسعود گسيل داشت و ازو استمداد كرد و قشون خواست .\r\nكمال الدين به بغداد رفت و خود را به سلطان مسعود - كه در بغداد اقامت داشت - رساند .\r\nجريان امر را به خدمت سلطان مسعود معروض داشت و او را از عاقبت سهل انگارى درين قضيه برحذر داشت . و به او حالى كرد كه ميان او و روميان ديگر چيزى نمانده ، جز اين كه حلب را به تصرف درآورند و از طريق رود فرات به سوى بغداد سرازير شوند .\r\nاما سخنان او نتيجه‌اى نداد و سلطان مسعود را تحريك نكرد .\r\nلذا يكى از ياران خود را گماشت كه روز جمعه با گروهى از رنود عجم به مسجد جامع قصر برود . و به او دستور داد كه وقتى واعظ بالاى منبر رفت ، فرياد بزند : « وا اسلاماه ! وا دين محمداه » و اطرافيان او نيز همينطور نعره و فرياد سر دهند . همچنين ، لباس\r\n\r\n","description":"","footnote":"","page_name":" 31 ","page_number":37},
  {"content":"\r\n\r\nخود را پاره كند و عمامهء خود را از سر بردارد و به زمين زند .\r\nآنگاه شورش كنان به اتفاق ساير مردم از مسجد به سوى اقامتگاه سلطان مسعود روانه گردد .\r\nشخص ديگرى را نيز به مسجد جامع سلطانى فرستاد كه نظير همان كارها را انجام دهد .\r\nبنابر اين روز جمعه ، وقتى واعظ بر فراز منبر رفت ، آن مرد برخاست و بر سر خود كوفت و عمامهء خود را انداخت و لباس خود را چاك زد .\r\nكسانى هم كه با وى بودند همين كار را كردند و از هر طرف نعره و فرياد برآوردند .\r\nمردم به هيجان آمدند و به گريه افتادند و نماز جماعت را ترك گفتند و همراه شيخ به سوى اقامتگاه سلطان مسعود رفتند .\r\nدر مسجد جامع سلطانى هم عين همين شورش و هيجان به راه افتاد و مردم از آن جا نيز به قصر سلطان مسعود رهسپار شدند .\r\nچيزى نگذشت كه از همه سو اقامتگاه سطان را احاطه كردند و اشك ريختند و از او پناه خواستند .\r\nسلطان مسعود كه چنين ديد بيمناك شد و كمال الدين ابو الفضل شهرزورى را احضار فرمود .\r\nكمال الدين ابو الفضل بعدا جريان ملاقات خود را با سلطان مسعود بدين گونه شرح داد :\r\nپيش از آن كه به حضور سلطان برسم ، مىترسيدم از اين كه مبادا در آن جا صدمه‌اى ببينم .\r\nوقتى بر او وارد شدم گفت : اين چه فتنه‌اى است كه برپا كرده‌اى ؟\r\nجواب دادم : من كارى نكردم . من در خانه بودم . و اين\r\n\r\n","description":"","footnote":"","page_name":" 32 ","page_number":38},
  {"content":"\r\n\r\nخود مردم هستند كه به خاطر دين اسلام بر سر غيرت آمده و از عاقبت اين سهل انگارى مىترسند .\r\nگفت : برو پيش مردم و آنان را پراكنده كن و فردا پيش ما بيا و از سپاهيان من هر قدر كه مىخواهى انتخاب كن .\r\nمن مردم را از اطراف قصر سلطان پراكنده ساختم و از فرمانى كه سلطان راجع به تجهيز قشون داده بود ، آگاهشان ساختم .\r\nروز بعد ، همچنان كه سلطان مسعود فرموده بود ، در ديوان حاضر شدم . و سپاه انبوهى براى همراهى با من آماده گرديد . »\r\nدر سال 539 اتابك عماد الدين براى تحريك سرداران خود به جنگ با فرنگيان و تسخير شهر « رها » ، تدبيرى به كار برد كه ابن اثير چنين شرح داده است :\r\nاتابك دستور داد ميان افراد قشون جار بزنند كه خود را براى حركت آماده كنند . و فردا هيچ كس نبايد از شهر رها عقب مانده باشد .\r\nتمام سرداران در اطراف وى جمع شدند .\r\nآنگاه گفت : « طعام بياوريد . »\r\nوقتى غذا حاضر شد ، گفت : « در خوردن اين غذا هيچ كس نبايد با من همسفره شود مگر كسى كه فردا با من دم دروازهء شهر رها در جنگ و ستيز برابرى كند . »\r\nچون همه از پيشروى و دليرى او در جنگ آگاهى داشتند و مىدانستند كه كسى نمىتواند با او در ميدان نبرد برابرى كند ، هيچ كس پيش نرفت جز يك سردار ، و يك جوان كه شناخته نمىشد .\r\nآن سردار از اين جوان پرسيد : « تو در اين جا چه\r\n\r\n","description":"","footnote":"","page_name":" 33 ","page_number":39},
  {"content":"\r\n\r\nمىكنى ؟ » اما اتابك زنگى گفت : « بگذار بماند . به خدا من در چهرهء او مىبينم كه در جنگ از من عقب نخواهد ماند . »\r\nآنگاه با سپاهيان خود حركت كرد و به شهر رها رسيد .\r\nاو نخستين كسى بود كه به فرنگيان حمله كرد و همان نوجوان با او درين حمله همراهى مىنمود .\r\nيكى از شهسواران فرنگى به اتابك زنگى حمله برد و مىخواست او را از ميان بردارد . ولى همين سپاهى سر راه بر او گرفت و با يك ضربهء نيزه او را به قتل رساند .\r\nبدين ترتيب اتابك جان به سلامت برد و بيست و هشت روز جنگ را ادامه داد تا شهر رها را از فرنگيان گرفت .\r\nگروهى از مردم ديندار و پرهيزگار براى من ( يعنى ابن اثير ) حكايت كرده‌اند كه مردى نيكو كار اتابك شهيد را در خواب ديد و از او پرسيد : خداوند با تو چه كرد ؟\r\nگفت : « به خاطر فتح شهر رها از گناهان من درگذشت . »\r\nضمن وقايع سال 551 ، وقتى سلطان محمد - پسر سلطان محمود سلجوقى - بغداد را محاصره كرد و با خليفهء عباسى ، المقتفى لامر اللّه به جنگ پرداخت ، ابن اثير مىنويسد :\r\nبه فرمان خليفه جار زدند كه : هر كس درين جنگ ضمن دفاع از شهر زخمى بردارد ، پنج دينار به وى داده خواهد شد .\r\nاز آن پس هر كس كه زخمى برمىداشت ، به خدمت وزير مىرفت و پنج دينار مىگرفت .\r\n\r\n","description":"","footnote":"","page_name":" 34 ","page_number":40},
  {"content":"\r\n\r\nتصادفا يكى از توده مردم زخمى شد ، ولى زخم او بزرگ نبود .\r\nوقتى پيش وزير رفت كه پنج دينار بگيرد وزير به او گفت : اين زخم چيزى نيست .\r\nاو هم دوباره به جنگ رفت و ضربتى خورد كه شكمش پاره شد . آنگاه تكهء پيهى از آن بيرون آورد و پيش وزير برد و گفت : اى سرور من ، حالا آيا اين زخم را قبول داريد ؟\r\nوزير به خنده افتاد و دو برابر به او پاداش داد و كسى را گماشت كه معالجه‌اش كند تا شفا يابد .\r\nراجع به « تاراج نهاوند » كه از رويدادهاى سال 568 است .\r\nابن اثير مىنويسد :\r\nامير شمله برادرزادهء خود ، ابن سنكا ، را به تصرف نهاوند فرستاد .\r\nابن سنكا نهاوند را محاصره كرد و به پيكار پرداخت . مردم شهر دليرانه با او جنگيدند و در لعن كردن و ناسزا گفتن به دو گستاخى بسيار نشان دادند .\r\nابن سنكا همين كه دريافت ياراى نبرد با ايشان را ندارد ، به سوى شوشتر برگشت كه نزديك نهاوند است .\r\nمردم نهاوند براى محمد پهلوان بن ايلدگز - فرمانرواى آذربايجان - پيام فرستادند و از او يارى خواستند .\r\nولى اين كمك دير به آنان رسيد .\r\nوقتى نهاونديان مطمئن شدند كه قريبا از سوى پهلوان به\r\n\r\n","description":"","footnote":"","page_name":" 35 ","page_number":41},
  {"content":"\r\n\r\nايشان كمك خواهد شد ، ابن سنكا از شوشتر ، تنها با پانصد سوار زبده ، بيرون آمد و شب و روز آنى از رفتن باز نايستاد تا چهل فرسنگ راه را طى كرد و به نهاوند رسيد .\r\nدر آنجا شيپور نواخت و چنين وانمود كرد كه از ياران و كسان محمد پهلوان است و از سوى او براى كمك به مردم نهاوند آمده است .\r\nبدين نيرنگ مردم نهاوند فريب خوردند و دروازه‌هاى شهر را بر روى او گشودند .\r\nابن سنكا وارد نهاوند شد و شهر را غارت كرد و آتش زد .\r\nبينى والى شهر را نيز بريد و او را آزاد ساخت .\r\n\r\nدرس‌هاى دلاورى و جانبازى\r\nابن اثير راجع به پايدارى جنگ آوران در برخى از نبردها تفصيلاتى قائل شده و نمونه‌هاى جالبى از استقامت و دليرى و جانبازى و ننگ فرار به دست داده است . مانند جنگ شهاب الدين ، برادر سلطان غياث الدين غورى ، در هندوستان به سال 583 ، كه يك رويداد راستين تاريخى و در عين حال همچون يك داستان شيرين رزمى ، جذاب و خواندنى است :\r\nدر پايان اين سال شهاب الدين غورى به سوى شهرهاى هندوستان رهسپار گرديد .\r\nاو آهنگ شهرهاى اجمير كرده بود و در راه از احوال ولايت سوالك آگاهى يافت .\r\nفرمانرواى مردم سوالك كوله نام داشت و مردى دلاور و بيباك به شمار مىرفت .\r\n\r\n","description":"","footnote":"","page_name":" 36 ","page_number":42},
  {"content":"\r\n\r\nمسلمانان همين كه وارد قلمرو فرمانروائى او شدند شهرك « تبرنده » را گرفتند كه دژى بلند و آباد بود .\r\nوقتى فرمانرواى ايشان - يعنى كوله - از آن تركتازى آگاهى يافت ، لشكريان خويش را گرد آورد و به سر وقت مسلمانان شتافت .\r\nدو لشكر با هم روبرو شدند و به پيكار پرداختند . كار جنگ بالا گرفت و به نهايت شدت رسيد .\r\nهنديان چهارده فيل به ميدان جنگ آورده بودند . وقتى جنگ سخت شد ، جناح راست و همچنين جناح چپ لشكر مسلمانان شكست يافت و از هم پاشيد .\r\nدر اين هنگام يكى از خواص شهاب الدين به او گفت :\r\n« جناح راست و جناح چپ لشكر ما درهم شكسته است . خود را نجات بده تا مسلمانان ديگر هم با تو از ميدان بروند و به هلاكت نرسند . »\r\nشهاب الدين بىآنكه اعتنائى به سخن او كند . نيزه‌اى برگرفت و بر هندوان حمله برد تا به فيلان رسيد و با نيزه زخمى به شانهء يكى از فيل‌ها زد .\r\nوقتى شهاب الدين به فيلان رسيد ، يكى از هندوان نيز حربه‌اى به سوى او پرتاب كرد .\r\nاين حربه بر ساعد او خورد و از يك سوى ساعد فرو رفت و از سوى ديگر بيرون آمد .\r\nشهاب الدين بر اثر اين ضربه كارى از اسب سرنگون شد و بر زمين افتاد .\r\nكسان او هجوم آورند كه نجاتش بدهند . و براى رهائى او سخت جنگيدند .\r\n\r\n","description":"","footnote":"","page_name":" 37 ","page_number":43},
  {"content":"\r\n\r\nهندوان هم شدت علاقه را داشتند كه او را به چنگ آورند .\r\nاز اين رو ، بر سر او جنگى درگرفت چنان سخت كه همانندش شنيده نشده بود .\r\nسرانجام ياران شهاب الدين او را گرفتند و بر اسبش سوار كردند و با او گريزان از ميدان جنگ برگشتند . هندوان نيز ايشان را دنبال نكردند .\r\nهمين كه به اندازهء يك فرسنگ از ميدان جنگ دور شدند ، شهاب الدين در نتيجهء خونريزى بسيار ، بيهوش شد و ديگر نمىتوانست اسب بتازد .\r\nاز اين رو ، كسانش او را در تخت روان دستى نهادند و تا بيست و چهار فرسنگ بر روى دوش بردند .\r\nشهاب الدين وقتى به لاهور رسيد ، آن عده از سرداران غورى را كه از جنگ گريخته و پايدارى نكرده بودند ، گرفت و در پيشاپيش يكايك آنان كاه و جو ريخت و گفت :\r\n« شما جزء چار پايان هستيد نه جزء سرداران . »\r\nو هنگامى كه مىخواست رهسپار غزنه شود به برخى از ايشان دستور داد كه پياده به غزنه بروند .\r\nآنان نيز تا غزنه راه را پياده طى كردند .\r\nشهاب الدين وقتى به غزنه رسيد در آن جا ماند تا كسانى كه با او به جنگ رفته بودند بياسايند .\r\nاقامت او در غزنه تا سال 588 به درازا كشيد . او در سراسر اين مدت نسبت به آن دسته از سرداران و سپاهيان غورى كه در جنگ هندوستان گريخته و آن خوارى و زبونى را بر خود هموار كرده بودند ، در درون خود كينه‌اى سخت احساس مىكرد .\r\nدر سال 588 از غزنه بيرون شد و لشكريان خود را بسيج\r\n\r\n","description":"","footnote":"","page_name":" 38 ","page_number":44},
  {"content":"\r\n\r\nكرد و با آنان به جست و جوى دشمن هندى خود كه وى را شكست داده بود ، روانه گرديد .\r\nهنگامى كه به پيشاور رسيد ، شيخى از غوريان كه وى را در آن راه رهبرى مىكرد به خدمتش آمد و به او گفت : « ما نزديك دشمن رسيده‌ايم و هنوز هيچ كس نمىداند به كجا مىرويم و با چه كسى سر جنگ داريم . جواب سلام هيچيك از اميران را هم نمىدهيم . اين گونه رفتار روا نيست . »\r\nسلطان شهاب الدين گفت : « اين را بدان كه من از وقتى كه اين كافر شكستم داده ، با همسر خود همخوابه نشده‌ام و جامهء سپيد خود را عوض نكرده‌ام تا امروز كه به سر وقت دشمن مىروم و اعتماد هم به خداى بزرگ است نه به غوريان و كسان ديگر .\r\nاگر خداوند سبحان مرا و دين خود را يارى داد ، از بزرگى و بخشش اوست . اما اگر شكست خورديم مرا ميان فراريان نخواهيد يافت اگر چه زير سم اسبان نابود شوم . »\r\nشيخ گفت : « به زودى خواهى ديد غوريانى كه پسر عموهاى تو هستند چه خواهند كرد . جا دارد كه با آنان حرف بزنى و سلامشان را جواب دهى . »\r\nشهاب الدين نيز چنين كرد و با اميران خود به صحبت پرداخت .\r\nآنان در برابر او از آنچه گذشته بود اظهار تأسف و پشيمانى كردند و گفتند : « به زودى خواهى ديد كه ما در ميدان كارزار چه خواهيم كرد . »\r\nشهاب الدين روانه شد تا به جايگاه نخستين پيكار رسيد و از آن جا گذشت و تا چهار روز به راه خود ادامه داد و پيش رفت و چند موضع از شهرهاى دشمن را گرفت .\r\n\r\n","description":"","footnote":"","page_name":" 39 ","page_number":45},
  {"content":"\r\n\r\nوقتى ملك هندى خبر پيشتازى او را شنيد ، آماده شد و لشكريان خود را گرد آورد و به جست و جوى مسلمانان شتافت .\r\nهنگامى كه ميان دو لشكر ، تنها يك منزل فاصله مانده بود ، شهاب الدين به عقب برگشت و كافر هندى نيز سر در پى او نهاد و تا چهار منزل او را دنبال كرد .\r\nبعد براى شهاب الدين پيام فرستاد و گفت : « با من پيمان ببند كه دم دروازه غزنه با من جنگ خواهى كرد كه من تا آن جا به دنبالت بيايم ، و گر نه ما گرانبارتر از آنيم كه در پى تو بشتابيم .\r\nمردى مانند تو نبايد مثل دزدان داخل شهرها شود و گريزان از آن خارج گردد . اين كار پادشاهان نيست . »\r\nشهاب الدين پاسخ داد : « من توانائى جنگ با تو را ندارم . »\r\nو همچنان در حال بازگشت به راه خود ادامه داد تا جائى كه ميان او و شهرهاى اسلامى تنها سه روز راه بود . و آن كافر هندى نيز همچنان تعقيبش مىكرد تا در نزديك « مرنده » به او رسيد .\r\nدر اين هنگام شهاب الدين از لشكر خود هفتاد هزار تن را آماده ساخت و به آنان گفت : « مىخواهم امشب دور بزنيد تا حدى كه از پشت لشكر دشمن سر درآوريد و هنگام نماز بامداد شما از آن سو بتازيد و من از اين سو . »\r\nآنان نيز چنين كردند تا سپيده دميد .\r\nيكى از عادات هندوان اين بود كه تا خورشيد نمىتابيد از بسترهاى خود دور نمىشدند .\r\nاز اين رو ، بامداد كه لشكر مسلمانان از هر سو بر ايشان تاخت و كوس‌ها را نواخت ، پادشاه هند ملتفت نشد و گفت : « چه كسى با من اين گستاخى را كرده و اين سر و صداها را به راه انداخته ؟ »\r\n\r\n","description":"","footnote":"","page_name":" 40 ","page_number":46},
  {"content":"\r\n\r\nبسيارى از هندوان كشته شدند و نشانه‌هاى پيروزى مسلمانان آشكار گرديد .\r\nپادشاه هندوان كه چنين ديد ، اسبى كه پيش از آن داشت فرا خواند و سوار شد تا بگريزد .\r\nبزرگان اصحاب او گفتند : « تو سوگند ياد كرده‌اى كه ما را تنها نگذارى و نگريزى . »\r\nاين را كه شنيد از اسب فرود آمد و سوار بر فيل خود شد و بر جاى خويش ماند ، در حالى كه جنگ به سختى ادامه داشت و ياران او كشتهء بسيار داده بودند .\r\nسرانجام مسلمانان به پادشاه هند رسيدند و او را گرفتند و اسير كردند .\r\nبا گرفتارى پادشاه هند شمارهء كشته‌شدگان و اسيران در ميان هندوان رو به فزونى نهاد و جز اندكى از آنان رهائى نيافت وقتى آن هندى را پيش شهاب الدين آوردند حاضر نشد كه در برابر او به خاك افتد . از اين رو يكى از پرده داران شهاب الدين ريش او را گرفت و چنان به سوى زمين كشاند كه پيشانى او به زمين خورد .\r\nآنگاه او را در برابر شهاب الدين نشاند .\r\nشهاب الدين از او پرسيد : « اگر تو مرا گرفتار مىساختى ، چگونه با من رفتار مىكردى ؟ » آن كافر پاسخ داد : « من رشته‌اى از طلا ساخته بودم كه با آن تو را دربند كنم . »\r\nشهاب الدين گفت : « ولى ما براى تو ارزشى قائل نيستيم كه دربندت كنيم . »\r\n\r\n","description":"","footnote":"","page_name":" 41 ","page_number":47},
  {"content":"\r\n\r\nمسلمانان از هنديان اموال بسيار و كالاهاى گران به غنيمت بردند كه از آن جمله چهارده زنجير فيل بود ، يكى همان فيلى كه شهاب الدين آن را در پيكار نخستين زخمى كرده بود .\r\nپادشاه هند به شهاب الدين گفت : « اگر تو خواستار شهرهاى من هستى ، پس درين شهرها كسى نمانده كه آنها را نگاه دارد . و اگر دارائى مرا مىخواهى ، من آنقدر ثروت دارم كه همهء شتران تو آنها را بار كنند و ببرند . »\r\nشهاب الدين اعتنائى نكرد و پس از اين پيروزى با پادشاه هند به راه افتاد و اجمير و تمام شهرهايى را كه نزديكش بود گرفت .\r\nآنگاه به غزنه بازگشت و پادشاه هند را نيز كشت .\r\n\r\nنمونه‌هائى از عواقب سوء سياست\r\nهمچنان كه در جنگ ، گاهى زيركى و حسن تدبير از هر حربه‌اى مؤثرتر مىافتد و باعث پيروزى مىشود ، بىسياستى نيز گاهى زمينهء شكست را فراهم مىسازد چنان كه سلطان محمد خوارزمشاه در نتيجهء بىتدبيرى و سوء سياست در رفتار با مغولان زيان‌هائى به بار آورد كه همه خوانده و شنيده‌ايم .\r\nتاريخ ابن اثير درين باره نيز درس‌هاى ارزنده‌اى مىدهد مانند دو نمونه‌اى كه از بىسياستى سلطان سنجر و خليفه عباسى - الراشد باللّه - درين جا نقل مىشود :\r\nبه گفتهء ابن اثير ، ضمن شرح رويدادهاى سال 536 ، محمود بن محمد خان از دست تركان قارغلى پيش سلطان سنجر شكايت كرد و سنجر نيز عازم سركوبى آنان گرديد .\r\nتركان قارغلى هم به « كوخان » چينى ، و ساير كافرانى\r\n\r\n","description":"","footnote":"","page_name":" 42 ","page_number":48},
  {"content":"\r\n\r\nكه با وى به سر مىبردند ، پناهنده شدند .\r\nسلطان سنجر در سمرقند اقامت گزيد .\r\nكوخان چينى نامه‌اى به او نگاشت و از تركان قارغلى شفاعت كرد .\r\nولى سلطان سنجر شفاعت او را نپذيرفت و به او نامه‌اى نوشت و او را به قبول مذهب اسلام فرا خواند و تهديدش كرد و از عدم پذيرش اين پيشنهاد ترساند .\r\nاو كثرت سپاهيان خود را به چشم وى كشيد و دلاورى آنان را وصف كرد . و در شرح جنگاورى آنان به انواع سلاح ، مبالغه نمود تا جائى كه گفت : « آنها با سرنيزهء خود موى را به دو نيم مىكنند . »\r\nوزير سلطان سنجر ، طاهر بن فخر الملك بن نظام الملك ، چنين نامه‌اى را نپسنديد و ارسال آن را مقرون به مصلحت ندانست . ولى سلطان سنجر به حرف او گوش نداد و نامه را فرستاد .\r\nوقتى اين نامه را در حضور كوخان چينى خواندند ، دستور داد تا ريش قاصدى را كه حامل نامه بود بكنند .\r\nآنگاه سوزنى به او داد و به وى تكليف كرد كه با آن سوزن يكى از موهاى ريش خود را به دو نيم كند .\r\nبديهى است كه او از عهدهء اين كار بر نيامد .\r\nكوخان به او گفت : « پس وقتى كه تو با يك سوزن نتوانى موئى را بشكافى و به دو نيمه كنى ، چگونه كس ديگرى خواهد توانست با نيزه موئى را قطع كند و دو نيمه سازد ؟ » كوخان با كسان خود كه افراد ترك و چينى و ختائى بودند ، مجهز شدند و به جنگ سلطان سنجر شتافتند .\r\nدر محلى كه قطوان خوانده مىشد ، دو لشكر با هم روبرو\r\n\r\n","description":"","footnote":"","page_name":" 43 ","page_number":49},
  {"content":"\r\n\r\nگرديدند كه مانند دو درياى بزرگ بودند .\r\nكوخان لشكريان خود را گردشى داد تا به دره‌اى رسيد كه « درغم » خوانده مىشد و آنان را در آن جا مستقر ساخت .\r\nتركان قارغلى كه از دست سلطان سنجر گريخته بودند درين ميدان از سخت‌ترين جنگجويان محسوب مىشدند .\r\nاين جنگ به شكست مسلمانان منجر گرديد و از آنان بقدرى كشته شدند كه از شدت كثرت به شمارش در نمىآمدند . در دره « در غم » ده هزار كشته و زخمى وجود داشت .\r\nرويداد جالب ديگر ، واقعه‌اى است كه در نتيجهء سوء سياست خليفهء عباسى - الراشد باللّه - و ناسازگارى او با سلطان مسعود سلجوقى پيش آمد .\r\nدر سال 530 خليفه عباسى دستور داد تا خطبهء سلطنت را كه به نام سلطان مسعود مىخواندند قطع كنند و به نام ملك داود ، پسر سلطان محمود سلجوقى ، بخوانند .\r\nاين دستور براى او گران تمام شد و باعث خلع او از خلافت گرديد . ابن اثير مىنويسد :\r\n. . . سلطان مسعود به سوى بغداد روانه شد و در آن جا استقرار يافت و كسان خود را از آزار رساندن به مردم و دست درازى به اموال آنان منع كرد .\r\nرسيدن به او بغداد در نيمهء ماه ذى القعده بود .\r\nمردمى كه از حملهء او و لشكريانش سخت هراسان شده بودند ، پس از آن كه دانستند كسى مزاحم جان و مال آنان نخواهد\r\n\r\n","description":"","footnote":"","page_name":" 44 ","page_number":50},
  {"content":"\r\n\r\nگرديد ، آرام يافتند و آسوده خاطر شدند .\r\nبه فرمان سلطان مسعود ، قاضيان و فقيهان و گواهان بغداد را در مجلسى گرد آوردند .\r\nدر اين مجلس ، سلطان مسعود سوگند نامه‌اى را كه الراشد باللّه به خط خود نوشته و براى مسعود قسم ياد كرده بود ، به آنان نشان داد .\r\nالراشد باللّه درين نامه نوشته بود : « هر گاه من بر ضد سلطان مسعود قشون كشى كردم ، يا بر او حمله بردم ، يا با شمشير به يكى از ياران وى رو به رو شدم ، هر آينه خود را از امر خلافت مخلوع مىدانم .\r\nحاضران مجلس وقتى اين نامه را ديدند به خروج الراشد باللّه از خلافت فتوى دادند . . . تمام رؤسا و صاحبمنصبان بغداد نيز ، بجز عده‌اى قليل ، درين بدگوئىها با آنان همزبان شدند زيرا از الراشد باللّه مىترسيدند چون بعضى از آنان را باز داشت كرده و اموال بعضى ديگر را نيز گرفته بود . بدين جهت در مذمت او متفق و همداستان بودند .\r\nبنابر اين سلطان مسعود به خلع الراشد باللّه از خلافت و گماشتن كسى كه براى اين مقام شايسته باشد اقدام كرد .\r\nالراشد باللّه مخلوع گرديد و خطبهء خلافت نيز كه به نام وى مىخواندند در ماه ذى القعده در بغداد و ساير شهرها قطع شد .\r\nبعد ، سلطان مسعود با جمعى از بزرگان بغداد كه از آن جمله شرف الدين على بن طراد ، وزير ، و كمال الدين بن بقشلامى ، خزانه‌دار ، بودند ، به مشورت پرداخت و از آنان نظر خواهى كرد كه چه كسى براى استقرار بر مسند خلافت شايستگى دارد .\r\n\r\n","description":"","footnote":"","page_name":" 45 ","page_number":51},
  {"content":"\r\n\r\nوزير گفت : « يكى از عموهاى الراشد ، كه مرد درستكارى است . »\r\nپرسيد : « اين كيست ؟ » جواب داد : « كسى است كه من نمىتوانم اسمش را علنا ببرم براى اينكه مىترسم او را بكشند . »\r\nسلطان مسعود آنگاه به ايشان گفت كه صورت مجلسى در بارهء خلع الراشد باللّه تهيه كنند .\r\nآنان نيز صورت مجلسى تهيه كردند و در آن ، آنچه از گرفتن اموال مردم و كارهاى ديگرى كه در پيشوائى مذموم است مرتكب شده بود ، همه را ذكر كردند .\r\nبعد چنين نوشتند :\r\n« دربارهء كسى كه اين صفات را دارد ، علما چه مىگويند ؟\r\nآيا او براى امامت و پيشوائى شايسته است يا نه ؟ » علما نيز فتوى دادند : « كسى كه چنين صفاتى داشته باشد ، شايستهء پيشوائى نيست . »\r\nپس از فراغت از اين كار ، قاضى ابو طاهر بن كرخى را احضار كردند و نزد او گواهى دادند .\r\nقاضى ابو طاهر نيز به فسق و بدكارى الراشد ، و وجوب خلع او از خلافت مسلمين حكم داد . بعد ، قاضيان ديگر ، حكم دادند .\r\nپس از آن ، شرف الدين على بن طراد در خدمت سلطان مسعود از ابو عبد اللّه حسين ، كه او را محمد بن المستظهر باللّه مىگفتند ، نام برد و در خداپرستى و خردمندى و پاكدامنى و نرمخوئى وى شرحى بيان داشت .\r\nسلطان مسعود با وزير ، شرف الدين زينبى ، و خزانه‌دار ، كمال الدين ، و ديگران در دار الخلافه حضور يافت و فرمان داد تا\r\n\r\n","description":"","footnote":"","page_name":" 46 ","page_number":52},
  {"content":"\r\n\r\nبه خانه‌اى كه ابو عبد اللّه بن المستظهر در آن سكونت داشت بروند و او را به نزد وى بياورند .\r\nاو حاضر شد و در جايگاهى مخصوص نشست .\r\nسلطان مسعود و وزير ، شرف الدين ، بر او وارد شدند و او را سوگند دادند . وزير ، اصولى را ميان آن دو ، يعنى سلطان مسعود و عبد اللّه بن المستظهر ، تقرير كرد .\r\nآنگاه سلطان مسعود از نزد او بيرون رفت .\r\nبعد ، اميران و صاحبمنصبان و قاضيان و فقيهان در پيش او حضور يافتند .\r\nهمه در آن روز ، كه روز هيجدهم ذى الحجه بود ، با او براى خلافت بيعت كردند .\r\nخليفهء جديد به لقب « المقتفى لامر اللّه » ملقب گرديد .\r\nمىگفتند علت انتخاب اين لقب آن بود كه شش روز پيش از رسيدن به خلافت ، پيغمبر اكرم صلى اللّه عليه و سلم را در خواب ديد كه به او فرمود : « اين امر ، يعنى امر خلافت ، بر تو مقرر خواهد شد . وقتى كه خليفهء مسلمانان شدى ، بر من اقتفا كن . »\r\nلذا « المقتفى لامر اللّه » خوانده شد .\r\nاما الراشد نه تنها مسند خلافت بلكه جان خود را نيز از دست داد . چون ابن اثير ضمن وقايع سال 532 راجع به الراشد كه در ماه رمضان آن سال در اصفهان به سر مىبرد ، مىنويسد :\r\n« در بيست و پنجم ماه رمضان مىخواست براى خواب نيمروز به بستر برود كه عده‌اى از خراسانيانى كه در خدمتش بودند ، بر او حمله بردند و او را كشتند .\r\nاو بيمار بود و از بيمارى رنج مىبرد ، بدين ترتيب از آن رنج رهائى يافت .\r\n\r\n","description":"","footnote":"","page_name":" 47 ","page_number":53},
  {"content":"\r\n\r\n\r\nعبرت آموزى\r\nيكى از ويژگيهاى ابن اثير اين است كه اغلب ، پس از بيان انقراض سلسله‌اى يا بر افتادن دولتى ، اين قدرت‌هاى زوال‌پذير را با قدرت لا يزال خداوند مقايسه مىكند و توانائى پروردگار را مىستايد و ما را به انديشه كردن از ورق گردانى ليل و نهار و عبرت گرفتن از گردش روزگار واميدارد .\r\nدرين تاريخ ، نخستين رويداد سال 567 شرح « خطبه خواندن به نام عباسيان در مصر و انقراض دولت علويان » است :\r\nدر اين سال ، در دومين جمعه از ماه محرم ، خطبه‌اى كه به نام خليفهء مصر خوانده مىشد قطع گرديد . . .\r\nعلت خطبه خواندن به نام عباسيان در مصر اين بود كه صلاح الدين يوسف بن ايوب ( صلاح الدين ايوبى ) وقتى پايگاه قدرت خود را در آن سرزمين استوار ساخت و مخالفان خود را از ميان برده كار خليفهء مصر - العاضد لدين اللّه - سست گرديد تا جائى كه در قصر او فقط صلاح الدين و نايب او قراقوش . . . حكم مىراندند .\r\nهمه در كارها به صلاح الدين ( يا نايب او ) رجوع مىكردند ( و خليفهء مصر ديگر هيچگونه نفوذ و قدرتى نداشت . )\r\nبدين جهت اتابك نور الدين محمود بن زنگى ( كه در آن زمان ولىنعمت و سرور صلاح الدين شمرده مىشد ) نامه‌اى به صلاح الدين ايوبى نگاشت و به او دستور داد تا خطبه‌اى كه به نام العاضد لدين اللّه مىخواند ، قطع كند و در عوض به نام خليفهء عباسى - المستضيء بامر اللّه - بخواند .\r\nصلاح الدين از اجراى اين دستور خوددارى كرد و عذرش\r\n\r\n","description":"","footnote":"","page_name":" 48 ","page_number":54},
  {"content":"\r\n\r\nاين بود كه مىترسيد مصريان ، به علت تمايلى كه به علويان دارند ، شورش كنند . . .\r\nوقتى به بهانهء احتمال شورش علويان از اجراى دستور نور الدين عذر آورد ، نور الدين عذرش را نپذيرفت و در قطع خطبه اصرار ورزيد و چنان او را ملزم ساخت كه ديگر مجال مخالفت برايش باقى نگذاشت . چون در حقيقت صلاح الدين نايب نور الدين بود و جز اجراى دستور او چاره‌اى نداشت .\r\nدر اين هنگام العاضد تصادفا به بيمارى سختى دچار گرديد .\r\nبنابر اين وقتى صلاح الدين بر آن شد كه خطبه خواندن به نام خليفهء مصر را قطع كند با اميران خود به كنكاش پرداخت .\r\nبرخى از آنان فكر مصريان را نمىكردند و از اين بابت بيمى نداشتند لذا به او توصيه نمودند كه اين كار را انجام دهد .\r\nبرخى ديگر از شورش مصريان مىترسيدند . در عين حال نيز مىدانستند كه از انجام امر نور الدين گزيرى نيست .\r\nدر همان اوقات مردى اعجمى ( يعنى غير عرب ) وارد مصر شده بود كه من هم او را در موصل ديدم .\r\nاين مرد كه معروف به « امير العالم » بود ، وقتى به خوددارى و ترديد آنان پى برد و دانست كه هيچكس جرئت نمىكند در مصر خطبه به نام عباسيان بخواند ، گفت : « من خطبه خواندن به نام عباسيان را آغاز مىكنم . »\r\nلذا در نخستين جمعهء ماه محرم ، پيش از واعظ بالاى منبر رفت و در حق المستضيء بامر اللّه دعا كرد ، و هيچ كس از اين كار بدش نيامد .\r\nبنابر اين ، همين كه جمعهء دوم فرا رسيد ، صلاح الدين واعظان را فرمود كه در مصر و قاهره خطبه خواندن به نام العاضد را موقوف\r\n\r\n","description":"","footnote":"","page_name":" 49 ","page_number":55},
  {"content":"\r\n\r\nكنند و در عوض به نام المستضيء خطبه بخوانند .\r\nآنان هم اين كار را كردند و حتى دو بز هم به يك ديگر شاخ نزدند . ( يعنى : آب از آب تكان نخورد . )\r\nصلاح الدين به ساير شهرهاى مصر نيز كتبا همين دستور را داد و آن را عملى كرد .\r\nرفته رفته بيمارى العاضد ، خليفهء مصر ، شدت يافته بود .\r\nبدين جهت از خويشان و ياران او هيچكس خبر قطع خطبه را به دو نداد . همه مىگفتند : اگر خليفه شفا پيدا كرد ، خودبخود از اين موضوع آگاه خواهد شد . و اگر مردنى باشد ، سزاوار نيست كه او را پيش از مرگش با اين خبر اندوهگين كنيم .\r\nقضا را خليفهء مصر در روز عاشورا دار جهان را بدرود گفت در حالى كه از قطع خطبه خبردار نشده بود .\r\nپس از مرگ او صلاح الدين به سوگوارى نشست . همچنين بر قصر خلافت و آنچه در قصر بود ، دست يافت چون بهاء الدين قراقوش ، نايب صلاح الدين ، پيش از مرگ العاضد ترتيب حفظ آن اموال را داده بود . لذا وقتى كه خليفه از دنيا رفت ، تمام دارائى كاخ را تحويل صلاح الدين داد .\r\nاين اشياء از غايت بسيارى ، به شمارش در نمىآمد . در ميان آنها چيزهاى گرانبها و غريبى يافت مىشد كه دنيا همانندش را نديده بود .\r\nگوهرهائى كه پيش هيچ كس جز ساكنان آن كاخ وجود نداشت از آن جمله كوه ياقوت بود كه وزن آن به هفده درهم يا هفده مثقال مىرسيد . من ( يعنى ابن اثير كه معاصر صلاح الدين بود ) درين باره شك ندارم چون آن را ديدم و وزن كردم .\r\n\r\n","description":"","footnote":"","page_name":" 50 ","page_number":56},
  {"content":"\r\n\r\nهمچنين مرواريدى كه نظيرش يافت نمىشد . و زمردى كه چهار انگشت طول داشت و در يك گردنبند بزرگ قرار گرفته بود .\r\nدر اين قصر از كتابهاى گرانبهاى بىنظير آنقدر بود كه به شمارش در نمىآمد . صلاح الدين تمام آنها را فروخت .\r\nافراد خانوادهء العاضد را نيز به محلى از قصر منتقل ساخت و كسى را مأمور نگهدارى ايشان كرد .\r\nهر چه غلام و كنيز در كاخ بود همه را بيرون ريخت . بعضى را فروخت و بعضى را آزاد كرد و بعضى را نيز به ديگران بخشيد .\r\nبدين گونه آن كاخ چنان خالى شد كه گوئى روز قبل هرگز ثروتى در آن نبوده است .\r\nدر اين جاست كه ابن اثير به ستايش پروردگار مىپردازد و مىگويد :\r\n« سپاس خداوندى را كه زندهء جاويدان است و فرمانروائى او پايان‌پذير نيست . روزگار او را ديگرگون نمىسازد و يارى او كاهش نمىيابد . »\r\nالعاضد لدين اللّه هنگامى كه بيماريش سخت شد ، كسى را به نزد صلاح الدين فرستاد و او را به بالين خود فرا خواند .\r\nصلاح الدين گمان برد كه شايد شدت يافتن بيمارى او دروغ است و امكان دارد كه بدين بهانه در آن جا دامى براى وى نهاده باشد . بدين جهت از رفتن به پيش خليفه خوددارى كرد .\r\nوقتى خليفه درگذشت ، به راستى گفتار وى پى برد و از تخلفى كه كرده بود پشيمان شد .\r\nصلاح الدين از جوانمردى و نرمخوئى و نيكخواهى و رام طبعى و فروتنى خليفه ، تعريف بسيار مىكرد . »\r\n\r\n","description":"","footnote":"","page_name":" 51 ","page_number":57},
  {"content":"\r\n\r\nبعد پس از توضيحى دربارهء شجرهء نسب العاضد راجع به مدت فرمانروائى خلفاى مصر مىنويسد :\r\n« تمام مدت فرمانروائى ايشان نيز ، از ذى الحجهء سال 299 هجرى قمرى كه مهدى در شهر سجلماسه ظهور كرد تا وقتى كه العاضد ، آخرين فرد ايشان ، درگذشت ، تقريبا دويست و هفتاد و دو سال و يك ماه مىشود . . . »\r\nبعد به بىاعتبارى و بيوفائى دنيا اشاره مىكند و مىنويسد :\r\nاين روش دنياست كه چيزى به كسى نداده جز اينكه پس گرفته و كامى را شيرين نكرده جز اينكه بعد تلخ ساخته و هيچ صافى نداشته كه سرانجام آن را تيره ننموده است .\r\nصفاى آن از كدورت خالى نيست و كدورت آن از صفا خالى است .\r\nاز خداوند بزرگ مىخواهم كه دلهاى ما را به سوى خود بكشاند و ما را به كناره گيرى از دنيا وادارد و دلبستهء آخرت سازد .\r\nاوست كه شنوندهء دعا و نزديك به اجابت است .\r\nوقتى مژدهء زوال دولت فاطميان و خطبه خواندن به نام عباسيان در مصر به بغداد رسيد ، تا چند روز طبل بشارت نواختند و شهر را آذين بستند و شادمانى و سرورى نشان دادند كه حد و حساب نداشت .\r\n\r\nاخلاق و رفتار فرمانروايان\r\nابن اثير معمولا پس از درگذشت شاهان و خلفا و ساير فرمانروايان ، و گاهى هم در زمان زندگانى ايشان ، راجع به دادگسترى و ديندارى و نيكوكاريهاى ديگر ، يا بدكارى و بدخوئى\r\n\r\n","description":"","footnote":"","page_name":" 52 ","page_number":58},
  {"content":"\r\n\r\nو ظلم و جورشان شمه‌اى بيان مىكند و حكاياتى شيرين يا نكاتى جالب را در تأييد گفته‌هاى خود شاهد مىآورد .\r\nضمن بيان وقايع سال 500 مىنويسد :\r\nدر اين سال ، امير المسلمين ، يوسف بن تاشفين ، فرمانرواى غرب ( يعنى قسمت جنوب غربى اسپانيا به ويژه پرتغال ) و اندلس ، درگذشت . او مردى نيك نهاد و نيكو كار و دادگر بود . به دينداران و دانشمندان متمايل بود و ايشان را گرامى ميداشت . . و در شهرهاى خود حكومت مىداد . به عفو و چشم پوشى از گناهان بزرگان علاقمند بود .\r\nروزى سه نفر به درگاه او روى آوردند . يكى از آنان هزار دينار مىخواست تا با آن به تجارت پردازد . دومى منصبى تمنا داشت تا در دستگاه او به خدمتگزارى مشغول شود . سومى يكى از زنان او را آرزو مىكرد كه اهل نفزاوه بود و از زيباترين زنان او شمرده مىشد .\r\nوقتى اين خبر به يوسف بن تاشفين رسيد ، به احضار آنان فرمان داد . اولى را كه خواستار مال بود ، هزار دينار بخشيد . دومى را كه كار مىخواست ، به كار گماشت . و به سومى كه آرزومند وصال همسر وى بود ، گفت : « اى نادان ، چه چيز ترا بر آن داشت تا آرزوئى را در سر بپرورانى كه بدان نمىرسى ؟ » و او را پيش همسر خود فرستاد .\r\nآن زن او را سه روز در خيمه‌اى رها كرد . پس از سه روز احضارش كرد و پرسيد : « در اين مدت چه خوردى ؟ » گفت : « غذاى من در تمام اين سه روز يك جور بود . » گفت : « پس بدان كه همهء زن‌ها هم يك جور هستند و يك مزه مىدهند . » آنگاه امر كرد كه پول و مال و پوشاك كافى در اختيارش بگذارند و روانه‌اش كنند .\r\n\r\n","description":"","footnote":"","page_name":" 53 ","page_number":59},
  {"content":"\r\n\r\nضمن وقايع سال 511 پس از بيان درگذشت سلطان محمد سلجوقى مىنويسد .\r\nسلطان محمد پادشاهى دادگستر و نيك رفتار و دلير بود .\r\nاز جملهء وقايعى كه دليل عدالت خواهى اوست يكى اين است كه زمانى از بعضى بازرگانان عده‌اى برده خريد و پرداخت بهاى اين بردگان را به عامل خوزستان حواله كرد .\r\nاو قسمتى از پول را داد و از پرداخت بقيه طفره رفت .\r\nبازرگانان نيز براى مطالبهء پول خود به محكمهء عدالت شكايت كردند و مأموران قاضى را با خود به دربار سلطان محمد بردند .\r\nسلطان كه آنان را ديد به حاجب خود گفت : « ببين اينها چه مىخواهند . »\r\nحاجب جريان امر را از آنان پرسيد . گفتند : « دشمنى داريم كه از دستش شكايت كرده‌ايم و بايد با ما بيايد و در دادگاه حاضر شود . »\r\nپرسيد : « اين شخص كيست ؟ » جواب دادند : « پادشاه است . » و سرگذشت خود را شرح دادند .\r\nحاجب بازگشت و ماجرى را به عرض سلطان رسانيد .\r\nسلطان اين امر به خاطرش گران آمد و روى درهم كشيد .\r\nفرمان داد كه عامل را احضار كنند .\r\nهمين كه عامل به حضور او رسيد دستور داد طلب بازرگانان را بپردازد و پاداش گزافى به آنان بدهد .\r\nبعد هم عامل را تنبيه كرد تا ديگران از سرنوشت او عبرت\r\n\r\n","description":"","footnote":"","page_name":" 54 ","page_number":60},
  {"content":"\r\n\r\nگيرند و نظائر چنان جرم‌هائى را مرتكب نشوند .\r\nپس از اين واقعه ، سلطان محمد هميشه مىگفت : « شديدا پشيمان شدم از اين كه خود در مجلس محاكمه حضور پيدا نكردم .\r\nكاش حاضر مىشدم تا ديگران نيز از من پيروى كنند و هيچ كس از حضور در دادگاه و اداى حق مردم خوددارى نكند . »\r\nنظير اين واقعه را به اتابك نور الدين محمود زنگى - از سلسلهء اتابكان شام و موصل - نسبت مىدهد كه :\r\n« مردى او را به محاكمه خواند و او با وى به محكمه رفت و براى قاضى كمال الدين شهرزورى پيام فرستاد كه : من براى محاكمه آمده‌ام . با من هم همانطور رفتار كن كه با همهء منازعان رفتار مىكنى . »\r\nدربارهء عدالت خواهى سلطان مسعود ، ضمن وقايع سال 538 اين پيشامد را نقل كرده است :\r\nدر اين سال كار دزدان و ولگردان در بغداد بالا گرفت و تعدادشان افزايش يافت چون خاطرشان جمع بود كه تحت تعقيب قرار نمىگيرند زيرا پسر وزير ، و ابن قاورت ، برادرزادهء سلطان مسعود ، پشتيبان آنها بودند و از اموالى كه دزدان و ولگردان مىچاپيدند ، سهم مىگرفتند .\r\nدر آن زمان نيابت شحنگى بغداد را مملوكى بر عهده داشت كه نام او امير ايلدگز بود .\r\nاو مردى تند و سختگير و بيباك به شمار مىرفت . اعمال دزدان ، او را بر آن داشت كه به خدمت سلطان مسعود برسد .\r\n\r\n","description":"","footnote":"","page_name":" 55 ","page_number":61},
  {"content":"\r\n\r\nسلطان به او گفت : « در نتيجهء سوء سياست و كوتاهى شما در ادارهء امور شهر مردم به جان آمده‌اند . »\r\nاو هم جواب داد : « اى پادشاه جهان ، وقتى نگهدار دزدان و ولگردان پسر وزير تو ، و برادر زن تو باشند ، من به چه قدرتى با تبهكاران در افتم ؟ » و حقيقت اوضاع را براى سلطان شرح داد .\r\nسلطان مسعود به او گفت : « همين الآن برو و به اين دو نفر در هر جا كه هستند ، حمله كن و آنها را بگير و به دار بزن . اگر اين كار را نكنى خودت را به دار خواهم زد . »\r\nامير ايلدگز نيز مهر سلطان را گرفت و خارج شد . به سر وقت پسر وزير رفت و او را نيافت . ولى كسانى را كه در خانه‌اش بودند دستگير كرد .\r\nبعد به ابن قاورت حمله برد و او را گرفت و به دار آويخت .\r\nصبح كه مردم از جريان آگاه شدند ، پسر وزير گريخت .\r\nموضوع قلع و قمع دزدان در ميان مردم شايع گرديد و ابن قاورت را نيز به دار آويخته ديدند . بدين جهت اكثر دزدان و ولگردان فرار كردند .\r\nايلدگز آن عده را كه نتوانسته بودند بگريزند دستگير كرد و مردم را از شرشان آسوده ساخت .\r\nسلطان مسعود به سال 547 درگذشت . ابن اثير مىنويسد :\r\nدر اين سال ، در اول ماه رجب ، سلطان مسعود پسر محمد بن ملكشاه سلجوقى در همدان دار فانى را وداع گفت .\r\n\r\n","description":"","footnote":"","page_name":" 56 ","page_number":62},
  {"content":"\r\n\r\nو چند سطر بعد به ذكر حكايت ذيل مىپردازد .\r\nسلطان مسعود ، كه خداوند بيامرزدش ، خوش اخلاق بود و با مردم به گشاده روئى و مزاح بسيار سلوك مىكرد .\r\nاز شوخ طبعى او اين كه اتابك عماد الدين زنگى ، فرمانرواى موصل ، قاضى كمال الدين محمد شهرزورى را به خدمتش به رسالت فرستاد .\r\nقاضى كمال الدين ، يك روز را تا مغرب در خيمهء وزير سلطان مسعود گذراند . نزديك مغرب به خيمهء خود بازگشت .\r\nدر راه بود كه صداى اذان مغرب به گوشش رسيد . لذا مرد فقيهى را در خيمه‌اى ديد و بر او وارد شد و نماز مغرب را با او خواند . .\r\nبعد كمال الدين از او پرسيد كه اهل كجاست . گفت من قاضى فلان شهر هستم .\r\nكمال الدين گفت : « قاضيان سه تن هستند . دو نفرشان به جهنم مىروند كه يكى منم و يكى تو . اما آن قاضى كه به بهشت مىرود كسى است كه درهاى اين ستمگران را نمىشناسد و آنان را نمىبيند . »\r\nفرداى آن روز سلطان مسعود كسى را فرستاد و كمال الدين را احضار كرد .\r\nوقتى كمال الدين به حضور رسيد و چشم سلطان مسعود بر او افتاد ، خنديد و گفت : « قاضيان سه نفرند ؟ » كمال الدين جواب داد : « بله ، اى سرور من . »\r\nسلطان مسعود گفت : « به خدا راست گفتى ، چه خوشبخت است كسى كه نه او ما را مىبيند و نه ما او را »\r\n\r\n","description":"","footnote":"","page_name":" 57 ","page_number":63},
  {"content":"\r\n\r\nدر جلد بيست و يكم اين تاريخ ، صفحه 102 ، تحت عنوان « ساختن شادياخ در نيشابور » حكايت ذيل آمده كه مردم نوازى عبد اللّه بن طاهر سر سلسلهء طاهريان ، را مىرساند :\r\nشادياخ را عبد اللّه بن طاهر بن حسين ، هنگامى كه از طرف مأمون ، خليفهء عباسى ، در خراسان حكومت مىكرد ، ساخته بود .\r\nعلت ساختن آن اين بود كه روزى زن زيبائى را ديد كه افسار اسبى را به دست دارد و مىخواهد آن را آب دهد .\r\nازو راجع به شوهرش پرسش كرد و زن در پاسخ او احوال شوهر خود را بيان داشت .\r\nعبد اللّه بن طاهر شوهر وى را احضار كرد و گفت :\r\n« نگهدارى اسبان براى مردان برازنده‌تر است . چرا تو در خانه‌ات نشسته‌اى و زنت را با اسب بيرون مىفرستى ؟ » مرد به گريه افتاد و جواب داد : « ظلم و ستم تو اين وضع را براى ما پيش آورده است . »\r\nپرسيد : « چطور ؟ » جواب داد : « براى اين كه تو سربازان خود را با ما در خانه‌هاى ما جا مىدهى . آن وقت اگر من و زنم از خانه بيرون برويم در خانه هيچ كس نمىماند و سرباز آنچه را كه در خانه داريم ، برمىدارد . اگر زنم را در خانه بگذارم و خودم براى آب دادن اسب از خانه بيرون بيايم ، خاطرم آسوده نخواهد بود و اطمينان ندارم كه سرباز به زنم دست درازى نخواهد كرد . بالاخره بهتر آن ديدم كه خودم در خانه بمانم و همسرم را براى آب دادن اسب بيرون بفرستم . »\r\nعبد اللّه بن طاهر اين معنى به خاطرش گران آمد و در همان\r\n\r\n","description":"","footnote":"","page_name":" 58 ","page_number":64},
  {"content":"\r\n\r\nوقت از شهر خارج شد و در خيمه فرود آمد . و فرمان داد كه لشكريان او از خانه‌هاى مردم بيرون بروند .\r\nآنگاه شادياخ را به عنوان خانه‌اى براى خود و لشكريان خود ساخت . و او و كسانش در آن سكونت گزيدند .\r\nعمارت شادياخ بعد ويران گرديد .\r\nوقتى روزگار سلطنت سلطان الب ارسلان سلجوقى فرا رسيد ، اين داستان را در خدمتش ذكر كردند . و او فرمان داد كه ساختمان را تجديد كنند .\r\nاز رويدادهاى سال 569 درگذشت اتابك نور الدين محمود بن زنگى است كه ابن اثير پس از اشاره به اين موضوع مىنويسد :\r\nاز رفتار و صفات پسنديدهء نور الدين ، پرهيزگارى و خداپرستى و دانش وى بود .\r\nاز آنچه در دسترس داشت نمىخورد و نمىپوشيد و بهره برنمىگرفت جز از ملكى كه آن را شخصا با سهم خود از غنائم جنگى ، يا از اموالى كه به رفاه مسلمانان اختصاص داشت ، خريدارى كرده بود . وقتى زن او از تنگدستى خود در پيش او شكايت كرد ، سه دكان كه در شهر حمص داشت و متعلق به خودش بود ، به او داد . اين سه دكان نزديك به سالى بيست دينار درآمد داشت . و چون زنش اين درآمد را به چيزى نشمرد و اندك گرفت ، به او گفت : « من جز اين چيزى ندارم . و همهء آنچه در دست من است ، مال مسلمانان است . من گنجينه دار مسلمانان هستم و در امانت آنها خيانت نمىكنم . و به خاطر تو هم خود را در جهنم نمىاندازم . »\r\n\r\n","description":"","footnote":"","page_name":" 59 ","page_number":65},
  {"content":"\r\n\r\nو در حدود سى سطر بعد ، مىنويسد :\r\nاما دلاورى او تا آخرين پايه بود . در جنگ دو كمان و دو تيردان همراه مىبرد تا بدانها با دشمن بستيزد .\r\nقطب نشاوى فقيه به او گفت : « تو را به خدا قسم كه جان خود و مسلمانان و اسلام را به خطر نينداز . چون اگر در ميدان جنگ ضربتى بخورى و از پا درآئى ، هيچ مسلمانى باقى نخواهد مانند مگر اينكه از دم شمشير خواهد گذشت .\r\nنور الدين محمود ، وقتى اين سخن را شنيد ، در پاسخ گفت :\r\n« محمود كيست كه دربارهء او چنين حرفى زده شود ؟ پيش از من چه كسى اسلام و شهرهاى مسلمانان را حفظ كرد ؟ اين خدا بود .\r\nخدائى كه جز او خداى ديگرى نيست . »\r\nضمن وقايع سال 577 مىنويسد :\r\nدرين سال ، در ماه رجب ، ملك صالح اسماعيل بن نور الدين محمود ، فرمانرواى حلب ، در آن شهر درگذشت .\r\nعمر او نزديك به نوزده سال بود .\r\nهمين كه بيمارى او سخت شد ، پزشكان براى درمان وى توصيه كردند كه شراب بنوشد .\r\nگفت : « من تا درين باره نظر فقيهان را نپرسم ، به چنين كارى تن در نمىدهم . »\r\nآنگاه نظر فقيهان را خواست .\r\nفقيهى كه از مدرسان حنفى بود ، نوشيدن شراب را در چنان حالى مجاز دانست .\r\n\r\n","description":"","footnote":"","page_name":" 60 ","page_number":66},
  {"content":"\r\n\r\nملك صالح از او پرسيد : « آيا اگر خداى بزرگ فرا رسيدن مرگ مرا مقدر كرده باشد ، به نظر تو نوشيدن شراب مرگ را به تأخير خواهد انداخت ؟ » فقيه پاسخ داد : « نه . »\r\nگفت : « پس به خدا سوگند من نبايد پروردگار پاك و منزه را در حالى ملاقات كنم كه لب به آنچه حرام كرده آلوده باشم . »\r\nدر شرح وقايع سال 602 پس از ذكر كشته شدن سلطان شهاب الدين غورى ، راجع به شمه‌اى از اخلاق و رفتار او مىنويسد :\r\nعلما در دربار او حضور مىيافتند و در مسائل فقهى و غيره سخن مىگفتند . امام فخر الدين رازى نيز در سراى او وعظ مىكرد . روزى حاضر شد و به موعظه پرداخت و در پايان سخن خود گفت : « اى پادشاه ، نه پادشاهى تو باقى مىماند و نه ريا كارى فخر رازى . و بازگشت همهء ما به سوى خداست . »\r\nشهاب الدين كه اين سخن شنيد ، چنان گريست كه از بسيارى گريهء او دل حاضران بر او سوخت .\r\nراجع به امير الجيوش افضل وزير خليفه مصر ، كه به سال 515 كشته شد ، مىنويسد :\r\nاو از مبارزه با اهل سنت كه در معتقدات خود پافشارى مىنمودند ، امتناع مىورزيد و ديگران را هم از مبارزه با آنان منع\r\n\r\n","description":"","footnote":"","page_name":" 61 ","page_number":67},
  {"content":"\r\n\r\nمىكرد . به مردم اجازه مىداد كه آزادانه معتقدات خود را بيان كنند و عقايد مخالف را بشنوند و به بحث پردازند .\r\nروى اين اصول تعداد بيگانگان در شهرهاى مصر افزايش يافته بود .\r\nاو مردى نيكرفتار و دادگر بود . و حكايت كرده‌اند كه وقتى به قتل رسيد ، بساط عدل و انصاف برچيده شد و بيدادگرى آشكار گشت .\r\nگروهى از ستمديدگان به درگاه خليفه پناه بردند و دادخواهى كردند . از جملهء حرف‌هائى كه زدند اين بود كه امير الجيوش ، افضل ، را لعنت كردند .\r\nخليفه سبب لعن را پرسيد .\r\nگفتند : « از اين جهت لعنتش مىكنيم كه مردى دادگر و نيك خو بود و ما به خاطر عدالت و نيكرفتارى او شهرها و زادگاه‌هاى خود را رها كرديم و به شهر او آمديم . حالا كه او از دنيا رفته بايد اين همه ظلم ببينيم . در حقيقت سبب ستم‌هائى كه به ما مىرسد ، اوست . »\r\nپس از شرح فوت المستنجد باللّه ، خليفه عباسى ، مىنويسد :\r\nالمستنجد باللّه در رفتار با مردم از بهترين خلفا شمرده مىشد . دادگر بود و مهربانى و ملايمت زياد داشت .\r\nبسيارى از باج‌ها را برانداخت و در عراق از آنها نشانه‌اى بر جاى نگذاشت .\r\nدربارهء كسانى كه اهل چپاول و تبهكارى بودند و براى مردم پاپوش مىدوختند ، سختگيرى بسيار مىكرد و از گناه آنان\r\n\r\n","description":"","footnote":"","page_name":" 62 ","page_number":68},
  {"content":"\r\n\r\nدر نمىگذشت .\r\nشنيدم او كسى را كه به مردم بهتان مىبست و بدنامشان مىكرد ، دستگير ساخت و به زندان انداخت .\r\nوقتى مدت زندان او به طول انجاميد ، يكى از يارانش كه جزء خاصان خليفه بود ، پاى شفاعت در پيش گذاشت و حاضر شد كه براى آزادى وى ده هزار دينار بپردازد .\r\nالمستنجد باللّه نپذيرفت و گفت : « من ده هزار دينار به تو مىدهم كه يك نفر ديگر مثل او را پيشم بياورى تا شرش را از سر مردم باز كنم . »\r\nهمچنانكه پس از درگذشت نيكان به شرح صفات پسنديدهء آنان مىپردازد و از نيكىهاى آنان ياد مىكند ، بدرفتارىهاى بدان را نيز بىطرفانه شرح مىدهد .\r\nمثلا پس از درگذشت سيف الاسلام به سال 593 مىنويسد :\r\nدر ماه شوال اين سال سيف الاسلام طغتكين بن ايوب ، در زبيد ، درگذشت . او برادر صلاح الدين ايوبى و فرمانرواى يمن بود .\r\nمردى بد رفتار بود و به مردم سخت مىگرفت . كالاهاى بازرگانان را براى خود مىخريد و به هر بها كه دلش مىخواست مىفروخت .\r\nسيم و زر بىشمار گرد آورد تا جائى كه از بس طلا زياد داشت ، آن را مىگداخت و مانند آسياب مىسائيد و ذخيره مىكرد !\r\n\r\n","description":"","footnote":"","page_name":" 63 ","page_number":69},
  {"content":"\r\n\r\n\r\nتوطئه‌ها و دام‌ها\r\nچنان كه تاريخ گواهى مىدهد بسيارى از فرمانروايان جانشان يك يا چند بار به خطر افتاده و در معرض توطئه‌هائى واقع گرديده‌اند كه گاهى به نتيجه رسيده و به هلاكشان منجر شده و گاهى هم به نتيجه نرسيده و مشت توطئه كنندگان را باز كرده و آنان را به كيفر رسانده است . در برخى ازين توطئه‌ها نيز پاى زن در كار است .\r\nابن اثير اين گونه توطئه‌ها را نيز در اغلب موارد چنان به تفصيل شرح مىدهد كه خواننده را براستى مجذوب و محفوظ مىكند .\r\nراجع به كشته شدن شمس الملوك - كه سومين فرد از سلسلهء اتابكان دمشق به شمار مىرفت - ضمن وقايع سال 529 مىنويسد :\r\nدرين سال ، در چهاردهم ربيع الاخر ، شمس الملوك اسماعيل بن تاج الملوك بورى طغتكين ، فرمانرواى دمشق كشته شد .\r\nعلت كشته شدن او اين بود كه به بد رفتارى و بيدادگرى مىپرداخت . اموال گماشتگان و كارگزاران خود را مصادره مىكرد و براى اينكه اموالشان را بگيرد در شكنجه دادن و آزردن آنان مبالغه مىنمود .\r\nشهر را از ذخائر و اموال خالى كرد و تمام آنها را به شهر صرخد منتقل نمود .\r\nبعد به عماد الدين زنگى نامه‌اى نوشت و پيشنهاد كرد كه دمشق را تسليم وى كند و او را برانگيخت كه به شتاب خود را به دمشق برساند و آن جا را به تصرف درآورد . در آخرين نامهء خود نوشت :\r\n« اگر تو در آمدن به دمشق سستى و اهمال روا دارى ، من اين سرزمين را تسليم فرنگيان خواهم كرد . »\r\n\r\n","description":"","footnote":"","page_name":" 64 ","page_number":70},
  {"content":"\r\n\r\nاتابك عماد الدين زنگى نيز بر اثر دريافت اين پيام ، آمادهء حركت شد و به سوى دمشق روانه گرديد .\r\nوقتى اين خبر به دمشق رسيد و موضوع نامه‌نگارى شمس الملوك به اتابك زنگى فاش شد ، ياران پدر و جد شمس الملوك ازين حركت برآشفتند و آزرده خاطر شدند . و اين خبر را به مادر شمس الملوك رساندند .\r\nمادر او نيز از شنيدن اين خبر ناراحت شد . . . و در انتظار فرصت نشست تا هر وقت كه پسرش از غلامان خود جدا شد و تنها ماند ، سزايش را بدهد .\r\nهمين كه چنين فرصتى به دست آورد ، به غلامان خود امر كرد كه شمس الملوك را بكشند .\r\nآنان نيز او را به قتل رساندند .\r\nبعد دربارهء قتل او به روايت ديگرى مىپردازد كه چنين است :\r\nمىگفتند سبب كشته شدن او اين بود كه پدرش - تاج الملوك - حاجبى داشت به نام يوسف بن فيروز .\r\nيوسف در دورهء فرمانروائى تاج الملوك و همچنين در دورهء پسرش ، شمس الملوك ، قدرت و نفوذ بسيار داشت .\r\nاو متهم بود به اين كه با مادر شمس الملوك ، پنهانى رابطه و سرو سرى دارد .\r\nوقتى اين خبر به گوش شمس الملوك رسيد تصميم گرفت كه يوسف را به قتل رساند .\r\nيوسف بن فيروز قبلا از خطرى كه در راهش بود آگاهى يافت و گريخت .\r\nاو به قلعهء تدمر رفت و در آن جا تحصن اختيار كرد . بعد\r\n\r\n","description":"","footnote":"","page_name":" 65 ","page_number":71},
  {"content":"\r\n\r\nمراتب فرمانبردارى خود را به شمس الملوك اعلام نمود .\r\nشمس الملوك از يوسف بن فيروز درگذشت و بر آن شد كه مادر خود را بكشد . مادرش نيز كه از اين تصميم آگاهى داشت و بر جان خود بيمناك بود پيشدستى كرد و او را كشت .\r\nديگر از توطئه‌هائى كه در تاريخ « كامل » با تفصيل جالبى نقل شده ، توطئهء كشتن سنجر شاه بن غازى است كه به سال 605 صورت گرفت .\r\nابن اثير مىنويسد : درين سال سنجر شاه بن غازى بن مودود كشته شد . او دارندهء جزيرهء ابن عمر و پسر عموى نور الدين ، فرمانرواى موصل ، بود .\r\nاو را پسرش كشت كه غازى نام داشت .\r\nغازى براى كشتن پدر خود راه شگفت انگيزى را پيمود كه نشانهء نيرنگبازى و هوشيارى اوست .\r\nسبب پدر كشى او هم اين بود كه سنجر با همهء مردم ، از تودهء مردم گرفته تا سپاهيان و سرداران و خانواده و فرزندان خويش بد رفتارى مىكرد .\r\nكار بدرفتارى او دربارهء فرزندانش به جائى رسيد كه دو پسر خود ، محمود و مودود ، را به قلعهء فرح ، در شهر زوزان ، فرستاد .\r\nاين پسر خود ، غازى ، را نيز به خانه‌اى در آن شهر سكونت داد و كسى را بر او گماشت تا نگذارد كه از خانه بيرون رود .\r\nاين خانه هم در كنار بستان يكى از رعايا بود و از اين بستان مارها و كژدم‌ها و گزندگان ديگر وارد خانهء وى مىشدند .\r\n\r\n","description":"","footnote":"","page_name":" 66 ","page_number":72},
  {"content":"\r\n\r\nيك روز او مارى را گرفت و در دستمالى بست و آن را پيش پدر خود فرستاد تا شايد پدرش از زندگى دشوار او آگاه شود و به حالش رحمت آورد .\r\nولى پدرش به او اعتنائى نكرد .\r\nبنابر اين غازى نيرنگى به كار برد و از خانه‌اى كه در آن مىزيست بيرون جست و در گوشه‌اى پنهان شد .\r\nآنگاه خادم خود را بر آن داشت كه به لباس او درآيد و امر را بر پدرش مشتبه سازد .\r\nآن مرد از جزيرهء ابن عمر بيرون رفت و رهسپار موصل گرديد ، و چنين وانمود كرد كه غازى بن سنجر است .\r\nنور الدين ، فرمانرواى موصل ، همين كه شنيد غازى به موصل نزديك شده برايش پول و آذوقه و جامه و اسب فرستاد و دستور داد كه از آن جا برگردد . و گفت :\r\nپدرت حتى گناهانى را به گردن ما مىاندازد كه مرتكب نشده‌ايم و از ذكر نام ما هم بدش مىآيد .\r\nبنابر اين ، اگر تو پيش ما بمانى ، اين موضوع را دستاويز خواهد ساخت كه پىدرپى از ما خرده گيرى و بد گوئى كند . و ما در درد سرى مىافتيم كه پسرش هم گرفتار آن خواهد شد .\r\nاو نيز از آن جا روانهء شام گرديد .\r\nغازى بن سنجر اين نيرنگ را به كار برده بود تا پدرش بشنود كه او به موصل و سپس به شام رفته و ديگر در جزيرهء ابن عمر نيست .\r\nاما او بعد ، از نهانگاه بيرون آمد و خود را به خانهء پدر خويش رساند و از ديوار بالا رفت و وارد خانه شد و پيش يكى از كنيزان او پنهان گرديد .\r\n\r\n","description":"","footnote":"","page_name":" 67 ","page_number":73},
  {"content":"\r\n\r\nزنان ديگرى كه در خانه بودند همين كه از حضور او در آن جا آگاه شدند به سبب كينه‌اى كه نسبت به پدرش داشتند وجود او را مغتنم شمردند و به دو پناه بردند و مىخواستند به كمك او از دست پدرش ، كه نسبت به ايشان سختگيرى بسيار مىكرد ، رهائى يابند .\r\nبدين گونه غازى در آن خانه ماند . پدرش نيز از او چشم پوشيد چون گمان مىبرد كه او در شام است .\r\nروزى پدرش با ياران و نديمان خويش در بيرون شهر سرگرم باده‌گسارى شده بود .\r\nبه خوانندگان و نوازندگان دستور مىداد كه دربارهء جدائى و مانند اين موضوع‌ها آواز بخوانند و نغمه سرائى كنند .\r\nنغمات غم‌انگيز و جانسوز آنان را مىشنيد و مستانه مىگريست و از فرا رسيدن اجل و نزديك شدن مرگ و بر باد رفتن دارائى و فرمانروائى خود سخن مىگفت .\r\nتا پايان روز بدين گونه گذراند .\r\nغروب به خانه برگشت و پيش يكى از سوگلىهاى خويش مست افتاد . شب برخاست و به آبريزگاه رفت .\r\nپسرش نيز ، كه در اطاق همان سوگلى پنهان شده بود ، در پى او وارد آبريزگاه شد و با كارد چهارده زخم بر او زد و او را كشت و پيكرش را در همان جا انداخت و بيرون آمد .\r\nآنگاه به گرمابه رفت و پس از شست و شوى خود با زنان حرم به عيش و نوش پرداخت .\r\nخود را ايمن و آسوده مىپنداشت و شكى نداشت در اين كه پس از پدر خويش به فرمانروائى خواهد رسيد ، و اگر در خانه را بگشايد و سرداران پدر خود را فرا خواند ، همه را سوگند خواهد داد كه او را به فرمانروائى برگزينند و نسبت به وى وفادار باشند .\r\n\r\n","description":"","footnote":"","page_name":" 68 ","page_number":74},
  {"content":"\r\n\r\nولى يكى از پيشخدمت‌هاى جزء از در بيرون رفت و پيشكار سنجر را از آن رويداد آگاه ساخت .\r\nاو هم بزرگان دولت را فرا خواند و اين خبر را باز گفت . .\r\nآنگاه درهاى خانه را بر روى غازى بست و مردم را براى فرمانروائى محمود بن سنجر شاه سوگند داد .\r\nضمنا كسى را فرستاد تا محمود و برادرش مودود را از قلعهء فرح بياورد .\r\nپس از آن كه مردم به فرمانبردارى از محمود سوگند ياد كردند و آرام شدند ، درهاى خانهء سنجر را گشودند و وارد شدند تا غازى را بگيرند .\r\nغازى نخست از جان خود دفاع كرد . ولى سرانجام او را گرفتند و كشتند و جسدش را دم در خانه انداختند .\r\nسگان قسمتى از لاشهء او را خوردند .\r\nبعد مردم باقيماندهء جسدش را برداشتند و به خاك سپردند .\r\nراجع به سنجر شاه كه كشته شد ، مىنويسد :\r\nاو مردى ستمكار و بد نهاد و سنگدل بود . براى آزردن و كيفر دادن مردم راه هول انگيزى مىپيمود كه عبارت از بريدن زبان و بينى و گوش بود .\r\nاما ريش مردم را به اندازه‌اى از بيخ تراشيده بود كه به شمار در نمىآمد .\r\nستمكارى او تا جائى رسيده بود كه وقتى كسى را فرا مىخواند تا مورد نوازش قرار دهد و پاداشى ببخشد ، بيچاره به\r\n\r\n","description":"","footnote":"","page_name":" 69 ","page_number":75},
  {"content":"\r\n\r\nحضور او نمىرسيد مگر هنگامى كه از شدت ترس به مرگ نزديك شده بود .\r\nضمن وقايع سال 515 تحت عنوان « كشته شدن امير الجيوش » مىنويسد :\r\nدر اين سال ، در بيست و سوم ماه رمضان ، امير الجيوش افضل بن بدر جمالى كه وزير مقتدر و متنفذ بود ، كشته شد .\r\nاو بنا بر رسمى كه به مناسبت اعياد معمول مىداشت سوار بر اسب شده و به سوى انبار اسلحه روانه گرديده بود تا سلاح‌هائى را ميان افراد قشون تقسيم كند .\r\nگروه بسيارى از سربازان سوار و پياده نيز همراهش بودند .\r\nافضل در راه از گرد و غبارى كه بر اثر حركت همراهان وى برمىخاست ، معذب شد و دستور داد كه از او فاصله بگيرند .\r\nبنابر اين همراهان وى عقب ماندند و خود با دو نفر ديگر جلو افتاد .\r\nدر بازار صيقل كاران دو نفر ناشناس پيش آمدند و با كارد به او حمله كردند و ضرباتى زدند و مجروحش ساختند .\r\nنفر سومى هم از پشت رسيد و با كارد ضربه‌اى به تهيگاه او زد .\r\nامير الجيوش بر اثر اين ضربات تعادل خود را از دست داد و از اسب سرنگون گرديد .\r\nدرين وقت كسان وى رسيدند و آن سه نفر ضارب را\r\n\r\n","description":"","footnote":"","page_name":" 70 ","page_number":76},
  {"content":"\r\n\r\nكشتند و او را كه شديدا مضروب شده بود به خانه‌اش بردند .\r\nامير الجيوش افضل - كه كشته شد - پنجاه و هفت سال داشت و بعد از پدرش بيست و هشت سال مصدر كار بود .\r\nاسماعيليان از او متنفر بودند و اين تنفر نيز عللى داشت . از جمله اينكه به پيشواى آنان سخت مىگرفت و از انجام امورى كه رعايتش نزد اسماعيليان واجب بود خوددارى مىكرد .\r\nدربارهء كشته شدن امير الجيوش گفته‌اند كه رئيس او ، يعنى الآمر به احكام اللّه خليفه مصر ، ازو دل خوشى نداشت .\r\nكار روابط اين دو نفر به تيرگى كشيده بود . به همين جهت الآمر ، خليفهء مصر ، تصميم گرفت كسى را مأمور كند تا امير الجيوش را اعياد يا ساير مواقعى كه براى سلام به قصر خليفه مىرود ، به قتل رساند .\r\nاما پسر عم او - ابو الميمون عبد المجيد - همان كسى كه پس او زمام فرمانروائى مصر را بر عهده گرفت ، او را ازين كار منع كرد و گفت : « اين كار قباحت دارد و شايعات زننده‌اى به راه خواهد انداخت زيرا او و پدرش پنجاه سال به دولت ما خدمت كردند و مردم از اين دو تن جز درستى و خير خواهى در حق ما و دولت ما چيز ديگرى به خاطر ندارند . اگر ما چنين اقدامى كنيم حكايت ناسپاسى ما در سراسر شهرها خواهد پيچيد و روا نيست كه چنين مكافات شنيعى از ما آشكار شود و ما را به حق ناشناسى مشهور سازد .\r\nبا اين وصف ، فعلا از مدارا با او چاره‌اى نيست چون اگر بدين ترتيب او را بكشيم و به يك نفر ديگر كه در تمكن مثل او يا نزديك به اوست اعتماد كنيم و منصب او را به وى دهيم ، طبيعتا مىترسد از اين كه ما با او هم سرانجام همين رفتار را بكنيم . لذا از بيم جان خود از ورود به خدمت ما احتراز خواهد كرد و اگر هم وارد شود ،\r\n\r\n","description":"","footnote":"","page_name":" 71 ","page_number":77},
  {"content":"\r\n\r\nهميشه خائف و مستعد كناره گيرى خواهد بود . درين صورت وظائف خود را به دلگرمى انجام نخواهد داد و اهميت اين منصب از ميان خواهد رفت . لذا بهتر است كه اين موضوع را با عبد اللّه بن بطائحى ، كه از تمام كارهاى امير الجيوش اطلاع دارد ، در ميان بگذارى و منصب امير الجيوش را وعده دهى و از او بخواهى كه ترتيب كشته شدن او را بدهد ، آن هم به طورى كه وقتى سواره در حال عبور است يك نفر به او حمله كند و او را از پا درآورد . آن وقت ما قاتل او را مىگيريم و مىكشيم و چنين وانمود مىكنيم كه از كشته شدنش متأسف هستيم و انتقام خون او را گرفتيم . از اين راه منظور ما حاصل شده و قباحت اين كار هم متوجه ما نخواهد شد .\r\nبنابر اين امير الجيوش به همان گونه كه شرحش را داديم كشته شد .\r\nپس از كشته شدن او ابو عبد اللّه بن بطائحى بر جايش نشست و به لقب « مأمون » ملقب شد .\r\nاز رويدادهاى سال 555 درگذشت مقتفى و روى كار آمدن مستنجد است . راجع به توطئه‌اى كه براى از ميان بردن مستنجد شده بود ، ابن اثير چنين مىنويسد :\r\nدر اين سال ، پس از درگذشت مقتفى ، مردم براى خلافت با پسرش ، امير المؤمنين المستنجد باللّه ، بيعت كردند .\r\nنام اين خليفه يوسف و مادرش ام ولد بود كه طاوس خوانده مىشد .\r\nمقتفى كنيزك زيبائى داشت كه مادر پسرش ابو على بود .\r\n\r\n","description":"","footnote":"","page_name":" 72 ","page_number":78},
  {"content":"\r\n\r\nوقتى بيمارى مقتفى رو به سختى نهاد و اين زن از شفا يافتن او مأيوس شد ، براى عده‌اى از امراء پيام فرستاد و اقطاعات بسيار و اموال بىشمار به ايشان وعده داد تا پس از مرگ مقتفى كمك كنند كه پسرش ابو على به خلافت برسد .\r\nپرسيدند : « با آن پسرش كه اكنون وليعهد است چه بايد كرد ؟ » جواب داد : « همين كه به بالين پدرش رفت او را دستگير خواهيم كرد . »\r\nمستنجد هم هر روز به اطاق پدر خود وارد مىشد .\r\nگفتند : « ما چاره‌اى نداريم جز اينكه يكى از بزرگان دولت را درين كار با خود همدست كنيم . »\r\nو براى اين توطئه ابو المعالى پسر كياهراس را برگزيدند و او را به كار دعوت كردند .\r\nابو المعالى اين پيشنهاد را پذيرفت به شرط آن كه پس از خليفه شدن ابو على ، وزير او گردد .\r\nاين شرط را هم قبول كردند .\r\nوقتى قرار و پيمان‌ها ميان آنان گذارده شد ، مادر ابو على عده‌اى از كنيزكان خود را احضار كرد و كاردهائى به ايشان داد و امر كرد كه وليعهد ، المستنجد باللّه ، را به قتل برسانند .\r\nمستنجد مأمورى داشت كه خردسال و خواجه بود و او را مرتب پيش پدرش كه بيمار بود مىفرستاد تا از احوال وى اطلاع حاصل كند .\r\nاو اين بار كه وارد اطاق مقتفى شد كنيزكانى را ديد كه كارد در دست دارند . همچنين ابو على و مادر او را شمشير بدست يافت .\r\n\r\n","description":"","footnote":"","page_name":" 73 ","page_number":79},
  {"content":"\r\n\r\nوقتى پيش مستنجد برگشت ، او را از آنچه ديده بود آگاه ساخت .\r\nاز طرف ديگر ، مادر ابو على كسى را پيش مستنجد فرستاد و پيغام داد كه : « پدرت در حال مرگ است . ببالين او بيا و شاهد مرگش باش . »\r\nمستنجد نيز كه به اوضاع بدگمان شده بود ، عضد الدين ، پيشكار خليفه ، را فرا خواند و او را با گروهى از فراشان همراه خود برد .\r\nاو كه به رعايت احتياط زره زير لباس خود پوشيده بود ، در حالى كه شمشير به دست داشت وارد اقامتگاه پدرش گرديد .\r\nهمين كه داخل شد كنيزكان بر او حمله بردند .\r\nاو با شمشير يكى از آنان را زد و مجروح كرد ، همچنين يكى ديگر را زد .\r\nبعد فرياد كشيد و به شنيدن صداى او پيشكار خليفه و فراشان به داخل ريختند . و كنيزكان فرار كردند .\r\nمستنجد برادر خود ، ابو على ، و مادر او را گرفت و هر دو را به زندان انداخت .\r\nكنيزكان را نيز دستگير كرد و عده‌اى از آنان را كشت و عده‌اى را در آب غرق ساخت .\r\nالمستنجد باللّه وقتى به خلافت رسيد . . . مقام عضد الدين بن رئيس الرؤسا را كه قبلا پيشكار بود ، بالا برد و به وزير خود دستور داد كه نظرات او را رعايت كند .\r\nعجب آنكه همين عضد الدين - كه مستنجد را از مرگ نجات داد - چند سال بعد يعنى در سال 566 نقشهء قتلش را كشيد .\r\nابن اثير پس از اشاره به مرگ او مىنويسد :\r\n\r\n","description":"","footnote":"","page_name":" 74 ","page_number":80},
  {"content":"\r\n\r\nسبب مرگ او اين بود كه بيمار شد و بيمارى او شدت يافت .\r\nعضد الدين ابو الفرج بن رئيس الرؤسا كه پيشكار او بود ، و قطب الدين قايماز مقتفوى ، كه آن زمان در بغداد سردارى بزرگ به شمار مىرفت ، هر دو از خليفه انديشه مىكردند و بر جان خويش بيمناك بودند .\r\nبنابر اين وقتى بيمارى خليفه رو به سختى نهاد ، اين دو تن با يك ديگر همدست شدند و پزشك معالج خليفه را بر آن داشتند تا چيزى را كه زيان آور بود و به وى آسيب مىرساند برايش تجويز كند .\r\nپزشك نيز رفتن به گرمابه را برايش تجويز كرد .\r\nخليفه به خاطر ضعفى كه داشت از دخول در گرمابه خوددارى كرد ولى بعد وارد حمام شد .\r\nآنگاه در حمام را به روى او بست . او نيز در آن جا جان سپرد .\r\nهمچنين از كسانى كه بر آن حال آگاهى داشتند شنيدم كه مىگفتند : خليفه نامه‌اى به وزير خود نگاشت و به دو دستور داد كه عضد الدين و همچنين قطب الدين را دستگير كند و به دار آويزد .\r\nاين نامه را به پزشك خود ، ابن صفيه ، داد كه به وزير برساند .\r\nابن صفيه نزد عضد الدين رفت و دستخط خليفه را نشانش داد .\r\nعضد الدين نامه را گرفت و گفت : « بر گرد و به خليفه بگو كه من دستخط را به وزير رساندم . »\r\nاو نيز چنين كرد .\r\nعضد الدين بعد قطب الدين و يزدن و برادرش تنامش را به نزد خود فرا خواند و دستخط را بدانها نشان داد .\r\n\r\n","description":"","footnote":"","page_name":" 75 ","page_number":81},
  {"content":"\r\n\r\nآنان نيز همه در كشتن خليفه با يك ديگر همدست و همداستان شدند .\r\nبنابر اين يزدن و قايماز حميدى وارد اقامتگاه خليفهء بيمار گرديدند و او را در حالى كه ناله مىكرد و كمك مىخواست ، به گرمابه كشاندند و در آن جا انداختند و در را به رويش بستند .\r\nاو در آن جا ماند و پى در پى فرياد كشيد تا درگذشت . خدا او را بيامرزاد ! وزير المستنجد باللّه در آن زمان ابو جعفر بن البلدى بود .\r\nو ميان او و عضد الدين پيشكار خليفه دشمنى سختى وجود داشت .\r\nموقعى كه المستنجد باللّه بيمار شد و شايعهء احتمال مرگ او بر سر زبانها افتاد ، وزير او سوار شد و با اميران و سپاهيان و ساز و برگ و غيره به سوى دار الخلافه روانه گرديد در حالى كه مرگ خليفه برايش محقق نبود .\r\nعضد الدين ، پيشكار خليفه ، كسى را به نزد وزير فرستاد و برايش پيام داد كه بيمارى خليفه سبك شده و كاهش يافته و تندرستى به او روى آورده است .\r\nوزير ، وقتى اين خبر را شنيد ، از ورود به دار الخلافه با آن عده سردار و سپاهى ترسيد . زيرا چه بسا كه خليفه ازين حركت خوشش نمىآمد و ناراحت مىشد .\r\nروى اين فكر ، همراهان خود را پراكنده ساخت و خود به خانه بازگشت .\r\nدر همان وقت كه وزير با ملتزمان ركاب خود به سوى دار الخلافه مىرفت ، عضد الدين و قطب الدين خود را براى فرار آماده ساخته بودند زيرا مىترسيدند كه او اگر وارد دار الخلافه شود آن دو را دستگير كند .\r\n\r\n","description":"","footnote":"","page_name":" 76 ","page_number":82},
  {"content":"\r\n\r\nولى وقتى وزير برگشت ، پيشكار خليفه نيز درهاى دار الخلافه را بست . آنگاه خبر مرگ خليفه را آشكار كردند .\r\nبعد عضد الدين و قطب الدين ، پسر المستنجد باللّه ، ابو محمد الحسن ، را فرا خواندند و هر دو با او در خلافت بيعت كردند . و او را به لقب المستضيء بامر اللّه ملقب ساختند .\r\nضمنا با وى شرط كردند كه عضد الدين وزير او ، و پسرش كمال الدين پيشكار او ، و قطب الدين هم سپهسالار او باشد .\r\nاو نيز اين شرايط را پذيرفت .\r\nابو جعفر بن البلدى ، وزير خليفهء پيشين ، وقتى از مرگ المستنجد باللّه خبر دار شد ، دست و پاى خود را گم كرد و از اينكه بيهوده به خانهء خود برگشته و با همراهان مسلح خود به دار الخلافه نرفته بود ، پشيمان شد و لب به دندان گزيد .\r\nدر همان اوقات يك نفر پيش او آمد و از او درخواست كرد كه براى درگذشت المستنجد باللّه به سوگوارى بنشيند و با پسر المستنجد باللّه در خلافت بيعت كند .\r\nاو نيز بدين منظور رهسپار دار الخلافه گرديد .\r\nهمين كه وارد كاخ شد ، او را به گوشه‌اى كشاندند و كشتند و قطعه قطعه كردند و در دجله انداختند : خدا رحمتش كند .\r\nبعد تمام چيزهائى را كه در خانه‌اش بود گرفتند و ضبط كردند .\r\nعضد الدين و قطب الدين ميان كاغذهاى وزير نامه‌هائى از المستنجد باللّه يافتند كه به او فرمان داده بود تا اين دو تن را دستگير كند .\r\nهمچنين دستخط وزير را ديدند كه به فرمان رجوع كرده و از خليفه درخواست تجديد نظر نموده و او را از اجراى چنان\r\n\r\n","description":"","footnote":"","page_name":" 77 ","page_number":83},
  {"content":"\r\n\r\nتصميمى منصرف ساخته است .\r\nاين دو تن وقتى به بىگناهى وزير پى بردند و آگاه شدند كه بدگمانى ايشان دربارهء وى درست نبوده ، از شتابزدگى در كشتن وى پشيمان شدند .\r\nاما عضد الدين كه با توطئه‌اى المستنجد باللّه را كشت يا مرگش را پيش انداخت و خون ابو جعفر بن البلدى ، وزير خليفهء پيشين ، را ريخت ، سرانجام خود نيز قربانى توطئه‌اى شد كه شرح آن در تاريخ « كامل » ضمن وقايع سال 573 چنين آمده است :\r\nدر اين سال عضد الدين ابو الفرج ، وزير خليفه عباسى - المستضيء بامر اللّه - كشته شد .\r\nاين واقعه در چهارم ذى القعده روى داد .\r\nاو آهنگ زيارت خانهء خدا كرده بود و از رود دجله گذشت تا روانهء حج گردد .\r\nعده‌اى از ارباب مناصب همراهش بودند و او در موكبى عظيم راه مىسپرد . به ياران خود گفت كه مردم را از پيش راه وى نرانند و كسى را از ديدن وى باز ندارند .\r\nوقتى به دروازهء قطفتا رسيد پيرمردى پيش او آمد و گفت :\r\n« به من ظلم كرده‌اند . » و پيش رفت تا وزير سخن وى را بشنود . آنگاه با كارد ضربه‌اى به تهيگاه وى وارد آورد .\r\nوزير فرياد زد : « مرا كشت . » و از فراز زين بر زمين سرنگون شد .\r\nعمامه‌اش نيز از سرش افتاد و سر خود را با آستين پوشاند . و با شمشير آن باطنى را زد . باطنى برگشت و بر او ضربهء ديگرى نواخت .\r\nابن المعوج حاجب درگاه خليفه ، پيش رفت تا وزير را\r\n\r\n","description":"","footnote":"","page_name":" 78 ","page_number":84},
  {"content":"\r\n\r\nيارى كند . ولى باطنى بر او نيز با كارد ضربه‌اى نواخت . همچنين ، مىگفتند دوستى كه آن باطنى داشت اين زخم را زد .\r\nبعد ، باطنى و دوستش هر دو كشته شدند .\r\nآن دو تن ، دوست سومى داشتند كه فرياد زنان حمله كرد در حالى كه كاردى به دست داشت .\r\nاو نيز كشته شد و هيچ كارى از پيش نبرد .\r\nجسد هر سه نفر را آتش زدند . و وزير را به خانه‌اى كه در آن حدود داشت بردند .\r\nحاجب درگاه نيز ، زخمى و خون آلود به خانه‌اش برده شد . او و وزير هر دو در گذشتند .\r\nاين وزير در خواب ديده بود كه با عثمان بن عفان سرگرم رو بوسى است .\r\nپسرش مىگفت : « پدرم پيش از بيرون رفتن از خانه غسل كرد و گفت : اين غسل اسلامى است و من شك ندارم كه كشته خواهم شد . »\r\n\r\nمبارزات اسماعيليان\r\nهمچنانكه در بالا خوانديد ، عضد الدين ، وزير خليفه عباسى را دو سه تن از باطنيان يا اسماعيليان كشتند . قسمتى از رويدادهاى تاريخى شامل مبارزات اسماعيليان است كه براى پيشبرد مقاصد خود هيچ باكى از كشتن و كشته شدن نداشتند .\r\nحمله‌هاى فدائيان اسماعيلى به اشخاص تقريبا همه يك شكل ، و زمينه‌هائى كه براى حمله فراهم مىكردند همه يكسان بوده است .\r\nبدين گونه كه كارد يا خنجر برنده‌اى در آستين پنهان مىكردند و به عنوان شكايت و دادخواهى بر سر راه كسى كه مىخواستند خونش را بريزند مىايستادند و همين كه با او روبرو مىشدند با حربه‌اى\r\n\r\n","description":"","footnote":"","page_name":" 79 ","page_number":85},
  {"content":"\r\n\r\nكه داشتند كارش را مىساختند .\r\nاين فدائيان چنان در كار خود ورزيده بودند كه كمتر امكان داشت به مقصود نرسند و شكار خود را از دست بدهند . با اين وصف هميشه بجاى ، يك نفر ، دو يا سه نفر ، يا بيش‌تر ، مأمور قتل مىشدند تا اگر زخمى كه ضارب نخستين مىزند كارگر نيفتاد و خود او كشته شد ، ضارب دومى و بعد ضارب سومى حمله كند تا بالاخره حريف بر اثر زخم‌هاى پى در پى ، از پا درآيد .\r\nدر تاريخ « كامل » ، برخى از حملات فدائيان اسماعيلى نسبتا مشروح بيان شده ، منتهى ابن اثير مانند بيش‌تر مورخان قديم ، كه از اسماعيليان تنفر داشتند و آنان را دشمن اسلام مىدانستند ، در اغلب موارد تعصبى هم نشان داده و كلماتى مانند « ملعون » و « ملحد » را دربارهء آنان به كار برده است .\r\nكشته شدن ابو طالب سميرمى را كه به سال 516 اتفاق افتاد ، چنين شرح ميدهد :\r\nدرين سال كمال الدين ابو طالب سميرمى ، وزير سلطان محمود سلجوقى ، در آخر ماه صفر كشته شد .\r\nاو تصميم گرفته بود كه همراه سلطان محمود به همدان برود . لذا اول به حمام رفت .\r\nپس از استحمام و آمادگى براى سفر به راه افتاد در حالى كه تنى چند از گماشتگانش در جلوى او حركت مىكردند .\r\nپس از عبور از بازار مدرسه‌اى كه خمار تگين تتشى بنا كرده بود ، به گذرگاه باريكى رسيد كه دو سوى آن را پرچينى از بوته‌هاى خار احاطه نموده بود .\r\nبه علت باريكى راه ، از كسان خود پيش افتاد و همين كه تنها شد يك نفر باطنى به او حمله كرد و با كارد ضربه‌اى فرود آورد كه\r\n\r\n","description":"","footnote":"","page_name":" 80 ","page_number":86},
  {"content":"\r\n\r\nبه او نخورد و به استر او خورد .\r\nضارب به سوى دجله گريخت و غلامان ابو طالب او را دنبال كردند و اطراف ابو طالب را خالى گذاشتند . درين وقت باطنى ديگرى موقع را غنيمت شمرد و با كارد ضربه‌اى به پهلوى او وارد آورد و او را از استر به زير كشيد و بر زمين انداخت و چند زخم بر او زد .\r\nكسان وزير كه به دنبال ضارب اولى رفته بودند برگشتند .\r\nولى دو مرد باطنى به آنان حمله‌ور شدند و آنها هم ترسيدند و فرار كردند و هنگامى دوباره بازگشتند كه ديدند وزير را مثل گوسفند سر بريده‌اند .\r\nجسد مقتول كه بيش از سى زخم برداشته بود به خانه‌اش حمل گرديد و قاتلان او نيز به قتل رسيدند .\r\nوقتى كه در حمام بود ، منجمان طالع وى را گرفتند كه ببينند چه ساعتى براى خروج از شهر و رفتن به همدان مناسب است .\r\nبه دو گفتند : « اين وقت بسيار مناسب است و اگر درنگ كنى ، چنين طالع سعدى از دست خواهد رفت . »\r\nاو هم مركب را زين كرد و سوار شد . حتى مىخواست غذا بخورد ، و نگذاشتند و گفتند : « درنگ جائز نيست چون ساعت سعد به هدر خواهد رفت . »\r\nاما سخن منجمان هيچ سودى نداشت چون او در همان ساعت به قتل رسيد .\r\nمدت وزارت او سه سال و ده ماه بود .\r\nسلطان محمود اموال و خزانهء او را گرفت و پس از او وزارت خود را به شمس الملك بن نظام الملك داد .\r\n\r\n","description":"","footnote":"","page_name":" 81 ","page_number":87},
  {"content":"\r\n\r\nهمسر ابو طالب سميرمى نيز در آن روز با موكب خود كه قريب صد كنيز و گروهى خدمتكار بودند و بر ارابه‌هاى زرنگار جاى داشتند ، به گردش رفته بود .\r\nآنان وقتى خبر كشته شدن وزير را شنيدند ، اشكريزان به پاى پياده باز گشتند .\r\nدر يك چشم به هم زدن ، آن عزت و ناز تبديل به خوارى ، و آن شادى و سرور مبدل به ناله و زارى گرديد .\r\nبزرگ خداوندى است كه فرمانروائى او جاودانى است و هيچگاه زوال نيابد .\r\nراجع به كشته شدن قسيم الدوله آقسنقر برسقى ، كه از رويدادهاى سال 520 است ، مىنويسد :\r\nدرين سال در دوم ماه ذى القعده ، قسيم الدوله آقسنقر برسقى ، فرمانرواى موصل ، در شهر موصل كشته شد .\r\nاو را باطنيان در روز جمعه در مسجد جامع شهر ، به قتل رساندند .\r\nاو هميشه روزهاى جمعه براى اداى نماز جماعت به مسجد مىرفت . در شب جمعه ، يعنى شبى كه روز بعدش كشته شد ، به خواب ديد كه دسته‌اى از سگ‌ها بر او حمله كرده‌اند . و او برخى از آنها را كشته ولى برخى ديگر به او آسيب رسانده‌اند .\r\nاين خواب را براى ياران خود حكايت كرد .\r\nبه او توصيه نمودند كه چند روز از خانهء خود بيرون نرود .\r\nولى او گفت :\r\n\r\n","description":"","footnote":"","page_name":" 82 ","page_number":88},
  {"content":"\r\n\r\n« من هرگز به خاطر هيچ چيزى ، نماز جمعهء خود را ترك نخواهم كرد . »\r\nيارانش به قدرى در گفتهء خود پافشارى كردند كه سرانجام حرف خود را به كرسى نشاندند و او را از تصميمى كه براى رفتن به مسجد گرفته بود باز داشتند .\r\nبرسقى از شركت در نماز جماعت منصرف شد و قرآن را برداشت كه به قرائت آن مشغول شود .\r\nهمين كه كتاب آسمانى را باز كرد ، نخستين عبارتى كه به چشمش خورد اين بود : «  وَ كانَ أَمْرُ اللَّهِ قَدَراً مَقْدُوراً  » ( فرمان خدا حكمى نافذ و قطعى است ) .\r\nدانست كه آنچه خداوند بخواهد ، همان خواهد شد . فورا قرآن را بر هم نهاد و بنا بر عادت هميشگى خود براى رسيدن به نماز جماعت سوار بر اسب شد .\r\nدر صف اول جماعت مشغول نماز بود كه ناگهان عده‌اى بيش از ده تن ، كه تعدادشان با تعداد سگانى كه در خواب ديده بود برابر مىشد ، به او پريدند و با كاردهائى كه داشتند ، زخم‌هائى زدند .\r\nاو سه تن از آنان را به دست خود زخمى ساخت ، و خود به دست بقيهء آن افراد كشته شد . خداوند او را بيامرزاد .\r\nاو در شمار بهترين فرمانروايان بود كه اوقات خود را بيشتر مصروف عبادت پروردگار مىكرد . در قسمتى از ساعات شب نيز به شب زنده‌دارى و دعا و نماز مىپرداخت .\r\nپدر من - كه خداوند رحمتش كند - از قول كسى كه خدمتگزار آقسنقر برسقى بود ، حكايت كرد كه گفت : « من در دستگاه او به شغل فراشى اشتغال داشتم . شب‌ها زياد نماز مىخواند .\r\n\r\n","description":"","footnote":"","page_name":" 83 ","page_number":89},
  {"content":"\r\n\r\nشخصا هم وضو مىگرفت و از هيچ كس هم براى آوردن آب و ساير وسائل نظافت و تطهير كمك نمىخواست .\r\nدر يكى از شب‌هاى سرد زمستان در موصل او را ديدم كه از بستر برخاست و با يك جامهء پشمين كوچك و كوتاه و پاك به راه افتاد و در حالى كه آفتابه‌اى در دست داشت به سوى دجله روانه شد تا آب بردارد .\r\nسرما نمىگذاشت كه من از جاى خود برخيزم . معذلك از كوتاهى در انجام وظيفه خود بيمناك شدم و برخاستم و پيش او رفتم تا آفتابه را از دستش بگيرم .\r\nمرا از اين كار باز داشت و گفت : بيچاره ، درين سرما به جاى خود برگرد و بخواب ! هر چه كوشش كردم كه آفتابه را از او بگيرم ، نداد و مرا باز گرداند . بعد وضو گرفت و به نماز برخاست . »\r\nپس از كشته شدن او ، پسرش ، عز الدين مسعود ، به جايش نشست .\r\nوقتى بحث در احوال باطنيان و تحقيق از وضع آنان پيش آمد ، گفتند : آنها با كفش دوزى كه در خيابان ايلياست ، سرو كار دارند كفش دوز را خواستند و به او وعده دادند كه چنانچه اقرار كند ، پاداش خواهد يافت .\r\nولى او به هيچ وجه اقرار نكرد .\r\nتهديدش كردند كه اگر از اقرار به آنچه مىداند خوددارى كند ، كشته خواهد شد .\r\nگفت : « هم مسلكان من از سالها پيش به اين جا مىآمدند كه امير آقسنقر را به قتل رسانند ولى نمىتوانستند ، تا امسال كه\r\n\r\n","description":"","footnote":"","page_name":" 84 ","page_number":90},
  {"content":"\r\n\r\nبالاخره در اجراى نقشهء خود توفيق يافتند . »\r\nدست و پا و آلت رجوليت او را بريدند و سنگسارش كردند تا درگذشت .\r\nاز رويدادهاى سال 596 يكى هم واقعهء قتل نظام الملك مسعود بن على است كه ابن اثير آن را بدين گونه شرح مىدهد :\r\nدر اين سال ، در ماه جمادى الآخر ، ملاحدهء اسماعيلى به نظام الملك مسعود بن على ، وزير خوارزمشاه علاء الدين تكش ، حمله بردند و او را كشتند .\r\nاو مردى پارسا و بسيار نيكو كار و نيكرفتار بود . . . از او آثار نيكوئى بر جاى مانده است .\r\nفرزندى خردسال داشت . پس از كشته شدن او خوارزمشاه اين پسر خردسال را ، براى رعايت حق پدرش ، به وزارت گماشت .\r\nبه او گفتند كه از وزارت استعفا بدهد . او نيز براى سلطان پيام فرستاد و گفت : « من پسرى خرد سال هستم كه شايستگى اين مقام بزرگ را ندارم . بهتر است كه سلطان كسى را بدين كار گمارد كه شايسته باشد ، تا من بزرگ شوم . آن وقت اگر من شايستگى اين كار را داشتم ، در اختيار سلطان خواهم بود . »\r\nخوارزمشاه پاسخ داد : « ترا از اين كار معاف نمىكنم . من وزير تو هستم . در كارها به من رجوع كن و از من دستور بگير .\r\nبدين ترتيب هيچيك از كارهاى وزارت متوقف نمىماند . »\r\n\r\nپيشگوئىهائى كه به حقيقت مىپيوندد\r\nابن اثير به خاطر علاقه‌اى كه به شرح جزئيات هر واقعه‌اى\r\n\r\n","description":"","footnote":"","page_name":" 85 ","page_number":91},
  {"content":"\r\n\r\nدارد ، حتى در جائى كه كسى به كمك ستاره شناسى يا در نتيجهء يك خواب يا يك الهام مرگ خود يا مرگ ديگرى را پيشگوئى كرده ، از ذكر اين مطلب فرو گذارى نمىكند .\r\nضمن وقايع سال 509 مىنويسد : « درين سال يحيى بن تميم ، فرمانرواى افريقيه ، در روز عيد قربان درگذشت . مرگ او نيز ناگهانى بود .\r\nدر مونستير ، كه شهركى است در تونس و زادگاه او شمرده مىشد ، منجمى مرگش را پيش بينى كرده و گفته بود كه يقينا در چنين روزى از جهان خواهد رفت . در چنين روزى نبايد سوار شود و از خانه بيرون رود .\r\nاو نيز در روز عيد قربان سوار نشد و بيرون نرفت . اما فرزندان و اركان دولت او همه به نمازگاه رفتند و پس از پايان نماز براى سلام و عرض تهنيت به نزد وى بازگشتند . قاريان قرائت كردند و شاعران شعرهائى سرودند . آنگاه براى صرف غذا رفتند .\r\nيحيى نيز برخاست و از در ديگر رفت كه با آنان به صرف ناهار پردازد . هنوز سه قدم نرفته بود كه افتاد و جان سپرد .\r\nضمن وقايع سال 541 به قتل عبد الرحمن طغايرك اشاره مىكند كه فرمانرواى خلخال و قسمتى از آذربايجان و حاكم دولت سلطان مسعود بود به حدى كه با وجود نفوذ و قدرت او ديگر محلى براى فرمانروائى سلطان مسعود باقى نمانده بود . بدين جهت يكى از غلامان خاص سلطان مسعود براى وى پنهانى پيام فرستاد و پيشنهاد قتل عبد الرحمن طغايرك را كرد .\r\n\r\n","description":"","footnote":"","page_name":" 86 ","page_number":92},
  {"content":"\r\n\r\nسلطان هم با پيشنهاد او موافقت نمود . در نتيجه ، او عبد الرحمن را كشت .\r\nبعد مىنويسد :\r\nقتل او در حول و حوش گنجه اتفاق افتاد .\r\nاين خبر به گوش سلطان مسعود رسيد كه در بغداد بود .\r\nعباس فرمانرواى رى نيز در بغداد به سر مىبرد و تعداد لشكريان او بيش از قشون سلطان مسعود بود .\r\nعباس از شنيدن اين خبر به هم برآمد و آزرده خاطر شد .\r\nولى سلطان ظاهرا با او مدارا و ملاطفت كرد و به دلجوئى وى پرداخت . آنگاه امير بغش را از ناحيهء لحف ، و امير تتر را كه حاجبش بود ، پيش خود فرا خواند .\r\nوقتى به وسيلهء سپاهيان دو نفر مذكور ، خود را نيرومند ساخت ، عباس را در اقامتگاه خود احضار كرد .\r\nهمين كه عباس بر او وارد شد ، از دخول همراهانش جلوگيرى كردند و عباس را به اطاقى بردند و گفتند : « زرهء خود را از تن در بياور . »\r\nگفت : « من با سلطان عهد و پيمان‌هائى دارم . »\r\nولى او را با مشت زدند و غلامانى كه براى از بين بردن او آماده شده بودند بر او حمله كردند .\r\nعباس وقتى كار را چنين ديد زره خود را بيرون آورد و به گوشه‌اى افكند . آنگاه با شمشير به جان او افتادند و سرش را از تن جدا كردند و پيش يارانش انداختند . بعد تنش را هم پيش آنها افكندند .\r\nپس از كشته شدن عباس تمام بار و بنه و خيمه‌ها و اموالش به غارت رفت و شهر از اين واقعه به لرزه در آمد .\r\n\r\n","description":"","footnote":"","page_name":" 87 ","page_number":93},
  {"content":"\r\n\r\nبعد ابن اثير تعصب ضد اسماعيلى خود را نشان مىدهد و مىگويد : عباس از غلامان سلطان محمود سلجوقى بود . مردى نيك نهاد به شمار مىرفت و با مردم به عدل و داد رفتار مىكرد .\r\nبا باطنيان جنگ و جهاد بسيار مىنمود . در رى گروه كثيرى از ايشان را كشت و با سرهاى ايشان مناره‌اى ساخت .\r\nهمچنين قلعه الموت را محاصره كرد و داخل قريه‌اى از قراء اسماعيليان شد و آن را آتش زد و همه ساكنان آن ، اعم از زن و مرد و بچه ، و غير از آنها را سوزاند .\r\nاز اتفاقات عجيب اين كه روزى عبادى ، واعظ مشهور ، مشغول موعظه بود و عباس هم در مجلس وعظ او حضور داشت .\r\nيكى از اهل مجلس ، وقتى از حضور او اطلاع يافت به سوى او شتافت . ياران عباس او را زدند و از نزديك شدن او به عباس جلوگيرى كردند زيرا مىترسيدند به او صدمه‌اى برساند چون خود عباس هم به شدت از باطنيان بر حذر بود و به همين جهة هميشه زره مىپوشيد و غلامان چابك او نيز از او دور نمىشدند .\r\nعبادى وقتى آن واقعه را ديد به او گفت : « اى امير ، براى چه اين قدر احتراز مىكنى ! به خدا اگر مقدر باشد كه صدمه‌اى به تو برسد ، با دست خودت زره را از تن بيرون مىآورى تا مشيت خداوند درباره‌ات اجرا شود . »\r\nو همانطور شد كه او گفته بود .\r\nتحت عنوان « درگذشت جمال الدين وزير و شمه‌اى از اخلاق و رفتار او » مىنويسد .\r\n\r\n","description":"","footnote":"","page_name":" 88 ","page_number":94},
  {"content":"\r\n\r\nهنگام مرگ در زندان به سر مىبرد . او به سال 588 هجرى قمرى دستگير و زندانى شده و نزديك به يك سال در زندان مانده بود .\r\nمردى صوفى كه ابو القاسم نام داشت و در زندان به جمال الدين خدمت مىنمود ، براى من حكايت كرد و گفت :\r\nجمال الدين در زندان هميشه سرگرم به كار آخرت خود بود و مىگفت : مىترسيدم از اين كه از مسند وزارت به گورستان منتقل شوم .\r\nدر دوره بيمارى خود يك روز به من گفت : « ابو القاسم ، هر وقت پرنده سپيدى به اين خانه آمد ، مرا آگاه كن . »\r\nبا خود گفتم : « حتما در عقل او خللى راه يافته است . »\r\nروز بعد ، بيش‌تر درين باره پرسش كرد .\r\nوقتى پرنده سپيد رنگى كه همانندش را نديده بودم در خانه فرود آمد ، به او گفتم : « آن پرنده آمد . »\r\nشادمان شد و گفت : « پيك حق آمد . »\r\nبعد به اداى كلمه شهادت و ذكر خداوند بزرگ پرداخت تا هنگامى كه جهان را بدرود گفت :\r\nپس از درگذشت وى ، آن پرنده نيز پر كشيد و پرواز كرد .\r\nدانستم كه او درباره اين واقعه چيزى درك كرده بوده است .\r\nضمن وقايع سال 560 مىنويسد :\r\nدرين سال اسماعيليان قلعه‌اى در نزديك قزوين ساختند .\r\nاين موضوع به شمس الدين ايلدگز گفته شد ولى او\r\n\r\n","description":"","footnote":"","page_name":" 89 ","page_number":95},
  {"content":"\r\n\r\nدر صدد جلوگيرى از آن برنيامد چون از آسيب و شورش اسماعيليان بيم داشت .\r\nاسماعيليان پس از ساختن آن دژ به قزوين روى آوردند و اين شهر را محاصره كردند .\r\nمردم قزوين در برابرشان ايستادگى نشان دادند و سخت - ترين جنگى را كردند كه مردم تا آن زمان ديده بودند .\r\nيكى از دوستان ما ، بلكه يكى از بزرگان ما ، كه از پيشوايان فضلا شمرده مىشود ، براى من حكايت كرد و گفت :\r\nمن در قزوين به فرا گرفتن دانش سرگرم بودم . در آن جا مردى بود كه گروه بزرگى را رهبرى مىكرد . همه او را دلير مىخواندند . سربند سرخ رنگى داشت كه هنگام نبرد آن را به سر خود مىپيچيد . من او را دوست داشتم و از همنشينى با وى خوشم مىآمد .\r\nروزى پيش او بودم كه گفت : « ملاحده فردا به اين شهر حمله مىكنند . و ما بيرون مىرويم و با آنان مىجنگيم . من نخستين كسى خواهم بود كه بدين جنگ تن در مىدهم و همين سربند سرخ رنگ را به گرد سر خواهم داشت . درين پيكار هيچ كس جز من كشته نخواهد شد . آنگاه ملاحده مراجعت خواهند كرد و مردم شهر نيز باز خواهند گشت . »\r\nبه خدا سوگند ، همين كه روز بعد فرا رسيد بانگ برآمد كه ملاحده به شهر روى آورده‌اند .\r\nمردم براى سركوبى آنان بيرون رفتند .\r\nمن سخن آن مرد را به ياد آوردم و از شهر بيرون رفتم .\r\nولى به خدا سوگند دليرى جنگ را نداشتم . فقط مىخواستم ببينم كه آنچه او گفته بود راست خواهد بود يا نه .\r\n\r\n","description":"","footnote":"","page_name":" 90 ","page_number":96},
  {"content":"\r\n\r\nاندكى نگذشته بود كه مردم از ميدان نبرد بازگشتند و كشته‌اى را بر روى دست مىآوردند كه سربندى سرخ رنگ بر گرد سر پيچيده بود . و گفتند كه درين جنگ جز اين مرد هيچ كس ديگر كشته نشده است .\r\nمن در شگفت ماندم از اينكه سخن او چگونه راست درآمد و هيچ دگرگونى نيافت و اين يقين از كجا براى او حاصل شده بود ؟ »\r\n\r\nيادى از مردان خدا\r\nابن اثير ضمن وقايع هر سال گاهى نيز مطالبى درباره زهاد و عرفا و حكماى مشهور ، كه به نظرش قابل ذكر است ، بيان مىكند مثلا مىنويسد :\r\nدرين سال ( يعنى سال 506 ) يوسف بن ايوب همدانى كه واعظى معروف بود ، به بغداد وارد شد . او زاهدى پرهيزگار به شمار مىرفت . روزى هنگام وعظ ، مردى كه خود را فقيه مىشمرد و او را ابن السقا مىخواندند ، برخاست و دربارهء مسأله‌اى يوسف بن ايوب را اذيت كرد .\r\nاو هم برگشت و به وى گفت : « بنشين كه از سخن تو بوى كفر مىشنوم و بسا ممكن است كه تو به دينى غير از دين اسلام از جهان به روى . »\r\nاتفاقا بعد از مدتى ابن سقا به سرزمين روم رفت و به مذهب مسيح در آمد .\r\n\r\n","description":"","footnote":"","page_name":" 91 ","page_number":97},
  {"content":"\r\n\r\nجزء رويدادهاى سال 595 راجع به امام فخر رازى مىنويسد :\r\nدر اين سال آشوب بزرگى در لشكر غياث الدين ، فرمانرواى غور و غزنه ، برپا شد . سلطان غياث الدين در فيروزكوه به سر مىبرد .\r\nآشوبى كه در لشكر او برخاست گسترش يافت و همه مردم و فرمانروايان و سرداران را گرفتار ساخت .\r\nسبب بروز اين فتنه آن بود كه امام فخر رازى ، فقيه شافعى ، از بهاء الدين سام ، صاحب باميان ، كه خواهر زاده غياث الدين بود ، روى گرداند و پيش غياث الدين رفت .\r\nسلطان غياث الدين او را گرامى داشت و احترام گذاشت و در بزرگداشت او مبالغه كرد و در هرات ، نزديك مسجد جامع ، مدرسه‌اى براى او ساخت .\r\nپس از ساختن اين مدرسه ، فقيهان از شهرها به دو روى آوردند و اين موضوع مايه نگرانى فرقه كراميه شد كه در هرات بسيار بودند .\r\nغوريان نيز همه از كراميان به شمار مىرفتند و از امام فخر رازى بيزار بودند .\r\nكسى كه بيش از همه آنان در مخالفت با امام فخر سرسختى نشان مىداد ، ملك ضياء الدين ، پسر عم غياث الدين و داماد وى بود .\r\nيك بار فقيهان كرامى و حنفى و شافعى در فيروزكوه مجلس بحث و مناظره‌اى در حضور غياث الدين تشكيل دادند كه فخر الدين رازى هم در آن مجلس حاضر شد .\r\nقاضى مجد الدين عبد المجيد بن عمر ، معروف به ابن قدوه ، نيز در آن جا حضور يافت كه از كراميان هيصمى بود و به سبب\r\n\r\n","description":"","footnote":"","page_name":" 92 ","page_number":98},
  {"content":"\r\n\r\nپارسائى و دانائى و بزرگى خاندان خويش ، در نزدشان پايه‌اى بلند داشت .\r\nامام فخر رازى به بحث پرداخت و ابن قدوه با عقيده او مخالفت كرد . سخن به درازا كشيد و سلطان غياث الدين برخاست و از مجلس بيرون رفت .\r\nپس از رفتن سلطان ، امام فخر به ابن قدوه پريد و ناسزا گفت و دشنام داد و بيش از اندازه او را آزار داد .\r\nدر برابر او ابن قدوه چيزى جز اين نمىگفت كه : « مولانا تو نبايد چنين كنى ، و گرنه خداوند تو را مؤاخذه خواهد كرد .\r\nمن از خدا مىخواهم كه از گناه تو درگذرد . »\r\nگفت و گو درين جا پايان يافت .\r\nضياء الدين ازين حادثه برآشفت و شكايت پيش سلطان غياث الدين برد و از امام فخر رازى بدگوئى كرد و او را به زندقه و مذهب فلاسفه منسوب ساخت .\r\nغياث الدين به سخنان او گوش نداد .\r\nروز بعد پسر عم ابن قدوه در مسجد جامع وعظ مىكرد .\r\nهمين كه بالاى منبر رفت پس از ستايش خدا و پيغمبر ( ص ) گفت :\r\n«  رَبَّنا آمَنَّا بِما أَنْزَلْتَ ، وَ اتَّبَعْنَا الرَّسُولَ ، فَاكْتُبْنا مَعَ الشَّاهِدِينَ  . »\r\n( پروردگارا ما به كتابى كه فرستادى ، ايمان آورده و از رسول تو پيروى كرديم . نام ما را در صحيفهء اهل يقين ثبت فرما . )\r\nاى مردم ما نمىگوييم مگر چيزى را كه درستى آن از سوى رسول خدا ( ص ) بر ما روشن شده باشد . اما دانش ارسطاطاليس و كفريات ابن سينا و فلسفه فارابى را نمىدانيم . پس چگونه است كه ديروز يكى از شيوخ اسلام كه از دين خدا و سنت پيغمبر او نگهدارى مىكند ، دشنام شنيده و خوار شده است ! »\r\n\r\n","description":"","footnote":"","page_name":" 93 ","page_number":99},
  {"content":"\r\n\r\nاين را گفت و به گريه افتاد .\r\nمردم نيز فرياد و ناله برآوردند و كراميان به زارى پرداختند و استغاثه كردند .\r\nكسانى هم كه مىخواستند فخر رازى را از سلطان دور كنند ، ايشان را يارى دادند .\r\nمردم از هر سو برخاستند و آشوب شهر را فرا گرفت .\r\nچيزى نمانده بود كه زد و خورد روى دهد و كار به جائى برسد كه گروهى از مردم كشته شوند .\r\nهمين كه اين خبر به گوش سلطان غياث الدين رسيد ، عده‌اى را از سوى خود به نزد مردم فرستاد تا آنان را آرام كنند . و وعده داد كه امام فخر را از پيششان دور سازد .\r\nبعد هم به فخر رازى توصيه كرد كه به هرات برگردد ، و او نيز بازگشت .\r\nروى دشمنى با فخر رازى ، پس از كشته شدن شهاب الدين ، برادر سلطان غياث الدين ، چنان كه ابن اثير مىنويسد : يكى از آشوبگران غزنه آمد و به مملوكان گفت : « سرور شما را فخر الدين رازى كشته ، زيرا به تحريك خوارزمشاه كسى را فرستاده كه او را بكشد . »\r\nمملوكان نيز كينه فخر الدين را در دل گرفتند و مىخواستند او را بكشند .\r\nفخر الدين گريخت و خود را به مؤيد الملك وزير رساند و او را از آن حال آگاه ساخت . مؤيد الملك نيز او را پنهانى به جاى امنى كه در نظر داشت ، فرستاد .\r\n\r\n","description":"","footnote":"","page_name":" 94 ","page_number":100},
  {"content":"\r\n\r\n\r\nمبارزه با خرافات\r\nدر اين تاريخ به مواردى نيز برمىخوريم كه صحبت از سعد و نحس پيش مىآيد و با اين مسائل خرافى مبارزه مىشود .\r\nمثلا ابو المظفر يحيى بن هبيره به سال 544 در چهارمين چهارشنبه ربيع الآخر به وزارت خليفه عباسى ، المقتفى لامر اللّه ، منصوب شده است . ابن اثير مىنويسد :\r\nدر آن روز قمر در تربيع زحل بود . و روز مباركى شمرده نمىشد . لذا به ابو المظفر گفتند : « به خاطر اين تربيعات بهتر نيست كه پوشيدن خلعت وزارت را به تأخير بيندازى ؟ » جواب داد : « چه سعادتى بالاتر از وزارت خليفه ؟ » و همان روز لباس را پوشيد .\r\nهمچنين تحت عنوان « درگذشت سلطان محمد سلجوقى و سلطنت فرزندش محمود » مىنويسد :\r\nدر بيست و چهارم ذى الحجهء سال 511 سلطان محمد فرزند ملكشاه بن الب ارسلان درگذشت .\r\nاز ماه شعبان بيمارى او آغاز گرديد به طورى كه ناچار اسب سوارى را كنار گذاشت .\r\nبيمارى او رفته رفته رو به فزونى نهاد و ادامه يافت تا زمان مرگ وى نزديك گرديد .\r\nدر روز عيد قربان - دهم ذى الحجه - ضيافت عام داده شد .\r\nسلطان محمد و پسر او ، سلطان محمود ، بر سر سفرهء غذا حاضر\r\n\r\n","description":"","footnote":"","page_name":" 95 ","page_number":101},
  {"content":"\r\n\r\nگرديدند .\r\nبه مردمى كه براى استفاده از آن خوان يغما هجوم مىآوردند اجازه دخول داده شد .\r\nهمه داخل شدند و در خدمت سلطان محمد حضور يافتند .\r\nسلطان به آنان تكليف كرد كه بنشينند و از آن خوان پهناور نعمت كه گسترده شده بود بهره‌مند شوند .\r\nمردم به خوردن نشستند و پس از صرف غذا بيرون رفتند .\r\nوقتى ماه ذى الحجه به نيمه رسيد ، سلطان محمد كه از بيمارى رنج مىبرد ، ديگر از زندگانى خود نااميد شد . لذا فرزند خود - محمود - را نزد خود فرا خواند و رويش را بوسيد . هر دو به گريه افتادند .\r\nسلطان محمد به او امر كرد كه خارج شود و بر او رنگ پادشاهى جلوس كند . و مراقب امور مردم باشد .\r\nمحدود كه درين وقت كمى بيش از چهارده سال از عمرش مىگذشت ، به پدر خود گفت : « امروز روز مباركى نيست . يعنى ستاره شناسان آن را روز خوش يمن نمىدانند . »\r\nسلطان محمد گفت : « راست مىگوئى ، اين روز ، روز مباركى نيست . اما براى پدرت كه مىميرد ، نه براى تو كه بر تخت سلطنت مىنشينى . »\r\n\r\nخدا بهتر مىداند .\r\nابن اثير در نقل اخبار و روايات تاريخى و تحقيق در صحت و سقم آنها تا آنجا كه توانسته ، دقت كرده ولى هر جا كه ميان دو روايت دچار ترديد شده و ندانسته كه كدام درست و كدام نادرست\r\n\r\n","description":"","footnote":"","page_name":" 96 ","page_number":102},
  {"content":"\r\n\r\nاست هر دو را نقل كرده و با جمله « و اللّه اعلم » يا « و اللّه اعلم بالصواب » ( خدا حقيقت را بهتر مىداند ) مطلب خود را به پايان رسانده است .\r\nمثلا در ميان رويدادهاى سال 529 تحت عنوان « كشته شدن حسن بن حافظ » چنين مىخوانيم :\r\nما ضمن وقايع سال 526 گفتيم كه الحافظ لدين اللّه ، فرمانرواى مصر ، وزارت خود را به فرزند خود ، حسن ، داد . و خطبه ولايت عهد نيز به نام او خواند .\r\nحسن در منصب وزارت و ولايت عهد تا اين سال باقى ماند و در اين سال مسموم از دنيا رفت .\r\nسبب مرگ او اين بود كه وقتى وزارت پدر خود - الحافظ - را به عهده گرفت ، قدرتى به هم رساند . و در خونريزى بىپروا بود .\r\nالحافظ ، فرمانرواى مصر ، نسبت به اميرانى كه با ابو على بن افضل همكارى مىكردند كينه داشت و مىخواست از آنان انتقام بگيرد ولى نمىخواست كه خود مستقيما بدين كار دست يازد .\r\nلذا اين كار را به پسر خود ، حسن ، محول كرد .\r\nچيزى نگذشت كه حسن بر همه كارها مسلط شد و استبداد نشان داد و محلى براى حكمرانى و فرمانروائى پدر خود باقى نگذاشت .\r\nضمنا دست به كشتن اميران مصرى و بزرگان شهرها گذارد تا جائى كه فقط در يك شب چهل تن از اميران را به قتل رساند .\r\nپدرش وقتى ديد كه او تا چه حد بر وى تسلط يافته ، خادمى از خادمان كاخ اكابر را بر او شوراند .\r\nاو نيز گروه بسيارى از سربازان پياده و تودهء مردم را در اطراف خود گرد آورد و بر حسن خروج كرد .\r\n\r\n","description":"","footnote":"","page_name":" 97 ","page_number":103},
  {"content":"\r\n\r\nحسن نيز جماعتى از ياران و خاصان خود را مأمور سركوبى شورشيان كرد .\r\nخادم درين زد و خورد شكست يافت و گريخت و گروه انبوهى از كسانى كه با وى بودند كشته شدند . بقيه از آب گذشته و خود را به بيابان الجزيره رساندند .\r\nالحافظ وقتى چنين ديد به تسليم و رضا تن در داد و صبر و بردبارى پيشه كرد .\r\nچيزى نگذشت كه باقى اميران مصرى اجتماع كردند و براى كشتن حسن دست اتفاق به هم دادند .\r\nاين عده براى الحافظ ، پدر حسن ، پيام فرستادند كه :\r\n« يا پسر خود ، حسن ، را تسليم ما كن تا او را بكشيم . يا اينكه هم تو و هم او را خواهيم كشت . »\r\nالحافظ پسر خود را به نزد خود فرا خواند و به او گفت كه طريق احتياط پيش گيرد و به دلجوئى اميران پردازد .\r\nبعد ، اين موضوع را به اطلاع اميران رسانيد . ولى آنان گفتند : « ما جز به كشته شدن او به چيز ديگرى راضى نمىشويم » .\r\nالحافظ دانست كه اگر پسر خود را تسليم آنان كند ، وى را خواهند كشت و در هر صورت حسن زنده نخواهد ماند .\r\nبنابر اين تصميم گرفت كه مردهء او را براى آنان بفرستد .\r\nاو در خدمت خود دو پزشك داشت كه يكى مسلمان و ديگرى يهودى بود .\r\nپزشك يهودى را به نزد خود خواند و گفت : « زهرى مىخواهيم كه به پسر خود بخورانيم تا بميرد و ما از اين پيش آمد نجات پيدا كنيم . »\r\nيهودى پاسخ داد : « من جز گياهان داروئى و عصارهء جو ،\r\n\r\n","description":"","footnote":"","page_name":" 98 ","page_number":104},
  {"content":"\r\n\r\nو دواهائى كه از اينها ميتوان ساخت ، چيز ديگرى نمىدانم . »\r\nالحافظ ، بعد پزشك مسلمان را احضار كرد و مسئله را با وى در ميان گذاشت .\r\nاو زهرى براى وى تهيه كرد و در اختيارش گذاشت .\r\nالحافظ اين زهر را به پسر خود داد كه خورد و در همان دم جان سپرد .\r\nآنگاه الحافظ براى اميران و سپاهيان خود پيام فرستاد كه :\r\n« حسن ديگر مرده است . »\r\nآنان گفتند : « ما مىخواهيم نعش او را ببينيم . »\r\nاو برخى از آنان را به نزد خود فرا خواند كه آمدند و نعش را ديدند . و چون گمان مىبردند كه ممكن است حيله‌اى به كار رفته باشد ، قسمت پائين پاى او را بريدند و ديدند خون نمىآيد .\r\nلذا به مرگ او يقين كردند و رفتند . جنازهء حسن دفن گرديد .\r\nپس از اين واقعه ، الحافظ پزشك مسلمان خود را فرا خواند و به وى گفت : « تو بهتر است كه ديگر درين كاخ نمانى و آنچه پول و مال و اسباب دارى ، بردارى و از اين قصر به روى . »\r\nبعد پزشك يهودى را خواست و مقررى او را افزايش داد و به او گفت « مىدانم كه تو مىتوانستى آنچه من مىخواهم فراهم كنى . ولى اين كار را نكردى چون پزشك عاقلى بودى . بنابر اين در پيش ما خواهى ماند . و به شغل خود ادامه خواهى داد . »\r\nاما حسن كه دچار آن سرنوشت شوم شد مردى بد نهاد و بيدادگر بود و از ريختن خون مردم و گرفتن اموال آنان پروائى نداشت .\r\nاين را هم مىگفتند كه الحافظ خودش وقتى ديد كه پسرش\r\n\r\n","description":"","footnote":"","page_name":" 99 ","page_number":105},
  {"content":"\r\n\r\nحسن بر تمام اوضاع تسلط كامل يافته و تمام كارها را از دست وى گرفته ، كسى را مأمور كشتن او ساخت . او نيز با زهر حسن را مسموم كرد . خدا بهتر مىداند .\r\nهمچنين دربارهء كشته شدن سليمانشاه كه به سال 556 رخ داد چنين مىخوانيم :\r\nدر اين سال در ماه ربيع الآخر ، سلطان سليمانشاه ، پسر سلطان محمد بن ملكشاه سلجوقى كشته شد .\r\nعلتش اين بود كه او گستاخى و نادانى و بىمبالاتى بسيار .\r\nمىكرد . كار اين بىپروائى به جائى رسيده بود كه شراب مىنوشيد حتى در ماه رمضان ، آن هم در روز .\r\nعده‌اى دلقك و مسخره را هم دور خود جمع كرده بود و ديگر به سرداران خود توجهى نمىكرد .\r\nدر نتيجه ، امرا و افراد قشون نيز در اجراى فرمان او سهل انگارى مىنمودند و طورى شده بود كه به درگاه او حضور نمىيافتند .\r\nسليمانشاه تمام امور را به شرف الدين كرد بازوى خادم سپرده بود كه از بزرگان خدام سلجوقيان به شمار مىرفت و همه از ديندارى و خردمندى و حسن تدبير او استفاده مىكردند .\r\nسردارانى كه از طرز رفتار سليمانشاه ناراضى بودند پيش شرف الدين شكايت مىبردند ولى او ايشان را آرام مىساخت .\r\nيك بار در حول و حوش همدان ، سليمانشاه در يك آلاچيق سرگرم ميگسارى بود و كرد بازو نيز در آن جا حضور داشت .\r\n\r\n","description":"","footnote":"","page_name":" 100 ","page_number":106},
  {"content":"\r\n\r\nكرد بازو رفتار سليمانشاه را مورد سرزنش قرار داد و سليمانشاه هم به دلقكان و مسخرگانى كه پيشش بودند دستور داد كه پاسخ كرد بازو را بدهند .\r\nآنان نيز به مسخره كردن كرد بازو پرداختند . حتى يكى از ايشان عورت خود را نشانش داد . شرف الدين كرد بازو خشمگين از آنجا بيرون رفت .\r\nسليمانشاه وقتى به هوش آمد كسى را به نزد او فرستاد و از آنچه رفته بود ، پوزش خواست .\r\nكرد بازو عذر سليمانشاه را پذيرفت ولى ديگر از حضور در نزد او پرهيز كرد .\r\nسليمانشاه كه چنين ديد به امير اينانج ، فرمانرواى رى ، نامه‌اى نگاشت و ازو براى از ميان بردن كرد بازو يارى خواست .\r\nفرستاده‌اى كه آن نامه را برده بود ، هنگامى به رى رسيد كه اينانج در بستر بيمارى به سر مىبرد .\r\nبدين جهة امير اينانج پاسخ داد : « هر وقت ازين بيمارى شفا يافتم با قشون خود به خدمت حاضر خواهم شد . »\r\nاين خبر به گوش كرد بازو رسيد و وحشت و بيزارى او را زياد كرد .\r\nيك روز سليمانشاه كسى را به نزد او فرستاد و او را پيش خود فرا خواند .\r\nجواب داد : « هر وقت امير اينانج آمد ، من هم خواهم آمد . »\r\nشرف الدين كرد بازو پس از اين جواب سرداران را احضار كرد و از آنان خواست كه در فرمانبردارى نسبت به وى سوگند ياد كنند .\r\n\r\n","description":"","footnote":"","page_name":" 101 ","page_number":107},
  {"content":"\r\n\r\nآنان هم كه از سليمانشاه بدشان مىآمد ، سوگند خوردند .\r\nبعد كرد بازو نخستين كارى كه كرد ، اين بود كه دلقكان و مسخرگان سليمانشاه را كشت و به او گفت : « من اين كار را كردم تا سلطنت تو را حفظ كرده باشم . »\r\nآنگاه سليمانشاه و شرف الدين كرد بازو با يك ديگر آشتى كردند و بدين مناسبت كرد بازو مهمانى بزرگى ترتيب داد و سلطان سليمانشاه و سرداران وى را دعوت كرد .\r\nوقتى سلطان سليمانشاه در خانهء او حضور يافت ، كرد بازو او و وزيرش ، ابن القاسم محمد بن عبد العزيز حامدى ، و ساير يارانش را دستگير و بازداشت كرد .\r\nاين واقعه در ماه شوال سال 555 اتفاق افتاد .\r\nبعد ، وزير و خاصان سليمانشاه را كشت . خود سليمانشاه را نيز در قلعه‌اى زندانى كرد . آنگاه كسى را فرستاد كه او را خفه كرد .\r\nبه روايت ديگر ، او را در خانهء مجد الدين علوى رئيس همدان محبوس ساختند ، و در آن جا به قتل رسيد .\r\nهمچنين گفته شد كه او را زهر دادند و مسموم ساختند و هلاك كردند .\r\nخداوند حقيقت امر را بهتر مىداند .\r\n\r\nنقد و بررسى\r\nابن اثير در گرد آورى مطالب تاريخى و در تحقيق راجع به آنها محتاط بوده و هر خبرى را نيك بررسى كرده و سنجيده و چنانچه آن را نادرست يافته دليل نادرستى آن را بىپروا ذكر كرده\r\n\r\n","description":"","footnote":"","page_name":" 102 ","page_number":108},
  {"content":"\r\n\r\nاست .\r\nراجع به درگذشت احمد غزالى در سال 520 مىنويسد :\r\nدرين سال ابو الفتح احمد بن محمد بن محمد غزالى ، واعظى كه برادر امام ابو حامد محمد غزالى بود ، دار فانى را بدرود گفت .\r\nابو الفرج بن جوزى ازو بدگوئى كرده و اعتراضات بسيار بر او وارد آورده است .\r\nمنجمله اين كه : « در هنگام وعظ ، احاديثى روايت مىكند كه صحت ندارد . مغرور و خود پسند است و تصانيف او ، خود او ، و وعظ او همه پر از اثرات اين خودبينى است . »\r\nاز خدا مىخواهم كه ما را از غيبت و بدگوئى درباره مردم حفظ كند .\r\nايكاش مىدانستم غزالى همراه آن همه بدى كه درباره‌اش گفته شده ، هيچ نيكى و محسناتى نداشت كه ذكر شود تا سخنان گوينده به هوسرانى و غرض ورزى حمل نگردد ؟\r\nدربارهء فوت حماد بن مسلم ، كه به سال 525 رخ داد ، مىنويسد :\r\nدرين سال ، همچنين ، حماد بن مسلم دباس رجبى ، زاهد مشهور درگذشت .\r\nاو كراماتى داشت و احاديث بسيار شنيده بود و اصحاب و شاگردان زياد داشت كه در سير و سفر او را همراهى مىكردند .\r\nديدم كه شيخ ابو الفرج بن جوزى ازو بدگوئى كرده و او\r\n\r\n","description":"","footnote":"","page_name":" 103 ","page_number":109},
  {"content":"\r\n\r\nرا دشنام داده است .\r\nشيخ ابو الفرج به ساير نيكان نيز بد گفته و كتابى نوشته به نام « تلبيس ابليس » كه در آن به هيچيك از بزرگان و صالحان مسلمين ابقاء نكرده است .\r\nراجع به درگذشت يكى ديگر از علماى مشهور به سال 563 مىنويسد :\r\nدرين سال عبد الكريم بن محمد بن منصور مروزى ، فقيه شافعى درگذشت .\r\nاو حديث بسيار شنيده و در جست و جوى حديث سفرها كرده و احاديثى شنيده بود كه ديگران نشنيده بودند .\r\nبارها به ما وراء النهر و خراسان رفت . و به شهر جبل و اصفهان و عراق و موصل و جزيرهء ابن عمر و شام و ساير شهرهاى آن نواحى وارد شد .\r\nشمارهء مشايخى كه او به خدمتشان رسيده ، از چهار صد بيش‌تر است .\r\nابو الفرج بن جوزى احوال او را ذكر كرده و او را نكوهيده و زخمى ساخته است .\r\nاز جملهء حرفهائى كه دربارهء او زده ، اين است كه : او در بغداد يكى از شيوخ را برمىداشت و با خود « بدان سوى نهر عيسى » مىبرد . بعد مىگفت : فلان شيخ در « ما وراء النهر » براى من چنين و چنان حديث كرد .\r\nاين سخن براستى كه خيلى خنك است . چون آن مرد\r\n\r\n","description":"","footnote":"","page_name":" 104 ","page_number":110},
  {"content":"\r\n\r\nحقيقتا به ما وراء النهر سفر كرده و در همهء شهرهاى آن حدود از تمام شيوخ ما وراء النهر حديث شنيده بود .\r\nچه حاجتى داشت كه چنين حيلهء خنكى را به كار برد ؟\r\nتنها گناه او نزد ابن جوزى اين است كه او شافعى است و ابن جوزى از مذهب ديگرى پيروى مىكند .\r\nآرى ، ابن جوزى دست رد به سينهء احدى نگذاشته و از همه بد گفته ، جز از كسانى كه بنده وار پيرو و دلبستهء حنبلىها هستند ! ضمن وقايع سال 532 پس از شرح كشته شدن الراشد باللّه خليفه عباسى ، به نقل روايتى از ابو بكر صولى مىپردازد و مىگويد :\r\nابو بكر صولى گفت : « از آغاز اسلام تا كنون هميشه ششمين فرد از افرادى كه زمام حكومت مردم را در دست گرفته‌اند ، ناچار شده كه از كار بر كنار گردد ، چه بسا كه به قتل هم رسيده است .\r\nمن درباره اين موضوع تأمل كردم و ديدم همانطور است كه مردم گفته‌اند . زيرا :\r\nنخستين كسى كه براى ترتيب امور اين امت قيام كرد ، محمد رسول خدا ( ص ) بود . پس از ابو بكر و عمر و عثمان و على ( ع ) بودند .\r\nششمين نفر امام حسن ( ع ) بود كه از خلافت خلع گرديد .\r\nبعد ، معاويه و پسرش يزيد ، و معاوية بن يزيد ، و مروان و عبد الملك بن مروان بودند .\r\nششمين نفر عبد اللّه بن زبير بود كه از خلافت خلع گرديد\r\n\r\n","description":"","footnote":"","page_name":" 105 ","page_number":111},
  {"content":"\r\n\r\nو كشته شد .\r\nبعد ، وليد بن عبد الملك ، و برادرش سليمان ، و عمر بن عبد العزيز ، و يزيد و هشام ، دو فرزند عبد الملك ، بودند .\r\nششمين نفر ، وليد بن يزيد بن عبد الملك بود كه از خلافت بر كنار گرديد و كشته شد .\r\nسپس كار بنى اميه سرو سامان نيافت و از هم پاشيد .\r\nآنگاه ابو العباس سفاح به خلافت رسيد و بعد از او ، منصور و مهدى و هادى و هارون الرشيد به مسند خلافت نشستند .\r\nششمين نفر امين بود كه از خلافت افتاد و كشته شد .\r\nپس از او ، مأمون ، معتصم ، واثق ، متوكل و منتصر بودند .\r\nششمين نفر ، المستعين باللّه بود كه مخلوع و مقتول گرديد .\r\nبعد ، معتز و مهتدى و معتمد و معتضد و مكتفى بر مسند خلافت قرار گرفتند .\r\nششمين نفر ، المقتدر باللّه بود كه از خلافت افتاد و دوباره به خلافت برگشت و بعد كشته شد .\r\nسپس به ترتيب ، قاهر و راضى و متقى و مستكفى و مطيع روى كار آمدند .\r\nششمين نفر طائع بود كه از خلافت افتاد .\r\nآنگاه قادر و قائم و مقتدى و مستظهر و مسترشد به خلافت برگزيده شدند .\r\nششمين نفر ، الراشد باللّه بود كه از خلافت بر كنار گرديد و سرانجام به قتل رسيد . »\r\nابن اثير پس از نقل گفته فوق به انتقاد مىپردازد و مىنويسد :\r\n\r\n","description":"","footnote":"","page_name":" 106 ","page_number":112},
  {"content":"\r\n\r\n« من گفتم : درين حرف ايرادى هست و آن اين است كه بيعت براى خلافت ابن زبير ، پيش از بيعت براى عبد الملك بن مروان بود . و قرار دادن او بعد از عبد الملك معقول نيست .\r\nابو بكر صولى نيز خلفاى مذكور را فقط تا زمان المقتدر باللّه بيان نموده و خلفاى بعد از او را ديگران ذكر كرده‌اند . »\r\n\r\nحوادث طبيعى\r\nابن اثير در برخى از سال‌ها به ذكر حوادثى مانند زلزله ، سيل و طوفان مىپردازد و وقايع شگفت انگيزى را شرح مىدهد كه متعاقب آنها وقوع مىيابد .\r\nراجع به زلزله‌هائى كه در شام به سال 552 روى داد :\r\nاما راجع به بسيارى ميزان تلفات آن زلزله‌ها ذكر همين يك واقعه كافى است كه گفته شود : معلم مكتبخانه‌اى در شهر حماة بود .\r\nمىگفتند براى او كارى پيش آمد كه براى انجامش از مكتب بيرون رفت .\r\nپس از بيرون رفتن او زلزله آمد و شهر را ويران كرد و سقف مكتب بر سر تمام شاگردان فرود آمد .\r\nآن معلم تعريف مىكرد كه : « زلزله در شهر كارى كرده بود كه پس از كشته شدن بچه‌ها در مكتب ، هيچ كس بدانجا باز نگشت كه سراغ بچه خود را بگيرد . » يعنى حتى از اولياء آن اطفال هم هيچ كس زنده نمانده بود .\r\n\r\n","description":"","footnote":"","page_name":" 107 ","page_number":113},
  {"content":"\r\n\r\nضمن شرح وقايع سال 569 درباره طغيان آب دجله مىنويسد :\r\nدرين سال ، در ماه رمضان ، در ديار بكر و جزيره و موصل باران‌هاى پياپى باريد . . .\r\nآب دجله نيز طغيان كرد و افزايش بسيار يافت . اين افزايش در بغداد به بيش‌ترين حد رسيد . يعنى از تمام فزونىهائى كه دجله ، از زمان ساخته شدن بغداد تا اين هنگام به خود ديده بود ، آب به اندازهء يك ذراع و كسرى بالاتر آمد .\r\nآب در تمام گنداب‌روها افتاد و بسيارى از خانه‌ها را ويران ساخت و داخل بيمارستان عضدى شد .\r\nقايق‌ها از پنجره‌هاى بيمارستان كه تازه از ديوارهاى بيمارستان كنده شده بودند ، رد مىشدند .\r\nدرباره طوفان سال 582 - كه قرار بود بيايد و نيامد - مىنويسد :\r\n« ستاره شناسان قديم و جديد همه حكم كرده بودند كه درين سال - در بيست و نهم جمادى الآخر كواكب خمسه در برج ميزان اجتماع خواهند كرد و در نتيجه اقتران آنها بادهاى سخت خواهد وزيد . و گرد و غبار ، مردم را نابود و شهرها را ويران خواهد كرد .\r\nوقتى اين سال فرا رسيد پيشگوئى ايشان درست در نيامد و هيچ باد نوزيد تا جائى كه محصول گندم و جو دير بدست آمد زيرا باد به آن اندازه نبود كه كشاورزان براى باد دادن غلات لازم دارند .\r\n\r\n","description":"","footnote":"","page_name":" 108 ","page_number":114},
  {"content":"\r\n\r\nبدين گونه خدا دروغ بودن سخنان منجمان را آشكار ساخت و آنان را شرمنده كرد . »\r\nاين همان طوفانى است كه انورى هم آن را پيشگوئى كرد و چون پيشگوئى او درست در نيامد مورد تحقير و تمسخر واقع شد . و فريد كاتب درين باره دو بيت زير را ساخت :\r\n گفت انورى كه از اثر بادهاى سخت * ويران شود عمارت و كاخ سكندرى\r\nدر روز حكم او نوزيده است هيچ باد * يا مرسل الرياح ، تو دانى و انورى \r\n\r\nرويدادهاى شگفت‌انگيز\r\nدرين تاريخ به بسيارى از رويدادها بر مىخوريم كه اعجاب آور است و ما را دچار شگفتى مىسازد . مانند شرحى كه تحت عنوان « گريختن قطب الدين قايماز از بغداد » ( به سال 570 ) آمده است و در اين جا به اختصار نقل مىشود :\r\nوقتى خليفه عباسى - المستضيء باللّه - از دست امير قطب الدين قايماز به ستوه آمد و ستيزه‌جوئى او را ديد ، به گفته ابن اثير : بر بام كاخ رفت و در برابر تودهء مردم نمايان شد و به يكى از خادمان خود فرمان داد تا مردم را به يارى طلبد .\r\nاو نيز فرياد كشيد و از مردم يارى خواست و به ايشان گفت :\r\n« دارائى قطب الدين مال شما و خون او مال ما . »\r\nمردم كه اين سخن شنيدند ، همه به سوى خانهء قطب الدين روانه شدند تا آن را يغما كنند .\r\nقطب الدين قايماز به سبب تنگى راه‌ها و چيرگى تودهء مردم نمىتوانست در جاى خود پايدار بماند . و چون گروه انبوهى در خانه‌اش را گرفته بودند ، ناچار از درى كه در عقب حياط باز مىشد\r\n\r\n","description":"","footnote":"","page_name":" 109 ","page_number":115},
  {"content":"\r\n\r\nگريخت و از بغداد بيرون رفت .\r\nمردم خانه او را غارت كردند و آنقدر پول و مال از آن جا بيرون بردند كه حد و حساب نداشت .\r\nدر اين خانه از وسائل ناز و نعمت چيزهائى ديده شد كه همانندش در خانه هيچ كس نبود .\r\nاز جملهء آنها اين كه در آبريزگاه ويژهء او ، از سقف تا روبروى نشيمنگاه ، زنجير طلائى آويخته بود . و در بن اين زنجير زرين ، گوى طلائى بزرگى قرار داشت كه بر آن سوراخ‌هائى ديده شد .\r\nاين گوى پر از مشك و عنبر بود ، تا قطب الدين ، وقتى كه در آبريزگاه مىنشيند ، بوى خوش آن را بشنود .\r\nيكى از كسانى كه سرگرم تاراج بودند ، درين زنجير چنگ انداخت و آن را گسست و با خود برد .\r\nمردى تهيدست نيز كه در آن خانه رفته بود ، چند كيسهء پر از دينار يافت .\r\nكسانى كه زور بيش‌ترى داشتند ، بر در خانه ايستاده بودند و هر چه را كه مردم بيرون مىآوردند ، به زور از آنها مىگرفتند .\r\nآن مرد تهيدست وقتى كيسه‌هاى زر را برداشت ، به آشپزخانه رفت و ديگى پيدا كرد كه پر از خوراك بود . كيسه‌ها را در زير خوراك پنهان كرد و ديگ را روى سر گذاشت و از خانه بيرون آمد .\r\nكسانى كه دم در را گرفته بودند ، وقتى ديدند كه او از آن همه چيزهاى گرانبها ، تنها به يك ديگ ساخته ، بر او خنديدند .\r\nولى او گفت : « من فقط چيزى مىخواهم كه امروز با آن شكم زنم را سير كنم . »\r\n\r\n","description":"","footnote":"","page_name":" 110 ","page_number":116},
  {"content":"\r\n\r\nبدين ترتيب آنچه برداشته بود ، سالم بدر برد . و بعدها دارائى او آشكار گرديد .\r\nدر ظرف يك ساعت ، از آنچه قطب الدين قايماز داشت ، هيچ باقى نماند .\r\nامير قطب الدين در حالى كه ساير اميران با وى بودند به حله رفت . خليفه عباسى ، صدر الدين شيخ الشيوخ را به نزد او فرستاد .\r\nصدر الدين آنقدر پيش او ماند و فريبش داد تا او از حله رفت و از راه بيابان روانه موصل شد .\r\nدر بيابان ، او و همراهانش دچار تشنگى سختى شدند و سرانجام بيشترشان از بسيارى گرما و تشنگى به هلاك رسيدند .\r\nقطب الدين پيش از رسيدن به موصل درگذشت . نعش او را به حومهء باب العمادى بردند و به خاك سپردند .\r\n\r\nابن اثير مورخ يا شهرزاد قصه گو\r\nاز آنچه گذشت شايد خواننده چنين تصور كند كه نويسنده تاريخ « كامل » تنها به حوادث شگفت‌انگيز و قصه مانند علاقه داشته و نام « شهرزاد قصه گو » براى او شايسته‌تر است تا نام « ابن اثير مورخ » .\r\nولى اينطور نيست و او سعى داشته كه همه مطالب ، حتى جزئىترين نكات مربوط به يك رويداد تاريخى كه هر كدام در يك تاريخ معتبر نقل شده ، همه را يك جا در تاريخ خود گرد آورد و كارى كند كه تاريخ او جامع مطالب جميع تواريخ باشد . و ديگر ، مىكوشيده است كه آنچه خوبان همه دارند او تنها داشته باشد .\r\n\r\n","description":"","footnote":"","page_name":" 111 ","page_number":117},
  {"content":"\r\n\r\nاگر در رسيدن به اين هدف كاملا موفق نشده باشد مىتوان گفت كه تا حد زيادى توفيق يافته است .\r\nاو مىخواسته هر واقعه‌اى را با تفصيل كامل شرح دهد و هيچ نكته‌اى را فرونگذارد . به همين جهة هر چه را كه پيش از آن واقعه يا بعد از آن رخ داده ، همه را بازگو كرده ، حتى پيشامدهائى را كه شگفت‌انگيزند و همانند داستان به نظر مىآيند .\r\nاين را هم فراموش نكنيم كه گاهى شاخ و برگ‌هائى كه در اطراف يك واقعه روئيده به مراتب جالب‌تر از خود واقعه است .\r\nمثلا ذكر اين كه : « خليفه عباسى در فلان سال عز الدين نجاح را به فلان منصب گماشت . » ، خبرى است كه گمان نمىكنم براى هيچ خواننده‌اى لطفى داشته باشد . و شايد فقط به كار كسى بيايد كه ضمن تحقيق دربارهء موضوعى به دانستن آن احتياج پيدا مىكند .\r\nاما ابن اثير براى اين كه همه را به خواندنش علاقمند سازد ، آن را جزء رويدادهاى سال 569 بدين گونه شرح مىدهد :\r\nدرين سال ، امير ابو العباس احمد بن خليفه - يعنى پسر خليفه عباسى المستضيء بامر اللّه ، كه پس از پدر به خلافت رسيد - از گنبد بلند عمارت « التاج » ، كه اقامتگاه خليفه بود ، به زمين افتاد .\r\nاو با غلامى بود به نام نجاح ، اين غلام نيز خود را پس از او بر زمين انداخت .\r\nاتفاقا ، هم پسر خليفه و هم نجاح ، هر دو صدمه‌اى نديدند و سالم ماندند .\r\nاز نجاح پرسيدند : « چرا خود را از بالاى گنبد به زمين پرتاب كردى ؟ »\r\n\r\n","description":"","footnote":"","page_name":" 112 ","page_number":118},
  {"content":"\r\n\r\nجواب داد : « نمىخواستم بعد از سرور خود زنده بمانم . »\r\nامير ابو العباس كه اين سخن به گوشش رسيد او را بنواخت .\r\nو وقتى به خلافت رسيد او را شرابدار خود ساخت و به لقب الملك الرحيم عز الدين ملقب نمود و در نيكى نسبت به وى و ترقى دادن وى مبالغه كرد .\r\nبدين گونه امور دولت به تمامى در تحت حكم و نفوذ نجاح در آمد . و همهء اميران و وزيران و ساير بزرگان عراق به دو خدمت مىكردند .\r\nبه عقيدهء من اگر جنگ‌ها و آشتىها ، از كار افتادن و روى كار آمدن دولت‌ها ، عزل و نصب‌ها و ساير وقايع تاريخى به اختصار بازگو شود ، خوانندگانى نخواهد يافت مگر در ميان محققان و استادانى كه به مناسبت رشته تحقيقى خود ، يا شغل خود ، از مراجعه بدان ناگزيرند . اما اگر ضمن بيان هر واقعه‌اى تمام علل و عوامل مربوط به آن نيز ذكر گردد ، آن وقت است كه تاريخ براى همه مردم كتابى شيرين و خواندنى خواهد شد مانند همين تاريخ « كامل » كه ابن اثير نوشته و روحش شاد باد كه يادگار نيكوئى از خود بر جاى نهاده است .\r\nبراى شناسائى ابن اثير و آگاهى بيش‌تر درباره تاريخ « الكامل » به ترجمهء پيشگفتارى كه بر متن عربى آن نگاشته شده و مقدمه‌اى كه خود ابن اثير بر اين تاريخ نوشته ، رجوع فرمائيد .\r\nابو القاسم حالت 4 ر 11 ر 1356\r\n\r\n","description":"","footnote":"","page_name":" 113 ","page_number":119},
  {"content":"\r\n\r\n\r\n[ ترجمهء پيشگفتارى كه ناشران متن عربى تاريخ « الكامل » بر آن نوشته‌اند 
  ]\r\nبسم اللّه الرحمن الرحيم اين چاپ تازه از كتاب « الكامل فى التاريخ » [ 1 
  ] ، تأليف عز الدين ابن الاثير جزرى را به خوانندگان گرامى [ 2 
  ] تقديم مىكنيم . اين كتاب كه همه به فروش رسيده و كمياب شده بود ، به كوشش خاور شناس ، كارلوس يوهانس تورنبرگ كه عده‌اى ديگر از دانشمندان نيز در نشر آن كمكش كردند ، ميان سالهاى 1851 و 1871 ميلادى در اروپا چاپ شد .\r\nاين كتاب در دوازده مجلد بود به اضافه يك مجلد حاوى فهرست‌ها و دريافت‌هائى راجع به مطالبى كه در نسخه‌هاى موجود با هم فرق داشتند و تصميمات بسيار و نوشته‌هائى كه تفاوت نسخه‌ها را روشن مىساخت همچنين اصلاح لغزش‌هائى كه در جلدهاى يازدهم وجود داشت .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] اين ترجمه پيشگفتارى است كه ناشران متن عربى تاريخ « الكامل » بر آن نوشته‌اند .\r\n[ ( 2 - ) 
  ] در متن : به خوانندگان گرامى عربى زبان .\r\n","page_name":" 114 ","page_number":120},
  {"content":"\r\n\r\nچاپ اروپائى اين كتاب بر اساس چند نسخه خطى ، از آن جمله نسخه‌هاى پاريس ، برلن ، موزه بريتانيا و استانبول و نسخه شفر و راولينسون بود و بدين جهة بهترين چاپ از اين تاريخ گرانبها فراهم آمد كه در پائين صفحات هر مجلد نيز تفاوت نسخه‌هاى خطى كه اساس كار آن محققان به شمار مىرفت ذكر شده بود .\r\nدر عين حال كه به فضل آن دانشمندان و كوشش بسيارى كه در نشر اين تاريخ به كار بردند اعتراف مىكنيم از ياد آورى اين نكته ناگزيريم كه آن چاپ از لغزش‌هاى بسيار خالى نبود و چه بسا كه اين لغزش‌ها نتيجه خطاى ناسخان يا خرابى و ناخوانائى خطوط نسخه‌هاى خطى بوده است .\r\nهنگامى كه ما در انديشه چاپ مجدد اين كتاب افتاديم و تحقيقاتى را كه در آن ذكر شده بود مورد ملاحظه قرار داديم ، ديديم نخستين كارى كه بايد بكنيم تصحيح تصويبات و دريافت‌ها و لغزش‌هائى است كه در پايان هر مجلد ذكر شده است . بعد بايد تفاوت‌هاى نسخ دو جلد يازدهم و دوازدهم را با ذكر موارد صحيح آنها ، همچنين فرق‌هاى نسخ در جلد فهارس را در جاهاى خود ثبت كنيم .\r\nبراى آنكه اين چاپ از جهة خوبى و درستى به چاپ پيشين برترى داشته باشد به كتابهاى مهم و تواريخ معتبر گوناگون رجوع نموديم و در مقابله بين حوادث و نام‌هاى كسان و اماكن و تصحيح لغزش‌هائى كه يافتيم از آنها استفاده كرديم .\r\nاز جمله اين كتب معتبر : تاريخ طبرى ، تاريخ يعقوبى ،\r\n\r\n","description":"","footnote":"","page_name":" 115 ","page_number":121},
  {"content":"\r\n\r\nطبقات الكبرى تاليف ابن سعد ، سيرة ابن هشام ، معجم البلدان ياقوت ، اغانى ابو الفرج اصفهانى ، عقد الفريد تأليف ابن عبد ربه ، صحيح بخارى ، قاموس المحيط تاليف فيروز آبادى ، لسان العرب تاليف ابن منظور ، مجموعه دواوين عرب و اعلام زر كلى و غيره بودند .\r\nدرين چاپ ما همان روش چاپ اروپائى را سرمشق قرار داديم .\r\nچيزى كه بود به همه اضافات و تصحيحات يا توضيحات و شروحى كه ثبت كرديم ، اشاره نموديم . آيات قرآن كريم را نيز به شكل كامل آنها ضبط كرديم و در ميان هلالين گذاشتيم و شمارهء سوره و شمارهء آيه را هم بيان داشتيم اين كار را هم از آن رو كرديم كه برخى از آيات با متن ( عربى ) تاريخ در آميخته مىشد چنان كه خوانندهء كتاب پى نمىبرد كه آيه از كجا آغاز مىشود و در كجا پايان مىيابد .\r\nهمچنين شماره‌هاى برخى از سوره‌ها را كه در نسخه اروپائى اشتباها ذكر شده بود تصحيح كرديم .\r\nهر كجا هم كه ديديم براى تكميل معنى يا توضيح آن ، اضافه كردن عبارتى به متن ضرورت دارد ، آن عبارت را ميان هلالين قرار داديم .\r\nهمينطور ، شروح كلماتى را كه شرح و توضيح لازم داشت در ذيل صفحات ميان پرانتز گذاشتيم .\r\nفصول دراز را نيز به چند قسمت تقسيم كرديم كه خواندن آنها آسان باشد .\r\nدر عبارات كتاب هم به لغزش‌هاى صرفى و نحوى برخورديم كه همه را درست كرديم بىآن كه به اين اصلاحات اشاره‌اى بكنيم .\r\nتنها به اصلاحاتى اشاره كرديم كه معنى در اثر آن اصلاحات تغيير مىيافت .\r\n\r\n","description":"","footnote":"","page_name":" 116 ","page_number":122},
  {"content":"\r\n\r\nميان بسيارى از نام‌هاى اشخاص و اماكن كه درين كتاب آمده با آنچه در ساير كتابهاى معتبر ذكر شده اختلافاتى يافتيم كه برخى از آنها را در پائين صفحات آورديم و برخى ديگر را كه تمام كتب معتبر در آنها اتفاق داشتند ، در متن كتاب اصلاح كرديم .\r\nدرباره كلماتى هم كه تحريف يافته بود و تصحيح لازم داشت به همين كار مبادرت ورزيديم .\r\nدر برخى از چامه‌ها و چكامه‌هائى هم كه درين كتاب نقل شده تحريفاتى يافتيم كه به شعر ، آسيب مىرساند و معنى آن را ضايع و وزن آن را خراب مىكرد .\r\nاز اين رو به منابعى كه اين اشعار را به گونه‌اى درست نقل كرده بودند رجوع نموديم و صورت صحيح شعر را در متن قرار داديم و سخن اصلى يا روايت تحريف شده را در پائين صفحه گذاشتيم .\r\nاكنون به خوانندهء گرامى اختيار مىدهيم كه اصلاحاتى را كه ما در متن آورده‌ايم بپذيرد يا به روايت اصلى كه در پائين صفحه قيد شده رجوع كند .\r\nهمچنين اميدواريم در دست يازى بدين كار سخت ، كه خدمتى به زبان گرانمايهء عربى ماست ، توفيق يافته باشيم .\r\nخوانندهء بزرگوار نيز چنانچه دريابد كه ما با همهء كوشش خود براى انجام كارى استوار و درست ، بطورى كه بايد و شايد موفق نشده‌ايم ، جا دارد كه پوزش ما را بپذيرد .\r\nبراى ما بهترين شفيع و نشانه حسن نيت ، كوشش بسيارى\r\n\r\n","description":"","footnote":"","page_name":" 117 ","page_number":123},
  {"content":"\r\n\r\nاست كه به كار برده‌ايم تا اين چاپ حتى الامكان خوب از آب در آيد و محققان و مورخان و اديبان را مدد كار باشد .\r\nمؤسسات انتشاراتى « دار صادر » و « دار بيروت » اما متاسفانه با همه كوشش‌هائى كه به كار رفته و فوقا ذكر شده اين چاپ نيز از عيوب و لغزش‌هاى چاپى خالى نيست و مخصوصا برخى از اشعار عربى آن اغلاطى دارد كه اگر يارى چند تن از استادان نبود اصلاح و ترجمهء آنها به سختى امكان داشت .\r\nمترجم\r\n\r\n","description":"","footnote":"","page_name":" 118 ","page_number":124},
  {"content":"\r\n\r\n\r\nعز الدين ابن الاثير\r\nتولد : 555 هجرى - 1160 ميلادى وفات : 630 هجرى - 1232 ميلادى نام او على ، پسر محمد شيبانى است . كنيه‌اش ابو الحسن و لقبش عز الدين است . به ابن الاثير جزرى معروف است زيرا زادگاه او جزيرهء ابن عمر بوده است . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 - ) 
  ] جزيره ابن عمر شهركى است در بالاى موصل كه دجله آن را از همه سوى - جز از يك سو - مانند هلال در بر گرفته است .\r\nياقوت مىگويد : « نخستين كسى كه آن جا را ساخت حسن بن عمر بن خطاب تغلبى بود . »\r\nو ابن خلكان مىگويد : « گفته شده است كه اين جزيره منسوب است به يوسف بن عمر ثقفى ، امير العراقين . بعد من به حقيقت اين مطلب دست يافتم و آن اين است كه مردى از اهالى برقيد - از توابع موصل آن جا را بنا كرد و نام او عبد العزيز بن عمر بود . بدين جهة جزيره به نام او ناميده شد . »\r\n","page_name":" 119 ","page_number":125},
  {"content":"\r\n\r\nعز الدين يكى از سه برادرى است كه هر كدام در رشته‌اى از دانش بلند آوازه شده بودند .\r\nبرادر بزرگ‌تر ، يعنى مجد الدين ، در حديث نبوى دست داشت و درين باره به نويسندگى پرداخت .\r\nاو دو كتاب در حديث تأليف كرده است : يكى « جامع - الاصول فى احاديث الرسول » و ديگرى « النهاية فى غريب الحديث » برادر كوچك‌تر - ضياء الدين نصر اللّه - به شعر و ادب گرويد و درين رشته استاد شد .\r\nاو نيز چند كتاب دارد كه مشهورترين آنها : « المثل السائر فى ادب الكاتب و الشاعر » است .\r\nبرادر ميانه - عز الدين - به تاريخ روى آورد و معروف - ترين كتابى را كه در تاريخ نگاشت ، « الكامل فى التاريخ » ناميد و آن همين كتابى است كه در دست ماست .\r\n\r\nزندگانى عز الدين ابن اثير\r\nعز الدين در چهارم جمادى الاول به سال 555 هجرى برابر 1160 ميلادى در جزيره ابن عمر ، در خانواده‌اى معتبر و ثروتمند به جهان آمد .\r\nپدر او - محمد - از سوى قطب الدين مودود زنگى ، فرمانرواى موصل ، متولى ديوان جزيره ابن عمر بود .\r\nضمنا قريه عقيمه نيز به وى تعلق داشت .\r\nاين قريه ، از سوى كرانه خاورى به جزيره ابن عمر وابسته بود و باغ و بستان‌هائى داشت او ، همچنين از راه درياى شام ( درياى مديترانه ) ميان\r\n\r\n","description":"","footnote":"","page_name":" 120 ","page_number":126},
  {"content":"\r\n\r\nموصل و شام بازرگانى مىكرد .\r\nفرنگيان يك بار در سال 567 هجرى ، برابر 1171 ميلادى ، كالاهاى او را به يغما بردند و بر دو كشتى بازرگانى او دست يافتند كه پر از اجناس تجارتى بود .\r\nبعد ، عز الدين با پدر و دو برادر خويش به موصل كوچ كرد .\r\nدر آن جا از ابو الفضل عبد اللّه بن احمد خطيب طوسى و همپايگان او حديث شنيد .\r\nابن خلكان مىگويد : « عز الدين چند بار براى رفتن به حج و همچنين به عنوان رسالت از سوى فرمانرواى موصل به بغداد رفت و در آن جا از دو مرد بزرگ : ابو القاسم يعيش بن صدقه فقيه شافعى و ابو احمد عبد الوهاب بن على صوفى ، و كسان ديگر حديث شنيد .\r\nبعد به شام و بيت المقدس رفت و در آن نواحى نيز به خدمت گروهى از اهل حديث رسيد و به شنيدن حديث پرداخت .\r\nسپس به موصل بازگشت . »\r\nدانش و چيره دستى عز الدين تنها منحصر به تاريخ نويسى و حفظ تواريخ متقدم و متأخر نبود .\r\nبلكه در حفظ و معرفت حديث و آشنائى به آنچه با حديث بستگى داشت نيز استاد بود .\r\nاز انساب عرب و روزگار ايشان و رويدادها و اخبارشان آگاهى داشت .\r\nدر نزد قدرتمندان ، و همچنين تودهء مردم ، پايه‌اى بلند داشت و فضائل و نيكخوئى و فروتنى او مايهء حسن شهرت او شده بود .\r\n\r\n","description":"","footnote":"","page_name":" 121 ","page_number":127},
  {"content":"\r\n\r\nابن خلكان مىگويد : « در اواخر سال 626 هجرى برابر 1228 ميلادى ، هنگامى كه من به حلب رسيدم ، او ( يعنى عز الدين ) در آنجا ، مهمان شهاب الدين طغرل ، خادم اتابك ملك عزيز - پسر ملك ظاهر - فرمانرواى حلب ، بود .\r\nشهاب الدين به دو توجه بسيار داشت ، به دو عقيده‌مند بود و او را نوازش مىكرد .\r\nمن در آن جا به ديدار او رسيدم و او را مردى يافتم كه در فضائل و نيكى سرشت و بسيارى تواضع به مرحله كمال رسيده بود .\r\nاز اين رو ، رفت و آمد و معاشرت با وى را ادامه دادم .\r\nميان او و پدر من - كه خدايش بيامرزد - دوستى و الفتى استوار بود و به همين جهة مرا بسيار رعايت مىكرد و گرامى ميداشت .\r\nبعد در طى سال 627 هجرى برابر 1229 ميلادى به دمشق سفر كرد .\r\nسپس در سال 628 هجرى برابر 1230 ميلادى به حلب بازگشت و من همچنان رفت و آمد و همنشينى با او را از سر گرفتم .\r\nدر حلب مدتى كوتاه ماند . آنگاه به سوى موصل رهسپار گرديد . »\r\nسخن ابن خلكان ما را دلالت مىكند بر اين كه عز الدين ميان موصل و بغداد و دمشق و بيت المقدس و حلب ، بسيار سفر مىكرده و به هر شهرى كه مىرسيده ، در نزد عالمان ، قاريان ، فقيهان ، محدثان و نحويان آن شهر به فراگرفتن علم و حديث مىپرداخته است .\r\n\r\n","description":"","footnote":"","page_name":" 122 ","page_number":128},
  {"content":"\r\n\r\nدر نتيجهء اين ممارست بود كه او در علوم اسلامى و تاريخ و نحو آشنائى و استادى كافى يافت .\r\nتنها در سالهاى آخر عمر خود - بنابر گفته ابن خلكان - در موصل خانه‌نشينى اختيار كرد و به دانش پژوهى و كتاب نويسى پرداخت .\r\nبراى مردم موصل و كسانى كه وارد موصل مىشدند ، سراى او مجمع فضل به شمار مىرفت .\r\nچنين بود تا شعبان سال 630 هجرى برابر 1232 ميلادى كه خداوند او را در هفتاد و پنج سالگى از جهان برد .\r\nپيكر او در موصل به خاك سپرده شد و آرامگاه او هنوز معروف است .\r\n\r\nكتابهاى ابن اثير\r\nعز الدين ابن اثير كتابهاى چندى نوشته كه از آنهاست :\r\n« كتاب اللباب فى تهذيب الانساب » كه كتاب مختصرى است در دنبالهء كتاب « الانساب » تأليف سمعانى .\r\nابن اثير درين كتاب لغزش‌هائى را كه در كتاب سمعانى راه يافته ، يادآور مىشود و آنچه را كه از نظر سمعانى پوشيده مانده يا از قلم او افتاده بدان مىافزايد .\r\nكتاب « اسد الغابه فى معرفة الصحابه » .\r\n« تاريخ الدولة الاتابكيه » يعنى دولتى كه او در سايهء آنها زندگى مىكرد .\r\nو « الكامل فى التاريخ » ، كتابى كه اينك دربارهء آن سخن مىگوئيم :\r\n\r\n","description":"","footnote":"","page_name":" 123 ","page_number":129},
  {"content":"\r\n\r\n\r\nالكامل فى التاريخ\r\nاين تاريخ مشهورترين كتاب عز الدين ابن اثير است و بلند آوازگى و مقام علمى او بر روى اين كتاب پايه گرفته است .\r\nتاريخ « كامل » يعنى تاريخى كه جامع اخبار و اطلاعات درباره زندگى و فرمانروائى ملوك خاور و باختر و سرزمين‌هاى ميان اين دو است .\r\nاو اين تاريخ را از نخستين روزگار آغاز كرده و تا پايان سال 628 هجرى قمرى برابر 1230 ميلادى ، يعنى تا دو سال پيش از درگذشت خويش ، ادامه داده است .\r\nدرباره اين كه چرا به نوشتن چنين تاريخى پرداخته ، خود در مقدمهء آن مىگويد كه هميشه دوستدار مطالعهء تاريخ‌هاى گوناگون و آشنائى به مطالب آنها بوده است .\r\nضمن خواندن تواريخ دريافته كه هيچ تاريخى به تنهائى نياز خواننده را رفع نمىكند و منظور او را برآورده نمىسازد .\r\nتاريخى كه طولانى است ، درباره هر موضوعى به ذكر روش‌ها و روايات گوناگون پرداخته و دراز گوئى كرده است .\r\nتاريخ مختصر نيز بسيارى از وقايعى را كه روى داده از قلم انداخته است .\r\nبا اين وصف در هيچ تاريخى همهء رويدادها نيست و هر تاريخى قسمت عظيمى از حوادث را ناديده گرفته و از ذكر آنها درگذشته ، يا بسيارى از اوراق را با شرح رويدادهاى كوچك و بىاهميت سياه كرده است .\r\nتاريخ شرقى از اخبار غرب خالى است و تاريخ غربى ، احوال شرق را ناديده گرفته است .\r\n\r\n","description":"","footnote":"","page_name":" 124 ","page_number":130},
  {"content":"\r\n\r\nبنابر اين كسى كه مىخواهد يك دوره تاريخ را تا زمان حيات خود مطالعه كند نيازمند به تاريخ‌هاى بسيار و كتابهاى متعدد است . آن هم تواريخ و كتبى كه هر يك داراى كمبودها يا پرگوئىهائى است .\r\nاين مسئله بود كه ابن اثير را وادار كرد تا تاريخ جامعى از اخبار فرمانروايان شرق و غرب و نواحى ما بين آنها فراهم آورد و حوادث و رويدادها را از روزگار نخست تا زمان زندگانى خويش نقل كند چنان كه پيشامدها به ترتيب تاريخ وقوع ، به دنبال هم قرار گيرند . و اين كتاب هميشه مورد مراجعه او واقع شود و يادآور حوادث تاريخى باشد و نگذارد كه آنها را فراموش كند .\r\nاو مدعى نيست كه همهء رويدادهاى تاريخى را گرد آورده است زيرا كسى كه در موصل زندگانى مىكند ، ناچار از آنچه در دورترين سرزمين‌هاى خاور و باختر روى مىدهد ، بىخبر مىماند .\r\nولى او در كتاب خود مطالبى را جمع كرده كه در هيچ كتابى يك جا جمع نشده است .\r\nاو هنگامى كه كارهاى مورخان گذشته را بررسى كرد ، پى برد كه وقتى به نقل واقعه‌اى مىپردازند ، ضمن بيان وقايع هر ماه ، فقط قسمتى از آن را كه در همان ماه اتفاق افتاده شرح مىدهند . بدين ترتيب ، هر واقعه‌اى قطعه قطعه مىگردد و مطالعهء آن نتيجه‌اى به دست نمىدهد مگر پس از دقت و ژرف‌نگرى .\r\nبدين جهة هر پيشامدى را در يك جا جمع كرد و يادآور شد كه هر قسمت از آن در كدام ماه يا در كدام سال روى داده است .\r\nبه عبارت ديگر ، هر واقعه‌اى را از آغاز تا پايان به ترتيب تاريخ وقوع ذكر كرد .\r\n\r\n","description":"","footnote":"","page_name":" 125 ","page_number":131},
  {"content":"\r\n\r\nفائده‌اى را كه از خواندن تواريخ به دست مىآيد چنين روشن ساخت كه آدمى دوستدار جاودانگى است و مىخواهد از گروه زندگان باشد . از اين رو هنگامى كه خبرهاى در گذشتگان را مىخواند گوئى خود نيز با آنان همزمان است و وقتى از كارشان آگاهى مىيابد مانند آنست كه در نزدشان حضور دارد .\r\nهمچنين فرمانروايان و كسانى كه قدرت امر و نهى دارند ، وقتى از آنچه تاريخ درباره ستمكاران و بيدادگران نوشته آگاهى يابند و بدانند كه ظلم آنها تا چه اندازه مايه بدنامى و پيشامدهاى زشت و ويرانى شهرها و هلاك مردم و تباهى احوال شده ، بيدادگرى را نكوهش خواهند كرد و از آن دورى خواهند جست و آن را از ميان خواهند بود .\r\nكتاب « الكامل فى التاريخ » مانند ساير تواريخ قديمى ، رشته حوادث و اخبار را بر حسب تاريخ وقوع آنها تنظيم نموده و مؤلف آن اعتراف مىكند كه آنها را از تاريخ طبرى نقل كرده است .\r\nاو در مقدمه‌اى كه بر تاريخ خود نگاشته ، بدين موضوع اشاره كرده و گفته است كه مطالب آن را از تاريخ كبير ابو جعفر طبرى گرفته و هيچيك را از قلم نينداخته ، فقط در طرز تأليف مورخ به شمار مىرود . بنابر اين تمام مطالب خود را از تاريخ طبرى گرفته و هيچيك را از قلم نينداخته ، فقط در طرز تأليف كتاب خويش از روش طبرى پيروى نكرده است . زيرا طبرى بيشتر رويدادها را با روايات عديده شرح داده ولى ابن اثير جامع - ترين روايت را گرفته و ساير جزئيات را بدان افزوده است .\r\nاين سخن او ما را دلالت مىكند بر اين كه او رويدادهاى تاريخى را بر حسب اولويت و عظمت ظاهرى آنها نقل نكرده بلكه\r\n\r\n","description":"","footnote":"","page_name":" 126 ","page_number":132},
  {"content":"\r\n\r\nآنچه را موافق عقل يافته ، برگزيده و با مطالبى كه بدان افزوده ، تأليف و تحرير تازه‌اى كرده است .\r\nديگر اين كه او در نقد حوادث و ربط ميان اسباب و مسببات يا علت و معلول ، به شيوهء فلسفه تاريخ پيش نرفته ، زيرا اين شيوه را در آن زمان هيچ كس جز ابن خلدون نشناخته بود .\r\nبنابر اين ، ابن اثير تنها حوادثى را نقد و بررسى مىكند كه به نقل آنها مىپردازد و هر حادثه‌اى را هم كه درست نمىيابد نقل نمىكند .\r\nمطلبى را كه موافق عقل نمىبيند از نقلش خوددارى مىورزد . چنان كه درباره آنچه طبرى از آفرينش خورشيد و ماه و گردش آن دو روايت كرده ، مىگويد :\r\n« ابو جعفر درين جا يك حديث طولانى چند ورقى از ابن عباس آورده . كه او نيز از پيغمبر صلى اللّه عليه و سلم درباره آفرينش خورشيد ماه و گردش آنها روايت كرده ، كه اين دو سوار بر دو گردونه هستند و هر گردونه‌اى سيصد و شصت دسته دارد و به شماره اين دسته‌ها فرشتگانى هستند كه هر كدام دسته‌اى را گرفته مىكشند .\r\nاين دو - يعنى خورشيد و ماه - از گردونه مىافتد و در دريائى كه ميان آسمان و زمين است غوطه مىخورند . . . اين است علت خورشيد گرفتگى و ماه گرفتگى .\r\nبعد كه فرشتگان آنها را از آب بيرون مىكشند ، چهره آنها دوباره روشن مىشود و خورشيد گرفتگى و ماه گرفتگى بر طرف مىگردد . . . و از اين گونه سخنان ديگرى كه نياز به ذكرش نيست .\r\nمن از نقل آن خوددارى كردم زيرا با عقل منافات داشت .\r\n\r\n","description":"","footnote":"","page_name":" 127 ","page_number":133},
  {"content":"\r\n\r\nاگر اين حديث درست بود ، بىگمان ما هم آن را نقل مىكرديم و از اسناد آن نيز نام مىبرديم ولى اين حديث نادرست است و نبايد درباره كار بزرگى مانند گردش ماه و خورشيد ، در كتابها با چنين روايت ضعيفى سخن گفته شود . »\r\nهمچنين هنگامى كه به واقعه‌اى برمىخورد كه حقيقت آن بر او روشن نيست ، كارى را مىكند كه درباره دولت غوريان به سال 547 هجرى برابر 1152 ميلادى كرده است . آنجا كه مىگويد : « رويهمرفته به نظر من درباره آغاز دولت غوريان اختلاف است . اگر حقيقت امر كشف شود به خواست خداوند ، آن را اصلاح خواهم كرد . »\r\nازين گونه بررسىها دارد كه زياد هم نيست و در قبال فلسفه تاريخ جزء مسائل ابتدائى شمرده مىشود .\r\nدر مورد برخى از رويدادها نيز استدلال و توجيه او ضعيف است و نظرياتى دارد كه نقد تاريخى امروز ، آن را تصويب نمىكند . مثلا در گفتار خود راجع به دولت‌هاى عربى و غيره هنگامى كه مؤسس سلسله‌اى از جهان مىرود و سلطنت به دست كسى مىافتد كه از پشت وى يا فرزند وى نيست ، اين مسئله را چنين توجيه مىكند :\r\n« به گمان من سبب اين پيشامد آن است كه نخستين فرد هر دولتى قدرت پيدا مىكند و فرمانروائى را از دست ديگرى مىگيرد و دلهاى كسانى را كه بدان دولت بستگى دارند ناكام و نااميد مىسازد . از اين رو خداوند نيز آن دولت را از فرزندان وى باز مىستاند . »\r\nچنين استدلالى قوى نيست زيرا به گمان بستگى دارد نه بر پايه‌اى استوار .\r\n\r\n","description":"","footnote":"","page_name":" 128 ","page_number":134},
  {"content":"\r\n\r\nاز ويژگىهاى او اين است كه در پايان وقايع هر سال ، يا هر فصل از كتاب ، نام‌ها را با حركات يا اعراب ضبط مىكند و بدين كار از آن جهة مقيد است كه هيچگونه اشتباه يا ابهامى در تلفظ آنها پيش نيايد . چنان كه وقتى فتح شهر يا ناحيه‌اى را بيان مىكند ، نام آن جا را شرح مىدهد و مىگويد كه چرا آن جا بدين نام ناميده شده و اين نام از كجا ريشه گرفته است .\r\nابن اثير اگر چه در تحرير مطالب هفت مجلد اول كتاب خود مطالب ابو جعفر طبرى را پايه قرار داده است ، معذلك اين امر مانع آن نيست كه از منابع ديگرى نيز مانند ابن الكلبى و مبرد و بلاذرى و مسعودى استفاده كند و آنچه را كه طبرى فرو گذاشته ، از اين منابع بگيرد . مانند رويدادهاى روزگار عرب پيش از اسلام و پيشامدهاى ميان قيس و تغلب در نخستين سدهء هجرى و جنگ تازيان در سند و غيره .\r\nابن اثير مورخى است كه در تحقيق و اثبات حقيقت آنچه نقل مىكند ، سختگير است و گاهى منابعى را كه مورد استفاده قرار مىدهد ، بىپرده به باد انتقاد مىگيرد .\r\nاز طبرى و شهرستانى و علما و مورخان ديگر - خرده‌گيرىهاى درستى كرده است .\r\nمن باب مثال ، انتقادى كه از شهرستانى كرده ، چنين است :\r\n« از شگفتىها اين كه شهرستانى ، مؤلف كتاب نهاية الاقدام فى الاصول و نويسنده كتاب الملل و النحل در بيان مذاهب و آراء قديم و جديد نوشته است كه نسطور ( اسقف معروف قسطنطنيه ) در روزگار مأمون برخاسته است . اين سخن را از پيش خود گفته و من كسى را نمىشناسم كه درين موضوع با او موافق باشد . »\r\nالكامل فى التاريخ ، به هر حال ، تاريخ جامعى است كه\r\n\r\n","description":"","footnote":"","page_name":" 129 ","page_number":135},
  {"content":"\r\n\r\nسود بسيار دارد به ويژه آن بخش از مطالبش كه وابسته به - رويدادهاى زمان مورخ و دوره زندگانى اوست . و اين قسمت است كه منبع سرشارى است براى مورخانى كه پس از او آمده‌اند .\r\n\r\n","description":"","footnote":"","page_name":" 130 ","page_number":136},
  {"content":"\r\n\r\n\r\n[ خطبه و مقدمه‌اى كه ابن اثير بر تاريخ خود نوشته است 
  ]\r\nبسم اللّه الرحمن الرحيم ستايش مر خدائى را كه قديم است از اين رو براى وجود او آغازى نيست . و جاويد و بخشندهء جاويدان است از اين رو جاودانگى و بخشش او پايانى ندارد . فرمانرواى راستينى است كه خردها به حقيقت كنه او نمىرسند . توانائى است كه آنچه در جهان است از اثر توانائى اوست . مقدس است از اين رو حوادث به حريم او نزديك نمىشود . منزه از دگرگونى است و از او جز به دو گريز نيست . پروردگارى است كه گردانندهء خلايق در ميان بلندى و پستى و گشايش و تنگدستى و استوارى و سستى و مرگ و زندگى و هستى و نيستى و راه يا بى و گمراهى و ارجمندى و خوارى است .\r\nفرمانروائى را به هر كه خواهد ، مىدهد ، و از هر كه خواهد ، مىگيرد . هر كرا كه خواهد ، عزيز مىكند و هر كرا كه خواهد خوار مىسازد . نيكى در دست اوست و اوست كه به انجام هر كار تواناست . نابود كنندهء نسل‌هاى گذشته و امت‌هاى رفته‌اى است كه آنچه براى ايشان پناه و حرز شد ، آنان را از سخط او ايمن نساخت .\r\n\r\n","description":"","footnote":"","page_name":" 131 ","page_number":137},
  {"content":"\r\n\r\nپس  « هَلْ تُحِسُّ مِنْهُمْ مِنْ أَحَدٍ أَوْ تَسْمَعُ لَهُمْ رِكْزاً »  [ ( 1 ) 
  ] سود و زيان به تقدير اوست ، و  « لَهُ الْخَلْقُ وَ الْأَمْرُ ، تَبارَكَ اللَّهُ رَبُّ الْعالَمِينَ »  [ ( 2 ) 
  ] ستايش مىكنم او را به پاس نعمت‌هائى كه به ما داد و بهره‌هايى كه به مردم رساند . و درود مىفرستم به پيامبر او محمد ، برگزيده و پيشواى عرب و عجم ، برانگيخته و فرستاده به سوى عموم امم . همچنين درود مىفرستم به فرزندان او و ياران او كه پرچم‌هاى راهنمائى و چراغ‌هاى روشنائى هستند . صلى اللّه عليه و عليهم و سلم .\r\nاما بعد ، من پيوسته دوستدار مطالعهء كتابهاى تاريخ و آشنائى به آنچه درين كتابهاست بودم و به آگاهى از رويدادهاى پنهان و آشكار تاريخى علاقه داشتم . به معارف و آداب و تجاربى كه در طى آنها نهفته است مايل بودم . و چون در آنها تأمل كردم ديدم كه مراد مرا برنمىآورند و چه بسا كه جوهر معرفت در آنها به عرض باز گردد .\r\nتاريخى كه طولانى است ، درباره هر موضوعى به ذكر روش‌ها و روايات گوناگون پرداخته و دراز گوئى كرده است .\r\nتاريخ مختصر نيز بسيارى از وقايعى را كه روى داده از قلم انداخته است .\r\nبا اين وصف ، در هيچ تاريخى از تمام رويدادهائى كه به وقوع پيوسته و آنچه به وجود آمده ، شرحى موجود نيست و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيهء 98 سورهء مريم : ( آيا چشم تو به احدى از آنها ديگر خواهد افتاد ؟ كمترين صدائى از آنان خواهى شنيد ؟ )\r\n[ ( 2 ) 
  ] - از آيهء 54 سورهء اعراف : ( همهء ملك آفرينش ، خدا راست .\r\nفرمان نافذ هم فرمان اوست . منزه و بلند مرتبه است پروردگار و آفرينندهء عالميان ) از قرآن مجيد با ترجمهء مهدى الهى قمشه‌اى\r\n","page_name":" 132 ","page_number":138},
  {"content":"\r\n\r\nبسيارى از آنها صفحاتى را با شرح پيشامدهاى كوچك سياه كرده‌اند كه خوددارى از ذكر آنها بهتر و در گذشتن از نوشتن آنها شايسته‌تر بوده است . مانند اين مطالب كه به فلان صاحب عيار ( يعنى كسى كه حساب عيار مسكوكات را نگاه مىدارد ) خلعت داده شد ، يا چيزى به نرخ‌ها افزوده شد . فلانى مورد نوازش قرار گرفت و فلان كس خوار شد .\r\nهر مورخى نيز وقايع تا زمان خود را نگاشته و پس از او ديگرى آمده و بر آن ذيلى نوشته و پيشامدهاى تازه‌اى را كه پس تاريخ او تا زمان وى رخ داده ، بر آن افزوده است .\r\nتاريخ شرقى از اخبار غرب خالى است و تاريخ غربى احوال شرق را ناديده گرفته است .\r\nبنابر اين كسى كه مىخواهد يك دوره تاريخ را تا زمان حيات خود مطالعه كند ، نيازمند به تاريخ‌هاى بسيار و كتاب‌هاى متعدد است آن هم تواريخ و كتبى كه هر يك داراى كمبودها پرگوئىهائى است .\r\nچون كار را چنين ديدم ، تأليف تاريخى را آغاز كردم كه تمام اخبار فرمانروايان خاور و باختر و سرزمين‌هاى ميان اين دو سو را دارا باشد تا از بيم فراموشى بدان رجوع كنم كه وقايع را به يادم آورد .\r\nدرين كتاب حوادث و رويدادها را ، از روزگار نخست تا زمان حاضر ، نقل كردم چنان كه پيشامدها به ترتيب تاريخ وقوع دنبال هم قرار گيرند .\r\nنمىگويم كه همهء رويدادهاى تاريخى را گرد آورده‌ام چون كسى كه در موصل به سر مىبرد ناچار از آنچه در دورترين سرزمين‌هاى خاور و باختر روى مىدهد ، بىخبر مىماند . ولى\r\n\r\n","description":"","footnote":"","page_name":" 133 ","page_number":139},
  {"content":"\r\n\r\nمىگويم من در كتاب خود مطالبى جمع كرده‌ام كه در هيچ كتاب ديگرى يك جا جمع نشده است .\r\nهر كس كه درين كتاب دقت كند ، به راستى سخن من پى خواهد برد .\r\nكار خود را از روى تاريخ كبير آغاز كردم كه امام ابو جعفر طبرى نگاشته و نزد عموم يك كتاب اساسى شمرده مىشود و همه ، هنگامى كه در مسأله‌اى اختلاف پيدا مىكنند ، براى روشن شدن موضوع بدان رجوع مىنمايند .\r\nبنابر اين تمام مطالبى را كه در آن بود گرفتم و هيچيك را فروگذارى نكردم . چيزى كه هست طبرى بيشتر رويدادها را با چند روايت شرح داده و هر روايتى نيز مانند روايت پيشين يا كم‌تر از آن است . چه بسا كه كمى بر آن افزوده يا از آن كاسته است .\r\nاز اين رو ، من تمام‌ترين و جامع‌ترين روايت‌ها را برگزيدم و نقل كردم و مطالب ديگرى كه در آنها نبود بر آنها افزودم و هر مطلبى را نيز در جاى خود قرار دادم .\r\nبدين ترتيب ، چنان كه مىبينى ، آنچه در حادثه‌اى روى داده ، با وجود گوناگونى روش‌هاى نگارش و روايات ، همه در اين كتاب به يك شيوه نوشته شده است .\r\nهمين كه از تاريخ طبرى فراغت يافتم ، تاريخ‌هاى مشهور ديگر را گرفتم و خواندم و از آنها مطالبى را نقل كردم كه در آنچه از تاريخ طبرى آورده بودم وجود نداشت .\r\nهر مطلبى را نيز در جاى ويژهء خود گذاشتم .\r\nتنها دربارهء آنچه ميان ياران پيامبر خدا ، صلى اللّه عليه و سلم گذشته بود چيزى به رويدادهائى كه ابو جعفر طبرى نقل كرده ، نيفزودم جز آنچه مطلبى را روشن‌تر مىساخت يا نام كسى بود ، يا\r\n\r\n","description":"","footnote":"","page_name":" 134 ","page_number":140},
  {"content":"\r\n\r\nاز نقل آن به هيچيك از آنان آسيبى نمىرسيد .\r\nمن در ميان مورخان به طبرى اعتماد دارم زيرا او به راستى پيشوائى درستكار است و جامع دانش و صحت عقيده و راستگوئى است .\r\nبا اين همه ، من نقل نكردم جز از تاريخ‌هاى معروف و كتابهاى مشهور و از كسانى كه همه مىدانند آنچه آورده‌اند راست و آنچه تنظيم كرده‌اند درست است .\r\nمن نه مانند گمراهى بودم در تاريكى شبها و نه چون كسى كه سنگريزه و در و گوهر را با هم گرد مىآورد .\r\nهمچنين ديدم آنان يك رويداد را در چند سال مىآورند و در هر ماه قسمتى از آن را ذكر مىكنند . بدين گونه يك رويداد قطعه قطعه مىشود و مرادى از آن به دست نمىآيد و فهميده نمىشود مگر پس از دقت و ژرف‌نگرى .\r\nاز اين رو من هر رويدادى را در يك جا جمع كردم و ياد آور شدم كه هر بخش از آن در كدام ماه يا كدام سال اتفاق افتاده است .\r\nبدين ترتيب جريان هر واقعه‌اى منظما به دنبال هم قرار گرفت و هر قسمت به قسمت ديگر پيوستگى يافت .\r\nو در هر سال كه پيشامد بزرگ و مشهورى روى داده بود ، شرح مخصوص اين پيشامد را ضمن وقايع همان سال آوردم . اما براى پيشامدهاى كوچك كه شرح مفصل لازم نداشتند فصلى را در پايان هر سال تخصيص دادم تحت عنوان ، « بيان رويدادهائى چند » يا « پاره‌اى ديگر از رويدادها » .\r\nهر گاه به شرح حال كسى رسيدم كه بر ديگران برترى يافته و فرمانرواى قسمتى از شهرها شده ولى روزگار او به درازا\r\n\r\n","description":"","footnote":"","page_name":" 135 ","page_number":141},
  {"content":"\r\n\r\nنكشيده ، همهء احوال او را از آغاز تا پايان ، ضمن وقايع همان سالى آوردم كه تازه پيشرفت او شروع شده بود زيرا اگر شرح او را به چند قسمت تقسيم مىكردم و هر قسمت را در سال وقوع آن مىآوردم كسى از خواندنش چيزى نمىفهميد زيرا از حال آن مرد - كه شهرت زياد نداشت - آگاه نبود .\r\nدر پايان هر سال نيز مرگ بزرگان و فضلا و دانشمندانى را كه در گذشته بودند بيان داشتم . طرز تلفظ نام‌هائى را هم كه در خط با يك ديگر شباهت ولى در تلفظ با هم اختلاف داشتند ضبط كردم تا اشكال را از ميان برود و چنانچه نقطهء آنها بيفتد ، به گونه‌هاى ديگر خوانده نشوند .\r\nپس از آن كه بيشتر مطالب تاريخى را گرد آوردم ، مدتى از اين كار كناره گرفتم زيرا رويدادهاى تازه و پيشامدهائى پى در پى اتفاق افتاد و مكرر شد و مىخواستم دانش و آشنائى خود را دربارهء اين رويدادها نيز تمام و كامل سازم .\r\nبعد گروهى از برادران و دوستان فاضل و فرهنگى من كه گفت و گو با ايشان نهايت آرزوى من است و آنان را همانند بهترين همنشينان و همزبانان خود مىشمارم بدانچه درين باره از من مىشنيدند گرايشى يافتند و خواستند كه آنچه فراهم آورده بودم ، ببينند .\r\nولى من از نشان دادن كار خود به ايشان پوزش مىخواستم و عذر مىآوردم به اينكه مدتى دنبالهء كار را رها كرده و آن را به پايان نرسانده‌ام . زيرا به پيش نويس نوشته‌هاى خود برنگشته و لغزش‌ها و اشتباهاتى را كه بعدا اصلاح كردم هنوز اصلاح نكرده و آنچه را كه مىبايست از ميان آنها بردارم و حذف كنم ، برنداشته بودم .\r\n\r\n","description":"","footnote":"","page_name":" 136 ","page_number":142},
  {"content":"\r\n\r\nمراجعه به آن يادداشت‌ها مدتى به تعويق افتاد و دوستان نيز پى در پى آن را از من مىخواستند .\r\nاين بود كه شروع به شنيدن آن وقايع تاريخى كردند پيش از اين كه آنها را اتمام و اصلاح كنم و آنچه را كه مورد نياز بود نگاه دارم و آنچه را كه دور ريختنى بود دور بريزم .\r\nبراى به پايان رساندن اين كتاب عزم من سست و عجز من آشكار بود زيرا ياور و پشتيبانى نداشتم . از اين گذشته نگرانىهائى پيش مىآمد و سختىهائى روى مىآورد . و سستى و ناتوانى نمىگذاشت كه درين كار به تندى پيش روم .\r\nاما درين گير و دار فرمان كسى رسيد كه فرمانبردارى از او واجب و پيروى از امر او لازم و قطعى است . كسى است كه به كالاهاى گرانبهاى فضل و دانش روى آورده و آنها رواج داده و از ارواح جهل و نادانى روى گردانده و آنها را فرو نهاده است .\r\nمكارمى را كه مرده بود ، زنده ساخته و فضائلى را كه از ميان رفته بود از نو به ميان آورده است . كسى است كه پرتو داد و دهش وى به همه مردم تافته و هر كسى از نيكى و بخشش وى بهره يافته است . او سرور ما و فرمانرواى ما ملك رحيم ، دانشمند كامياب و پيروزمند ، بدر الدين [ ( 1 ) 
  ] است كه پايهء اسلام و تكيه‌گاه مسلمانان و زنده كنندهء عدل در جهان مىباشد . خدا دولت او را پاينده دارد .\r\nدر اين هنگام بود كه پيراهن سستى را برافكندم و جامهء تنبلى را دريدم و دوات را ليقه كردم و قلم را تراشيدم و گفتم :\r\n« آغاز نبرد است و اسب بايد بتازد . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منظور بدر الدين لؤلؤ بن عبد اللّه اتابكى ، ملقب به ملك الرحيم ، فرمانرواى موصل است .\r\n","page_name":" 137 ","page_number":143},
  {"content":"\r\n\r\nفراغت و فرصت اين كار را غنيمت شمردم و آن را از هر كار ديگر برتر دانستم . و از آنجا كه خداوند وقتى انجام كارى را مىخواهد ، اسبابش را نيز فراهم مىآورد ، من در پرداختن به اين كار چابك و تندرو شدم شگفتا كه گاهى اسبى كه از همه پس مانده ، مىخواهد از همه پيش افتد .\r\nبا انجام اين كار و به پايان رساندن اين تاريخ ، خود را نشانهء تيرها قرار دادم و گرفتار سخنان خرده گيران كردم . زيرا ايرادات بر كتابى وارد مىشود كه آراسته و پيراسته باشد و خرده‌گيرىها بر مجموعه‌اى تعلق مىگيرد كه مرتب است و مكرر مطالبش مورد مطالعه و تنقيح قرار گرفته و تأليف و تصحيح خوبى از آب در آمده باشد .\r\nبه همين جهة چنان انتقاداتى دربارهء كتابى ديگر شايسته‌تر و بهتر خواهد بود .\r\nبا اين همه ، به تقصير و كوتاهى خود اقرار مىكنم و نمىگويم كه لغزش اشتباها از قلم جارى مىشود . بل اعتراف مىكنم كه آنچه نمىدانم بيش‌تر است از آنچه مىدانم .\r\nبراى اين كتاب نيز نامى برگزيدم كه با معنى آن تناسب داشته باشد . آن هم « الكامل فى التاريخ » است .\r\nمن گروهى از كسانى را ديدم كه دعوى دانائى و هوشيارى دارند و خود را در دانش استاد مىپندارند . با اين همه ، تاريخ‌ها را تحقير و تمسخر مىكنند و از خواندن تاريخ دورى مىجويند و اين كار را لغو مىشمارند و گمان مىبرند كه بيش‌ترين سود تاريخ اين است كه مقدارى قصه و خبر در اختيار خواننده مىگذارد و آخرين حد آشنائى به تاريخ ، آگاهى يافتن از حديث‌ها و افسانه - هاست .\r\n\r\n","description":"","footnote":"","page_name":" 138 ","page_number":144},
  {"content":"\r\n\r\nكسى چنين گمان مىكند كه از مغز ، تنها چشم به پوست دارد و گوهر را خر مهره مىانگارد .\r\nاما كسى كه خداوند او را طبعى سليم داده و به راهى مستقيم رهنمون شده ، مىداند كه سودهاى تاريخ بسيار و منافع دنيوى و اخروى آن بىشمار است .\r\nدر اين جا برخى از سودهاى تاريخ را كه بر ما آشكار شده يادآور مىشويم و پى بردن به فوائد ديگر آن را به ذوق و قريحهء خوانندهء تاريخ واگذار مىكنيم .\r\nاز سودهاى دنيائى تاريخ يكى اين است كه آدمى دوستدار جاودانگى است و مىكوشد كه در زمرهء زندگان باشد . بنابر اين ايكاش مىدانستم كه چه فرقى است ميان آنچه ديروز ديده و شنيده و آنچه در كتابهائى خوانده كه متضمن اخبار گذشتگان و حوادث پيشينيان است ؟\r\nپس هنگامى كه اين رويدادها را مىخواند گوئى با آن گذشتگان همزمان بوده ، و وقتى از كارهاى ايشان آگاه مىشود مانند اين است كه در نزدشان به سر مىبرده است .\r\nيكى ديگر از سودهاى تاريخ اين است كه فرمانروايان و كسانى كه زمام امر و نهى را در دست دارند وقتى آگاه شوند از آنچه در تاريخ‌ها راجع به رفتار ستمكاران و سنگدلان نوشته شده و ببينند كه اعمال آنان در كتابهائى آمده كه مردم به نقل آنها مىپردازند و آيندگان از گذشتگان روايت مىكنند ، و ببيند كه بيدادگرى تا چه اندازه مايهء بدنامى و رويدادهاى زشت و ويرانى شهرها و هلاك بندگان خدا و از دست رفتن اموال و تباهى احوال مىشود ، طبيعتا بيداد و ستم را نكوهش مىكنند و از ميان مىبرند .\r\nبر عكس ، هنگامى كه روش فرمانروايان دادگر و نيكى\r\n\r\n","description":"","footnote":"","page_name":" 139 ","page_number":145},
  {"content":"\r\n\r\nرفتارشان را ببينند كه پس از درگذشتشان مردم از آنان به نيكى ياد مىكنند و شهرها و كشورهاى ايشان آباد شده و ثروت مردم فزونى يافته ، داد و دهش را ستايش مىكنند و بدان مىگرايند . دادگسترى را پيگيرى مىكنند و آنچه را كه مخالف عدل و داد است كنار مىگذارند .\r\nاز اين گذشته با آراء و انديشه‌هاى درستى آشنا مىشوند كه پيشينيان به نيروى آنها گزند دشمنان را دفع كرده و از مهلكه‌ها رهائى يافته و شهرهاى عالى و كشورهاى بزرگ را حفظ كرده‌اند .\r\nتاريخ اگر جز اين سودها هيچ سود ديگرى نداشت باز هم كافى بود كه به ارزش خود ببالد .\r\nسود ديگر تاريخ اين است كه آدمى از خواندن آن تجربه مىاندوزد و با رويدادها آشنا مىشود و پى مىبرد كه هر كارى براى شخصى چه عواقبى به بار مىآورد زيرا هيچ واقعه‌اى روى نمىدهد جز اين كه عين آن يا همانند آن قبلا پيش آمده باشد .\r\nاين موضوع خرد را فزونى مىبخشد و كسى را كه از حوادث عبرت مىگيرد ، به راه راست مىآورد .\r\nچه خوش گفت شاعرى كه اين شعر را سرود :\r\n رايت العقل عقلين * فمطبوع و مسموع\r\nفلا ينفع مسموع * اذا لم يك مطبوع\r\nكما لا تنفع الشمس * وضوء العين ممنوع \r\n( يعنى : عقل را دو گونه ديدم : عقل مطبوع و عقل مسموع . اگر عقل مطبوع نباشد ، عقل مسموع سودى نمىدهد .\r\nچنان كه اگر چشم روشنائى و بينائى نداشته باشد پرتو خورشيد فايده‌اى ندارد . )\r\n\r\n","description":"","footnote":"","page_name":" 140 ","page_number":146},
  {"content":"\r\n\r\nخداى بزرگ ، عقل مطبوع يعنى عقل غريزى را براى آدمى آفريده و عقل مسموع را نيز از آن رو به دو بخشيده تا بوسيله عقل مسموع ، عقل غريزى او مطالبى بياموزد و تجاربى بيندوزد .\r\nخدا اين عقل ، يعنى عقل مسموع ، را به آدمى براى بزرگداشت او و توسعهء دامنهء انديشهء او داده است . و گرنه اين عقل براى عقل نخستين زائد بود .\r\nاز سودهاى ديگر تاريخ اين است كه آدمى در انجمن‌ها و بزم‌ها با بيان برخى از معارف تاريخى خويش ، مقبول و مورد توجه واقع مىشود و اهل مجلس را مجذوب خويش مىسازد .\r\nهنگامى كه او تازه‌اى از تازه‌هاى تاريخى را شرح مىدهد مىبينى كه گوش‌ها به سخنان او است . روىها به سوى او برگشته است . دل‌ها شيفتهء گفتار او و ستايندهء بيان اوست .\r\nاما از جمله منافع اخروى تاريخ اين كه داناى خردمند وقتى به مطالب آن مىانديشد ، مىبيند كه گيتى چگونه رنگ مىگرداند و از مردم گيتى برمىگردد و بدبختىهاى او دامنگير بزرگان جهان مىشود ، جان و مال جهانيان را مىگيرد و كوچكان و بزرگانشان را نابود مىكند . نه بزرگ از چنگ او رهائى مىيابد نه كوچك ، نه توانگر از گزندش در امان است نه تنگدست .\r\nبا ديدن اينها از جهان كناره مىجويد و گوشه مىگيرد و به توشه اندوزى براى جهان ديگر مىپردازد و به سرائى دل مىبندد كه ويژگىهاى اين سراى فانى را ندارد و اهل آن از نقائص اين جهان بركنارند .\r\nشايد كسى بگويد : « ما كسى را نمىبينيم كه به خواندن تاريخ گرايش داشته باشد و از دنيا دورى جويد و گوشه گيرى كند و به آخرت روى آورد و دلبستهء پايه‌هاى بلند آن جهانى باشد . »\r\n\r\n","description":"","footnote":"","page_name":" 141 ","page_number":147},
  {"content":"\r\n\r\nايكاش من مىدانستم كه گويندهء چنين سخنانى چه كسانى را ديده كه با خواندن قرآن گرامى - كه بزرگترين اندرزگو و شيواترين سخن است پرهيزگار شده و به اندكى از مال جهان قناعت كرده‌اند ؟\r\nپس دلها به چيزى آز و نياز مىورزند كه نقد به دست مىآيد .\r\nسود ديگر تاريخ اين است كه آدمى را به شكيبائى و پايدارى عادت مىدهد و اين دو از محاسن اخلاق است . زيرا خردمند هنگامى كه ببيند نه پيامبر گرامى از آسيب‌هاى جهان بر كنار مىماند و نه پادشاه بزرگ ، بلكه هيچيك از آدميان را از تحمل مصائب دنيوى چاره‌اى نيست ، پى مىبرد به اين كه او هم سختىهائى مىكشد كه ديگران كشيدند و رنج‌هائى مىبرد كه ديگران بردند .\r\nشاعر گويد :\r\n و هل انا الا من غزية ان غوت * غويت و ان ترشد غزية ارشد \r\n( يعنى : آيا من جز از قبيلهء غزيه هستم ؟ اگر غزيه گمراه شد من هم گمراه گرديده و اگر غزيه به راه راست رفت ، منهم راسترو شده‌ام . ) [ ( 1 ) 
  ]\r\nو روى همين حكمت است كه داستان‌هائى در قرآن مجيد آمده است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - غزيه : قبيله‌اى است از طى و همچنين از هوازن . و از ايشان است دريد بن صمه و همو است كه شعر بالا را سروده است - از تاج العروس ، ذيل غزا .\r\n( نقل از لغتنامهء دهخدا )\r\n","page_name":" 142 ","page_number":148},
  {"content":"\r\n\r\n«  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ  » [ ( 1 ) 
  ] بنابر اين آنكه گمان مىبرد خداوند سبحان از ذكر آنها تنها داستانسرائى را اراده فرموده است ، در ميان سخنان گمراه كننده‌اى كه راجع به سبب اين حكايات مىگويند به بدترين سبب گرويده كه گفته‌اند : اينها افسانه‌هاى پيشينيان است كه نوشته شده است . [ ( 2 ) 
  ]\r\nاز خداوند بزرگ مىخواهيم كه ما را دلى خردمند و زبانى راستگو بخشد و در درستى گفتار و كردار پيروزمند سازد .\r\nخدا ما را بس است چون اوست كه بهترين نگهبان است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سورهء ق ، آيه 37 ( درين هلاك پيشينيان پند و تذكر است آن را كه قلب هوشيارى باشد يا گوش دل به كلام حق فرا دهد و به حقايقش توجه كامل كند . )\r\nاز قرآن مجيد با ترجمهء مهدى قمشه‌اى\r\n[ ( 2 ) 
  ] - « هذه  ما أَساطِيرُ الْأَوَّلِينَ اكْتَتَبَها  » : در چند آيه از سوره‌هاى قرآن كريم نظير چنين عبارتى آمده و همه چنين معنى مىدهد كه وقتى به كافران و گمراهان گفته شد كه سرگذشت رفتگان را بخوانيد و عبرت بگيريد ، گفتند اينها افسانه‌هاى پيشينيان است كه نوشته شده است .\r\n","page_name":" 143 ","page_number":149},
  {"content":"\r\n\r\n\r\nزمانى كه كار تاريخ در اسلام آغاز شد\r\nگفته شده است : « هنگامى كه پيامبر خدا ، صلى اللّه عليه و سلم ، وارد مدينه شد به كار تاريخ فرمان داد . »\r\nليكن خبر درست و معروف در اين باره آنست كه عمر بن خطاب دستور داد تا زمانى را مبدأ تاريخ قرار دهند .\r\nسبب آن هم اين بود كه ابو موسى اشعرى به عمر نوشت :\r\n« نامه‌هائى از سوى تو به ما مىرسد كه تاريخ ندارد . »\r\nعمر نيز مردم را گرد آورد و در اين باره به كنكاش پرداخت .\r\nيكى از ايشان گفت : « مبعث پيامبر ، صلى اللّه عليه و سلم ، را مبدأ تاريخ قرار ده . »\r\nولى عمر گفت : « نه . بلكه ما مهاجرت پيامبر خدا را تاريخ قرار مىدهيم زيرا مهاجرت او فرق ميان حق و باطل است . »\r\n\r\n","description":"","footnote":"","page_name":" 144 ","page_number":150},
  {"content":"\r\n\r\nابن شعبى [ ( 1 ) 
  ] روايت كرده است :\r\nميمون بن مهران گفته است : « پيش عمر براتى بردند كه موعد آن ماه شعبان بود . »\r\nعمر پرسيد : « كدام شعبان ؟ شعبانى كه سال بعد خواهد آمد يا شعبانى كه اكنون در آن هستيم ؟\r\nآنگاه به ياران پيامبر خدا ، صلى اللّه عليه و سلم ، گفت :\r\n« كارى بكنيد كه مردم تاريخ وقوع هر واقعه‌اى را بشناسند . »\r\nيكى از ايشان گفت : « در نامه‌ها تاريخ روميان را بنگاريد كه زمان ذو القرنين را آغاز تاريخ قرار داده‌اند . »\r\nعمر گفت : « اين تاريخ بسيار دراز است . » بعد گفت :\r\n« تاريخ ايرانيان را بنويسيد . »\r\nولى گفته شد : « در ايران هم هر گاه پادشاهى برخاسته ، تاريخ كسى را كه پيش ازو بوده ، برانداخته است . »\r\nبنابر اين با همديگر هماهنگ شدند در اين كه ببينند پيامبر خدا چند سال در مدينه زيسته است .\r\nمدت اقامت آن حضرت را ده سال يافتند . از اين رو تاريخ را از هجرت پيامبر خدا ، صلى اللّه عليه و سلم ، نوشتند .\r\nمحمد بن سيرين گفته است : مردى به نزد عمر برخاست\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شعبى : ابو عمرو ، عامر بن شراحيل شعبى ، از اهل كوفه و از بزرگان تابعان و فقهاى آنان بود . وى از يكصد و پنج تن از اصحاب حضرت رسول ( ص ) روايت كرده است . شعبى به سال 20 و به روايتى به سال 31 قمرى به دنيا آمد و به سال 109 يا 105 يا 104 قمرى درگذشت - از لباب الانساب ( لغتنامهء دهخدا )\r\n","page_name":" 145 ","page_number":151},
  {"content":"\r\n\r\nو گفت : « تاريخ بگذاريد . »\r\nعمر پرسيد : « چه تاريخى ؟ » پاسخ داد : « همان تاريخى كه ايرانيان مىگذارند و بدان معلوم مىكنند كه هر پيشامدى در كدام ماه از كدام سال روى داده است . »\r\nعمر گفت : « اين كار خوبى است . تاريخ بگذاريد . »\r\nهمه هماهنگ شدند كه سال هجرت پيامبر خدا را تاريخ قرار دهند . بعد پرسيدند : « از كدام ماه ؟ » گفتند : « از ماه رمضان » بعد گفتند : « ولى ماه محرم ماهى است كه مردم از حج برمىگردند و درين ماه جنگ و خونريزى حرام است . » بنابر اين ، همه پذيرفتند كه ماه محرم نخستين سال هجرت ، آغاز تاريخ باشد .\r\nسعيد بن مسيب گفته است : « عمر بن خطاب مردم را گرد آورد و پرسيد : « از چه روزى تاريخ بنويسيم ؟ » على بن ابى طالب ( ع ) گفت : « از روزى كه پيامبر خدا ، صلى اللّه عليه و سلم ، هجرت فرمود و از سرزمين شرك دورى گزيد . »\r\nعمر اين پيشنهاد را پسنديد و آن را به كار بست .\r\nعمرو بن دينار نيز گفته است : « نخستين كسى كه تاريخ گذاشت يعلى بن اميه بود كه در يمن مىزيست . »\r\nاما پيش از اسلام فرزندان ابراهيم خليل ( ع ) از زمان آتش ابراهيم تاريخ مىگذاشتند تا هنگام بناى خانهء كعبه كه ابراهيم و اسماعيل عليهما السلام آن را ساختند .\r\nبعد فرزندان اسماعيل از زمان بناى خانهء كعبه تاريخ مىگذاشتند تا روزگارى كه پراكنده شدند .\r\n\r\n","description":"","footnote":"","page_name":" 146 ","page_number":152},
  {"content":"\r\n\r\nپس از آن هر گاه قومى از تهامه [ 1 
  ] خروج مىكرد ، زمان خروج او را مبدأ تاريخ قرار مىدادند . و از فرزندان اسماعيل كسانى كه در تهامه باقى ماندند از زمان خروج سعد و نهد و جهينه و بنى زيد تاريخ خود را آغاز مىكردند تا وقتى كه كعب بن لؤى درگذشت .\r\nآنگاه زمان مرگ او را آغاز تاريخ قرار دادند تا سال فيل ، يعنى سال 570 ميلادى ، برابر با سال تولد حضرت رسول ( ص ) ، كه ابرهه - سردار مسيحى و حبشى الاصل - با فيل به مكه حمله برد .\r\nپس از اين واقعه ، سال فيل آغاز تاريخ شد تا اينكه عمر بن خطاب هجرت پيامبر خدا را تاريخ ساخت و اين كار را هنگامى كرد كه هفده يا هجده سال از هجرت حضرت محمد ( ص ) گذشته بود .\r\nپيش از آن ، هر طايفهء عرب ، بر پايهء حادثهء مشهورى كه در آن طايفه رخ داده بود تاريخ مىگذاشت و طوائف مختلف بر روى يك تاريخ اتفاق نداشتند .\r\nازين جاست كه برخى از آنان گفته‌اند :\r\n ها انا ذا آمل الخلود و قد * ادرك عقلى مولدى حجرا \r\n\r\n\r\n\r\n\r\n","description":"","footnote":"\r\n[ ( 1 ) 
  ] - تهامه : دشت ساحلى و باريكى كه از شبه جزيرهء العرب در كنار بحر احمر ممتد است .\r\nگاهى آن را به تهامهء حجاز ، تهامهء عسير ، و تهامهء يمن تقسيم مىكنند .\r\nعريض‌ترين قسمت آن در ناحيهء پسكرانهء جده است . عرض تهامهء يمن از 50 تا 80 كيلومتر تغيير مىكند . شهرهاى نجران و مكه و جده در عربستان سعودى ، و صنعاء در يمن ناحيه تهامه قرار دارند .\r\n( دائرة المعارف فارسى ) )\r\n","page_name":" 147 ","page_number":153},
  {"content":"\r\n\r\n( اينك منم آرزومند جاودانگى و تا آنجا كه عقلم مىرسد تولد من در روزى بود كه حجر الاسود را به جاى خود باز نهادند . )\r\nو جعدى گفته است :\r\n فمن يك سائلا عنى فانى * من الشبان ايام الختان \r\n( اگر كسى از سال‌هاى عمر من بپرسد ، من از جوانان روزگار ختنه هستم . )\r\nو ديگرى گفته است :\r\n و ما هى الا فى ازار و عقلة * بغار ابن همام على حى خثعما \r\n( آن سال ، يا آن سنه ، نيست جز در شلوار و پيرهنى به غار ابن همام در قبيلهء خثعم ) .\r\nبارى ، هر گروهى به حادثه‌اى كه ميانشان مشهور بود تاريخ مىنوشتند و اگر همه از يك تاريخ پيروى مىنمودند ، اختلافات تاريخى پيدا نمىكردند .\r\nخدا بهتر مىداند .\r\n\r\n","description":"","footnote":"","page_name":" 148 ","page_number":154},
  {"content":"\r\n\r\n\r\nگفتار دربارهء زمان\r\nزمان عبارت است از ساعات شب و روز ، و گفته مىشود كه اين براى مدت‌هاى دراز و كوتاهى از شب و روز است .\r\nعرب مىگويد : « من در زمان صرام پيش تو مىآيم . » و از زمان صرام منظور او وقت « صرام » ( يعنى وقت خرما چيدن ) است .\r\nهمچنين مىگويد : « در ازمان حجاج امير پيش تو آمدم . »\r\nو زمان را جمع مىبندند و مرادشان اين است كه هر وقتى از اوقات فرمانروائى او زمانى از زمان‌هاست .\r\n\r\nگفتار دربارهء سراسر زمان از آغاز تا پايان\r\nمردم درين باره اختلاف دارند . چون ابن عباس از سعيد بن جبير روايت مىكند كه گفته است : « هفت هزار سال » .\r\nولى وهب بن منبه گويد : « شش هزار سال » ابو جعفر گويد : سخن درست دربارهء زمان و آنچه به درستى آن دلالت مىكند ، خبرى است كه ابن عمر از پيامبر ،\r\n\r\n","description":"","footnote":"","page_name":" 149 ","page_number":155},
  {"content":"\r\n\r\nصلى اللّه عليه و سلم ، روايت كرده كه فرمود : « زمان شما در برابر زمان كسانى كه پيش از شما بوده‌اند ، به اندازهء از نماز عصر تا مغرب است . ( يعنى همچنان كه فاصله ميان نماز عصر تا مغرب ، نسبت به فاصلهء سپيده دم تا عصر اندك است ، روزگار شما هم نسبت به روزگار كسانى كه پيش از شما زيسته‌اند كوتاه مىباشد . »\r\nو نزديك به همين معنى را انس و ابو سعيد روايت كرده‌اند .\r\nچيزى كه هست اين دو تن مىگويند : حضرت فرمود : « تا غروب آفتاب » و به جاى « نماز عصر » هم فرمود : « بعد از عصر » ابو هريره از پيامبر ، صلى اللّه عليه و سلم ، روايت كرده است كه فرمود : « هنگامى من به پيامبرى برانگيخته شده‌ام كه ساعت مانند اين دو است . » و به انگشت سبابه و انگشت ميانهء خود اشاره كرد . ( يعنى : مدت زمان ميان بعثت من و روز رستخيز بسيار كوتاه است ) [ ( 1 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تاريخ بلعمى كه ترجمهء تاريخ طبرى است دربارهء دو حديث فوق چنين مىنويسد :\r\n. . . . و حديث رستخيز ايدون گفت :  ما يَسْئَلُونَكَ عَنِ السَّاعَةِ أَيَّانَ مُرْساها ، قُلْ إِنَّما عِلْمُها عِنْدَ رَبِّي  . گفت : از رستخيز تو را گويند كه كى بود ؟\r\nبگوى كاين علم خداى من است . كس پيدا نكند وقت او ، الا او . و گفت پوشيده است علم او بر اهل آسمان و زمين . كس نداند كه كى بود ، پس گفت :\r\n«  مالا تَأْتِيكُمْ إِلَّا بَغْتَةً  » گفت : نيايد به شما الا ناآگاه ، و كس نداند كى آيد ، و  ما يَسْئَلُونَكَ كَأَنَّكَ حَفِيٌّ عَنْها  . ترا همى پرسند چنان كه تو پوشيدستى از آن ،  ما قُلْ إِنَّما عِلْمُها عِنْدَ اللَّهِ وَ لكِنَّ أَكْثَرَ النَّاسِ لا يَعْلَمُونَ  . بگوى كه اين علم خداى است .\r\nجز او كس نداند . پس اگر مردمان بدانستندى به درست كه از عمر اين جهان چند شده است ، نيز بدانستندى كه رستخيز كى برخيزد . و اين جز خدا\r\n","page_name":" 150 ","page_number":156},
  {"content":"\r\n\r\nهمانند اين خبر را جابر بن سميره ، و انس ، و سهل بن سعد ، و بريده [ ( 1 ) 
  ] ، و مستورد بن شداد ، و همهء بزرگان انصار از حضرت رسول ، صلى اللّه عليه و سلم ، روايت كرده‌اند .\r\nاينها خبرهاى درستى است .\r\nاين بنده گويد : يهوديان گمان بردند كه آنچه بر پايهء تورات ، در نزدشان ثبت شده ، از زمان آفرينش آدم تا هجرت ، چهار هزار و ششصد و چهل و دو سال است .\r\n\r\n\r\n\r\n\r\n","description":"","footnote":"\r\n[ ( ) 
  ] كس نداند . و پيغامبر ، صلى اللّه عليه و سلم ، بگفت و نشانى بداد كه بس روزگار نمانده است . و ليكن نتوانست گفتن كه چند است ، چنان كه گفت : «\r\nبعثت و الساعة كهاتين ، و اشار بالسبابة و الوسطى\r\n» ايدون گويد كه : « مرا خداى تعالى به نزديك رستخيز چنان فرستاد چون دو انگشت . » و به ديگر خبر ايدون آمده است كه : پيغمبر ، عليه السلام ، نشسته بود به مسجد اندر نماز ديگر كرده ، و ياران با وى نشسته بودند . آفتاب زرد شده بود ايدون ( درين هنگام ) پرسيد مر ياران را كه : « از اين روز چند مانده است تا شب آيد ؟ » گفتند :\r\n« يا رسول اللّه ، بس نمانده است » گفت : « از شما تا رستخيز بسى نمانده است .\r\nعمر شما با آن عمر امتان گذشته ، نيست بجز چندين وقتى كه از اين روز بماندست .\r\n( تاريخ بلعمى ، چاپ زوار ، ج اول ، ص 27 و 28 )\r\n[ ( 1 ) 
  ] - بريده ( به ضم باء و فتح راء و سكون ياء و فتح دال ) : ابن حصيب عبد اللّه بن حارث اسلمى ، مكنى به ابو سهل ، از صحابيان بزرگ است كه پيش )\r\n","page_name":" 151 ","page_number":157},
  {"content":"\r\n\r\nيونانيان نصرانى نيز مىگويند : « از آفرينش آدم تا هجرت پنجهزار و نهصد و نود و دو سال و يك ماه است . »\r\nگوينده گمان مىبرد كه يهوديان ، تنها سالهائى را به خاطر پيامبرى حضرت عيسى ( ع ) ، چنان كه صفت و مبعث وى در تورات آمده ، كاسته و گفته‌اند : « وقتى كه در توراة براى زندگى حضرت عيسى ( ع ) پيش بينى شده هنوز فرا نرسيده است . »\r\nبنابر اين ايشان به گمان خود چشم به راه زمان ظهور و خروج عيسى هستند .\r\nاين بنده گويد : به حساب من ، آن كس كه يهوديان انتظارش را مىكشند و ادعا مىكنند كه صفتش در توراة ثبت شده ، دجال است .\r\nزرتشتيان مىگويند : « مدت زمان از پادشاهى كيومرث\r\n\r\n\r\n\r\n\r\n","description":"","footnote":"\r\n[ ( ) 
  ] از غزوهء بدر اسلام آورد . ولى درين غزوه شركت نداشت و در غزوهء خيبر و فتح مكه شركت كرد .\r\nاو عامل رسول ( ص ) در قبيلهء بنى غفار و اسلم بجهة اخذ زكات بود .\r\nابتدا در مدينه سكونت گزيد . آنگاه به بصره رفت و سپس به مرو كوچ نمود و به سال 63 قمرى در همين شهر درگذشت .\r\nبخارى و مسلم 167 حديث از وى نقل كرده‌اند - از اعلام زركلى و حبيب السير .\r\n( لغتنامهء دهخدا ) )\r\n","page_name":" 152 ","page_number":158},
  {"content":"\r\n\r\nتا هنگام هجرت سه هزار و يكصد و سى و نه سال است » و با اين سخن چيزى را به ياد نمىآورند كه فراتر از كيومرث شناخته شده باشد و گمان مىبرند كه كيومرث همان آدم ابو البشر است .\r\nاهل اخبار درين بارهء اختلاف دارند . يكى همان سخنى را مىگويد كه زرتشتيان گفته‌اند .\r\nديگرى بر آنست كه : او ( يعنى كيومرث ) كه پس از دست يا بى و فرمانروائى بر هفت اقليم آدم ناميده شده ، حسام بن يافث بن نوح است .\r\nاو از حضرت نوح ( ع ) پيروى و فرمانبردارى كرد . و نوح نيز دربارهء او و خانوادهء او دعا كرد كه خداوند ايشان را از درازى عمر برخوردار گرداند و بر شهرها چيره سازد و فرمانروائى ايشان را پيوسته و پاينده دارد .\r\nدعاى و مستجاب شد .\r\nاز اين رو ، كيومرث و پسرش در ايران پادشاهى كردند .\r\nو فرمانروائى همچنان در ميان بازماندگانشان باقى بود تا اينكه مسلمانان داخل مدائن شدند و بر كشورشان چيرگى يافتند .\r\nابو جعفر چنين گفته است . برخى نيز جز اين مىگويند .\r\nمن مىگويم : ابو جعفر سپس فصولى را بيان مىكند كه دلالت دارند بر حدوث ازمان و اوقات و اينكه آيا خداوند پيش از آفرينش زمان چيزى آفريده است يا نه ؟ و همچنين دربارهء نابودى جهان و اينكه جز خداى بزرگ هيچ چيز ديگرى ماندگار نخواهد بود و اوست كه همه چيز را از نيستى به هستى آورده است .\r\n\r\n","description":"","footnote":"","page_name":" 153 ","page_number":159},
  {"content":"\r\n\r\nابو جعفر بر اين پايه به چيزهائى استدلال كرده كه گفتن آنها به درازا مىكشد و چنين سخنانى نيز شايسته تواريخ نيست ، به ويژه تاريخ‌هاى مختصر . و اين گونه استدلالات در علم اصول سزاوارتر است .\r\nمتكلمان [ ( 1 ) 
  ] نيز از آن در كتابهاى خود چنان كه بايد و شايد سخن گفته‌اند . بنابر اين ما كنار گذاشتن آن را بهتر ديديم .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - متكلم كسى است كه حقايق اشياء را از روى دليل و برهان با ملاحظه و مطابقه با شرع درك مىكند . مثلا از ظواهر شرع رسيده است كه در قبر از انسان سؤال خواهد شد . متكلم همين ظاهر را مىگيرد و در آن تحقيق و تأمل مىكند و هر برهان كه راجع به آن پيدا كند بايد با شرع مطابقت نمايد .\r\n( فرهنگ فارسى دكتر معين )\r\n","page_name":" 154 ","page_number":160},
  {"content":"\r\n\r\n\r\nگفتار درباره آفرينش و آنچه نخست بود\r\nخبرى عبادة بن صامت از پيامبر خدا ، صلى اللّه عليه و سلم ، روايت كرده كه درست است و آن اين است كه شنيده ، حضرت رسول مىفرمايد : « بىگمان نخستين چيزى كه خداى بزرگ آفريد قلم بود و به قلم گفت : « بنويس » .\r\nدر اين هنگام بودنىها بر زبان خامه روان شد و از نيستى به هستى آمد .\r\nهمانند چنين خبرى نيز از ابن عباس روايت شده است .\r\nمحمد بن اسحاق گفته است : « نخستين چيزى كه خداى بزرگ آفريد روشنى و تاريكى بود . آنگاه تاريكى را شب سياه ، و روشنى را روز سپيد درخشان ساخت . »\r\nاز نظر حديث ، روايت نخستين درست‌تر است زيرا ابن اسحاق سخن خود را به هيچ كس اسناد نكرده است .\r\nابو جعفر معترض است به آنچه سفيان از ابو هاشم ، و ابو هاشم از مجاهد ، و مجاهد از ابن عباس روايت كرده كه گفته است : « خداى بزرگ ، پيش از آن كه چيزى بيافريند ، بر عرش خود بود ، آنگاه نخستين چيزى كه آفريد ، قلم بود كه بودنىها را از نيستى به هستى آورد و تا روز رستخيز اين جريان را ادامه مىدهد . »\r\nپاسخى كه ابو جعفر داده آن است كه چنانچه اين حديث درست باشد ، آن را هم شعبة [ ( 1 ) 
  ] از ابو هاشم روايت كرده ، و نگفته است : « خدا بر عرش خود بود ، بل روايت كرده است كه او گفت : « نخستين چيزى كه خداوند آفريد قلم بود . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شعبة : ابن حجاج بن ورد ازدى ، مكنى به ابو بسطام و متوفاى سال 160 هجرى قمرى . او راست : كتاب تفسير ( از يادداشت مؤلف ) از ائمهء مسلمين و ركنى متين از اركان دين است ( از منتهى الارب ) ( لغتنامهء دهخدا )\r\n","page_name":" 155 ","page_number":161},
  {"content":"\r\n\r\n\r\nگفتار دربارهء آنچه پس از قلم آفريده شد\r\nخداوند ، پس از آفرينش قلم ، و بعد از آنكه به او فرمان داد و او هم آنچه را كه بايد تا روز رستخيز باشد نوشت ، ابرى رقيق را آفريد .\r\nاين ابرى است كه پيامبر خدا ، صلى اللّه عليه و سلم ، درباره آن سخن گفته است . چون ابو رزين عقيلى از او پرسيد : « خداى ما پيش از آفرينش خلق در كجا بود ؟ » فرمود : « در ابرى كه زيرش هوا و رويش نيز هوا قرار داشت . آنگاه عرش خود را بر روى آب آفريد . »\r\nو اين همان ابرى است كه خداوند از آن ياد كرده در\r\n\r\n","description":"","footnote":"","page_name":" 156 ","page_number":162},
  {"content":"\r\n\r\nآن جا كه فرموده است :\r\n«  هَلْ يَنْظُرُونَ إِلَّا أَنْ يَأْتِيَهُمُ اللَّهُ فِي ظُلَلٍ مِنَ الْغَمامِ  » [ ( 1 ) 
  ] من گفتم : « درين جا نظرى هست و آن اين كه قبلا گفته شد نخستين چيزى كه خدا آفريد قلم بود و به دو فرمود : « بنويس » و در اين هنگام آفرينش به جريان افتاد .\r\nبعد در آغاز اين فصل بيان شد كه خداوند پس از آفرينش قلم و بعد از آنكه وجود به جريان افتاد ابرى آفريد .\r\nپيداست كه براى نوشتن ، ناچار بايد چيزى داشت كه بدان نوشته شود ، آن هم قلم است . و چيزى كه در آن يا بر آن نوشته شود . اين هم همان است كه در اين جا به « لوح محفوظ » تعبير شده است .\r\nبنابر اين شايسته بود كه آفرينش لوح محفوظ پس از آفرينش قلم ذكر گردد .\r\nخدا بهتر مىداند .\r\nشايد اين را از آن رو ذكر نكرده‌اند كه به خودى خود از مفهوم لفظ « قلم » پيداست . زيرا هميشه « كاغذ » همراه « قلم » است .\r\nبعد دربارهء آنچه خداوند پس از ابر آفريد علما اختلاف\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيهء 210 سورهء بقره كه چنين است :\r\n«  ماهَلْ يَنْظُرُونَ إِلَّا أَنْ يَأْتِيَهُمُ اللَّهُ فِي ظُلَلٍ مِنَ الْغَمامِ وَ الْمَلائِكَةُ وَ قُضِيَ الْأَمْرُ وَ إِلَى اللَّهِ تُرْجَعُ الْأُمُورُ  » .\r\n( آيا كافرانى كه با اين ادلهء روشن ايمان نمىآورند ، انتظار چنين محالى دارند كه خدا با ملائكه در پرده‌هاى ابر بر آنها نازل شود و حكم ثواب و گناه به ظهور قيامت به پايان رسد و كارها همه به سوى خدا باز گردد ؟ ) قرآن مجيد با ترجمهء مهدى الهى قمشه‌اى\r\n","page_name":" 157 ","page_number":163},
  {"content":"\r\n\r\nدارند .\r\nضحاك بن مزاحم از ابن عباس روايت كرده است كه :\r\nآنچه نخست خداوند آفريد عرش بود ، آنگاه بر آن نشست .\r\nديگران گفته‌اند : « خداوند آب را پيش از عرش آفريد .\r\nآنگاه عرش را آفريد و بر روى آب قرار داد . » اين گفتهء ابو صالح است از ابن عباس و همچنين گفتهء ابن مسعود و وهب بن منبه است .\r\nهمچنين گفته شده است : آنچه خداى بزرگ پس از قلم آفريد كرسى ، بعد عرش ، سپس هوا ، آنگاه تاريكىها بود بعد آب را آفريد و عرش را بر روى آن قرار داد .\r\nاين بنده گويد : با در نظر گرفتن حديث ابو رزين از پيغمبر ( ص ) ، سخن كسى كه گفته است آب پيش از عرش آفريده شد ، درست‌تر است .\r\nهمچنين گفته شده است : « هنگام آفرينش عرش اين آب در ميان باد قرار داشت . » اين را سعيد بن جبير از ابن عباس گفته ، و اگر چنين باشد ، آن دو يعنى آب و باد پيش از عرش آفريده شده‌اند .\r\nو ديگرى گفته است : « خداوند هزار سال پيش از آن كه چيز ديگرى بيافريند قلم را آفريد . »\r\nعلما دربارهء روزى هم كه خداى بزرگ آفرينش آسمان‌ها و زمين را آغاز كرد ، اختلاف دارند :\r\nعبد اللّه بن سلام ، و كعب و ضحاك و مجاهد گفته‌اند :\r\n« آغاز آفرينش روز يكشنبه بوده است .\r\nمحمد بن اسحاق گفته : آغاز آفرينش روز شنبه بوده است ابو هريره نيز چنين گفته است .\r\n\r\n","description":"","footnote":"","page_name":" 158 ","page_number":164},
  {"content":"\r\n\r\nدربارهء اين كه هر روزى چه آفريده شده نيز اختلاف كرده‌اند .\r\nعبد اللّه بن سلام گفته است : خداى بزرگ ، كار آفرينش را در روز يكشنبه آغاز كرد . هفت طبقهء زمين را در روزهاى يكشنبه و دوشنبه آفريد ، خوراكىها و كوه‌هاى سخت بنياد را در روزهاى سه شنبه و چهار شنبه خلق كرد و آسمان‌ها را در روزهاى پنجشنبه و جمعه آفريد . آنگاه در آخرين ساعت روز آدينه كه آفرينش همهء آنها را به پايان رساند ، حضرت آدم عليه السلام را آفريد و درين ساعت است كه « ساعت » پايه مىگيرد .\r\nهمانند چنين سخنى را ابن مسعود و ابن عباس از روايت ابو صالح گفته‌اند . چيزى كه هست از آفرينش آدم و ساعت ياد نكرده‌اند .\r\nابن عباس ، از روايت على بن ابو طلحه گويد : خداوند بزرگ زمين را با توشه‌هاى آن آفريد بىاين كه آن را بگسترد و فراخ گرداند . آنگاه بر آسمان قرار يافت و آن را به هفت آسمان تقسيم كرد . پس از اين كار ، زمين را گسترش داد .\r\nاز اين رو آفريدگار بزرگ فرمود : «  وَ الْأَرْضَ بَعْدَ ذلِكَ دَحاها  » [ ( 1 ) 
  ] ( و زمين را پس از آن گسترانيد . ) اين سخن به نظر من درست است .\r\nهمچنين ابن عباس از روايت عكرمه گويد : « خداى بزرگ دو هزار سال پيش از آن كه جهان را بيافريند به روى آب خانه نهاد كه بر چهار پايه قرار داشت . بعد زمين از زير آن خانه ، گسترده شد . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء 30 از سورهء النازعات .\r\n","page_name":" 159 ","page_number":165},
  {"content":"\r\n\r\nو همانند اين سخن را ابن عمر گفته است .\r\nسدى ( به ضم سين و تشديد دال ) - اسماعيل بن عبد الرحمن سدى - از ابو صالح ، و از ابو مالك كه از ابن عباس روايت كرده ، و از مرة همدانى و ابن مسعود دربارهء كلام خداى بزرگ ، روايت نموده كه فرمود : «  هُوَ الَّذِي خَلَقَ لَكُمْ ما فِي الْأَرْضِ جَمِيعاً ثُمَّ اسْتَوى إِلَى السَّماءِ فَسَوَّاهُنَّ سَبْعَ سَماواتٍ  » [ ( 1 ) 
  ] .\r\nسدى گويد : عرش خداى عز و جل بر روى آن بود و پيش از آب هيچيك از آفريده‌هاى خود را نيافريد . بعد ، هنگامى كه خواست آفريدگانى را بيافريند دودى از آب بيرون آورد و آن را بر بالاى آب نهاد . اين دود بر آب ، « سمو » يعنى بلندى و برترى يافت ، از اين رو ، آن را « سماء » ناميد .\r\nبعد آب را خشك كرد و آن را يك زمين ساخت . سپس در دو روز - روزهاى يكشنبه و دوشنبه - اين يك زمين را شكافت و هفت زمين كرد .\r\nاين هفت طبقهء زمين را بر روى ماهى آفريد . اين ماهى همان « نون » است كه خداى بزرگ در قرآن از آن ياد كرده ، در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه 29 از سورهء بقره :\r\n( اوست خدائى كه خلق كرد براى شما هر چه در روى زمين است .\r\nپس از آن نظر گماشت به خلق آسمان و مرتب ساخت هفت آسمان را . . . )\r\n( قرآن مجيد با ترجمه مهدى الهى قمشه‌اى )\r\n","page_name":" 160 ","page_number":166},
  {"content":"\r\n\r\nآن جا كه فرموده است : «   ن وَ الْقَلَمِ   » [ ( 1 ) 
  ] و اين ماهى در آب است و آب بر پشت سنگ سختى است . آن سنگ بر پشت فرشته‌اى و فرشته بر روى صخره‌اى است و اين صخره بر روى باد است ، و همان صخره‌اى است كه لقمان گفته نه در آسمان است و نه در زمين .\r\nبدين گونه ماهى جنبيد و زمين بيتاب شد و لرزيد .\r\nخداوند كوه‌ها را بر آن لنگر ساخت تا قرار يافت . ازين روست كه كوه‌ها بر زمين مىبالند . اين گفتهء خداى بزرگ است كه فرمود :\r\n«  وَ جَعَلْنا فِي الْأَرْضِ رَواسِيَ أَنْ تَمِيدَ بِهِمْ :  » [ ( 2 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] . . . اين سوره هزار و دويست و پنجاه و شش حرف و سيصد كلمت است و پنجاه و دو آيت ، جمله به مكه فرود آمد به قبول بيشتر مفسران . . .\r\nقراء خلاف كردند در « نون » ، بعضى اظهار كردند و بعضى اخفا . . . .\r\nمفسران در معنى او خلاف كردند : مجاهد و مقاتل و . . . گفتند كه آن ماهى است كه زمين بر پشت او نهاده است . اول چيزى كه خداى تعالى بيافريد ، قلم بود ، بر لوح برفت با آنچه خواست بودن .\r\nآنگه بخارى از آب برآورد و از آن بخار آسمان بيافريد . آنگه نون بيافريد ، آن ماهى كه زمين به پشت او نهاده است ، و زمين بر پشت او بنهاد .\r\nنون بجنبيد و زمين را بجنبانيد - تفسير ابو الفتوح رازى ( خلاصه از لغتنامهء دهخدا )\r\n[ ( 2 - ) 
  ] آيهء 31 از سورهء انبيا :\r\n«  ماوَ جَعَلْنا فِي الْأَرْضِ رَواسِيَ أَنْ تَمِيدَ بِهِمْ وَ جَعَلْنا فِيها فِجاجاً سُبُلًا لَعَلَّهُمْ يَهْتَدُونَ  » .\r\n( و در روى زمين كوه‌هاى استوار قرار داديم تا خلق را از اضطراب حفظ كند و نيز راه‌ها در كوه و جاده‌ها در زمين براى هدايت مردم مقرر فرموديم ) .\r\nقرآن مجيد با ترجمه مهدى الهى قمشه‌اى\r\n","page_name":" 161 ","page_number":167},
  {"content":"\r\n\r\nابن عباس و ضحاك و مجاهد و ديگران گفتند : « هر روزى از اين روزهاى ششگانه كه خداوند در طى آنها آسمان و زمين را آفريد ، مانند هزار سال است . »\r\nمن گفتم : اما آنچه درين اخبار آمده راجع به اين كه خداى بزرگ زمين را در چنين روز و آسمان را در چنان روزى آفريد ، فقط مجازى است و گرنه در آن هنگام ، روزهائى و شبهائى وجود نداشتند زيرا روزها عبارتند از آنچه ميان طلوع خورشيد و غروب آن قرار دارند . شبها هم عبارتند از آنچه در ميان غروب و طلوع خورشيد است . در آن هنگام نه آسمان بوده نه خورشيد لكن مراد از آن اين است كه خداوند هر چيزى را در مدتى به اندازه يك روز آفريد . چنان كه مىفرمايد : «  وَ لَهُمْ رِزْقُهُمْ فِيها بُكْرَةً وَ عَشِيًّا  » [ ( 1 ) 
  ] در صورتى كه در بهشت بامداد و شامگاهى نيست .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] آيهء 62 از سورهء مريم كه چنين است :\r\n«  مالا يَسْمَعُونَ فِيها لَغْواً إِلَّا سَلاماً وَ لَهُمْ رِزْقُهُمْ فِيها بُكْرَةً وَ عَشِيًّا  » .\r\n( و در آن بهشت هرگز سخن لغوى نشنوند بلكه همهء گفتارشان سلام و ستايش يك ديگر است و روزى آنها صبح و شام ( بىهيچ رنج ) به آنها مىرسد . )\r\nقرآن مجيد با ترجمه مهدى الهى قمشه‌اى\r\n","page_name":" 162 ","page_number":168},
  {"content":"\r\n\r\n\r\nگفتار دربارهء اين كه شب و روز كداميك پيش از ديگرى آفريده شده است\r\nما هم اكنون از آنچه خداى بزرگ پيش از آفرينش اوقات آفريده ، ياد كرديم و گفتيم كه ازمنه و اوقات ، فقط ساعات شب و روز هستند و شب و روز هم در اثر گردش خورشيد و ماه در درجات فلك به وجود مىآيند .\r\nاكنون مىپردازيم به گفتار درباره اين كه نخست كداميك از اين دو بوده است . شب يا روز ؟\r\nدر اين باره علما اختلاف كرده‌اند :\r\nيكى از ايشان مىگويد : « شب پيش از روز آفريده شد . »\r\nو چنين استدلال مىكند كه روز از روشنائى خورشيد است و هنگامى كه خورشيد پنهان مىشود ، شب فرا مىرسد و از اين جا آشكار مىشود كه روز عبارت از روشنى است كه چيره مىشود بر تاريكى كه شب است . و اگر نور خورشيد وارد نمىشد ، شب همچنان ثابت مىماند .\r\nاين دلالت مىكند بر آن كه نخست شب بوده است .\r\nسخنان بالا گفتهء ابن عباس است .\r\nديگران گفته‌اند : « روز پيش از شب بود . و استدلال مىكنند كه خداى بزرگ بود و هيچ چيز ديگرى با او نبود . نه شب بود و نه روز . نور او بود كه بر هر چه مىآفريد پرتو مىافكند\r\n\r\n","description":"","footnote":"","page_name":" 163 ","page_number":169},
  {"content":"\r\n\r\nتا شب را خلق كرد . »\r\nابن مسعود مىگويد : « بىگمان در نزد خداى شما نه شب است و نه روز . روشنائى آسمان‌ها از نور وجه اوست . »\r\nابو جعفر مىگويد : « گفتار نخستين درست‌تر است . اولا به خاطر علتى كه در آن ذكر شده و همچنين به سبب اين كه خداى بزرگ فرموده است : «    أَ أَنْتُمْ أَشَدُّ خَلْقاً أَمِ السَّماءُ بَناها ، رَفَعَ سَمْكَها فَسَوَّاها ، وَ أَغْطَشَ لَيْلَها وَ أَخْرَجَ ضُحاها    » [ ( 1 ) 
  ] .\r\nپس شب پيش از روز آغاز شده است . »\r\nعبيد بن عمير الحارثى گفته است : من در نزد على بن ابى طالب ( ع ) بودم كه ابن الكواء از سياهئى كه در ماه بود پرسش كرد .\r\nدر پاسخ فرمود : اين نشانه‌اى است كه محو شده است .\r\nابن عباس نيز همانند اين را گفته و مجاهد و قتاده و ديگران همچنين گفته‌اند . بنابر اين خداى بزرگ خورشيد را درخشان‌تر از ماه آفريد .\r\nمن مىگويم :\r\n« ابو جعفر در اين جا يك حديث طولانى چند ورقى از ابن عباس آورده كه او نيز از پيغمبر صلى اللّه عليه و سلم درباره آفرينش خورشيد و ماه و گردش آنها روايت كرده ، كه اين دو ، سوار بر دو گردونه هستند ، و هر گردونه‌اى سيصد و شصت دسته\r\n\r\n\r\n\r\n\r\n","description":"","footnote":"\r\n[ ( 1 - ) 
  ] آيه‌هاى 27 تا 29 از سورهء « النازعات » ( آيا بناى شما آدميان استوارتر است با بناى آسمان بلند ، كه سقفى بس بلند ستون و استوار ساخت ، و شامش را تيره و روزش را روشن گردانيد . )\r\n( قرآن مجيد با ترجمهء مهدى الهى قمشه‌اى )\r\n","page_name":" 164 ","page_number":170},
  {"content":"\r\n\r\nدارد ، و به شماره اين دسته‌ها فرشتگانى هستند كه هر كدام دسته‌اى را گرفته مىكشند .\r\nاين دو - يعنى خورشيد و ماه - از گردونه مىافتند و در دريائى كه ميان آسمان و زمين است غوطه مىخورند ، اين است علت خورشيد گرفتگى و ماه گرفتگى .\r\nبعد كه فرشتگان آنها را از آب بيرون مىكشند ، چهرهء آنها دوباره روشن مىشود و خورشيد گرفتگى و ماه گرفتگى بر طرف مىگردد .\r\nو از ستارگان و گردش آنها و دميدن خورشيد پس از فرو رفتن آن سخن گفته ، بعد ، از شهرى سخن رانده در باختر به نام جابرس ( جابلسا ) و شهر ديگرى در خاور به نام جابلق ( جابلقا ) كه هر يك از اين دو شهر ده هزار دروازه دارند و بر هر دروازه ، ده هزار مرد پاسدارى مىكنند و تا روز رستخيز از نگهبانى باز نمىمانند .\r\nهمچنين از يأجوج و مأجوج و منسك و ثاريس ياد كرده تا چيزهاى ديگرى كه نياز به ذكر آنها نيست .\r\nمن از نقل آن خوددارى كردم زيرا با عقل منافات داشت .\r\nاگر اسناد اين حديث درست بود ، بىگمان ما هم آن را نقل مىكرديم و از اسناد آن نيز نام مىبرديم . ولى اين حديث نادرست است و نبايد دربارهء كار بزرگى مانند گردش ماه و خورشيد ، در كتابها با چنين روايت ضعيفى سخن گفته شود . »\r\nپيش ازين مقدار مدتى را بيان كرده‌ايم كه خداى عز و جل آفرينش آنچه را مىخواست به وجود آيد آغاز كرد تا هنگامى كه از ايجاد همهء جهان و درازى زمان آن فراغت يافت .\r\n\r\n","description":"","footnote":"","page_name":" 165 ","page_number":171},
  {"content":"\r\n\r\nغرض ما از ذكر آنچه درين كتاب بيان كرديم آن بود كه ما از تاريخ پادشاهان قدرتمند و سركشان از فرمان خدا و پيروان فرمان خدا و زمان‌هاى زندگانى پيامبران سخن مىگوئيم . از اين رو پرداختيم به ذكر آنچه تاريخ‌ها بدان درست در مىآيد و اوقات بدان شناخته مىشود كه گردش خورشيد و ماه است .\r\nاينك ياد مىكنيم از نخستين كسى كه خداى بزرگ به دو فرمانروائى بخشيد و نيكى فرمود . ولى او به كفران نعمت خداوند پرداخت و خدائى او را انكار كرد و گردنكشى نمود .\r\nخداوند نيز نعمت خود را از او باز گرفت و او را رسوا و خوار ساخت .\r\nبعد مىپردازيم به گفتار دربارهء كسى كه به راه او رفت و از او پيروى كرد و خدا نيز نعمت خود را بر او حلال ساخت .\r\nبعد سخن مىگوئيم از كسى كه همزمان او يا پس از او بود ، از پادشاهانى كه فرمانبردار خداى خويش بودند و نشانه‌هاى نيكوئى بر جاى نهادند . همچنين از پيامبران و انبياء ، اگر خداى بزرگ بخواهد .\r\n\r\n","description":"","footnote":"","page_name":" 166 ","page_number":172},
  {"content":"\r\n\r\n\r\nداستان ابليس كه خدا لعنتش كناد ! و فريب دادن او آدم عليه السلام را\r\nنخستين فرد گنهكاران و سركشان و پيشوا و رئيس ايشان ابليس بود .\r\nخداى بزرگ او را زيبا آفريده و بزرگى بخشيده و در آسمان و زمين بر همهء آفريدگان فرمانروائى داده بود .\r\nاز اين گذشته ، او را خازنى از خزانه داران بهشت ساخته بود .\r\nولى او در برابر پروردگار خويش به سركشى پرداخت و دعوى خدائى كرد و و كسانى را كه زير دستش بودند فرا خواند تا او را بندگى كنند و بپرستند .\r\nخداى بزرگ نيز ، به كيفر اين سركشى ، او را مسخ كرد و به صورت شيطان رجيم درآورد . پيكر زيباى او را زشت ساخت و آنچه به وى ارزانى فرموده بود ، باز گرفت و نفرينش كرد .\r\n\r\n","description":"","footnote":"","page_name":" 167 ","page_number":173},
  {"content":"\r\n\r\nاو را درين جهان از آسمان‌هاى خويش براند . در آن جهان نيز جاى او و پيروان او را در آتش دوزخ قرار داد .\r\nپناه مىبريم به خداى بزرگ از آتش دوزخ ، و پناه مىبريم به خداى بزرگ از خشم او ، و از نابودى و كاهش پس از فراوانى و افزايش .\r\nاينك مىپردازيم به ذكر خبرهائى از گذشتهء او ، و ارجمندى و جلالى كه خدا به او بخشيده بود ، و آنچه را كه مىخواست و نمىيابد خواسته باشد .\r\nبه دنبال آن ، اگر خداى بزرگ بخواهد ، پيشآمدهائى را كه در زمان توانائى و فرمانروائى او تا هنگام از ميان رفتن اين برترى رخ داد بيان مىكنيم و سبب از دست رفتن جاه و مقام او را نيز باز مىگوئيم .\r\n\r\n","description":"","footnote":"","page_name":" 168 ","page_number":174},
  {"content":"\r\n\r\n\r\nبيان خبرهائى دربارهء فرمانروائى ابليس ، كه خدا لعنتش كناد ! و رويدادهاى دورهء فرمانروائى او\r\nابن عباس و ابن مسعود روايت كرده‌اند كه ابليس درين جهان بر آسمان فرمانروائى داشت و از گروه فرشتگانى بود كه « جن » خوانده مىشدند . و آنان را تنها از اين رو « جن » مىناميدند كه خزانه‌داران « جنت » بودند .\r\nابليس نيز با وجود فرمانروايى خود ، خازنى بود .\r\nابن عباس گويد : او سپس از فرمان خداى بزرگ سرپيچيد و خدا نيز او را مسخ كرد و به صورت شيطان رجيم در آورد .\r\nاز قتاده روايت شده كه اين فرمودهء خداى بزرگ : «  وَ مَنْ يَقُلْ مِنْهُمْ إِنِّي إِلهٌ مِنْ دُونِهِ  » [ ( 1 ) 
  ] آيه‌اى است مخصوصا درباره ابليس\r\n\r\n\r\n\r\n\r\n","description":"","footnote":"\r\n[ ( 1 - ) 
  ] قسمت اول آيهء 29 از سورهء انبياء\r\n","page_name":" 169 ","page_number":175},
  {"content":"\r\n\r\nو آنچه او - كه خدا لعنتش كناد - گفت و خدا نيز روى او را زشت گرداند و به صورت شيطان در آورد و از درگاه خويش براند ، و فرمود : «  فَذلِكَ نَجْزِيهِ جَهَنَّمَ ، كَذلِكَ نَجْزِي الظَّالِمِينَ  » [ ( 1 ) 
  ] .\r\nاز ابن جريح نيز همانند خبر فوق روايت شده است .\r\nاز خبرهاى دورهء توانائى و فرمانروائى ابليس يكى آنست كه از ضحاك ، از قول ابن عباس روايت شده كه گفت : ابليس اهل قبيله‌اى از قبائل فرشتگان بود كه جن خوانده مىشدند و در ميان ساير فرشتگان ، اين گروه از آتش سوزان آفريده شده بودند .\r\nضحاك گفت : فرشتگان از نور ، و جن‌هائى كه در قرآن ذكرشان آمده از مارج آتش آفريده شده بودند . و مارج زبانه آتش است كه هنگام التهاب آن از كنارش شعله مىكشد . آدمى نيز از خاك آفريده شده است .\r\nنخستين كسانى كه بر روى زمين جاى گرفتند ، جن‌ها بودند كه با يك ديگر به جنگ پرداختند و خونريزى كردند و برخى از آنان برخى ديگر را كشتند .\r\nآنگاه خداى بزرگ ، ابليس را با لشكرى از فرشتگان ، كه همان قبيله‌اى بودند كه جن خوانده مىشدند ، به سركوبى ايشان فرستاد .\r\n\r\n\r\n\r\n\r\n","description":"","footnote":"\r\n[ ( ) 
  ] ( و هر كس از آنها بگويد كه : من خداى عالمم دون خداى به حق و آفرينندهء مطلق ، ما او را به آتش دوزخ كيفر خواهيم كرد كه ما ستمكاران را چنين مجازات مىكنيم . )\r\nقرآن مجيد با ترجمهء مهدى الهى قمشه‌اى\r\n[ ( 1 - ) 
  ] قسمت دوم آيهء 29 از سورهء انبياء\r\n","page_name":" 170 ","page_number":176},
  {"content":"\r\n\r\nابليس و همراهانش با ايشان جنگيدند تا آنان را به جزيره‌هائى در ميان درياها ، و اطراف كوه‌ها راندند .\r\nابليس پس از انجام اين كار به خود مغرور شد و در دل گفت : « من كارى كردم كه هيچ كس نكرده است . »\r\nخداى بزرگ از آنچه در دل او گذشت آگاه شد ، اگر چه هيچيك از فرشتگانى كه همراهش بودند ، از آن آگاهى نداشتند .\r\nهمانند خبر بالا از انس نيز روايت شده است .\r\nابو صالح از ابن عباس ، و مرهء همدانى [ ( 1 ) 
  ] از ابن مسعود روايت كرده و گفته‌اند :\r\nخداى بزرگ همين كه از آفرينش آنچه دوست داشت فراغت يافت ، بر عرش قرار گرفت و ابليس را به فرمانروائى آسمان گماشت .\r\nاو اهل قبيله‌اى از فرشتگان بود كه جن خوانده مىشدند و آنان را از اين رو « جن » مىناميدند كه از خزانه‌داران « جنت » بودند .\r\nابليس با وجود فرمانروائى خود ، منصب خزانه‌دارى را نيز داشت . از اين رو دچار خودپرستى شد و گفت : « خداوند اين كار را به من نداد مگر به سبب برترى و مزيتى كه بر فرشتگان دارم . »\r\nخداوند از اين سخن او آگاهى يافت و فرمود : « من در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - همدان ( به فتح هاء و سكون ميم ) قبيلهء بزرگى است از يمن ( ابن اثير )\r\n","page_name":" 171 ","page_number":177},
  {"content":"\r\n\r\nروى زمين جانشينى خواهم گماشت . »\r\nابن عباس گفته است : ابليس عزازيل نام داشت و از همهء فرشتگان سخت‌كوش‌تر بود و دانش بيش‌ترى داشت .\r\nاين برترىها مايهء خودپرستى و سركشى او شد . اين هم سومين سخن دربارهء سبب كبر و نخوت اوست .\r\nعكرمه از ابن عباس روايت كرده كه خداى بزرگ گروهى را آفريد و فرمود :\r\n« به آدم سجده كنيد . »\r\nگفتند : « ما اين كار را نمىكنيم . »\r\nخدا نيز آشتى برانگيخت كه ايشان را سوزاند . آنگاه گروهى ديگر را آفريد و فرمود :\r\n« من بشرى از خاك آفريده‌ام . بنابر اين به آدم سجده كنيد . »\r\nاز اين كار خوددارى كردند .\r\nخداى بزرگ باز آتشى برانگيخت كه ايشان را سوزاند .\r\nآنگاه اين فرشتگان را آفريد و فرمود : « به آدم سجده كنيد . »\r\nگفتند : « به چشم . »\r\nولى ابليس از كسانى بود كه سجده نكردند .\r\nشهر بن حوشب گفته است : ابليس از جن‌هائى بود كه در زمين سكونت داشتند چون فرشتگان آنان را از آسمان رانده بودند .\r\nيكى از فرشتگان او را اسير كرد و به آسمان برد . همانند اين خبر از سعيد بن مسعود نيز روايت شده است .\r\n\r\n","description":"","footnote":"","page_name":" 172 ","page_number":178},
  {"content":"\r\n\r\nاما درست‌ترين سخنى كه درين باره بايد گفته شود ، همان است كه خداى بزرگ فرموده است : «  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ كانَ مِنَ الْجِنِّ فَفَسَقَ عَنْ أَمْرِ رَبِّهِ  » [ ( 1 ) 
  ] مىتوان گفت كه سرپيچى و نافرمانى او به خاطر خود بينى و غرورى بود كه از كثرت عبادت و اجتهاد وى ، يا از اين كه در شمار جن‌ها بوده ، به وى دست داده است .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] از آيه 50 ، سورهء كهف :\r\n( واى رسول به ياد آر وقتى را كه به فرشتگان فرمان داديم تا براى آدم همه سجده كنند ، و آنها تمام سر به سجده فرود آوردند جز شيطان كه از جنس ديو بود بدين جهة از طاعت خداى خود سرپيچيد . . . )\r\nقرآن مجيد با ترجمهء مهدى الهى قمشه‌اى\r\n","page_name":" 173 ","page_number":179},
  {"content":"\r\n\r\n\r\nآفرينش آدم عليه السلام\r\nاز رويدادهاى دورهء توانائى و فرمانروائى ابليس ، آفرينش آدم عليه السّلام بود . بدين گونه كه فرشتگان از خودپرستى و سركشى ابليس ، تا هنگامى كه كار او به بدبختى و فرمانروائى او به نيستى كشيد ، آگاهى نداشتند . وقتى خداى بزرگ خواست تا از آنچه راجع به كبر و نخوت ابليس مىداند ، فرشتگان نيز آگاه شوند به ايشان گفت :\r\n«  إِنِّي جاعِلٌ فِي الْأَرْضِ خَلِيفَةً ، قالُوا : أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ  » [ ( 1 ) 
  ] اما از ابن عباس روايت شده كه فرشتگان اين سخن را دربارهء جن‌هائى گفتند كه پيش از آن ، در زمين سكونت يافته و به كار پرداخته بودند . از اين رو به پروردگار بزرگ خود گفتند :\r\n« آيا در زمين كسانى را مىگمارى همانند آن جن‌ها كه خونريزى مىكردند و به تبهكارى مىپرداختند و از فرمان تو سر مىپيچيدند در حالى كه ما تو را نيايش و پرستش مىكنيم ؟ »\r\n\r\n\r\n\r\n\r\n","description":"","footnote":"\r\n[ ( 1 - ) 
  ] از آيه 30 سورهء بقره :\r\n( . . . من در زمين خليفه برگمارم ، و ملائكه گفتند : مىخواهى كسانى را گماشتن كه فساد كنند در زمين و خونها ريزند ؟ . . . )\r\nقرآن مجيد با ترجمهء مهدى الهى قمشه‌اى\r\n","page_name":" 174 ","page_number":180},
  {"content":"\r\n\r\nخداوند به ايشان فرمود : « من چيزى مىدانم كه شما نمىدانيد . ( يعنى دچار شدن ابليس به كبر و خودپرستى و انديشهء او به سرپيچى از فرمان من و مغرور شدن او به خود . ) و من اينك سركشى او را براى شما روشن مىكنم تا آن را آشكار ببينيد .\r\nخداوند هنگامى كه خواست آدم را بيافريند به جبرائيل فرمود كه خاك يا گلى از زمين براى او بياورد .\r\nهمين كه جبرئيل براى انجام اين كار به زمين فرود آمد ، زمين گفت :\r\n« پناه مىبرم به خدا از اين كه چيزى از من بكاهى و مرا رسوا كنى . »\r\nجبرئيل همين كه اين را شنيد ، چيزى از زمين برنگرفت و تهيدست بازگشت و عرض كرد : « اى پروردگار من ، زمين به تو پناهنده شد و من نيز او را پناه دادم . »\r\nپس از او ، خداوند ميكائيل را فرستاد .\r\nميكائيل نيز وقتى خواست كفى خاك يا گل از زمين برگيرد ، زمين به او پناه برد و او هم پناهش داد .\r\nاز اين رو ميكائيل نيز بازگشت و همان سخنى را گفت كه جبرائيل گفته بود .\r\nخداوند ، سپس ملك الموت ، يعنى عزرائيل ، را به زمين فرستاد .\r\nاين بار وقتى زمين از او پناه خواست پاسخ داد : « من خود پناه مىبرم به خدا از اين كه برگردم در حالى كه فرمان پروردگار خود را انجام نداده باشم . »\r\nبعد ، از روى زمين خاك برداشت و درهم آميخت . اين\r\n\r\n","description":"","footnote":"","page_name":" 175 ","page_number":181},
  {"content":"\r\n\r\nخاك را نيز از يك جا برنداشت بلكه از خاك‌هاى سرخ و سپيد و سياه برداشت و گل چسبنده‌اى ساخت .\r\nاز اين رو ، فرزندان آدم به شكل‌ها و رنگ‌هاى گوناگون در آمدند .\r\nابو موسى از پيامبر ، صلى اللّه عليه و سلم ، روايت كرده كه فرمود : خداى بزرگ آدم را از يك مشت خاك آفريد كه آن را از از سراسر زمين برگرفت از اين رو فرزندان آدم سراسر زمين را فرا گرفتند و آدميانى سرخ پوست و سياه پوست و سپيد پوست هستند و ميانشان شاد و اندوهگين و پليد و پاك هست .\r\nبعد اين خاك تر شد تا گل چسبنده‌اى گرديد . آنگاه به حال خود گذاشته شد تا گل سياه گنديده‌اى گرديد . باز هم ماند تا گل خشك شد چنان كه پروردگار ما ، تبارك و تعالى فرمود :  وَ لَقَدْ خَلَقْنَا الْإِنْسانَ مِنْ صَلْصالٍ مِنْ حَمَإٍ مَسْنُونٍ /  [ ( 1 ) 
  ] لازب ، گلى را مىگويند كه سرشته و به هم چسبيده شده باشد .\r\nاين گل ماند تا دگرگون و بد بوى شد و گل سياه گنديده‌اى گرديد . سپس صلصال شد ، يعنى گل خشكى كه چون انگشت بر آن زنند صدا دهد .\r\nو او ازين رو « آدم » ناميده شد كه از « اديم » زمين ، يعنى از قشر زمين آفريده شده است .\r\nابن عباس گفته است :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء 26 سورهء حجر :\r\n( همانا ما انسانى را از گل و لاى سالخوردهء تغيير يافته بيافريديم . )\r\nقرآن مجيد با ترجمهء مهدى الهى قمشه‌اى\r\n","page_name":" 176 ","page_number":182},
  {"content":"\r\n\r\nخداوند فرمود كه خاك آدم را برايش ببرند . آنگاه آدم را از گل چسبنده‌اى آفريد كه از گل سياه گنديده‌اى به دست آمده بود . اين گل سياه گنديده پس از سرشتن و چسبيده شدن فراهم گرديد .\r\nپس خداوند از اين گل ، آدم را به دست خود آفريد تا ابليس كبر نورزد و از سجود بر او خوددارى نكند .\r\nآنگاه چهل شب درنگ فرمود و گفته شده است كه چهل سال پيكر آدم همچنان افتاده بود و ابليس مىآمد و با پاى خود بر آن مىكوبيد چنان كه صدا مىداد .\r\nباز ابن عباس مىگويد : اين فرمودهء خداى بزرگ است كه :  مِنْ صَلْصالٍ كَالْفَخَّارِ  [ ( 1 ) 
  ] .\r\nابليس در حالى كه بدان پا مىزد ، مىگفت : اين گل گنديده و بد بو مانند چيز باد كرده‌اى است كه خاموش نيست .\r\nآنگاه از دهانش داخل مىشد و از نشيمنش بيرون مىرفت .\r\nباز از نشيمنش داخل مىشد و از دهانش بيرون مىآمد .\r\nسپس مىگفت : « تو چيزى نيستى و براى كارى هم آفريده نشده‌اى . اگر من بر تو چيرگى يافتم بىگمان نابودت خواهم كرد و اگر تو بر من چيره شدى از فرمانت سرپيچى مىكنم . »\r\nفرشتگان بر او مىگذشتند و از او مىترسيدند . ابليس بيش از همهء ايشان از او بيمناك بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء 14 ، سورهء حجر :  ما خَلَقَ الْإِنْسانَ مِنْ صَلْصالٍ كَالْفَخَّارِ  ( خدا انسان را از صلصال خشك گلى مانند گل كوزه گران آفريد . )\r\nقرآن مجيد با ترجمهء مهدى الهى قمشه‌اى\r\n","page_name":" 177 ","page_number":183},
  {"content":"\r\n\r\nچون هنگامى فرا رسيد كه خداوند مىخواست در پيكر آدم روح بدمد ، به فرشتگان فرمود :\r\n«  فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ  » [ ( 1 ) 
  ] .\r\nآنگاه در پيكر آدم روح دميد و اين روح از جلوى سر او داخل تنش شد .\r\nهنوز ازين روح چيزى در تنش روان نشده بود كه تن او تبديل به گوشت گرديد .\r\nآدم ، هنگامى كه روح در درون سرش جاى گرفت ، عطسه‌اى كرد و فرشتگان به او گفتند : « بگو الحمد للّه . »\r\nو گفته شده است كه خداوند ، خود اين نيايش را به دو الهام فرمود . اين بود كه گفت : « الحمد للّه رب العالمين . » ( ستايش خداى را كه پروردگار جهان‌ها است . )\r\nو خدا به دو فرمود : « اى آدم ، پروردگار تو به تو رحمت آورد . »\r\nهنگامى كه روح وارد چشمان آدم شد ، به ميوه‌هاى بهشت نگريست . و هنگامى كه به شكمش رسيد ، اشتهاى خوراك يافت و پيش از آن كه روح به دو پاى وى برسد ، با شتاب به سوى ميوه‌هاى بهشت پريد .\r\nاز اين روست كه خداى بزرگ مىفرمايد : «  خُلِقَ الْإِنْسانُ \r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء 29 ، سورهء حجر :\r\nپس چون آن عنصر راى معتدل بيارائيم و در آن از روح خويش بدميم ، همه ( از جهت حرمت و عظمت روح الهى ) بر او سجده كنيد .\r\n","page_name":" 178 ","page_number":184},
  {"content":"\r\n\r\n مِنْ عَجَلٍ  » [ ( 1 ) 
  ] پس همهء فرشتگان در برابر آدم به خاك افتادند جز ابليس كه سركشى كرد و از كافران بود .\r\nاز اين رو ، خداوند به او فرمود : « اى ابليس وقتى من به تو فرمان دادم كه به آدم سجده كنى ، چه باعث شد كه از سجده خوددارى كردى ؟ » در پاسخ گفت : « من بهترم از او و كسى نيستم كه به بشرى سجده كنم كه تو از خاك آفريده‌اى . »\r\nبنابر اين ، از روى خودپرستى و كينه و رشك بر او سجده نبرد .\r\nخدا نيز به دو فرمود : «  يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ  » . تا آنجا كه مىفرمايد : «  لَأَمْلَأَنَّ جَهَنَّمَ مِنْكَ وَ مِمَّنْ تَبِعَكَ مِنْهُمْ أَجْمَعِينَ  » [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيهء 37 - سورهء انبياء :\r\n( انسان از شتاب آفريده شده است . . . )\r\nقرآن مجيد با ترجمهء مهدى الهى قمشه‌اى\r\n[ ( 2 ) 
  ] - از آيه‌هاى 75 تا 85 سورهء ص كه چنين است :\r\n«            ماقالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ ، أَسْتَكْبَرْتَ أَمْ كُنْتَ مِنَ الْعالِينَ . قالَ أَنَا خَيْرٌ مِنْهُ ، خَلَقْتَنِي مِنْ نارٍ وَ خَلَقْتَهُ مِنْ طِينٍ . قالَ فَاخْرُجْ مِنْها فَإِنَّكَ رَجِيمٌ . وَ إِنَّ عَلَيْكَ لَعْنَتِي إِلى يَوْمِ الدِّينِ . قالَ رَبِّ فَأَنْظِرْنِي إِلى يَوْمِ يُبْعَثُونَ . قالَ فَإِنَّكَ مِنَ الْمُنْظَرِينَ . إِلى يَوْمِ الْوَقْتِ الْمَعْلُومِ . قالَ فَبِعِزَّتِكَ لَأُغْوِيَنَّهُمْ أَجْمَعِينَ . إِلَّا عِبادَكَ مِنْهُمُ الْمُخْلَصِينَ . قالَ فَالْحَقُّ وَ الْحَقَّ أَقُولُ . لَأَمْلَأَنَّ جَهَنَّمَ مِنْكَ وَ           \r\n","page_name":" 179 ","page_number":185},
  {"content":"\r\n\r\nخداوند همين كه از كار ابليس و نكوهش او فراغت يافت و هيچ مجالى جز مجال سركشى و فريبكارى برايش باقى نگذاشت ، بر او لعنت فرستاد و او را از بخشايش خود نااميد كرد و شيطانى ساخت كه راندهء درگاه بود و او را از بهشت بيرون انداخت .\r\nشعبى گفته است : « ابليس در حالى فرو رانده شد كه پارچه‌اى بر خود پيچيده و دستارى بر سر نهاده بود . يك چشم بود و تنها در يك پاى خود كفش داشت . »\r\nحميد بن هلال گويد : ابليس در زمانى كوتاه فرود آمد ، از اين رو نماز كوتاه خواندن مكروه است . و هنگامى كه فرو\r\n\r\n\r\n\r\n\r\n","description":"","footnote":"\r\n[ ( ) 
  ]  ما مِمَّنْ تَبِعَكَ مِنْهُمْ أَجْمَعِينَ .  »\r\n( خدا به شيطان فرمود : اى ابليس ، ترا چه مانع شد كه به موجودى كه به دو دست ( علم و قدرت ) خود آفريدم سجده كنى ؟ آيا تكبير و نخوت كردى يا از رتبه‌گان بودى ؟ شيطان در جواب گفت : من از او بهترم ، كه مرا از آتش « نورانى » و او را از گل « تيرهء پست » خلقت كرده‌اى . خدا فرمود :\r\nاينك از اين جايگاه بيرون رو كه تو سخت راندهء « درگاه ما » شدى . و بر تو لعنت من تا به روز قيامت حتمى و محقق است . شيطان عرض كرد : پروردگارا ( اينك كه مرا مردود و مغضوب درگاه فرمودى ) پس مهلتم ده كه تا روز قيامت زنده مانم . خدا فرمود از مهلت يافتگانت قرار داديم ، تا روز معين و وقت معلوم . شيطان گفت : به عزت و جلال تو قسم كه خلق را تمام گمراه خواهم كرد . مگر خاصان از بندگان تو كه براى تو خالص شدند . خدا در پاسخ شيطان فرمود به حق سوگند و كلام من حق و حقيقت است ، كه جهنم را از جنس تو و پيروانت تمام پر خواهم كرد . )\r\nقرآن مجيد با ترجمهء مهدى الهى قمشه‌اى\r\n","page_name":" 180 ","page_number":186},
  {"content":"\r\n\r\nرانده شد ، گفت : « اى پروردگار ، مرا به خاطر آدم از بهشت بيرون كردى و من بر او پيروزى نخواهم يافت مگر به نيروى تو . »\r\nخدا فرمود : « تو نيرومند هستى . »\r\nگفت : « به نيروى من بيفزاى . »\r\nفرمود : « همانند هر فرزندى كه آدم آورد ، فرزندى نيز » خواهى آورد . »\r\nگفت : « باز هم به نيروى من بيفزاى . »\r\nفرمود : « همانند هر فرزندى كه آدم آورد ، فرزندى نيز تو مانند خونى كه روان است ، در تنشان جريان خواهى داشت . »\r\nگفت : « باز هم بيفزاى . »\r\nفرمود : « آنان فريفتهء خدم و حشم و ياران تو خواهند شد . تو به سويشان باز گرد و در دارائى و فرزندانشان شريك و سهيم شو . »\r\nآدم عرض كرد : « اى پروردگار من ، تو ابليس را فرصت دادى و بر من چيره ساختى ، و من در برابر او نمىتوانم پايدارى كنم مگر به يارى تو . »\r\nفرمود : « هر فرزندى كه تو آورى من كسى را خواهم گماشت تا او را از گزند بدان نگهدارى كند . »\r\nگفت : « پروردگارا ، مرا بيش ازين ده . »\r\nفرمود : هر كار نيكى را ده برابر پاداش دهم و بر آن نيز بيفزايم . و هر كار بدى را يك برابر كيفر دهم و از اين نيز چشم پوشم . »\r\nگفت : « پروردگارا ، مرا بيش‌تر ازين ده . »\r\nفرمود : «  يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ \r\n\r\n","description":"","footnote":"","page_name":" 181 ","page_number":187},
  {"content":"\r\n\r\n رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً  » [ ( 1 ) 
  ] گفت : « پروردگارا ، مرا باز هم بيش از اين ده . »\r\nفرمود : « بر روى فرزندانت ، تا هنگامى كه زنده هستند درهاى توبه را نمىبندم » .\r\nگفت : « پروردگارا ، مرا باز هم بيش‌تر ازين ده . »\r\nفرمود : « مىآمرزم و پروا نمىكنم . »\r\nعرض كرد : « ديگر مرا بس است . »\r\nآنگاه خداوند به آدم فرمود : « در پيش اين فرشتگان بيا و بگو : سلام عليكم . »\r\nآدم به نزد فرشتگان رفت و بر ايشان سلام كرد .\r\nبه دو گفتند : « و عليك السلام و رحمة اللّه » درود و بخشايش خداوند بر تو باد .\r\nآنگاه آدم به پيشگاه پروردگار خود بازگشت .\r\nخداوند به دو فرمود : « اين درود و شادباشى بود كه فرشتگان بر تو و بازماندگان تو فرستاده‌اند . »\r\nپس از خوددارى ابليس از سجود در برابر آدم و آشكار شدن به فرشتگان آنچه از ايشان پنهان بود ، خداوند به آدم همهء نام‌ها را آموخت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء 35 ، سورهء زمر كه چنين است :\r\n«  ماقُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ ، إِنَّ اللَّهَ يَغْفِرُ الذُّنُوبَ جَمِيعاً ، إِنَّهُ هُوَ الْغَفُورُ الرَّحِيمُ  » .\r\n( اى رسول رحمت ، بدان بندگانم كه ( به عصيان ) اسراف بر نفس خود كردند بگو از رحمت ( نامنتهاى ) خدا نااميد مباشيد . البته خدا همهء گناهان را ( چون توبه كنيد ) خواهد بخشيد كه او خدائى بسيار آمرزنده و مهربان است .\r\n( قرآن مجيد با ترجمهء مهدى الهى قمشه‌اى )\r\n","page_name":" 182 ","page_number":188},
  {"content":"\r\n\r\n\r\nنام‌هائى كه خداوند به آدم آموخت\r\nعلما دربارهء اين نام‌ها با هم اختلاف دارند .\r\nضحاك از قول ابن عباس مىگويد :\r\n« خداوند به آدم همهء نام‌هائى را آموخت كه بدان‌ها آفريدگان شناخته مىشوند . مانند : آدميان ، چارپايان ، زمين ، دشت ، كوه ، اسب ، خر و همانند اينها حتى باد شكم . »\r\nمجاهد و سعيد بن جبير نيز به همين گونه گفته‌اند .\r\nابن زيد مىگويد :\r\n« به حضرت آدم عليه السلام نام‌هاى فرزندان وى آموخته شد . »\r\nربيع مىگويد :\r\n« به ويژه نام‌هاى فرشتگان را آموخت ، و خداوند پس از آن كه اين نام‌ها را به دو تعليم فرمود ، دارندگان اين نام‌ها را به فرشتگان نشان داد و گفت : «  أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ  » [ ( 1 ) 
  ] ( خبر دهيد مرا از نام‌هاى اينان اگر راست مىگفتيد . )\r\nآخر مىگفتيد اگر از ميان شما خليفه‌اى بگمارم ، مرا فرمان مىبريد و نيايش مىكنيد و از فرمانم سر نمىپيچيد . ولى اگر از غير شما چنين خليفه‌اى برگزينم ، به فساد و خونريزى مىپردازد . اينك شما\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه 31 از سورهء بقره .\r\n","page_name":" 183 ","page_number":189},
  {"content":"\r\n\r\nاينان را مىبينيد ولى نام‌هاى ايشان را نمىدانيد . پس چون نه كسانى را كه از شما هستند مىشناسيد و نه كسانى را كه غير شما هستند ، اما آدم آنها را مىشناسد و مىداند ، براى خلافت از شما بهتر و شايسته‌تر است .\r\nاين سخن ابن مسعود و روايت ابو صالح از ابن عباس بود .\r\nاما از حسن و قتاده روايت شده كه اين دو تن گفتند :\r\nهنگامى كه خداوند فرشتگان را از آفرينش آدم و خليفه ساختن او آگاه ساخت ، گفتند : « مىخواهى كسانى را گماشتن كه فساد كنند در زمين و خونها ريزند ؟ » فرمود : « آنچه من مىدانم ، شما نمىدانيد . »\r\nآنگاه فرشتگان به همديگر گفتند : « بىگمان پروردگار ما هر چه بخواهد مىآفريند ولى هر چه بيافريند ، ما در نزد خدا از او گرامىتر و داناتر خواهيم بود . »\r\nولى هنگامى كه خداوند حضرت آدم عليه السلام را آفريد و به فرشتگان فرمود تا در برابرش به خاك بيفتند ، دانستند كه آدم بهتر از ايشان و در نزد خداوند گرامىتر از ايشان است . اين بود كه گفتند : « اگر او در نزد خدا بهتر و گرامىتر از ما باشد ، ما از او داناتريم . »\r\nهمين كه فريفتهء دانائى خود شدند ، خدا همهء نام‌ها را به آدم آموخت و براى اين كه فرشتگان را بيازمايد ، دارندگان نام‌ها را به ايشان نمود و فرمود : « مرا از نام‌هاى اينان خبر دهيد ، اگر راست مىگوئيد . » كه من گرامىتر و داناتر از شما نمىآفرينم .\r\n\r\n","description":"","footnote":"","page_name":" 184 ","page_number":190},
  {"content":"\r\n\r\nفرشتگان از آنچه گفته بودند پشيمان شدند و به توبه پرداختند چنان كه هر مؤمنى به توبه مىپردازد .\r\nآنگاه عرض كردند : « پروردگارا ، تو منزهى و ما چيزى نمىدانيم جز آنچه تو ما را آموخته‌اى . تو دانا و حكيمى . » [ ( 1 ) 
  ]\r\nحسن و قتاده گفته‌اند :\r\nخداوند به آدم نام همهء آفريدگان مانند : اسب و استر و شتر و جن و درندگان و چيزهاى ديگر را آموخت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء 32 سورهء بقره :\r\n«  ماقالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ .  »\r\n","page_name":" 185 ","page_number":191},
  {"content":"\r\n\r\n\r\nجا دادن آدم در بهشت و بيرون كردن او از آن جا\r\nوقتى آنچه كه دربارهء گناهكارى و سركشى ابليس از فرشتگان پوشيده بود بر آنان آشكار شد و خداوند او را به خاطر خوددارى او از سجود بر آدم نكوهش كرد ، ابليس كه خدا لعنتش كناد در گناهكارى اصرار ورزيد و در گمراهى خود پايدار ماند .\r\nخداوند او را از بهشت بيرون كرد و راند و فرمانروائى آسمان و زمين و خزانه‌دارى بهشت را كه به او سپرده بود ، از او باز گرفت و فرمود : « از آن جا - يعنى از بهشت - بيرون شو .\r\nزيرا تو راندهء درگاه منى و بىگمان تا روز جزا بر تو نفرين خواهد بود . » [ ( 1 ) 
  ] و من آدم را در بهشت جاى مىدهم .\r\nابن عباس و ابن مسعود گفته‌اند :\r\nهنگامى كه خداوند حضرت آدم عليه السلام را در بهشت جاى داد ، او تنها در بهشت مىگشت و همسرى نداشت كه در آن جا پهلويش باشد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه‌هاى 34 و 35 از سورهء حجر :\r\n«   ماقالَ فَاخْرُجْ مِنْها فَإِنَّكَ رَجِيمٌ . وَ إِنَّ عَلَيْكَ اللَّعْنَةَ إِلى يَوْمِ الدِّينِ .   »\r\n","page_name":" 186 ","page_number":192},
  {"content":"\r\n\r\nيك بار كه خواب رفت و بيدار شد ، زنى را ديد كه بالاى سرش نشسته است .\r\nاين زن را خداوند از دندهء پهلوى او آفريده بود .\r\nآدم از او پرسيد : « تو كيستى ؟ » جواب داد : « زنى هستم . »\r\nپرسيد : « براى چه آفريده شده‌اى ؟ » پاسخ داد : « براى همنشينى با تو . »\r\nدر اين هنگام فرشتگان براى اينكه اندازهء دانائى آدم را ببيند ، پرسيدند : « نام اين زن چيست ؟ » پاسخ داد : « حواء » پرسيدند : « چرا نام او حواء شد ؟ » پاسخ داد : « براى اينكه از يك « حى » - يعنى يك زنده - آفريده شده است . »\r\nخداوند نيز به حضرت آدم عليه السلام فرمود :\r\n« اى آدم ، تو و همسرت در بهشت جاىگزينيد و از خوراك‌هاى بهشتى هر چه مىخواهيد ، رايگان و بىرنج بخوريد . » [ ( 1 ) 
  ]\r\nابن اسحاق بر پايهء آنچه از اهل كتاب و ديگران ، منجمله عبد اللّه بن عباس درين باره به دو رسيده ، گفته است :\r\nخداى بزرگ آدم را به خواب فرو برد و هنگامى كه در خواب بود ، دنده‌اى از دنده‌هاى پهلوى چپ او برگرفت و جايش را با گوشت التيام بخشيد ، و از آن حوا را آفريد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه 35 از سورهء بقره :\r\n«  ماوَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَداً حَيْثُ شِئْتُما . . .  »\r\n","page_name":" 187 ","page_number":193},
  {"content":"\r\n\r\nآدم همين كه بيدار شد و حوا را در كنار خود ديد ، گفت :\r\n« تو گوشت و خون و روح من هستى . » [ ( 1 ) 
  ]\r\nو هنگامى كه خداوند براى آدم همسرى آفريد و او را جايگاهى بخشيد ، به دو فرمود :\r\n« اى آدم ، تو و همسرت در بهشت جاىگزينيد . . . ولى بدين درخت - يعنى گندم - نزديك نشويد ، كه اگر بدان نزديك شديد از جملهء ستمكاران خواهيد بود . [ ( 2 ) 
  ]\r\nهمانند خبر بالا از مجاهد و قتاده نيز روايت شده است .\r\nخداوند همين كه آدم و همسرش را در بهشت جاى داد ، آن دو را آزاد گذاشت كه از همهء ميوه‌ها هر چه مىخواهند بخورند جز از محصول يك درخت ( يا يك گياه ) براى اين كه آن دو را بدين گونه بيازمايد و خواسته خود را دربارهء آن دو و فرزندان آن دو به كار بندد .\r\nولى شيطان به فريب دادن آن دو پرداخت .\r\nسبب رسيدن شيطان به آدم و حوا اين بود كه چون خواست به بهشت در آيد نگهبانان بهشت به دو راه ندادند .\r\nشيطان كه چنين ديد به نزد هر يك از چار پايان رفت و خود را به او شناساند كه او را سوار كند و به درون بهشت برد تا با آدم و حوا به گفت و گو پردازد .\r\nولى هيچيك از چار پايان حاضر نشد كه بدين كار تن در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در تورات : « گوشتى از گوشت من و استخوانى از استخوان من » .\r\n[ ( 2 ) 
  ] - از آيهء 35 سورهء بقره :\r\n«  ما . . . وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ .  »\r\n","page_name":" 188 ","page_number":194},
  {"content":"\r\n\r\nدهد .\r\nشيطان سرانجام پيش مار رفت و به او گفت : « اگر مرا به درون بهشت ببرى ، هميشه پاسدار تو خواهم بود و نخواهم گذاشت كه فرزندان آدم به تو آسيبى رسانند . »\r\nمار نيز او را ميان دو نيش از نيش‌هاى خود گرفت و به درون بهشت برد .\r\nمار ، پيش از آن ، چهار پاى داشت و از بهترين چار پايانى به شمار مىرفت كه خدا آفريده بود . گوئى شترى بود .\r\nولى پس از اين كارى كه كرد ، خدا پاهاى او را گرفت و چنان كرد كه بر روى شكم خود راه بسپرد .\r\nابن عباس گويد : هر جا مار يافتيد ، او را بكشيد و بدين گونه زينهارى را كه دشمن خدا - يعنى شيطان - به دو داده ، از ميان ببريد .\r\nبارى ، هنگامى كه مار به بهشت درآمد ، ابليس از دهان او بيرون جست و در برابر آدم و حوا به گريه افتاد و گريه‌اى كرد كه آن دو از شنيدنش اندوهگين شدند ، و از او پرسيدند :\r\n« براى چه گريه مىكنى ؟ » در پاسخ گفت : « به حال شما دو نفر مىگريم كه مىميريد و از اين فراوانى و نعمت و نازى كه داريد ، جدا مىشويد . »\r\nاين دلسوزى دروغين او در آن دو كارگر افتاد و آنان را فريفتهء وى ساخت .\r\nبار ديگر به نزد آدم و حوا رفت و به فريب دادن و گمراه كردن آن دو پرداخت و گفت : اى آدم ، آيا مىخواهى ترا به سوى درخت جاودانگى و پادشاهى هميشگى رهبرى كنم ؟ « . . . خدا شما را از خوردن ميوه اين درخت نهى نكرده جز براى اين كه\r\n\r\n","description":"","footnote":"","page_name":" 189 ","page_number":195},
  {"content":"\r\n\r\nمبادا دو پادشاه شويد يا عمر جاويدان يابيد . » و در برابرشان سوگند ياد كرد كه من خيرخواه شما هستم و شما را به خير و صلاح دلالت مىكنم . » [ ( 1 ) 
  ] مىخواهيد كه دو پادشاه شويد يا اگر هم پادشاه نشويد ، جاويدان در نعمت بهشت به سر بريد ؟\r\nخداى بزرگ مىفرمايد : « با اين سخن آنان را به فريفتگى و گمراهى كشاند . » [ ( 2 ) 
  ]\r\nحوا براى فريب خوردن از شيطان ، بيش از آدم آمادگى داشت . از اين رو ، هنگامى كه آدم به حوا نيازمند شد و او را به نزد خود فرا خواند ، حوا گفت : « نه ، من نمىآيم . مگر اين كه تو به اينجا بيائى . »\r\nهمين كه آدم پيش او رفت ، گفت : « نه ! من به تو دست نمىدهم مگر هنگامى كه از اين گياه بخورى » .\r\nآن هم گندم بود .\r\nپس آن دو از گندم خوردند و چيزى نگذشت كه - زشتىهاى ايشان - يعنى عورت‌هاى ايشان بر ايشان آشكار گرديد . لذا بر آن شدند كه از برگ درختان بهشت خود را بپوشانند .\r\nگفته شده است كه اين برگ انجير بود و آن درختى است كه هر كس از آن بخورد ، پليدى كند .\r\nآدم ، پس از اين پيشآمد ، گريزان در بهشت به هر سو\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه‌هاى 20 و 21 از سورهء اعراف :\r\n«   ما . . . وَ قالَ ما نَهاكُما رَبُّكُما عَنْ هذِهِ الشَّجَرَةِ إِلَّا أَنْ تَكُونا مَلَكَيْنِ أَوْ تَكُونا مِنَ الْخالِدِينَ . وَ قاسَمَهُما إِنِّي لَكُما لَمِنَ النَّاصِحِينَ .   »\r\n[ ( 2 ) 
  ] - از آيه 22 سورهء اعراف :\r\n«  مافَدَلَّاهُما بِغُرُورٍ . . .  »\r\n","page_name":" 190 ","page_number":196},
  {"content":"\r\n\r\nمىدويد .\r\nپروردگار او به دو فرمود : « اى آدم ، ايا از من مىگريزى ؟ » گفت : « نه ، پروردگارا ، از تو نمىگريزم ، از شرم تو مىگريزم . »\r\nخدا فرمود : « اى آدم ، اين آسيب از كجا به تو رسيد ؟ » گفت : « پروردگارا ، از دست حوا بدين روز افتادم . »\r\nخدا فرمود : « درين صورت بر من است كه هر ماه از او خون روان كنم ( يعنى او را حائضه سازم ) و او را تهى مغز سازم ، اگر چه پيش از اين او را خردمند و بردبار ساخته بودم . و كارى كنم كه آبستنى را با رنج به سر برد و با رنج بزايد چنان كه از سختى و تلخكامى نزديك به مرگ گردد ، در صورتى كه پيش از اين او را چنان ساخته بودم كه آبستنى را آسان بگذارند و آسان بزايد . »\r\nبنابر اين ، اگر براى گرفتارى حوا نبود ، اكنون زنان حائضه نمىشدند و بردبار شكيبا بودند و آبستنى و زايمان ايشان به آسانى انجام مىشد .\r\nهمچنين خداى بزرگ به آدم فرمود : « بىگمان من زمينى را كه تو از خاكش آفريده شده‌اى نفرين خواهم كرد . نفرينى كه كارگر افتد و ميوه‌هاى آن سرزمين تبديل به خس و خار شوند . »\r\nو در بهشت درختى والاتر از موز و سدر نبود .\r\nخداوند همچنين ، به مار فرمود : « شيطان ملعون در شكم تو داخل شد تا بندهء مرا فريفت . از اين رو تو نيز نفرين شده‌اى .\r\nنفرينى كه پاهاى ترا در شكمت برد و روزى تو جز خاك چيز ديگرى نباشد . تو دشمن فرزندان آدمى و فرزندان آدم نيز دشمنان تو خواهند بود . هر جا يكى از ايشان را ببينى پايش را بگزى و\r\n\r\n","description":"","footnote":"","page_name":" 191 ","page_number":197},
  {"content":"\r\n\r\nهر جا او تو را بيند ، سرت را بكوبد . »\r\nآنگاه فرمود : « برويد . به پائين رويد در حالى كه شما سه تن - آدم و ابليس و مار - دشمنان همديگر هستيد . »\r\nخدا سپس آنان را به سوى زمين فرو فرستاد .\r\nبدين گونه خداوند تمام بزرگى و نعمتى را كه به آدم و حوا ارزانى داشته بود از آن دو باز گرفت .\r\nگفته شده است : سعيد بن مسيب به خدا سوگند مىخورد كه آدم تا وقتى كه عقل داشت و هوشيار بود از آن گياه نمىخورد ولى حوا به دو شراب نوشاند تا مست شد و او را در مستى به سوى گندم برد ، كه از آن خورد .\r\nمن گفتم : از سعيد در شگفتم كه چگونه چنين سخنى مىگويد زيرا خداوند دربارهء شراب بهشت فرموده است : « در آن مستى نيست . » [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه 47 سورهء الصافات :\r\n مالا فِيها غَوْلٌ وَ لا هُمْ عَنْها يُنْزَفُونَ  .\r\n","page_name":" 192 ","page_number":198},
  {"content":"\r\n\r\n\r\nروزى كه آدم در بهشت جاى گزيد و روز كه از آن بيرون شد و روزى كه بدان جا بازگشت\r\nابو هريره از پيامبر ، صلى اللّه عليه و سلم ، روايت كرده كه فرمود :\r\n« بهترين روزى كه خورشيد در آن دميد روز آدينه بود .\r\nدرين روز ، آدم آفريده شد . درين روز او به بهشت راه يافت و جاى گرفت . درين روز از بهشت فرود آمد و درين روز نيز بدان جا بازگشت .\r\nدرين روز ، ساعت ( يعنى روز رستاخيز ) آغاز مىگردد و هم درين روز ، ساعتى است كه هر بندهء مسلمانى در آن ساعت ، اگر خيرى از خدا بخواهد ، خدا نياز او را برآورده مىسازد . »\r\nعبد اللّه سلام گفته است : « من به يقين دانسته‌ام اين كدام ساعت است . اين آخرين ساعت روز آدينه است . »\r\nابو العاليه گفته است : آدم در نهمين يا دهمين ساعت روز آدينه از بهشت بيرون شد و نه ساعت از اين روز گذشته بود كه بر زمين فرود آمد . درنگ او در بهشت پنج ساعت از روز جمعه بود .\r\nهمچنين گفته شده است كه درنگ او سه ساعت بود .\r\n\r\n","description":"","footnote":"","page_name":" 193 ","page_number":199},
  {"content":"\r\n\r\nاگر گويندهء اين سخن ، مرادش آن بود كه حضرت آدم در مدت دو ساعت از روز آدينه‌اى كه به اندازهء روزهاى جهان امروز ماست در بهشت جاى داشت ، سخن او از راستى دور نبود زيرا از علماى گذشته ، اخبار چنين آمده كه آدم در آخرين ساعت روز ششم - كه هر روزش به اندازه هزار سال از سالهاى ما طول داشت - آفريده شد .\r\nپس پيداست كه يك ساعت از اين روز - يعنى روز آدينه - هشتاد و سه سال از سالهاى ما درازا داشته است .\r\nپيش از اين گفتيم كه پروردگار ما پس از آن كه گل آدم را سرشت ، چهل سال درنگ فرمود ، بعد روح در پيكر او دميد .\r\nشكى نيست كه منظور از « چهل سال » همين سال‌هاى معمولى ماست .\r\nآنگاه پس از دميده شدن روح در پيكر آدم تا پايان يافتن كار او و جايگزين شدن او در بهشت و فرود آمدن به زمين به اندازهء سى و پنج سال از سالهاى ما طول كشيده است .\r\nاما اگر مراد او اين است كه آدم مدت دو ساعت از روز آدينهء زمانى كه هر روزش هزار سال درازا داشت در بهشت جاى داشته ، سخن او درست نيست زيرا از اهل علم هر كس كه درين باره سخنى گفته ، بر آنست كه در پايان روز آدينه ، پيش از فرو رفتن خورشيد روح در پيكر آدم دميده شد .\r\nابو صالح نيز از ابن عباس روايت كرده كه درنگ آدم در بهشت نصف روز بود كه پانصد سال درازا داشت .\r\nاين هم بر خلاف خبرهائى است كه درين باره از پيامبر ، صلى اللّه عليه و سلم ، و از علما رسيده است .\r\n\r\n","description":"","footnote":"","page_name":" 194 ","page_number":200},
  {"content":"\r\n\r\n\r\nجائى كه آدم و حوا در زمين فرود آمدند\r\nگفته شده است : پس از آن كه خداى بزرگ پيش از غروب خورشيد روز آدينه ، آدم و همسرش حوا را از آسمان فرو فرستاد ، چنان كه على و ابن عباس و قتاده و ابو العاليه مىگويند :\r\nآدم در هندوستان بر كوهى از سرزمين سرانديب كه « نود » [ ( 1 ) 
  ] خوانده مىشد ، و حوا در جده فرود آمد .\r\nابن عباس گفته است : آدم به جست و جوى حوا پرداخت و هر گامى كه در اين راه برمىداشت ، جاى پاى او قريه‌اى مىشد و ميان هر دو گام او بيابانى پديدار مىگرديد .\r\nبدين گونه راه پيمود تا به « جمع » رسيد و در آن جا حوا به سودى او « ازدلاف » كرد . يعنى به سوى او پيش رفت ، از اين رو آن جا « مزدلفه » [ ( 2 ) 
  ] ناميده شد . و در عرفات يك ديگر را باز شناختند بدين جهة آن جا نيز « عرفات » ناميده شد . همچنين در « جمع » ، آن دو تن اجتماع كردند از اين رو آن نقطه هم « جمع » خوانده شد .\r\nآن مار در اصفهان و ابليس در ميسان [ ( 3 ) 
  ] فرود آمد .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] « نود » به ضم نون و سكون واو - ابن اثير\r\n[ ( 2 - ) 
  ] مزدلفه : جائى در حجاز بين منى و عرفات كه حاجيان از 9 تا 10 ذى الحجه شب را در آن جا مىگذرانند .\r\n[ ( 3 ) 
  ] - ميسان ، به موجب اعلام المنجد شهرى در محل فعلى محمره ( خرمشهر ) بوده و در كتيبه‌هاى ميخى نيز از آن ياد شده . ولى آقاى احمد بقيه ذيل ر صفحه بعد\r\n","page_name":" 195 ","page_number":201},
  {"content":"\r\n\r\nو گفته شده است : آدم به صحرا و ابليس به ابله [ ( 1 ) 
  ] فرو رانده شد .\r\nولى ابو جعفر طبرى مىگويد : درستى اين رويداد روشن نمىشود مگر به وسيله خبرى كه از منبع موثقى رسيده باشد . و ما درين باره خبرى نمىدانيم جز آنچه راجع به فرود آمدن آدم در هند رسيده و اين از اخبارى است كه علماء اسلام درستى آن را انكار نمىكنند .\r\nابن عباس گويد :\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nاقتدارى در كتاب « ديار شهر ياران » به نقل داستان فرود آمدن آدم و حوا ، از تاريخ طبرى مىپردازند تا آنجا كه : « ابليس به شهرى افتاد نام او ميسان به زمين سند و مار به اصفهان افتاد . » و مىنويسند : « خوانندگان بايد به ياد داشته باشند كه اين ميسان را جغرافى نويسان همان دشت ميشان كنونى در خوزستان ياد كرده‌اند و در هند كنونى جائى به نام ميسان نبوده است . »\r\n( ديار شهر ياران - بخش دوم - صفحهء 1089 )\r\n[ ( 1 - ) 
  ] ابله ( به ضم الف و باء و فتح لام مشدد ) : شهرى است بر كنار دجله در زاويهء خليج فارس كه به بصره داخل شود و پيش از بصره بنا شده و آن را « ابلة البصره » نيز گويند ، يكى از جنات اربعه . زرادخانه‌ها و سرهنگى از جانب كسرى بر آن گماشته بوده است .\r\nاصمعى گويد : بهشتهاى دنيا سه است :\r\nغوطهء دمشق ، ابلهء بصره ، و نهر بلخ ( مراصد . )\r\nابله شهرى است استوار به عراق و آب آن از گردوى برآيد و بر مغرب دجله است . و از وى دستار و عمامهء ابلى خيزد . ( حدود العالم ) ( از لغتنامهء دهخدا )\r\n","page_name":" 196 ","page_number":202},
  {"content":"\r\n\r\n« هنگامى كه آدم بر كوه نود فرود آمد ، دو پاى او با زمين تماس داشت و سرش در آسمان نيايش فرشتگان را مىشنيد .\r\nفرشتگان سراسيمه مىشدند بدين سبب از خدا خواستند تا از بلندى قد او بكاهد .\r\nخداوند نيز از بلندى بالاى او كاست تا به شصت ذراع رسيد .\r\nپس از آن ، آدم اندوهگين شد زيرا به شنيدن بانگ فرشتگان و آواز و نيايش آنان خوى گرفته ، و اكنون اين خوشى را از دست داده بود .\r\nاز اين رو گفت : « پروردگارا ، من در خانهء تو همسايهء تو بودم . تو مرا به بهشت خويش درآوردى تا از هر چه مىخواهم بخورم و در هر جا كه مىخواهم به سر آورم .\r\nآنگاه مرا بدين كوه مقدس فرو فرستادى ، و من در اين جا آواز فرشتگان را مىشنيدم و نسيم بهشت را در مىيافتم كه از بلندى بالاى من كاستى و آن را به شصت ذراع رساندى .\r\nدر نتيجه ، از شنيدن بانگ فرشتگان و ديدن چهرهء ايشان محروم و از نسيم بهشت بىبهره ماندم . »\r\nخداى بزرگ در پاسخ فرمود : « ى آدم ، من به كيفر گناهى كه از تو سر زد با تو چنين كردم . »\r\nخداى بزرگ ، همچنين ، هنگامى كه برهنگى آدم و حوا را نگريست به آدم فرمود تا از هشت جفت گوسفند نر و ماده كه پروردگار از بهشت فرو فرستاده بود ، قوچى را برگيرد و بكشد .\r\nآدم قوچى را گرفت و كشت و پشمش را برداشت . حوا آن پشم را رشت و آدم آن را بافت و براى خود جامه و براى حوا\r\n\r\n","description":"","footnote":"","page_name":" 197 ","page_number":203},
  {"content":"\r\n\r\nپيرهن و روپوش ساخت .\r\nبدين گونه آن دو لباس پوشيدند .\r\nو گفته شده است : فرشته‌اى به سوى آن دو فرستاده شد تا آماده كردن پوشاك از پوست گوسفندان و ستوران را به آن دو بياموزد .\r\nهمچنين گفته شده است : اين جامهء فرزندان آدم بود .\r\nولى او و حوا همان پوشاكى را داشتند كه از برگ درختان بهشت بر خود دوخته بودند .\r\nآنگاه خدا به آدم وحى فرمود كه : « من در برابر عرش خود حرمى دارم . برو و در آن جا خانه‌اى بساز و گرداگردش بگرد همچنان كه ديدى فرشتگان من به گرد عرش من مىگردند .\r\nدر آن جاست كه من نياز تو و فرزندان تو را كه به پرستش من مىپردازند ، برآورده خواهم ساخت . »\r\nآدم عرض كرد : « پروردگارا ، من چگونه چنين كارى بكنم ! نه نيروى اين كار را دارم و نه بدان جا راه برده‌ام . »\r\nخداوند فرشته‌اى فرستاد كه آدم را برگرفت و به سوى مكه برد .\r\nدر راه هر جا كه به باغ سرسبز و خرمى مىرسيدند ، آدم به فرشته مىگفت : « در اين جا فرود آئيم . » فرشته نيز مىپذيرفت .\r\nبدين گونه راه سپردند تا به مكه رسيدند .\r\nدر طول اين راه هر جا كه آدم فرود آمده بود آباد شد و هر جا كه گام ننهاد بيابان خشك ماند .\r\nآدم ، همين كه به مكه رسيد ، خانه‌اى از خاك پنج كوه ساخت كه عبارت بودند از : « طور سينا و طور زيتون و كوه لبنان\r\n\r\n","description":"","footnote":"","page_name":" 198 ","page_number":204},
  {"content":"\r\n\r\nو كوه جودى . » و پايه‌هاى اين خانه را هم از كوه حرا ساخت .\r\nهمين كه ساختمان خانهء كعبهء را به پايان رساند ، فرشته او را به عرفات برد و با مناسكى آشنا كرد كه امروز مردم انجام مىدهند .\r\nآنگاه او را به مكه برد .\r\nآدم مدت يك هفته به گرد خانهء كعبه گشت . سپس به هند بازگشت و بر كوه « نود » درگذشت .\r\nپس - بنابر اين گفته - آدم و حوا هر دو با هم فرود آمدند . و اين كه آدم خانهء كعبه را ساخته ، خلاف آن است كه ما ، اگر خداى بزرگ بخواهد ، بعدا درين باره خواهيم گفت كه :\r\nبىگمان اين خانه از آسمان فرود آمده است .\r\nو گفته شده است : آدم چهل بار از هند به پاى پياده حج كرد . و هنگامى كه به سوى هند فرود مىآمد ، افسرى از برگهاى درخت بهشت بر سر داشت .\r\nهمين كه به زمين رسيد ، آن تاج خشك شد و برگى از آن به خاك افتاد كه از آن در هندوستان گياهان خوشبوى گوناگون روئيد .\r\nهمچنين گفته شده است : اين گياهان خوشبو از برگى روئيد كه آدم و حوا به خود بسته بودند .\r\nو گفته شده است : آدم ، هنگامى كه فرمان يافت تا از بهشت بيرون رود بر آن شد تا به هر درختى كه مىگذرد شاخه‌اى از آن برگيرد .\r\nبا اين شاخه‌ها به زمين فرود آمد و ريشه گياهان خوشبوى هندوستان از آنهاست .\r\nهمچنين ، خداوند از ميوه‌هاى بهشت توشه‌اى به آدم بخشيد\r\n\r\n","description":"","footnote":"","page_name":" 199 ","page_number":205},
  {"content":"\r\n\r\nو ميوه‌هاى ما از آنهاست جز آنكه اين ميوه‌ها دگرگون مىشوند و آنها تغيير نمىيافتند .\r\nخدا به آدم شيوهء ساختن هر چيزى را نيز آموخت . با آدم گياهان خوشبوى بهشت فرود آمد .\r\nهمچنين حجر الاسود فرود آمد كه از برف سپيدتر بود و از ياقوت بهشت بود .\r\nبا آدم عصاى موسى فرود آمد كه از چوب مورد و صنوبر بهشت بود .\r\nپس از آن ، سندان و پتك و انبر آهنگرى فرو فرستاده شد .\r\nآدم چنان زيبا روى بود كه از فرزندانش جز يوسف هيچ‌كس ديگرى در زيبائى به دو نمىرسيد .\r\nپس از فرود آمدن آدم به زمين جبرائيل برايش كيسه‌اى آورد كه در آن گندم بود .\r\nآدم پرسيد : « اين چيست ؟ » پاسخ داد : « اين چيزى است كه تو را از بهشت بيرون انداخت . »\r\nپرسيد : « با آن چه بكنم ؟ » پاسخ داد : « آن را در زمين بپاش . »\r\nآدم گندم را در خاك افشاند و خداوند در همان ساعت آن را روياند .\r\nآنگاه آدم آن را درو كرد و گرد آورد و پوست كند و غربال كرد و آسيا كرد و خمير كرد و نان پخت .\r\nهمهء اين كارها را به تعليم جبرائيل آموخت .\r\nجبرائيل ، همچنين ، براى آدم سنگ و آهن گرد آورد\r\n\r\n","description":"","footnote":"","page_name":" 200 ","page_number":206},
  {"content":"\r\n\r\nو از بهم زدن آنها آتش برافروخت .\r\nاو به آدم ساختن چيزهاى آهنين و كشاورزى را آموخت .\r\nبراى او گاو نر فرود آورد كه آدم با آن كشاورزى مىكرد . گفته شده است : اين همان سختى و بدبختى است كه خداى بزرگ از آن ياد كرده و فرموده است :  فَلا يُخْرِجَنَّكُما مِنَ الْجَنَّةِ فَتَشْقى  [ ( 1 ) 
  ] بعد ، هنگامى كه خدا آدم را از آن كوه فرو فرستاد و بر زمين ، و آنچه از جنيان و چار پايان و پرندگان و جنبندگان ديگر در آن بودند ، فرمانروائى بخشيد ، آدم به درگاه خداوند شكايت برد و گفت :\r\n« اى پروردگار ، آيا در روى اين زمين جز من كس ديگرى نيست كه تو را نيايش كند ؟ » خداى بزرگ فرمود : « به زودى من از پشت تو فرزندانى خواهم آورد كه به ستايش و نيايش من پردازند و در روى زمين خانه‌هائى قرار خواهم داد كه براى پرستش من برپا شده‌اند خانه‌اى را نيز ويژهء بزرگوارى و ارجمندى خود خواهم ساخت و آن را « خانهء خدا » خواهم ناميد و حرم امن خواهم خواند .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] آيه 117 از سورهء طه كه چنين است :\r\n مافَقُلْنا يا آدَمُ إِنَّ هذا عَدُوٌّ لَكَ وَ لِزَوْجِكَ فَلا يُخْرِجَنَّكُما مِنَ الْجَنَّةِ فَتَشْقى  ( آنگاه گفتيم : اى آدم ، محققا اين شيطان با تو و همجفتت دشمن است .\r\nمبادا شما را از بهشت بيرون آرد و از آن پس به شقاوت و بدبختى گرفتار شويد . )\r\n( قرآن مجيد با ترجمهء مهدى الهى قمشه‌اى )\r\n","page_name":" 201 ","page_number":207},
  {"content":"\r\n\r\nپس هر كس كه به خاطر حرمت من آن خانه را گرامى دارد ، بىگمان شايستهء بخشايش و بزرگوارى است و هر كس كه اهل اين خانه را بترساند ، پيمان مرا شكسته و بىاحترامى به من روا داشته است .\r\nاين نخستين خانه‌اى است كه براى مردم بنياد نهاده شده و هر كس كه بدان روى آورد نبايد به چيزى جز آن نيازمند شود زيرا پيش من آمده و به ديدار من شتافته و مهمان من است . و جوانمرد بخشنده را سزاست كه مهمانان خود را گرامى دارد و نيازشان را برآورد .\r\nاى آدم ، تو تا زنده هستى اين خانه را آباد مىكنى و پس از تو نيز ، در طى قرن‌ها ، مردم و پيغمبرانى كه از پشت تو هستند ، گروه پس از گروه ، به آبادانى آن خواهند پرداخت . »\r\nآنگاه خداوند آدم را فرمود كه به خانه كعبه رود .\r\nدر آن هنگام يك ياقوت ، يا يك در براى كعبه از بهشت آمده بود .\r\nخانه كعبه به همين گونه ماند تا هنگامى كه خدا قوم نوح عليه السلام را غرق كرد . در اين هنگام بود كه كعبه از ميان رفت و تنها پايهء آن بر جاى ماند تا زمانى كه خدا ابراهيم عليه السلام را در آن سرزمين جاى داد و ابراهيم آن را ساخت . به گونه‌اى كه ما اگر خداى بزرگ بخواهد ، در جاى خود شرح خواهيم داد .\r\nآدم روانهء خدا شد تا حج كند و به توبه پردازد . او و حوا براى لغزشى كه از ايشان سر زده و ناز و نعمت بهشت كه از دستشان رفته بود ، دويست سال گريسته و چهل روز نه خورده و نه\r\n\r\n","description":"","footnote":"","page_name":" 202 ","page_number":208},
  {"content":"\r\n\r\nآشاميده بودند ، پس از آن خوردند و آشاميدند . آدم همچنين تا صد سال به حوا نزديك نشد .\r\nآدم مراسم حج به جاى آورد و سخنانى از پروردگار خود فرا گرفت و باز گفت و توبه كرد .\r\nاين سخن خداى بزرگ است كه فرمود :  رَبَّنا ظَلَمْنا أَنْفُسَنا وَ إِنْ لَمْ تَغْفِرْ لَنا وَ تَرْحَمْنا لَنَكُونَنَّ مِنَ الْخاسِرِينَ .  » [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] از آيهء 23 ، سورهء اعراف :\r\n( گفتند : بار خدايا بر خويش ستم كرديم و اگر تو ما را نبخشى و به ما رحمت و رأفت نفرمائى ، سخت از زيانكاران شده‌ايم . )\r\n( قرآن مجيد با ترجمهء مهدى الهى قمشه‌اى )\r\n","page_name":" 203 ","page_number":209},
  {"content":"\r\n\r\n\r\nبيرون آوردن فرزندان آدم از پشت او و پيمان گرفتن\r\nسعيد بن جبير از ابن عباس روايت كرده است كه گفت :\r\n« خداوند در وادى نعمان [ ( 1 ) 
  ] در عرفه ، از فرزندان آدم پيمان گرفت . بدين گونه كه از پشت او همهء فرزندانى كه تا روز رستاخيز مىآفريند ، بيرون آورد و آنان را مانند ذره‌هائى در پيش روى خود پاشيد .\r\nآنگاه قبلا با ايشان سخن گفت ، و فرمود : «  أَ لَسْتُ بِرَبِّكُمْ ؟ قالُوا : بَلى . شَهِدْنا أَنْ تَقُولُوا يَوْمَ الْقِيامَةِ  » تا آنجا كه مىفرمايد .\r\n«  بِما فَعَلَ الْمُبْطِلُونَ  » [ ( 2 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - وادى النعمان : ناحيه‌اى است نزديك مكه .\r\n( لغتنامه دهخدا )\r\n[ ( 2 - ) 
  ] از آيه‌هاى 172 و 173 از سوره اعراف كه چنين است :\r\n  ماوَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ ، قالُوا بَلى شَهِدْنا أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ . أَوْ  \r\n","page_name":" 204 ","page_number":210},
  {"content":"\r\n\r\nهمچنين از زبان ابن عباس گفته شده است كه خداوند از فرزندان آدم در حناء ، كه موضعى است [ ( 1 ) 
  ] ، پيمان گرفت .\r\nسدى گفته است :\r\nخداوند آدم را از بهشت بيرون كرد ولى او را از آسمان به زمين نفرستاد .\r\nآنگاه به بخش راست او دست كشيد و از آن ذريه يعنى فرزندانى چون ذره‌هاى سپيد مانند لؤلؤ بيرون آورد و به ايشان\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\n ماتَقُولُوا إِنَّما أَشْرَكَ آباؤُنا مِنْ قَبْلُ وَ كُنَّا ذُرِّيَّةً مِنْ بَعْدِهِمْ ، أَ فَتُهْلِكُنا بِما فَعَلَ الْمُبْطِلُونَ  .\r\nو ( اى رسول ) به يادآر هنگامى كه خداى تو از پشت فرزندان آدم ذريهء آنها را برگرفت و آنها را بر خود گواه ساخت كه : آيا من پروردگار شما نيستم ؟ همه گفتند : بلى . ما به خدائى تو گواهى دهيم ( برخى از مفسران گفتند : مراد ظهور ارواح فرزندان آدم است در نشانه‌اى از عالم روح و گواهى آنها به نور تجرد و شهود به توحيد خدا و ربانيت او در عوالم ملك و ملكوت ) تا ديگر در روز قيامت ( روز قيام حقايق و زوال اوهام و اعراض دنيا ) نگوئيد :\r\nما از اين واقعه غافل بوديم . يا آنكه نگوئيد كه چون منحصرا پدران ما به دين شرك بودند و ما هم فرزندان بعد از آنها بوديم ، پس پيروى پدر خود كرديم .\r\nآيا به عمل زشت اهل باطل ، ما را به هلاكت خواهى رسانيد ؟\r\n( قرآن مجيد با ترجمهء مهدى الهى قمشه‌اى )\r\n[ ( 1 ) 
  ] - دحناء ، يا دجنى ( به ضم يا فتح يا كسر دال ) : زمينى است كه خداوند آدم را از آن سرزمين آفريده است و آن از روستاهاى طائف است - معجم البلدان - .\r\n( از لغتنامهء دهخدا )\r\n","page_name":" 205 ","page_number":211},
  {"content":"\r\n\r\nفرمود : « در سايهء رحمت و بخشايش من به بهشت برويد . »\r\nسپس بخش چپ پشت آدم را دست كشيد و از اين سو نيز فرزندانى چون ذره‌هاى سياه بيرون آورد و آنان را فرمود : « به دوزخ برويد كه مرا - از دوزخى شدن شما - باكى نيست . »\r\nاين رويداد در هنگامى است كه مىفرمايد : اصحاب اليمين و اصحاب الشمال [ ( 1 ) 
  ] سپس از ايشان پيمان گرفت و فرمود : «  أَ لَسْتُ بِرَبِّكُمْ  ؟ » ( آيا من پروردگار شما نيستم ؟ ) گفتند : « آرى . » و به خداى خود قول دادند .\r\nاز آنان گروهى ( دست راستى ) فرمانبر و پرستشگر خدا ، و گروهى ( دست چپى ) نافرمان و گمراه شدند .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] اصحاب اليمين و اصحاب الشمال : ياران يا خداوندان دست راست و ياران يا خداوندان دست چپ .\r\nخداوندان دست راست يعنى بهشتيان كه نامهء اعمالشان به دست راستشان داده مىشود يا در دست راست عرصات محشر مىايستند - فرهنگ نظام .\r\nخداوندان دست چپ يعنى دوزخيان كه نامهء اعمالشان به دست چپشان داده مىشود يا در دست چپ عرصات محشر مىايستند - فرهنگ نظام .\r\n( از لغتنامهء دهخدا )\r\n","page_name":" 206 ","page_number":212},
  {"content":"\r\n\r\n\r\nپيشامدهائى كه به روزگار آدم عليه السلام در جهان روى داد\r\nنخستين پيشامد اين بود كه قابيل ، برادر خود هابيل را كشت .\r\nاهل علم در نام قابيل اختلاف دارند . برخى او را قين و برخى ديگر او را قائين مىخوانند . گروهى او را قاين و گروهى ديگر او را قابيل مىنامند .\r\nدربارهء سبب برادر كشى او نيز اختلاف كرده‌اند . برخى گفته‌اند سببش اين بود كه آدم در بهشت ، پيش از اين كه چنان گناهى كند ، با حواء نزديكى كرد . و در نتيجهء اين نزديكى حوا به قابيل آبستن شد كه همزاد نيز داشت يعنى دو قلو آبستن شد .\r\nدر دورهء آبستنى خود نيز نه دچار ويار شد نه گرفتار بيمارى .\r\nهنگام زادن آن دو نيز براى زايمان درد نكشيد . همچنين به سبب پاكى بهشت وقتى آن دو به دنيا آمدند آنها را خون آلود نديد .\r\nبعد ، آدم و حوا پس از خوردن آن گياه ممنوع و فرود\r\n\r\n","description":"","footnote":"","page_name":" 207 ","page_number":213},
  {"content":"\r\n\r\nآمدن به سوى زمين و قرار گرفتن در زمين ، باز با يك ديگر نزديكى كردند .\r\nدر نتيجهء اين نزديكى ، حواء به هابيل آبستن شد با يك همزاد . يعنى دوباره دو قلو آبستن شد ولى اين بار در دورهء آبستنى خود به ويار و بيمارى گرفتار گرديد .\r\nهنگام زادن آن دو نيز درد كشيد و وقتى كه به دنيا آمدند آن دو را خون آلود ديد .\r\nحوا - چنان كه مىگويند - آبستن نمىشد مگر دو قلو :\r\nيكى پسر ، يكى دختر .\r\nبدين گونه او بيست شكم زائيد و از پشت آدم چهل فرزند براى او آورد .\r\nهر فرزندى نيز با هر يك از خواهران خود كه دلش مىخواست مىتوانست زناشوئى كند جز با خواهرى كه همزادش بود . زناشوئى با خواهران ديگر ، حلال شمرده مىشد زيرا در آن روزگار جز خواهرانشان و مادرشان - حواء - زن ديگرى نبود .\r\nاز اين رو ، آدم به پسر خود قابيل فرمود كه با همزاد هابيل زناشوئى كند . همچنين به هابيل فرمود كه همزاد قابيل را به زنى بگيرد .\r\nو نيز گفته شده است كه : آدم غائب بود . و هنگامى كه مىخواست به گردش برود ، به آسمان گفت : « فرزند مرا به امانت نگهدارى كن . » ولى آسمان نپذيرفت .\r\nبعد به زمين گفت ، زمين هم نپذيرفت . به كوه‌ها گفت ولى كوه‌ها نيز نپذيرفتند .\r\nآنگاه به قابيل گفت . قابيل پاسخ داد : « بسيار خوب ، برو .\r\n\r\n","description":"","footnote":"","page_name":" 208 ","page_number":214},
  {"content":"\r\n\r\nمن او را چنان نگه مىدارم كه وقتى برگردى خوشحال شوى . »\r\nآدم نيز روانه شد و پس از رفتن او پيشامدى روى داد كه ما به ذكرش خواهيم پرداخت .\r\nدرين باره است كه خداى بزرگ فرمود : « ما امانتى را به آسمان‌ها و زمين و كوه‌ها پيشنهاد كرديم ولى همه از پذيرفتنش خوددارى كردند و انديشناك شدند تا انسان آن را پذيرفت كه بسيار ستمكار و نادان بود . » [ ( 1 ) 
  ]\r\nهنگامى كه آدم به قابيل و هابيل گفت كه هر يك با خواهر ديگرى زناشوئى كند ، هابيل پذيرفت و بدين كار رضا داد ولى قابيل نپذيرفت زيرا خواهر هابيل را دوست نداشت و از دادن خواهر خود به هابيل دريغ مىكرد .\r\nاين بود كه گفت : « من و خواهرم در بهشت زاده شده‌ايم ولى هابيل و خواهرش در روى زمين به جهان آمده‌اند . از اين جهة ، من شايسته‌ترم كه با خواهر خود زناشوئى كنم نه با خواهر هابيل .\r\nبرخى از اهل علم نيز گفته‌اند : خواهر قابيل زيباترين مردم بود . از اين رو قابيل رشگ برد و او را به برادر خود نداد چون او را براى خود مىخواست .\r\nهمچنين گفته‌اند كه قابيل و خواهرش در بهشت زاده نشده و در روى زمين زاده شده بودند . خدا حقيقت را بهتر مىداند .\r\nبارى ، آدم به قابيل گفت : « اى پسر من ، خواهر تو به تو روا نيست . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء 77 سورهء احزاب :\r\n ماإِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا \r\n","page_name":" 209 ","page_number":215},
  {"content":"\r\n\r\nولى قابيل به سخن پدر خود گوش نداد .\r\nآدم به او گفت : « اى پسر من ، پس تو يك قربانى كن و برادرت هم يك قربانى كند . هر يك از شما دو تن كه قربانى وى در پيشگاه خداوند پذيرفته شد ، او براى زناشوئى با خواهرت شايسته‌تر است . »\r\nقابيل خوشه گندم و هابيل بره‌هائى را قربان كرد .\r\nهمچنين گفته‌اند كه گاو نرى را قربان كرد .\r\nخداوند آتش سپيد رنگى را فرستاد كه قربانى هابيل را فرو خورد و قربانى قابيل را فرو گذاشت . اين نشانهء پذيرفته شدن قربانى هابيل از سوى خداوند بود .\r\nهمين كه خداوند قربانى هابيل را پذيرفت و بدين گونه فرمان زناشوئى هابيل با خواهر قابيل صادر شد ، قابيل به خشم آمد .\r\nخود پسندى بر او چيره شد و شيطان او را فريفت . از اين رو به برادر خود ، هابيل ، گفت : « من بىگمان تو را خواهم كشت تا با خواهرم زناشوئى نكنى . »\r\nپاسخى كه هابيل داد اين بود : « خدا ، تنها قربانى پرهيزگاران را مىپذيرد . اگر تو به كشتن من دست دراز كنى ، من دست به كشتن تو دراز نخواهم كرد زيرا از خداى جهانيان مىترسم » [ ( 1 ) 
  ] سرانجام چنان كه خداوند در قرآن كريم مىفرمايد ، قابيل را ديو نفس بر آن داشت كه برادر خود را بكشد . [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيات 27 و 28 سوره مائده : « . . . .  ما قالَ إِنَّما يَتَقَبَّلُ اللَّهُ مِنَ الْمُتَّقِينَ . \r\n مالَئِنْ بَسَطْتَ إِلَيَّ يَدَكَ لِتَقْتُلَنِي ما أَنَا بِباسِطٍ يَدِيَ إِلَيْكَ لِأَقْتُلَكَ إِنِّي أَخافُ اللَّهَ رَبَّ الْعالَمِينَ .  »\r\n[ ( 2 ) 
  ] - از آيهء 30 سورهء مائده :  ما فَطَوَّعَتْ لَهُ نَفْسُهُ قَتْلَ أَخِيهِ . . . \r\n","page_name":" 210 ","page_number":216},
  {"content":"\r\n\r\nاو نيز به دنبال برادر خويش رفت كه در ميان گله گاو و گوسفند خود بود . و او را كشت .\r\nاين دو برادر ، كسانى هستند كه خداوند داستان سرگذشت ايشان را در قرآن آورده و فرموده :\r\n« و بخوان بر آنها به حقيقت و راستى ، حكايت دو پسر آدم ، هابيل و قابيل ، را كه قربانى كردند . اين قربانى ، از يكى پذيرفته شد و از ديگرى پذيرفته نشد . » [ ( 1 ) 
  ] تا آخر داستان .\r\nگفته شده است : قابيل ، همين كه برادر خود ، هابيل ، را كشت ، سرآسيمه شد و نمىدانست كه چگونه جسد او را مدفون سازد . و اين از آن رو بود كه هابيل ، به گمان برخى ، نخستين فرزند آدم به شمار مىرفت كه كشته شد .\r\nآنگاه خداوند كلاغى را برانگيخت كه زمين را به چنگال خود گود كند و به قابيل نشان دهد كه چگونه پيكر مرده برادر را زير خاك پنهان سازد . قابيل با خود گفت : اى واى بر من ! آيا من از آن زبون‌ترم كه مانند اين كلاغ باشم تا جسد برادر را زير خاك پنهان كنم ؟ پس ( برادر را به خاك سپرد ) و از اين كار پشيمان شد . [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء 27 از سورهء مائده :\r\n«  ماوَ اتْلُ عَلَيْهِمْ نَبَأَ ابْنَيْ آدَمَ بِالْحَقِّ إِذْ قَرَّبا قُرْباناً فَتُقُبِّلَ مِنْ أَحَدِهِما وَ لَمْ يُتَقَبَّلْ مِنَ الْآخَرِ  .\r\n[ ( 2 - ) 
  ] آيهء 21 از سورهء مائده :\r\n مافَبَعَثَ اللَّهُ غُراباً يَبْحَثُ فِي الْأَرْضِ لِيُرِيَهُ كَيْفَ يُوارِي سَوْأَةَ أَخِيهِ ، قالَ يا وَيْلَتى أَ عَجَزْتُ أَنْ أَكُونَ مِثْلَ هذَا الْغُرابِ فَأُوارِيَ سَوْأَةَ أَخِي ، فَأَصْبَحَ مِنَ  بقيه ذيل در صفحه بعد\r\n","page_name":" 211 ","page_number":217},
  {"content":"\r\n\r\nهمين كه قابيل برادر خود را كشت ، خداى بزرگ گفت :\r\n« اى قابيل ، برادر تو هابيل كجاست ؟ » گفت : « نمىدانم . من مراقب او نبودم . »\r\nخدا فرمود : « ولى صداى خون برادر تو ، اكنون از زير خاك مرا ندا مىدهد . تو از زمينى كه دهن گشوده و خون برادرت را فرو خورده ، نفرين شده‌اى . پس هر چه درين زمين كار كنى و دانه بكارى ، خاك ، حاصل بذرها و كشته‌هاى تو را به تو باز نخواهد داد تا جائى كه در روى زمين هراسان و سرگردان شوى . »\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\n ماالنَّادِمِينَ . \r\nابن اثير پس از آيه فوق به آيه ديگر يعنى آيه 23 نيز اشاره كرده كه چنين است :\r\n مامِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّهُ مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ فَكَأَنَّما قَتَلَ النَّاسَ جَمِيعاً وَ مَنْ أَحْياها فَكَأَنَّما أَحْيَا النَّاسَ جَمِيعاً وَ لَقَدْ جاءَتْهُمْ رُسُلُنا بِالْبَيِّناتِ ثُمَّ إِنَّ كَثِيراً مِنْهُمْ بَعْدَ ذلِكَ فِي الْأَرْضِ لَمُسْرِفُونَ  .\r\n( بدين سبب بر بنى اسرائيل چنين حكم نموديم كه هر كس نفسى را بدون حق قصاص و يا بىفساد كردن او و فتنه در زمين به قتل رسانده مثل آن باشد كه همه مردم را به قتل رسانده و هر كه نفسى را حيوة بخشد ( از مرگ نجات دهد ) مثل آنست كه همهء مردم را حيوة بخشيده ( كه يك تن منشاء حيوه خلقى تواند شد . و هر آينه رسولان ما به سوى خلق با ادلهء معجزات آمدند . سپس بسيارى از مردم ، بعد از فرستادن رسول باز در روى زمين بناى افساد و سركشى گذاشتند . )\r\n( قرآن مجيد با ترجمهء مهدى الهى قمشه‌اى )\r\n","page_name":" 212 ","page_number":218},
  {"content":"\r\n\r\nقابيل گفت : « درين صورت اگر مرا نيامرزى گناه من سخت خواهد بود و براى من گران تمام خواهد شد . »\r\nگفته شده است : خونريزى قابيل در نزديك گردنهء كوه حراء صورت گرفت .\r\nبعد ، قابيل ، در حالى كه دست خواهر خود را گرفته بود ، از كوه فرود آمد و با او از يمن به عدن گريخت .\r\nابن عباس گفته است : قابيل ، پس از كشتن برادر خود ، هابيل ، دست خواهر خود را گرفت و از كوه نود به دشت فرود آمد .\r\nآدم به او گفت : « برو كه هميشه ترسان خواهى بود و از هر كسى كه مىبينى ايمنى نخواهى داشت . »\r\nاز فرزندان آدم ، هر كه به قابيل مىگذشت ، بر او سنگ مىانداخت .\r\nيكى از پسران قابيل ، كه نابينا بود ، به دو رسيد در حالى كه پسر خود را همراه داشت . پسر اين مرد نابينا به پدر خود گفت :\r\n« اين قابيل پدر تست ، بر او سنگ بزن . »\r\nآن مرد نابينا نيز به سوى پدر خود ، قابيل ، سنگى پرتاب كرد و او را كشت .\r\nپسرش به دو گفت : « تو پدر خود را كشتى ! » نابينا كه اين شنيد ، بر پسر خود ، كه او را بدان كار واداشته بود ، خشم گرفت و دست خود را بلند كرد و مشتى بر او كوفت كه پسر از ضربت آن جان سپرد .\r\nنابينا كه از مردن پسر خود آگاه شد ، گفت : اى واى بر من ! با سنگى كه انداختم پدرم را كشتم و با مشتى كه زدم پسرم را به هلاك رساندم .\r\n\r\n","description":"","footnote":"","page_name":" 213 ","page_number":219},
  {"content":"\r\n\r\nهابيل هنگامى كه كشته شد بيست ساله بود و قابيل ، هنگامى كه او را كشت بيست و پنج سال داشت .\r\nحسن گفته است : آن دو تن كسانى بودند كه خداى بزرگ در قرآن از ايشان ياد كرده و فرموده  وَ اتْلُ عَلَيْهِمْ نَبَأَ ابْنَيْ آدَمَ بِالْحَقِّ  ( اى موسى ، به اين گروه از فرزندان اسرائيل بخوان به راستى خبر دو پسر آدم را ) ولى اين دو تن از فرزندان آدم ، از پشت آدم نبودند و آدم نخستين كسى بود كه درگذشت .\r\nابو جعفر گفته است : به نظر ما درست اين است كه آن دو تن از پسران آدم ، از پشت او ، بودند . بدليل حديث درستى كه از پيامبر ، صلى اللّه عليه و سلم ، روايت شده كه فرمود : « تنها كسى كه نخستين بار از روى بيداد كشته شد پسر آدم بود كه از آدمكشى ظالمانه نخستين بهره را برد . و چون بنياد گذارى شيوهء خونريزى و آغاز بدين كار به دست دو تن از پشت آدم صورت گرفت ، تا پيش از بنى اسرائيل هميشه كشتار ميان فرزندان آدم روى مىداد . »\r\nو يك دليل بر اين كه پيش از آدم چند تن از فرزندان او مردند ، مطلبى است كه در تفسير اين دو آيه است :   هُوَ الَّذِي خَلَقَكُمْ مِنْ نَفْسٍ واحِدَةٍ وَ جَعَلَ مِنْها زَوْجَها لِيَسْكُنَ إِلَيْها فَلَمَّا تَغَشَّاها حَمَلَتْ حَمْلًا خَفِيفاً فَمَرَّتْ بِهِ فَلَمَّا أَثْقَلَتْ دَعَوَا اللَّهَ رَبَّهُما لَئِنْ آتَيْتَنا صالِحاً لَنَكُونَنَّ مِنَ الشَّاكِرِينَ . فَلَمَّا آتاهُما صالِحاً جَعَلا لَهُ شُرَكاءَ فِيما آتاهُما فَتَعالَى اللَّهُ عَمَّا يُشْرِكُونَ   . ( اوست خدائى كه شما را از يك تن بيافريد و از او نيز جفتش را مقرر داشت تا با او انس و آرام گيرد . و چون با او هماغوشى كرد بارى سبك برداشت . پس چندى بر آن بگذشت تا سنگين شد . آنگاه هر دو ، خداوند ، پروردگار خود را ، خواندند كه : خدايا اگر به ما فرزند شايسته‌اى دادى ، بىگمان ترا سپاسگزار خواهيم بود . پس چون فرزند شايسته‌اى به آن دو\r\n\r\n","description":"","footnote":"","page_name":" 214 ","page_number":220},
  {"content":"\r\n\r\nداده شد ، در آنچه به ايشان داده شده بود براى خدا شريكانى قرار دادند . و خداى بزرگ برتر است از آنچه مشركان گويند . )\r\nاز ابن عباس و ابن جبير و سدى و ديگران روايت شده كه گفتند : حوا براى آدم فرزندانى مىزاد و آنان را بندگان خدا مىخواند . يعنى آنان را به نام‌هاى عبد الله و عبد الرحمن و امثال اينها مىناميد .\r\nولى آنها مىمردند .\r\nاز اين رو ابليس به نزد آدم و حوا آمد و گفت : « اگر بجز اين نام‌ها روى فرزند خود بگذاريد بىگمان او زنده خواهد ماند . »\r\nحوا هم فرزندى آورد و نامش را « عبد الحارث » گذاشت .\r\nو اين نام ابليس بود .\r\nبدين جهة آيه  هُوَ الَّذِي خَلَقَكُمْ مِنْ نَفْسٍ واحِدَةٍ  و آيه بعد نازل شد .\r\nمن گفتم : خداى بزرگ فرزندانشان را ميميراند و از جهان مىبرد . و اين را كه « عبد الحارث » ناميده شده بود ، روى آزمايش و امتحان زنده نگه داشت و اگر خداى بزرگ ، حقيقت هر كس و هر چيز را ، بدون امتحان ، بلكه به علم خود ، مىدانست ، ديگر به او پاداش و كيفرى تعلق نمىگرفت .\r\nدليل ديگر بر اين كه آن قاتل و مقتول پسران آدم ، از پشت او ، بودند ، خبرى است كه اهل علم از على ابن ابى طالب عليه السلام روايت كرده‌اند كه فرمود : آدم ، پس از كشته شدن هابيل گفت :\r\n تغيرت البلاد و من عليها * فوجه الارض مغبر قبيح\r\nتغير كل ذى طعم و لون * و قل بشاشة الوجه المليح \r\n\r\n","description":"","footnote":"","page_name":" 215 ","page_number":221},
  {"content":"\r\n\r\n( شهرها و مردمى كه در آن مىزيستند دگرگون شدند و روى زمين تيره و زشت گرديد . هر چه طعم و رنگى داشت دگرگون شد و شادابى روى نمكين كاهش يافت . )\r\nبيشتر دانشمندان ايران گمان برده‌اند كه كيومرث همان آدم است و برخى از ايشان نيز پنداشته‌اند كه او پسر آدم ، از پشت اوست كه از حوا زاده شده است .\r\nدرين باره سخنان بسيار گفته‌اند كه ذكر همهء آنها اين كتاب را طولانى مىكند و قصد ما بيان زندگانى پادشاهان و روزگار فرمانروائى ايشان است و ذكر اختلاف در نسب يك فرمانروا ، از فرمانروايانى كه به خاطرشان اين كتاب را پرداخته‌ايم ، نيست .\r\nپس اگر چيزى درين باره گفتيم براى شناساندن او بود تا اگر كسى با او آشنائى ندارد ، او را بشناسد .\r\nاما با آنچه دانشمندان ايرانى درين باره گفته‌اند ، دانشمندان ديگر كه گمان برده‌اند او همان آدم بوده ، مخالفند ، با دانشمندان ايرانى بر روى نام او توافق دارند . اختلافشان تنها دربارهء ذات و صفت اوست و گمان مىبرند كيومرثى كه ايرانيان او را آدم پنداشته‌اند همان حام بن يافث بن نوح است .\r\nاو ، يعنى حام ، مردى سالمند و بزرگوار بود كه از كوه دماوند ، از كوه‌هاى طبرستان ، در سرزمين مشرق ، فرود آمد و بر آنجا و فارس دست يافت و كار او و پسرش بالا گرفت تا بر بابل چيره شدند و همهء اقليم‌ها را رفته رفته به تصرف خويش درآوردند .\r\nكيومرث شهرها و دژها ساخت و جنگ افزارهائى آماده كرد و چارپايان را به كار گرفت .\r\nسرانجام گردنكشى آغاز كرد و خود را « آدم » خواند و گفت : « هر كس كه مرا جز اين بنامد او را خواهم كشت . »\r\n\r\n","description":"","footnote":"","page_name":" 216 ","page_number":222},
  {"content":"\r\n\r\nاو سى زن گرفت ، و از اين سى زن نسل او افزايش يافت .\r\nمارى ، پسر او و ماريانه خواهرش ، دو فرزند بودند كه در آخر عمرش به جهان آمدند .\r\nكيومرث آن دو را پسنديد و بر فرزندان ديگر خويش برترى داد . از اين رو پادشاهانى از تخمهء اين دو به وجود آمدند ابو جعفر گفته است : آنچه من درباره كيومرث در اين جا بيان كردم تنها از آن رو بود كه ميان عجم در اين كه او پدر ايرانيان بود حرفى نيست . تنها اختلاف در اين است كه آيا او همان آدم ابو البشر بوده يا كس ديگرى است كه ما درباره‌اش سخن گفتيم .\r\nبا اين وصف فرمانروائى او و فرزندان او بر سرزمين خاور و كوه‌هاى آن مانند رشته‌هاى منظم بوده و به هم پيوستگى داشته تا هنگامى كه يزدگرد بن شهريار در روزگار عثمان بن عفان ، در مرو كشته شده است .\r\nتحقيق و تاريخ نويسى درباره پادشاهان ايران نيز آسان‌تر از بررسى و تاريخ‌نگارى راجع به پادشاهان كشورهاى ديگر و مردم ديگر است چون در ميان ملت‌ها ملت ديگرى شناخته نشده كه مانند اين مردم نسب به آدم برسانند و فرمانروائى ايشان از زمان آدم ادامه داشته باشد و روزگار فرمانروائى پادشاهانشان به هم پيوسته باشد چنان كه آخرى از اولى و بعدى از قبلى فرمانروائى را بگيرد .\r\nو من باز گويندهء سخنانى هستم كه دربارهء روزگار آدم و روزگار فرزندان او - از پادشاهان و پيامبران و كيومرث ، پدر پارسيان - به ما رسيده است . پس اگر خدا بخواهد ، قسمت‌هائى از زندگانى و كارهاى ايشان را كه درباره‌اش اختلاف كرده‌اند\r\n\r\n","description":"","footnote":"","page_name":" 217 ","page_number":223},
  {"content":"\r\n\r\nبيان مىكنم تا برسم به ذكر آنچه مورد قبول همه است و همه اتفاق نظر دارند راجع به پادشاهى سلطانى در زمانى ، درست همچنان كه در آن زمان مىزيسته است .\r\nو آدم ، افزون بر آنچه خداوند از فرمانروائى روى زمين به وى بخشيده بود ، پيامبرى صاحب كتاب نيز به شمار مىرفت كه سوى فرزند خود فرستاده شده بود .\r\nخداوند بيست و يك صحيفه بر او فرو فرستاد كه آدم به دست خود ، چنان كه جبرئيل به دو آموخت ، آن را نوشت .\r\nابو ذر از پيامبر ، صلى اللّه عليه و سلم ، روايت كرده كه فرمود :\r\n« پيامبران يكصد و بيست و چهار هزار تن هستند . »\r\nابو ذر گفته است :\r\nمن پرسيدم : « اى پيامبر خدا ، چند تن از اين پيغمبران صاحب كتاب بوده‌اند ؟ » فرمود : « سيصد و سيزده تن ، كه گروهى انبوه و خوشرفتار و نيكوكار بودند . »\r\nپرسيدم : « نخستين فرد ايشان كه بود ؟ » فرمود : « آدم . »\r\nپرسيدم : « اى پيامبر خدا ، آيا او پيغمبر صاحب كتاب بود ؟ » فرمود : « آرى . خدا او را به دست خود آفريد و از روح خود در پيكر او دميد و او را استقرار و آمادگى بخشيد .\r\nآدم از پيامبرانى بود كه فرمان تحريم مردار و خون و گوشت خوك ، و همچنين حروف معجم در بيست و يك برگ بر او فرستاده شد . »\r\n\r\n","description":"","footnote":"","page_name":" 218 ","page_number":224},
  {"content":"\r\n\r\n\r\nولادت شيث\r\nاز پيشآمدهاى روزگار آدم عليه السلام ، زاده شدن شيث بود .\r\nشيث هنگامى به جهان آمد كه يكصد و بيست سال از عمر آدم و پنج سال از كشته شدن هابيل گذشته بود .\r\nو گفته شده است كه او تنها به جهان آمد و همزادى با او نبود . ( يعنى دو قلو نبودند . )\r\nشيث را به معنى « هبة اللّه » تفسير كرده‌اند و مراد از اين نام آن است كه او را خداوند به جاى هابيل به آدم بخشيده است .\r\nاز اين رو ، او وصى آدم است .\r\nاما ابن عباس گفته است : او همزاد داشت .\r\nآدم ، عليه السلام ، هنگامى كه زمان مرگش فرا رسيد ، رشتهء كارها را به دست شيث سپرد و ساعت‌هاى شب و روز و پرستش در خلوت در هر ساعت از شبانه روز را به دو آموخت . و او را از طوفان آگاه ساخت .\r\nپس از آدم ، فرمانروائى به شيث رسيد و خداوند پنجاه صحيفه بر او فرستاد .\r\nامروز نسب همهء فرزندان آدم به دو مىرسد .\r\nاما پارسيانى كه گفته‌اند كيومرث همان آدم است ، همچنين گفته‌اند كه از كيومرث دخترى به نام ميشان به جهان آمد .\r\n\r\n","description":"","footnote":"","page_name":" 219 ","page_number":225},
  {"content":"\r\n\r\nكه خواهر ميشى بود .\r\nميشى با خواهر خود ، ميشان ، زناشوئى كرد و از اين ازدواج سيامك و سيامى را آورد .\r\nسيامك پسر كيومرث نيز داراى فرزندانى شد به نام‌هاى « افروال » و « دقس » و « بواسب » و « اجرب » و « اوراش » كه مادر همه آنها « سيامى » ، دختر « ميشى » بود . سيامى خواهر پدرشان ، يعنى همه ايشان ، به شمار مىرفت .\r\nو گفته‌اند كه سراسر روى زمين هفت اقليم است و سرزمين بابل و آنچه مردم از دريا و خشكى بدانجا مىآورند ، جزو يك اقليم است و ساكنانش فرزندان افروال بن سيامك و بازماندگان او هستند .\r\nافروال ، پسر سيامك ، از افرى ، دختر سيامك ، فرزندى آورد به نام هوشنگ پادشاه پيشدادى ، و اين هوشنگ كسى است كه در پادشاهى جانشين جد خود كيومرث گرديد .\r\nهوشنگ نخستين پادشاهى است كه فرمانروائى هفت اقليم را يك جا به دست آورد . و ما به زودى خبرهاى او را باز خواهيم گفت .\r\nبرخى از پارسيان پنداشته‌اند كه اين هوشنگ ، فرزند آدم و حوا است .\r\nاما ابن الكلبى گمان دارد نخستين كسى كه روى زمين را به زير فرمان خويش درآورد ، او شهنق بن عابر بن شالخ بن ارفخشد بن سام بن نوح بود . و گفته است : « پارسيان مىپندارند كه او شهنق ، يعنى هوشنگ ، دويست سال پس از آدم ظهور كرد ، در صورتى كه او دويست سال پس از نوح برخاست . پارسيان از آنچه پيش از نوح روى داده بود آگاهى نداشتند . »\r\n\r\n","description":"","footnote":"","page_name":" 220 ","page_number":226},
  {"content":"\r\n\r\nآنچه هشام بن الكلبى گفته ، اعتبارى ندارد . زيرا هوشنگ در نزد ايرانيان بلند آوازه است و هر قومى از نياكان و پيشينيان خود و روزگار آنان بيش از اقوام ديگر آگاهى دارد .\r\nهشام بن الكلبى مىگويد : « برخى از نسب شناسان ايرانى پنداشته‌اند كه اين هوشنگ ، همان مهلائيل ، و پدرش ، افروال ، همان قينان است ، سيامك ، انوش ابو قينان است ، ميشى ، شيث ابو انوش است و كيومرث نيز آدم ابو البشر مىباشد . »\r\nاگر چنان باشد كه ابن الكلبى پنداشته ، پس شك نيست كه هوشنگ در زمان آدم ، مردى بوده است . چون مهلائيل ، بنابر آنچه در كتب پيشينيان آمده ، مادرش ، دينه ، دختر براكيل بن محويل بن حنوخ بن قين بن آدم بود و قين هنگامى به جهان آمد كه سيصد و نود و پنج سال از عمر آدم گذشته بود . و او هنگام درگذشت آدم ششصد و شصت و پنج سال داشت بدين حساب كه عمر آدم هزار سال بوده است .\r\nپارسيان مدت فرمانروائى هوشنگ را چهل سال تخمين زده‌اند . پس اگر چنان باشد كه نسب شناسى كه من از آن ياد كردم پنداشته ، دور نيست كه هوشنگ دويست سال پس از درگذشت آدم به فرمانروائى رسيده باشد .\r\n\r\n","description":"","footnote":"","page_name":" 221 ","page_number":227},
  {"content":"\r\n\r\n\r\nدرگذشت آدم ، عليه السلام\r\nگفته شده است كه آدم يازده روز بيمار بود و پسر خود ، شيث ، را وصيت كرد و فرمود كه دانش خويش را از قابيل و فرزندش پنهان دارد زيرا قابيل هابيل را از آن رو كشت كه به دو رشك مىبرد چون آدم هابيل را دانش آموخته بود .\r\nبنابر اين ، شيث و فرزندش دانش خود را پنهان داشتند و قابيل و فرزندش هم دانشى نداشتند كه از آن سود برند .\r\nابو هريره از پيامبر صلى اللّه عليه و سلم روايت كرده است كه فرمود :\r\nخداى بزرگ ، هنگام آفرينش آدم ، به دو فرمود : برو در پيش آن فرشتگان و بگو : سلام عليكم .\r\nآدم به نزدشان رفت و سلام كرد . فرشتگان در پاسخ گفتند : عليك السلام و رحمة اللّه .\r\nبعد ، آدم به نزد پروردگار خويش بازگشت .\r\nخداوند فرمود : « اين درود فرشتگان به تو و فرزندان و بازماندگان تو بود . »\r\nآنگاه دست‌هاى خود را براى او گرفت و فرمود : « اختيار كن و بگير . »\r\nآدم گفت : « من دست راست پروردگار خويش را دوست دارم . »\r\n\r\n","description":"","footnote":"","page_name":" 222 ","page_number":228},
  {"content":"\r\n\r\nهر دو دست او راست بود .\r\nخداوند دست خود را براى آدم گشود و در آن چهره آدم و همه فرزندان او نمودار گرديد . هر مردى نيز مدت زندگانى و زمان مرگش نگاشته شده بود .\r\nدر آن جا عمر آدم هزار سال نوشته شده بود .\r\nگروهى هم بودند كه پرتوى بر ايشان مىتابيد . آدم پرسيد : « پروردگارا ، كيستند اينها كه پرتوى بر ايشان مىتابد ؟ » خداوند در پاسخ فرمود : « ايشان انبياء و رسولانى هستند كه من به سوى بندگان خويش مىفرستم . »\r\nآدم در آن ميان مردى را ديد كه از همه نورانىتر بود و بيش‌تر مىدرخشيد و عمرش بيش از چهل سال نوشته نشده بود .\r\nگفت : « پروردگارا ، اين كيست كه از همه درخشنده‌تر است ولى از چهل سال بيشتر عمر براى او نوشته نشده ؟ » خداوند آدم را آگاه ساخت كه آن مرد داود عليه السلام است و فرمود : « اين عمرى است كه من براى او نوشته‌ام . »\r\nآدم گفت : « پروردگارا ، شصت سال از عمر من بكاه و بر عمر او بيفزاى . »\r\nاز اين رو بود كه پيامبر خدا ، صلى اللّه عليه و سلم ، فرمود :\r\nآدم ، هنگامى كه به زمين فرود آمد ، روزهاى عمر خود را مىشمرد .\r\nو وقتى عزرائيل به دو رسيد تا جانش را بگيرد ، آدم گفت :\r\n« اى ملك الموت ، زود آمده‌اى ، زيرا هنوز شصت سال از عمر من مانده است . »\r\nعزرائيل پاسخ داد : « از عمر تو ديگر چيزى نمانده . چون تو خود از پروردگارت خواستى كه اين شصت سال را به عمر پسرت داود بيفزايد . »\r\n\r\n","description":"","footnote":"","page_name":" 223 ","page_number":229},
  {"content":"\r\n\r\nآدم گفت : « من چنين درخواستى نكردم . »\r\nبدين جهة پيغمبر ، صلى اللّه عليه و سلم ، فرمود : « آدم دچار فراموشى گرديد و فرزندان او نيز فراموشكار شدند . آدم انكار كرد و فرزندان او نيز به انكار پرداختند . از اين رو خداوند نوشتن را بنياد نهاد و گواه گرفتن را فرمان داد . »\r\nو از ابن عباس روايت شده است كه گفت :\r\nهنگامى كه آيه وام [ ( 1 ) 
  ] فرود آمد ، پيامبر خدا ،\r\n\r\n\r\n\r\n\r\n","description":"","footnote":"\r\n[ ( 1 - ) 
  ] آيه 282 از سوره بقره كه چنين است :\r\n مايا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ وَ لْيَكْتُبْ بَيْنَكُمْ كاتِبٌ بِالْعَدْلِ وَ لا يَأْبَ كاتِبٌ أَنْ يَكْتُبَ كَما عَلَّمَهُ اللَّهُ فَلْيَكْتُبْ وَ لْيُمْلِلِ الَّذِي عَلَيْهِ الْحَقُّ وَ لْيَتَّقِ اللَّهَ رَبَّهُ وَ لا يَبْخَسْ مِنْهُ شَيْئاً فَإِنْ كانَ الَّذِي عَلَيْهِ الْحَقُّ سَفِيهاً أَوْ ضَعِيفاً أَوْ لا يَسْتَطِيعُ أَنْ يُمِلَّ هُوَ فَلْيُمْلِلْ وَلِيُّهُ بِالْعَدْلِ وَ اسْتَشْهِدُوا شَهِيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ - أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى وَ لا يَأْبَ الشُّهَداءُ - إِذا ما دُعُوا وَ لا تَسْئَمُوا أَنْ تَكْتُبُوهُ صَغِيراً أَوْ كَبِيراً إِلى أَجَلِهِ ذلِكُمْ أَقْسَطُ عِنْدَ اللَّهِ وَ أَقْوَمُ لِلشَّهادَةِ وَ أَدْنى أَلَّا تَرْتابُوا إِلَّا أَنْ تَكُونَ تِجارَةً حاضِرَةً تُدِيرُونَها بَيْنَكُمْ فَلَيْسَ عَلَيْكُمْ جُناحٌ أَلَّا تَكْتُبُوها وَ أَشْهِدُوا إِذا تَبايَعْتُمْ وَ لا يُضَارَّ كاتِبٌ وَ لا شَهِيدٌ وَ إِنْ تَفْعَلُوا فَإِنَّهُ فُسُوقٌ بِكُمْ وَ اتَّقُوا اللَّهَ وَ يُعَلِّمُكُمُ اللَّهُ وَ اللَّهُ بِكُلِّ شَيْءٍ عَلِيمٌ  .\r\n( اى اهل ايمان ، چون به قرض و نسيه معامله كنيد تا زمانى معين ، سند و نوشته‌اى در ميان باشد . و بايد نويسنده درستكارى معامله شما را بنويسد و از نوشتن ابا نكند ، كه خدا به وى نوشتن آموخته ، پس بايد بنويسد و مديون امضاء كند و از خدا بترسد و از آنچه مقرر شده چيزى نكاهد ( و نيفزايد ) و اگر مديون سفيه يا صغير است و صلاحيت بقيه ذيل در صفحه بعد\r\n","page_name":" 224 ","page_number":230},
  {"content":"\r\n\r\nصلى اللّه عليه و سلم فرمود : نخستين كسى كه به انكار پرداخت ، آدم بود كه سه بار انكار كرد . خدا هنگامى كه او را آفريد به پشتش دست كشيد و از او چيزى بيرون آورد كه تا روز رستاخيز مايه پيدايش و آفرينش آدميان است .\r\nآنگاه آدميانى را كه از او به وجود مىآمدند به دو نشان داد .\r\nآدم در ميان آنان مردى را ديد كه نورانى بود و مىدرخشيد .\r\nپرسيد : « پروردگارا ، اين كدام پسر من است ؟ » فرمود : « پسر تو داود است . »\r\nپرسيد : « عمر او چقدر است ؟ » فرمود : « شصت سال . »\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nامضاء ندارد ، ولى او به عدل و درستى امضاء كند . و دو تن از مردان گواه آوريد . و اگر دو مرد نباشد يك مرد و دو زن ، هر كرا طرفين راضى شوند ، گواه گيرند ، كه اگر يك نفر آنها فراموش كند ديگرى را در خاطر باشد و هر گاه شهود را ( به مجلس يا به محكمه بخوانند ) امتناع نكنند و در نوشتن مسامحه نكنيد ، چه معامله كوچك و چه بزرگ باشد ، با تاريخ معين . اين درست‌تر است در نزد خدا و محكم‌تر براى شهادت ، و نزديك‌تر به اين كه شك و ريبى در معامله پيش نيايد كه موجب نزاع باشد . مگر آن كه معامله نقد و حاضر باشد كه دست به دست ميان شما برد . درين صورت باكى نيست كه ننويسيد . و گواه گيريد هر گاه معامله كنيد و نبايد به نويسنده و گواه ( در حال كارشان ) ضررى رسد ( و بىاجر مانند ) اگر چنين كنيد نافرمانى كرده‌ايد . از خدا بترسيد ( نافرمانى حكم او نكنيد ) و خداوند به شما تعليم مصالح امور كند و خدا به همه چيز داناست .\r\n( قرآن مجيد با ترجمهء مهدى الهى قمشه‌اى )\r\n","page_name":" 225 ","page_number":231},
  {"content":"\r\n\r\nگفت : « پروردگارا ، عمر او را زياد كن . »\r\nخداى بزرگ فرمود : « نه ، اين نمىشود مگر در صورتى كه تو از عمر خود بر او بيفزائى . »\r\nعمر آدم هزار سال بود . از اين رو چهل سال از عمر خويش را به او بخشيد .\r\nخداوند اين بخشش او را نوشت و فرشتگان را نيز بر آن گواه گرفت .\r\nهنگامى كه مرگ آدم فرا رسيد و فرشتگان پيش او آمدند تا جانش را بگيرند ، گفت : « هنوز چهل سال از عمر من مانده است . »\r\nگفتند : « تو اين چهل سال را به پسر خود ، داود بخشيدى . »\r\nگفت : « من اين كار را نكرده و چيزى به او نبخشيده‌ام . »\r\nدر اين هنگام خداوند نوشته را بر او فرستاد و فرشتگان را به گواهى برانگيخت . بدين گونه عمر آدم را هزار سال و عمر داود را صد سال كامل كرد .\r\nهمانند اين خبر از گروهى روايت شده كه يكى از آنان سعيد بن جبير است .\r\nابن عباس گفته است : عمر آدم نهصد و سى و شش سال بود .\r\nو اهل توراة گمان مىبرند كه عمر او نهصد و سى سال بوده است .\r\nاخبار از پيامبر خدا و علما درين باره همان است كه ذكر كرديم . و رسول خدا ، صلى اللّه عليه و سلم ، از همه مردم داناتر است .\r\nدر برابر روايت ابو هريره كه به موجب آن آدم شصت سال از عمر خويش را به داود بخشيد ، بين اين دو حديث و آنچه در توراة آمده كه عمر آدم نهصد و سى سال بود ، اختلاف زياد نيست .\r\n\r\n","description":"","footnote":"","page_name":" 226 ","page_number":232},
  {"content":"\r\n\r\nبنابر اين شايد خدا عمر او را در توراة ، بجز آنچه به داود بخشيد ، ذكر كرده است .\r\nابن اسحاق از يحيى بن عباد ، و يحيى از زبان پدر خود ، نقل كرده كه گفت :\r\n« شنيدم هنگام درگذشت آدم خدا از بهشت فرشتگان را براى شست و شو و كفن و دفن او فرستاد . فرشتگان بر آرامگاه او حاضر شدند و او را به خاك سپردند و از ديده پنهان كردند . »\r\nابى بن كعب از پيغمبر ، صلى اللّه عليه و سلم ، روايت كرده كه وقتى مرگ آدم فرا رسيد خداوند از بهشت ، فرشتگان را براى شست و شو و كفن و دفن او فرستاد .\r\nحوا ، همين كه آن فرشتگان را ديد ، پيش رفت تا همراهشان به بالين آدم نزديك شود .\r\nآدم به او گفت : « از من و از فرستادگان پروردگارم كناره بگير چون هر چه به سر من آمد از دست تو آمد و هيچ آسيبى به من نرسيد مگر از سوى تو . »\r\nهمين كه آدم جان سپرد ، فرشتگان او را با سدر و بهترين آب شستند و در بهترين جامه پيچيدند . آنگاه گورى برايش كندند و او را به خاك سپردند .\r\nبعد گفتند : « اين روش فرزند آدم ، پس از او ، خواهد بود . »\r\nابن عباس گفته است : همين كه آدم درگذشت ، شيث به جبرائيل گفت : « بر او نماز بگذار . »\r\n\r\n","description":"","footnote":"","page_name":" 227 ","page_number":233},
  {"content":"\r\n\r\nجبرائيل گفت : « تو پيش برو و بر پدرت نماز كن . »\r\nشيث سى بار بر او تكبير زد كه پنج بارش نماز و بيست و پنج بار ديگرش به خاطر آدم بود .\r\nو گفته شده است : آدم در غارى ، در كوه ابو قيس ، به خاك سپرده شد كه آن را « غار الكنز » مىخوانند .\r\nابن عباس گفته است كه نوح وقتى از كشتى خود بيرون آمد ، آدم را در بيت المقدس به خاك سپرد .\r\nدرگذشت آدم ، چنان كه گفته شد ، در روز آدينه بود و نوشته‌اند كه حواء يك سال ديگر پس از آدم زندگى كرد ، سپس از جهان رفت و با شوهر خويش در غارى كه ذكر كردم به خاك سپرده شد تا هنگامى كه طوفان نوح برخاست .\r\nنوح ، در زمان طوفان آن دو را از آرامگاه خود بيرون آورد و در تابوتى گذاشت و به كشتى خود برد . و همين كه آب در زمين فرو نشست پيكر آن دو را به جائى كه پيش از طوفان بودند ، برگرداند .\r\nابن عباس ، همچنين ، گفته است : حواء چنان كه ذكر شده ، ريسندگى و بافندگى مىكرد و خمير مىكرد و نان مىپخت و همه كارهائى را كه زنان مىكنند انجام مىداد .\r\nما بيان سرگذشت آدم و دشمن او ابليس و ذكر خبرهاى اين دو را به پايان رسانديم و گفتيم كه دشمن او ابليس وقتى كه گردنكشى و خودخواهى آغاز كرد چه كيفرى ديد و همين كه از درگاه خداوند رانده شد و دور گرديد و تا روز رستاخيز مهلت\r\n\r\n","description":"","footnote":"","page_name":" 228 ","page_number":234},
  {"content":"\r\n\r\nيافت چگونه به نافرمانى و گمراهى و بيداد پرداخت .\r\nهمچنين گفتيم كه آدم وقتى كه دچار لغزش شد و كيفر لغزش را از ياد برد خدا با او چه كرد و بعد ، هنگامى كه آدم از لغزش بازگشت چگونه او را بار ديگر به سايه رحمت خود درآورد .\r\nاكنون كه از شرح آدم و ابليس فراغت يافته‌ايم ، به خواست خدا به بيان سرگذشت قابيل و شيث ، دو پسر آدم ، و فرزندان آن دو مىپردازيم .\r\n\r\n","description":"","footnote":"","page_name":" 229 ","page_number":235},
  {"content":"\r\n\r\n\r\nشيث بن آدم عليه السلام\r\nپيش از اين اندكى از كار شيث ياد كرديم و گفتيم كه او پس از اين كه روش پدر خود آدم ، و صحيفه‌هائى را كه بر او فرود آمده بود آموخت ، وصى او گرديد .\r\nگفته شده است كه شيث هميشه در مكه اقامت داشت و به حج و عمره مىپرداخت تا روزى كه درگذشت .\r\nشيث صحيفه‌هائى را كه از سوى پروردگار به او و پدرش فرود آمده بود ، گرد آورد و آنها را به كار بست . او همچنين ، كعبه را با سنگ و گل بساخت .\r\nاما علماء گذشته ما گفته‌اند : قبه‌اى كه خدا براى آدم در محل خانه كعبه قرار داد همچنان تا روزگار طوفان نوح بر جاى بود . و خدا هنگامى كه مىخواست طوفان بفرستد ، آن را برداشت .\r\nگفته شده است كه شيث چون بيمار شد ، پسر خود ، انوش ، را وصيت كرد و كار خود را به دو سپرد و درگذشت و در غار ابو قبيس ، كنار پدر و مادر خود به خاك رفت .\r\nدويست و سى و پنج سال از عمر آدم گذشته بود كه شيث به\r\n\r\n","description":"","footnote":"","page_name":" 230 ","page_number":236},
  {"content":"\r\n\r\nجهان آمد . جز اين هم گفته شده ، كه پيش از اين ذكرش گذشت .\r\nاو هنگامى از جهان رفت كه نهصد و دوازده سال از عمرش گذشته بود .\r\nانوش ، پسر شيث ، پس از مرگ پدر خود ، براى فرمانروائى و پيشبرد كار مردم به جاى پدر نشست و هيچيك از كارها و روش‌هاى او را دگرگون نساخت .\r\nسراسر عمر انوش هفتصد و پنج سال بود .\r\nانوش هنگامى به جهان آمد كه از عمر پدرش ، شيث ، ششصد و پنج سال گذشته بود . اين سخن اهل توراة است .\r\nابن عباس گفته است كه شيث كارهاى خود را به انوش سپرد .\r\nبراى انوش ، پسر شيث ، از خواهرش نعمة ، دختر شيث ، قينان زاده شد و قينان هنگامى به جهان آمد كه نود سال از عمر انوش گذشته بود .\r\nبا قينان نيز گروه بسيارى زاده شدند .\r\nانوش به قينان وصيت كرد و درگذشت .\r\nقينان ، مهلائيل را آورد و با مهلائيل نيز گروه بسيارى زاده شدند .\r\nمهلائيل وصى و جانشين پدر خود ، قينان ، گرديد . او نيز يرد را آورد . اين يرد همان يا رد است . با او نيز گروهى به جهان آمدند .\r\nمهلائيل يرد را جانشين خود ساخت .\r\n\r\n","description":"","footnote":"","page_name":" 231 ","page_number":237},
  {"content":"\r\n\r\nيرد حنوخ را آورد و او همان ادريس پيغمبر است . با او نيز گروهى زاده شدند .\r\nحنوخ كه جانشين يرد شد ، متوشلخ را آورد و گروهى نيز با متوشلخ آمدند . متوشلخ نيز به جانشينى حنوخ برگزيده شد .\r\nاما در توراة آمده كه مهلائيل هنگامى زاده شد كه از عمر آدم عليه السلام سيصد و نود و پنج سال و از عمر قينان هفتاد سال گذشته بود . مهلائيل نيز يرد را هنگامى آورد كه از عمر آدم چهار صد و شصت سال گذشته بود . يرد راه و رسم پدر خود را داشت ، چيزى كه هست پيشآمدهائى در زمان او روى داد .\r\n\r\n","description":"","footnote":"","page_name":" 232 ","page_number":238},
  {"content":"\r\n\r\n\r\nپيشآمدهائى كه از زمان فرمانروائى شيث تا فرمانروائى يرد روى داد\r\nگفته‌اند كه قابيل پس از كشتن هابيل و گريختن از پيش پدر خود آدم به سوى يمن ، با ابليس روبرو شد .\r\nابليس به او گفت : « قربانى هابيل ، تنها از آن رو پذيرفته شد و آتش آن را فرو خورد كه او به آتش خدمت مىكرد و آن را مىپرستيد . تو هم براى خود و بازماندگانت آتشى برپا كن . »\r\nقابيل هم پذيرفت و آتشكده‌اى ساخت . بنابر اين او نخستين كسى است كه آتش برپاى كرد و آن را پرستيد .\r\nابن اسحاق گفته است :\r\nقين ، كه همان قابيل باشد ، با خواهر خويش ، اشوت دختر آدم ، زناشوئى كرد .\r\nاشوت براى او پسر و دخترى آورد : حنوخ پسر قين و عذب دختر قين .\r\nبعد ، حنوخ با خواهر خود ، عذب ، ازدواج كرد . عذب براى او سه پسر و يك دختر زاد . سه پسر به نام‌هاى : غيرد ، محويل\r\n\r\n","description":"","footnote":"","page_name":" 233 ","page_number":239},
  {"content":"\r\n\r\nو انوشيل و يك دختر به نام موليث .\r\nانوشيل ، پسر حنوخ ، خواهر خود ، موليث ، را گرفت .\r\nموليث براى او پسرى آورد به نام لامك .\r\nلامك دو زن گرفت كه نام يكى عدى و نام ديگرى صلى بود .\r\nعدى از لامك پسرى به نام بولس آورد . بولس نخستين كسى بود كه در قباب [ ( 1 ) 
  ] به سر برد و مال اندوخت . پسر ديگرى زاد به نام توبلين ، و او نخستين كسى بود كه به نواختن ساز و سنج پرداخت . سومين پسرش نيز توبلقين نام داشت و نخستين كسى بود كه مس و آهن را به كار برد .\r\nفرزندان ايشان فرعون‌ها و فرمانروايان خود كامه بودند و بر مردم روى زمين چيرگى بسيار يافتند .\r\nابن اسحاق همچنين گفته است :\r\nبعد فرزندان قين بر افتادند و از ميان رفتند و از آنان جز اندكى برجاى نماندند . همهء فرزندان آدم دودمانشان ناشناخته ماند و نژادشان بريده شد جز كسانى كه بازماندگان شيث بودند .\r\nبنابر اين نسل شيث پايدار ماند و همهء كسانى كه امروز هستند ، نسبشان به شيث مىرسد بىاين كه به آدم بپيوندند .\r\nابن اسحاق از قابيل و فرزندانش جز آنچه من حكايت كردم چيز ديگرى نگفته است .\r\nاز ابن اسحاق كه بگذريم ، برخى از اهل توراة گفته‌اند :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قباب جائى است در نجد ، در راه حاجيان كه از بصره به مكه روند . - معجم البلدان ، منتهى الارب ( از لغتنامهء دهخدا )\r\n","page_name":" 234 ","page_number":240},
  {"content":"\r\n\r\nاز فرزندان قابيل نخستين كسى كه به خوشگذرانى و هوسرانى پرداخت مردى بود كه او را ثوبال پسر قابيل مىخواندند .\r\nثوبال در زمان مهلائيل بن قينان سرگرم عيش و طرب شد و به نواختن نى و تنبور و طبل و عود و چنگ دست برد . از آن پس ، فرزندان قابيل همچنان غرق در عيش و نوش و كامرانى شدند .\r\nخبر خوشگذرانى اين گروه به بازماندگان شيث رسيد كه در كوه‌ها به سر مىبردند .\r\nدر نتيجه ، صد تن از ايشان بر آن شدند كه از كوه فرود آيند تا به فرزندان قابيل بپيوندند و به هوسرانى پردازند و بدانچه پدرانشان آنها را اندرز داده بودند پشت پا زنند .\r\nيا رد ، همين كه اين خبر را شنيد ، آنان را پند داد و از اين كار باز داشت . ولى به اندرز او گوش ندادند و به سوى فرزندان قابيل فرود آمدند و بدانچه از ايشان ديدند در حيرت افتادند .\r\nهنگامى كه مىخواستند برگردند دچار ترديد شدند كه از خوشگذرانى فرزندان قابيل پيروى كنند يا از پندهايى كه پدرانشان بدانها داده بودند .\r\nدر نتيجهء درنگ ايشان ، كسانى كه دچار انحراف بودند و هنوز در كوه مىزيستند گمان بردند كه آنها از شادى و خوشگذرانى بسيار در آن جا مانده‌اند .\r\nبدين گمان آنان نيز از كوه فرود آمدند و فريفتهء خوشگذرانى فرزندان قابيل شدند . زنانى هم كه از بازماندگان قابيل بودند به ايشان پيوستند و به گناهكارى پرداختند . و زنبارگى و آلوده دامنى و شرابخوارى در ميانشان آشكار شد .\r\nاين گفته از راستى دور نيست زيرا گروهى از دانشمندان\r\n\r\n","description":"","footnote":"","page_name":" 235 ","page_number":241},
  {"content":"\r\n\r\nاسلامى گذشته نيز همانند آن را روايت كرده ولى روشن نساخته‌اند كه اين پيشامد در روزگار فرمانروائى چه كسى رخ داده است . تنها گفته‌اند كه در روزگارى ميان عهد آدم تا نوح چنين اتفاقى افتاد .\r\nاز جمله اين راويان ، ابن عباس و ديگرى است .\r\nهمانند او حكم بن عتيبه ، از پدرش ، با اختلافى نزديك بدين دو قول ، روايت كرده است . خدا بهتر مىداند .\r\nاما آنچه را كه نسب شناسان ايرانى درباره مهلائيل بن قينان گفته‌اند پيش ازين ذكر كردم .\r\nاو همان هوشنگ است كه فرمانرواى هفت اقليم شد .\r\nسخن كسانى را هم كه با ايرانيان اختلاف دارند روشن ساختم .\r\nهشام بن كلبى گفته است :\r\nهوشنگ نخستين كسى بود كه بنا ساخت و از كان‌ها فلز بيرون آورد و مردم روزگار خود را فرمان داد كه به پرستشگاه‌ها روى آورند .\r\nدو شهر ساخت كه نخستين شهرهاى روى زمين به شمار مىرفتند : يكى شهر بابل در عراق و ديگرى شهر شوش در خوزستان .\r\nمدت فرمانروائى هوشنگ چهل سال بود .\r\nديگرى گفته است :\r\nهوشنگ نخستين كسى بود كه سود آهن را دريافت و اين فلز را به كار برد و از آن افزارهائى براى صنعت‌ها بساخت . و آب را در جاهائى كه سود مىرسانيدند ارزيابى كرد و مردم را به كشاورزى و دلبستگى به كار واداشت . و فرمود كه درندگان زيانمند را بكشند و از پوست آنها جامه و فرش بسازند . گاو و\r\n\r\n","description":"","footnote":"","page_name":" 236 ","page_number":242},
  {"content":"\r\n\r\nگوسفند و حيوانات وحشى را سر ببرند و گوشت آنها را بخورند .\r\nهوشنگ شهر رى را ساخت و گفته‌اند ، پس از شهرى كه كيومرث در دماوند براى سكونت خود ساخت ، رى نخستين شهرى بود كه ساخته شد .\r\nهمچنين گفته‌اند : هوشنگ نخستين پادشاهى بود كه آئين‌هائى گزارد و فرمان‌هائى داد و براى گسترش داد و دهش احكام و حدودى وضع كرد . از اين رو به لقب « پيشداد » ملقب شد كه به فارسى يعنى نخستين كسى كه به دادگسترى فرمان داده است .\r\nزيرا « پيش » به معنى « پيش از همه » و « نخست » است و « داد » به معنى « دادگسترى و داورى » مىباشد .\r\nهوشنگ نخستين فرمانروائى است كه كنيزكان را به كار گمارد و نخستين كسى است كه درخت را بريد و در ساختمان به كار برد .\r\nگفته‌اند كه او در هندوستان فرود آمد و از آن سرزمين به شهرهاى ديگر كوچ كرد و بر سر خويش افسرى بست .\r\nهمچنين گفته‌اند كه او بر ابليس و لشكريانش خشم گرفت و نگذاشت كه با مردم درآميزند . از اين كار آنان را ترساند و پيروانشان را نيز كشت .\r\nآنان نيز از بيم او به بيابان‌ها و كوه‌ها گريختند ولى همين كه او مرد ، باز گشتند .\r\nو گفته شده است كه هوشنگ مردم بدنهاد را شيطان ناميد و آنان را به كار واداشت . و بر همه اقليم‌ها دست يافت .\r\n\r\n","description":"","footnote":"","page_name":" 237 ","page_number":243},
  {"content":"\r\n\r\n\r\nسخن دربارهء يرد\r\nگفته شده است كه مادر يا رد بن مهلائيل ، سمعن ، دختر براكيل بن محويل بن حنوخ بن قين بن آدم بوده است .\r\nيا رد هنگامى زاده شد كه از عمر آدم چهار صد و شصت سال مىگذشت .\r\nدر روزگار او بت‌پرستى رواج يافت و گروهى از خداپرستى برگشتند .\r\nبعد ، يرد - به گفته ابن اسحاق - هنگامى كه صد و شصت و دو سال داشت با بركتا زناشوئى كرد كه دختر در مسيل بن محويل بن حنوخ بن قين بن آدم بود .\r\nبركتا براى او حنوخ را زاد كه همان ادريس پيغمبر است و نخستين پيغمبر از فرزندان آدم است كه مقام پيامبرى و نويسندگى با قلم به دو بخشيده شد .\r\nنخستين كسى است كه به دانش‌هاى ستاره شناسى و حساب روى آورد و فرزانگان يونان او را هرمس حكيم مىنامند . و او در نزدشان بسيار گرامى است .\r\nيرد پس از ولادت ادريس هشتصد سال زيست . درين مدت\r\n\r\n","description":"","footnote":"","page_name":" 238 ","page_number":244},
  {"content":"\r\n\r\nپسران و دخترانى آورد و عمر او بر رويهم نهصد و شصت و دو سال بود .\r\nگفته شده است كه سى صحيفه بر ادريس فرود آمد . او نخستين كسى است كه در رهنمائى مردم به راه خدا كوشيد و جامه بريد و درزيگرى كرد . و نخستين كسى است كه فرزندان قابيل را ربود و گرفتار ساخت .\r\nاو وصى پدر خود يرد بود تا اندرزهائى را كه پدران يرد به او ، يا برخى از آنان به برخى ديگر داده بودند ، به كار برد .\r\nآدم ابو البشر هنگامى درگذشت كه از عمر ادريس سيصد و هشت سال سپرى شده بود .\r\nادريس مردم خود را فرا خواند و پند داد و فرمود كه خدا را فرمان برند و از شيطان روى بگردانند و با فرزندان قابيل در نياميزند .\r\nولى آنان سخنان او را نپذيرفتند .\r\nدر توراة است كه خدا ادريس را هنگامى از جهان برد كه سيصد و شصت و پنج سال از عمرش گذشته و از عمر پدرش پانصد و بيست و هفت سال سپرى شده بود .\r\nپس از درگذشت او ، پدرش چهارصد و سى و پنج سال ديگر بزيست و بر رويهم نهصد و شصت و دو سال زندگى كرد .\r\nپيامبر ، صلى اللّه عليه و سلم ، فرمود :\r\n« اى ابو ذر ، چهار تن از پيغمبران سريانى بودند : آدم و شيث و نوح و حنوخ . و اين حنوخ ( ادريس ) نخستين كسى است\r\n\r\n","description":"","footnote":"","page_name":" 239 ","page_number":245},
  {"content":"\r\n\r\nكه با قلم نوشت و خداوند صحيفه بر او فرو فرستاد . »\r\nو گفته شده است كه خدا او را براى همه مردم روى زمين - كه در روزگار او مىزيستند - به پيامبرى برانگيخت و دانش گذشتگان را در او گرد آورد و سى صحيفه نيز بر آن افزود .\r\nبرخى گفته‌اند : بيوراسب در روزگار ادريس به فرمانروائى رسيد چون به جادوگرى شمه‌اى از سخنان آدم را به دست آورده بود و آنها را به كار مىبست .\r\n\r\n","description":"","footnote":"","page_name":" 240 ","page_number":246},
  {"content":"\r\n\r\n\r\nفرمانروائى طهمورث\r\nايرانيان گمان مىبرند كه پس از درگذشت اوشهنج ( هوشنگ ) ، طهمورث بن و يونجهان - يعنى بهترين مردم روى زمين - به فرمانروائى رسيد كه پسر حبايداد بن هوشنگ بود .\r\nدربارهء دودمان او جز اين هم گفته شده است .\r\nايرانيان ، همچنين ، گمان مىبرند كه طهمورث بر اقليم‌هاى هفتگانه فرمانروائى يافت و بر سر خويش افسرى بست .\r\nبه گونهء ستوده‌اى فرمانروائى كرد و با مردم به مهربانى پرداخت .\r\nشهر شاپور را در استان فارس ساخت و در آن جا فرود آمد و به شهرهاى ديگر نيز رفت .\r\nاو بر ابليس چيرگى يافت چندان كه بر پشت او ، جست و سوار بر او ، دورترين و نزديك‌ترين قسمت‌هاى روى زمين گردش كرد .\r\nو او و پيروان او را هراسان و بيتاب ساخت تا جائى كه همه پراكنده شدند .\r\nطهمورث نخستين كسى بود كه براى تهيه پوشاك و فرش ، پشم و موى به كار برد . همچنين نخستين كسى بود كه اسبان و استران و خران را مورد استفاده فرمانروايان قرار داد و فرمود كه سگان را براى نگهدارى گوسفندان و غيره به كار گيرند .\r\n\r\n","description":"","footnote":"","page_name":" 241 ","page_number":247},
  {"content":"\r\n\r\nاز حيوانات شكارى نيز در نخجير استفاده كرد . همچنين به زبان پارسى سخن گفت و نوشت .\r\nبيوراسب در نخستين سال فرمانروائى او برخاست و مردم را به كيش صابئين فرا خواند .\r\nاين را ابو جعفر طبرى و دانشمندان ديگر گفته‌اند كه :\r\n« طهمورث بر پشت ابليس جست و سوار بر او به گردش پرداخت . »\r\nراستى و ناراستى اين سخن بر عهدهء خود آنهاست و ما تنها آنچه را كه ايشان گفته‌اند باز گفتيم ! ابن كلبى گفته است :\r\nنخستين پادشاه روى زمين كه از بابل برخاست طهمورث بود .\r\nاو از فرمان خدا پيروى مىكرد و روزگار فرمانروائى او تا چهل سال دوام يافت .\r\nنخستين كسى بود كه به پارسى نوشت . مردم در روزگار او بت‌پرستى مىكردند . او ، همچنين نخستين پادشاهى بود كه در دورهء فرمانروائى وى روزه شناخته شد و سبب روزه دارى اين بود كه تنگدستان خوراك كافى نمىيافتند . از اين رو مردم روز از خوردن خوددارى كردند و تنها شب به خوردن پرداختند و خوراك روز خود را به گرسنگان دادند .\r\nآنگاه مردم كه در اثر تدبير طهمورث از تنگدستى و گرسنگى رهيده بودند به او معتقد شدند و همانند او به خداى يگانه نزديك گرديدند .\r\nبدين گونه طهمورث آئين خداپرستى را به جهانيان آموخت .\r\n\r\n","description":"","footnote":"","page_name":" 242 ","page_number":248},
  {"content":"\r\n\r\n\r\nوصف حنوخ كه همان ادريس عليه السلام است\r\nبعد ، حنوخ بن يرد با هدانه - كه اذانه هم خوانده شده - زناشوئى كرد .\r\nاو دختر باويل بن محويل بن حنوخ بن قين بن آدم بود .\r\nحنوخ درين هنگام شصت و پنج سال داشت . زنش براى او متوشلخ بن حنوخ را زاد .\r\nحنوخ پس از تولد متوشلخ سيصد سال بزيست و هنگامى كه مىخواست از اين جهان برود متوشلخ را براى رسيدگى به كار فرزندان خود و پيروى از فرمان‌هاى خداوند ، جانشين خويش ساخت و پيش از مرگ به او خانواده خود سفارش كرد و ايشان را آگاه ساخت از اين كه در آيندهء نزديك خداوند فرزندان قابيل و كسانى را كه با ايشان درآميزند كيفر خواهد داد .\r\nو خانواده خود را از آميزش با خانواده قابيل منع كرد .\r\nمتوشلخ نخستين كسى بود كه اسب سوارى پيشه كرد زيرا او نيز در جهاد راه پدر خود حنوخ ، را مىپيمود .\r\nبعد ، متوشلخ با عربا ، دختر عزازيل بن انوشيل بن حنوخ بن قين زناشوئى كرد .\r\n\r\n","description":"","footnote":"","page_name":" 243 ","page_number":249},
  {"content":"\r\n\r\nمتوشلخ درين هنگام يكصد و سى و هفت سال داشت . زنش براى او لمك بن متوشلخ را آورد . و او پس از تولد فرزندش لمك تا هفتصد سال ديگر زنده ماند . و درين مدت داراى پسران و دخترانى شد .\r\nمتوشلخ رويهمرفته نهصد و هفت سال بزيست و هنگامى كه مرگ وى فرا رسيد ، پسر خود لمك را جانشين خود ساخت و درگذشت .\r\nلمك قوم خود را پند مىداد و از همنشينى با فرزندان قابيل منع مىكرد ولى ايشان اندرزهاى او را نمىپذيرفتند تا كار به جائى رسيد كه همه كسانى كه در كوه با ايشان مىزيستند از كوه پائين رفتند و با فرزندان قابيل درآميختند .\r\nاين هم گفته شده است كه متوشلخ پسر ديگرى داشت كه صابى خوانده مىشد و صابئون نام خود را از او گرفته‌اند .\r\nلمك بن متوشلخ با قينوش ، دختر براكيل بن محويل بن حنوخ بن قين ، زناشوئى كرد .\r\nلمك درين هنگام يكصد و هشتاد و هفت سال داشت .\r\nهمسرش پس از چندى براى او نوح بن لمك را آورد . و اين همان نوح پيغمبر است .\r\nلمك پس از زاده شدن نوح پانصد و نود و پنج سال بزيست و داراى پسران و دخترانى شد .\r\nآنگاه درگذشت .\r\nنوح با عزره زناشوئى كرد كه دختر براكيل بن محويل بن حنوخ بن قين بود .\r\nهنگام ازدواج با اين دختر ، نوح پانصد سال داشت .\r\nهمسرش براى او سه پسر به نام‌هاى سام و حام و يافث\r\n\r\n","description":"","footnote":"","page_name":" 244 ","page_number":250},
  {"content":"\r\n\r\nآورد كه به پسران نوح معروفند .\r\nنوح يكصد و بيست و شش سال پس از درگذشت آدم به جهان آمده بود .\r\nهمين كه به سن بلوغ رسيد ، پدرش ، لمك ، به او گفت :\r\n« اكنون دانستى كه در اين كوه جز ما كس ديگرى بر جاى نمانده است . از اين تنهائى دلتنگ مباش و از آن گروه خطا كار - كه به دنبال فرزندان قابيل رفتند - پيروى مكن . »\r\nنوح كسان خويش را به سوى خدا فرا مىخواندند ولى به سخنش گوش نمىدادند و او را خوار مىساختند .\r\nاين هم گفته شده است كه نوح در روزگار بيوراسب بود و مردم آن روزگار از كسان وى به شمار مىرفتند . نوح ايشان را نهصد و پنجاه سال به سوى خداى يكتا فرا خواند ولى ايشان نمىشنودند . درين مدت دراز نسلى مىرفت و نسلى ديگر در پىاش مىآمد و همه ، همچنان يك راه را كه راه كفر بود مىپيمودند تا خداوند عذاب خود را بر ايشان فرو فرستاد .\r\nابن عباس با استفاده از آنچه ابن كلبى از ابو صالح روايت كرده ، از قول او مىگويد : لمك داراى پسرى به نام نوح شد و هنگامى كه نوح بجهان آمد ، لمك هشتاد و دو سال داشت . در آن روزگار هيچكس نبود كه مردم را از كار بد باز دارد . ازين رو خداوند نوح را - هنگامى كه چهار صد و هشتاد سال از عمرش مىگذشت - برهبرى مردم برانگيخت .\r\nنوح مدت يكصد و بيست سال آنان را به پرستش خداى يگانه فرا خواند ولى سودى نگرفت .\r\nبعد خداوند به او فرمود كه آن كشتى را بسازد و او هم ساخت و به آب انداخت و سوارش شد .\r\nدرين هنگام ششصد سال داشت .\r\n\r\n","description":"","footnote":"","page_name":" 245 ","page_number":251},
  {"content":"\r\n\r\nدر طوفان نوح كسانى كه غرق شدنى بودند ، غرق شدند .\r\nنوح پس از به آب انداختن كشتى و فرو نشستن طوفان سيصد و پنجاه سال ديگر بزيست .\r\nاز زبان گروهى از گذشتگان روايت شده كه ميان آدم و نوح ده نسل گذشت كه همه بر آئين خداپرستى بودند . و كفر ، تنها در ميان نسلى آشكار شد كه نوح را خدا براى رهبرى ايشان فرستاد .\r\nاو نخستين پيغمبرى است كه براى ترساندن مردم از خشم خدا و فراخواندنشان به يكتاپرستى برانگيخته شد . اين گفتهء ابن عباس و قتاده است .\r\n\r\n","description":"","footnote":"","page_name":" 246 ","page_number":252},
  {"content":"\r\n\r\n\r\nپادشاهى جمشيد\r\nدانشمندان ايران گفته‌اند كه پس از طهمورث جمشيد به فرمانروائى رسيد .\r\nبه زبان پارسى « شيد » به معنى « پرتو » و « جم » به معنى « ماه » است . و او را به سبب زيبائى چهره‌اش « جمشيد » ناميده‌اند .\r\nجمشيد پسر و يونجهان و برادر طهمورث است .\r\nگفته شده است كه جمشيد به فرمانروائى اقليم‌هاى هفتگانه رسيد و بر جن و انس چيرگى يافت و افسر پادشاهى بر سر بست .\r\nاز نخستين سال فرمانروائى خويش تا پنجاه سال فرمود كه شمشير و زره و جنگ افزارها و آلات صنعتى ديگر از آهن بسازند .\r\nاز پنجاهمين سال فرمانروائى خود تا صدمين سال دستور داد كه ابريشم و پنبه و كتان و هر چيز ديگر كه مىتوان رشت و بافت ، به عمل آورند و آنها را گوناگون رنگ كنند و از آنها پوشاك بسازند .\r\nاز سال صدم تا سال صد و پنجاهم مردم را به چهار طبقه تقسيم كرد : طبقه جنگجويان ، طبقه دانشمندان ، طبقه نويسندگان و صنعتگران و طبقه كشاورزان . و آنان را به كارهائى گماشت و براى هر كارى مهر ويژه‌اى قرار داد . بر مهر جنگ نوشت : « نرمى و مدارا » بر مهر خراج نوشت : « آبادانى و دادگسترى » بر مهر پيام رسانى نوشت : « راستگويى و امانت » و بر مهر دادرسى نوشت :\r\n\r\n","description":"","footnote":"","page_name":" 247 ","page_number":253},
  {"content":"\r\n\r\n« حسن تدبير و دادستانى » .\r\nشعارهائى كه بر روى آن مهرها نقش شده بود همچنان تا ظهور اسلام بر جاى ماند .\r\nجمشيد از سال صد و پنجاهم تا سال دويست و پنجاهم پادشاهى خويش با اهريمنان پيكار كرد و آنان را خوار و زبون ساخت و به فرمان خود درآورد .\r\nاز سال دويست و پنجاهم تا سال سيصد و شانزدهم نيز اهريمنان را واداشت تا سنگ‌ها را از كوه‌ها بركنند و سنگ مرمر و گچ و آهك آماده كنند و با اين مصالح گرمابه‌ها بسازند . همچنين از درياها و كوه‌ها و كان‌ها سيم و زر و ساير موادى را كه مىتوان آب كرد ، و گياهان خوشبوى و داروهاى گوناگون بياورند .\r\nآنان نيز دستورهاى او را به كار بستند .\r\nآنگاه فرمان داد تا برايش گردونه‌اى از شيشه بسازند . و اهريمنان را بر آن بست و سوار گردونه شد و بر آسمان پرواز كرد و در هوا ظرف يك روز از دنباوند ( دماوند ) تا بابل پيش رفت .\r\nآن روز ، هرمز روز از فروردين ماه بود و مردم آن را تا پنج روز بعد عيد گرفتند .\r\nروز ششم جمشيد به مردم خبر داد كه با آنان چنان رفتار كرده كه روش وى موجب خشنودى خداوند شده و پاداشى كه خدا در برابر آن رفتار پسنديده به وى داده ، اين است كه كسان و پيروان او را از گرما و سرما و بيمارى و پيرى و رشك دور داشته است .\r\nاز اين رو مردم ، پس از سيصد و شانزدهمين سال پادشاهى جمشيد ، تا سيصد سال آسوده زيستند و از آسيب‌هائى كه گفته شد ، بر كنار بودند .\r\nجمشيد سپس پلى بر روى دجله ساخت كه روزگارى دراز\r\n\r\n","description":"","footnote":"","page_name":" 248 ","page_number":254},
  {"content":"\r\n\r\nبر جاى ماند تا اسكندر آن را ويران كرد و پادشاهان ديگر خواستند همانندش را بسازند و نتوانستند . از اين رو به ساختن پلهاى چوبى پرداختند .\r\nبعد ، نعمت خداوند جمشيد را مغرور ساخت . او به گردنكشى پرداخت و آدميان و جنيان و اهريمنان را گرد آورد و به ايشان خبر داد كه او سرور و خداوندگار آنهاست و به نيروى خويش آنان را از بيمارىها و پيرى و مرگ در امان مىدارد .\r\nاو به گمراهى خود ادامه داد و كسى هم نمىتوانست به سخنانش پاسخى دهد .\r\nبدين گونه بلندپايگى و روشنى و ارجمندى او از دست رفت و فرشتگانى كه به فرمان خدا كارهاى جمشيد را مىگرداندند از او كناره گرفتند .\r\nبيوراسب ، كه ضحاك ناميده مىشود ، اين پيشآمد را دريافت و بر جمشيد تاخت تا به دو گزند رساند .\r\nجمشيد نخست گريخت ولى بعد بيوراسب بر او چيره شد و روده‌هايش را بيرون كشيد و با اره آنها را بريد .\r\nو گفته شده است كه : جمشيد دعوى خدائى كرد . از اين رو برادرش كه اسغتور يا اسفتور نام داشت ، بر او حمله برد تا او را بكشد .\r\nجمشيد گريخت و مدت يكصد سال گريزان بود . در اين حال بيوراسب بر او چيره شد و فرمانروائى را از او گرفت .\r\nهمچنين گفته شده است كه مدت فرمانروائى جمشيد هفتصد و شانزده سال و چهار ماه بود .\r\nما مىخواستيم از بيان پادشاهى جمشيد چشم بپوشيم زيرا داراى نكاتى است كه به گوش‌ها گران مىآيد و خردها و سرشت‌ها\r\n\r\n","description":"","footnote":"","page_name":" 249 ","page_number":255},
  {"content":"\r\n\r\nاز پذيرفتنش خوددارى مىكنند چون آنها و مطالب ديگرى كه پيش از آنها گذشت ، از خرافات ايرانيان است .\r\nولى اين فصل را تنها از آن جهة ذكر كرديم كه نادانى ايرانيان شناخته شود زيرا آنان نادانى تازيان را بسيار سرزنش مىكنند در صورتى كه تازيان تا اين حد پيش نرفتند . [ ( 1 ) 
  ]\r\nاز اين گذشته ، اگر پادشاهى جمشيد را ذكر نمىكرديم ، اخبار پادشاهان ايران - كه در اين كتاب آمده - ناقص مىماند .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] رام كردن ديوان و اهريمنان و همچنين استفاده از نيروى آنان براى رفتن بر آسمان به سليمان نيز نسبت داده شده است . البته اگر به ظاهر قضايا بنگريم ، حق با ابن اثير است و اين گونه مطالب جزء خرافات به نظر مىآيد ولى اگر به قول سعدى « سوى معنى گرائيم » مىتوانيم بگوييم افسانه به هوا رفتن جمشيد و كيكاوس و قاليچه حضرت سليمان به ظن قوى نشانه آرزوى پرواز در آسمان‌هاست كه از قديم‌ترين ايام فكر بشر را مشغول داشته و به صورت اين گونه داستان‌ها درآمده است .\r\nمترجم\r\n","page_name":" 250 ","page_number":256},
  {"content":"\r\n\r\n\r\nآنچه در روزگار نوح عليه السلام روى داد\r\nدانشمندان درباره ديانت كسانى كه نوح به ميانشان براى پيامبرى فرستاده شد ، اختلاف دارد .\r\nبرخى از ايشان مىگويند : آن مردم همه بارتكاب اعمال زشت و كفر و باده خوارى و غفلت از خدا و اشتغال به لهو و لعب و اين گونه كارها كه خدا همه را ناصواب شمرده ، مىپرداختند .\r\nبرخى ديگر از ايشان برآنند كه : آن مردم فرمان خدا مىبردند و بيوراسب نخستين كسى بود كه سخن از مذهب صابئين بر زبان آورد و گروهى در گرايش بدين مذهب ازو پيروى كردند و نوح براى هدايت ايشان فرستاده شد .\r\nما در فصلى كه بعد خواهد آمد اخبار بيوراسب را ذكر خواهيم كرد .\r\nاما كتاب خدا آنان را بت‌پرست شمرده است چنان كه مىفرمايد :\r\n«   وَ قالُوا لا تَذَرُنَّ آلِهَتَكُمْ وَ لا تَذَرُنَّ وَدًّا وَ لا سُواعاً وَ لا يَغُوثَ وَ يَعُوقَ وَ نَسْراً . وَ قَدْ أَضَلُّوا كَثِيراً . . .   » [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه‌هاى 23 و 24 از سوره نوح\r\n","page_name":" 251 ","page_number":257},
  {"content":"\r\n\r\n( و قوم نوح گفتند : هرگز خدايان خود را ، رها نكنيد و به خصوص دست از پرستش ( اين پنج بت : ) ود ، سواع ، يغوث و يعوق و نسر ، هرگز بر نداريد . آنها بسيارى از خلق را گمراه كردند . . . ) [ ( 1 ) 
  ]\r\nمن مىگويم تناقض در ميان اين سه گفتار نيست .\r\nزيرا به فرموده خداى بزرگ ، كه در آن هيچ شكى نيست ، آنان بت‌هائى را مىپرستيده‌اند چنان كه در قرآن آمده است . . . اين هم مذهب گروهى از صابئين ( اصحاب روحانيات ) است زيرا ريشه مذهب ايشان پرستش روحانيات يعنى فرشتگان است به سبب تقرب و منزلتى كه در نزد خداى بزرگ دارند .\r\nپس آنها به وجود پروردگار جهان ، و اينكه او حكيم قادر مقدسى است اعتراف دارند . چيزى كه هست مىگويند : بر ما واجب است كه به عجز خود از رسيدن به معرفت جلال خداوند اقرار كنيم و تنها با ميانجيگرى آنان كه مقرب درگاه خدا هستند ، خود را به خدا نزديك سازيم . اين نزديكان درگاه الهى هم روحانيات هستند .\r\nو از آنجا كه نمىتوانستند روحانيات مذكور را به چشم بنگرند ، به وسيلهء هياكل كه ستارگان سيار هفتگانه‌اى هستند و به نظر آنها گردانندگان كارهاى اين جهان شمرده مىشوند ، تقرب جستند .\r\nبعد ، گروه ديگرى از ايشان ، كه به « اصحاب اشخاص » معروف شده‌اند ، چون ديدند كه هياكل طلوع و غروب مىكنند و شب ديده مىشوند و روز ديده نمىشوند ، بت‌هائى ساختند كه در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از ترجمهء قرآن مجيد به خامهء مهدى الهى قمشه‌اى .\r\n","page_name":" 252 ","page_number":258},
  {"content":"\r\n\r\nبرابر ديدگان قرار دهند و به وسيله بت‌ها به هياكل و به وسيله هياكل به روحانيات و به وسيله روحانيات به صانع عالم برسند .\r\nاين نخست ريشه رواج بت‌پرستى بود و تا پيش از اسلام نيز تازيان راه بت‌پرستى مىپيمودند .\r\nخداى بزرگ فرموده است : «  ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى  » [ ( 1 ) 
  ] ( ما آن بتان را نمىپرستيم جز براى اين كه ما را به درگاه خدا نزديك و مقرب گردانند ) [ ( 2 ) 
  ] بارى از پرستش بت‌ها مذهب صابئين و كفر و شهوترانىها و گناهان ديگر به بار آمد .\r\nقوم نوح روزگارى دراز بر كفر و نافرمانى خود پايدار ماندند تا خداى بزرگ نوح را فرستاد كه تا ايشان را از خشم و كيفر خدا بر حذر دارد و آنان را به توبه و بازگشت به سوى حق و عمل به آنچه خداى بزرگ فرموده ، فرا خواند .\r\nنوح كه در آن هنگام پنجاه سال از عمرش مىگذشت تا نهصد و پنجاه سال در ميان ايشان درنگ كرد .\r\nعون بن ابو شداد گفته است :\r\n« نوح ، هنگامى كه از سوى خداى بزرگ به پيغمبرى فرستاده شد ، سيصد و پنجاه سال داشت و تا نهصد و پنجاه سال در ميانشان درنگ كرد . پس از آن نيز تا سيصد و پنجاه سال ديگر بزيست . » جز اين هم گفته شده كه پيش از اين بيان گرديد .\r\nابن اسحاق و ديگران گفته‌اند :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه سوم سوره زمر\r\n[ ( 2 ) 
  ] - از ترجمه قرآن مجيد به خامهء مهدى الهى قمشه‌اى .\r\n","page_name":" 253 ","page_number":259},
  {"content":"\r\n\r\nقوم نوح به او حمله مىبردند و مىخواستند او را خفه كنند تا جائى كه او از هوش مىرفت . و هنگامى كه به هوش مىآمد ، مىگفت : « خدايا ، مرا و قوم مرا ببخش زيرا آنها نمىدانند كه چه مىكنند . »\r\nوقتى آن قوم در گناهكارى پايدار ماند و لغزش‌هاى ايشان بسيار شد و كشمكش در ميان نوح و مردمش بالا گرفت و عرصه بر او تنگ گرديد چشم به راه نسلى پس از نسل ديگر شد ولى هر نسلى كه آمد از نسل پيشين تباهكارتر بود تا نسلى فرا رسيد كه مىگفت : « اين همان ديوانه‌اى است كه پدران و نياكان ما را نيز دردسر داده است . »\r\nو نوح را مىزدند و مىپيچاندند و در خانه‌اش مىانداختند تا جائى كه مىديدند به مرگ نزديك شده است .\r\nولى نوح ، هنگامى كه به هوش مىآمد ، شست و شو مىكرد و به نزدشان مىرفت و ايشان را به پرستش خداى يگانه مىخواند .\r\nوقتى اين وضع دوام يافت و نوح ديد فرزندان از پدران بدترند ، گفت : « خدايا ، هم اكنون ديده‌اى كه بندگان تو با من چه مىكنند . اگر ترا به ايشان نيازى هست پس هدايتشان فرماى و اگر جز اين است مرا از اين كار باز دار تا خود درباره آنان داورى فرمائى . »\r\nبه او وحى شد كه :\r\n« از قوم تو جز همان كسانى كه تاكنون ايمان آورده‌اند ، هيچ كس ديگر ايمان نخواهد آورد . »\r\nنوح همين كه از ايمان آوردن ايشان نااميد شد ، در حقشان نفرين كرد و گفت :\r\n\r\n","description":"","footnote":"","page_name":" 254 ","page_number":260},
  {"content":"\r\n\r\n«  رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً  » [ ( 1 ) 
  ] ( پروردگارا ، هيچيك از كافران را بر روى زمين باقى مگذار . )\r\nتا پايان داستان . . .\r\nو هنگامى كه از دستشان به خدا شكوه كرد و براى پيروزى بر آنان از خدا يارى خواست ، خداوند به او وحى فرستاد كه :\r\n«  اصْنَعِ الْفُلْكَ بِأَعْيُنِنا وَ وَحْيِنا وَ لا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ  » [ ( 2 ) 
  ] ( به ساختن كشتى در حضور ما و به دستور ما مشغول شو و درباره ستمكاران - كه البته بايد غرق شوند - با من سخن مگوى ) . [ ( 3 ) 
  ]\r\nنوح از فراخواندن قوم خود به پرستش خداى يگانه خوددارى كرد و به ساختن كشتى پرداخت و سرگرم آماده كردن لوازمى شد مانند چوب و آهن و قير و چيزهاى ديگرى شد كه به كار كشتى سازى مىخورد .\r\nدر مدتى كه مشغول اين كار بود قوم او بر او مىگذشتند و او را مسخره مىكردند .\r\nنوح مىگفت :\r\n«   إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ ، فَسَوْفَ  \r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره نوح - آيه 26\r\n[ ( 2 ) 
  ] - سوره هود - آيه 37\r\n[ ( 3 ) 
  ] - از ترجمه قرآن مجيد به خامه مهدى الهى قمشه‌اى .\r\n","page_name":" 255 ","page_number":261},
  {"content":"\r\n\r\n تعلمون . . .  » [ ( 1 ) 
  ]\r\n( اگر ما را مسخره مىكنيد ، ما هم شما را مسخره خواهيم كرد چنان كه شما امروز به تمسخر ما مىپردازيد . پس به زودى خواهيد دانست . . . )\r\nگفته شده است :\r\nقوم نوح مىگفتند : « اى نوح ، تو بعد از پيغمبرى نجار شده‌اى ! » خداوند نيز زنان ايشان را نازا ساخت چنان كه ديگر فرزندى براى ايشان نيامد .\r\nنوح اين كشتى را از چوب ساج ساخت و خداوند به او فرمود كه درازاى كشتى را هشتاد ذراع و پهناى آن را پنجاه ذراع قرار دهد و ارتفاع كشتى از سطح آب به بالا نيز سى ذراع باشد .\r\nقتاده گفته است : « درازاى آن كشتى سيصد ذراع ، پهناى آن پنجاه ذراع و بلندى آن از سطح آب سى ذراع بود . »\r\nحسن گفته است : « درازاى آن هزار و دويست ذراع و پهناى آن ششصد ذراع بود . » خدا بهتر مىداند .\r\nخداوند به نوح فرمود كه در آن كشتى سه طبقه بسازد :\r\nطبقه پائين ، طبقه ميانه ، طبقه بالا .\r\nنوح همچنان كرد كه خداى بزرگ فرموده بود تا كار كشتى را به پايان رساند .\r\nخدا به او سفارش كرده بود كه :\r\n«  حَتَّى إِذا جاءَ أَمْرُنا وَ فارَ التَّنُّورُ قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَ أَهْلَكَ إِلَّا مَنْ سَبَقَ عَلَيْهِ الْقَوْلُ وَ مَنْ آمَنَ وَ ما آمَنَ \r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه‌هاى 38 و 39 سوره هود\r\n","page_name":" 256 ","page_number":262},
  {"content":"\r\n\r\n مَعَهُ إِلَّا قَلِيلٌ  » [ ( 1 ) 
  ] ( تا وقتى كه فرمان « قهر » ما فرا رسيد و از تنور آتش ، آب جوشيد . در آن هنگام به نوح خطاب كرديم كه تو با خود از هر جفتى دو فرد ، نر و ماده ، به كشتى همراه بر . آنگاه خدا همه را هلاك كرد جز كسى كه در علم ازلى حق گذشته ، و مؤمنان به نوح ، كه آنها هم جز عدهء قليلى نبودند . ) [ ( 2 ) 
  ]\r\nخداوند اين تنور را نشانه‌اى ميان خود و نوح قرار داد تا هنگامى كه آب از تنور فوران كرد . اين تنور سنگى ، چنان كه گفته شده ، از آن حوا بود .\r\nابن عباس گفته است : « اين تنور در سرزمين كوفه بود . »\r\nو همسر نوح به او خبر داد كه از تنور آتش آب فوران كرده است .\r\nدر اين هنگام جبرائيل به فرمان خداوند ، كعبه را - كه پيش ازين گفتيم از ياقوت بهشت بود - برداشت و به آسمان چهارم برد . حجر الاسود را نيز در كوه ابو قبيس پنهان كرد كه در آن جا ماند تا حضرت ابراهيم عليه السلام خانه كعبه را ساخت و آن سنگ را برگرفت و به جاى خود گذاشت .\r\nهمين كه آب از تنور فوران كرد ، نوح كسانى را كه خدا دستور حملشان را داده بود ، به كشتى برد . اين كسان سيزده تن بودند : سه فرزند نوح : حام و سام و يافث و همسرانشان و عده‌اى ديگر .\r\nابن عباس گفته است : درين كشتى هشتاد مرد سوار شدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه 40 سوره هود .\r\n[ ( 2 ) 
  ] - از ترجمه قرآن مجيد به خامهء مهدى الهى قمشه‌اى .\r\n","page_name":" 257 ","page_number":263},
  {"content":"\r\n\r\nيكى از آنان « جرهم » [ ( 1 ) 
  ] و بقيه همه فرزندان شيث بودند .\r\nقتاده گفته است كه : در كشتى هشت تن بودند : نوح و همسرش و سه پسر او با همسرانشان .\r\nالاعمش آنان را هفت تن دانسته و همسر نوح را ذكر نكرده است .\r\nنوح ، همچنين ، جسد حضرت آدم را نيز با خود به كشتى برد . آنگاه چار پايانى كه خدا دستور فرموده بود به كشتى داخل كرد .\r\nپسر او ، يام ، كه كافر بود ، از سوار شدن به كشتى سرپيچيد .\r\nآخرين موجودى كه درون كشتى رفت ، خر بود . هنگامى كه سينهء او داخل شد ، ابليس به دم او آويخت و او نتوانست پاهاى خود را بلند كند و به درون كشتى بگذارد .\r\nنوح پى در پى به او مىفرمود كه داخل شود و او نمىتوانست . تا اين كه به او گفت : « حتى اگر شيطان هم با تست داخل شو . »\r\nاين سخن اشتباها بر زبان او لغزيد ، ولى همين كه آن را گفت ، شيطان نيز به دنبال خر وارد كشتى شد .\r\nنوح از او پرسيد : « اى دشمن خدا ، چه كسى تو را بدين جا راه داد ؟ » پاسخ داد : « مگر خودت نگفتى : حتى اگر شيطان هم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جرهم ( به ضم جيم و هاء ) : قبيله‌اى است از يمن كه در حوالى مكه معظمه فرود آمدند و حضرت اسماعيل در آن قبيله تزويج كرد .\r\n( منتهى الارب )\r\n","page_name":" 258 ","page_number":264},
  {"content":"\r\n\r\nبا تست داخل شو ؟ » نوح كه چنين ديد ، او را به حال خود گذاشت .\r\nهنگامى كه حيوانات را به درون كشتى فرا مىخواند ، گفت : « پروردگارا ، من با شير و گاو چكنم ؟ با بزغاله و گرگ و پرنده و گربه چكنم ؟ » خداوند فرمود : « همان كسى كه ميان آنها دشمنى انداخته ، خود نيز ميانشان دوستى برقرار خواهد كرد . »\r\nبعد شير را دچار تب ساخت و او را به خود مشغول كرد .\r\nاز اين روست كه گفته‌اند .\r\n و ما الكلب محموما و ان طال عمره * و لكنما الحمى على الاسد الورد \r\n( سگ - با همه ناتوانى - هر قدر كه عمرش دراز شود تب دار نمىگردد ولى شير - با همه توانائى - گهگاه دچار تب مىشود . )\r\nنوح پرندگان را در طبقه پائين كشتى و وحوش را در طبقه ميانه جاى داد . و خود با ساير آدميزادگان در طبقه بالا سوار شد .\r\nدر اين هنگام به گفته برخى از دانشمندان ششصد سال از عمر نوح مىگذشت . گفته برخى ديگر را نيز درين باره قبلا ذكر كرديم .\r\nوقتى از وضع كشتى اطمينان يافت و همه كسانى را كه به او امر شده بود سوار كرد و هر چه را كه لازم داشت با خود به كشتى برد ، آب آمد چنان كه خداى بزرگ فرموده است :\r\n«   فَفَتَحْنا أَبْوابَ السَّماءِ بِماءٍ مُنْهَمِرٍ وَ فَجَّرْنَا الْأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ .   » [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه 11 و 12 سوره قمر\r\n","page_name":" 259 ","page_number":265},
  {"content":"\r\n\r\n( ما هم درهاى آسمان را گشوديم و سيلابى از آسمان فرو ريختيم . و در زمين چشمه‌ها جارى ساختيم تا آب آسمان و زمين با هم به طوفانى كه مقدر حتمى بود ، اجتماع يافت ) [ ( 1 ) 
  ] .\r\nاز روزى كه آب فرستاده شد تا روزى كه آب كشتى را برد چهل روز و چهل شب طول كشيد .\r\nدر اين مدت آب رفته رفته زياد مىشد و شدت مىيافت و زمين را فرا مىگرفت و نوح ، جاى خود و همراهانش را در طبقات كشتى تامين مىكرد .\r\nپس از چهل شبانه روز كه آب همه جا را پوشاند . كشتى برخاست و با كشتىنشينان در ميان امواجى چون كوه‌ها ، روان گرديد .\r\nآن پسر نوح كه در طوفان جان خود را از دست داد ، در خلوتگاه بود . همين كه طوفان آغاز گرديد ، نوح به دو گفت :\r\n«  يا بُنَيَّ ارْكَبْ مَعَنا وَ لا تَكُنْ مَعَ الْكافِرِينَ .  » [ ( 2 ) 
  ]\r\n( اى پسر ، تو هم با ما سوار كشتى شو و با كافران همراهى مكن . )\r\nولى پسرش كافر بود و گوش نداد .\r\n«  قالَ : سَآوِي إِلى جَبَلٍ يَعْصِمُنِي مِنَ الْماءِ  » [ ( 3 ) 
  ] ( گفت : به زودى بر فراز كوهى جاى مىگيرم كه مرا از خطر اين آب در امان خواهد داشت . )\r\nدر آن روزگار مردم از هر آسيبى به كوه‌ها پناه مىبردند .\r\nنوح گفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از ترجمه قرآن مجيد به خامه مهدى الهى قمشه‌اى .\r\n[ ( 2 ) 
  ] - سوره هود - آيه 42\r\n[ ( 3 ) 
  ] - سوره هود - آيه 43\r\n","page_name":" 260 ","page_number":266},
  {"content":"\r\n\r\n«  لا عاصِمَ الْيَوْمَ مِنْ أَمْرِ اللَّهِ إِلَّا مَنْ رَحِمَ وَ حالَ بَيْنَهُمَا الْمَوْجُ فَكانَ مِنَ الْمُغْرَقِينَ  » [ ( 1 ) 
  ] ( امروز هيچ كس از آنچه خدا خواسته رهائى نمىيابد مگر كسى كه رحمت خداوند شامل حالش شده باشد .\r\nموج در ميان پدر و پسر جدائى افكند و پسر به دريا غرق شد . )\r\nآب از فراز كوه‌ها گذشت تا جائى كه از بلندترين كوه روى زمين ، پانزده ذراع بلندتر بود .\r\nهر چه در روى زمين بود ، از حيوانات و گياهان ، همه نابود شدند و هيچ كس باقى نماند جز نوح و همراهانش ، و عوج بن عنق ، به گمان اهل تورات .\r\nاز هنگامى كه آب برآمد تا وقتى كه فرو نشست شش ماه و ده شبانه روز طول كشيد .\r\nابن عباس گفته است كه خداوند چهل روز باران فرستاد .\r\nحيوانات ، هنگامى كه در معرض باران و گل و لاى واقع شدند به نوح روى آوردند و به فرمان او درآمدند و نوح نيز ، چنان كه خداوند فرموده بود ، آنها را به كشتى برد .\r\nآنها ده شب از ماه رجب گذشته سوار شدند و درين هنگام سيزده روز از ماه آب [ ( 2 ) 
  ] سپرى شده بود .\r\nدر روز عاشوراى ماه محرم نيز از كشتى بيرون آمدند و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود ، آيه 43\r\n[ ( 2 ) 
  ] - آب : نام ماه يازدهم سال سريانى يا رومى مطابق مرداد ماه ، نام ماه يازدهم از سال ملى يهود .\r\n( فرهنگ عميد )\r\n","page_name":" 261 ","page_number":267},
  {"content":"\r\n\r\nبه همين جهة است كه برخى از مردم در روز عاشوراء روزه مىگيرند .\r\nآب نيز بر دو نيمه بود . نيمى از آسمان فرو مىباريد و نيمى از زمين مىجوشيد .\r\nكشتى نوح سراسر زمين را گردش كرد و در هيچ جا نايستاد تا به حرم كعبه رسيد و به درون حرم نرفت و مدت يك هفته به گرد حرم گشت . بعد همچنان رفت تا به « جودى » رسيد و راه خود را پايان داد .\r\n« جودى » كوهى در « قردى » از سرزمين موصل است .\r\nكشتى در كوه جودى استقرار يافت و درين هنگام بود كه گفته شد : «  بُعْداً لِلْقَوْمِ الظَّالِمِينَ  » [ ( 1 ) 
  ] امن و سلامت از ستمكاران دور باد .\r\nهمين كه كشتى بر آن كوه قرار گرفت از درگاه خداوند خطاب آمد :\r\n«  يا أَرْضُ ابْلَعِي ماءَكِ وَ يا سَماءُ أَقْلِعِي ، وَ غِيضَ الْماءُ  » [ ( 2 ) 
  ] ( اى زمين ، آب خود را فرو خور و اى آسمان بس كن .\r\nو آب فرو نشست . )\r\nنوح تا هنگام فرو نشستن آب و خشك شدن زمين ، در كشتى ماند . و وقتى كه از كشتى بيرون آمد ، در ناحيه‌اى از قردى ، در سرزمين جزيره ، موضعى را برگزيد و در آن جا قريه‌اى ساخت و آن را « ثمانين » ( به معنى « هشتاد » ) ناميد . آن جا هم اكنون بازار ثمانين ناميده مىشود زيرا هر كس كه همراه نوح بود در آن جا خانه‌اى براى خود ساخت . و همراهان نوح نيز هشتاد تن\r\n\r\n\r\n\r\n\r\n","description":"","footnote":"\r\n[ ( 1 ، 2 ) 
  ] آيه 44 از سوره هود .\r\n","page_name":" 262 ","page_number":268},
  {"content":"\r\n\r\nبودند .\r\nبرخى از اهل تورات گفته‌اند كه نوح فرزندى نياورد مگر از طوفان .\r\nهمچنين گفته شده است كه : سام نود و هشت سال پيش از طوفان به جهان آمده بود .\r\nو گفته‌اند : نام آن فرزند نوح كه غرق شد كنعان بود كه همان يام است .\r\nاما زرتشتيان اين طوفان را نمىشناسند و مىگويند : « از زمان كيومرث ، كه همان آدم است ، فرمانروائى در ميان ما بوده است . اگر چنين پيشامدى روى مىداد هم اكنون رشته نسب اين فرمانروايان قطع شده و فرمانروائى ايشان برافتاده بود . »\r\nبرخى از زرتشتيان حادثه طوفان را باور مىداشتند و گمان مىبردند كه طوفان در سرزمين بابل و نواحى نزديك آن برپا شده و چون محل سكونت فرزندان كيومرث در مشرق بوده ، طوفان به آنجا نرسيده است .\r\nولى فرموده خداى بزرگ راست‌تر است درين باره كه فرزندان نوح باقى ماندند و از همراهان او هيچكس فرزندى باقى نگذاشت جز پسران نوح : سام و حام و يافث .\r\nهنگامى كه مرگ نوح فرا رسيد ، از او پرسيدند : « جهان را چگونه ديدى ؟ » پاسخ داد : « مانند خانه‌اى كه دو در دارد . از درى داخل شدم و از در ديگرى بيرون رفتم . »\r\nو پسر خود ، سام ، را كه بزرگترين فرزندش بود ، جانشين خود ساخت .\r\n\r\n","description":"","footnote":"","page_name":" 263 ","page_number":269},
  {"content":"\r\n\r\n\r\nسخن دربارهء بيوراسب كه اژدهاگ است و همان كسى است كه تازيان او را ضحاك مىنامند\r\nمردم يمن ادعا مىكنند كه ضحاك از ايشان است . و او نخستين فرد از فراعنه بود و هنگامى كه ابراهيم خليل عليه السلام وارد مصر شد او در آن سرزمين فرمانروائى مىكرد .\r\nايرانيان مىگويند ضحاك از ميان ايشان برخاسته است .\r\nو او را به خود نسبت مىدهند . او را بيوراسب ، پسر ارونداسب ، پسر رينكار ، پسر وندريشتك پسر يارين پسر فروال پسر سيامك پسر ميشى پسر كيومرث مىدانند .\r\nگروهى از ايرانيان نيز دودمان او را جز اين مىپندارند .\r\nبه گمان اهل اخبار ضحاك بر هفت اقليم دست يافت و فرمانروائى كرد .\r\nاو جادوگرى تبهكار بود .\r\nهشام بن الكلبى گفته است :\r\n\r\n","description":"","footnote":"","page_name":" 264 ","page_number":270},
  {"content":"\r\n\r\nضحاك ، پس از جمشيد ، چنان كه مىگويند ، هزار سال پادشاهى كرد . خدا حقيقت را بهتر مىداند .\r\nاو در سواد [ ( 1 ) 
  ] در قريه‌اى كه بدان برس ( به ضم باء ) مىگويند ، واقع در ناحيه‌اى در راه كوفه فرود آمد و سراسر روى زمين را گرفت و بر مردم بيداد و ستم روا داشت و به خونريزى دست‌گشاد .\r\nاو نخستين كسى بود كه به بريدن اعضاء بدن مردم و به دار آويختن ايشان پرداخت .\r\nهمچنين نخستين كسى بود كه دريافت ده يك ماليات و ضرب سكه‌هاى درهم را مرسوم ساخت .\r\nنخستين كسى بود كه ساز و آواز را رواج داد و خنياگران\r\n\r\n\r\n\r\n\r\n","description":"","footnote":"\r\n[ ( 1 - ) 
  ] سواد ( به كسر سين ) : نام دو موضع است : يكى در نزديكى بلقاء كه به مناسبت سياهى سنگ‌هايش چنين نامى را به وى داده‌اند . ديگرى عبارت است از روستاهاى عراق و ضياع‌هائى كه در عهد عمر بن خطاب به دست مسلمانان افتاده و به مناسبت نخلستان‌ها و كشتزارهاى سبز چنين نامى به آنها داده شده است . - از معجم البلدان .\r\nسواد دواند : يكى سواد كوفه ، و آن سكر است تاراب و حلوان است تا قادسيه ، و دوم سواد بصره ، و آن اهواز است و دشت ميشان فارس .\r\n- تاريخ قم . ص 181 ( لغتنامه دهخدا )\r\n","page_name":" 265 ","page_number":271},
  {"content":"\r\n\r\nبراى او خوانندگى و نوازندگى كردند .\r\nهشام بن كلبى ، همچنين ، گفته است :\r\nشنيده‌ايم كه ضحاك همان نمرود است و ابراهيم عليه السلام در روزگار او به جهان آمده است . و ضحاك سرور او بود كه مىخواست او را در آتش بسوزاند .\r\nبه عقيده ايرانيان تنها كسانى شايسته پادشاهى بودند كه از دودمان هوشنگ و جمشيد و طهمورث شمرده مىشدند و اين ضحاك اورنگ فرمانروائى را غصب كرده بود .\r\nاو همچنين ، تمام مردم روى زمين را به نيروى جادوگرى و بدكارى زبون خود ساخته و آنان را به وسيله دو مار كه بر روى شانه‌هايش قرار داشتند ، ترسانده بود .\r\nبسيارى از اهل كتاب گفته‌اند :\r\nآنچه بر روى دو شانه ضحاك قرار داشت ، دو تكه گوشت دراز بود .\r\nهر يك از اين دو تكه گوشت شباهتى به سر اژدها داشت .\r\nضحاك با جامه خويش روى آن دو تكه گوشت را مىپوشاند و براى ترساندن مردم مىگفت : « اينها دو مار هستند و خوراك مىخواهند . »\r\nاين دو ، هنگامى كه گرسنه مىشدند ، در زير جامه او به حركت در مىآمدند .\r\nمردم ، بدين سبب ، از ضحاك آزار بسيار مىديدند و جوانان را مىكشتند چون دو تكه گوشتى كه بر روى شانه‌هاى او\r\n\r\n","description":"","footnote":"","page_name":" 266 ","page_number":272},
  {"content":"\r\n\r\nروئيده بودند مضطرب و ناآرام مىگرديدند و هنگامى كه مغز سر آدميزاد بدانها ماليده مىشد ، آرام مىگرفتند .\r\nاز اين رو ، هر روز دو جوان را مىكشتند ( تا مغز سرشان را براى ضحاك بفرستند ) .\r\nاين كار همچنان پيگيرى مىشد تا روزى كه خداوند هلاك ضحاك را اراده فرمود .\r\nدرين هنگام ، مردى كه او را كاوه مىخواندند ، از ميان توده مردم اصفهان برخاست و چون دو پسرش را ياران ضحاك و براى گوشت‌هاى روى دوشش كشته بودند ، شورش كرد .\r\nكاوه ، چوبى را برگرفت و چرمى را كه با خود داشت بر سرش آويزان كرد . بعد اين را مانند پرچمى برافراشت و مردم را براى پيكار با بيوراسب و چيره شدن بر او فرا خواند .\r\nمردم بسيارى به خاطر آسيب‌ها و بيدادهاى گوناگونى كه از ضحاك ديده بودند ، به شتاب دعوت كاوه را پاسخ گفتند و در اطراف او گرد آمدند .\r\nكاوه به يارى ايشان بر ضحاك دست يافت و هنگامى كه بر او چيره شد ، مردم اين پيروزى را از بركت آن پرچم دانستند و آن را به فال نيك گرفتند و گرامى شمردند و در بزرگداشت آن كوشيدند تا جائى كه اين پرچم در نزد پادشاهان ايران بزرگترين پرچمى شد كه از آن خير و بركت مىجستند و آن را درفش كاويان مىناميدند .\r\n\r\n","description":"","footnote":"","page_name":" 267 ","page_number":273},
  {"content":"\r\n\r\nآن را به راه نمىانداختند مگر در كارهاى بسيار بزرگ و آن را برنمىافراشتند مگر براى فرزندان پادشاهان هنگامى كه با پيشامدهاى بزرگ روبرو مىشدند .\r\nدرباره كاوه گفته‌اند كه او اهل اصفهان بود . پيروان خود را به شورش برانگيخت و توده‌هاى مردم به دو گرويدند .\r\nهنگامى كه به ضحاك نزديك شد ، از او بيمى در دل ضحاك راه يافت . اين بود كه از جايگاه خود گريخت و اورنگ فرمانروائى را تهى گذاشت .\r\nمردم دور كاوه را گرفتند و همه بر آن شدند كه او را به پادشاهى برگزينند . ولى كاوه آنان را آگاه ساخت كه او خواستار پادشاهى نيست زيرا شايسته اين كار نمىباشد .\r\nآنگاه به ايشان دستور داد تا يكى از فرزندان جمشيد را پادشاه كنند زيرا جمشيد پسر بزرگتر هوشنگ پسر فروال است .\r\nاين مرد پيش از اين در صدد پادشاهى برآمده و بر ضد ضحاك برخاسته است .\r\nاو فريدون پسر اثغيان بود . و از بيم ضحاك پنهان مىزيست .\r\nهمين كه كاوه و همراهانش ضحاك را براندند ، مردم اين پيروزى را به فال نيك گرفتند و شادمانى كردند و او را بر تخت پادشاهى نشاندند .\r\nكاوه و بزرگان كشور نيز در شمار ياران فريدون در آمدند .\r\n\r\n","description":"","footnote":"","page_name":" 268 ","page_number":274},
  {"content":"\r\n\r\nفريدون وقتى آنچه را كه براى فرمانروائى مىخواست به دست آورد و بنياد كار خود را استوار ساخت ، تمام پايگاه‌هاى ضحاك را گرفت و در پى او شتافت و او را در كوه‌هاى دماوند گرفتار ساخت .\r\nبرخى از ايرانيان گمان مىبرند كه فريدون گروهى از ديوان را به مراقبت ضحاك گماشت .\r\nبرخى ديگر مىگويند :\r\nضحاك سليمان بن داود را ديد و سليمان كه در اين هنگام به شام بود ، او را گرفت و در كوه دماوند زندانى كرد . اما بيوراسب بند و زندان خويش را همچنان با خود تا خراسان كشاند .\r\nسليمان همين كه از اين موضوع آگاهى يافت به ديوان دستور داد كه ضحاك را با زنجير محكم ببندند تا نتواند بگريزد .\r\nديوان چنين كردند و در برابر او طلسمى ساختند مانند دو مرد كه تا ابد بر در غارى كه ضحاك در آن زندانى است مىكوبند تا او نتواند از آن جا بيرون برود .\r\nاو همچنان در نزد ايشان است و نمىميرد .\r\nاين هم از دروغ‌هاى خنك ايرانيان است . دروغ‌هائى شگفت انگيزتر ازين دارند كه ما از ذكرش در گذشتيم .\r\nبرخى از ايرانيان عقيده دارند كه فريدون ضحاك را در روز نوروز كشته است .\r\nبنابر اين عقيده ، هنگام كشته شدن ضحاك ، ايرانيان\r\n\r\n","description":"","footnote":"","page_name":" 269 ","page_number":275},
  {"content":"\r\n\r\nگفتند :\r\n« امروز نوروز است . » يعنى : روزگار براى ما روزى نوين پيش آورد است .\r\nآنگاه اين روز را جشن گرفتند .\r\nروز اسارت و گرفتارى ضحاك نيز ، روز مهرگان بود .\r\nدر اين روز ايرانيان گفتند : « مهرگان آمد براى كشتن كسى كه مردم را مىكشت . »\r\nو عقيده داشتند كه از ضحاك هيچ خبر نيكوئى نشنيده بودند جز يك خبر . و آن اين بود كه وقتى بيدادگرى و مردم آزارى او شدت يافت و ستمكارى او ادامه پيدا كرد و بزرگان براى پايان دادن به گزند او به نامه‌نگارى پرداختند و براى رفتن به درگاه او هماهنگ شدند ، همه موافقت كردند كه كاوه اصفهانى بر او وارد گردد .\r\nكاوه بر او وارد شد و سلام نكرد و گفت : « اى پادشاه ، مىخواهى چگونه بر تو سلام كنم . سلامى كه شايسته فرمانرواى سراسر روى زمين است يا سلامى كه تنها براى فرمانرواى اين سرزمين شايستگى دارد ؟ » ضحاك گفت : « سلامى مىخواهم كه شايسته پادشاه هفت اقليم باشد زيرا من فرمانرواى سراسر روى زمينم . »\r\nدر اين هنگام كاوه گفت : « اگر تو فرمانرواى سراسر روى زمين هستى ، پس چرا براى تحمل بار سنگين همه فشارها و\r\n\r\n","description":"","footnote":"","page_name":" 270 ","page_number":276},
  {"content":"\r\n\r\nآزارهاى خود ، تنها ما را از ميان مردم روى زمين برگزيدى و اين رنج‌ها را ميان ما و مردم ديگر تقسيم نكردى ؟ » آنگاه آسيب‌هاى فراوانى را كه مردم از دست او ديده بودند يكايك در پيش او برشمرد .\r\nضحاك همه را تصديق كرد .\r\nبدين گونه ، سخن كاوه در ضحاك كارگر افتاد . چنان كه ضحاك به سياهكارى خود اعتراف كرد و با آنان به مهربانى پرداخت و وعده داد كه هر چه مىخواهند براى ايشان فراهم آورد .\r\nآنگاه دستور داد كه باز گردند . همچنين فرمود كه نيازهاى ايشان را برآورند .\r\nآنان نيز به شهرهاى خود باز گشتند .\r\nمادر ضحاك در آن جا حاضر بود و نكوهش ايشان را مىشنيد . او كه بدنهادتر از پسر خود بود همين كه آنان از بارگاه ضحاك بيرون آمدند ، پيش او رفت در حالى كه از بردبارى و شكيبائى فرزند خود خشمگين شده بود .\r\nاز اين رو به سرزنش او پرداخت و به دو گفت : « چرا دست‌هاى آنان را نبريدى و آنان را نكشتى ؟ » همين كه ملامت او از حد درگذشت ، ضحاك گفت : « مادر ، آنچه به فكر تو مىرسد ، قبلا به فكر من هم رسيد . منتهى اين مردم حرف حق زدند و مرا به حق سرزنش كردند . و هر گاه كه مىخواستم با آنان درافتم به ذهنم مىرسيد كه حق و حقيقت مانند\r\n\r\n","description":"","footnote":"","page_name":" 271 ","page_number":277},
  {"content":"\r\n\r\nكوهى ميان من و ايشان قرار گرفته بطوريكه در برابرشان هيچ كارى از دستم برنمىآيد . »\r\nآنگاه با مردم آن نواحى به گفت و گو نشست و به وعده‌هائى كه به ايشان داده بود ، وفا كرد و بيشتر نيازهاى ايشان را برآورد .\r\nبرخى از ايرانيان گفته‌اند :\r\nمدت پادشاهى ضحاك ششصد سال به درازا كشيد و عمر او هزار سال بود . و در باقى عمر خود نيز - به خاطر قدرت و نفوذى كه داشت - به پادشاه همانند بود .\r\nهمچنين گفته شده است : مدت فرمانروائى او يك هزار و صد سال بود .\r\nما خبر پادشاهى بيوراسب را تنها از آن جهة در اين جا ذكر كرديم كه برخى عقيده دارند نوح در روزگار او مىزيسته و براى راهنمائى او و مردم كشور او فرستاده شده بوده است .\r\nهمچنين گفته شده است : ضحاك كسى است كه شهرهاى بابل و صور و دمشق را ساخته است .\r\n\r\n","description":"","footnote":"","page_name":" 272 ","page_number":278},
  {"content":"\r\n\r\n\r\nفرزندان نوح عليه السلام\r\nپيغمبر ، صلى اللّه عليه و سلم ، از قول خداى بزرگ فرمود :\r\n«  وَ جَعَلْنا ذُرِّيَّتَهُ هُمُ الْباقِينَ  » [ ( 1 ) 
  ] ، نژاد و فرزندان او - يعنى نوح - را در روى زمين باقى گذاشتيم .\r\nفرزندان نوح ، حام و سام و يافث بودند .\r\nوهب بن منبه گفته است :\r\n« سام بن نوح پدر تازيان و ايرانيان و روميان بود . حام پدر سياهان و يافث پدر تركان و يأجوج و مأجوج ( نژاد زرد ؟ ) بود . »\r\nهمچنين گفته شده است كه قبطيان از فرزندان قوط بن حام هستند . سياهى در نژاد فرزندان حام نيز از آن جهة است كه نوح هنگامى كه به خواب رفت ، عورت او مكشوف شد . حام آن را ديد و رويش را نپوشانيد ولى سام و يافث همين كه چشمشان بر آن افتاد ، جامه‌اى به رويش كشيدند .\r\nنوح وقتى از خواب بيدار شد و از آنچه حام و برادرانش كرده بودند آگاهى يافت ، در حق حام نفرين و در حق برادرانش دعا كرد .\r\nابن اسحاق گفته است :\r\nهمسر سام بن نوح از پشت دختر بتاويل بن محويل بن حنوخ بن قين بن آدم بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره الصافات ، آيه 77\r\n","page_name":" 273 ","page_number":279},
  {"content":"\r\n\r\nاين خانم براى سام چند فرزند آورد : ارفحشد ، اسود ، لاود و ارم .\r\nابن اسحاق ، همچنين گفته است : نمىدانم آيا ارم هم از مادر ارفخشد و برادرانش بود يا نه .\r\nاز فرزندان لاود بن سام ، فارس و جرجان و طسم و عمليق بودند . اين عمليق پدر عمالقه است . جبابره در شام كه كنعانيان خوانده مىشوند و فراعنه مصر ، و اهل بحرين و عمان كه جاشم نام دارند ، همه از آن قوم هستند .\r\nاز آن جمله فرزندان اميم بن لاود ، اهل و بار ، در سرزمين رمل بودند كه ميان يمامه و شحر قرار دارد .\r\nاين قوم كه تعدادشان رو به فزونى نهاده بود ، چون آلوده گناه شده بودند به خشم خداوند گرفتار آمدند و دچار آسيبى شدند و بيشترشان به هلاكت رسيدند و بقيه بر جاى ماندند .\r\nاينان كسانى هستند كه نسناس خوانده مىشوند .\r\nطسمىها يا فرزندان طسم در يمامه تا بحرين به سر مىبردند .\r\nطسمىها و عمالقه و اميم و جاشم قومى عرب بودند كه به زبان عربى سخن مىگفتند .\r\nقوم عبيل به شهر يثرب - پيش از آن كه ساخته شود - رسيدند . همچنين ، عمالقه به شهر صنعاء - پيش از آن كه بدين نام ناميده شود - رفتند . برخى از ايشان نيز به سوى يثرب سرازير شدند . از اين رو قوم عبيل از آن جا بيرون رفتند و در موضع جحفه فرود آمدند . بعد ، سيل به آنان « اجتحاف » كرد يعنى نابودشان ساخت . بدين جهة آن موضع ، « جحفه » ناميده شد .\r\nباز ابن اسحاق گفته است :\r\nارم ، پسر سام ، عوض ( يا به گفته طبرى : عوص ) و غاثر\r\n\r\n","description":"","footnote":"","page_name":" 274 ","page_number":280},
  {"content":"\r\n\r\nو حويل را آورد .\r\nعوض ، غاثر و عاد و عبيل را آورد .\r\nغاثر ، پسر ارم ، ثمود و جديس را آورد كه عرب بودند و به اين زبان مصرى سخن مىگفتند .\r\nتازيان به اين اقوام و همچنين به جرهم عرب « عاربه » مىگفتند . و به فرزندان اسماعيل عرب « متعربه » مىگويند زيرا آنان تنها هنگامى به زبان آن اقوام سخن مىگفتند كه در ميانشان به سر مىبردند .\r\nقوم عاد در رمل تا حضرموت بودند و قوم ثمود در حجر ، ميان حجاز و شام تا وادى القرى سكونت داشتند .\r\nدودمان جديس به خاندان طسم پيوستند و با آنان در يمامه تا بحرين به سر مىبردند . نام يمامه در آن زمان « جو » بود .\r\nقوم جاشم نيز در عمان اقامت كردند .\r\nخانوادهء نبط از فرزندان نبيط بن ماش بن ارم بن سام ، و خاندان فرس از فرزندان تيرش بن ماسور بن سام بودند .\r\nابن اسحاق ، همچنين گفته است :\r\nارفخشد ، پسر سام ، فرزندى آورد به نام قينان . اين پسر ، جادوگر بود .\r\nقينان ، شالخ را آورد كه شالخ بن ارفخشد ناميده مىشود بدون ذكر نام قينان ، به سبب آنچه از جادوگرى او گفته شده است .\r\nبراى شالخ ، غابر ، و براى غابر ، فالغ آمد كه به معنى « قاسم » است زيرا در روزگار او زمين قسمت شد و زبان‌ها وضع آشفته‌اى يافت .\r\nقحطان نيز پسر غابر بود كه دو فرزند آورد به نام‌هاى يعرب و يقظان .\r\n\r\n","description":"","footnote":"","page_name":" 275 ","page_number":281},
  {"content":"\r\n\r\nاين دو پسر در يمن فرود آمدند .\r\nيعرب نخستين كسى بود كه در يمن سكونت گزيد . همچنين كسى بود كه به ابيت اللعن [ ( 1 ) 
  ] به او درود و تهنيت گفته شد .\r\nفالغ بن غابر ، ارغوا را آورد . ارغو ، ساروغ را آورد .\r\nساروغ ناخور را آورد . ناخور ، تارخ را آورد كه نامش به عربى آزر بود .\r\nآزر ابراهيم عليه السلام را آورد .\r\nارفخشد نيز نمرود را آورد . و گفته شده است كه او نمرود بن كوش بن حام بن نوح بود .\r\nهشام بن كلبى گفته است :\r\nسند و هند پسران توقير بن يقطن بن غابر بن شالخ بن ارفخشد بن سام بن نوح بودند .\r\nو جرهم از فرزندان يقطن بن غابر بود .\r\nحضرموت پسر يقطن بود . و اين يقطن همان قحطان است بگفته كسانى كه او را به غير اسماعيل نسبت مىدهند .\r\nبربر از فرزندان ثميلا ، پسر مارب ، پسر فاران ، پسر عمرو ، پسر عمليق ، پسر لاود بن سام بن نوح بود . غير از صنهاجه و كتامه كه از فرزندان فريقش بن صيفى بن سبا بودند .\r\nاما از فرزندان يافث ، جامر و موعع ، و مورك و بوان و فوبا و ماشج و تيرش بودند .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] ابيت اللعن ( به فتح الف و تاء و لام مشدد ) : كلامى است كه در عرب جاهليت در تهنيت ملك گفتندى و معنى آن سرباز زدن از امرى است كه موجب لعن و نفرين گردد .\r\n( لغتنامهء دهخدا )\r\n","page_name":" 276 ","page_number":282},
  {"content":"\r\n\r\nاز فرزندان جامر ، به قولى ، ملوك فارس ، و از فرزندان تيرش ، تركان و خزرها ، و از فرزندان ماشج اشبان ، از فرزندان موعع . يأجوج و مأجوج ، و از فرزندان بوان صقالبه و قومى از روميان بودند .\r\nدر قديم ، پيش از آن كه در سرزمين روم واقعه‌اى روى دهد كه به دست فرزندان عيص بن اسحاق صورت گرفت ، خاندان اشبان ( اسپانيائىها ) در روم بودند .\r\nهر فرقه از نسل آن سه تن ، يعنى حام و سام و يافث به سرزمينى روى آوردند و در آن جا سكونت گزيدند و كسانى را كه با ايشان بيگانه بودند از آن جا راندند .\r\nروميان نيز از دودمان يافث هستند و فرزندان لنطى بن يونان بن يافث بن نوح به شمار مىروند .\r\nاما حام ، كوش و مصرايم و قوط و كنعان را آورد .\r\nاز فرزندان كوش ، نمرود بن كوش بود . همچنين گفته شده است كه او از فرزندان سام بود .\r\nفرزندان ديگر حام به كرانه‌هاى نوبه و حبشه و زنگبار رفتند .\r\nگفته مىشود : قبطيان و بربرها از دودمان مصرايم هستند .\r\nاما قوط . مىگويند او به هند و سند رفت و در آن سرزمين فرود آمد و مردم آن جا از فرزندان او هستند .\r\nو اما كنعانيان . برخى از ايشان خود را به شام رساندند .\r\nبعد بنى اسرائيل به سام آمدند و آنان را كشتند و از آن جا راندند و شام از آن بنى اسرائيل گرديد .\r\nآنگاه روميان بر بنى اسرائيل تاختند و جز عده‌اى اندك ،\r\n\r\n","description":"","footnote":"","page_name":" 277 ","page_number":283},
  {"content":"\r\n\r\nبقيه آنان را از شام به سوى عراق راندند .\r\nسپس تازيان آمدند و بر شام چيره شدند .\r\nبه قوم عاد ، عاد ارم مىگفتند و پس از نابودى ايشان ، قوم ثمود ، ثمود ارم گفته شد .\r\nباز هشام بن كلبى گفته است :\r\nاهل تورات پنداشته‌اند كه سام هنگامى ارفخشد را آورد كه يكصد و دو سال از عمرش گذشته بود . و عمر سام رويهمرفته به ششصد سال مىرسيد .\r\nبعد ، ارفخشد هنگامى قينان را آورد كه سى و پنج سال از عمرش مىگذشت . عمر ارفخشد نيز رويهم‌رفته چهارصد و سى و هشت سال بود .\r\nسپس قينان ، هنگامى كه سى و نه ساله بود ، شالخ را آورد .\r\nمدت عمر قينان در كتب ، به سبب جادوگرى او كه پيش ازين گفتيم ، ذكر نشده است .\r\nآنگاه شالخ سى ساله بود كه غابر را آورد . شالخ رويهمرفته چهارصد و سى و سه سال عمر كرد .\r\nغابر ، فالغ و برادرش قحطان را آورد .\r\nفالغ يكصد و چهل سال پس از طوفان نوح زاده شد و عمرش چهارصد و هفتاد و چهار سال بود .\r\nاز عمر فالغ سى سال گذشته بود كه خداوند به دو ارغو را داد . مدت زندگانى ارغو دويست و سى و نه سال بود .\r\nارغو سى و دو ساله بود كه ساروغ را آورد و ساروغ دويست و سى و نه سال عمر كرد .\r\nساروغ در سى سالگى ناخور را آورد و ناخور بر روى هم دويست و سى سال بزيست .\r\n\r\n","description":"","footnote":"","page_name":" 278 ","page_number":284},
  {"content":"\r\n\r\nناخور بيست و هفت ساله بود كه تارخ ، پدر ابراهيم ، را آورد ، مدت عمر تارخ نيز دويست و چهل و هشت سال بود .\r\nفرزندى كه تارخ آورد ، آزر ، پدر ابراهيم عليه السلام بود .\r\nفاصله ميان طوفان نوح و تولد ابراهيم هزار سال و دويست و شصت و سه سال بود . و اين سه هزار و سيصد و سى و هفت سال پس از آفرينش آدم بود .\r\nقحطان بن عابر نيز يعرب را آورد . يعرب داراى فرزندى به نام يشجب شد . يشجب نيز سبا را آورد .\r\nفرزندان سبا ، حمير و كهلان و عمرو و انمار و اشعر و مر بودند .\r\nعمرو بن سبا ، عدى را آورد و عدى نيز داراى دو فرزند به نام‌هاى لخم و جذام شد .\r\n\r\n","description":"","footnote":"","page_name":" 279 ","page_number":285},
  {"content":"\r\n\r\n\r\nپادشاهى فريدون\r\nاو فريدون ، پسر اثغيان است كه از فرزندان جمشيد مىباشد .\r\nبرخى از نسب شناسان ايرانى عقيده دارند كه نوح همين فريدون است كه بر ضحاك پيروزى يافت و اورنگ فرمانروائى را از او گرفت .\r\nبرخى ديگر از ايشان پنداشته‌اند كه فريدون همان ذو القرنين مصاحب ابراهيم است كه در فرموده‌هاى گرامى قرآن ، خداوند از او ياد كرده است .\r\nمن اين يادآورى را تنها از آن رو در اين جا مىكنم كه داستان فريدون از نظر سه فرزندى كه داشت - به گونه‌اى كه قريبا شرحش خواهد آمد - همچنين به سبب نيكى رفتار او ، همانند داستان نوح مىباشد .\r\nنابودى ضحاك نيز به دست فريدون انجام يافته و اين را هم گفته‌اند كه ضحاك به دست نوح كشته شده است .\r\nاما بقيه نسب شناسان ايرانى ، همه دودمان فريدون را به جمشيد پادشاه مىرسانند .\r\nفريدون به ده پشت به جمشيد نسب مىرساند .\r\nپدران و نياكان فريدون كه ميان او و جمشيد ده تن بودند همه از بيم ضحاك اثغيان ناميده مىشدند و تنها راه تميز و تشخيص آنها از يك ديگر به وسيله لقب‌هائى بود كه داشتند .\r\n\r\n","description":"","footnote":"","page_name":" 280 ","page_number":286},
  {"content":"\r\n\r\nمثلا يكى از آنها اثغيان صاحب گاو سرخ و ديگرى اثغيان صاحب گاو سپيد و سياه خوانده مىشد . همچنين ديگران را بدين لقب‌ها مىناميدند .\r\nفريدون نخستين كسى بود كه پيلان را رام كرد و بر آنها سوار شد ، استر را نيز از اسب و خر پديد آورد .\r\nاز غار و كبوتر بهره برد . و نيز به كشت و پرورش ترياك پرداخت .\r\nهمچنين به دادرسى پرداخت و داد ستمديدگان بداد .\r\nمردم را به بندگى و پرستش خداوند واداشت و فرمود كه دادگسترى و نيكوكارى پيشه سازند .\r\nزمين و چيزهاى ديگرى كه ضحاك به ناروا از مردم گرفته بود ، همه را به صاحبانش باز داد جز چيزهائى را كه صاحبش يافت نمىشد و آنها را وقف تنگدستان كرد .\r\nهمچنين گفته شده است :\r\nفريدون نخستين كسى است كه صوفى ناميده شد و نخستين كسى است كه به دانش پزشكى توجه كرد .\r\nفريدون سه پسر داشت :\r\nبزرگ‌ترين پسر او : شرم ( سلم ) .\r\nدومين پسر او : طوج ( تور ) سومين پسر او : ايرج .\r\nو چون مىترسيد كه پس از مرگ او ميان اين سه پسر اختلاف افتد ، قلمرو فرمانروائى خود را ميان ايشان به سه بخش تقسيم كرد . و نام هر بخش را روى يك تير نوشت .\r\nآنگاه به هر يك از سه پسر خود فرمود كه يكى از آن تيرها را برگيرد .\r\n\r\n","description":"","footnote":"","page_name":" 281 ","page_number":287},
  {"content":"\r\n\r\nبدين گونه ، روم و سرزمين عرب به سلم ، تركستان و چين به تور ، و عراق و سند و هند و حجاز و جاهاى ديگر به ايرج رسيد .\r\nايرج سومين فرزند فريدون بود و فريدون دوستش مىداشت . از اين رو افسر و اورنگ خود را به دو بخشيد .\r\nپس از درگذشت فريدون ، در ميان پسران او ، بعد هم در ميان فرزندان ايشان ، دشمنى افتاد .\r\nكار دشمنى و رشك و كينه‌توزى در ميانشان همچنان بالا مىگرفت تا اين كه تور و سلم به برادر خود ، ايرج ، تاختند و او و دو پسرش را كشتند و به سرزمينى كه زير فرمان ايرج بود دست يافتند و آن را ميان خود تقسيم كردند و تا سيصد سال در آن جا به فرمانروائى پرداختند .\r\nفريدون ، از فرزندان نمرود و نبط و ديگران هر كه را كه در سرزمين سواد مانده بود ، همچنان تعقيب كرد تا بر همهء بزرگان ايشان دست يافت و آثارشان را از ميان برد .\r\nمدت پادشاهى فريدون پانصد سال بود .\r\n\r\n","description":"","footnote":"","page_name":" 282 ","page_number":288},
  {"content":"\r\n\r\n\r\nرويدادهائى كه از روزگار نوح تا زمان ابراهيم پيش آمد\r\nاز سرگذشت نوح و فرزندان او كه پس از او زمين را ميان خود تقسيم كردند ، و مساكن هر فرقه از آنها ، پيش از اين سخن گفتيم .\r\nاز آنان كسانى بودند كه سركشى آغاز كردند و به ستمگرى پرداختند و خداوند پيامبرى به سوى ايشان فرستاد . ولى به او گوش ندادند و سخنانش را دروغ انگاشتند .\r\nخداوند نيز آنان را نابود ساخت .\r\nآنان دو قبيله از فرزندان ارم بن سام بن نوح بودند .\r\nيكى از اين دو قبيله ، عاد ، و ديگرى ، ثمود نام داشت .\r\nقبيله عاد منسوب به عاد بن عوض بن ارم بن سام بن نوح بودند .\r\nافراد اين قبيله عاد - كه عاد نخستين شمرده مىشود -\r\n\r\n","description":"","footnote":"","page_name":" 283 ","page_number":289},
  {"content":"\r\n\r\nدر زمين‌هاى ميان شحر و عمان و حضرموت در احقاف سكونت داشتند . ( احقاف سرزمين ريگزار پهناورى است كه از كرانه شحر و عمان تا حضرموت امتداد يافته است . )\r\nآنان گردنكشانى بلند بالا بودند كه در نيرومندى همتا نداشتند .\r\nخداى بزرگ در اين باره مىفرمايد :\r\n«  . . . وَ اذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ وَ زادَكُمْ فِي الْخَلْقِ بَصْطَةً . . .  » [ ( 1 ) 
  ]\r\n( به ياد داشته باشيد كه خدا - پس از هلاك قوم نوح - شما را جانشين ايشان ساخت و در ميان مردم به گشايش و فراوانى نعمت شما بيفزود . )\r\nوقتى گردنكشى و بيدادگرى آنان از حد درگذشت ، خداوند هود بن عبد اللّه بن رباح بن جلود بن عاد بن عوض ، را به پيامبرى نزد ايشان فرستاد .\r\nقوم عاد كه بت‌پرست بودند ، سه بت را مىپرستيدند كه به يكى از آنها ضرا ( يا به قول طبرى : صداء ) ، به دومى ضمور ( يا به قول طبرى : صمود ) و به سومى هبا ، يا هباء مىگفتند .\r\nهود آنان را به يكتاپرستى و نيايش و بندگى خدا فرا خواند و از آنان خواست كه جز خداى يگانه خداى ديگرى را نپرستند و از بيدادگرى دربارهء مردم دست بردارند .\r\nآنان سخنان او را دروغ انگاشتند و گفتند : « كيست كه از ما تواناتر باشد ! » و جز اندكى از ايشان به هود ايمان نياوردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره اعراف ، آيه 69\r\n","page_name":" 284 ","page_number":290},
  {"content":"\r\n\r\nدر نتيجه ، كارشان به جائى رسيد كه ابن اسحاق از آن ياد كرده و گفته است :\r\nقوم عاد بر اثر بىاعتنائى به هود و تكذيب سخنان او گرفتار خشكسالى شدند .\r\nبراى رهائى از اين تنگنا بزرگان قوم به ايشان توصيه كردند و گفتند :\r\n« نمايندگانى را از سوى خود به مكه بفرستيد تا به دعا براى شما باران بخواهند . »\r\nآنان نيز قيل بن عير و لقيم بن هزال و مرثد بن سعد و جهلمة بن خيبرى - دائى معاوية بن بكر - و لقمان بن عاد بن فلان ( يا ميلان ) پسر عاد بزرگتر را با هفتاد مرد از ميان خود برگزيدند و به سوى مكه روانه ساختند .\r\nمرثد بن سعد خداپرست بود ولى خداپرستى خويش را پنهان مىكرد .\r\nاين گروه همين كه به مكه رسيدند در حومهء مكه ، بيرون از حرم ، در خانه معاوية بن بكر فرود آمدند و مهمان او شدند .\r\nمعاوية بن بكر ايشان را گرامى داشت و در پذيرائى از ايشان كوشيد زيرا آنان دائىهاى او بودند . داماد او نيز در ميانشان بود چون لقيم بن هزال با هزيله ، دختر بكر ، خواهر معاويه زناشوئى كرده و از او فرزندانى آورده بود كه در مكه پيش معاويه مىزيستند .\r\nپسران معاويه ، عبيد و عمرو و عامر و عمير نام داشتند و اينان از گروه عاد بعدى به شمار مىروند كه پس از قوم عاد نخستين بر جاى ماندند .\r\nنمايندگان قبيلة عاد در خانه معاويه مدت يك ماه ماندند و\r\n\r\n","description":"","footnote":"","page_name":" 285 ","page_number":291},
  {"content":"\r\n\r\nدر تمام اين مدت به عيش و نوش و ميگسارى پرداختند .\r\nدو كنيز آواز خوان نيز معاويه داشت كه براى ايشان خنياگرى مىكردند .\r\nمعاويه همين كه ديد ايشان بيش از اندازه در خانه او مانده و وظيفه‌اى را كه مامور انجامش بودند فراموش كرده‌اند ، نتوانست آن وضع را تحمل كند و گفت : « دائىهاى من تلف خواهند شد . »\r\nاما شرم داشت از اين كه بىپرده آنان را از خانه خود براند و براى ماموريتى كه داشتند بفرستد .\r\nاز اين رو موضوع را با كنيزكان خنياگرى كه داشت در ميان گذاشت .\r\nآن دو زن به او گفتند : « شعرى بگو كه ما بخوانيم بدون اين كه از گويندهء شعر نامى ببريم و بگذاريم آنها او را بشناسند .\r\nشايد بدين تدبير از جاى بجنبند و در پى كارى كه آمده‌اند بشتابند . »\r\nمعاويه اين دو شعر را ساخت :\r\n الا يا قيل و يحك ، قم فهينم * لعل اللّه يصبحنا غماما\r\nفيسقى ارض عاد ان عادا * قد امسوا لا يبينون الكلاما \r\n( اى قيل ، واى بر تو ، برو و دعا كن . شايد خداوند براى ما ابرى بفرستد و سرزمين عاد را سيراب كند زيرا قبيله عاد همچنان روز را به شب رسانده‌اند و از كارى كه در پيش دارند سخنى به ميان نمىآورند . )\r\nهمين كه آن دو كنيز اين اشعار را خواندند و ايشان شنيدند به يك ديگر گفتند :\r\n« قوم شما از آسيبى كه به ايشان رسيده به شما پناه برده و شما را فرستاده‌اند كه به دعا باران بخواهيد ولى شما در انجام اين\r\n\r\n","description":"","footnote":"","page_name":" 286 ","page_number":292},
  {"content":"\r\n\r\nكار درنگ روا داشته‌ايد . برخيزيد و به درون حرم رويد و براى قوم خود باران طلب كنيد . »\r\nمرثد بن سعد در اين هنگام خداپرستى خويش را آشكار ساخت و گفت :\r\n« به خدا سوگند كه دعاى شما كارگر نخواهد افتاد و قوم شما باران نخواهد يافت مگر اين كه از پيامبر خود پيروى كنيد تا باران بر شما ببارد . »\r\nجهلمة بن خيبرى ، دائى معاويه ، به شنيدن اين سخنان برآشفت و به معاوية بن بكر گفت :\r\n« مرثد را از ما جدا كن و به زندان درانداز ! » آنگاه همه به سوى مكه روانه شدند تا در آن جا براى قوم عاد باران بخواهند .\r\nدر كعبه به درگاه خداى بزرگ براى قوم خود دعا كردند و باران خواستند .\r\nخداوند سه گونه ابر پديدار ساخت : يكى سپيد و يكى سرخ و يكى سياه .\r\nسپس از ميان ابرها منادى ندا در داد :\r\n« اى قيل ، براى خود و قوم خود يكى از اين ابرها را برگزين ! » قيل بن عير گفت :\r\n« من ابر سياه را برگزيدم چون بيش از همه ابرها آب دارد . »\r\nمنادى بار ديگر ندا در داد :\r\n« تو خاكستر تباه كننده‌اى را برگزيده‌اى كه از خاندان عاد هيچ كس را زنده نخواهد گذارد ، نه فرزندى و نه پدرى را .\r\n\r\n","description":"","footnote":"","page_name":" 287 ","page_number":293},
  {"content":"\r\n\r\nبلكه همه را خاموش و نابود خواهد كرد جز فرزندان لوذيه را كه به راه راست هدايت شده‌اند .\r\nاين فرزندان لوذيه همان پسران لقيم بن هزال بودند كه در مكه پيش معاوية بن بكر ، دائى خويش ، اقامت داشتند .\r\nخداوند ابر سياه را با آنچه مايه عذاب بود براى قوم عاد فرستاد .\r\nاين ابر از دشتى كه آن را « مغيث » مىگفتند به سوى ايشان پيش آمد .\r\nقوم عاد همين كه آن را ديدند شاد شدند و گفتند : « اين ابرى است كه بر ما باران مىبارد . »\r\nخداوند بزرگ در قرآن مىفرمايد :\r\n«   . . . بَلْ هُوَ مَا اسْتَعْجَلْتُمْ بِهِ رِيحٌ فِيها عَذابٌ أَلِيمٌ . تُدَمِّرُ كُلَّ شَيْءٍ بِأَمْرِ رَبِّها . . .   » [ ( 1 ) 
  ]\r\n( اين ابر باران زاى نيست ، بلكه اين چيزى است كه خود به شتاب درخواست كرديد . اين بادى است كه عذابى دردناك دارد و هر چه را كه پروردگار فرمان دهد ، نابود خواهد ساخت . )\r\nنخستين كسى كه ديد در آن ابر چيست و دانست كه بادى كشنده است زنى از قبيله عاد بود كه او را فهدد مىخواندند .\r\nاين زن همين كه آن را ديد فريادى زد و بيهوش شد .\r\nوقتى به هوش آمد از او پرسيدند :\r\n« چه ديدى ؟ » در پاسخ گفت :\r\n« بادى ديدم مانند اخترى آتشين كه مردانى در پيشاپيش\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره احقاف ، آيه 24 و 25\r\n","page_name":" 288 ","page_number":294},
  {"content":"\r\n\r\nآن قرار داشتند و آن را رهبرى مىكردند . »\r\nهمين كه آن باد از دشت برخاست هفت تن از مردان عاد كه يكى از ايشان خلجان بود ، گفتند :\r\n« بيائيد تا بر كرانهء دشت بايستيم تا از آسيب اين باد بر كنار مانيم . »\r\nولى باد در زير هر يك از آن گروه مىرفت و او را از جاى برمىكند و گردنش را مىشكست .\r\nتنها خلجان بر جاى ماند كه به سوى كوه روانه شد و گفت :\r\n لم يبق الا الخلجان نفسه * يا لك من يوم دهانى امسه\r\nبثابت الوطء شديد وطسه * لو لم يجئنى جئته اجسه \r\n( جز خلجان هيچ كس ديگر بر جاى نمانده است . عجب روزى دارم كه ديروزش مرا از آسيبى سخت و سهمگين مىترساند .\r\nاكنون اگر آن به سوى من نيامده است ، من به جست و جوى آن مىروم . )\r\nهود به او گفت :\r\n« به خداى يگانه ايمان بياور تا از اين آسيب در امان باشى » .\r\nپرسيد :\r\n« از اين كار چه نصيبم خواهد شد ؟ » گفت :\r\n« بهشت . »\r\nپرسيد :\r\n« اينها چيستند در آن ابر كه مانند شتران به نظر مىآيند ؟ » جواب داد :\r\n\r\n","description":"","footnote":"","page_name":" 289 ","page_number":295},
  {"content":"\r\n\r\n« فرشتگان هستند . »\r\nپرسيد :\r\n« اگر تسليم شوم و به خداپرستى بگروم ، آيا پروردگار تو آنها را مطيع من خواهد ساخت ؟\r\nجواب داد :\r\n« آيا ديده‌اى پادشاهى كه سپاهيان خويش را مطيع ديگرى سازد ؟ » گفت : « تا چنين كارى نكند ، من رضا نخواهم داد . »\r\nبعد باد آمد و او را نيز به ياران ديگرش ملحق ساخت .\r\nچنان كه خداى بزرگ فرموده است :\r\n«  سَخَّرَها عَلَيْهِمْ سَبْعَ لَيالٍ وَ ثَمانِيَةَ أَيَّامٍ حُسُوماً . . .  » [ ( 1 ) 
  ]\r\n( آن باد تند را خداوند هفت شب و هشت روز پى در پى بر آنها چيره ساخت . . . )\r\nبدين گونه ، آن باد از قوم عاد هيچ كس را بر جاى نگذاشت و همه را نابود كرد . هود با كسانى كه به وى ايمان آورده بودند به محوطه‌اى پناه برد .\r\nدر آنجا باد به او و يارانش آسيبى نمىرسانيد . تنها پوستشان را نرم مىكرد .\r\nباد همچنين ميان زمين و آسمان در حركت بود و بر سر قوم عاد سنگ مىباريد . نمايندگان قبيله عاد كه به مكه رفته بودند ، پيش معاوية بن بكر باز گشتند و در خانه او فرود آمدند و مهمان او شدند .\r\nبعد مردى به نزدشان آمد كه بر شتر ماده‌اى سوار بود و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه 7 ، سوره ، الحاقه\r\n","page_name":" 290 ","page_number":296},
  {"content":"\r\n\r\nايشان را از نابودى خاندان عاد و تندرستى هود آگاه ساخت .\r\nابن اسحاق گفته است :\r\nبه لقمان بن عاد گفته شده بود : « براى خود هر چه مىخواهى برگزين ، جز جاودانگى را كه بدان راهى نيست . »\r\nگفت : « پروردگارا ، اكنون كه نمىتوانم جاودان زنده بمانم ، پس مرا عمر دراز عطا كن . »\r\nبه او گفته شد : « هر قدر كه عمر مىخواهى بخواه . »\r\nاو نيز به اندازه عمر هفت كركس از خداوند زندگانى خواست .\r\nاز اين رو ، چنان كه برخى مىپندارند ، او به اندازه عمر هفت كركس در اين جهان بزيست .\r\nاو هر جوجه كركسى را ، هنگامى كه از تخم بيرون مىآمد ، مىگرفت و نگاه مىداشت تا هنگامى كه مىمرد . آنگاه جوجه ديگرى مىگرفت .\r\nعمر هر كركس هشتاد سال بود و هنگامى كه هفتمين كركس مرد ، لقمان نيز با او درگذشت .\r\nهفتمين كركس لبد نام داشت .\r\nابن اسحاق همچنين گفته است :\r\nهود يكصد و پنجاه سال عمر كرد و آرامگاه او به حضرموت بود .\r\nبرخى نيز گفته‌اند كه قبر او به حجر ، در مكه ، بود .\r\nهنگامى كه قوم عاد جان سپردند ، خداوند پرندگان سياهى را فرستاد كه آنان را به سوى دريا بردند .\r\nاز اين روست كه خداى بزرگ در اين باره فرموده است :\r\n\r\n","description":"","footnote":"","page_name":" 291 ","page_number":297},
  {"content":"\r\n\r\n«  فَأَصْبَحُوا لا يُرى إِلَّا مَساكِنُهُمْ . . .  » [ ( 1 ) 
  ]\r\n( شبى را به صبح رساندند در حالى كه از آنان جز خانه‌هاى ايشان چيز ديگرى ديده نمىشد . )\r\nپيش از آن هر بادى كه برمىخاست اندازه معينى داشت مگر در اين روز كه همه گنجوران و گنجينه‌هاى قوم عاد را از ميان برد .\r\nاين سخن خداى بزرگ است كه مىفرمايد .\r\n«  وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ . . .  » [ ( 2 ) 
  ]\r\n( قوم عاد به بادى تند و سركش به هلاك رسيدند . )\r\nصرصر عاتيه بادى بود كه درختان بزرگ را از ريشه برمىكند و خانه را بر سر هر كس كه در آن به سر مىبرد ويران مىساخت .\r\nاما قوم ثمود فرزندان جاثر بن ارم بن سام بودند . و در حجر ، ميان شام و حجاز ، خانه داشتند .\r\nجمعيت ايشان ، پس از قوم عاد ، فزونى يافته و كار كفر و تباهى ايشان بالا گرفته بود .\r\nاز اين رو خداوند ، صالح بن عبيد بن اسف بن ماشج بن عبيد بن جادر بن ثمود را به پيامبرى و رهبرى ايشان برانگيخت .\r\n( همچنين گفته شده است : اسف بن كماشج بن اروم بن ثمود ) خداوند صالح را به سوى قوم ثمود فرستاد تا ايشان را به پرستش خداى بزرگ فرا خواند و از آنان بخواهد كه تنها خداى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه 25 ، سوره 46\r\n[ ( 2 ) 
  ] - سوره الحاقه ، آيه ششم .\r\n","page_name":" 292 ","page_number":298},
  {"content":"\r\n\r\nيگانه را بندگى كنند .\r\n«  قالُوا : يا صالِحُ قَدْ كُنْتَ فِينا مَرْجُوًّا قَبْلَ هذا ، أَ تَنْهانا أَنْ نَعْبُدَ ما يَعْبُدُ آباؤُنا وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ .  » [ ( 1 ) 
  ]\r\n( قوم ثمود به او گفتند : اى صالح ، تو پيش از آن كه دعوى نبوت كنى در ميان ما ، مايه اميدوارى ما بودى . اكنون مىخواهى ما را از پرستش خدايان پدران ما منع كنى ؟ ما به دعوى تو سخت بدگمان و بىعقيده خواهيم بود . )\r\nخداوند به قوم ثمود عمرى دراز بخشيده بود چنان كه اگر يكى از ايشان خانه‌اى از خشت و گل مىساخت ، آن خانه ويران مىشد و او هنوز زنده بود .\r\nچون چنين ديدند در كوه‌هاى سنگى خانه‌هاى خوشنمائى تراشيدند .\r\nقوم ثمود ، همچنين ، در زندگانى خويش از گشايش و فراوانى بسيار برخوردار بودند .\r\nبا اين حال ، صالح همچنان ايشان را به پرستش خداى يگانه فرا مىخواند و از او پيروى نمىكردند مگر گروهى اندك كه پى در پى از تعدادشان كاسته مىشد .\r\nاين قوم عيدى داشتند كه براى برگزارى آن با بت‌هاى خويش از شهر بيرون مىرفتند .\r\nوقتى صالح در فرا خواندن به خداپرستى و بر حذر داشتن و ترساندن ايشان از گناه اصرار ورزيد به كنجكاوى درباره او پرداختند و گفتند :\r\n« اى صالح ، با ما از شهر بيرون بيا و در جشن ما شركت\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود ، آيه 62\r\n","page_name":" 293 ","page_number":299},
  {"content":"\r\n\r\nكن . در اين جشن خداى خود را فرا خوان و نشانه‌اى از راستگوئى خود به ما بنما . ما هم خداى خود را فرا مىخوانيم . اگر خداى تو آنچه را كه تو خواستى به تو ارزانى داشت ما پيرو تو خواهيم شد . و اگر خدايان ما درخواست‌هاى ما را برآوردند ، تو از ما پيروى كن . »\r\nصالح گفت : « بسيار خوب . »\r\nبر اين قرار ، همه با بت‌هاى خود از شهر بيرون شدند در حالى كه صالح نيز همراهشان بود .\r\nآنان از بت‌هاى خود درخواست كردند كه نگذارند صالح به آنچه مىخواهد ، برسد .\r\nآنگاه بزرگ خاندان ثمود ، صخره بزرگى را نشان داد و به صالح گفت :\r\n« اى صالح از ميان اين سنگ ، شتر ده ماهه آبستنى را براى ما بيرون بياور . اگر چنين كارى كردى ، ما تو را راستگو خواهيم دانست . »\r\nصالح در اين باره از ايشان پيمان گرفت و به نزديك صخره رفت و به درگاه پروردگار عز و جل نماز گزارد و ازو حاجت خود را خواست .\r\nدر اين هنگام تخته سنگ بزرگ مانند آبستنى كه دچار درد زايمان شده باشد ، به پيچ و تاب افتاد . آنگاه شكافته شد و از ميان آن شتر ماده‌اى ، همچنان كه از صالح خواسته بودند بيرون آمد در حالى كه همه به اين رويداد مىنگريستند .\r\nاين شتر ، بعد كره‌اى زاد كه درست به اندازه خود او بود .\r\nبزرگ خاندان ثمود ، كه نامش جندع بن عمرو بود ، و چند تن ديگر از سران آن قوم به صالح ايمان آوردند .\r\nهمين كه آن شتر ماده از سنگ بيرون آمد ، صالح به آنان\r\n\r\n","description":"","footnote":"","page_name":" 294 ","page_number":300},
  {"content":"\r\n\r\nگفت :\r\n«  هذِهِ ناقَةٌ لَها شِرْبٌ وَ لَكُمْ شِرْبُ يَوْمٍ مَعْلُومٍ .  » [ ( 1 ) 
  ]\r\n( يك روز اين شتر ماده از آب مىنوشد ، يك روز شما . )\r\nشما ) اگر اين شتر را پى ببريد خداوند شما را نابود خواهد ساخت .\r\nاز آن پس يك روز شتر و يك روز قوم ثمود آب مىنوشيدند .\r\nهر روزى كه نوبت آب نوشيدن شتر بود ، راه او را تا نهر آب باز مىگذاشتند . همچنين شير او را مىگرفتند و تمام ظرف‌هاى خود را از شير او پر مىكردند .\r\nهر روز هم كه نوبت آب برداشتن قوم ثمود بود ، شتر را از آب دور نگه مىداشتند و آن حيوان هم هيچ از آب نمىنوشيد .\r\nآنگاه از آب به اندازه مصرف روز بعد خود نيز ذخيره مىكردند .\r\nبعد خداوند به صالح وحى فرستاد كه : « قوم تو به زودى شتر تو را پى خواهند بريد . »\r\nصالح اين موضوع را با آن مردم در ميان گذاشت .\r\nآنان گفتند : « ما نمىخواستيم چنين كارى بكنيم . »\r\nصالح گفت :\r\n« اگر شما هم شتر مرا پى نبريد و نكشيد عنقريب در ميان شما فرزندى زاده خواهد شد كه پى يا عصب پشت پاى او را خواهد بريد تا ديگر نتواند راه برود . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره شعرا ، آيه 155\r\n","page_name":" 295 ","page_number":301},
  {"content":"\r\n\r\nپرسيدند : « نشانه اين طفل چيست ؟ به خدا سوگند كه ما همين كه بر او دست يافتيم او را خواهيم كشت . »\r\nجواب داد : « اين پسرى است سرخ و سپيد كه موى بور و چشم كبود دارد . »\r\nدر آن شهر دو مرد بزرگ و گرامى و بلند پايه مىزيستند .\r\nيكى از اين دو تن ، پسرى داشت كه هر دخترى خواهان زناشوئى با وى بود .\r\nديگرى نيز داراى دخترى بود كه در زيبائى همانند نداشت .\r\nاز اين رو يكى از آن دو مرد ، دختر خود را به پسر ديگرى داد . از پيوندى كه ميان اين پسر و دختر صورت گرفت ، آن فرزند به جهان آمد .\r\nوقتى صالح به آن قوم گفت كه : « نوزادى در ميان شما شتر مرا پى خواهد بريد . » ، آنان قابله‌هائى از آن قريه را برگزيدند و پاسبانانى را نيز همراه ايشان كردند كه در قريه گردش كنند و هر گاه زنى را يافتند كه در حال زايمان است ببينند كه چگونه فرزندى مىآورد .\r\nزنان قابله همين كه اين نوزاد را ديدند ، فرياد برآوردند و گفتند :\r\nاين همان نوزاد است كه صالح ، پيامبر خدا ، فرموده است .\r\nوقتى پاسبانان خواستند نوزاد را بگيرند ، دو پدر بزرگ او ، يعنى پدر بزرگ پدرى و پدر بزرگ مادرى او ، ميان پاسبانان و نوزاد حائل شدند و گفتند :\r\n« اگر صالح بخواهد اين نوزاد را از ما بگيرد ، بىگمان\r\n\r\n","description":"","footnote":"","page_name":" 296 ","page_number":302},
  {"content":"\r\n\r\nاو را خواهيم كشت . »\r\nاو بدترين بچه بود و در يك روز به اندازه كسى كه به گونه‌اى طبيعى رشد كرده و جوان شده ، بزرگ مىشد .\r\nاز سوى ديگر نه تن از مردانى كه در روى زمين فساد مىكردند و از اصلاح روى گردان بودند ، گرد هم آمدند و با صالح به كين‌توزى برخاستند .\r\nآنان نوزادان خود را ، از بيم اين كه مبادا شتر صالح را ببرند ، در حين تولد كشته بودند .\r\nهمين كه نوزاد مورد نظر پيدا شد ، از كرده‌هاى خود پشيمان شدند و سوگند ياد كردند كه صالح و خانواده او را بكشند .\r\nبا هم قرار گذاشتند و گفتند :\r\n« ما از شهر بيرون مىرويم و مردمى كه ما را مىبينند گمان خواهند برد كه عازم سفر هستيم .\r\nآنگاه به غارى مىرويم كه در راه صالح واقع شده و در آن جا مىمانيم .\r\nهمين كه شب فرا رسيد و صالح از خانه خويش روانه مسجد گرديد ، او را مىكشيم و به غار باز مىگرديم .\r\nبعد به خانه‌هاى خود مىرويم و مىگوئيم : « ما نديديم كه چه كسى او را كشت . »\r\nياران صالح نيز سخنان ما را باور خواهند كرد .\r\nصالح شب را در پيش خويشان و كسان خود نمىخوابيد\r\n\r\n","description":"","footnote":"","page_name":" 297 ","page_number":303},
  {"content":"\r\n\r\nبلكه به مسجدى كه داشت ، و آن را مسجد صالح مىخواندند ، مىرفت و شب را در آن جا به روز مىرساند .\r\nهمين كه دشمنان او داخل آن غار شدند تخته سنگ بزرگى بر سرشان فرود آمد و آنان را كشت .\r\nچند تن از مردانى كه اين موضوع را مىدانستند به سوى غار رفتند و آنان را كشته يافتند . برگشتند و فرياد زدند :\r\n« صالح نخست به آنان دستور داد كه فرزندان خود را بكشند . بعد هم خودشان را كشت ! » همچنين گفته‌اند :\r\nاين نه تن كسانى بودند كه شتر صالح را پى بريدند .\r\nو وقتى صالح آنان را از عذاب خدا ترساند ، با يك ديگر هم پيمان شدند و سوگند خوردند كه خون صالح را بريزند .\r\nگفتند :\r\n« بيائيد تا صالح را بكشيم . اگر تهديد او دربارهء ما راست باشد كه در كشتنش شتاب ورزيده‌ايم و اگر دروغ باشد او را نيز به شترش ملحق ساخته‌ايم . »\r\nبر اين پيمان ، شبانه به سوى خانواده او روانه شدند تا بر او دست يابند . ولى فرشتگان ايشان را سنگباران كردند و كشتند .\r\nيارانشان رسيدند و چون آنان را كشته يافتند ، به صالح گفتند : « تو آنها را كشته‌اى . »\r\nو مىخواستند صالح را بكشند كه خانواده و خويشانش مانع شدند و گفتند :\r\n« او هم اكنون شما را از عذاب خداوند ترسانيده است .\r\n\r\n","description":"","footnote":"","page_name":" 298 ","page_number":304},
  {"content":"\r\n\r\nاگر آنچه گفته راست باشد ، بهتر است كه شما با كشتن او به خشم پروردگار خود نيفزائيد . و اگر دروغ باشد ما او را به شما خواهيم سپرد . »\r\nآنان به شنيدن اين سخن از صالح دست برداشتند و بازگشتند .\r\nبدين ترتيب ، بنابر روايت نخستين ، آن نه نفرى كه براى كشتن صالح سوگند ياد كرده بودند بجز اين نه تنى هستند كه ناقهء او را پى بريدند .\r\nروايت دومى صحيح‌تر است . خدا بهتر مىداند .\r\nاما دربارهء سبب كشتن آن شتر گفته شده است :\r\nقدار بن سالف با گروهى به ميگسارى نشسته بود . آنان نمىتوانستند آبى بدست آورند و با شرابى كه مىنوشيدند بياميزند ، زيرا اين روز نوبت آب نوشيدن شتر صالح بود .\r\nچون اين وضع را نتوانستند تحمل كنند عده‌اى از ايشان عده‌اى ديگر را به كشتن شتر برانگيختند .\r\nهمچنين گفته‌اند :\r\nدر ميان قوم ثمود دو زن بودند كه به يكى از آن دو قطام و به ديگرى قبال گفته مىشد .\r\nقدار ، قطام را دوست داشت و مصدع ، قبال را . هر يك نيز با معشوقهء خود هماغوشى و عشق‌بازى مىكرد .\r\nدر يكى از شب‌ها آن دو زن به عاشقان خود - قدار و مصدع - گفتند :\r\n« تا شتر صالح را نكشيد ديگر حق نداريد پيش ما بيائيد ! »\r\n\r\n","description":"","footnote":"","page_name":" 299 ","page_number":305},
  {"content":"\r\n\r\nآن دو مرد گفتند : « بسيار خوب . »\r\nو از خانه بيرون رفتند و ياران خود را گرد آوردند و به راه افتادند تا شتر را كه بر كنار آبدان خود بود بكشند .\r\nمردى بيدادگر به يكى از آنان گفت :\r\n« برو جلو و شتر را پى ببر ! » او به نزديك حيوان رفت ولى اين كار به نظرش بزرگ جلوه كرد و ترسيد و از انجام آن سر باز زد .\r\nاو ديگرى را فرستاد .\r\nولى او نيز توانائى انجام اين كار را نيافت .\r\nكار به جائى رسيد كه هر كه را مأمور كشتن شتر مىكرد ، نمىتوانست از عهده برآيد .\r\nسرانجام خود پيش رفت و به شتر حمله برد و عصب پشت پاى او را بريد .\r\nحيوان از دويدن باز ماند و بيفتاد .\r\nروزى كه شتر صالح كشته شد ، روز چهارشنبه بود و كسى كه حيوان را كشت جبار نام داشت .\r\nهلاك كسانى كه شتر را كشتند در روز يكشنبه اتفاق افتاد .\r\nاين در نزد آنان نخستين نابودى شمرده شد .\r\nپس از پى بريدن و كشتن شتر يكى از آنان پيش صالح رفت و به او گفت :\r\n« من شتر تو را پى بريده و كشته يافتم . »\r\nصالح به سراغ شتر خويش آمد . مردم نيز به سوى او شتافتند و از او پوزش خواستند و گفتند :\r\n« اى پيامبر خدا ، ما گناهى نداريم . اين شتر را فلانى\r\n\r\n","description":"","footnote":"","page_name":" 300 ","page_number":306},
  {"content":"\r\n\r\nپى بريده است . »\r\nصالح گفت : « ببينيد آيا كره او را پيدا مىكنيد ؟ . . اگر او را پيدا كنيد شايد خداوند عذاب را از شما باز دارد . »\r\nآنان به جست و جوى كره شتر پرداختند .\r\nاما كره شتر ، همين كه مادر خود را كشته ديد ، بيتاب شد و گريخت و از كوه كوچكى كه آن را تپه كوتاه مىخواندند ، بالا رفت .\r\nمردم در پى او شتافتند .\r\nدر اين هنگام ، خداوند به كوه وحى فرستاد و كوه بلند شد و به آسمان سر كشيد تا جائى كه پرندگان نيز به قلهء آن نمىرسيدند .\r\nصالح داخل آن قريه شد و كره شتر همين كه او را ديد گريست به اندازه‌اى كه اشك بر رويش روان گرديد .\r\nآنگاه پيش صالح رفت و سه بار خروشيد و دهان او كف برآورد .\r\nصالح گفت :\r\n« براى هر خروشى يك روز عذاب نازل خواهد شد . »\r\n«  تَمَتَّعُوا فِي دارِكُمْ ثَلاثَةَ أَيَّامٍ ، ذلِكَ وَعْدٌ غَيْرُ مَكْذُوبٍ  » [ ( 1 ) 
  ] ( تا سه روز در خانه‌هاى خود از زندگى بهره بريد - كه سپس نابود خواهيد شد - و اين وعده البته دروغ نيست . )\r\nو نشانهء عذاب اين است كه چهره‌هاى شما در روز نخست\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود - آيه 65\r\n","page_name":" 301 ","page_number":307},
  {"content":"\r\n\r\nزرد ، و در روز دوم سرخ ، و در روز سوم سياه خواهد شد .\r\nهمچنان شد كه صالح گفته بود .\r\nمردم ، در نخستين روز ، بامداد كه از خواب برخاستند ، همه از بزرگ و كوچك و زن و مرد ، رويشان چنان زرد شده بود كه گفتى زعفران بدان ماليده‌اند .\r\nروز دوم چهره‌هاى خود را سرخ يافتند .\r\nروز سوم روى آنها چنان سياه مىنمود كه گوئى قيراندود شده بود .\r\nاز اين رو به تكفين و موميائى كردن اجساد پرداختند .\r\nموميائى كردن آنها به وسيله صبر زرد و حنظل و كفن‌هاى آنان نيز از چرم بود .\r\nآنگاه خود را به خاك انداختند و از هر سوى به آسمان و زمين چشم مىدوختند و نمىدانستند كه از كدامين سوى عذاب بر آنان فرود خواهد آمد .\r\nهمين كه روز چهارم فرا رسيد ، نعره‌اى از آسمان شنيدند كه بانگى به بلندى بانگ رعد داشت .\r\nاين بانگ دلهاى ايشان را در سينه‌ها به تپش انداخت و از جاى كند .\r\n«  . . . فَأَصْبَحُوا فِي دِيارِهِمْ جاثِمِينَ  » [ ( 1 ) 
  ] ( بامداد در ديارشان بىحس و خاموش ابدى بودند . )\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود ، آيه 67\r\n","page_name":" 302 ","page_number":308},
  {"content":"\r\n\r\nخداوند همه آن مردم را ، در ميان باختر و خاور ، نابود كرد جز مردى را كه در حرم كعبه بود و حرم ، او را از نابودى بر كنار داشت .\r\nپرسيدند : « او كه بود ؟ » گفته شد : « او ابو رغال بود . »\r\nهمچنين ، به قولى ، او ابو ثقيف بود .\r\nهنگامى كه پيامبر اكرم ، صلى اللّه عليه و سلم ، به تبوك رفت ، وقتى به قريهء ثمود رسيد ، به ياران خود فرمود :\r\n« هيچيك از شما نبايد داخل اين قريه شود و از آب آن بنوشد . »\r\nآنگاه در كوه محلى را كه كرهء شتر صالح از آن بالا رفته بود ، همچنين راه باريكى را كه شتر صالح از آن مىگذشت و آب مىنوشيد به ايشان نشان داد .\r\nاما صالح ، عليه السلام ، روانه شام شد و به فلسطين فرود آمد .\r\nبعد به مكه كوچ كرد و در آن جا ماند و به پرستش خدا پرداخت تا سن پنجاه و هشت سالگى كه درگذشت .\r\nاو در ميان قوم خود بيست سال مانده و آنان را به خداپرستى فرا خوانده بود .\r\nاهل توراة برآنند كه در توراة از عاد و هود و ثمود و صالح ياد نشده است .\r\nدر صورتى كه سرگذشت آنان در نزد عرب دوره جاهليت و اسلام ، مانند شهرت ابراهيم خليل عليه السلام ، روشن است .\r\n\r\n","description":"","footnote":"","page_name":" 303 ","page_number":309},
  {"content":"\r\n\r\nمن ( ابن اثير ) مىگويم :\r\nاين كه يهوديان سرگذشت عاد و ثمود را منكر مىشوند ، انكارشان شگفت انگيزتر از انكار نبوت و رسالت ابراهيم خليل و همچنين انكار مسيح عليه السلام نيست .\r\n\r\n","description":"","footnote":"","page_name":" 304 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":367},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":368},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":369},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":370},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":371},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":372},
  {"content":"\r\n\r\n.\r\n\r\n\r\n","description":"","footnote":"","page_name":" 367 ","page_number":373}
  ]