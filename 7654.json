[
  {"content":"\r\n\r\nتاريخ كامل\r\nوقايع قبل از اسلام\r\nتأليف\r\nعلامهء شهير\r\nعز الدين علي بن الأثير\r\nترجمهء :\r\nابو القاسم حالت\r\nجلد پنجم\r\nعلمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ ادامه پادشاهى ساسانيان 
  ]\r\n\r\n[ ادامه پادشاهى قباد 
  ]\r\n\r\nسخن دربارهء رويدادهاى تازيان در روزگار قباد\r\nهنگامى كه حارث بن عمر و بن حجر كندى تازى به فرمانروائى رسيد و ، چنان كه گفتيم ، نعمان بن منذر بن امرؤ القيس را كشت ، قباد كسى را پيش او فرستاد و پيغام داد :\r\n« ميان ما و پادشاهى كه پيش از تو بود پيمانى بسته شده است و من مىخواهم تو را ببينم . »\r\nقباد زنديقى بود كه به نيكوكارى مىپرداخت و از خون ريختن بيزار بود و با دشمنان خود مدارا و نرمى مىكرد [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - « زنديق » را برخى معرب « زنديك » دانسته‌اند كه به معنى كسى است كه پيرو مذهب زرتشت است و به اوامر و نواهى زند و پازند عمل مىكند .\r\nبرخى ديگر آن را از كلمهء « صديق » آرامى مىدانند كه نام طبقه‌اى از پيروان مانى است . به هر حال ، « زنديق » اغلب به پيروان زرتشت و مانى و مزدك بقيه ذيل در صفحه بعد\r\n","page_name":" 3 ","page_number":3},
  {"content":"\r\n\r\nحارث از مسالمت‌جوئى قباد سوء استفاده نمود و گستاخ شد و بر او خروج كرد .\r\nاين جنگ به صلح انجاميد و با يك ديگر آشتى كردند بر اين قرار كه از تازيان هيچ كس از فرات نگذرد و بدين سوى نيايد .\r\nبعد ، حارث كندى به طمع دستبرد افتاد و ياران خويش را فرمان داد كه از فرات بگذرند و بر سواد عراق بتازند و به تاراجگرى پردازند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nگفته مىشده و قباد نيز چون از معتقدان مزدك بوده ، بر طبق آئين مزدك از خونريزى پرهيز مىكرده است .\r\nايران شناس دانماركى ، كريستن سن ، تحت عنوان « نهضت مزدكيه » مىنويسد :\r\n. . . در اثر افكار و انديشه‌هاى اخلاقى و نوعدوستى ، زردشت و مزدك به اين نتيجه رسيدند كه به تبليغ يك انقلاب اجتماعى بپردازند .\r\nزردشت و مزدك هر دو تأكيد مىكرده‌اند كه انسان مكلف به عمل خير است و در اصل شريعت آنان نه تنها قتل ، بلكه زيان رساندن به غير هم ممنوع بود .\r\nدر مهمان نوازى مىگفتند كه هيچ چيز را نبايد از مهمان دريغ داشت ، از هر طايفه و ملتى كه مىخواهد باشد . حتى نسبت به دشمنان هم بايستى به مهر و عطوفت رفتار كرد .\r\nدر اخبار عرب قديم ، كه البته از مخالفين كواذ ( قباد ) است ، آمده است كه : « اين پادشاه چون از زنديقان بود ، همواره اظهار ملايمت مىكرد و از ريختن خون بيم داشت و از اين رو ، نسبت به دشمنان خود رأفت بسيار به خرج مىداد . »\r\nبقيه ذيل در صفحه بعد\r\n","page_name":" 4 ","page_number":4},
  {"content":"\r\n\r\nقباد كه اين خبر شنيد ، دانست كه آن تاخت و تاز به دست حارث صورت گرفته است .\r\nاز اين رو ، وى را فراخواند و همين كه به نزد او آمد ، گفت :\r\n« گروهى از دزدان عرب چنين و چنان كرده‌اند . . . »\r\nحارث جواب داد :\r\n« من خبر ندارم و من هم نمىتوانم جلوى اعراب را بگيرم جز به پول و لشكر . »\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمعذلك ، نبايد اين اجتناب از خونريزى را امرى قطعى و دائمى دانست .\r\nپادشاهى كه قسمت بيشتر از ايام سلطنت خود را در جنگ گذرانيده و براى درهم شكستن كبر و غرور و نافرمانى طبقه اشراف كوشش‌ها نمود ، مسلما چندان درين نكته حساس نبوده است .\r\nقباد در جنگ‌هائى كه با روم كرد تابع اين نصيحت مجرب بود كه گفته‌اند : « حمله بهترين دفاع است . » ( تو پيروزى ار پيشدستى كنى ) .\r\nاما نبايد حق را كتمان كرد كه در ميان حوادث صعب آن دوره و شدت عمل غير قابل اجتناب مرسوم آن ايام ، كواذ آثار نيكوئى از انسانيت و عدل خويش به يادگار گذاشته است .\r\nدر كتاب منسوب به استيليس شرح دهشتناكى از قتل مردم شهر آميدا ، كه به دست كواذ مفتوح گرديد ، نوشته شده است .\r\nاما در موقع خواندن اين كتاب بايد دو چيز را در نظر گرفت : يكى مقتضيات ايام جنگ ، ديگر تعصب نويسندگان مسيحى كه پيوسته مىخواسته‌اند به هر بهانه دشمنان خويش را مورد تهمت قرار دهند .\r\nبنا بر روايت پروكوپيوس ، ايرانيان چون وارد شهر آميدا شدند ، بقيه ذيل در صفحه بعد\r\n","page_name":" 5 ","page_number":5},
  {"content":"\r\n\r\nحارث در پى اين سخن ، از قباد قسمتى از سواد عراق را خواست و قباد نيز شش ناحيهء بزرگ را در اختيار وى گذاشت .\r\nبعد ، حارث بن عمرو كسى را پيش تبع ( به ضم تاء و فتح باء مشدد ) كه در يمن بود فرستاد تا او را به حمله بر شهرهاى ايران برانگيزد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكشتارى بزرگ كردند .\r\nكشيشى سالخورده پيش كواذ آمده گفت :\r\n« شايستهء شاهنشاهى بزرگ نيست كه اسيران را به دست هلاك سپارد . »\r\nكواذ كه هنوز خشمناك بود ، پاسخ داد :\r\n« چرا خيره سرى را به جائى رسانيديد كه با من نبرد آزموديد ؟ » آن پير گفت :\r\n« خداوند چنان خواست كه آميدا به دست تو افتد . و اين فتح نتيجهء تدبير ما نبود بلكه آن را نتيجه دليرى تو بايد شمرد . »\r\nپس شاه فرمان داد تا از كشتار دست بدارند . اما همهء اموال را بگيرند و اهالى را به اسارت بياورند تا از ميان آنان هر كس نجيب‌تر و اصيل‌تر است ، او را به غلامى خويش برگزيند .\r\nچون كواذ با سپاه و اسيران جنگ به ايران بازگشت « جوانمردى و رأفتى كه شايستهء شاهان است » ابراز كرد و ديرى نگذشت كه همهء اسرا را اجازت فرمود تا به اوطان خويش باز گردند .\r\nكواذ سردار خود گلون را با فوجى در آميدا گذاشت . نه اين سردار نه خود شاهنشاه در آن شهر به تخريب خانه‌اى فرمان ندادند .\r\nبقيه ذيل در صفحه بعد\r\n","page_name":" 6 ","page_number":6},
  {"content":"\r\n\r\nتبع بدين انديشه لشكرى آراست و روانه شد تا به حيره رسيد .\r\nدر آن جا فرود آمد و برادرزادهء خود شمر ذو الجناح ( شمر : به فتح شين و كسر ميم ) را به جنگ قباد فرستاد .\r\nدر جنگى كه ميان شمر و قباد روى داد ، قباد شكست خورد و گريخت و به رى رفت . شمر به تعقيب او پرداخت و در رى او را گرفت و كشت .\r\nتبع سپس شمر را به خراسان گسيل داشت و پسر خود ، را نيز به سغد فرستاد و گفت :\r\n« هر يك از شما كه زودتر به چين رسيد ، او فرمانرواى چين خواهد بود . »\r\nهر يك از آن دو نيز لشكرى بزرگ با خود داشت . گفته مىشد كه بر روى هم ششصد و چهل هزار سرباز داشتند .\r\nتبع ، همچنين ، برادرزادهء ديگر خود ، يعفر ، را به روم فرستاد .\r\nيعفر در قسطنطنيه فرود آمد و به جنگ پرداخت و مردم روم شرقى به فرمان وى درآمدند و حاضر شدند كه خراج بپردازند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nحتى در خارج شهر هم جائى را ويران نكردند .\r\nظاهر چنين است كه كواذ نسبت به برادر مخلوع خود ، ژاماسب ، هم با نهايت رأفت رفتار كرده است و اين روش او كاملا خلاف اسلاف اوست .\r\nرويهمرفته مىتوان گفت كه البته اين پادشاه كاملا پيرو حكمت عملى مزدكيان نبوده است ، چنان كه قسطنطين بزرگ هم كاملا تابع اخلاقيات دين مسيح نشد ، لكن از رفتار كواذ نمايان است كه تا حدى اخلاق و انسان دوستى مزدكيه در او مؤثر گرديده است .\r\n( ايران در زمان ساسانيان ، ص 367 و 370 )\r\n","page_name":" 7 ","page_number":7},
  {"content":"\r\n\r\nيعفر ، بعد به رم رفت و رم را محاصره كرد . ولى در اين هنگام لشكريان وى دچار طاعون شدند و روميان از اين فرصت استفاده كردند و بر آنان حمله بردند و همه را كشتند و از آنان هيچ كس رهائى نيافت .\r\nشمر ذو الجناح نيز به سمرقند رفت و آن شهر را در ميان گرفت ولى از اين محاصره سودى نبرد و نتوانست شهر را بگشايد .\r\nدر آن احوال شنيد كه پادشاه سمرقند مرد بىخردى است و دخترى دارد كه كارها به دست وى مىگردد .\r\nبراى آن دختر هديهء بسيار گرانبهائى فرستاد و پيام داد :\r\n« من تنها بدين انگيزه در اين جا آمده‌ام كه با تو زناشوئى كنم و با خود چهار هزار صندوق پر از طلا و نقره آورده‌ام . اين گنجينه را پيش تو مىگذارم و به چين مىروم . اگر توانستم به سرزمين چين دست يابم تو زن من خواهى بود و اگر در آن جنگ كشته شدم اين دارائى تعلق به تو خواهد داشت .\r\nدختر همين كه پيام او را شنيد ، گفت :\r\n« من پيشنهاد او را مىپذيرم . بگوييد كه صندق‌هاى زر و سيم را بفرستد . »\r\nشمر نيز چهار هزار صندوق براى او فرستاد كه در هر صندوق دو مرد جنگى نهفته بود .\r\nسمرقند چهار دروازه داشت و شمر در برابر هر دروازه نيز دو هزار سرباز گماشت و چنين قرار گذاشت كه هر گاه زنگى نواخته شود حمله آغاز كنند .\r\nهمين كه صندوق‌ها به درون شهر رفتند ، شمر در ميان مردم بانگ بر آورد و زنگ‌ها نواخته شد .\r\nبه شنيدن صداى زنگ ، جنگجويان از ميان صندوق‌ها\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبيرون جستند و دروازه‌ها را گرفتند و گشودند .\r\nسپاهيان شمر نيز از بيرون به درون شهر ريختند و مردم را كشتند و دارائى شهر را تاراج كردند .\r\nشمر ، پس از اين پيروزى رهسپار چين شد و تركان چين را نيز شكست داد و بر شهرهاى ايشان دست يافت .\r\nدر آن جا ديد كه حسان بن تبع از او پيش افتاده و سه سال زودتر به چين رسيده است .\r\nاين دو سردار عرب در آن سرزمين ماندند تا هنگامى كه در گذشتند . بنا به گفته‌اى : بيست و يك سال در چين با هم زيستند .\r\nو نيز گفته شده است :\r\n« آن دو تن ، از همان راهى كه آمده بودند برگشتند و غنائم و بردگان و گوهرهاى گرانبهائى را كه در سفر جنگى خود به دست آورده بودند پيش تبع بردند .\r\nآنگاه همه به شهرهاى خود بازگشتند و تبع در يمن در گذشت . پس از او نيز ديگر هيچ كسى به عزم جنگ از يمن بيرون نرفت .\r\nمدت فرمانروائى تبع صد و بيست و يك سال بود و گفته شده است كه آئين يهود داشت .\r\nابن اسحاق گفته است :\r\nآخرين تبع ، كه تبان اسعد ابو كرب نام داشت ، هنگامى كه از شرق لشكر كشيد و شهرهايى را گرفت راه خود را به مدينه انداخت ولى در آغاز كه از آن جا گذشت به مردم شهر آسيبى نرساند و يكى از پسران خود را به نمايندگى از سوى خود در آن جا گماشت .\r\nولى پسر او را در مدينه با نيرنگ و فريب كشتند .\r\nتبان اسعد همين كه خبر كشته شدن پسر خود را شنيد رهسپار\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمدينه شد با اين انديشه كه آن شهر را ويران كند و مردم شهر را از پاى در آورد .\r\nاهل مدينه همين كه خبر حملهء او را شنيدند براى دفاع از شهر گرد هم آمدند و تحت فرماندهى رئيس خود - عمرو بن طله ، يكى از فرزندان عمرو بن مبذول از قبيلهء بنى النجار - براى پيكار با لشكريان تبان حركت كردند .\r\nمردم مدينه ، روز با دشمنان خود مىجنگيدند و شب براى ايشان خوراك مىفرستادند . بدين گونه ، سربازان دشمن نمك‌گير مىشدند و روز حاضر نبودند كه به سختى بجنگند و خون مهمانداران خويش را بريزند .\r\nاز اين رو مدتى طول كشيد و شهر به تصرف در نيامد .\r\nدر اين گير و دار ، دو پيشواى مذهب يهود از قبيلهء بنى قريظه پيش تبان اسعد آمدند .\r\nاين دو دانشمند به دو گفتند :\r\n« ما از كارى كه تو مىخواهى بكنى خبر دار شديم . بهتر است كه از اين كار دست بردارى چون اگر هم تمام موانع را از پيش بردارى و شهر را تصرف كنى ، ميترسيم كه به زودى به كيفر اعمال خود برسى . »\r\nتبان پرسيد :\r\n« براى چه ؟ » جواب دادند :\r\n« زيرا اين شهر ويژهء پيغمبر بزرگى است كه از قريش خواهد آمد و اين جا خانهء او خواهد شد . »\r\nتبان كه اين سخن شنيد از كارى كه مىخواست بكند دست كشيد و به جنگ پايان داد و فريفتهء سخنان آن دو تن شد و دين\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nايشان را پذيرفت و پيرو آنان گرديد .\r\nيكى از آن دو دانشمند يهودى كعب ، و ديگرى اسد ناميده مىشد .\r\nاين تبع ، يعنى تبان اسعد ، و يارانش تا پيش از آن تاريخ بت‌پرستى مىكردند .\r\nاو از مدينه به مكه رفت كه در سر راهش بود . و به كعبه پارچه‌هاى گرانبها آويخت و پرده‌هائى پوشاند . او نخستين كسى بود كه كعبه را پرده كشيد .\r\nتبان ، همچنين ، براى حرم كعبه درى ساخت و قفل و كليد قرار داد .\r\nاز آن جا به يمن رفت و كسان خود را به مذهب يهود فرا خواند .\r\nولى مردم از پذيرفتن اين آئين خوددارى كردند تا سرانجام كه قرار شد با آتش دربارهء وى داورى كنند .\r\nدر آن روزگار آتش ميانشان داورى مىكرد چون عقيده داشتند كه آتش ستمگر را مىسوزاند ولى به ستمديده زيانى نمىرساند .\r\nاز اين رو ، تبان ، كه به حقانيت خود ايمان داشت ، پيشنهاد مردم را پذيرفت و داورى آتش را قبول كرد و به مردم گفت :\r\n« پيشنهاد شما بجاست . »\r\nاز اين رو مردم با بت‌هائى كه داشتند و آن دو دانشمند يهودى نيز ، كه همراه تبان آمده بودند ، با تورات‌هائى كه به گردن انداخته بودند پيش رفتند تا به جائى كه آتش افروخته شده بود رسيدند و در محلى كه آتش فوران مىكرد حلقه زدند .\r\nآتش بيرون جست و همه را فرا گرفت و بت‌ها و همهء مردان حمير را كه بتى با خود داشتند ، سوزاند ولى آن دو پيشواى مذهب يهود زيانى نديدند و فقط پيشانى آنان از گرمى آتش عرق كرده بود .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nقوم حمير كه چنين ديدند به آئين تبان ، كه مذهب يهود بود ، گرويدند .\r\nپيش از اين رويداد ، شافع بن كليب صدفى ، كه كاهنى بود به نزد اين تبع آمده بود .\r\nتبع ، يعنى تبان اسعد ، از او پرسيد :\r\n« آيا قومى را ديده‌اى كه پادشاهى آنان برابر با پادشاهى من باشد ؟ » جواب داد :\r\n« نه ، جز پادشاهى ملوك غسان ، فرمانروائى ديگرى را نديدم . »\r\nپرسيد :\r\n« آيا هيچ پادشاهى ديدى كه قدرتش بيش از قدرت او باشد ؟ » پاسخ داد :\r\n« آرى ، پادشاهى را مىبينم كه نيك نهاد و نيكوكار است ، دستى توانا او را يار است ، ستايش او در زبور بسيار است ، وصف امت او در كتاب‌هاست ، با روشنى از تيرگى خواهد كاست ، او احمد پيغمبر خدا است ، خوشا به حال امتش هنگامى كه او به نبوت بر خواهد خاست .\r\nاو يكى از فرزندان لؤى [ ( 1 ) 
  ] ، همچنين يكى از فرزندان قصى [ ( 2 ) 
  ] است . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - لؤى ( به ضم لام و فتح همزه و سكون ياء ) : ابن غالب بن فهر بن مالك ، مكنى به ابو كعب ، جدى جاهلى از قريش وجد هفتم رسول صلوات الله عليه ( لغتنامهء دهخدا )\r\n[ ( 2 ) 
  ] - قصى ( به ضم قاف و سكون ياء مشدد ) : ابن كلاب بن مره اصل بقيه ذيل در صفحه بعد\r\n","page_name":" 12 ","page_number":12},
  {"content":"\r\n\r\nتبع ، كه اين سخنان شنيد ، زبور را خواند و در آنجا وصف پيغمبر اكرم ، صلى اللّه عليه و سلم را يافت .\r\nپس از اين تبع ، كه تبان اسعد ابو كرب بن ملكيكرب بود ، ربيعة بن نصر لخمى به پادشاهى رسيد .\r\nبعد از درگذشت ربيعه نيز ، پادشاهى در يمن به حسان بن تبان اسعد برگشت .\r\nربيعه ، هنگامى كه بر كرسى فرمانروائى نشست ، شبى خوابى ديد كه دچار نگرانى و هراس شد و هيچ معبر و كاهن و جادوگرى نماند كه او وى را فرا نخواند .\r\nپس از آن كه همه پيشش گرد آمدند به آنان گفت :\r\n« خوابى ديده‌ام كه مرا هراسان كرده است . به من بگوييد كه تعبيرش چيست . »\r\nدر پاسخ گفتند :\r\n« خواب خود را باز گوى . »\r\nگفت :\r\n« اگر خواب خود را براى شما شرح دهم ، مطمئن نيستم كه از عهدهء تعبير آن بر مىآئيد . »\r\nبه شنيدن اين سخن ، يكى از آنان گفت :\r\n« اگر پادشاه مىخواهد از تعبير خواب خود اطمينان حاصل\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nهفتم قريش است . وى در ميان قريش مردى بزرگ بود و آنان را از پريشانى فراهم آورد . منوچهرى گويد :\r\n تا اصل مردم علوى باشد از على * تا تخم احمد قرشى باشد از قصى \r\n( لغتنامه دهخدا )\r\n","page_name":" 13 ","page_number":13},
  {"content":"\r\n\r\nكند بايد به دنبال سطيح و شق بفرستد . اين دو تن ، پادشاه را از هر چه بپرسد ، آگاه خواهند كرد . »\r\nسطيح ، نامش ربيع بن ربيعه بود و او را ذئبى مىخواندند زيرا از دودهء ذئب بن عدى بود شق ( به كسر شين ) نيز ، شق بن مصعب بن يشكر بن انمار بود .\r\nبارى ، ربيعه در پى اين دو تن فرستاد و سطيح زودتر از شق رسيد .\r\nربعه ، همين كه سطيح را در برابر خود يافت ، از خوابى كه ديده بود و تعبير آن پرسيد .\r\nسطيح جواب داد :\r\n« تو در خواب جمجمه‌اى ديدى كه از تاريكى بيرون آمد و در زمين بهمه‌اى [ ( 1 ) 
  ] افتاد و هر صاحب جمجمه‌اى از آن خورد .\r\nربيعه گفت :\r\n« درست گفتى و در اين باره هيچ اشتباهى نكردى . اكنون بگو ببينم كه تعبير آن چيست ؟ » جواب داد :\r\n« به چرندگان و پرندگانى كه در ميان دو حره [ ( 2 ) 
  ] هستند ، سوگند مىخورم كه مردم حبشه در سرزمين شما فرود خواهند آمد و بر زمين‌هائى كه ميان ابين [ ( 3 ) 
  ] تا جرش [ ( 4 ) 
  ] قرار گرفته ، دست\r\n\r\n\r\n\r\n\r\n","description":"","footnote":"\r\n[ ( 1 ) 
  ] - به همه ( به فتح باء و كسر هاء و فتح ميم ) : زمين به همه ، زمينى است كه در آن بهمى مىرويد . بهمى گياهى است شبيه جو . ( لغتنامهء دهخدا )\r\n[ ( 2 ) 
  ] - مراد از دو حره ( به فتح حاء و كسر راء مشدد ) دو ناحيه است\r\n[ ( 3 ) 
  ] - أبين ( به فتح الف و باء و سكون ياء ) : قسمتى از يمن كه عدن جزء آن است .\r\n( لغتنامهء دهخدا )\r\n[ ( 4 ) 
  ] - روستائى است در يمن از جانب مكه . ( لغتنامهء دهخدا )\r\n","page_name":" 14 ","page_number":14},
  {"content":"\r\n\r\nخواهند يافت . »\r\nپادشاه به دو گفت :\r\n« اى سطيح به پدرت قسم كه تحمل اين رويداد بسيار سخت و دردناك است . اين واقعه كى اتفاق خواهد افتاد . در روزگار من يا بعد از آن ؟ » پاسخ داد :\r\n« شصت يا هفتاد سال بعد از آن . »\r\nپرسيد :\r\n« وقتى مردان حبشى بر سلطنت يمن دست يافتند آيا پادشاهى ايشان دوام خواهد يافت يا اين رشته گسسته خواهد شد ؟ » جواب داد :\r\n« پس از هفتاد و اندى سال ، بساط فرمانروائى ايشان برچيده خواهد شد ، بعد ، همه به بيچارگى و آوارگى خواهند افتاد .\r\nگروهى از ايشان كشته و گروهى ديگر ، از يمن گريزان خواهند گرديد . »\r\nپادشاه پرسيد :\r\n« حمله بر يمن را چه كسى فرماندهى خواهد كرد ؟ » جواب داد :\r\n« ارم ذى يزن كه از عدن برخواهد خاست و هيچيك از كسانى را كه در يمن بر سر كارند زنده نخواهد گذاشت . »\r\nربيعه پرسيد :\r\n« آيا چيرگى و فرمانروائى او پايدار خواهد ماند يا پايان خواهد يافت ؟ » پاسخ داد :\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n« فرمانروائى او ناپايدار خواهد بود و كسى هم كه به آن پايان خواهد داد پيغمبرى است پاك و پارسا كه به دو وحى مىرسد از عالم بالا . . . او مردى است ، از فرزندان غالب بن فهر بن مالك بن نضر ، كه پادشاهى تا روز رستاخيز - يعنى روزى كه جهان به پايان مىرسد - در خاندان وى خواهد ماند . »\r\nپرسيد :\r\n« آيا اين جهان هستى پايان خواهد يافت ؟ » پاسخ داد :\r\n« آرى ، جهان روزى به پايان خواهد رسيد و در آن روز همه مردم ، از اولين تا آخرين ، گرد هم خواهند آمد و به كارهاى آنان رسيدگى خواهد شد ، نيكو كاران به خوشبختى خواهند رسيد و بد كاران به تيره بختى خواهند افتاد . »\r\nپادشاه گفت :\r\n« اى سطيح ، آيا آنچه مىگوئى راست است ؟ » سطيح جواب داد :\r\n« آرى ، به بامداد و عصر و شامگاه ، هنگامى كه آسمان رنگ عوض مىكند ، سوگند كه هر چه به تو خبر دادم راست است . »\r\nدرين هنگام سطيح از پيش ربيعه بيرون رفت و شق به درون آمد .\r\nربيعه به دو گفت :\r\n« اى شق ، خوابى ديده‌ام كه مرا هراسان كرده است . بگو ببينم كه اين چه خوابى است و تعبيرش چيست ؟ » ربيعه ، پس از اين پرسش خاموش شد و از آنچه سطيح گفته بود حرفى نزد تا بنگرد كه آيا سخنان سطيح و شق با هم يكسان خواهد بود يا نه .\r\nشق در پاسخ وى گفت :\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n« آرى ، تو جمجمه‌اى را در خواب ديدى كه از تاريكى بيرون آمد و در ميان باغ و بيشه‌اى افتاد و هر ذى روحى از آن خورد . »\r\nپادشاه كه اين سخن شنيد ، گفت :\r\n« درست گفتى و هيچ اشتباهى نكردى ، اكنون بگو ببينم كه تعبير اين خواب چيست ؟ » شق پاسخ داد :\r\n« به آدميانى كه در ميان دو حره به سر مىبرند ، سوگند مىخورم كه سياهان به سرزمين شما فرود خواهند آمد و آنچه زمين در ميان ابين و نجران است تصرف خواهند كرد . »\r\nپادشاه گفت :\r\n« اى شق ، به پدرت قسم كه تحمل اين رويداد بسيار سخت و ناگوار است . بگو ببينم كه چنين آسيبى چه وقت بدين سرزمين خواهد رسيد ؟ » جواب داد :\r\n« چندى پس از روزگار فرمانروائى تو . . . و همين كه ازين واقعه مدتى سپرى شد ، مردى بزرگ و بلند پايه برخواهد خاست و شما را رهائى خواهد بخشيد و در كام كسانى كه به شما تاخته‌اند تلخ‌ترين شرنك خوارى و سر افكندگى را خواهد ريخت . او پسرى است كه پست نيست و هيچ گمانى دربارهء وى نمىرود . او از خانوادهء ذى يزن خروج خواهد كرد . »\r\nپادشاه پرسيد :\r\n« آيا فرمانروائى او دوام خواهد يافت يا پايان خواهد پذيرفت ؟ » جواب داد :\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n« فرمانروائى او پايان خواهد يافت آن هم به دست پيامبرى كه برانگيخته و فرستادهء خداوند است . كسى است كه در ميان دينداران و نيك‌نهادان راستى و درستى و داد و دهش خواهد آورد و تا روزى كه جهان هستى به پايان رسد ، فرمانروائى در ميان كسان او برقرار خواهد بود . »\r\nپادشاه پرسيد :\r\n« آن روز چه روزى است ؟ » جواب داد :\r\n« روزى كه كارداران به پاداش كارهاى خود مىرسند و از آسمان‌ها بانگى به گوش مىخورد كه زندگان و مردگان آن را مىشنوند و در وقت معينى همه گرد هم مىآيند . »\r\nربيعة بن نصر ، پس از آن كه پرسش از آن دو تن را به پايان رساند ، پسران و ساير افراد خانواده خود را ، بنا بر آنچه صلاح ايشان مىدانست ، روانهء عراق ساخت .\r\nاز بازماندگان ربيعة بن نصر ، نعمان بن منذر پادشاه حيره است .\r\nاو نعمان بن منذر بن عمرو بن امرؤ القيس بن عمرو بن عدى ، پسر همين ربيعة بن نصر پادشاه است .\r\nبارى ، پس از درگذشت ربيعة بن نصر و رسيدن پادشاهى يمن به حسان بن تبان بن ابو كرب بن ملكيكرب بن زيد بن عمرو ذو الاذعار ، آنچه موضوع حبشه را پيش آورد و موجب بيرون رفتن سلطنت از چنگ حمير شد ، اين بود كه حسان - همچنان كه شيوهء همهء تبع‌ها ، يعنى پادشاهان يمن بود - مردم يمن را گرد آورد و مىخواست به سراسر سرزمين‌هاى عرب و عجم لشكر كشى كند .\r\nهمين كه به عراق رسيد ، قبيله‌هاى عرب يمنى از فرمان وى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nسر پيچيدند و از همراهى با او خوددارى كردند و با عمرو ، برادر حسان ، از در سازش در آمدند و گفت و گو كردند و قرار گذاشتند كه حسان را بكشند و او را به پادشاهى بنشانند .\r\nعمرو پيشنهادشان را پذيرفت و همه موافقت كردند جز ذو رعين حميرى كه او را از انجام چنين كارى منع كرد .\r\nولى عمرو به دو گوش نداد و اندرزش را نپذيرفت . از اين رو ذو رعين نامه‌اى بر گرفت و نوشت :\r\n ألا من يشترى سهرا بنوم ؟ * سعيد من يبيت قرير عين\r\nفاما حمير غدرت و خانت * فمعذرة الإله لذى رعين \r\n( زنهار ، كيست كه بيدارى را به بهاى خواب بخرد ؟\r\nخوشبخت كسى است كه با دلى آسوده و خوابى آرام شب را به صبح مىرساند .\r\nپس چنانچه مردم حمير نيرنگى به كار بردند و خيانت كردند ، ذو رعين معذور خواهد بود . )\r\nبعد ، اين نامه را بست و مهر كرد و پيش عمرو برد و به دو گفت :\r\n« اين را پيش خود نگاه دار . »\r\nاو نيز چنين كرد .\r\nحسان ، همين كه شنيد برادرش عمرو و قبائل يمن بر ضد او شوريده‌اند ، به عمرو گفت :\r\n يا عمرو لا تعجل على منيتى * فالملك تأخذه به غير حشود \r\n( اى عمرو براى نابودى من شتاب روا مدار زيرا اين\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nپادشاهى را بدون لشكر كشى نيز خواهى گرفت . )\r\nولى عمرو جز به كشتن حسان به چيز ديگرى خرسند نمىشد تا اين كه سرانجام در محل رحبهء مالك - كه مىگويند : در آن زمان فرضهء نعم خوانده مىشد - خونش را ريخت .\r\nپس از كشتن برادر به يمن بازگشت ولى دچار بىخوابى گرديد . از اين رو درد خود را با پزشكان در ميان نهاد و از بىخوابى شكايت كرد و درمان آن را خواست .\r\nيكى از پزشكان به دو گفت :\r\n« كسى كه از روى بىانصافى ، به ناحق خون برادر يا يكى از خويشان خود را بريزد هرگز خواب راحت به چشمش نخواهد آمد . »\r\nعمرو كه اين سخن شنيد ، بر همهء كسانى كه او را به كشتن برادرش واداشته بودند ، خشم گرفت .\r\nو همه را از دم تيغ گذراند تا به ذو رعين رسيد و همين كه خواست او را نيز بكشد ، ذو رعين گفت :\r\n« من مدركى براى پاكى و بىگناهى خود دارم . »\r\nعمرو پرسيد :\r\n« اين مدرك چيست ؟ » ذو رعين جواب داد :\r\n« نامه‌اى را كه در نزدت به امانت نهاده‌ام بيرون بياور . »\r\nعمرو نامهء او را بيرون كشيد و آن دو بيت را خواند و از كشتن وى در گذشت .\r\nديرى نپائيد كه عمرو نيز در گذشت و با مرگ او قوم حمير پراكنده شد و فرمانروائى آنان پايان يافت .\r\nمن ( ابن اثير ) مىگويم :\r\nآنچه در بالا گفته شد روايتى بود كه ابو جعفر طبرى ،\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nهنگام سخن دربارهء كشته شدن قباد در رى و دست يافتن تبع بر شهرها پس از كشته شدن قباد ، نقل كرده و با نقل اين روايت مرتكب لغزشى بزرگ و نكوهيده شده است . نادرستى اين روايت روشن‌تر از آن است كه نيازى به ياد آورى داشته باشد . و اگر ما شرط نكرده بوديم كه هيچ قسمت از تاريخ او را از قلم نيندازيم و مطالب و معانى آن را بىكم و كاست بياوريم ، بىگمان خوددارى از نقل اين روايت را شايسته‌تر مىدانستيم .\r\nغلط در روايت او يكى اين است كه مىگويد قباد در رى كشته شد در صورتى كه مورخان ايرانى و غيره همه اتفاق دارند بر اين كه قباد در زمان معلوم و معينى به مرگ طبيعى مرد . مدت فرمانروائى او نيز - چنان كه پيش از اين ذكر كرديم - معلوم است . و جز در اين روايت ، در هيچ جاى ديگر ، هيچ كسى نگفته است كه كشته شد .\r\nپس از مرگ قباد پسرش خسرو انوشيروان به جايش نشست و اين هم از « قفانبك » مشهورتر است . [ ( 1 ) 
  ]\r\nاگر پادشاهى ايران ، پس از قباد به قوم حمير رسيده بود ، پس چگونه پسر قباد توانست پس از پدر بر تخت سلطنت نشنيد و در پادشاهى چنان توانا و نيرومند گردد كه شاهان ديگر به فرمان وى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منظور معلقهء امرئ القيس است كه قصيدهء بسيار مشهورى است و مطلع آن اين است :\r\n قفانبك من ذكرى حبيب و منزل * سقط اللوى بين الدخول و حومل \r\n( بايستيد تا ما از ياد يار و منزل او گريه كنيم و در ميان « دخول » و « حومل » اشك بريزيم . )\r\n","page_name":" 21 ","page_number":21},
  {"content":"\r\n\r\nدر آيند و روميان به دو خراج بپردازند ؟\r\nطبرى ، همچنين مىگويد :\r\nتبع ، پادشاه يمن ، پسر خود ، حسان ، را به چين و شمر را به سمرقند فرستاد و برادرزادهء خود را به روم شرقى گسيل داشت و او قسطنطنيه را گرفت و از آن جا به رم رفت و آن شهر را محاصره كرد .\r\nمن سر در نمىآورم ! مگر وسعت و جمعيت يمن و حضرموت چقدر است تا در اين دو جا آنقدر سرباز باشد كه عده‌اى از آنها در محل براى پاسدارى شهرها بمانند و سپاهى در اختيار تبع باشد و سپاهى را حسان به سرزمين پهناورى ببرد مانند چين كه آن همه لشكر و جنگجو دارد ، سپاهى نيز در زير فرماندهى برادرزاده‌اش با پادشاهى مانند شاهنشاه ايران در افتد و او را شكست دهد و - شهرهاى او را بگيرد و بعد با همين سپاه شهرى مانند سمرقند را با آن بزرگى و عظمت و بسيارى جمعيت محاصره كند ، سپاهى را نيز يعفر به روم شرقى ببرد و قسطنطنيه را بگشايد ! مسلمانان با وجود كثرت جمعيت و بسيارى و پهناورى كشورهاى خود - كه يمن از حيث جمعيت و لشكر كمترين قسمت آن بود - كوشيدند تا قسطنطنيه يا سرزمين‌هاى پيرامون آن را بگيرند و نتوانستند ، درين صورت چگونه قسمتى از لشكريان يمن همراه تبع به قسطنطنيه رفتند و آن جا را گرفتند ؟\r\nاينها رواياتى است كه انديشه‌ها از پذيرفتنش خوددارى مىكنند و گوش‌ها از شنيدنش بيزارند .\r\nسپس مىگويد :\r\nدست يا بى تبع بر سرزمين‌هاى ايران و روم و چين بعد از كشته شدن قباد بود ، يعنى در روزگار پسرش ، انوشيروان .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدر اين مسئله اختلافى نيست كه پيغمبر اكرم ، صلى الله عليه و سلم ، در روزگار انوشيروان به جهان آمد و مدت فرمانروائى انوشيروان چهل و هفت سال بود .\r\nدر اين هم چون و چرائى نيست كه پس از چيرگى حبشه بر يمن ، پادشاهى حيره بر افتاد و آخرين پادشاهشان نيز ذو نواس بود .\r\nسلطنت حمير پيش از ذو نواس متزلزل شده و نظامش از هم گسيخته بود كه مردم حبشه در آن طمع كردند و آن را گرفتند .\r\nدست يا بى ايشان بر يمن نيز در روزگار قباد بود . در اين صورت چگونه ممكن است پادشاهى حبشيان در عهد قباد از يمن بر افتاده باشد و تبع پادشاه يمن هم ، پيش از تسلط حبشه بر يمن ، قباد را كشته و كشورش را گرفته باشد ؟\r\nچنين چيزى مردود است و وقوع آن محال و باور نكردنى است .\r\nفرمانروائى حبشيان در يمن هفتاد سال ، و به گفتهء برخى ، بيش از اين مدت به درازا كشيد و انقراض فرمانروائى ايشان نيز در پايان شاهنشاهى انوشيروان بود . آنچه در اين باره گفته شده مشهور و حديث سيف ذى يزن نيز روشن است .\r\nپس از رفتن حبشيان ، يمن همچنان در دست ايرانيان بود تا مسلمانان آن را گرفتند .\r\nچگونه درست در مىآيد كه مدت فرمانروائى تبع ، پادشاهى كه شهرهاى ايران را گرفت و مدت سلطنت ساير شاهان حمير كه پس از او آمدند و مدت تسلط حبشيان كه هفتاد سال بود ، همه در روزگار انوشيروان باشد كه پادشاهى وى چهل و اندى سال بيش‌تر نبود ؟\r\nو اين شگفت‌آور است كه مدت بعضى از آنها كه هفتاد سال است سپرى مىشود پيش از آن كه چهل و اندى سال سپرى گردد !\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاگر ابو جعفر طبرى دربارهء اين نكات انديشيده بود ، بىگمان از نقل آن روايت خوددارى مىكرد .\r\nاز آن شگفت‌آورتر اين كه گفته است :\r\nپس از اين تبع ، ربيعة بن نصر لخمى به پادشاهى نشست .\r\nاين ربيعه ، جد عمرو بن عدى ، خواهرزادهء جذيمه است .\r\nعمرو بعد از دائى خود ، جذيمه ، در روزگار ملوك الطوائفى ، نود و پنج سال پيش از پادشاهى اردشير بابكان ، به پادشاهى حيره رسيده بود و در ميان اردشير و قباد نزديك به بيست پادشاه در سلسلهء ساسانيان قرار داشتند . چگونه جد عمرو پس از قباد به پادشاهى رسيد در صورتى كه روزگارى بدين درازى پيش از قباد مىزيسته است ؟\r\nاگر اين رويداد را ابو جعفر طبرى ، به قول خود ، زير عنوان « سخن دربارهء رويدادهاى روزگار قباد » شرح نمىداد ، احتمال مىرفت كه تأويلى در آن است .\r\nبعد هم به اين اندازه قناعت نكرده و ، پس از شرح لشكر - كشى تبع ، گفته است : او قباد را كشت و شهرهاى وى را گرفت .\r\nاما ابن اسحاق مىگويد :\r\nاز تبابعه ، يعنى شاهان يمن ، كسى كه به سوى مشرق لشكر كشيد تبع اخير بود و منظورش از « تبع اخير » آخرين تبعى است كه به مشرق رفت و شهرهايى را گشود .\r\nابن اسحاق و ديگران ، همچنين ، مىگويند :\r\nپس از در گذشت پادشاهى كه به شهرهاى شرقى دست يافت ، عده‌اى ديگر از تبابعه سلطنت كردند و بعد ، از ميان رفتند و تا مدتى دراز كار يمن بيسر و سامان بود تا حبشيان به طمع تصرف يمن افتادند و بدان سرزمين تاختند .\r\nشگفتا ! اگر آن تبع كه لشكر كشى به مشرق كرده در\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nروزگار قباد مىزيسته ، پس آخرين پادشاه يمن كه كشورش از دستش رفته در زمان بنى اميه به سر مىبرده و فرمانروائى حبشيان در يمن نيز مدتى پس از خلافت عباسيان بوده است و اسلام هم سيصد سال بعد از فرمانروائى تبابعهء يمن بايد آغاز شود تا اين سخن درست در آيد .\r\nبعد او مىگويد :\r\nعمرو بن طلهء انصارى بر تبع خروج كرد و گفته شده است كه اين عمرو ، در حالى كه پيرى سالخورده شده بود ، به ديدار پيغمبر اكرم ، صلى اللّه عليه و سلم ، هنگامى كه از غزوه بدر باز مىگشت ، نائل شد .\r\nاين هم دليل بطلان آن است كه مسلمانان ، هنگامى كه به شهرهاى ايران حمله بردند ، ايرانيان در نامه‌ها و گفت و گوهائى كه مىكردند ، مانند هميشه به تازيان مىگفتند :\r\n« شما كم‌ترين و خوارترين و ناچيزترين مردم هستيد . »\r\nتازيان نيز به اين حقيقت اقرار مىكردند .\r\nاگر زمان سلطنت تبعى كه به شرق لشكر كشيده و به ايران تاخته بود ، نزديك به زمان حمله اعراب به ايران بود ، بىگمان عرب در برابر آن اهانت خاموش نمىنشست و جواب مىداد :\r\n« ما ديروز به كشور شما حمله برديم و پادشاهتان را كشتيم و شهرهاى شما را گرفتيم و به بهره‌بردارى از زنان و دارائى شما پرداختيم . »\r\nپس خاموشى تازيان از دادن چنين پاسخى به ايرانيان نشانهء آن است كه يا در روزگارى بسيار كهن بر ايران چيره شده يا هرگز چيرگى نيافته‌اند .\r\nاز اين گذشته ، ايرانيان به چنين حمله‌اى از سوى عرب به ايران نه در قديم و نه در روزگار جديد ، اقرار نمىكنند و برآنند\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nكه پادشاهى در ايران از عهد كيومرث - كه به گفتهء برخى از ايشان همان آدم ابو البشر است - تا ظهور اسلام انقطاع نيافته ، جز در دورهء ملوك الطوائفى ، و در اين دوره هم سلسلهء سلطنت پادشاهان ايران در برخى از شهرها به كلى قطع نشده است .\r\nدربارهء تبعى هم كه به لشكر كشى پرداخت و شهرهايى را گرفت ، ميان مورخان اختلاف بسيار است . نام او را برخى شمر بن غش و برخى ديگر تبع اسعد خوانده و گفته‌اند كه او شمر ذو الجناح را به سمرقند يا جاهاى ديگر فرستاد .\r\nاز اين گونه اختلافات زياد است و ذكر همين اندازه براى نشان دادن نادرستى آن كافى است .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nسخن دربارهء پادشاهى لختيعه\r\nپس از در گذشت عمرو و آشفتگى كار شاهان حمير ، يكى از حميريان كه وابستگى به خاندان شاهى نداشت و لختيعهء تنوف ذو شناتر خوانده مىشد ، بر آنان بشوريد و بنا به گفتهء ابن اسحاق نيكمردان حمير را از دم تيغ بيدريغ گذراند و خونشان را ريخت و خانه‌ها و خاندان‌هاى شاهى را از ميان برد .\r\nاو مردى بد راه و بزهكار بود و مىگفتند كار قوم لوط را انجام مىداد .\r\nاز اين رو ، همين كه مىشنيد پسرى از شاهزادگان به سن بلوغ رسيده ، در پى وى مىفرستاد و او را مىآورد و در غرفه‌اى با وى نزديكى مىكرد كه رسوا شود و ديگر روى دعوى سلطنت را نداشته باشد .\r\nهمين كه از نزديكى با او فراغت مىيافت ، سر را از روزنهء غرفه بيرون مىآورد و مسواكى در دهان مىگرفت تا بدين نشانه ، پاسداران و گماشتگان او دريابند كه آن كار زشت را با اين پسر انجام داده است .\r\nبعد او را مرخص مىكرد و بدين گونه او را مفتضح مىساخت .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nسخن دربارهء پادشاهى ذو نواس و داستان اصحاب اخدود\r\nيكى از شاهزادگان يمن زرعهء ذو نواس بن تبان اسعد بن كرب بود .\r\nذو نواس ، هنگامى كه برادرش حسان كشته شد ، خرد سال بود . بعد كه بزرگ شد و به سن بلوغ رسيد ، پسرى زيبا و خوش اندام گرديد .\r\nلختيعه همين كه از وجود چنين پسرى خبر دار شد ، در پى او فرستاد تا او را به نزدش ببرند و با او همان كار زشت را انجام دهد كه با پسران ديگر انجام مىداد .\r\nذو نواس ، كه از رفتن به پيش او چاره‌اى نداشت ، تدبيرى انديشيد و آن اين بود كه كاردى بسيار تيز و نازك در كفش خويش - ميان كف كفش و كف پا - پنهان كرد .\r\nآنگاه همراه فرستادهء لختيعه به نزد او رفت .\r\nهمين كه لختيعه با او در غرفه خلوت كرد ، ذو نواس او را\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nكشت و سرش را از تن جدا كرد و آن را در آستانهء پنجره‌اى نهاد كه لختيعه از آن سر بيرون مىكرد . دست راست او را نيز بريد و اين دست را با مسواك به دهان او گذاشت .\r\nسپس از غرفه بيرون رفت .\r\nپاسبانان به او گفتند :\r\n« ذو نواس ، آيا تر بود يا خشك ؟ » جواب داد :\r\n« از همان كه سرش از پنجره پيداست بپرسيد . ذو نواس پروائى ندارد . »\r\nپس از رفتن ذو نواس ، نگهبانان كه ديدند لختيعه از دم پنجره سر بر نمىدارد ، بد گمان شدند و به غرفهء وى رفتند و سر او را بريده يافتند .\r\nخبر كشته شدن لختيعه براى مردم مژده‌اى شادى بخش بود [ ( 1 ) 
  ] از اين رو مردم حمير و نگهبانان در پى ذو نواس شتافتند تا او را يافتند و به پاس اين كه آنان را از گزند لختيعه رهائى بخشيده بود ، او را به پادشاهى نشاندند و پيرامون وى گرد آمدند و هوادارش شدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تاريخ بلعمى كه ترجمهء تاريخ طبرى است دربارهء لختيعه مىنويسد :\r\n« . . . ملك يمن بگرفت و خلق را قهر همى كرد ، و ملك بر او راست بايستاد ، و سالى ده بر آمد و ستم و بيدادى كرد ، و مذهب قوم لوط داشت ، و اندر همهء يمن به هيچ غلام نرسيدى از ملك‌زادگان و مهترزادگان و رعيت ، كه نه سوى خويش آوردى و فساد كردى و دست بازداشتى و هيچ غلام زنى نيارستى كردن تا نخست با او نبودى ، و خلق اندر آن بيچاره شدند . . . »\r\n( تاريخ بلعمى ، چاپ زوار ، ج 2 ص 992 )\r\n","page_name":" 29 ","page_number":29},
  {"content":"\r\n\r\nذو نواس يهودى بود و در نجران بازماندگان كسانى مىزيستند كه دين عيسى بن مريم را داشتند و در كيش خويش استوار بودند و رئيسى داشتند كه عبد الله بن ثامر ناميده مىشد و مسيحيت در نجران به دست وى پايه گرفته بود .\r\nوهب بن منبه گفته است :\r\nيكى از بازماندگان مسيحيان كه فيميون خوانده مىشد ، مردى بود پارسا و خداپرست و گوشه گير كه دعاى وى نيز مستجاب مىشد .\r\nهميشه روزه دار بود و ناشناس به سر مىبرد و اگر از مردم قريه كسى او را مىشناخت ديگر در آن جا نمىماند و به جاى ديگر كوچ مىكرد .\r\nنان نمىخورد مگر از دسترنج خود ، و كار او هم گل - كارى و عملگى بود .\r\nروزهاى يكشنبه را گرامى ميشمرد و در اين روز هيچ - كارى انجام نمىداد و به صحرا مىرفت و سراسر روز را به نماز مىگذراند .\r\nيك بار در قريه‌اى از قريه‌هاى شام منزل گرفت و در آن جا نيز همين كار را پنهانى انجام مىداد تا سرانجام مردى كه صالح نام داشت به راه و رسم او پى برد و سخت دوستدار وى گرديد . هر جا كه مىرفت او نيز به دنبالش روان بود و فيميون خبر نداشت كه كسى وى را تعقيب مىكند .\r\nيك بار ، در روز يكشنبه فيميون به صحرا رفت در حالى كه صالح نيز ، مانند هميشه ، در پى وى بود ولى فيميون از وجود وى آگاهى نداشت .\r\nدر صحرا صالح به گوشه‌اى پنهان شد كه از آن جا به خوبى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمىتوانست فيميون را بنگرد .\r\nفيميون به نماز برخاست و سرگرم نيايش به درگاه پروردگار بود كه ناگهان مارى بزرگ به دو روى آورد .\r\nفيميون ، همين كه چشمش به مار افتاد دعائى خواند و مار در دم جان سپرد . ولى صالح كه مار را ديده بود و نمىدانست چه بر سر مار آمده ترسيد از اين كه فيميون را نيش بزند و بكشد . از اين رو فرياد زد :\r\n« فيميون ، مواظب باش ، مار دارد به طرف تو مىآيد ! » ولى فيميون هشدار او را به چيزى نشمرد و نماز خود را دنبال كرد تا روز به شب رسيد . در عين حال ، دريافت كه صالح او را شناخته است .\r\nهمين كه عبادت فيميون به پايان رسيد ، صالح با او هم سخن شد و گفت :\r\n« خدا مىداند كه من هرگز كسى را به اندازهء تو دوست نداشته‌ام . بدين جهة تصميم گرفته‌ام كه هر جا مىروى همراهت باشم . »\r\nفيميون همراهى او را پذيرفت .\r\nاز آن پس صالح هميشه با او بود .\r\nفيميون هر گاه بر كسى مىگذشت كه به وى آسيبى رسيده بود دربارهء وى دعا مىكرد و او از آن آسيب رهائى مىيافت ، ولى اگر مرد آسيب ديده‌اى او را به نزد خود فرا مىخواند پيشش نمىرفت .\r\nمردى از مردم آن قريه پسرى داشت كه نابينا بود . اين پسر را در اتاقى نهاد و روپوشى رويش كشيد ، بعد به فيميون گفت :\r\n« مىخواهم در خانه خود تعميراتى بكنم و يك كارگر ساختمان مىخواهم . بيا به خانهء من تا براى كار با هم قرار بگذاريم . »\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nفيميون همراه او رفت .\r\nهمين كه داخل خانه شد ، آن مرد روپوش را از روى پسر خود بكنار زد و از فيميون درخواست كرد تا دربارهء پسر وى دعائى بكند .\r\nفيميون دعا كرد و آن پسر ، بينائى خود را بازيافت .\r\nپس از آن ، فيميون چون پىبرد كه در آن قريه شناخته شده است با صالح از آن جا بيرون رفت و در شام به درخت بزرگى رسيد .\r\nدر زير آن درخت ، مردى او را فراخواند و گفت :\r\n« هميشه چشم به راه تو بوده‌ام . از اين جا دور نشو تا مرا به خاك بسپارى ، چون من هم اكنون مىميرم . »\r\nاين را گفت و مرد .\r\nفيميون او را شست و كفن كرد و خاك سپرد .\r\nفيميون و صالح از آن جا به راه افتادند تا به بخشى از سرزمين عربستان رسيدند .\r\nيكى از تازيان آن دو را گرفت تا در نجران ، به عنوان برده ، بفروشد .\r\nمردم نجران به پيروى از آئين برخى از اعراب ، درخت خرماى بزرگى را مىپرستيدند و هر سال روز ويژه‌اى را براى آن درخت عيد مىگرفتند .\r\nهمين كه آن عيد فرا مىرسيد هر جامه و پرده زيبا و زيور نيكوئى كه داشتند بر آن درخت خرما مىآويختند و آن روز تا شب پيرامونش حلقه مىزدند .\r\nاز بزرگان نجران ، يكى فيميون را خريد و ديگرى صالح را فيميون شب كه به نماز بر مىخاست ، خانه از روى او به\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاندازه‌اى روشن مىشد كه ديگر نيازى به چراغ نبود .\r\nصاحب خانه كه او را خريده بود از اين ويژگى او به شگفتى افتاد و فريفتهء وى شد و از دين او پرسيد .\r\nاو از دين خود كه پرستش خداى يگانه بود ، وى را آگاه ساخت و كيش وى را كه بت‌پرستى بود ، نكوهش كرد و گفت :\r\n« اگر من از خدائى كه مىپرستم درخواست كنم ، بىگمان اين درخت خرما را خشك خواهد ساخت . »\r\nارباب او گفت :\r\n« اگر توانستى چنين كارى بكنى ما به دين تو در مىآئيم و كيشى را كه اكنون داريم رها مىكنيم . »\r\nفيميون نماز خواند و به درگاه خداى بزرگ دعا كرد .\r\nديرى نگذشت كه خداوند بادى برانگيخت كه درخت را خشك كرد و از جاى بركند .\r\nمردم نجران كه چنين ديدند پيرو آئين او شدند . و او مردم را از بت‌پرستى رهانيد و به دين عيسى در آورد .\r\nپس از اين واقعه ، رويدادهائى براى آنان پيش آمد كه در هر سرزمينى براى مسيحيان پيش آمده است .\r\nبنا بر اين ، ريشه مسيحيت در نجران از آن جاست .\r\nو نيز محمد بن كعب قرظى گفته است :\r\nمردم نجران بت‌پرستى مىكردند و در قريه‌اى از قريه‌هاى نجران جادوگرى مىزيست كه مردم فرزندان خود را پيش وى مىفرستادند تا به ايشان جادوگرى بياموزد .\r\nفيميون مردى خداپرست بود كه دين عيسى بن مريم عليه السلام را داشت و ناشناس مىزيست و در هر قريه‌اى كه شناخته مىشد ، از آن جا مىرفت و به قريهء ديگر كوچ مىكرد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nدعاى او مستجاب مىشد و كراماتى داشت و بيماران را بهبود مىبخشيد .\r\nاو به نجران رسيد و در نقطه‌اى ميان نجران و آن جادوگر ، خيمه زد و سكونت گزيد .\r\nثامر پسر خود عبد الله را با پسران ديگر پيش آن جادوگر مىفرستاد .\r\nعبد الله روزى در راه به سراپرده فيميون گذشت و فريفتهء نماز وى گرديد و نشست و به آنچه او هنگام نيايش پروردگار بر زبان مىراند ، گوش داد .\r\nسرانجام به كيش او گرويد و پرستش و بندگى خداى بزرگ را پيشه كرد .\r\nآنگاه به پرسش دربارهء اسم اعظم پرداخت . فيميون اسم اعظم خداوند را مىدانست ولى از او پوشيده مىداشت و مىگفت :\r\n« تو تاب تحمل آن را ندارى . »\r\nثامر گمان مىكرد كه پسرش ، همچنان با پسران ديگر پيش آن جادوگر مىرود .\r\nعبد الله وقتى ديد كه فيميون اسم اعظم را از او دريغ مىكند ، قدح‌هائى را برداشت و بر روى آنها همهء نام‌هاى خداوند را نوشت و يكايك را در آتش انداخت تا به كاسه‌اى رسيد كه نام بزرگ خدا بر آن نوشته شده بود .\r\nاين كاسه همين كه در آتش افتاد از آن بيرون جست بىاينكه آسيبى ديده باشد .\r\nعبد الله آن را برداشت و پيش فيميون برد و او را از آنچه روى داده بود ، آگاه ساخت .\r\nفيميون به دو گفت :\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n« خويشتن‌دار باش ، من گمان نمىبردم كه تو چنين كارى بكنى . »\r\nاز آن پس عبد الله در نجران به هر آسيب ديده‌اى كه مىرسيد ، مىگفت :\r\n« اى بندهء خدا ، آيا به دين من در مىآئى تا از خدا بخواهم تا از اين بلا ترا رهائى بخشد ؟ » او مىگفت :\r\n« آرى . »\r\nآنگاه به خداپرستى مىگرويد و عبد الله هم دربارهء وى دعا مىكرد و او را شفا مىداد .\r\nرفته رفته در نجران ديگر هيچ آسيب ديده‌اى نماند كه پيش عبد الله نيامد و به دعاى او شفا نيافت .\r\nپادشاه نجران همين كه از كار عبد الله خبر دار شد ، او را فراخواند و گفت :\r\n« تو ميانهء من و مردم اين قريه را بر هم زدى و با آئين من مخالف كردى ، اكنون با تو كارى خواهم كرد كه عبرت ديگران شوى . »\r\nعبد الله گفت :\r\n« تو نمىتوانى چنين كارى بكنى . »\r\nپادشاه نجران فرمان داد كه عبد الله را بر فراز كوه بلندى ببرند و از آن جا او را سرنگون بر زمين اندازند .\r\nاين كار را كردند ولى او آسيبى نديد .\r\nبعد او را به سوى آب‌هاى نجران بردند . درياهائى بود كه هر كس و هر چيزى كه در آن مىافتاد نابود مىشد .\r\nاو را در آب افكندند و هنگامى كه بيرون آوردند ديدند\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبه دو گزندى نرسيده است .\r\nعبد الله بن ثامر ، پس از آن كه چيرگى خود را نشان داد ، به پادشاه نجران گفت :\r\n« تو نمىتوانى مرا بكشى مگر اين كه خداپرست شوى و به خداى يگانه ايمان بياورى همچنان كه من ايمان آورده‌ام . »\r\nپادشاه به خداپرستى گرويد و بعد با عصائى كه در دست داشت ضربه‌اى به سر او نواخت كه شكستگى كوچكى در آن پديدار شد و همين زخم ناچيز او را كشت .\r\nخود پادشاه نيز در همان دم جان سپرد .\r\nبعد مردم نجران همه يك دل و يك زبان به دين عبد الله بن ثامر در آمدند .\r\nمحمد بن كعب قرظى به دنبال روايت بالا مىگويد :\r\nپس از چندى ذو نواس با لشكريان خويش به نجران رفت و مردم را گرد آورد و به دين يهود فرا خواند و به آنان اختيار داد كه يا دين يهود را بپذيرند يا مرگ را .\r\nمردم كه پيرو آئين مسيح بودند حاضر شدند كه كشته شوند ولى از كيش خود دست برندارند .\r\nاز اين رو ذو نواس گودال‌هائى كند و آنها را پر از آتش كرد و گروهى از مردم را در آتش افكند و گروهى را از دم تيغ گذراند . تا ، بدين گونه ، نزديك به بيست هزار تن را كشت .\r\nابن عباس گفته است :\r\nدر نجران پادشاهى از پادشاهان حمير بود كه او را ذو نواس مىخواندند و نامش يوسف بن شرحبيل بود .\r\nذو نواس هفتاد سال پيش از ولادت رسول اكرم ، صلى الله عليه و سلم ، مىزيست و جادوگر زبر دستى داشت .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاين جادوگر هنگامى كه به سالخوردگى رسيد ، روزى پيش پادشاه رفت و گفت :\r\n« من ديگر پير شده‌ام و اگر بميرم كسى جانشين من نخواهد بود . پسرى را پيش من بفرست تا به دو جادوگرى بياموزم . »\r\nذو نواس نيز پسرى را كه عبد الله بن ثامر نام داشت به نزد جادوگر فرستاد .\r\nعبد الله هر روز پيش جادوگر مىرفت و درس مىگرفت و بر مىگشت .\r\nدر راه او راهبى بود خوش صدا كه انجيل را به بانگى خوش و آهنگى نيكو مىخواند .\r\nروزى عبد الله نزد او نشست و فريفتهء صداى وى شد . روز بعد ، هنگامى كه پيش جادوگر مىرفت در راه به دير راهب قدم نهاد و پهلويش نشست .\r\nهنگامى كه به نزد جادوگر رسيد ، جادوگر او را زد و پرسيد :\r\n« چرا اين قدر دير كردى ؟ » عبد الله هنگام بازگشت به خانه هم پيش راهب رفت و در آن جا مدتى درنگ كرد . در نتيجه ، وقتى به خانه رسيد پدرش نيز او را زد و پرسيد :\r\n« براى چه اين قدر دير آمدى ؟ » عبد اللّه از دست آن دو تن ، كه يكى استاد جادوگر و ديگرى پدرش بود ، پيش راهب شكايت كرد .\r\nراهب به دو گفت :\r\n« هنگامى كه پيش استاد جادوگر مىروى ، اگر پرسيد كه :\r\nچرا دير كردى ؟ بگو : پدرم مرا نگهداشته بود . همچنين هنگامى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nكه به پدرت مىرسى بگو : جادوگر مرا معطلم كرد . بدين ترتيب هيچيك تو را نخواهد آزرد . »\r\nدر آن شهر مار بزرگى بود كه راه را بر مردم مىبست .\r\nروزى عبد الله بر او گذشت و او را به سنگ زد و كشت و پيش راهب رفت و او را ازين رويداد آگاه ساخت .\r\nراهب به دو گفت :\r\n« در تو نيروئى است كه به زودى آشكار خواهد شد . اگر چنين نبود ، به نزد من راهنمائى نمىشدى ؟ » همچنان كه راهب پيش بينى كرده بود ، عبد الله نيروئى يافت كه توانست نابينا را بينا سازد و كسانى را كه دچار برص بودند بهبود بخشد و بيماران ديگر را درمان كند .\r\nپادشاه پسر عموئى داشت كه نابينا بود . همين كه شنيد آن پسر مارى را كشته و بيمارانى را شفا داده ، به دو گفت :\r\n« از خداوند درخواست كن كه بينائى مرا به من باز گرداند . »\r\nعبد الله گفت :\r\n« اگر خداوند بينائى تو را به تو باز دهد ، آيا به دو ايمان مىآورى ؟ » جواب داد :\r\n« آرى . »\r\nعبد الله نيز دست دعا به درگاه كردگار توانا برداشت و گفت :\r\n« بار خدايا ، اگر اين مرد راست مىگويد ، بينائى او را به وى برگردان ! » مرد بينائى خود را باز يافت و پيش پادشاه رفت .\r\nپادشاه كه او را ديد شگفت زده شد و چگونگى آن رويداد\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nرا پرسيد .\r\nاو در آغاز اين راز را آشكار نكرد ولى بر اثر اصرار شاه سرانجام آنچه را كه رفته بود باز گفت .\r\nچيزى نگذشت كه عبد الله را پيش پادشاه بردند .\r\nپادشاه كه عبد الله را خود به نزد جادوگر فرستاده بود تا جادوگرى بياموزد ، به دو گفت :\r\n« شمه‌اى از جادوگرى تو را شنيده و ديده‌ام . خوب پيشرفت كرده‌اى ! » عبد الله گفت :\r\n« من هيچ كس را درمان نمىكنم و اين تنها خداست كه هر كس را كه بخواهد ، شفا مىدهد . »\r\nبه فرمان پادشاه ، عبد الله را به اندازه‌اى شكنجه كردند كه سرانجام آنچه را كه از آن راهب ديده بود شرح داد .\r\nپادشاه دستور داد كه راهب را بياورند .\r\nهنگام كه راهب به حضور شاه رسيد ، شاه گفت :\r\n« از دين خود برگرد ! » راهب خوددارى كرد و بدين كار تن در نداد .\r\nاز اين رو به دستور پادشاه اره بر سر وى نهادند و او را به دو نيمه اره كردند .\r\nآنگاه پسر عموى شاه را آوردند .\r\nشاه به دو نيز گفت :\r\n« از كيش خود باز گرد ! » او هم حاضر بدين كار نشد . به همين جهة پيكر او را نيز با اره به دو نيمه كردند .\r\nپادشاه سپس به عبد الله رو كرد و گفت :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n« از دين خود برگرد ! » عبد الله بدين فرمان گردن ننهاد و پادشاه دستور داد او را از فراز كوهى بر زمين اندازند .\r\nهمين كه او را بالاى كوه بردند ، عبد اللّه سر بر آسمان بلند كرد و گفت :\r\n« بار خدايا ، مرا از دست اين دشمنان رهائى ده ! » ناگهان كوه به لرزه در آمد و آنان را سخت لرزاند و هر يك را به سوئى پرتاب كرد و نابود ساخت .\r\nعبد الله پيش پادشاه برگشت و پادشاه از او پرسيد كه بر سر گماشتگانش چه آمده است .\r\nپاسخ داد :\r\n« خداوند مرا از دستشان رها ساخت . »\r\nپادشاه به خشم آمد و او را با يك كشتى به دريا فرستاد تا وى را در آب اندازند و غرق كنند .\r\nاو را به كشتى بردند و همين كه خواستند به دريا اندازند باز دست دعا بلند كرد و گفت :\r\n« بار خدايا ، مرا از دست اين دشمنان رهائى ده ! » ديرى نگذشت كه آنها همه در دريا غرق شدند و او رهائى يافت و باز پيش پادشاه برگشت .\r\nپادشاه اين بار گفت :\r\n« او را با شمشير بكشيد . »\r\nولى هر چه به دو شمشير مىزدند ، تيزى شمشير در او كارگر نمىافتاد .\r\nآوازهء عبد الله در سراسر يمن پيچيد و مردم در بزرگداشت او كوشيدند و دانستند كه او بر حق است .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nسرانجام آن پسر به پادشاه گفت :\r\n« تو نمىتوانى مرا بكشى جز بدين راه كه همهء مردم كشور خود را گردآورى و كمان بكشى و مرا نشانه تير قرار دهى و پيش از آن كه تير بيندازى بگويى : بنام خدائى كه پروردگار اين پسر است . »\r\nپادشاه چنين كرد و او را كشت .\r\nمردم كه چنين ديدند ، گفتند :\r\n« به خدائى ايمان مىآوريم كه پروردگار اين پسر است . »\r\nدر اين هنگام به پادشاه گفته شد :\r\n« آمد به سرت از آنچه مىترسيدى . »\r\nپادشاه نيز فرمان داد تا دروازه‌هاى شهر را ببندند .\r\nآنگاه گودال‌هائى كند و آنها را پر از آتش كرد و مردم را در كنار گودال‌ها برد . هر كس را كه از دين خود بر مىگشت رها مىساخت و هر كس را كه بر نمىگشت ، در ميان آتش مىانداخت و مىسوزاند .\r\nزنى بود خداپرست كه سه پسر داشت و يكى از آنها شير خوار بود .\r\nپادشاه به دو گفت :\r\n« از دين خود دست بردار و پيش من برگرد و گر نه تو و فرزندانت را مىكشم . »\r\nزن نپذيرفت و پادشاه دو پسر بزرگ او را در كام آتش انداخت .\r\nزن باز هم حاضر نشد كه كيش خود را ترك گويد .\r\nپادشاه اين بار كودك شيرخواره او را گرفت تا در آتش اندازد .\r\nزن ديگر تاب نياورد و براى فرزند خود نگران شد و مىخواست -\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاز دين خويش برگردد كه ناگهان كودك خردسال به زبان آمد و گفت :\r\n« مادر جان ، از دين خود بر مگرد و پروا نداشته باش ! » نخست بچه و بعد مادرش را در آتش انداختند .\r\nاين بچه ، يكى از كودكانى بود كه در خردسالى سخن گفت .\r\nگفته شده است :\r\n« در روزگار عمر بن خطاب مردى در نجران ويرانه‌اى را كندوكاويد و عبد الله بن ثامر را يافت كه براى ضربتى كه خورده ، دست خود را روى سر گذاشته است .\r\nهمين كه دست او را از روى سرش برداشت ، خون از زير آن روان شد و وقتى دست او را به پائين انداخت او - كه نشسته بود - دوباره دست خويش را به طرف سر برد و روى زخم گذاشت و خون باز ايستاد .\r\nآن مرد ، اين موضوع را به عمر نوشت و عمر دستور داد كه او را به همان حال رها سازد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nسخن دربارهء فرمانروائى حبشيان در يمن\r\nگفته شده است :\r\nوقتى كه ذو نواس بسيارى از مردم يمن را به جرم اين كه از مسيحيت دست نمىكشيدند در كوره‌هاى آتش سوزاند ، مردى كه دوس ذو ثعلبان ناميده مىشد ، از آن جا گريخت و كارى كرد كه قوم ذو نواس را از پاى در آورد .\r\nاو پيش قيصر روم رفت و او را از بيدادگرىهائى كه ذو نواس دربارهء مردم يمن روا داشته بود آگاه ساخت و از او ، براى جنگ با ذو نواس و رهائى مردم يمن از دست او و لشكريان او ، يارى خواست .\r\nقيصر به دو گفت :\r\n« شهرهاى شما از ما بسيار دور است ولى من به نجاشى ، پادشاه حبشه ، كه همكيش شماست و به شما نيز نزديك است نامه مىنويسم و اين كار را به دو واگذار مىكنم . »\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nقيصر ، سپس به پادشاه حبشه نامه‌اى نگاشت و سفارش كرد كه مردم يمن را يارى كند .\r\nپادشاه حبشه ، هفتاد هزار مرد را همراه دوس ذو ثعلبان روانه كرد و مردى را به فرماندهى آن سپاه گماشت كه ارياط خوانده مىشد .\r\nدر اين سپاه ، همچنين ، مردى بود كه ابرهة الاشرم نام داشت .\r\nسربازان حبشى از راه دريا حركت كردند تا به ساحل يمن رسيدند .\r\nذو نواس همين كه از هجوم حبشيان آگاهى يافت لشكريان خود را گرد آورد و بسيج كرد ولى در حقيقت جنگى روى نداد زيرا ذو نواس با دشمن خود زد و خورد كوتاهى كرد و تاب مقاومت نياورد و گريخت .\r\nارياط و لشكريانش داخل خاك يمن شدند .\r\nذو نواس هنگامى كه ديد چه بلائى بر سر او و كسانش آمده ، چنان شتابزده با اسب به سوى دريا تاخت كه ميان آب از اسب افتاد و غرق شد .\r\nارياط پاى به خاك يمن نهاد و يك سوم مردان يمنى را كشت و يك سوم از بردگان يمن را نيز براى نجاشى فرستاد .\r\nبعد در آن جا ماند و به آزار مردم پرداخت .\r\nو نيز گفته شده است :\r\nهمين كه سربازان حبشى از باب المندب به سرزمين يمن تاختند ، ذو نواس به فرمانروايان نواحى مختلف يمن نوشت كه گرد هم آيند و براى جنگ با دشمن همدستى و معاضدت كنند .\r\nولى آنان پاسخ مساعدى ندادند و گفتند :\r\n« هر كسى تنها از شهرهاى خود دفاع خواهد كرد و براى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمردم خود خواهد جنگيد . »\r\nذو نواس كه چنين ديد ، كليدهائى ساخت و آنها را بار شتران كرد و پيش حبشيان رفت و گفت :\r\n« اينها كليد خزانه‌هاى دارائى يمن است . اينها را بگيريد و ديگر مردان و زنان و فرزندانشان را نكشيد . »\r\nحبشيان پيشنهاد او را پذيرفتند و با او به صنعاء رفتند .\r\nدر آن جا ذو نواس به سردستهء ايشان گفت :\r\n« ياران خود را بفرست تا گنجينه‌ها را تحويل گيرند . »\r\nاو نيز كليدها را گرفت و به كسان خود داد و آنها را براى ضبط اموال به شهرهاى مختلف فرستاد . »\r\nدر همين هنگام ذو نواس به فرمانروايان شهرها نوشت :\r\n« هر گاو سياهى كه پيش شما آمد ، او را بكشيد . »\r\nبدين گونه ، هر دسته از حبشيان در شهرى كشته شدند و سرانجام جز گروهى اندك جان بدر نبردند .\r\nنجاشى ، پادشاه حبشه ، همين كه اين خبر شنيد هفتاد هزار سرباز را همراه ارياط و ابرهة الاشرم به يمن گسيل داشت .\r\nآنان شهرهاى يمن را گرفتند و چند سالى در آن جا به سر بردند تا هنگامى كه ابرههء اشرم با ارياط در افتاد .\r\nگروهى از لشكريان حبشه به ارياط و گروهى به ابرهه پيوستند و چيزى نمانده بود كه ميان دو لشكر جنگى سخت درگيرد .\r\nولى ابرهه براى ارياط پيام فرستاد و به دو گفت :\r\n« تو كار خوبى نمىكنى كه گروهى از سربازان حبشى را به جان گروهى ديگر مىاندازى كه بيهوده كشته شوند . اگر من و تو با هم دشمنى داريم بهتر است كه تن به تن نبرد كنيم ، هر كس كه بر ديگرى پيروزى يافت ، فرماندهى لشكر از آن او خواهد بود . »\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاين پيشنهاد پذيرفته شد و دو سردار حبشى به نبرد پرداختند .\r\nارياط حربهء خود را بالا برد و بر سر ابرهه فرود آورد و چشم و بينى او را بريد .\r\nاز آن ببعد ابرهه را « اشرم » ناميدند زيرا اشرم به معنى « بينى بريده » است .\r\nابرهه غلامى داشت به نام عتوده كه ، به دستور ابرهه ، در پشت سر ارياط كمين كرده بود .\r\nعتوده همين كه ديد سرور وى ، ابرهه ، نزديك است شكست بخورد ، از پشت بر ارياط حمله برد و او را كشت .\r\nپس از كشته شدن ارياط ، ابرهه لشكريان حبشى را به فرمان خويش در آورد و بر شهرهاى يمن تسلط يافت و به عتوده گفت :\r\n« هرطور كه دلت مىخواهد ، با مردم رفتار كن . »\r\nعتوده گفت :\r\n« دلم مىخواهد در يمن هيچ عروسى پيش داماد نرود مگر اين كه من قبلا با وى هماغوشى كنم . »\r\nابرهه با اين درخواست وى موافقت كرد و عتوده تا چندى اين كار را انجام داد و بىشرمانه شهوترانى كرد .\r\nسرانجام مردم به ستوه آمدند و يكى از اهالى يمن با وى در افتاد و او را كشت .\r\nابرهه از كشته شدن او شادمان گرديد و گفت :\r\n« اگر من مىدانستم كه او تا اين اندازه سوء استفاده مىكند ، وى را آزاد نمىگذاشتم . »\r\nنجاشى پادشاه حبشه ، همين كه از كشته شدن ارياط به دست ابرهه آگاهى يافت ، سخت خشمگين شد و سوگند ياد كرد كه تا به\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nخاك يمن پا نگذارد و موى ابرهه را به چنگ نياورد ، از او دست بر ندارد .\r\nابرهه كه اين خبر شنيد ، چون مىدانست كه ياراى ايستادگى در برابر پادشاه حبشه را ندارد ، نامه‌اى مبنى بر بىگناهى و پوزش خواهى خود به نجاشى نگاشت و مقدارى از خاك يمن و دسته‌اى از موى خود كه چيده بود همراه نامه فرستاد كه نجاشى بر آن خاك پاى گذارد و آن موى را به دست گيرد تا سوگند خود را به جاى آورده باشد .\r\nنجاشى از گناه وى در گذاشت .\r\nابرهه همين كه در يمن استقرار يافت ، كسى را نزد ابو مرهء ذى يزن فرستاد و زن او ، ريحانه ، دختر ذى جدن ، را گرفت .\r\nاين زن براى او پسرى آورد كه مسروق ناميده شد . پيش از آن نيز براى ذى يزن فرزندى آورده بود كه معدى كرب نام داشت و اين همان كسى است كه به سيف ذى يزن مشهور است .\r\nابو مرهء ذى يزن از يمن به حيره ، پيش عمرو بن هند رفت و از او درخواست كرد كه به خسرو انوشيروان نامه‌اى بنويسد و او را از مقام و بزرگى وى و نيازى كه دارد ، آگاه سازد .\r\nعمرو بن هند به دو گفت :\r\n« من هر سال به نزد شاهنشاه ايران مىروم و اكنون نيز وقت آن فرا رسيده است . »\r\nذو يزن پيش او ماند تا هنگامى كه همراه وى روانهء ايران شد و به حضور انوشيروان رسيد .\r\nخسرو انوشيروان ذو يزن را بنواخت و گرامى داشت و مورد محبت قرار داد .\r\nذو يزن نياز خود را باز گفت و از آنچه حبشيان بر سر مردم\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nيمن آورده بودند شكايت كرد .\r\nآنگاه از شاهنشاه ايران براى جنگ با لشكريان حبشه يارى خواست و كشور يمن و دارائى آن سرزمين را شرح داد تا او را به تصرف يمن برانگيزد .\r\nخسرو انوشيروان گفت :\r\n« من دوست دارم كه نياز تو را برآورم ولى راه‌ها سخت و دور و دراز است و بايد در اين باره از هر جهة انديشه كرد . »\r\nبعد دستور داد كه خانه‌اى در اختيار ذو يزن بگذارند و از او پذيرائى كنند .\r\nبدين گونه ، ذو يزن در دستگاه انوشيروان ماند تا هنگامى كه عمرش به پايان رسيد و در گذشت .\r\nپسر او ، معدى كرب بن ذو يزن در خانهء ابرهه بزرگ شد و ابرهه را پدر خود مىپنداشت ولى چون روزى يكى از پسران ابرهه ، هم به او و هم به پدرش دشنام داد ، بدگمان شد و پيش مادر خود رفت و دربارهء پدر خويش به پرسش پرداخت .\r\nمادر او ناچار راستش را گفت :\r\nمعدىكرب همچنان ماند و شكيبائى ورزيد تا ابرهه و پسرش ، يكسوم ، در گذشتند .\r\nآنگاه از يمن رفت و كارى كرد كه ما به خواست خداوند در جاى خود شرح خواهيم داد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nسخن دربارهء پادشاهى خسرو انوشيروان\r\nخسرو انوشيروان ، پسر قباد ، همين كه تاج بر سر نهاد ، براى مردم سخنرانى كرد و خداى را سپاس گفت و ستود و تباه شدن كارها و آئين و فرزندان مردم را به يادشان آورد و مژده داد كه همهء آنها را اصلاح خواهد كرد و سرو سامان خواهد بخشيد .\r\nبعد فرمان داد تا سرهاى مزدكيان را از تن جدا كنند .\r\nدر پى اين فرمان ، مزدكيان كشته شدند و دارائى آنان در ميان نيازمندان تقسيم گرديد .\r\nسبب كشتن آنان اين بود كه قباد - همچنان كه گفتيم - از كيش مزدك و آنچه راه وى بود پيروى مىكرد و به هر دستور كفر آميزى كه او مىداد - و ما ضمن شرح روزگار پادشاهى قباد از آن نام برديم - گردن مىنهاد .\r\nدر آن روزگار منذر بن ماء السماء به نمايندگى از سوى قباد ، شاهنشاه ايران ، در حيره و نواحى وابسته بدان ، پادشاهى مىكرد .\r\nقباد او را به پذيرفتن كيش مزدك فراخواند ولى او اين پيشنهاد را نپذيرفت .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nقباد همين پيشنهاد را به حارث بن عمرو كندى كرد و او پذيرفت . بدين جهة قباد فرمانروائى حيره و نواحى ديگر را به حارث سپرد و منذر را از پادشاهى انداخت و از آن سرزمين راند .\r\nمادر انوشيروان روزى در نزد قباد بود كه مزدك از در درآمد و همين كه چشمش به مادر انوشيروان افتاد ، به قباد گفت :\r\n« اين زن را به من واگذار تا كام دل ازو برگيرم . »\r\nقباد گفت :\r\n« او در اختيار تست » .\r\nانوشيروان كه غيرتش اجازهء تحمل اين ننگ را نمىداد ، در ميان پريد و از مزدك خواهش كرد كه مادرش را به وى ببخشد .\r\nدر خواهش خود تا توانست اصرار كرد و حتى پاى مزدك را بوسيد تا مزدك از مادرش دست برداشت .\r\nاين رويداد در دل انوشيروان سخت اثر گذاشته بود و هيچگاه آن را فراموش نمىكرد .\r\nقباد كه پيرو مزدك بود بدين حال در گذشت و انوشيروان به پادشاهى نشست .\r\nمنذر بن ماء السماء كه در زمان قباد از پادشاهى حيره بر كنار شده بود ، همين كه خبر در گذشت قباد را شنيد ، روى به درگاه انوشيروان نهاد چون مىدانست كه انوشيروان با پدر خود ، به خاطر پيروى او از مزدك و آئين وى ، مخالفت مىورزيده است .\r\nانوشيروان براستى منكر آئين يزدك بود و آن را زشت و ناپسند مىشمرد .\r\nاو در آغاز شاهنشاهى خود روزى بار عام داد و در آن روز مزدك و همچنين منذر به حضور او بار يافتند .\r\nانوشيروان به آن دو تن رو كرد و گفت :\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n« من هميشه دو آرزو داشته‌ام و اميدوارم كه خداى عز و جل اين هر دو آرزو را با هم برآورد . »\r\nمزدك پرسيد :\r\n« اى پادشاه ، اين دو آرزو چيست ؟ » انوشيروان منذر بن ماء السماء را نشان داد و گفت :\r\n« آرزو داشتم كه به پادشاهى برسم و اين مرد شريف را بار ديگر به پادشاهى برسانم . آرزوى ديگرم هم اين بود كه همهء مزدكيان را بكشم . »\r\nمزدك پرسيد :\r\n« آيا مىتوانى تمام اين مردم را بكشى ؟ » انوشيروان پاسخ داد :\r\n« آرى . همه را . و حتى تو حرامزاده را هم خواهم كشت ! به خدا سوگند از روزى كه پاى تو را بوسيدم تا امروز هنوز بوى گند جوراب كثيف تو از بينى من بيرون نرفته است ! » آنگاه فرمان كشتن مزدك را داد . و او را بيدرنگ بردار كردند .\r\nسپس در سراسر شهرهاى ميان جازر تا نهروان و مدائن به كشتن مزدكيان پرداختند و در يك كشتار صد هزار زنديق را از پاى در آوردند و به دار زدند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خسرو ( انوشيروان ) با موبدان زرتشتى متحد شد تا مزدكيان را بر اندازد ، ولى نه طبقهء روحانيون و نه اشراف ، در زمان او هيچگاه به قدرت پيشين خود نرسيدند .\r\nخسرو در مسائل مذهبى جمود و تعصب نداشت . و نسبت به عقائد مختلفهء دينى و فلسفى وسعت نظر نشان مىداد .\r\nبقيه ذيل در صفحه بعد\r\n","page_name":" 51 ","page_number":51},
  {"content":"\r\n\r\nدر آن روز بود كه خسرو را انوشيروان ناميدند [ ( 1 ) 
  ] .\r\nانوشيروان حارث بن عمرو كندى را - كه پدرش ، قباد ، يارى كرده و به جاى منذر نشانده بود - فراخواند .\r\nحارث كه در شهر انبار به سر مىبرد هراسان شد و با دارائى و فرزندان و كسان خود گريخت و به ثويه رفت .\r\nمنذر بن ماء السماء كه از انوشيروان فرمان پادشاهى حيره را گرفته بود ، با سربازان و سوارانى از قبيله‌هاى تغلب و اياد و\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nوى عيسويان را در مؤسسات عام المنفعه استخدام مىكرد .\r\nپس از تأسيس شهر رومگان در مداين ، به فرقهء يعقوبى اجازه داد كه انجمن تشكيل داده جاثليقى برگزينند .\r\nعيسويان ايران مدتها اين محبت خسرو را به خاطر داشتند ، ولى در آغاز جنگ ايران و روم موبدان موبد ، داد هرمزد ، به آزار عيسويان پرداخت .\r\nاما اين آزار موقتى بود و به زودى بر طرف شد .\r\nانوشيروان هفت تن از فيلسوفان مدرسهء آتن را كه در 529 ميلادى مدرسه ايشان به دست ژوستىنين تعطيل شده بود ، به ايران پناه داده ، مورد پذيرائى خاص قرار داد .\r\n( ايران در عهد باستان ، دكتر محمد جواد مشكور ، ص 442 )\r\n[ ( 1 ) 
  ] - بسيارى از مورخان اسلامى گمان مىبردند « انوشيروان » به معنى « عادل » است و او را از آن جهة انوشيروان را خوانده‌اند كه مزدك بيدادگر و پيروانش را از ميان برده و عدل و داد برقرار كرده است . در صورتى كه انوشيروان ( انوشك روان ) به معنى « عادل » نيست و به معنى « جاويدان روان » است .\r\nمترجم .\r\n","page_name":" 52 ","page_number":52},
  {"content":"\r\n\r\nبهراء ، حارث را تعقيب كرد .\r\nحارث به سرزمين كلب رسيد و رهائى يافت ولى لشكريان منذر دارائى و اسبان و شتران او را تاراج كردند .\r\nافراد قبيلهء بنى تغلب نيز چهل و هشت تن از بزرگان بنى آكل المرار را گرفتند و پيش منذر بردند .\r\nمنذر در حفر الاميال ، در خاك بنى مرين العباديين ، كه ميان دير بنى هند و كوفه قرار داشت ، آنان را گردن زد .\r\nدر اين باره است شعر عمرو بن كلثوم كه مىگويد :\r\n فآبوا بالنهاب و بالسبايا * و ابنا بالملوك مصفدينا \r\n( آنان با غنائم و بردگان بازگشتند و ما شاهانى را كه در بند و زنجير كشيده بوديم ، آورديم . )\r\nهمچنين امرؤ القيس دربارهء آنان مىگويد :\r\n ملوك من بنى حجر بن عمرو * يساقون العشيه يقتلونا\r\nفلو فى يوم معركة اصيبوا * و لكن فى ديار بنى مرينا\r\nو لم تغسل جما جمهم به غسل * و لكن فى الدماء مرملينا\r\nتظل الطير عاكفة عليهم * و تنتزع الحواجب و العيونا \r\n( پادشاهانى از فرزندان حجر بن عمرو تا شبانگاه خونشان ريخته شده بود .\r\nايكاش در روز جنگ از پاى در مىآمدند ولى آنان در ديار بنى مرين كشته شدند .\r\nسرهاى آنان نيز ، نه با آب ، بلكه با خون خاك آلود شست و شو يافت .\r\nپرندگان پيوسته پيرامون پيكر بيجانشان مىگردند و چشم‌ها\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nو ابروان آنان را مىكنند و مىخورند . ) [ ( 1 ) 
  ]\r\nانوشيروان پس از كشتن مزدك و پيروانش ، فرمان داد تا كسانى را هم كه به دارائى مردم دست اندازى كرده بودند ، بكشند و اموالى را كه به ناروا از مردم گرفته بودند به صاحبانش پس بدهند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منذر بن ماء السماء ( 514 - 563 ) يا منذر سوم ، پسر امرؤ القيس به لقب مادرش ماء السماء ناميده شد .\r\nپادشاهى منذر بر حيره در دو دوره بود و بين آن دو فترتى به وجود آمد . دورهء اول حكومت وى از بيست و پنجمين سال پادشاهى قباد بود كه پس از درگذشت پدرش به سال 514 انجام گرفت . . .\r\nحارث منذر سوم را به سال 529 طرد نمود و خود تا سال 531 به حكومت حيره ادامه داد .\r\nدر اين سال خسرو انوشيروان حارث بن عمرو كندى را بر كنار و منذر را بار ديگر به حكومت حيره باز گرداند .\r\nمنذر پادشاه حيره بود تا به سال 563 در گذشت . . .\r\nمنذر با اراده و نترس بود و وعده و وعيد در او اثر نمىگذاشت و به كارهاى خطرناك تن در مىداد و در جنگ‌هاى مرگبار وارد مىشد و مانند شير ثابت قدم بود و ترس در دل دشمنان مىافكند و سپاه دشمن را شكست مىداد .\r\nوى ستمگر و سركش بود و به خاطر ارضاى طمع‌هاى خود بسيار خونريزى و كشت و كشتار مىكرد ، و گاهگاهى كريم و بخشنده و عفيف و پاكدامن مىگرديد .\r\nبه هر حال ، وى دو شخصيت داشت : شخصيتى بيباك و خونريز و نابكار ، و شخصيتى مهربان و عفيف و درستكار .\r\nيكى از حوادث مهم و مشهور منذر نزد عرب آن است كه وى دو هم بقيه ذيل در صفحه بعد\r\n","page_name":" 54 ","page_number":54},
  {"content":"\r\n\r\nاو همچنين فرمان داد تا هر بچه‌اى كه پدرش معلوم نيست به همان خانواده‌اى تعلق يابد كه در آن بزرگ شده است و از مال كسى كه بچه‌اى به وى نسبت داده مىشود مقدارى بگيرند و به كسى بدهند كه آن بچه را به فرزندى مىپذيرد . همين طور هر زنى كه مورد تجاوز واقع شده ، مهر خود را از مردى بگيرد كه به او تجاوز كرده است و چنين زنى اختيار دارد كه پيش چنان مردى بماند يا از او جدا شود ، مگر اين كه شوهر داشته باشد كه در اين صورت بايد به خانه شوهر خود بر گردد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nپياله داشت به نام : خالد بن فضله و عمرو بن مسعود .\r\nدر شبى كه آن دو و منذر مست بودند ، منذر دستور داد كه آن دو را زنده در اطراف كوفه در گور كنند .\r\nبامداد آن شب ، آن دو را فراخواند ! از فرمان وى او را آگاه ساختند .\r\nاز اين كار اندوهگين شد و به سر گور ايشان آمد و دستور داد دو صومعه بر سر گورشان ساختند . و گفت :\r\n« من پادشاه نيستم اگر مردم با فرمان من مخالفت كنند . »\r\nو قانونى وضع كرد كه هر كس از آن جا بگذرد بايد بدانها سجده نمايد .\r\nو هر گاه پادشاهى سنتى بر جاى مىگذارد براى ديگران به ارث مىماند و ذكرش را زنده مىكنند و به منزلهء حكم تلقى مىنمايند .\r\nمنذر براى آن دو در هر سال دو روز را به نام روزهاى « بؤس » و « نعيم » ، بدبختى و خوشبختى برگزيد .\r\nدر روز بؤس هر كس به دو وارد مىشد ، مىكشت و خونش را به آن بقيه ذيل در صفحه بعد\r\n","page_name":" 55 ","page_number":55},
  {"content":"\r\n\r\nانوشيروان همچنين فرمان داد تا خانواده‌هاى نجبا را كه سرپرستانشان در گذشته بودند ، از پريشانى و بىسر و سامانى رهائى بخشند .\r\nدخترانشان را به كسانى كه همطراز و همپايهء ايشان بودند ، شوهر داد و از خزانهء دولت هزينهء تهيه جهيزشان را پرداخت .\r\nزنانشان را به عقد اشراف و بزرگان در آورد و از پسران نجبا نيز در كارهاى خويش يارى گرفت .\r\nانوشيروان سدها و پلهايى را ساخت يا نوسازى كرد و به آبادانى ويرانه‌ها پرداخت و در هر راه دژها و كاخ‌هائى ساخت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدو صومعه مىماليد . و در روز نعيم هر كس به دو مىرسيد ، به دو محبت مىكرد و خلعت مىداد .\r\nمنذر در جنگ با حارث اعرج ، پسر جبله فرزند ثعلبة بن جفنة بن عمرو غسانى ، پادشاه عرب شام كشته شد .\r\nعرب‌ها بعضى از سخنان پند و حكمت به منذر بن ماء السماء نسبت داده‌اند كه از آنهاست :\r\nعزت در سايهء شمشير است .\r\nدژهاى عرب اسب و جنگ افزار است .\r\nجنگ گاهى پيروزى دارد و گاهى شكست و لغزش‌هاى آن بخشودنى نيست .\r\nنام منذر در اشعار جاهلى بسيار آمده و مىرساند كه وى يكى از پادشاهان مشهور حيره است .\r\nاز كتاب « كشور حيره در قلمرو شاهنشاهى ساسانيان » ( تأليف دكتر خدا مراد مراديان ، ص 114 تا 118 )\r\n","page_name":" 56 ","page_number":56},
  {"content":"\r\n\r\nبه سرداران و شهسواران مهربانى و بخشش كرد و به كارگزاران و فرمانداران و استانداران آزادى عمل داد و دستشان را در كارها باز گذاشت و راه و روش اردشير را در پيش گرفت .\r\nشهرهايى را كه از ايران جدا شده بودند باز به ايران برگرداند كه از آن جمله سند و سندوست و رخج و زابلستان و طخارستان بود .\r\nدر نازور گروه بسيارى را كشت و بقيه را از آن سرزمين راند .\r\nطوائف ابخاز و بنجر و بلنجر و آلان‌ها براى حمله به ايران و سرزمين‌هاى وابسته به ايران گرد هم آمدند و به ارمنستان تاختند تا مردم آن نواحى را غارت كنند چون راه تا ارمنستان ساده و آسان بود .\r\nخسرو انوشيروان چندى درنگ كرد و آنها را آزاد گذاشت تا هنگامى كه در كار خود گستاخ شدند و دستبرد و تاراج را از اندازه گذراندند .\r\nآنگاه سپاهيانى را به سركوبى ايشان فرستاد . به دست اين سپاه ، مهاجمان از پا در آمدند و كشته شدند جز ده هزار تن از آنان كه در بند اسارت افتادند و در آذربايجان به آنها سكونت داده شد .\r\nانوشيروان پسرى داشت به نام انوشزاد كه از همهء فرزندان وى بزرگ‌تر بود .\r\nبه دو خبر دادند كه انوشزاد زنديق است - يعنى از كيش مزدك پيروى مىكند .\r\nانوشيروان نيز او را به جندىشاپور فرستاد و گروهى از مردان مورد اعتماد خود را كه در ديندارى ايشان اطمينان داشت بر او گماشت تا او را اصلاح و ادب كنند .\r\nانوشزاد تحت مراقبت اين عده بود كه شنيد پدرش ضمن\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nلشكر كشى به شهرهاى روم بيمار شده است .\r\nفرصت را غنيمت شمرد و به كسانى كه مراقب وى بودند حمله برد و آنان را كشت و زندان‌ها را گشود و زندانيان را آزاد كرد و از آنان يارى خواست و بدين گونه گروهى از تباهكاران پيرامون وى گرد آمدند .\r\nولى نمايندهء پدر وى در مدائن لشكريانى را به سركوبى وى فرستاد كه او را در گندىشاپور محاصره كردند .\r\nفرماندار مدائن ، همچنين ، شورش انوشزاد را به خسرو انوشيروان خبر داد .\r\nانوشيروان به دو نامه‌اى نوشت و فرمان داد كه در كار وى سختگيرى كند و او را اسير سازد .\r\nاو نيز حلقهء محاصره را در گندىشاپور سخت‌تر و تنگ‌تر كرد تا لشكريان مدائن با پايدارى شديد پيش رفتند و شهر را گشودند و داخل شهر شدند و بسيارى از مردم شهر را كشتند و انوشزاد را گرفتار كردند .\r\nدر اين گير و دار به انوشيروان خبر رسيد كه نياى مادرى وى داور رازى نيز طغيان كرده و بر فرماندار سيستان شوريده و با وى جنگ كرده است .\r\nفرماندار سيستان او را شكست داد و او گريخت و به شهر رخج پناهنده شد و در آن شهر شورش خود را پيگيرى كرد .\r\nبعد نامه‌اى به انوشيروان نوشت و پوزش خواست و خواهش كرد كه كسى را بفرستد تا شهر را به وى تسليم كند .\r\nانوشيروان همين كار را كرد و او را زنهار داد و بخشيد فيروز ، شاهنشاه ساسانى ، در ناحيهء صول و آلان - ساختمان‌هائى كرده بود كه موجب استحكام شهرهاى مرزى ايران مىشد . پسرش ،\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nقباد نيز بدين ساختمان‌ها افزود .\r\nهنگامى كه خسرو انوشيروان به پادشاهى رسيد ، در ناحيهء صول و گرگان بناها و دژهاى بسيارى ساخت و به وسيلهء آنها همه شهرهاى آن حدود را استحكام بخشيد .\r\nسيجيور خاقان كه بزرگترين فرمانرواى ترك بود ، طوائف خزر و ابخاز و بلنجر را به سوى خود كشاند و آنان نيز به وى گرويدند و به فرمان وى در آمدند .\r\nخاقان سپس با گروه بسيار انبوهى كه پيرامون خود گرد آورده بود ، روى به ايران نهاد و در نامه‌اى كه به خسرو انوشيروان نوشت ، ازو خراج خواست و او را ترساند كه چنانچه خراج نپردازد آسيب خواهد ديد .\r\nانوشيروان اين نامه را به چيزى نشمرد و از پرداخت آنچه خاقان براى استحكام بخشيدن به شهرهاى وى مىخواست خوددارى كرد زيرا مرز ارمنستان را به اندازهء كافى مستحكم ساخته بود .\r\nآنگاه با گروه اندكى آمادهء مقابله با خاقان شد .\r\nخاقان بر او تاخت ولى نتوانست هيچ كارى از پيش ببرد و زيان ديده و سر افكنده بازگشت اين خاقان همان كسى بود كه با پادشاه هياطله در افتاد و او را كشت و بسيارى از شهرهاى او را گرفت .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nسخن دربارهء دست يافتن خسرو انوشيروان به شهرهاى روم\r\nميان خسرو انوشيروان و غطيانوس پادشاه روم مدتى صلح برقرار بود ولى واقعه‌اى پيش آمد كه بدين صلح پايان داد .\r\nغطيانوس يكى از مردان عرب را - كه خالد بن جبله ناميده مىشد - فرمانرواى تازيان شام ساخته بود .\r\nخسرو انوشيروان نيز يكى از مردان لخم را - كه منذر بن نعمان نام داشت - بر عمان و بحرين و يمامه تا طائف و نواحى ديگر حجاز گماشته بود .\r\nميان اين دو تن - يعنى خالد و منذر - آشوبى بر پا شد و كدورتى روى داد و سرانجام خالد بر منذر بن نعمان حمله برد و بسيارى از كسان او را كشت و اموالشان را به غنيمت برد .\r\nخسرو انوشيروان نامه‌اى به غطيانوس نوشت و پيمان صلحى را كه با هم بسته بودند ياد آور شد و او را از آنچه خالد بر سر منذر آورده بود آگاه ساخت و از او خواست كه به خالد فرمان دهد تا\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nآنچه از منذر گرفته بر گرداند و خونبهاى ياران منذر را هم كه كشته بپردازد و به طور كلى داد منذر را از خالد بستاند . و اگر چنين كارى را نكند ، پيمان صلح شكسته خواهد شد .\r\nانوشيروان در پى اين نامه باز نامهء ديگرى فرستاد و از غطيانوس خواست كه به داد منذر برسد ولى غطيانوس به هيچيك از آن نامه‌ها توجهى نكرد .\r\nانوشيروان كه چنين ديد ، خود را آمادهء نبرد ساخت و با هفتاد و چند هزار سپاه - از راه جزيرهء ابن عمر - به شهرهاى غطيانوس تاخت .\r\nبا اين لشكر كشى شهرهاى دارا و رها را گرفت و به شام رفت و منبج و حلب را گشود . همچنين بر انطاكيه دست يافت كه بر همهء شهرهاى شام برترى داشت . فاميه و حمص و بسيارى از شهرك‌ها را كه وابسته به شهرهاى مذكور بودند تصرف كرد و آنچه در اين شهرها از اموال و غنائم وجود داشت به دست آورد .\r\nمردم شهر انطاكيه را نيز اسير كرد و به سرزمين سواد برد و فرمان داد تا به جاى انطاكيه براى آنها شهرى در كنار تيسفون بسازند . و آنها را در اين شهر سكونت داد .\r\nاين همان شهر است كه روميه ( رومگان ) ناميده مىشود .\r\nدر اين شهر پنج ناحيه ترتيب داد كه عبارت بودند از :\r\nناحيهء نهروان بالا ، ناحيهء نهروان ميانه ، ناحيهء نهروان پائين ، ناحيهء بادرايا و ناحيهء باكسايا .\r\nانوشيروان براى اسيرانى كه از انطاكيه بدين شهر منتقل كرد ، خواربار و آذوقه ترتيب داد ، و چون با آزادى اديان موافق بود ، يكى از مسيحيان اهواز را در آن جا به كار گماشت تا ، به سبب همكيشى ، با او خوى گيرند و او بهتر بتواند به كارشان سر و سامان دهد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nولى شهرهاى ديگر شام و مضر را كه انوشيروان گرفته بود ، غطيانوس با پرداخت پولى بسيار گزاف از او باز گرفت و تعهد كرد كه بابت خونبها هر سال مبلغى بپردازد تا انوشيروان به شهرهاى وى حمله نكند [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شرايط صلح چنين بود :\r\nاولا دولت بيزانس پنجهزار ليبراى طلا ( سيصد و بيست و پنج هزار مثقال طلا ) براى غرامت جنگ بپردازد .\r\nثانيا مبلغ پانصد ليبراى طلا ساليانه براى نگاهدارى قواى ساخلوى در دربندهاى قفقازيه به ايران تاديه كند . ( 540 ميلادى ) اين صلح هم دوامى نداشت و در سر لازيكا باز جنگ شروع شد . . .\r\nاز جهة همجوارى ايران و بيزانس ، نفوذ هر دو در اين جا كاملا احساس مىشد . و روم در شهر پترا ( در كنار درياى سياه ) حاكمى معين كرده بود .\r\nدر اين زمان حاكم آن جا تجارت را انحصارى كرد . و پادشاه لازيكا كه از اين اقدام ناراضى بود ، بر ضد رومىها قيام و از ايران استمداد نمود .\r\nانوشيروان اين موقع را غنيمت شمرد كه حدود ايران را به درياى سياه برساند و در آن جا بحريه‌اى تأسيس و قسطنطنيه را در مواقع لزوم تهديد كند .\r\nاين بود كه فورا قشونى برداشته وارد لازيكا شد و شهر پترا را محاصره كرده گرفت .\r\nهر چند كه اين ولايت به تصرف ايران در آمد ، و ليكن رفتار - ايرانىهاى زرتشتى با اهالى عيسوى ، ضديتى بين آنها ايجاد كرد و به مقاصد انوشيروان صدمه زد .\r\nپس از چند سال جنگ چون طرفين خسته شده بودند ، و بعلاوه بقيه ذيل در صفحه بعد\r\n","page_name":" 62 ","page_number":62},
  {"content":"\r\n\r\nاين پول هر سال از سوى پادشاه روم به درگاه شاهنشاه ايران حمل مىشد .\r\nانوشيروان از روم به سرزمين خزرها رفت و از آنان كه بسيارى از مردم ايران را كشته بودند ، خونخواهى كرد و گروهى از ايشان را كشت و اموالشان را به غنيمت گرفت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nانوشيروان در جاهاى ديگر كارهاى مهم‌ترى داشت ، قرارى راجع به متاركهء پنج ساله داده شد و اين متاركه در سال 562 ميلادى ، به شرايط ذيل مبدل به صلح پنجاه ساله گرديد :\r\n1 - دولت ايران لازيكا را تخليه كرده به روم واگذار مىكند و دولت روم متعهد مىشود كه در ازاى اين اقدام ، در مدت پنجاه سال ، سالى سى هزار سكه طلا به دولت ايران بپردازد .\r\n2 - مسيحيان ايران در مذهب خود آزاد خواهند بود . و ليكن حق تبليغ نخواهند داشت .\r\n3 - دولت ايران ساخلوى در دربند قفقازيه نگاه خواهد داشت .\r\nانوشيروان از صلح خود با بيزانس استفاده كرده به مملكت هون‌هاى سفيد قشون كشى نمود و براى اطمينان از پيشرفت خود ، قبلا با ترك‌ها اتحادى بر ضد آنها منعقد كرد .\r\nكيفيات اين جنگ‌ها را نمىدانيم . همينقدر معلوم است كه در حين جنگ پادشاه هياطله كشته شد و اين مملكت بين ايران و خاقان ترك‌ها تقسيم گرديد . بدين سان كه جيحون سرحد شمال شرقى ايران شد . و باختر و طخارستان ( در مشرق باختر ) و زابلستان و رخج جزو ايران گرديدند .\r\n( تقريبا در حدود 557 ميلادى ) بقيه ذيل در صفحه بعد\r\n","page_name":" 63 ","page_number":63},
  {"content":"\r\n\r\nسپس به يمن تاخت و در آنجا نيز كشتار كرد و غنائمى به دست آورد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبعضى عقيده دارند كه مستملكات ايران در هند ، كه بواسطهء فشار هون‌ها موقتا از تصرف ايران خارج شده بود در اين زمان برگشت .\r\nبنا بر اين سند و پنجاب را جزو ممالك ايران اين زمان مىدانند . . .\r\nترك‌ها ، پس از آن كه قسمتى از مملكت هياطله به تصرف آنها در آمد ، قوى شدند و ديزابول ، خاقان ترك‌ها ، سفيرى در سال 567 ميلادى به دربار ايران فرستاد تا عهدنامهء اتحادى فيما بين منعقد گردد .\r\nانوشيروان از اين اقدام او سخت دلتنگ شد . و چندى بعد سفير ترك مرد . ( تصور مىكنند كه انوشيروان او را زهر داده است . )\r\nدر اثر اين قضيه خاقان ترك‌ها غضبناك گرديده سفيرى به بيزانس فرستاد و سفيرى نيز از قسطنطنيه نزد خاقان رفت . ( 569 ميلادى ) .\r\nضمنا ترك‌ها بناى تاخت و تاز را در حدود ايران گذاردند .\r\nولى همين كه سپاه ايران به طرف تركستان رفت ، عقب نشستند .\r\nبعد ، چون ديزابول ديد در ميدان جنگ نمىتواند با ايران طرف شود ، باز سفيرى نزد امپراطور روم فرستاده ، دولت روم شرقى را تحريك كرد كه معاهدهء خود را با ايران نقض كند ( 571 ميلادى ) تحريكات خاقان تركستان در دربار روم مؤثر شد ، زيرا زمينه حاضر بود .\r\nتوضيح آنكه امپراطور بيزانس ، يوستن دوم ، از فتوحات انوشيروان در اطراف ايران سخت نگران شده بود و مىترسيد كه قوى شدن ايران موازنه را به هم بزند .\r\nديگر اين كه انوشيروان درين زمان هفتاد سال داشت و قيصر گمان بقيه ذيل در صفحه بعد\r\n","page_name":" 64 ","page_number":64},
  {"content":"\r\n\r\nآنگاه به مدائن برگشت در حالى كه سرزمين‌هاى ميان هر قله و بحرين و عمان را به تصرف خويش در آورده بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمىكرد كه شاه ايران ، از جهة پيرى ، فرماندهى را به عهده نخواهد گرفت و لذا عمر جنگ كوتاه خواهد بود .\r\nبنا بر اين ، معاهدهء 562 ميلادى را شكست و قشون رومى نصيبين را محاصره كرد .\r\n( ميل دولت روم را به داشتن تمام ارمنستان و نيز گرجستان مىتوان يكى از جهات اين جنگ دانست . )\r\nشاه همين كه از نقض معاهده و محاصرهء نصيبين آگاه شد ، بر خلاف انتظار امپراطور روم ، خود بشخصه فرماندهى را عهده‌دار گرديد و با سرعت شگفت‌آورى از دجله گذشته ، به كمك نصيبين شتافت .\r\nبعد لشكر روم را از آن جا رانده تا دارا پيش رفت و اين شهر را محاصره كرد .\r\nدر همان وقت يك ستون مركب از شش هزار سوار زبده ، به سردارى آذرمهان ، به سوريه حمله برد .\r\nاين ستون اطراف انطاكيه را آتش زده و شهر آپامه‌آرا خراب كرده ، برگشت و به اردوى ايران در زير قلعهء دارا ملحق شد ( 572 ميلادى ) .\r\nدر 573 قلعهء دارا به تصرف لشكر ايران در آمد .\r\nتوضيح آنكه علاوه بر آلات و ادوات محاصره ، كه انوشيروان براى تصرف آن به كار برد ، آب شهر را نيز برگرداند و قلعه مجبور شد كه تسليم شود .\r\nسقوط دارا اثر عجيبى در عالم آن روزى كرد ، زيرا اين شهر قلعهء محكم رومىها در شرق بود و تسخير آن محال به نظر مىآمد .\r\nبقيه ذيل در صفحه بعد\r\n","page_name":" 65 ","page_number":65},
  {"content":"\r\n\r\nدر اين سفر ، همچنين ، نعمان بن منذر را - كه در زمان قباد از سلطنت افتاده بود - در حيره به پادشاهى نشاند و مورد نوازش قرار داد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبر اثر اين فتح ، ژوستن ديگر نتوانست سلطنت كند و استعفا كرده و جاى خود را به كنت تيبريوس داد ، و در اين موقع فهميد كه شير پير هنوز قوى و خطرناك بوده است .\r\nامپراطور جديد ، پس از اين كه به تخت نشست چاره را در اين ديد كه به مدت يك سال با انوشيروان قرار داد متاركه منعقد نمايد .\r\nاين متاركه را به مبلغ چهل و پنج هزار سكهء طلا خريد و مشغول جمع‌آورى لشكرى از مردمان تازه نفس و قواى سواحل رود رن و دانوب گرديد .\r\nولى بعد از انقضاى مدت متاركه ، باز جرئت نكرد جنگ را شروع كند . و در نتيجه ، براى سه سال ديگر قرار داد متاركه را تجديد و قبول نمود كه سالى سى هزار سكهء طلا به ايران بپردازد .\r\nپس از آن انوشيروان به ارمنستان ايران رفته ، آن را مطيع نمود و بعد به ارمنستان روم داخل شده ، در آن جا از كورس سكائى كه با عدهء زيادى از سكاها در خدمت قيصر روم بود ، يك شكست جزئى خورد .\r\nولى به زودى اين شكست را جبران كرد .\r\nتوضيح آن كه شبانه با مشعل‌هاى افروخته به طرف اردوى روم حمله برده ، آن را شكست داد .\r\nپس از آن ، براى گذرانيدن زمستان به ايران مراجعت كرد .\r\nدر سال 576 ميلادى قشون رومى شكست فاحشى از انوشيروان خورد .\r\nبقيه ذيل در صفحه بعد\r\n","page_name":" 66 ","page_number":66},
  {"content":"\r\n\r\nآنگاه به سوى هياطله رفت تا انتقام خون جد خود ، فيروز ، را از آنان بگيرد ، با اينكه پيش از آن تاريخ با خاقان هياطله وصلت كرده بود .\r\nبا اين لشكر كشى وارد شهرهاى هياطله شد و پادشاهشان را كشت و خانوادهء او را تار و مار ساخت و از آن جا به بلخ و ما وراء النهر رفت و قشون خويش را در فرغانه فرود آورد .\r\nبعد به مدائن بازگشت .\r\nآنگاه با بر جان جنگ كرد و برگشت و لشكر به يمن فرستاد .\r\nلشكر او در يمن سپاهيان حبشه را كشتند و شهرهايى را كه حبشيان گرفته بودند ، تصرف كردند .\r\nولادت پيامبر اكرم ، صلّى اللّه عليه و سلم ، در پايان پادشاهى خسرو انوشيروان بود .\r\nو نيز گفته شده است :\r\nعبد الله بن عبد المطلب ، پدر رسول اكرم ، صلّى اللّه عليه و سلم ، در بيست و چهارمين سال شاهنشاهى انوشيروان به جهان آمد . و\r\n\r\n\r\n\r\n\r\n","description":"","footnote":"\r\n[ ( ) 
  ] در سال‌هاى بعد نيز طرفين مشغول جنگ بودند بىاين كه نتيجهء قطعى براى يكى از آنها حاصل شود .\r\nپس از آن ، انوشيروان كه مورد حملهء قشون روم واقع شده بود ، براى تهيه لوازم جنگ ، از دجله به شتاب گذشته وارد تيسفون شد و به زودى در گذشت .\r\nاز منابع رومى معلوم است كه دولت روم راضى شده بود از ارمنستان و تمام گرجستان صرف نظر نموده عهدنامهء صلحى منعقد نمايد . ولى از جهة فوت انوشيروان ، مذاكرات بىنتيجه مانده است .\r\n( تاريخ ايران ، حسن پيرنيا ، چاپ خيام ، ص 213 - 218 )\r\n","page_name":" 67 ","page_number":67},
  {"content":"\r\n\r\nپيغمبر خدا ، صلّى اللّه عليه و سلم در چهل و دومين سال سلطنت او تولد يافت .\r\nهشام بن كلبى گفته است :\r\nاسامى كسانى كه به ترتيب پس از اسود بن منذر ، از سوى شاهنشاهان ايران بر عرب سلطنت كردند ، با مدت فرمانروائى ايشان ، به قرار ذيل بود :\r\nبرادر اسود ، منذر بن منذر بن نعمان : هفت سال .\r\nنعمان بن اسود : چهار سال .\r\nجانشين نعمان ، ابو يعفر بن علقمة بن مالك بن عدى لخمى :\r\nسه سال .\r\nپس از او منذر بن امرؤ القيس اول به فرمانروائى رسيد .\r\nاو چون دو گيسوى خود را در دو سوى سر خويش مىبافت او را ذو القرنين لقب داده بودند .\r\nمادر او ماء السماء خوانده مىشد و نامش ماويه دختر عمرو بن جشم بن نمر بن قاسط بود .\r\nمنذر چهل و نه سال فرمانروائى كرد و مدت پادشاهى پسرش ، عمرو بن منذر شانزده سال بود .\r\nهشام بن كلبى گفته است :\r\nهشت سال و هشت ماه از فرمانروائى عمرو بن منذر گذشته بود كه پيغمبر خدا ، صلّى اللّه عليه و سلم به جهان آمد . و اين در روزگار انوشيروان عام الفيل است .\r\nانوشيروان پس از چيرگى بر شهرهاى يمن به سر نديب پرداخت كه از شهرهاى هندوستان است و سرزمين گوهر مىباشد .\r\nشاهنشاه ساسانى يكى از سرداران خويش را با لشكرى انبوه به سر نديب فرستاد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاو در جنگى كه با پادشاه سر نديب كرد ، پيروزى يافت و آن سرزمين را مسخر ساخت و گنجينه‌اى سرشار از گوهرهاى بسيار و كالاهاى گرانبهاى ديگر از آن جا براى انوشيروان برد .\r\nتا آن زمان در ايران شغال وجود نداشت و اين حيوان از شهرهاى تركان بدين كشور روى آورد .\r\nانوشيروان نگران شد و موبد موبدان را فراخواند و به دو گفت :\r\n« به ما خبر رسيده كه اين حيوانات وحشى به شهرهاى ما هجوم آورده‌اند . اين مسئله ما را ناراحت كرده است . نظر تو در اين بار چيست ؟ » موبد موبدان در پاسخ گفت :\r\n« از دانشمندان روحانى شنيده‌ام كه مىگويند : هر گاه در شهرها عدل و داد بر جور و بيداد غلبه نكند بلكه بيدادگرى در ميان مردم رواج يابد ، دشمنانشان به جنگ با آنها برخيزند و آنچه مايهء آزار و موجب اكراه آنان است بدانها روى آور شود . »\r\nديرى نگذشت كه گروهى از جوانان ترك به دورترين شهرهاى ايران حمله بردند و انوشيروان كه چنين ديد ، به وزيران و كارگزاران خود دستور داد كه در هيچ جا از راه و روش وى كه داد و دهش است بر نگردند و هيچ كارى نكنند مگر به شيوهء عدل و داد .\r\nفرمان انوشيروان را در همه جا به كار بستند و به همين جهة خداوند نيز شر آن دشمن را بدون پيكار از سر ايرانيان دور ساخت .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nسخن دربارهء كارهاى انوشيروان در ارمنستان و آذربايجان\r\nاز ارمنستان و آذربايجان قسمتى به روميان و قسمتى به خزرها تعلق داشت .\r\nقباد در روزگار پادشاهى خود در بخشى از ايران كه به برخى از آن نواحى مىپيوست ديوارى كشيد .\r\nهنگامى كه قباد در گذشت ، پسرش انوشيروان به پادشاهى رسيد و همين كه پايه‌هاى سلطنت وى استوار شد با فرغانه و بر جان به پيكار پرداخت و پس از بازگشت از اين جنگ شهر شابران و مسقط و شهر باب و ابواب را ساخت و آن را تنها از اين رو ابواب ناميد كه در راهى كوهستانى ساخته شده بود و دروازه‌هائى داشت و بر هر دروازه كاخى استوار از سنگ ديده مىشد . [ ( 1 ) 
  ]\r\nانوشيروان درين شهرها گروهى را سكونت داد كه آنان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - باب يا باب الابواب ، همان در بند امروزى است كه به روسى در بنت مىگويند و در جنوب شرقى داغستان قرار دارد .\r\n","page_name":" 70 ","page_number":70},
  {"content":"\r\n\r\nرا سياسجين خواند .\r\nانوشيروان شهرهاى ديگرى نيز ساخت و در سرزمين جرزان ( در حدود گرجستان ) شهر سغد بيل را بنا كرد و گروهى از مردم سغد و پارس را بدان جا كوچ داد .\r\nهمچنين باب اللان ( در بند آلان‌ها ) را ساخت و تمام اراضى ارمنستان را كه در دست روميان بود گشود و شهر اردبيل و چند دژ را نوسازى كرد .\r\nاو به خاقان ، پادشاه تركان ، نامه‌اى نگاشت و به او پيشنهاد دوستى و همدستى و يگانگى كرد و نوشت كه مىخواهد در ميانه دو طرف رشتهء خويشاوندى برقرار سازد و دختر خود را به دو دهد و دختر او را بگيرد .\r\nخاقان ترك پيشنهاد شاهنشاه ايران را پذيرفت .\r\nاما انوشيروان به جاى اين كه دختر خود را براى خاقان ، پادشاه تركان ، بفرستد ، دوشيزه‌اى را فرستاد كه يكى از زنان وى او را به دخترى خود برگزيده بود .\r\nبر عكس ، پادشاه تركان كه از اين نيرنگ آگاهى نداشت دختر خويش را به عقد انوشيروان در آورد .\r\nبه مناسبت اين خويشاوندى ، دو پادشاه در مرز ايران و تركستان گرد هم آمدند و مراسمى برگزار كردند .\r\nمقارن همين احوال انوشيروان شبى گروهى از افراد مورد اعتماد خود را مأمور كرد كه به بخشى از لشكرگاه تركان حمله برند و آنجا را آتش بزنند .\r\nاين دستور به كار بسته شد .\r\nبامداد كه اين خبر انتشار يافت ، پادشاه تركان به نزد انوشيروان شكايت برد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nولى انوشيروان اظهار بىاطلاعى كرد .\r\nشب‌هاى بعد نيز شاهنشاه ايران باز همان دستور را داد و كسان وى همان آتش‌سوزى را به راه انداختند و پادشاه تركان پيش انوشيروان آمد و بناى ناله و شكايت را گذاشت .\r\nانوشيروان باز اظهار تأسف كرد و نسبت به دو مهر و محبت نمود و خود را بىاطلاع نشان داد .\r\nبعد انوشيروان دستور داد تا قسمتى از لشكرگاه خودش را نيز كه انبار علوفه بود ، آتش بزنند .\r\nبامداد از پادشاه تركان گله كرد و گفت :\r\n« چون گمان مىبردى كه آتش گرفتن قسمتى از لشكرگاه تو كار ايرانيان است مىخواستى تلافى كنى ! » پادشاه تركان سوگند ياد كرد كه از چنين پيشامدى هيچ آگاهى ندارد و هيچ دستورى در اين باره نداده است .\r\nانوشيروان كه طبيعتا انتظار چنين پاسخى را داشت ، گفت :\r\n« پس شايد لشكريان ما از صلحى كه با هم كرده‌ايم ناراضى هستند زيرا ديگر جنگى در ميان نيست كه پاداشى بگيرند يا غارتى بكنند . بنا بر اين من مىترسم دست به كارى بزنند كه بالاخره ميان ما آشوبى بر پا كنند و كار ما باز به دشمنى بكشد . از اين رو ، بهتر است به من اجازه بدهى تا در اين جا يك ديوار مرزى بكشم كه در ميان من و تو حائل باشد . بر اين ديوار هم دروازه‌هائى قرار مىدهيم ، تا هيچ كس نتواند به سرزمين شما قدم گذارد مگر كسى كه شما مىخواهيد . همچنين ، هيچ كس هم نتواند به خاك ما در آيد مگر كسى كه از ما اجازه بگيرد . »\r\nخاقان ترك اين پيشنهاد را پسنديد .\r\nانوشيروان از كرانهء دريا ديوارى ساخت و آن را تا بالاى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nكوه‌ها كشيد و بر آن دروازه‌هائى از آهن گذاشت و بر هر دروازه نيز كسانى را به پاسدارى گماشت .\r\nبعد به پادشاه تركان گفته شد :\r\n« انوشيروان تو را فريب داد و كسى را كه دختر خودش نبود به عقد تو در آورد ، و با روى استوارى هم در برابر تو كشيد كه ديگر چاره‌اى نداشته باشى و كارى از دستت برنيايد . »\r\nانوشيروان عده‌اى را در نواحى مختلف به پادشاهى نشاند كه صاحب السرير و فيلان شاه و لكز و مسقط از آن جمله بودند .\r\nارمنستان تا هنگام ظهور اسلام همچنان در دست ايرانيان بود . درين مدت بسيارى از سياسجين رفته رفته شهرها و دژهاى خود را ترك گفتند و در نتيجه ، آنها كم كم ويران شدند و خزرها و روميان بر آنها چيرگى يافتند . پس از ظهور اسلام ، مسلمانان نيز بر آن نواحى غلبه كردند .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nسخن دربارهء واقعهء فيل\r\nابرهه ، پس از چندى كه در يمن فرمانروائى كرد و قدرتى بهم زد ، قليس را در شهر صنعاء ساخت .\r\nقليس كليسائى بود كه در آن روزگار در سراسر روى زمين همانندش ديده نشده بود .\r\nپس از آن كه ساختمان اين كليسا به پايان رسيد ، ابرهه به نجاشى ، پادشاه حبشه ، نوشت :\r\n« من كليسائى ساخته‌ام كه مثل و مانندش را كسى نديده است و از اين خدمت كه به مسيحيت كرده‌ام دست بر نمىدارم تا حاجيان عرب را بدين سوى بكشانم كه به جاى كعبه ، كليساى مرا زيارت كنند . »\r\nاين خبر كه در ميان تازيان پيچيد ، مردى از نسأة [ ( 1 ) 
  ] كه اهل قبيلهء بنى فقيم بود ، به خشم آمد و برخاست و بدان كليسا رفت و در آن جا نشست و تغوط كرد ! بعد به نزد خانوادهء خود\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نسأة به كسانى مىگفتند كه ماه محرم به تاخت و تاز و تاراج دست نمىزدند و جنگ و خونريزى را تا ماه صفر به تأخير مىانداختند .\r\n","page_name":" 74 ","page_number":74},
  {"content":"\r\n\r\nبرگشت .\r\nابرهه را ازين پيشامد آگاه ساختند و به دو گفتند :\r\n« اين كار مردى است از بستگان به خانه‌اى كه در مكه زيارتگاه تازيان است . او چون شنيده كه تو مىخواهى حاجيان را از زيارت آن خانه باز دارى و بدين كليسا بكشانى چنين كارى كرده است ! » ابرهه خشمگين شد و سوگند ياد كرد كه به مكه لشكر كشد و خانهء كعبه را ويران كند .\r\nاز اين رو فرمان بسيج سپاه داد و حبشيان را براى جنگ آماده كرد و فيلى را با لشكر خويش همراه ساخت كه نامش محمود بود .\r\nو نيز گفته شده است :\r\nاو سيزده فيل داشت كه همه از محمود پيروى مىكردند .\r\nو خداوند سبحان ( در آيهء :   أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ   ) فيل را تنها از آن جهة مفرد ذكر فرموده كه مراد همان سر دستهء فيلان ، يعنى محمود ، بوده است .\r\nدربارهء شمارهء آنان جز اين نيز گفته شده است .\r\nتازيان همين كه از لشكر كشى ابرهه آگاه شدند به هيجان آمدند و ديدند شايسته است كه با وى به پيكار پردازند .\r\nاز اين رو ، مردى از بزرگان يمن كه ذو نفر نام داشت با ابرهه در افتاد و جنگيد ولى در اين جنگ شكست خورد و گرفتار شد .\r\nابرهه نخست مىخواست ذو نفر را بكشد ولى بعد او را در پيش خود زندانى كرد و همراه خويش برد .\r\nپس از ذو نفر ، مردى ديگر به نام نفيل بن حبيب خثعمى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nآمادهء نبرد با ابرهه شد .\r\nولى نفيل نيز شكست خورد و گرفتار گرديد و براى رهائى از چنگ ابرهه عهد كرد كه او را در راهى كه به مكه مىپيوندد راهنمائى كند .\r\nابرهه از كشتن نفيل در گذشت و با او و ساير همراهان خود پيش رفت تا به مردم طائف رسيد كه ثقيف ابو رغال را به راهنمائى او گماشتند و مأمورش كردند كه ابرهه را تا مغمس هدايت كند .\r\nهنگامى كه ابرهه و لشكريانش به مغمس رسيدند و فرود آمدند ، ابو رغال مرد . بعدها هم تازيان گورش را سنگسار كردند .\r\nاين رسم بر جاى ماند و اكنون حاجيان چون به گور او مىرسند سنگسارش مىكنند .\r\nابرهه از آن جا اسود بن مقصود را به مكه فرستاد و او دارائى مردم مكه را چاپيد و دويست شتر نيز از عبد المطلب بن هاشم گرفت .\r\nابرهه ، بعد ، حناطهء حميرى را به مكه روانه كرد و گفت :\r\n« ببين بزرگ قبيلهء قريش كيست و به او بگو كه من نيامده‌ام تا با شما بجنگم بلكه آمده‌ام تا اين خانه - يعنى خانهء كعبه - را ويران كنم و اگر شما مانع كار من نشويد ، ديگر نيازى به جنگ خونريزى نخواهم داشت . »\r\nوقتى حناطه پيام ابرهه را به عبد المطلب رسانيد ، عبد المطلب گفت :\r\n« به خدا سوگند كه ما نيز نمىخواهيم با ابرهه بجنگيم .\r\nاين خانهء خدا و خانهء ابراهيم ، دوست خدا است . اگر قرار باشد كه از اين خانه نگهدارى شود ، خدا خود از خانه و حرم خود پاسدارى\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمىكند ولى اگر خدا بخواهد پاى بيگانه را به سوى خانهء خويش بگشايد ، ما را نسزد كه از آن جلوگيرى كنيم . »\r\nحناطه كه اين سخن از عبد المطلب شنيد ، به دو گفت :\r\n« همراه من بيا تا تو را پيش پادشاه ببرم . »\r\nعبد المطلب همراه وى روان شد تا به لشكر گاه ابرهه رسيد و سراغ ذو نفر را گرفت كه با وى دوست بود .\r\nاو را به سوى زندانى كه ذو نفر بود ، راهنمائى كردند .\r\nعبد المطلب از ذو نفر پرسيد :\r\n« آيا مىتوانى ما را در اين بلائى كه به سرمان آمده يارى كنى و چاره‌اى بجوئى ؟ » ذو نفر پاسخ داد :\r\n« مردى كه در چنگ پادشاهى گرفتار است و انتظار كشته شدن خود را مىكشد چه كمكى مىتواند به تو بكند ؟ ولى انيس كه پيلان را نگهدارى مىكند با من دوست است . تو را به او معرفى مىكنم و او را از بزرگى خاندان و بلندى پايهء تو آگاه مىسازم و از او مىخواهم كه از پادشاه اجازه بگيرد تا تو را به حضور خود بپذيرد و هر چه مىخواهى در آن جا بگويى . و او هم - اگر بتواند - از تو در پيش ابرهه شفاعت كند .\r\nعبد المطلب گفت :\r\n« همين كمك براى من كافى است . »\r\nبنا بر اين ، ذو نفر در پى انيس فرستاد و او را فراخواند و عبد المطلب را به عنوان « بزرگ قبيلهء قريش » به وى معرفى نمود و چنان كه بايد و شايد دربارهء او سفارش كرد .\r\nانيس پيش ابرهه رفت و پس از معرفى عبد المطلب ، گفت :\r\n« اين مرد ، كه بزرگ قبيلهء قريش است ، اجازهء حضور\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمىخواهد . »\r\nابرهه نيز عبد المطلب را به حضور خود پذيرفت .\r\nعبد المطلب مردى بزرگ و درشت اندام و با شكوه و خوبروى بود و همين كه ابرهه او را ديد مقدمش را گرامى داشت و به دو احترام گذاشت و از تخت خود برخاست و به سوى او رفت و بر روى فرش نشست و او را در كنار خود نشاند و به مترجم خود گفت :\r\n« از او بپرس كه چه نيازى دارد ؟ » مترجم پرسيد و عبد المطلب پاسخ داد :\r\n« حاجت من اين است كه دويست شترى كه از من گرفته شده ، به من برگردانند . »\r\nابرهه كه انتظار شنيدن چنين سخنى را نداشت سرد شد و به مترجم گفت :\r\n« به او بگو : من اول كه تو را ديدم ، فريفتهء ديدارت شدم ولى وقتى با من سخن گفتى ، از تو بيزار شدم . آيا با من از شتران خود حرف مىزنى و از خانه‌اى كه دين تو و دين پدرانت بدان بستگى دارد و من براى ويران كردنش آمده‌ام چيزى نمىگوئى ؟ » عبد المطلب پاسخ داد :\r\n« من صاحب شتران خود هستم و به حفظ مال خود علاقمندم .\r\nخانهء كعبه نيز صاحبى دارد كه آن را خود حفظ خواهد كرد . »\r\nابرهه گفت :\r\n« خداى تو از آمدن من تا اين جا جلوگيرى نكرد . »\r\nآنگاه دستور داد تا شترهاى عبد المطلب را به دو باز دهند .\r\nعبد المطلب آنها را گرفت و بست و قربانى كرد و در حرم كعبه پخش نمود تا بدانها دستبردى زده شود و موجب خشم خدا\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nگردد . [ ( 1 ) 
  ]\r\nاو سپس به سوى قريش رفت و مردان قبيلهء قريش را از لشكر كشى ابرهه آگاه ساخت و دستور داد كه همراه وى از مكه بيرون روند و براى بركنارى از آنچه در جنگ روى مىدهد ، بر فراز كوه‌ها پناهنده شوند .\r\nعبد المطلب بعد با چند تن ديگر از مردان قريش برخاست و حلقهء در كعبه را گرفت . تا خدا را بخواند و براى شكست دادن ابرهه ازو يارى بخواهد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عبارت ابن اثير در اين جا روشن نيست و تاريخ بلعمى آن را با وضوح بيشترى بيان كرده است :\r\n. . . ابو مسعود . . . عبد المطلب را گفت :\r\n« از آن اشتران خويش ، صد اشتر از بهر اين خانه - يعنى خانهء كعبه - هديه كن . و نيت كن كه اگر خداى اين خانه را سلامت دهد از دشمن ، تو صد اشتر ، مر خداى را قربان كنى . و اين اشتران را از شهر بيرون كن سوى اين لشكرگاه ، تا ايشان دست فراز كنند و اين هدى ( يعنى : شترانى را كه تو به خانهء خدا هديه كرده‌اى ) به كشتن گيرند ، و خداى تعالى بر ايشان خشم گيرد و ايشان را عقوبت كند . »\r\nاشتران عبد المطلب نزديك بودند .\r\nپس عبد المطلب برفت و آن صد اشتران را بياورد و هديهء خانهء كعبه كرد و به سوى لشكرگاه نجاشى راند .\r\nآن اشتر به لشكرگاه اندر بپراكند ، و ايشان اشتران همه بكشتند و عبد المطلب از سر كوه همى ديد و بو مسعود را بگفت . و او گفت : « از پس اين نگاه كن كه خداى تعالى با ايشان چه كند ؟ » ( تاريخ بلعمى ، چاپ زوار ، ج 2 ، ص 1017 )\r\n","page_name":" 79 ","page_number":79},
  {"content":"\r\n\r\nهنگامى كه حلقهء در كعبه را گرفته بود ، مىگفت :\r\n يا رب لا ارجو لهم سواكا * يا رب فامنع منهم حماكا\r\nان عدو البيت من عاداكا * امنعهم ان يخربوا فناكا \r\n( پروردگارا ، من براى شكست دادن آنان جز تو به كس ديگرى اميد ندارم . بنا بر اين حمايت خود را از آنان دريغ مدار .\r\nكسى كه دشمن اين خانه است ، با تو دشمنى مىكند .\r\nنگذار كه خانهء تو را ويران سازند . )\r\nهمچنين گفت :\r\n لا هم ان العبد يم * نع رحله فامنع حلالك\r\nلا يغلبن صليبهم * و محالهم غدرا محالك\r\nو لئن فعلت فانه * امر تتم به فعالك\r\nانت الذى ان جاء با * غ نرتجيك له كذلك\r\nو لوا و لم يحووا سوى * خزى و تهلكهم هنالك\r\nلم استمع يوما بار * جس منهم يبغوا قتالك\r\nجروا جموع بلادهم * و الفيل كى يسبوا عيالك\r\nعمدوا حماك بكيدهم * جهدا و ما رقبوا جلالك \r\n( خدايا ، بندهء تو از خانهء خود دفاع مىكند تو نيز از خانهء خويش دفاع كن .\r\nمبادا صليب و نيروى آنان به نيرنگ بر نيروى تو چيره گردد .\r\nاگر چنين كنى ، كارى كرده‌اى كه با آن ، كارهاى تو به اتمام مىرسد .\r\nتو كسى هستى كه اگر ستمگرى فرا رسد ، اميدواريم با وى چنين كنى .\r\nتا اين دشمنان برگردند و بگريزند و چيزى جز خوارى و رسوائى بهره نبرند و آنان را در جاى خود نابود كنى .\r\nمن هيچ روزى نشنيده‌ام قومى پليدتر از آنان كه مىخواهند\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبا تو بجنگند .\r\nگروه‌هائى را از شهرهاى خود گرد آورده و با پيلان خويش بدين جا كشانده‌اند تا اهل خانهء تو را اسير كنند .\r\nبا نيرنگ و فريب ، خود را در پناه تو قرار داده‌اند - و دعوى خداپرستى مىكنند - در صورتى كه از روى نادانى و بىخردى با تو در افتاده‌اند و از بزرگى و نيرومندى تو انديشه نمىكنند . )\r\nعبد المطلب پس از خواندن شعرهاى بالا حلقه در خانهء كعبه را رها كرد و با ساير مردان قريش كه همراهش بودند به شكاف كوه‌ها پناه برد .\r\nدر آن جا ماندند تا ببينند كه ابرهه وقتى وارد مكه مىشود چه مىكند .\r\nبامداد ابرهه براى ورود به مكه لشكريان خويش را بسيج كرد و آن پيلى را هم كه نامش محمود بود آماده ساخت .\r\nهمهء وسائل را فراهم آورده بود تا خانهء كعبه را ويران كند و به يمن بر گردد .\r\nهمين كه آن فيل را به سوى مكه راهى ساختند ، نفيل بن حبيب خثعمى پيش رفت و گوش فيل را گرفت و در گوش او خواند :\r\n« از راهى كه رفته‌اى ، راست برگرد ! زيرا تو در شهر خدا هستى كه حرمت بسيار دارد . »\r\nآنگاه گوش پيل را رها كرد .\r\nپيل در همان جا خود را به زمين انداخت و ديگر برنخاست .\r\nدرين گير و دار نفيل فرصت را غنيمت شمرد و خود را به چابكى از چنگ ياران ابرهه رهانيد و از كوه بالا رفت و گريخت .\r\nفيل را هر چه زدند از جاى نجنبيد .\r\nسرانجام روى او را به سوى يمن كردند و ناگهان برخاست\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو دويد .\r\nدوباره روى او را به طرف مكه بر گرداندند و او باز به زمين افتاد .\r\nدر اين هنگام خداوند پرندگانى را كه ابابيل خوانده مىشدند و مانند پرستو بودند از سوى دريا فرستاد .\r\nهر پرنده‌اى سه سنگريزه ، يكى در منقار و دو ديگر را در دو چنگال خود ، داشت .\r\nاين سنگريزه‌ها را كه مانند نخود و عدس بودند بر روى لشكريان ابرهه پرتاب كردند . در لشكر او هيچ كس نبود كه اين سنگريزه به وى بخورد و كشته نشود .\r\nولى همهء لشكريان ابرهه مورد اصابت سنگريزه‌ها قرار نگرفتند و خداوند سيلى فرستاد كه همه را به دريا ريخت و كسانى كه جان بدر برده بودند با ابرهه بيرون آمدند و گريزان ، راهى را كه آمده بودند در پيش گرفتند و در پى نفيل بن حبيب مىگشتند تا ايشان را در راهى كه به يمن مىپيوست رهنمائى كند .\r\nنفيل ، هنگامى كه ديد خدا ايشان را به چه مصيبتى گرفتار ساخته ، گفت :\r\n اين المفر و الإله الطالب * و الاشرم المغلوب غير الغالب \r\n( ابرههء اشرم از چنگ خداوند به كجا مىتواند بگريزد . او ديگر شكست خورده و پيروز نيست . )\r\nهمچنين گفت :\r\n الا حييت عنا يا ردينا * نعمناكم مع الاصباح عينا\r\nاتانا قابس منكم عشاء * فلم يقدر لقابسكم لدينا\r\nردينة لو رأيت و لم تريه * لدى جنب المحصب ما رأينا\r\nاذا لعذرتنى و حمدت رأيى * و لم تأسى لما قد فات بينا \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n حمدت الله اذ عاينت طيرا * و خفت حجارة تلقى علينا\r\nو كل القوم يسأل عن نفيل * كان على للحبشان دينا \r\n( اى ردينه ، از ما به تو درود باد . با دميدن صبح چشم شما را روشن كرديم .\r\nشب هنگام ، آتشخواهى از پيش شما به نزد ما آمد ولى از ما بهره‌اى نبرد .\r\nاى ردينه ، تو نديدى ، ولى اى كاش در زمينى كه سنگريزه‌ها مىباريد ، آنچه ما ديديم تو هم مىديدى .\r\nدرين صورت پوزش مرا مىپذيرفتى و نظر مرا مىپسنديدى ، و براى آنچه در ميان ما از دست رفته ، اندوهگين نمىشدى .\r\nمن هنگامى كه پرندگانى را ديدم ، خداى را سپاس گفتم و ترسيدم از اين كه سنگ‌هائى بر سر ما بيفتد .\r\nهمهء مردم سراغ نفيل را مىگيرند . مثل اين كه من مديون حبشيان هستم . )\r\nدر پيكر ابرهه بيمارى بدى راه يافت كه يكايك اندام‌هاى او سست مىشد و مىافتاد چنان كه وقتى او را به صنعاء رسانيدند ، مانند جوجه‌اى شده بود ، ولى نمرد تا هنگامى كه قلب او نيز از سينه بيرون افتاد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - پروكوپيوس نيز ابرهه را حاكم حبشه بر يمن معرفى مىكند ، و جنگ او را با سردار حبشى به نام ارياط ، شرح مىدهد .\r\nهمچنين متذكر است كه ابرهه با پادشاه حبشه صلح كرده است .\r\nوى از جنگ او با ايران نيز سخن گفته است .\r\nلكن ، بنا به روايت وى ، ابرهه جنگ با ايران را ، كه به عنوان همكارى بقيه ذيل در صفحه بعد\r\n","page_name":" 83 ","page_number":83},
  {"content":"\r\n\r\nپس از مرگ ابرهه ، پسرش ، يكسوم ، به فرمانروائى رسيد كه به لقب او ملقب بود و مردم حمير و يمن را به خوارى و سياهروزى نشاند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبا قيصر روم شروع كرده بود ، به زودى ترك كرده است .\r\nبر حسب نقوش « حصن الغراب » كه « ژيلر » كاشف و ناشر آن است ، ابرهه خود را حاكم بر « ريدان » و حضرموت و يمنات و عرب نجار و عرب سواحل از طرف حبشه معرفى كرده است .\r\n( امروز استعمال يمنات ، به صيغهء جمع با « ات » ، معمول نيست ، و به موجب اين نقوش سابقا معمول بوده ، و سپس متروك شده است . )\r\nدر اين نقوش شرح بناى كنيسه‌اى ديده مىشود كه با كنيسهء صنعاء در روايات عرب مشابهت دارد ، و آثار تثليث نيز در حجارىهاى آن موجود است ، و ممكن است به استناد آن ، ابرهه را مسيحى دانست .\r\nحدوث واقعهء عام الفيل مسلم است ، لكن اگر سال ولادت پيغمبر اكرم سال 570 ميلادى باشد ، نمىتوان عام الفيل را با سال ولادت پيغمبر ( ص ) مطابقت داد زيرا جنگ ايران و يمن پيش از سال 570 نبوده و بنا به روايات موجوده تا زمان فتح يمن ابرهه و اولاد او بر يمن حكومت كرده‌اند .\r\nبه عقيدهء نگارنده ، ابابيل جمع آبله است و مؤيد اين عقيده روايتى است كه به موجب آن هلاك قوم ابرهه به وسيلهء وباء جدرى ، كه همان آبله باشد ، صورت گرفته است .\r\nلكن وجود « طير » در آيهء سوم از سورهء فيل موجب آن شده كه طيور عجيب دريائى سنگ‌ها به كف و منقار بگيرند و به جنگ ابرهه و لشكريان فيل سوار او بيايند .\r\nبقيه ذيل در صفحه بعد\r\n","page_name":" 84 ","page_number":84},
  {"content":"\r\n\r\nدر روزگار او نيز حبشيان به مردم ستم روا مىداشتند ، و زنانشان را مىگرفتند و مردانشان را مىكشتند و پسرانشان را ميان خود و تازيان مترجم قرار مىدادند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر صورتى كه ممكن است كلمهء « طير » در اين آيه - چنان كه در كتب لغت هم مضبوط است - به معنى « ناگهان و سريع » باشد .\r\nبه عبارت ادبى ، طير در اين آيه ، مصدر به معنى فاعل است و در معنى مجازى خود به معنى حال استعمال شده است .\r\n« سجيل » را اهل لغت به معنى سخت و سنگ سخت و گل پخته مثل آجر ضبط كرده‌اند و بعضى آن را مركب از سنگ و گل دانسته‌اند .\r\nبه عقيدهء بعضى سجيل لغتى از سجين است و سجين - كه در قرآن نيز نام آن ذكر شده - دركه‌اى است از جهنم ، يا طبقهء هفتم زمين است .\r\nاگر تصور اخير را براى سجيل قبول كنيم و از فسحت استعارات ادبى بهره‌ور شويم ، با عقيده‌اى كه نسبت به ابابيل در فوق ذكر گرديد ، منافات و مباينتى به وجود نمىآيد .\r\nلكن اگر سجيل را معرب سنگ و گل بدانيم ، بايد معتقد شويم كه آيه ، ناظر به لشكر كشى ايران به يمن در سال 570 يا 576 است و مغلوبيت ايشان به وسيلهء لشكر انوشيروان ، انتقام حمله و جسارت ايشان به كعبه بوده است و خداوند به وسيلهء انوشيروان ، پيروان جسور ابرهه و فرزندان او را كيفر داده است .\r\nدر صورتى كه سومين آيه از سورهء فيل اشاره به لشكر كشى ايرانيان باشد ، دور نيست كه طير با طيار يا طياره كه بر لشكريان ساسانى اطلاق مىشده ، رابطه‌اى داشته باشد . و درين صورت آيهء چهارم ( ترميهم بحجارة بقيه ذيل در صفحه بعد\r\n","page_name":" 85 ","page_number":85},
  {"content":"\r\n\r\nوقتى خداوند گروهى از حبشيان را كه به مكه تاخته بودند به ديار نيستى فرستاد ، و پادشاهشان با گروهى كه جان بدر برده بودند برگشت ، عبد المطلب روز بعد ، از كوه فرود آمد تا ببيند كه آنها چه مىكنند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمن سجيل ) با نوع جنگ ايرانى آن زمان تناسب دارد زيرا مسلما ايرانيان از قلل جبال يمن استفاده كرده و با منجنيق آنان را سنگباران كرده‌اند ، و يا با منجنيق و سنگ ، حصارهاى ايشان را به تصرف در آورده‌اند .\r\nمطلبى كه رابطهء سوره فيل را با جنگ ايران و يمن تأييد مىكند ، نظر بعضى از مفسرين است كه سوره ( لايلاف قريش ) را تا آخر - كه فعلا در قرآن سوره مستقلى است - جزء سوره فيل مىدانند و مىگويند : لايلاف متعلق به كيف فعل مىباشد .\r\nبا اين بيان نتيجه مىشود كه خداوند با اصحاب فيل چنين و چنان كرد تا آسايش قريش و حرمت خانه كعبه محفوظ باشد .\r\nچنان كه مىدانيم ، لشكريان انوشيروان و حكامى كه وى بر يمن گماشت ، با قريش حسن سلوك به خرج مىدادند و آنان را تقويت مىكردند و كعبه را محترم مىداشتند . و بعضى بناى شادروان كعبه را به انوشيروان نسبت مىدهند .\r\nمقتضيات سياسى نيز ايجاب مىكرده كه انوشيروان چنين رويه‌اى را پيش گيرد زيرا در مقابل مسيحيان ساكن عربستان كه روابط دينى ، ايشان را با روم مىپيوست ، انوشيروان هم بايستى از قريش و كعبه طرفدارى كند ، و آنان را با دولت ايران موافق ساخته براى كمك در لشكر كشىهاى او به روم ، يا حفظ كاروان تجارت ايران ، از همراهى ايشان استفاده نمايد .\r\n( اعلام قرآن ، تاليف دكتر محمد خزائلى ، ص 140 تا 142 )\r\n","page_name":" 86 ","page_number":86},
  {"content":"\r\n\r\nابو مسعود ثقفى هم ، كه گوشش نمىشنيد ، با وى بود .\r\nاين دو تن به لشكرگاه حبشيان وارد شدند و سربازانى را ديدند كه به هلاك رسيده بودند .\r\nعبد المطلب دو گودال كند : يكى براى خود و ديگرى را براى ابو مسعود . و آنها را پر از طلا و گوهرهاى گرانبهائى كرد كه از دارائى ابرهه بر جاى مانده بود .\r\nبعد سر اين دو گودال را با خاك پوشاند .\r\nسپس مردم مكه را كه به كوه گريخته بودند فرا خواند . و آنان برگشتند و به لطف عبد المطلب و ابو مسعود ، از آن لشگرگاه اموال بسيارى بردند .\r\nپس از رفتن ايشان عبد المطلب و ابو مسعود ، سر گودال‌هائى را كه كنده بودند گشودند و گنجينه‌هاى خود را بر گرفتند .\r\nعبد المطلب با اين گنجينه ثروتمند شد و تا هنگامى كه از جهان رفت ، توانگر مىزيست .\r\nپس از آن كه خداوند سيلى فرستاد و حبشيانى را كه زنده مانده بودند به دريا ريخت و با آسيب‌هائى كه به آنان رساند نابودشان كرد و گزندشان را از كعبه دور ساخت ، مردم قريش در چشم عرب بزرگ جلوه كردند و گرامى شدند چون مىگفتند :\r\n« اينان مردان خدا هستند كه از سوى همهء تازيان با دشمنان جنگيدند و آنان را از خانهء خدا راندند . »\r\nپس از در گذشت يكسوم ، برادرش مسروق به فرمانروائى رسيد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nسخن دربارهء باز افتادن يمن به دست آل حمير و راندن حبشيان از آن جا\r\nيكسوم پادشاه يمن به دست برادرش ، مسروق بن ابرهه ، كشته شد . اين مسروق را نيز و هرز ديلمى كشت .\r\nهمين كه سختى و بدبختى مردم فزونى يافت ، سيف ذى يزن ، كه كنيهء او به گفته‌اى : « ابو مره » و به گفته‌اى : « ذى يزن ابو مره » بود ، به شورش برخاست و پيش قيصر رفت زيرا انوشيروان پدرش را مدتى معطل كرده بود كه وى را براى جنگ با حبشيان يارى دهد و او را تا واپسين دم زندگى در انتظار نگهداشته و بالاخره هم به دو كمكى نكرده بود .\r\nپدر او ، ذو يزن - هنگامى كه ابرهه زنش را به زور گرفت و به عقد خود در آورد ديگر نتوانست بيدادگرى حبشيان را تحمل كند و به درگاه انوشيروان پناهنده شد و از او يارى خواست تا بيگانگان را از سرزمين يمن براند .\r\nانوشيروان نيز به دو وعده داد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nذو يزن به اميد اين وعده در دستگاه انوشيروان ماند ولى انوشيروان به وعدهء خود وفا نكرد تا سرانجام عمر ذو يزن به سر آمد و در ايران در گذشت .\r\nپسر او ، سيف ، با مادر خويش در سراى ابرهه به سر مىبرد و ابرهه را پدر خويش مىپنداشت .\r\nولى روزى يكى از پسران ابرهه با سيف در افتاد و به او دشنام داد .\r\nسيف دانست كه ابرهه پدرش نيست و كس ديگرى بايد پدر او باشد . از اين رو پيش مادر خود رفت و ازو دربارهء پدر خويش پرسش كرد .\r\nمادرش وقتى كه به نزاع آن دو رسيدگى كرد ناچار شد كه حقيقت را به سيف بگويد و او را از آنچه روى داده بود آگاه سازد .\r\nسيف ناچار در آن جا ماند تا ابرهه به ديار نيستى شتافت و پس از او پسرش يكسوم نيز در گذشت .\r\nآنگاه سيف به نزد قيصر روم رفت تا از او براى راندن حبشيان يارى بخواهد ولى چون قيصر روم مسيحى بود و حبشيان نيز از آئين مسيح پيروى مىكردند ، قيصر به سبب اين همكيشى ، لشكر كشى به يمن و جنگ با حبشيان را روا ندانست و از پذيرفتن درخواست سيف پوزش خواست .\r\nسيف كه چنين ديد از پيش قيصر روم بازگشت و به نزد خسرو انوشيروان آمد .\r\nروزى در راه انوشيروان ايستاد و هنگامى كه او سوار بر اسب مىخواست بيرون رود ، پيش دويد و گفت :\r\n« پدر من ، براى من ميراثى نهاده كه در نزد تست . »\r\nانوشيروان فرود آمد و او را فراخواند و پرسيد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n« تو كيستى و ميراثى كه پدرت براى تو نهاده ، چيست ؟ » پاسخ داد :\r\n« من پسر همان سردار يمنى هستم كه تو او را وعدهء يارى دادى و او در انتظار اين وعده آنقدر به درگاه تو ماند تا جان سپرد . وعده‌اى كه به پدر من دادى ، ميراثى است كه ازو به من مىرسد و حق من است و بايد آن را انجام دهى . »\r\nخسرو انوشيروان بر حال او دلش بسوخت و گفت :\r\n« آخر سرزمين شما از ايران بسيار دور است و خير و بركتى ندارد و راه بدان جا از بيابان‌ها مىگذرد و من نمىخواهم لشكر خود را دچار گمراهى و سرگردانى كنم . »\r\nبعد دستور داد كه پولى به سيف بدهند .\r\nسيف درهم‌ها را گرفت و بيرون رفت و ميان مردم پاشيد و مردم هم ريختند و همه را جمع كردند .\r\nخسرو همين كه از اين ريخت و پاش آگاهى يافت ، سيف را فراخواند و از او پرسيد كه چرا چنين كارى كرده است .\r\nسيف جواب داد :\r\n« براى اين كه در پى سيم و زر بدين جا نيامده‌ام ، و بدين اميد آمده‌ام كه مردان جنگى در اختيارم بگذارى تا من و ساير مردم يمن را از اين خوارى و سرافكندگى رهائى بخشند . و گرنه در كوه‌هاى يمن كان‌هاى طلا و نقره بسيار است . »\r\nخسرو از اين سخن دچار شگفتى شد و گفت :\r\n« بيچاره گمان مىبرد كه شهرهاى خود را بهتر از من مىشناسد . »\r\nبعد با وزيران خويش دربارهء فرستادن لشكر به يمن مشورت كرد .\r\nموبد موبدان گفت :\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n« اى پادشاه ، اين مرد حق دارد كه به درگاه تو آمده است زيرا وعده‌اى به پدرش داده شده و پدرش در انتظار انجام آن وعده تا پايان عمر خود را در اين جا سپرى كرده است . اگر روا نيست كه لشكريان ايران در راه يمن دچار رنج‌ها و درد سرهائى شوند ، از راه ديگرى مىتوان به دو يارى داد . در زندان‌هاى تو مردانى هستند كار آمد و توانا و نيرومند و پادشاه مىتواند آنان را همراه اين مرد به يمن بفرستد . اگر در آن جا پيروزى يافتند ، نام و سر افرازى آن نصيب پادشاه خواهد شد و اگر شكست خوردند و كشته شدند ، پادشاه از دستشان آسوده مىشود و مردم كشور را نيز از گزندشان آسوده مىسازد . »\r\nخسرو انوشيروان گفت :\r\n« اين انديشهء بسيار درستى است . »\r\nآنگاه ، به فرمان خسرو ، هشتصد تن از مردانى كه در زندان‌ها به سر مىبردند ، فراخوانده شدند .\r\nخسرو يكى از سرداران خويش را ، كه وهرز ناميده مىشد ، به فرماندهى آنان گماشت .\r\nو نيز گفته شده است :\r\n« وهرز هم خود از زندانيان بود و به خاطر لغزشى كه از وى سر زده بود ، خسرو بر او خشم گرفته و او را به زندان افكنده بود . »\r\nانوشيروان وهرز را پهلوانى دلاور مىشمرد و او را با هزار سوار جنگى برابر مىدانست .\r\nبارى ، پادشاه ايران ، فرمان داد كه آن عده را با هشت كشتى حمل كنند .\r\nآنان از راه دريا - يعنى از راه خليج فارس - رهسپار يمن\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nگرديدند و در راه دو كشتى آنها غرق شد تا به كرانهء حضر موت رسيدند و پاى به خاك يمن نهادند .\r\nدر آن جا مردم بسيارى به سيف بن ذى يزن پيوستند .\r\nاز سوى ديگر مسروق يكصد هزار تن از مردم حبشه و حمير و اعراب را بسيج كرد .\r\nو هرز رو به يمن نهاد و دريا را پشت سر گذاشت و همهء كشتىها را آتش زد و سوزاند تا يارانش ديگر اميدى به فرار از راه دريا و نجات خويش نداشته باشند .\r\nاز خواربار و خوراك و پوشاك هم هر چه با خود آورده بودند همه را آتش زد جز آنچه را كه همان روز مىخوردند يا پوشيده بودند .\r\nبعد به كسان خود گفت :\r\n« من اينها را تنها از آن رو آتش زدم كه اگر حبشيان در اين جنگ پيروز شدند بر آنها دست نيابند ولى اگر ما پيروز شديم بديهى است كه چند برابر اينها را به دست خواهيم آورد .\r\nبنا بر اين ، اگر مىجنگيد و پايدارى مىكنيد ، به من بگوييد و اگر نمىكنيد ، هم اكنون من خود را بر روى شمشير خويش مىاندازم تا از پشتم سر بدر آورد . »\r\nآنان كه ديدند اگر فرماندهشان چنين كارى با خود بكند به چه روزى خواهند افتاد ، گفتند :\r\n« ما همراه تو آنقدر با دشمن مىجنگيم كه يا بميريم يا پيروزى يابيم . »\r\nوهرز بعد به سيف بن ذى يزن گفت :\r\n« تو چه دارى و چه مىتوانى بكنى ؟ » جواب داد :\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n« هر چه بخواهى ، از مرد عرب و شمشير عرب ، بعد هم پاى مرا به پاى خود ببند - يا دامن مرا به دامن خود بدوز - تا همه با هم يا بميريم يا به پيروزى رسيم . »\r\nو هرز گفت :\r\n« درست مىگوئى . »\r\nبنا بر اين سيف از قوم خود به هر اندازه كه مىتوانست ، مردانى را گرد آورد و نخستين كسانى كه به وى پيوستند ، از كنده بودند .\r\nمسروق بن ابرهه نيز از هجوم آنان آگاهى يافت و لشكر خود را بسيج كرد .\r\nوهرز ياران خويش را آمادهء پيكار ساخت و دستور داد كه در تير اندازى حد اعلاى نيروى خويش را به كار برند .\r\nبه آنان گفت :\r\n« همين كه فرمان تير اندازى دادم ، همه با هم دشمن را تير باران كنيد . »\r\nمسروق با سپاهى پيش آمد كه از شدت انبوهى دو طرف آن ديده نمىشد . خود او نيز سوار بر پيلى بود و افسرى بر سر داشت و ياقوت سرخى به اندازهء يك تخم مرغ در ميان دو چشم بر روى پيشانى وى مىدرخشيد و چنان مغرور بود كه جز پيروزى چيز ديگرى نمىديد .\r\nولى وهرز ، به سبب سالخوردگى ، چشمش درست نمىديد .\r\nاين بود كه به سپاهيان خود گفت :\r\n« سردار قشون دشمن را به من نشان دهيد . »\r\nگفتند :\r\n« فرمانروا و فرمانده ايشان همان كسى است كه سوار بر فيل است . »\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدر همين هنگام مسروق از فيل پياده شد و سوار اسب گرديد .\r\nبه وهرز گفتند :\r\n« همان است كه بر اسب نشسته است . »\r\nباز مسروق از اسب فرود آمد و بر استرى جست .\r\nبه وهرز گفتند :\r\n« اكنون سوار بر استرى است . »\r\nوهرز كه چنين ديد گفت :\r\n« اين كه پى در پى مركب پست‌ترى را اختيار مىكند ، نشانهء آن است كه فرمانروائى او نيز كاهش خواهد يافت و از بلندى به پستى خواهد افتاد . »\r\nبعد چون از شدت پيرى موهاى ابروى پر پشت او به پائين مىافتاد و جلوى چشمش را مىگرفت ، گفت :\r\nموهاى ابروى مرا بلند كنيد و از جلوى چشمم به كنار بزنيد .\r\nابروى او را بلند كردند و با يك سر بند بستند .\r\nوهرز همين كه مانع از پيش ديدگانش بر طرف شد ، تيرى در چلهء كمان نهاد و گفت :\r\n« مسروق را به من نشان دهيد . »\r\nاو را نشانش دادند .\r\nوهرز هنگامى كه مىخواست تير را رها كند ، گفت :\r\n« اكنون تيرى مىاندازم . اگر ديديد كه ياران مسروق ، ايستاده‌اند و حركتى نمىكند ، بر جاى خود بمانيد تا به شما اجازه دهم . چون بىحركت ماندن آنان نشانهء اين است كه تير من خطا رفته و اتفاقى نيفتاده است . ولى اگر ديديد كه همه دور مسروق گشتند و پيرامونش گرد آمدند بدانيد كه من او را به تير زده‌ام . در اين صورت همه با هم به آنان حمله كنيد . »\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nپس از اين دستور ، كمان كشيد و تيرى انداخت كه درست به ميان دو چشم او خورد . بعد هم ياران وهرز تيراندازى را آغاز كردند .\r\nدر نتيجه ، مسروق و گروهى از سربازانش كشته شدند .\r\nمسروق از استر سرنگون گرديد و به خاك افتاد و حبشيان در اطرافش حلقه زدند .\r\nايرانيان به حبشيان چنان سخت حمله بردند كه براى حبشيان جز گريز راه ديگرى نماند .\r\nدر اين پيكار ، ايرانيان به اندازه‌اى غنيمت به چنگ آوردند كه از حساب و شمار بيرون بود .\r\nوهرز در گير و دار جنگ به كسان خود گفت :\r\n« از تازيان دست بداريد و از سياهان ، يعنى حبشيان ، بكشيد و از آنان حتى يك تن را زنده نگذاريد . »\r\nيكى از تازيان گريخت و پس از يك روز و يك شب كه شتابان راه پيمود ، ناگهان چشمش به تركش خود افتاد و ديد هنوز يك تير در تركش دارد . با خود گفت :\r\n« افسوس كه هم دير شده است و هم راه دور است و گرنه با همين يك تير نيز چه كارها كه نمىشد انجام داد . »\r\nوهرز پيش رفت تا داخل صنعاء شد و بر همهء شهرهاى يمن دست يافت و براى هر استان عاملى معين كرد .\r\nمدت فرمانروائى حبشيان در يمن هفتاد و دو سال بود و در آن جا چهار سردار حبشى به پادشاهى نشستند كه عبارت بودند از :\r\nارياط ، بعد ابرهه ، سپس پسرش يكسوم ، آنگاه مسروق بن ابرهه .\r\nو نيز گفته شده است :\r\n« مدت فرمانروائى ايشان نزديك به يكصد سال بود . »\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nجز اين هم گفته‌اند ولى روايت نخستين درست‌تر است .\r\nوهرز همين كه سراسر يمن را به تصرف در آورد ، نامه‌اى به خسرو انوشيروان نگاشت و او را ازين پيروزى آگاه ساخت و اموالى را كه به غنيمت گرفته بود براى او فرستاد .\r\nخسرو در نامه‌اى كه در پاسخ او نوشت به دو فرمان داد كه سيف بن ذى يزن ، ( و بگفتهء برخى . معدى كرب بن سيف بن ذى يزن ) را به پادشاهى يمن منصوب سازد .\r\nخسرو همچنين جزيه و خراجى معين كرد كه پادشاه يمن هر سال به ايران بپردازد .\r\nوهرز نيز فرمان انوشيروان را به كار بست و به ايران بازگشت .\r\nاما سيف بن ذى يزن همين كه در يمن به پادشاهى رسيد ، كشتار حبشيان را آغاز كرد و هر چه حبشى در آن جا زنده مانده بود ، از دم تيغ گذراند . حتى شكم زنهاى آبستن را پاره كرد و بچه را از رحم بيرون كشيد و كشت .\r\nبدين گونه از حبشيان زنده نگذاشت جز عده‌اى اندك كه به تيمار و نگهدارى چار پايان گماشت . برخى را نيز به شتربانى گماشت تا پيشاپيش وى بدوند و اسلحهء او را حمل كنند .\r\nاز اين رو حبشيانى كه در يمن به سر مىبردند ، ديگر چندان زياد نبودند .\r\nروزى سيف سوار شد و بيرون تاخت . چند تن از حبشيان كه پيشاپيش او مىدويدند ، با همان اسلحه‌اى كه براى وى حمل مىكردند او را زدند و كشتند .\r\nمدت فرمانروائى او پانزده سال بود .\r\nپس از كشته شدن سيف ، يكى از مردان حبشى بر مردم يمن شوريد و گروهى را كشت و تباهكارى بسيار كرد .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nخسرو انوشيروان ، همين كه از شورش او آگاه شد ، بار ديگر وهرز را با چهار هزار سوار به يمن گسيل داشت و به او فرمان داد كه در يمن هيچ سياه پوست يا فرزند عربى را كه سياه باشد ، چه خرد و چه بزرگ ، زنده نگذارد و هر مردى را كه موهاى پيچيده دارد و از دودهء سياهان حبشى است بكشد .\r\nوهرز نيز با لشكرى كه در اختيار داشت به راه افتاد تا به يمن رسيد و فرمانى را كه انوشيروان داده بود به كار بست .\r\nسپس نامه‌اى به انوشيروان نگاشت و او را از آنچه كرده بود آگاه ساخت .\r\nانوشيروان وهرز را به فرمانروائى يمن گماشت و او به نمايندگى از سوى شاهنشاه ايران ، كارهاى يمن را سر و سامان مىداد تا در گذشت .\r\nپس از مرگ وهرز ، خسرو انوشيروان ، پسر او مرزبان بن وهرز را در آن جا به پادشاهى نشاند .\r\nبعد از درگذشت مرزبان نيز به فرمان انوشيروان ، پسرش تينجان بن مرزبان ، و پس از او فرزندش خرخسره به پادشاهى رسيد .\r\nخرخسره در روزگار شاهنشاهى خسرو پرويز ، فرمانرواى يمن بود تا اين كه خسرو پرويز بر او خشم گرفت و او را از يمن فراخواند .\r\nهنگامى كه روى به ايران نهاد و وارد بارگاه خسرو پرويز شد ، يكى از بزرگان ايران او را به گرمى پذيرفت و در آغوش گرفت و شمشيرى را كه يادگار پدر خسرو پرويز بود بر گردن وى انداخت .\r\nخسرو پرويز به رعايت احترام آن شمشير از خون خرخسره در گذشت و تنها به عزل او از پادشاهى يمن اكتفا كرد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nپس از او ، باذان را به يمن فرستاد كه همچنان در آن سرزمين بود تا هنگامى كه خداوند محمد ، صلّى اللّه عليه و سلم ، را به پيامبرى بر انگيخت .\r\nو نيز گفته شده است :\r\n« انوشيروان پس از وهرز ، زرين را به فرمانروائى يمن گماشت .\r\nزرين مردى بود كه در خونخوارى و بيدادگرى زياده‌روى مىكرد و هنگامى كه مىخواست سوار شود و بيرون رود مردى را مىكشت و از روى پيوندها و استخوان‌هاى وى مىگذشت . »\r\nاو تا هنگامى كه انوشيروان زنده بود در يمن فرمانروائى مىكرد و پس از درگذشت انوشيروان پسرش ، هرمز ، او را از كار بر كنار كرد .\r\nمورخان درباره كسانى كه از سوى شاهنشاهان ساسانى در يمن فرمانروائى كرده‌اند ، اختلاف بسيار دارند كه به نظر من شرح تمام آنها متضمن فايده‌اى نبود و از ذكر آنها صرف نظر شد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nسخن دربارهء نو آورىهاى قريش پس از واقعهء اصحاب فيل\r\nپس از واقعهء اصحاب فيل ، به شرحى كه پيش از اين ذكر كرديم ، قبيلهء قريش در چشم تازيان ، بزرگ و گرامى شدند و گفتند :\r\n« افراد قبيلهء قريش ، اهل خدا هستند و زيستن در جوار خانهء خدا ايشان را از هر آسيبى بر كنار مىدارد . »\r\nمردان قريش نيز گرد هم آمدند و گفتند :\r\n« ما فرزندان ابراهيم خليل عليه السلام ، و اهل حرم و خدمتگزاران خانهء خدا و ساكنان مكه هستيم . هيچيك از قبائل عرب پايه و مايهء ما را ندارد و ويژگىهاى هيچيك مانند - ويژگىهاى ما مشهور و در خور ستايش نيست . پس بيائيد تا به هم دست يگانگى بدهيم و قرار بگذاريم كه هرگز چيزى را كه در بيرون حرم است به اندازهء چيزى كه در درون حرم است گرامى نشماريم .\r\nبدين ترتيب مقام حرم را بالا ببريم تا عرب ما را و حرم ما را بزرگ\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nشمارد و خود را در برابر ما كوچك انگارد . »\r\nهمچنين گفتند :\r\n« قريش تا پيش از اين بر آنچه در بيرون حرم قرار داشت و آنچه در درون حرم بود يكسان احترام مىگذاشت ولى از اين پس نبايد چنين باشد . »\r\nاز آن ببعد ايستادن در عرفه و برگشتن از آن جا را ترك كردند در صورتى كه اقرار و اعتراف داشتند به اين كه عرفه نيز از زيارتگاه‌هاى مراسم حج است كه در دين ابراهيم آمده است و ساير اعراب نيز بدان جا مىرفتند و بر مىگشتند .\r\nولى افراد قريش گفتند :\r\n« ما اهل حرم كعبه هستيم و چيزى جز آن را بزرگ نمىشماريم . »\r\nهمچنين گفتند :\r\n« ما رسوم دين خود را با نهايت سختگيرى و دليرى حفظ خواهيم كرد . »\r\nاز رسومى كه نهادند يكى اين بود كه از اعراب ساكن اطراف حرم كعبه اگر كسى يكى از زنانش فرزندى مىآورد ، به خاطر ولادت او در نزديك حرم براى او نيز همان حقى را قائل مىشدند كه براى خود قائل بودند .\r\nبدين ترتيب قبيله‌هاى كنانه و خزاعه و عامر نيز به خاطر ولادت خود با قبيلهء قريش در آميختند .\r\nبعد نو آورى ديگرى كردند و گفتند :\r\nشايستهء مردان قريش نيست كه به كشك ساختن و كره آب كردن و روغن درست كردن بپردازند . اين كار براى آنها روا\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nنيست . آنها نبايد در چادرهاى موئين بسر برند و آنچه را كه حرمت دارد نبايد جز در سراپرده‌هاى چرمين در آورند .\r\nهمچنين گفتند :\r\nمردمى كه براى حج ، يا حج عمره ، مىآيند ، نبايد خوراكى را كه از بيرون حرم با خود آورده‌اند در درون حرم بخورند و نبايد به طواف كعبه پردازند مگر با جامهء ويژهء قريش .\r\nبنا بر اين ، اگر چنان جامه‌اى نمىيافتند ، برهنه طواف مىكردند . و اگر يكى از بزرگان ايشان از برهنه طواف كردن اكراه داشت و جامهء ويژهء طواف را نيز به دست نمىآورد ، با جامهء خود طواف مىكرد ولى هنگامى كه از طواف فراغت مىيافت ، آن را به دور مىافكند و ديگر نه او و نه هيچ كس ديگرى بدان دست نمىزد .\r\nچنين جامه‌اى را « لقى » ( يعنى : دور افكنده ) مىناميدند .\r\nبنا بر اين اعراب روش قريش را پيروى مىكردند و به آئين ايشان طواف مىنمودند و آنچه خوردنى با خود مىآوردند در بيرون حرم مىنهادند و از خوراك داخل حرم مىخريدند و مىخوردند .\r\nاين شيوهء كار مردان بود . اما زنان : . . . هر زنى همهء جامه‌هاى خويش را مىانداخت جز جوشن گشودهء خود را كه با آن پيرامون حرم مىگشت و مىگفت :\r\n اليوم يبدوا بعضه او كله * و ما بدا منها فلا احله \r\n( امروز برخى از آن ، يا همهء آن آشكار مىشود و من آنچه را كه آشكار شده حلال نمىكنم . )\r\nوضع زيارت خانهء خدا چنين بود تا هنگامى كه خداوند ،\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمحمد ، صلّى اللّه عليه و سلم ، را به پيامبرى بر انگيخت .\r\nپيغمبر اكرم بدعت‌هاى قريش را از ميان برد .\r\nازين رو ، حاجيان در ايام حج ، مراسم عرفات را به جاى آوردند و با همان جامه‌اى كه در بيرون حرم بر تن داشتند به طواف پرداختند و در درون حرم نيز از همان خوراكى خوردند كه از بيرون با خود آورده بودند .\r\nخداى بزرگ نيز آيهء زير را در اين باره فرستاد :\r\n«  ثُمَّ أَفِيضُوا مِنْ حَيْثُ أَفاضَ النَّاسُ وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ  » . [ ( 1 ) 
  ]\r\n( از همان جائى كه همهء مردم بازگشتند ، شما نيز باز گرديد و آمرزش خدا را درخواست كنيد . بىگمان خدا آمرزگار مهربان است . )\r\nدر آيهء مذكور ، خداوند از « الناس » اعراب را اراده كرده و به قريش فرموده كه مراسم عرفات را نيز به جاى آورند .\r\nخداوند ، همچنين ، دربارهء خوراك و پوشاكى كه در بيرون حرم مىگذاشتند و بدرون حرم نمىآوردند ، فرموده است :\r\n«   يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ وَ كُلُوا وَ اشْرَبُوا وَ لا تُسْرِفُوا إِنَّهُ لا يُحِبُّ الْمُسْرِفِينَ . قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا  \r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 199\r\n","page_name":" 102 ","page_number":102},
  {"content":"\r\n\r\n خالِصَةً يَوْمَ الْقِيامَةِ كَذلِكَ نُفَصِّلُ الْآياتِ لِقَوْمٍ يَعْلَمُونَ  » [ ( 1 ) 
  ] ( اى فرزندان آدم ، در هر نمازى زيور خود را با خود گيريد و بخوريد و بياشاميد و زياده‌روى نكنيد كه خدا اسراف كنندگان را دوست ندارد . [ ( 2 ) 
  ]\r\nبگو زينت خداى و روزىهاى پاكيزه‌اى را كه خدا براى بندگان خويش آورد ، چه كسى حرام كرد ؟ بگو اين نعمت در زندگى دنيا از آن مؤمنان است - اگر چه ديگران هم از آن بهره گيرند - و روز قيامت خاص مؤمنان است . اينچنين بيان مىكنيم آيات را براى كسانى كه مىدانند . ) [ ( 3 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره اعراف - آيه‌هاى 31 - 32\r\n[ ( 2 ) 
  ] - مفسران گفتند :\r\nسبب نزول آيه ( آيه 31 ) آن بود كه اهل جاهليت ، به ويژه بنى عامر ، عادت داشتند كه برهنه گرد خانه طواف كردندى ، مردان به روز و زنان به شب . و چون به مسجدى از مساجد رسيدندى ، جامه بينداختندى ، و برهنه شدندى ، و در مسجد شدندى . و اگر كسى با جامه طواف كردى ، او را بزدندى و جامه‌اش بيرون كردندى . خداى تعالى اين آيه فرستاد و امر كرد فرزندان آدم را ، از زن و مرد ، كه زينت خود از لباس به نزديك هر مسجدى برگيرند . پس مراد به زينت ، جامه است . ( از تفسير امام فخر و ابو الفتوح )\r\n[ ( 3 ) 
  ] - در آيه 32 ، مراد از «  مازِينَةَ اللَّهِ  » زينتى است كه خداوند بهره‌مندى از آن را براى آدميان مجاز دانسته است . ( از تفسير سيد محمد على )\r\n","page_name":" 103 ","page_number":103},
  {"content":"\r\n\r\n\r\nسخن دربارهء خوشبويان و هم پيمانان\r\nدر يكى از فصول گذشته گفتيم كه قصى منصب پرده‌دارى و پرچمدارى و كارگزارى خانهء كعبه و تهيه آب و خوراك براى حاجيان را به فرزند خود ، عبد الدار بخشيده بود .\r\nديگرى نگذشت كه هاشم و عبد شمس و مطلب و نوفل ، فرزندان عبد مناف بن قصى ، خود را براى انجام آن امور و احراز آن مناصب ، شايسته‌تر از فرزندان عبد الدار ديدند زيرا قوم خود را از بازماندگان عبد الدار بزرگ‌تر و برتر مىداشتند .\r\nاز اين رو بر آن شدند كه آن كارها را از دست فرزندان عبد الدار بزرگ‌تر و برتر مىدانستند .\r\nبه خاطر اين موضوع در ميان اهل قريش پراكندگى افتاد .\r\nدسته‌اى هوادار فرزندان عبد مناف شدند و دسته‌اى كه با فرزندان عبد الدار بودند ، مىديدند روا نيست آنچه قصى به ايشان داده ، از ايشان گرفته شود زيرا از برترى و بزرگوارى قصى آگاهى داشتند و پيروى از فرمان وى را بايسته مىدانستند .\r\nسر دسته و فرمانرواى فرزندان عبد مناف بن قصى ، عبد شمس\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبود زيرا از لحاظ سالخوردگى بزرگترين آنان به شمار مىرفت .\r\nولى پيشواى فرزندان عبد الدار كه به نگهدارى و حفظ ايشان مىپرداخت ، عامر بن هاشم بن عبد مناف بن عبد الدار بود .\r\nفرزندان اسد بن عبد العزى بن قصى ، فرزندان زهرة بن كلاب ، فرزندان تيم بن مره و فرزندان حارث بن فهر بن مالك بن نضر ، با فرزندان عبد مناف همدست شدند .\r\nفرزندان مخزوم ، فرزندان سهم ، فرزندان جمح و فرزندان عدى بن كعب نيز به فرزندان عبد الدار پيوستند .\r\nعامر بن لؤى و محارب بن فهر از اين دسته بندى بر كنار ماندند و به هيچيك از دو دسته ملحق نشدند .\r\nبارى ، افراد هر گروه در ميان خود سوگند استوار ياد كردند و پيمان بستند كه هرگز در زير بار گروه ديگر نروند و تسليم نشوند .\r\nفرزندان عبد مناف بن قصى كاسه‌اى در ميان نهادند كه پر از گلاب يا مايع خوشبوى ديگرى بود . مىگفتند يكى از زنان بنى عبد مناف آن را براى ايشان آورده و در حرم نهاده بود .\r\nفرزندان عبد مناف دست‌هاى خويش را در آن كاسه فرو مىبردند و بدين گونه به هم دست مىدادند و پيمان مىبستند و دست خود را به ديوار كعبه مىماليدند كه بدين وسيله خود را ملزم به نگهدارى پيمان كرده باشند .\r\nاز اين رو ، فرزندان عبد مناف ، مطيبين ( يعنى : خوشبويان ) ناميده شدند .\r\nفرزندان عبد الدار و قبائل همدست ايشان نيز در خانهء كعبه با هم پيمان بستند كه به فرمان دستهء ديگر گردن ننهند و تسليم نشوند .\r\nاين دسته نيز « احلاف » ( يا : هم سوگندان هم پيمانان ) خوانده شدند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبعد افراد هر دسته براى جنگ گرد هم آمدند و سرانجام دو دسته صفت آرائى كردند و در برابر هم ايستادند .\r\nولى هنوز آتش جنگ شعله‌ور نشده بود كه يك ديگر را به صلح و آشتى فرا خواندند بدين شرط كه كار تهيه آب و خوراك حاجيان را به فرزندان عبد مناف بدهند و پرده‌دارى و پرچمدارى و اداره امور كعبه به فرزندان عبد الدار واگذار گردد .\r\nبدين گونه با هم آشتى كردند و از هم خرسند شدند و از پيكار با يك ديگر دست كشيدند .\r\nهر قوم و قبيله‌اى نيز به سوگندى كه خورده و پيمانى كه بسته بود وفادار ماند و تا هنگامى هم كه اسلام ظهور كرد هر دسته‌اى بر عهد و پيمان خويش باقى بود .\r\nپيغمبر اكرم ، صلّى اللّه عليه و سلم ، در اين باره فرمود :\r\n« به سوگندهائى كه در جاهليت ياد شده اسلام چيزى نيفزود جز اين كه آن را تاييد كرد . در اسلام نيز ، هم سوگندى نيست . »\r\nمنصب خوار بار رسانى و تهيه آب و خوراك حاجيان را هاشم بن عبد مناف عهده‌دار شد زيرا عبد شمس بسيار سفر مىكرد و دارائى زياد نداشت ولى عائلهء زياد داشت . در مقابل ، هاشم مردى توانگر و بخشنده بود .\r\nجا داشت كه ما اين مطلب را پيش از واقعهء اصحاب فيل و بدعت‌هاى قريش ذكر كنيم ولى آن را عقب انداختيم زيرا برخى از رويدادهاى آن به برخى از پيشآمدهاى آينده بستگى دارد .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nسخن دربارهء كارهاى انوشيروان راجع به خراج و لشكر\r\nپيش از فرمانروائى خسرو انوشيروان ، پادشاهان ايران از محصولات قسمت‌هاى مختلف كشور ماليات يكسان نمىگرفتند .\r\nدر برخى از جاها يك سوم و در برخى ديگر يك چهارم و همچنين ، يك پنجم و يك ششم مىگرفتند و ميزان ماليات بنابر وضع زمين از لحاظ آبيارى و آبادانى فرق مىكرد .\r\nاز بابت جزيه ، يعنى ماليات سرانه ، نيز مبلغ معينى مىگرفتند .\r\nقباد در روزگار پادشاهى خود فرمان داد كه زمين‌ها را اندازه‌گيرى كنند تا به هر زمينى ماليات درست و عادلانه‌اى بسته شود .\r\nولى او پيش از آن كه اين كار به انجام رسد ، در گذشت .\r\nهنگامى كه انوشيروان به پادشاهى نشست دستور داد كه آن كار ناتمام را به اتمام رسانند . و بر گندم و جو و انگور و خرما و نخيلات و زيتون و برنج و ساير محصولات كشاورزى مبلغ معلوم و معينى ماليات بست .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nماليات هر سال نيز در سه قسط گرفته مىشد .\r\nاين مقررات مالياتى بود كه عمر بن خطاب نيز از آن پيروى كرد .\r\nانوشيروان پس از وضع اين ماليات ، نسخه‌اى از آن را به شهرها براى قاضيان فرستاد تا نگذارند كه عمال دولتى بيش از آن ماليات بگيرند .\r\nهمچنين دستور داد كه از هر كه محصولش آفت زده يا دچار خشكسالى شده ، ماليات آن سال را نگيرند .\r\nبه استثناى بزرگان و اشراف و نظاميان و هيربدان و دبيران و خدمتگزاران دربار براى ساير مردم ماليات سرانه معين شد و هر كسى موظف بود كه بر حسب سن خود ، از دوازده درهم و هشت درهم گرفته تا شش درهم و چهار درهم ، جزيه بپردازد .\r\nعمر بن خطاب كسانى را كه كم‌تر از بيست يا بيش‌تر از پنجاه سال داشتند از پرداخت اين جزيه يا ماليات سرانه معاف كرد .\r\nپس از وضع ماليات توجه كسرى مصروف امور ارتش گرديد و يكى از دبيران و بزرگان شايستهء خود را كه بابك نام داشت براى سر و سامان دادن به كار قشون و سان ديدن سپاه برگزيد - تا به بازديد سپاهيان پردازد و براى هر يك از سپاهيان ، فراخور شايستگى او ، حقوقى معين كند .\r\nاو از انوشيروان براى اين كار اقتدار و اختيار تام خواست و بعد در محل سان ديدن سپاه تخت بزرگى ساخت و آن را مفروش نمود .\r\nسپس فرمان داد تا تمام سپاهيان با جنگ افزارها و اسبان خويش براى سان دادن آماده شوند .\r\nهمه حاضر شدند و او چون خود خسرو انوشيروان را با ساير سپاهيان نديد دستور داد كه بر گردند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nدو روز به همين گونه رفتار كرد .\r\nروز سوم دستور داد تا جار بزنند كه همه بايد حاضر شوند و هيچ كس نبايد غيبت كند حتى كسى كه به داشتن تاج مفتخر است .\r\nانوشيروان كه اين خبر را شنيد ناچار در حالى كه تاج بر سر نهاده و سلاح در بر كرده بود ، حاضر شد .\r\nبعد بابك آمد و بر آن تخت ايستاد تا يكايك آنها را از پيش او بگذرند .\r\nنخستين كسى كه پيش آمد ، خسرو انوشيروان بود . بابك ديد سلاح او كامل است جز اين كه دو رشته زه يدكى ويژهء كمان را كه معمولا هنگام ضرورت از آن استفاده مىشد ، ندارد . [ ( 1 ) 
  ]\r\nبابك كه آن دو رشته زه را نديد ، در برابر نامش حقوقى ننوشت و گفت :\r\n« با سلاح كامل پيش من بيا تا مواجبت را معين كنم . »\r\nانوشيروان ناگهان به ياد دو رشته زه يدكى افتاد و آن دو رشته را در آورد و به خود آويخت .\r\nدر اين هنگام به دستور بابك جارچى او فرياد زد :\r\n« براى دلاور بزرگ يا بزرگ دلاوران چهار هزار درهم . »\r\nو اين مبلغ مقررى را در برابر نام وى نوشت .\r\nبابك پس از پايان باز ديد از تخت خود فرود آمد و پيش انوشيروان رفت و از طرز رفتار تند خود پوزش خواست و ياد آورى نمود كه اگر با او چنين نمىكرد با ديگران نيز نمىتوانست سختگيرى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - هر سربازى مىبايست دو رشته زه يدكى با خود داشته و آن را به پشت كلاه خود خويش آويخته باشد تا هنگام جنگ چنانچه زه كمان او پاره شد بيدرنگ يكى از زه‌هاى يدكى را به كمان بيندازد .\r\n","page_name":" 109 ","page_number":109},
  {"content":"\r\n\r\nكند .\r\nولى انوشيروان گفت :\r\nرفتارى كه انجامش موجب اصلاح دولت ما مىشود ، هر چه باشد ، در نظر ما تند و ناشايسته نيست .\r\nاز سخنان خسرو انوشيروان است :\r\n« شكر و نعمت مانند دو كفهء ترازو هستند . هر كدام كه بالا رود ديگرى پائين مىآيد تا هنگامى كه بدان افزوده شود و باز با آن برابر گردد .\r\nاگر نعمت فزونى و شكر گزارى كاستى يافت ، نعمت نيز كاهش مىيابد . پس نعمت بسيار نيازمند به شكر گزارى بسيار است و هر گاه سپاسگزارى افزايش يابد ، ميزان نعمت نيز افزوده مىشود تا حدى كه از ميزان سپاسگزارى فراتر مىرود .\r\nمن در سپاسگزارى نگريستم و دريافتم كه سپاسگزارى بر دو گونه است : يكى به گفتار و ديگر به كردار .\r\nهمچنين به دقت نگريستم تا ببينم كه بهترين كارها در نزد خداوند چيست ، ديدم آنچه آسمان‌ها و زمين را استوار مىسازد و كوه‌ها را نگاه مىدارد و جوىها را روان مىكند و آفريدگان را مىآفريند و مايهء نظم همهء جهان مىشود ، حق و عدل است . من هم به راستى و درستى و داد و دهش گرويدم . و ديدم نتيجهء حق و عدل آبادانى شهرهاست كه زندگانى آدميان و چارپايان و پرندگان و همهء آفريدگان بدان بستگى دارد .\r\nباز هنگامى كه درين باره به چشم خرد نگريستم ديدم نظاميان نگهدارندهء غير نظاميان ، و همچنين ، غير نظاميان نگهدارندهء نظاميان هستند زيرا نظاميان مواجب و مقررى خود را از محل ماليات ساكنان شهرها مىگيرند .\r\nتا با كوشش و دلاورى خود از آنان پاسدارى و از شهرهاى آنان\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nنگهدارى كنند . پس مردم شهر و كسانى كه كارشان مايهء آبادانى شهرهاست بايد ( با پرداخت ماليات حقهء خود ) هزينهء زندگى نظاميان را فراهم آورند زيرا آبادانى و امنيت و تندرستى و حفظ جان و مال جز به كوشش آنان ميسر نمىشود .\r\nهمچنين ديدم كه براى نظاميان نيز پايه و مايه و خوردن و نوشيدن و دارائى و زن و فرزند فراهم نمىشود جز به بركت وجود كسانى كه كارهاى اجتماعى دارند و از در آمد خود ماليات مىپردازند .\r\nبنا بر اين از افراد كشور به همان اندازه ماليات گرفتم كه براى لشكر مورد نياز بود . و بقيهء در آمد افراد كشور را به ايشان واگذاشتم و به هيچيك از اين دو گروه اجحاف نكردم .\r\nدر حقيقت نظاميان و ماليات دهندگان را مانند دو چشم يافتم كه به يارى هم مىبينند يا مانند دو دست كه به كمك هم كار مىكنند و مانند دو پا كه اگر يكى آسيب ببيند ، ديگرى نيز از كار مىافتد .\r\nما ، همچنين ، رفتار نياكان خويش را در نظر گرفتيم و از رفتار ايشان هر چه را كه مايهء پاداش خداوند و نيكنامى در ميان مردم و مصلحت سپاه و مردم بود برگزيديم و پيشه ساختيم و از هر چه مايهء تباهى بود پرهيز كرديم . و به كارى كه سودى نداشت و زيان آور بود ، تنها براى اين كه نياكان ما بدان علاقمند بودند ، دست نزديم .\r\nهمچنين در راه و روش مردم هندوستان و روم نگريستيم و آنچه را كه پسنديده بود بر گرفتيم و به كار بستيم . هرگز در پى هوى و هوس خود نرفتيم و درين باره به همهء ياران و نمايندگان خود در شهرها نيز نوشتيم و سفارش كرديم . »\r\nاكنون اين سخنان را در نظر گيريد كه نشانهء فزونى دانش و بسيارى خرد و بينش و توانائى در خويشتن دارى و جلوگيرى از\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nهواى نفس است و كسى كه چنين حالى دارد شايسته است كه تا روز رستاخيز به عدل و داد در جهان ضرب المثل باشد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مورخان شرقى نه فقط خسرو انوشيروان را يكى از عادل‌ترين پادشاهان دانسته‌اند ، بلكه او را نمونهء رحمت و جوانمردى شمرده‌اند .\r\nولى توصيفى كه پروكوپيوس از خسرو كرده ، با آنچه در روايات شرقى هست مطابقت ندارد .\r\nپروكوپيوس خسرو را پادشاهى بىآرام و فتنه‌انگيز معرفى كرده است كه عاشق حادثه‌جوئى و بدعت بود و همواره در پيرامون خويش توليد هيجان مىكرد .\r\nاو را مردى مغرور معرفى مىكند و مىگويد :\r\nاو آنچه وجود نداشت مىگفت و آنچه وجود داشت كتمان مىكرد ، و مسئوليت مظالم خود را به گردن مظلومان مىانداخت .\r\nسوگند خود را نقض مىكرد . اظهار زهد و تقدس مىنمود ، و زشتى اعمال خود را به نيروى زيان آورى از ميان مىبرد .\r\nپروكوپيوس براى اين كه نمونه‌اى از تزوير كارهاى خسرو را به دست داده باشد ، مىنويسد كه در فتح شهر سورا به دست ايرانيان ، خسرو سربازى را ديد كه زنى زيبا را بر روى خاك مىكشيد ، در حالى كه طفل او به زمين افتاده بود .\r\nشاه از ديدن آن حالت ناله بر آورد و در حضور آناستاسنيوس ، سفير روم ، گريه كرد ، و از خدا خواست كه مسبب تمام اين فجايع را كيفر دهد .\r\nمورخ مزبور گويد :\r\nخسرو در كمال خوبى مىدانست كه خود مسبب اين جنگ شده بود ! پروكوپيوس در مورد سخت كشى خسرو مىنويسد :\r\nبقيه ذيل در صفحه بعد\r\n","page_name":" 112 ","page_number":112},
  {"content":"\r\n\r\nخسرو انوشيروان فرزندانى ادب آموخته داشت . و از ميان آنان پسر خود را جانشين خويش ساخت ، كه پس از او به سلطنت رسيد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر چندين مورد خسرو بعضى از مجرمان را پوست كنده و پوست ايشان را به كاه انباشته است .\r\nبه موجب روايت آگايثاس : به فرمان خسرو ، نخويرى را كه در كشور لزكىها مغلوب شده بود ، زنده پوست كندند .\r\nدر شورىها خسرو وانمود مىكرد كه ميل دارد ديگران هم عقيدهء خود را بگويند . ولى در حقيقت اين كار تظاهرى بيش نبود .\r\nراجع به دفاتر مالياتى جديد ، خسرو شورائى تشكيل داد و گفت :\r\nهر كس ايرادى دارد اظهار كند .\r\nهمه ساكت ماندند .\r\nچون پادشاه بار سوم سؤال خود را تكرار كرد ، مردى از جاى برخاست و با كمال ادب پرسيد كه پادشاه خراج دائمى بر اشياء ناپايدار تحميل فرموده و اين به مرور زمان در اخذ خراج موجب ظلم خواهد شد .\r\nآنگاه خسرو فرياد برآورد كه :\r\n« اى مرد بدبخت گستاخ ، تو از چه طبقهء مردمانى ؟ » عرض كرد :\r\n« از طبقه دبيرانم . »\r\nخسرو فرمود ديگر دبيران او را آنقدر با قلمدان بزدند تا بمرد ! آنگاه همهء حاضران گفتند :\r\nشاهنشاه همهء خراج‌هائى را كه مقرر فرموده است موافق عدالت است .\r\nبقيه ذيل در صفحه بعد\r\n","page_name":" 113 ","page_number":113},
  {"content":"\r\n\r\nپيغمبر خدا ، صلّى اللّه عليه و سلم ، در چهل و دومين سال شاهنشاهى انوشيروان ، به جهان آمد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر به دو سلطنت خسرو ، كيوس پسر قباد كه دعوى پادشاهى مىداشت به فرمان خسرو به قتل رسيد .\r\nليكن برادر ديگرش ، ژم ، با اينكه از يك چشم كور بود و قاعدهء اشخاص ناقص الاعضا ، نبايستى به سلطنت برسند ، در ميان بزرگان ايران ، كه از تلون و بيرحمى خسرو مىترسيدند ، هواخواه داشت .\r\nحتى خالوى خسرو ، اسپبدس ، نيز طرفدار ژم بود .\r\nبزرگان قرار گذاشتند براى اين كه قانون سلطنت را مراعات كرده باشند ، از جهة ناقص الاعضاء بودن ژم ، قباد ، پسر ژم ، را به پادشاهى بردارند .\r\nولى خسرو اين توطئه را در نطفه بكشت و ژم را به قتل رسانيد و اسپبدس را نيز با برادرزادگان خود بكشت .\r\nقباد ( كواذ ) ، پسر ژم ، كه كنارنگ ( مرزبان ) آذر گنداذ او را پنهان كرده بود ، از اين قتل عام نجات يافت .\r\nوى گريخته ، نزد روستىنين ، امپراطور روم رفت . و خسرو - سال‌هاى بعد فهميد كه باعث اختفاى او كه بوده است .\r\nآنگاه فرمود كه آذر گنداذ را كه پيرى سالخورده بود بكشتند و مقام كنارنگى را به پسرش و هرام دادند .\r\nخسرو ، سرنخوارگان ماهبوذ را كه در رسيدن به شاهى به او كمك كرده بود ، نيز بكشت .\r\nماهبوذ ، به سبب دسيسهء يكى از بزرگان به نام زروان ، يا زبرگان بقيه ذيل در صفحه بعد\r\n","page_name":" 114 ","page_number":114},
  {"content":"\r\n\r\nاين سال ، مصادف به سالى است كه در ميان عرب به « عام الفيل » معروف است يعنى سالى كه در آن واقعهء اصحاب فيل ( جنگ ابرهه ) روى داده است .\r\nروز ذو جبله نيز ، كه از روزهاى مشهور عرب است ، در اين سال بود .\r\n\r\n\r\n\r\n\r\n","description":"","footnote":"\r\n[ ( ) 
  ] ( زبرقان ) ، كه رئيس خلوت بود به قتل رسيد .\r\nآن داستان ، روايت پروكوپيوس ، چنين بود كه خسرو به زبرگان فرمود كه رفته ماهبوذ را به درگاه آورد .\r\nماهبوذ در آنگاه سر گرم كارهاى لشكرى بود ، و گفت :\r\n« به شاه عرض كن كه پس از تمام كردن كارهاى خود بيدرنگ به درگاه خواهم آمد . »\r\nزبرگان از دشمنى كه با ماهبوذ داشت ، اين جواب را طورى ديگر به شاه عرض كرد و گفت :\r\n« ماهبوذ به بهانهء اين كه كار دارد ، از آمدن امتناع مىكند . »\r\nخسرو خشمگين شده فرمان داد كه ماهبوذ بر روى سه پايه‌اى كه جلوى كاخ او بود ، بنشيند و انتظار فرمان شاه را داشته باشد .\r\nبيچاره چند روز در آن جا منتظر ماند تا به حكم فرمان شاه اعدام شد .\r\nثعالبى اين قصه را چنين نقل مىكند :\r\nزروان ، رئيس خلوت ، كه دشمن جان ماهبوذ بود ، يك يهودى را با پول راضى كرد تا به شاه وانمايد كه ماهبوذ خواسته است او را زهر بدهد .\r\nخسرو پس از كشتن خدمتگار با وفاى خود ، آن حيله را كشف كرد ، و دانست كه در آن كار شتاب روا داشته است .\r\n( ايران در عهد باستان ، دكتر محمد جواد مشكور ، ص 439 - 442 )\r\n","page_name":" 115 ","page_number":115},
  {"content":"\r\n\r\n\r\nسخن دربارهء حضرت محمد بن عبد اللّه ( ص )\r\nقيس بن مخرمه و قثات ( يا : غياث ) بن اشيم و ابن عباس و ابن اسحاق گفته‌اند :\r\nپيغمبر خدا ، صلّى اللّه عليه و سلم ، در عام الفيل ( يعنى : سالى كه طى آن حملهء ابرهه و اصحاب الفيل به مكه روى داد ) به جهان آمد .\r\nهشام بن الكلبى گفته است :\r\nعبد الله بن عبد المطلب ، پدر پيغمبر خدا ، صلّى اللّه عليه و سلم ، در بيست و چهارمين سال پادشاهى خسرو انوشيروان ، و پيغمبر خدا ، صلّى اللّه عليه و سلم ، در چهل و دومين سال شاهنشاهى او به جهان آمد .\r\nاز پادشاهى خسرو پرويز ، پسر هرمز بن انوشيروان ، بيست و دو سال گذشته بود كه خداى بزرگ ، محمد بن عبد الله ( ص ) را به پيامبرى بر انگيخت .\r\nبنا بر اين پيغمبر خدا در سى و دومين سال سلطنت خسرو پرويز\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nاز مكه به مدينه هجرت فرمود .\r\nابن اسحاق گفته است :\r\nپيغمبر خدا در روز دوشنبه دوازده شب از ربيع الاول گذشته ، به جهان آمد و در خانه‌اى زاده شد كه معروف به خانهء ابن يوسف بود .\r\nگفته شده است :\r\nپيغمبر خدا خانهء مذكور را به عقيل بن ابو طالب بخشيد . و اين خانه همچنان در دست عقيل بود تا در گذشت .\r\nفرزند عقيل آن را به محمد بن يوسف ، برادر حجاج بن يوسف ثقفى ، فروخت . محمد سراى خود را كه معروف به سراى ابن يوسف شد ، ساخت و آن خانه را نيز داخل سراى خويش كرد تا هنگامى كه خيزران [ ( 1 ) 
  ] مجددا اين خانه را مجزا نمود و تبديل به مسجدى كرد كه در آن نماز گذارده مىشد .\r\nدربارهء تاريخ ولادت پيغمبر برخى نيز گفته‌اند ده شب از\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خيزران : زوجهء مهدى و مادر هادى و هارون الرشيد ، خلفاى عباسى بود .\r\nبعد از وفات شوهرش مهدى عباسى ، در امور خلافت مداخلهء بسيار يافت و هر چند هادى او را از اين كار منع كرد دست بر نداشت ، و امرا و رجال نزد او آمد و شد مىكردند .\r\nعاقبت ، چون هادى زياده از حد او را از دخالت در امور منع مىكرد و حتى خواست هارون را كه مورد محبت و علاقهء خيزران بود از وليعهدى خويش خلع كند ، خيزان وسيلهء قتل او را فراهم آورد ، و هارون بعد از او به خلافت نشست .\r\nخيزران در عهد خلافت هارون به سال 183 هجرى قمرى وفات يافت .\r\n( دائرة المعارف فارسى )\r\n","page_name":" 117 ","page_number":117},
  {"content":"\r\n\r\nربيع الاول گذشته به جهان آمد . برخى هم گفته‌اند : دو شب از اين ماه گذشته بود [ ( 1 ) 
  ] ابن اسحاق گفته است :\r\nآمنه ، دختر وهب ، مادر پيامبر اكرم ، صلّى اللّه عليه و سلم ، مىگفت هنگامى كه پيامبر را آبستن بود شبى در خواب ديد كه به او گفته مىشود :\r\n« تو فرزندى خواهى آورد كه سرور اين مردم خواهد شد .\r\nاز اين رو هنگامى كه به جهان آمد ، بگو : او را از گزند هر بدانديشى به پناه خداى يگانه مىسپارم . بعد هم ، نام او را محمد بگذار . »\r\nآمنه ، همچنين ، در دورهء بار دارى خويش مىديد از او پرتوى مىتابد كه كاخ‌هاى بصرى را در سرزمين شام روشن مىكند .\r\nهمين كه نوزاد خود را به جهان آورد ، براى نياى وى عبد المطلب پيام فرستاد كه :\r\n« براى تو پسرى زاده شده است . بيا و او را بنگر . »\r\nعبد المطلب آمد و چشم خود را به ديدار نوزاد روشن ساخت .\r\nآمنه براى او آنچه را كه در هنگام باردارى ديده بود و آنچه به وى در خواب گفته شده و دربارهء نامگذارى نوزاد دستور داده شده بود ، همه را بيان كرد .\r\nعثمان بن ابى العاص گفته است :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تولد آن حضرت در عام الفيل ( اواسط قرن ششم ميلادى ) ( 571 ميلادى ؟ ) روز دو شنبه دهم يا دوازدهم ربيع الاول ، و مشهور بين شيعهء اماميه هفدهم همين ماه است .\r\n( لغتنامهء دهخدا )\r\n","page_name":" 118 ","page_number":118},
  {"content":"\r\n\r\n« مادر من براى من شرح داد كه شاهد وضع حمل آمنه ، دختر وهب ، بوده است . مىگفت :\r\nهنگامى كه آمنه ، پيغمبر خدا ، صلّى اللّه عليه و سلم ، را به جهان مىآورد ، من به هر چه در خانهء او مىنگريستم روشن و درخشان بود . ستارگان را مىديدم كه به ما نزديك مىشوند تا جائى كه مىگفتم الآن روى سرما مىافتند . »\r\nنخستين كسى كه پيغمبر خدا ، صلّى اللّه عليه و سلم ، را شير داد ، ثويبه ، كنيز ابو لهب بود و با شير يكى از پسران خويش كه مسروح نام داشت ، آن حضرت را شير داد .\r\nپيش از آن نيز حمزه ، پسر عبد المطلب ، را شير داده بود .\r\nبعد از او نيز ابو سلمه ، پسر عبد الاسد مخزومى را شير داد :\r\nپيش از آن كه پيامبر خدا ، صلّى اللّه عليه و سلم ، از مكه به مدينه مهاجرت فرمايد ، ثويبه در مكه به نزد او مىآمد و مورد نوازش و مرحمت او و همسرش خديجه قرار مىگرفت .\r\nخديجه براى ابو لهب پيام فرستاد و از او درخواست كرد كه ثويبه را به وى بفروشد تا آزادش كند . ولى ابو لهب درخواست او را نپذيرفت .\r\nبعد ، هنگامى كه پيامبر خدا ، صلّى اللّه عليه و سلم ، به مدينه مهاجرت فرمود ، ابو لهب ثويبه را آزاد كرد .\r\nپيغمبر ( ص ) گاهگاه براى ثويبه پاداش مىفرستاد تا هنگام بازگشت از خيبر كه خبر درگذشت او را شنيد و سراغ پسرش ، مسروح ، را گرفت ولى به او گفتند كه مسروح پيش از مادرش در گذشته است .\r\nپيغمبر پرسيد :\r\n« آيا ثويبه خويشاوندى دارد ؟ »\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nبه دو گفته شد :\r\n« از آن زن هيچ كس باقى نمانده است . »\r\nپس از ثويبه ، زنى كه پيغمبر خدا را شير داد ، حليمه ، دختر ابو ذؤيب بود .\r\nنام ابو ذؤيب ، عبد الله بن حارث بن شجنه از فرزندان سعد بن بكر بن هوازن بود .\r\nشوهرش نيز حارث بن عبد العزى نام داشت .\r\nنام برادر و خواهران رضاعى پيامبر ( ص ) عبد الله و انيسه و جذامه بود . جذامه به « شيماء » شهرت داشت كه به معنى زن خالدار است .\r\nشيماء به اتفاق مادر خود ، حليمه ، از پيامبر نگهدارى مىكرد .\r\nپيامبر خدا ( ص ) پس از اين كه با خديجه زناشوئى فرمود ، حليمه به نزدش رفت .\r\nحضرت محمد ( ص ) او را بنواخت و پاداش داد .\r\nحليمه ، پيش از آن كه پيغمبر مكه را بگشايد ، در گذشت . پس از فتح مكه ، يكى از خواهران حليمه به حضور او رسيد .\r\nپيغمبر از او سراغ حليمه را گرفت و او درگذشت وى را به پيغمبر خبر داد .\r\nبه شنيدن اين خبر ، پيغمبر اندوهگين گرديد و چشمانش تر شد .\r\nآنگاه دربارهء بازماندگان وى پرسش فرمود ، و او از آنچه در اين باره مىدانست پيغمبر را آگاه ساخت .\r\nسپس آنچه را كه مىخواست به حضرت باز گفت و پيغمبر نياز او را برآورد .\r\nعبد الله بن جعفر بن ابو طالب گفته است :\r\nحليمهء سعديه تعريف مىكرد كه با چند زن ديگر براى دايگى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاز شهر خود به راه افتند تا چند بچه را بگيرند و پرورش دهند .\r\nاين هم در سالى خشك بود كه در سرزمين بنى سعد هيچ محصول وجود نداشت .\r\nحليمه مىگفت :\r\nمن با خرى به راه افتادم كه رنگ سپيدى مايل به تيرگى داشت . شتر پيرى هم با ما بود كه يك قطره شير نمىداد .\r\nهيچيك از ما شب نمىتوانستيم بخوابيم زيرا بچهء من از زور گرسنگى مىگريست و در پستان من هم به آن اندازه شير نبود كه او را سير كند ، شتر ما هم شير نداشت . ولى اميدوار بوديم كه بارانى ببارد و گشايشى بشود .\r\nخرهاى ما از زور ناتوانى و لاغرى به كندى راه مىسپردند چيزى نمانده بود كه از پا در آيند .\r\nسرانجام به مكه رسيديم . و هر زنى از ما كه نگهدارى پيغمبر ( ص ) به دو پيشنهاد مىشد همين كه به او مىگفتند اين بچه يتيمى است ، از پذيرفتنش خوددارى مىكرد زيرا ما مىخواستيم دايگى بچه‌اى را بر عهده گيريم كه پدرش پاداش خوبى به ما بدهد . از اين رو مىگفتيم :\r\n« از مادر يا مادر بزرگ اين كودك چه سودى ممكن است به ما برسد ! » به زودى هر زنى كه با من بود بچه‌اى را براى شير دادن و پروردن بدست آورد ، جز من . بدين جهة هنگامى كه همه جمع شديم تا به شهر خود برگرديم ، من به شوهرم كه همراهم بود ، گفتم :\r\n« من عارم مىآيد كه پيش زنان ديگر برگردم در حالى كه هيچ كودك شيرخواره‌اى را با خود نبرده باشم . به خدا كه الآن مىروم و همان بچهء يتيم را از مادرش مىگيرم . »\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nشوهرم گفت :\r\n« همين كار را بكن . شايد خداوند به يمن وجود او به كار ما بركتى بدهد . »\r\nمن رفتم و نگهدارى آن كودك را عهده‌دار شدم .\r\nاز همان دم كه بچه را در آغوش گرفتم و پستان خود را در دهانش نهادم تا شير بخورد ، آنقدر شير خورد كه سير شد . برادر رضاعى او نيز با او شير نوشيد تا سيرآب شد . بعد هر دو به خواب رفتند . در صورتى كه پيش از آن پسر من نمىخوابيد .\r\nشوهر من برخاست و به سوى شتر ما رفت و ديد شترى كه قبلا هيچ شير نداشت ، پستانش پر از شير شده است .\r\nشيرش را دوشيد و از آن نوشيد تا سير شد و به من هم نوشاند تا سير شدم .\r\nدر اين حال به من مىگفت :\r\n« حليمه ، به خدا بايد بدانى كه نوزاد فرخنده‌اى را براى نگهدارى گرفته‌اى ! » به او گفتم :\r\n« به خدا سوگند كه خود نيز همين اميدوارى را دارم . »\r\nبعد همه با هم آمادهء حركت شديم .\r\nمن سوار خر خود شدم در حالى كه بچه را نيز با خود داشتم .\r\nديرى نگذشت كه خر من از همه پيش افتاد و هيچ خر ديگرى به پايش نمىرسيد . كار به جائى كشيد كه زنان همسفر من مىگفتند :\r\n« اى دختر ابو ذؤيب ، خيلى تندتر از ما مىتازى . آيا اين خر تو همان نيست كه با آن از شهر خود بدين جا آمدى ؟ » جواب مىدادم :\r\n« آرى . به خدا اين خر همان خر است . »\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمىگفتند :\r\n« پس حتما اتفاقى برايش افتاده كه اين قدر چست و چالاك شده است ! » راه خود را همچنان منزل به منزل پيموديم تا به سرزمين قبيلهء بنى سعد رسيديم .\r\nمن زمينى از آن زمين ، خشك‌تر و بايرتر نمىدانستم مخصوصا از اين جهة كه گرفتار خشكسالى هم شده بوديم .\r\nولى همين كه پاى بدان سرزمين نهاديم ، ديدم گوسپندان من پيش من دويدند در حالى كه همه سير بودند و پستان ميش‌ها نيز پر از شير بود .\r\nشير آنها را دوشيديم در صورتى كه پيش از آن كسى نمى - توانست حتى يك قطره شير از پستان آنها بدوشد .\r\nكار به جائى رسيده بود كه از قوم ما هر كه در آن جا حضور داشت به چوپان‌ها مىگفت :\r\n« گوسپندان خود را در همان جا بچرانيد كه چوپان دختر ابو ذؤيب مىچراند ! » با اين همه ، گله‌هاى آنان گرسنه مىماندند و هيچ شير نمىدادند ولى گوسپندان من هميشه سير بودند و شير داشتند .\r\nپيوسته خير و بركت بسيار از سوى خداوند نصيب ما مىشد تا دو سال گذشت و من محمد ( ص ) را از شير گرفتم .\r\nاز آن پس ، او چنان خوب رشد مىكرد و بزرگ مىشد كه هيچ بچهء ديگرى از اين حيث به دو نمىرسيد . چنان كه هنوز دو سال نگذشته ، كودك زيركى شده بود .\r\nدر اين هنگام ما او را پيش مادرش برديم ولى ، از بس به يمن وجود اين بچه خير و بركت ديده بوديم ، من علاقهء بسيار داشتم كه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاو را پيش خود نگاه داريم .\r\nاز اين رو با مادرش گفت و گو كرديم كه باز هم تا چندى ديگر در نزد ما بماند . و او درخواست ما را پذيرفت . ما هم او را با خود برگردانديم .\r\nچند ماه پس از بازگشت ما ، او يك روز با برادر رضاعى خود به سوى رمه‌اى رفت كه ما در پشت خانهء خود نگاه مىداشتيم .\r\nديرى نگذشت كه برادرش شتابان آمد و به من و پدر خود گفت :\r\n« الآن دو مرد سپيد پوش آمدند و برادر قريشى مرا خواباندند و شكمش را پاره كردند و به او تازيانه زدند . »\r\nسرآسيمه به سراغ او دويديم و ديديم ايستاده و چهره‌اش عرق آلود است .\r\nپيش رفتيم و به او گفتيم :\r\n« فرزند عزيز ، تو را چه مىشود ؟ » در پاسخ گفت :\r\n« دو مرد به من رسيدند و مرا خواباندند و شكمم را پاره كردند و كارى مىخواستند بكنند كه نفهميدم چه بود . »\r\nوقتى به چادرهاى خود برگشتيم ، پدرش گفت :\r\n« به خدا من مىترسم به اين پسر آسيبى برسد . بهتر است پيش از اين كه پيشآمدى رخ بدهد ، او را به خانواده‌اش برسانى . »\r\nناچار او را برداشتيم و پيش مادرش برديم .\r\nمادرش به من گفت :\r\n« اى دايهء مهربان ، تو كه علاقه داشتى بچه مرا پيش خود نگه‌دارى ، پس چه شد كه او را برگرداندى ؟ » در جواب گفتم :\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n« پسر خودم ديگر بزرگ شده و من هم وظيفه‌اى كه از بابت فرزند شما بر عهده داشتم ، انجام داده‌ام . و چون مىترسيدم كه برايش اتفاقى رخ دهد ، همانطور كه خودتان ميل داشتيد ، او را پيش شما برگرداندم ! » ولى او سخن مرا باور نكرد و گفت :\r\n« علت اصلى ، اين نبايد باشد ! ، به من راست بگو ! » و نگذاشت من از پيشش بروم تا آخر مجبور شدم كه او را از آنچه روى داده بود ، آگاه سازم .\r\nپرسيد :\r\n« پس تو ترسيدى از اين كه شيطان به او آسيبى برساند ؟ » گفتم : « آرى . »\r\nگفت :\r\n« نه . به خدا چنين نيست . شيطان نمىتواند به پسر من دست يابد . چون پسر من بختى بلند دارد . آيا تو را از اين موضوع خبر نداده‌ام ؟ » گفتم : « نه . »\r\nگفت :\r\n« هنگامى كه او را آبستن بودم ، ديدم نورى از من مىتابد كه كاخ‌هاى بصرى را در سرزمين شام روشن مىكند . در سراسر مدت باردارى خود هرگز احساس سنگينى نكردم . گوئى هيچ بارى از اين سبك‌تر و آسان‌تر نبود و هنگامى كه او را مىزادم در حالى به جهان آمد كه دو دست خود را بر زمين نهاده و سر را به سوى آسمان بلند كرده بود . بىگمان خدا نگهدار اوست . تو او را بگذار و برو . »\r\nمدت شيرخوارگى پيغمبر ، صلّى اللّه عليه و سلم ، دو سال بود و\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nحليمه هنگامى او را به پيش مادر و جدش عبد المطلب برگرداند كه - بنا به گفته‌اى - پنج سال از عمر آن حضرت مىگذشت .\r\nشداد بن اوس گفته است :\r\nما در نزد پيامبر خدا ، صلّى اللّه عليه و سلم ، بوديم كه پيرى از قبيلهء بنى عامر فرا رسيد .\r\nاو فرمانروا و سرور قوم خود و پيرى سالخورده بود . تكيه زنان بر عصا ، ايستاد و گفت :\r\n« اى پسر عبد المطلب ، به من خبر رسيده كه تو خود را فرستادهء خداوند مىپندارى و گمان مىبرى خداوند با تو نيز همان چيزى را فرستاده كه با ابراهيم و عيسى و موسى و پيغمبران ديگر فرستاده است . بدان كه تو سخنى بزرگ مىگوئى . آن پيغمبران همه از بنى اسرائيل بودند ولى تو از كسانى هستى كه اين سنگ‌ها و بت‌ها را مىپرستند . تو براى خود و براى پيغمبرى چه دارى ؟ براى هر سخنى نيز بايد نشانه حقيقتى باشد . نشانهء حقيقت سخن تو و آغاز كار پيامبرى تو چيست ؟ » پيغمبر ، صلّى اللّه عليه و سلم ، از پرسش او دچار شگفتى گرديد و گفت :\r\n« اى برادر من ، كه از قبيلهء بنى عامر هستى ، بنشين . »\r\nآنگاه پيغمبر به دو گفت :\r\nحقيقت سخن من و آغاز كار من اين است كه دعوت من نيز همان دعوت پدرم ابراهيم و بشارت من نيز همان بشارت برادرم عيسى است .\r\nمن نخستين فرزند مادرم بودم و مادرم مرا مانند گران‌ترين بارى كه زنان مىبرند ، حمل كرد . بعد ، شبى در خواب ديد كه از درون او پرتوى مىتابد . بامداد درين باره گفت :\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nچشم خود را به اين پرتو دوختم و آن را دنبال كردم و ديدم تا بصرى رسيد و از شرق تا غرب آن سرزمين را روشن ساخت .\r\nسرانجام مادرم مرا زاد و من رو به رشد نهادم و هنگامى كه بزرگ شدم بت‌ها و بت‌پرستان به كين من برخاستند .\r\nمن دورهء شيرخوارگى و آغاز خردسالى خود را در قبيلهء بنى سعد بن كرب گذراندم .\r\nدر آن جا روزى با گروهى از كودكان همسال خويش به بازى و گردش رفته بودم كه ناگاه سه مرد با تشتى زرين پر از برف فرا رسيدند .\r\nمرا از ميان همسالانم بر گرفتند و كودكان همين كه مرا در چنگ ايشان ديدند هراسان شدند و گريختند تا به كنار دره رسيدند .\r\nبعد به نزد آن سه مرد برگشتند و گفتند :\r\n« براى چه اين پسر را گرفته‌ايد ؟ او پدرى ندارد . از كشتن او چه سودى مىبريد ؟ » كودكان وقتى ديدند كه آن سه مرد جوابى نمىدهند ، برگشتند و به سوى قبيله شتافتند تا اهل قبيله را آگاه سازند و از آنان يارى بخواهند كه بيايند و مرا نجات دهند .\r\nپس از رفتن كودكان ، يكى از آن سه مرد ، مرا آهسته ، چنان كه آزارى نبينم ، بر زمين خواباند . بعد شكم مرا از زير قفسهء سينه تا پشت زهار دريد .\r\nمن كار او را مىنگريستم ولى تماس دست او را با تن خود احساس نمىكردم .\r\nاو سپس روده‌هاى شكم مرا بيرون آورد و با آن برف‌ها به نرمى شست و شو داد .\r\nآنگاه قلبم را بيرون كشيد و شكافت و از درون آن تكهء گوشت\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nسياهى را بدر آورد و دور انداخت .\r\nبعد دست راست او به گردش در آمد . گوئى در پى چيزى مىگشت . ديرى نگذشت كه ديدم مهرى در دست خود دارد . از آن مهر پرتوى مىدرخشيد كه ديدهء بينندگان را خيره مىساخت .\r\nبا چنين مهرى قلب مرا مهر كرد . از آن پس دل من روشن شد زيرا اين نور نبوت و حكمت بود .\r\nاو سپس قلب مرا به جاى خود نهاد و من دريافتم كه از پرتو اين مهر سراسر جهان هستى را به روشنى در دل خود مىبينم .\r\nسرانجام ، سومين مرد به دوستش گفت :\r\n« تمام شد . ديگر كارى با او نداريم . »\r\nدر اين هنگام او دست بر روى شكم من كشيد و شكافى كه پيدا شده بود بر هم آمد و به اذن خداى بزرگ التيام پذيرفت .\r\nبعد دست مرا گرفت و آهسته از زمين بلند كرد و به نخستين مردى كه شكمم را شكافته بود ، گفت :\r\n« او را با ده تن از امت وى وزن كن . »\r\nمرا وزن كردند و من از آن ده تن سنگين‌تر بودم .\r\nسپس گفت :\r\n« او را با صد تن از امتش بسنج . »\r\nمرا با صد تن سنجيدند و من از آن صد تن سنگين‌تر بودم .\r\nآنگاه گفت :\r\n« او را با هزار تن از امتش بسنج . »\r\nمرا با هزار تن وزن كردند و بر آن هزار تن نيز در وزن برترى داشتم .\r\nسرانجام گفت :\r\n« ديگر بس است . او را رها كنيد . اگر ما او را با همهء افراد\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nامتش هم بسنجيم ، از آنان گرانسنگ‌تر خواهد بود . »\r\nبعد ، مرا به سينهء خود فشردند و سرم ، و ميان دو چشمم را بوسيدند و گفتند :\r\n« اى دوست ، بيمى نداشته باش . اگر بدانى كه چه سودى از تو به جهانيان خواهد رسيد ، ديدگانت روشن و دلت شاد خواهد شد . »\r\nدر اين هنگام ناگهان چشمم افتاد و ديدم همهء اهل قبيلهء من در پى من آمده‌اند .\r\nدايهء من ، حليمه ، پيشاپيش اهل قبيله گام بر مىداشت و به بانگ بلند فرياد مىزد : « اى بچه بيچاره ! » آن سه مرد ، كه اين شنيدند ، مرا به سينهء خويش فشردند و سرم و ميان دو چشمم را بوسيدند و گفتند :\r\n« به به ، چگونه ممكن است تو بيچاره باشى ! » دايهء من باز گفت :\r\n« اى بچهء تنها و بىكس ! » آن سه مرد ، باز مرا به سينهء خود فشردند و ميان دو چشمم را بوسيدند و گفتند :\r\n« به به ! چگونه ممكن است تو تنها و بىكس باشى ! خدا با تست ! » بار سوم دايهء من فرياد زد :\r\n« اى كودك يتيم ، ميان همهء همسالانت تنها به تو ستم كردند و تو را - چون زبون و بىكس بودى - كشتند ! » آن سه تن بار ديگر مرا به سينهء خويش فشردند و ميان دو چشمم را بوسيدند و گفتند :\r\n« به به ! آفرين به تو يتيم ! خدا چقدر تو را گرامى داشته است .\r\nچقدر به تو نظر مرحمت داشته است . ايكاش مىدانستى كه خداوند به وجود تو چه سودها به بندگان خويش خواهد رساند ! »\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبعد مرا به كنار دره آوردند .\r\nدايهء من - كه گمان مىبرد مرا كشته‌اند - همين كه چشمش به من افتاد ، گفت :\r\n« آيا ديگر تو را زنده نمىبينم ! » بعد پيش آمد تا مرا گرفت و به سينهء خويش فشرد .\r\nبه خدائى كه جان من در دست اوست سوگند كه وقتى در آغوش دايه‌ام بودم و مرا به خود مىفشرد و دستم هم در دست يكى از آن سه مرد بود . به آنان نگاه مىكردم و حدس مىزدم كه اهل قبيله نيز آنان را مىنگرند .\r\nدر همان حال يكى از اهل قبيله به ديگران گفت :\r\n« اين پسر يا به جنون دچار شده يا به جن‌زدگى ! بنا بر اين بهتر است او را پيش كاهن خود ببريم تا او را ببيند و بيمارى او را درمان كند . »\r\nمن اعتراض كردم و گفتم :\r\n« براى چه اين كار را مىكنيد ؟ من از اين جور بيمارىها كه گفتيد ، ندارم . هم مغزم سالم است هم قلبم و هيچ مرضى ندارم كه از درد به خود بپيچم . »\r\nپدر رضاعى من ، كه سخنان مرا شنيد ، به ديگران گفت :\r\n« نمىبيند كه چه درست سخن مىگويد ؟ من اميدوارم كه پسرم آسيبى نديده باشد . »\r\nبا اين وصف ، همه بر آن شدند كه مرا پيش كاهن ببرند . و بردند .\r\nهمين كه سر گذشت مرا براى كاهن شرح دادند ، كاهن گفت :\r\n« خاموش باشيد تا آنچه را كه روى داده ، از زبان خود اين پسر بشنوم . زيرا او بهتر از شما مىداند كه چه بر سرش آمده است . »\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمن آن پيشامد را از آغاز تا پايان براى او گفتم .\r\nكاهن ، پس از شنيدن سخنان من ، به سوى من جست و مرا به سينهء خويش چسباند . آنگاه به بلندترين بانگ فرياد زد :\r\n« اى تازيان ، بيدرنگ خون اين پسر را بريزيد . مرا هم با او بكشيد ! به حق لات و عزى سوگند كه اگر امروز او را زنده بگذاريد فردا كارش به جائى خواهد رسيد كه دين شما را دگرگون خواهد ساخت و با راه و رسم شما مخالفت خواهد كرد و آئينى براى شما خواهد آورد كه همانندش را هرگز نشنيده‌ايد . »\r\nدايهء من ، همين كه اين سخنان را از او شنيد ، مرا از دامن وى بيرون كشيد و پرخاش كنان به دو گفت :\r\n« تو خودت از اين پسر من ديوانه‌تر و گمراه‌ترى . بنا بر اين برو كسى را پيدا كن كه تو را بكشد . ما آدمكش نيستيم ! » پس از اين پيشامد ، مرا به نزد خانواده‌ام برگرداندند و من تا چندى از كارى كه با من كرده بودند نگرانى داشتم . اثر دريدگى شكمم از زير قفسهء سينه تا پشت زهار نيز ، مانند جاى بند كفش پيدا بود .\r\nاين حقيقت گفتار من و آغاز كار من بود ، اى برادر من ، كه از قبيلهء بنى عامر هستى . »\r\nپس از آن كه پيغمبر ( ص ) سخنان خود را به پايان رساند ، بزرگمرد عامرى گفت :\r\n« به خدائى كه جز او خداى ديگرى نيست ، گواهى مىدهم كه كار تو راست و درست است . پس اكنون آنچه را كه مىپرسم ، پاسخ گوى . »\r\nپيغمبر فرمود :\r\n« بپرس . »\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nپرسيد :\r\n« بگو ببينم كه چه چيزى به دانش آدمى مىافزايد ؟ » پيغمبر در پاسخ فرمود :\r\n« آموزش » پرسيد :\r\n« چه چيز آدمى را به سوى دانش رهبرى مىكند . »\r\nپيغمبر ، صلّى اللّه عليه و سلم ، فرمود :\r\n« پرسش . »\r\nعامرى پرسيد :\r\n« اكنون بگو چيست كه مايهء افزايش هر چيز مىشود . »\r\nجواب داد :\r\n« پيگيرى و مداومت در كار » پرسيد :\r\n« آيا با وجود بدكارى مىتوان از نيكوكارى سودى برد ؟ » پيغمبر در پاسخ فرمود :\r\n« آرى . توبه گناه را مىشويد و كارهاى نيك ، كارهاى بد را از ميان مىبرد و بندهء خدا اگر در هنگام رفاه و آسايش به ياد خداوند باشد ، خداوند در روز سختى او را يارى خواهد كرد . »\r\nپير مرد عامرى پرسيد :\r\n« اين چگونه است ؟ » پيغمبر ( ص ) در پاسخ فرمود :\r\n« بدين گونه است كه خداى عز و جل مىفرمايد : به عزت و جلالم سوگند كه من هرگز نه دو امن را با هم نصيب بنده‌اى خواهم كرد نه دو خوف را . چنان كه اگر در اين جهان كسى از من بترسد ، در روزى كه همهء بندگان در بارگاه قدس من گرد خواهند آمد ،\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nديگر خوفى نخواهد داشت و از امن و آسايش برخوردار خواهد شد و با كسانى كه عذاب مىدهم ، او را عذاب نخواهم داد . ولى اگر او در اين جهان از من غافل باشد و خود را از خشم من ايمن بداند ، در آن روز معلوم كه بندگان خود را گرد خواهم آورد ، از من هراسان خواهد بود و بيم و هراس وى دوام خواهد يافت . »\r\nعامرى پرسيد :\r\n« اى پسر عبد المطلب ، به من بگو كه به پيغمبرى برانگيخته شده‌اى تا مردم را به چه آئينى فراخوانى ؟ » پيغمبر اكرم ( ص ) در پاسخ او فرمود :\r\n« آمده‌ام تا مردم را به پرستش خداى يگانه كه همتائى ندارد فراخوانم و به شما اندرز دهم كه از شريك قرار دادن براى خدا ، بپرهيزيد و از پرستش لات و عزى و بت‌هاى ديگر در گذريد و به راستى و درستى كتاب خدا و پيغمبر خدا اقرار كنيد . نمازهاى پنجگانه را از روى ايمانى راستين بخوانيد و يك ماه از سال را روزه بگيريد و زكات مال خويش را بپردازيد تا خداى بزرگ بدين وسيله شما را پاك و مال شما را حلال سازد . همچنين خانه خدا را - اگر توانائى و دسترسى يافتيد - زيارت كنيد . از جنابت غسل كنيد . به مرگ و زنده شدن پس از مرگ در روز رستاخيز و بهشت و دوزخ ايمان بياوريد . »\r\nعامرى پرسيد :\r\n« اى پسر عبد المطلب ، اگر من همهء اين كارهائى كه گفتى انجام دهم ، نصيبم چه خواهد شد ؟ » پيغمبر ، صلّى اللّه عليه و سلم ، فرمود :\r\n جَنَّاتُ عَدْنٍ تَجْرِي مِنْ تَحْتِهَا الْأَنْهارُ خالِدِينَ فِيها ، وَ ذلِكَ \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n جَزاءُ مَنْ تَزَكَّى  [ ( 1 ) 
  ] ( باغ‌هائى هميشه خرم ، كه از زير آنها جوىها روان است .\r\nنيكو كاران در آن ماندگار باشند . اين پاداش كسى است كه پاك است . )\r\nعامرى پرسيد :\r\n« با اين حال ، آيا از جهان گذران نيز چيزى بهرهء مؤمن خواهد شد ؟ چون چشم پوشيدن از اين زندگى مرا به شگفتى مىاندازد . »\r\nپيغمبر ، صلّى اللّه عليه و سلم ، فرمود :\r\n« دين بهترين يارى و توانائى را به مردم شهرها خواهد داد . »\r\nعامرى خرسند شد و سخنان حضرت را پذيرفت و رفت .\r\nابن اسحاق گفته است :\r\nعبد الله بن عبد المطلب ، پدر پيغمبر خدا ( ص ) ، هنگامى از جهان رفت كه آمنه ، دختر وهب بن عبد مناف بن زهره ، مادر حضرت رسول ، به دو آبستن بود .\r\nهشام بن محمد گفته است :\r\nعبد الله ، پدر پيغمبر خدا ، بيست و هشت روز بعد از به وجود آمدن حضرت رسول ، در گذشت .\r\nواقدى گفته است :\r\nدر نزد ما ثابت شده است كه پدر حضرت رسول ، عبد الله بن عبد المطلب با كاروانى از قريش رسيد و در مدينه منزل گرفت در حالى كه بيمار بود . از اين رو در آن جا ماند تا درگذشت و در دار النابغه ، دار الصغرى ، به خاك سپرده شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره طه - آيه 76\r\n","page_name":" 134 ","page_number":134},
  {"content":"\r\n\r\nابن اسحاق گفته است :\r\nحضرت رسول ( ص ) شش ساله بود كه آمنه ، مادر وى در ابواء ، محلى ميان مكه و مدينه در گذشت .\r\nاو فرزند خود ، محمد ( ص ) ، را به مدينه آورده بود تا دائىهاى او ، كه از خاندان بنى نجار بودند ، او را ببينند . و هنگامى كه از اين سفر باز مىگشت ، زندگى را بدرود گفت .\r\nو نيز گفته شده است :\r\nآمنه به مدينه رفت تا آرامگاه شوهر خود ، عبد الله ، را زيارت كند . پيغمبر خدا ( ص ) و ام ايمن پرستارش هم با او بودند .\r\nهنگامى كه از اين سفر برگشت ، در ابواء از جهان رفت .\r\nهمچنين گفته شده است :\r\nعبد المطلب به ديدن دائىهاى خويش ، كه از بنى نجار بودند ، رفت و آمنه و محمد پيغمبر خدا ( ص ) را نيز با خود برد .\r\nپس از بازگشت از اين سفر ، آمنه در مكه زندگى را بدرود گفت و در گردنه ابو ذر به خاك سپرده شد .\r\nولى روايت نخستين درست‌تر است .\r\nمردان قريش هنگامى كه به جنگ احد رفتند كوشيدند تا آرامگاه آمنه را بشكافند و پيكرش را بيرون اندازند .\r\nولى برخى از ايشان گفتند :\r\n« ديدن تن زنان براى مردان شرم آور است و اگر چنين كارى بكنيد احتمال دارد كه ياران محمد نيز انتقام آن را از زنان شما بكشند . »\r\nبا اين سخن ، خداوند گزندشان را از آرامگاه مادر پيغمبر خدا ، صلّى اللّه عليه و سلم ، دور ساخت .\r\nابن اسحاق گفته است :\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nعبد المطلب هنگامى از جهان رفت كه پيامبر خدا ( ص ) پسر هشت ساله‌اى بود . برخى نيز گفته‌اند هنگام در گذشت عبد المطلب ، محمد ( ص ) ده سال داشت .\r\nپس از مرگ عبد المطلب ، محمد ( ص ) ، در تحت سرپرستى عموى خود ، ابو طالب ، قرار گرفت . زيرا نياى او ، عبد المطلب ، چون از او نيكى و پاكى و مهربانى و دلسوزى بسيار ديده بود ، وصيت كرده بود كه ابو طالب از او نگهدارى كند . چنان كه از هر جهة همانند فرزند ابو طالب باشد و نيك پرورده شود تا پيامبرى روشن و نيك نهاد گردد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nسخن دربارهء كشته شدن قبيلهء تميم در مشعر\r\nهشام گفته است :\r\nو هرز خواسته‌ها و ارمغان‌هاى گرانبهائى از يمن براى خسرو انوشيروان فرستاد .\r\nكاروانى كه اين دارائى سرشار را مىبرد به سرزمين تميم رسيد و در آن جا صعصعة بن ناجيهء مجاشعى ، نياى فرزدق شاعر ، فرزندان تميم را فراخواند و آنان را برانگيخت كه به كاروان حمله برند و آن را تاراج كنند .\r\nآنان از اين كار خوددارى كردند .\r\nولى صعصعه گفت :\r\n« اگر شما اين دارائى را به چنگ نياوريد ، فرزندان بكر بن وائل ، آن را به يغما خواهند برد و با چنين گنجى خود را نيرومند خواهند ساخت و با شما خواهند جنگيد و پيروزى خواهند يافت . »\r\nفرزندان تميم به شنيدن اين سخن ، پيشنهاد وى را پذيرفتند و\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبر آن كاروان حمله بردند و هر چه داشت غارت كردند .\r\nمردى از فرزندان سليط ، كه نطف خوانده مىشد ، در آن ميان خرجين كوچكى به دست آورد كه در درونش گوهر بسيار گرانبهائى بود و گنجى گران شمرده مىشد .\r\nاز آن پس « گنج نطف » ميان عرب ضرب المثل گرديد و هر كه ناگهان به دارائى باد آورده‌اى مىرسيد مىگفتند : « گنج نطف به چنگ آورده است . »\r\nدارندگان و نگهبانان كاروان كه اموالشان به يغما رفته بود ، رهسپار يمامه شدند و پيش هوذة بن على حنفى رفتند .\r\nهوذه ، آنان را از پريشانى و بيسر و سامانى رهائى بخشيد و جامه پوشاند و اسب‌هائى به ايشان داد و آنان را به راه انداخت و خود نيز با ايشان روانه شد تا به بارگاه خسرو انوشيروان رسيدند .\r\nانوشيروان فريفتهء جوانمردى هوذه شد و رشته‌اى از مرواريد خواست و آن را بر سر هوذه بست .\r\nاز آن پس ، او هوذهء تاجدار ناميده شد .\r\nبعد ، انوشيروان از هوذه پرسيد كه آيا ميان خاندان او و تميم صلح و آشتى برقرار است ؟\r\nهوذه پاسخ داد :\r\n« نه ، در ميان ما جز جنگ و مرگ چيز ديگرى نيست . »\r\nانوشيروان كه اين شنيد گفت :\r\n« پس يقين داشته باش كه انتقام خون عزيزانت را از فرزندان تميم گرفته‌اى . »\r\nشاهنشاه ايران در پى اين سخن ، بر آن شد كه لشكريانى را به سركوبى بنى تميم بفرستد .\r\nولى به او گفته شد :\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n« در آن جا آب كمياب و زمين خشك و هوا بسيار بد است و لشكريان ايران آسيب خواهند ديد . »\r\nو به دو توصيه كردند كه براى كارگزار و نمايندهء خود در بحرين ( يعنى بحرين قديم كه الاحساء خوانده مىشد ) پيام بفرستد و فرمان دهد كه او به سر كوبى تميم پردازد .\r\nكسى كه از سوى دولت ايران در بحرين حكومت مىكرد آزاد فيروز ، پسر جشيش بود ، كه تازيان او را مكعبر مىناميدند و اين نام را از آن رو به وى داده بودند كه دست‌ها و پاهاى گناهكاران را مىبريد و بدين گونه كيفر مىداد .\r\nانوشيروان اين انديشه را به كار بست و پيكى را با پيام به سوى بحرين روانه كرد .\r\nهوذه را نيز فراخواند و بار ديگر او را بنواخت و پاداش داد و توصيه كرد كه همراه فرستادهء وى به بحرين پيش آزاد پيروز برود .\r\nاين دو تن ، هنگامى پيش آزاد پيروز مكعبر رسيدند كه موسم خوشه‌چينى بود و فرزندان تميم براى خوشه‌چينى و تهيه خوراك خود به هجر رفته بودند .\r\nمكعبر به جارچى خود فرمان داد تا در هجر جار بزند :\r\n« از فرزندان تميم هر كس در آن جاست به بارگاه آزاد فيروز حاضر شود زيرا پادشاه دستور فرموده است كه آنان را مهمان كنند و خوراك و خواربار بدهند . »\r\nاين دعوت را همه پذيرفتند و حاضر شدند و به مشفر رفتند كه دژى بود .\r\nهنگامى كه همه به درون دژ راه يافتند ، آزاد پيروز مكعبر ، به روى آنان شمشير كشيد و مردانشان را كشت و پسرانشان را زنده\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nگذاشت .\r\nدر آن روز قعنب رياحى نيز كه سوارى دلير و سخت تاز بود ، كشته شد .\r\nپسران قبيلهء تميم را آزاد فيروز با كشتى به فارس فرستاد .\r\nهبيره بن حدير عدوى گفته است :\r\n« هنگامى كه استخر فارس گشوده شد ، گروهى از آنان به نزد ما بر گشتند و مردى از فرزندان تميم كه عبيد بن وهب ناميده مىشد ، زنجير دروازهء شهر را گسست و از آن جا بيرون جست . )\r\nهوذه پاى ميانجيگرى به پيش گذاشت و از آزاد پيروز مكعبر درخواست كرد كه يكصد تن از آن اسيران را در اختيار وى بگذارد .\r\nاو درخواست هوذه را پذيرفت و اسيران را آزاد كرد . »\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nسخن دربارهء پادشاهى هرمز پسر انوشيروان\r\nپس از در گذشت انوشيروان - كه چهل و هشت سال فرمانروائى وى به درازا كشيد - پسر وى ، هرمز بر اورنگ پادشاهى نشست .\r\nمادر هرمز ، دختر خاقان بزرگ ( خاقان ترك ) بود .\r\nهرمز پادشاهى فرهنگ دوست بود و مىخواست به ناتوانان نيكى و مهربانى كند و با بزرگان و توانگران سخت گيرد و آنان را در سوء استفاده از مقام خود آزاد نگذارد . به همين جهة نيز دشمنش شدند و با او به كين‌توزى پرداختند .\r\nهرمز شخصا نيز درويش مسلك بود و تهيدستان و درويشان را يارى مىكرد .\r\nشاهنشاهى دادگر بود و از آنچه دربارهء دادگسترى وى آورده‌اند يكى اين است كه روزى سوار بر اسب در ساباط مدائن گردش مىكرد و از تاكستان‌هائى گذشت .\r\nيكى از سواران او به تاكستانى در آمد و چند خوشه غوره چيد .\r\nناگاه نگهبان تاكستان فرا رسيد و فرياد شكايت بلند كرد .\r\nسوار از بيم كيفر هرمز هراسان گرديد به اندازه‌اى كه ناچار\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nشد كمربندى گوهر نشان به نگهبان تاكستان بدهد و او را خاموش و خرسند سازد .\r\nاين را هم گفته‌اند كه هرمز در همه كارى چيرگى و پيروزى داشت و به هر چه دست دراز مىكرد ، بدان مىرسيد . فريبكار و بدانديش بود و از اين جهة به دائىهاى ترك خويش شباهت داشت .\r\nسيزده هزار و ششصد تن از دانشمندان و نجبا و اشراف را كشت و جز به دلجوئى از فرومايگان انديشه‌اى نداشت .\r\nبسيارى از بزرگان را از كار انداخت و به زندان افكند و پايهء ايشان را فرود آورد و سرداران و سپاهيان خويش را محروم نگاه داشت .\r\nدر نتيجهء اين طرز رفتار ، بسيارى از نزديكان وى از او برگشتند و بدخواه او شدند . [ ( 1 ) 
  ]\r\nدر يازدهمين سال پادشاهى او ، شايه ، فرمانرواى تركان ، با سيصد هزار سپاهى خروج كرد و به هرات و بادغيس آمد و براى هرمز و ايرانيان ديگر ، پيام فرستاد و از آنان خواست كه راه‌ها را اصلاح كنند و آماده سازند تا او و سپاهيانش بگذرند و به سرزمين روم بروند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - . . . اگر درست ملاحظه شود ، او ( هرمز ) بيش از خسرو انوشيروان شايستهء لقب « دادگر » است .\r\nهمهء تواريخ شرقى در اين معنى متفقند كه هرمزد نسبت به بزرگان سختگير بود .\r\nنويسندگان رومى كه جز جنبهء دشمنى نسبت به قيصر چيزى در هرمزد نمىديده‌اند ، او را به چشم بدبينى نگريسته و پادشاهى ستمكار و بدسگال نسبت به رعايا خوانده‌اند .\r\n","page_name":" 142 ","page_number":142},
  {"content":"\r\n\r\nفرمانرواى روميان نيز با هشتاد هزار سرباز به قصد حمله بر ايران حركت كرد و تا نزديك مرز پيش آمد .\r\nپادشاه خزرها هم با گروهى انبوه به باب و الابواب رسيد .\r\nگروهى از تازيان نيز به سواد عراق تاختند و به تاراج پرداختند .\r\nهرمز ، بهرام خشنش را ، كه بهرام چوبين خوانده مىشد ، با دوازده هزار مرد جنگى كه از ميان سپاه خويش برگزيده بود ، به جنگ شايه ، فرمانرواى تركان ، فرستاد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nاما عيسويان ايران نام اين پادشاه را به نيكى ياد كرده‌اند ، زيرا او جدا مخالف آزار عيسويان بود . عيسويان ايران طرفدار او بوده‌اند . چنان كه يشوع يبه ، كه به فرمان پادشاه به مقام جاثليقى رسيده بود ، از شاهنشاه اظهار حق شناسى مىكرد و به وسيلهء دادن اخبار دربارهء حركات لشكر روم خدمات شايسته‌اى به دولت ايران نمود .\r\nهرمزد مىخواست سياست پدر را دنبال كند ، و مانند او بر بزرگان و موبدان مسلط باشد . اما چون كمتر رعايت احتياط را مىكرد ، به زودى خود را در ميان مشكلاتى كه از طرف دو طبقهء مقتدر نجبا و روحانيون در جامعهء ايرانى ايجاد شده بود ، گرفتار ديد .\r\nدر منابع شرقى نام چند تن از وزرا و اعيان آمده كه به فرمان هرمزد كشته شدند . از جمله ، موبدان موبد زرتشت نام بود .\r\nهرمزد چون مشكلات بسيار پيش پاى خود ديد ، براى تثبيت وضع خويش به رعاياى عيسوى مذهب اتكاء نمود ، و همين أمر موجب عكس العملى قوىتر از جانب روحانيون زرتشتى گرديد .\r\n( ايران در عهد باستان ، دكتر مشكور ، ص 452 ) بقيه ذيل در صفحه بعد\r\n","page_name":" 143 ","page_number":143},
  {"content":"\r\n\r\nبهرام چوبين با لشكريان خويش شتابان روانهء ميدان كارزار شد و به شايه ، پادشاه تركان ، حمله برد و او را به زخم تيرى كه انداخت از پاى در آورد و كشت و لشكرش را نيز يغما كرد .\r\nپس از كشته شدن شايه ، پسرش برموده ، با بهرام رو برو شد و بهرام او را نيز شكست داد و گريزان ساخت .\r\nبرموده به يكى از دژها پناهنده شد ولى بهرام آن دژ را در ميان گرفت و كار را بر او تنگ ساخت تا تسليم شد .\r\nبهرام او را گرفتار كرد و پيش هرمز فرستاد و گنجينهء بزرگ و سرشارى را هم كه در آن دژ بود به غنيمت برد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدربارهء هرمز چهارم بايد گفت كه در روايات بر له و عليه او چيزهائى گفته شده ، به اين معنى كه او را سفاك و در همان حال عدالت‌گستر دانسته‌اند .\r\nبنا بر اين ، برخى از محققين عقيده دارند كه اين شاه مىخواسته از نفوذ بزرگان بكاهد و ميدان به تعصب مغ‌ها ندهد ، و همين شدت عمل باعث شده كه او را سفاك گفته‌اند .\r\nمثلا نوشته‌اند :\r\nمغ‌ها از او خواستند كه مسيحيان را آزار نمايد . و او با استهزاء پيشنهاد آنان را رد كرده گفت :\r\n« چنان كه تخت شاهى ما بر دو پايه قرار نگيرد و دو پايهء ديگر نيز لازم است ، هم چنان حكومت ما استوار نگردد اگر مسيحيان و پيروان مذاهب ديگر را برنجانيم و دشمن خود كنيم . دست از آزار آنان برداريد و كارهاى نيكو كنيد تا آنان كارهاى خوب شما را ديده به شما بگروند . »\r\n( تاريخ ايران ، مشير الدوله ، ص 220 )\r\n","page_name":" 144 ","page_number":144},
  {"content":"\r\n\r\nپس از اين پيشامد ، بهرام چوبينه و يارانش از خشم هرمز انديشناك شدند و او را از پادشاهى بر كنار كردند و به سوى مدائن شتافتند و چنين وانمودند كه خسرو پرويز ، پسر هرمز ، براى شاهنشاهى ايران بيش از هرمز شايستگى دارد .\r\nدر اين باره برخى از درباريان هرمز نيز آنان را يارى كردند .\r\nمنظور بهرام از اين كار آن بود كه هرمز را دربارهء پسر خود ، خسرو پرويز ، بدگمان سازد و خسرو پرويز را نيز از پدر بيزار كند و آن دو را به جان يك ديگر بيندازد تا چنانچه خسرو پرويز پيروزى يافت ، كنار آمدن با او براى بهرام آسان باشد و اگر بر عكس ، هرمز بر پسر خود چيره شد ، بهرام نجات يابد و با دو دوزه بازى خود ، دل هرمز را به دست آورد و مقصود خويش را به وسيلهء هرمز عملى كند . مقصود او نيز رسيدن به سلطنت و پادشاهى بالاستقلال بود . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - دربارهء اين پيشامد ، تاريخ بلعمى پس از اشاره به دستگيرى برموده مىنويسد :\r\nبهرام او را با شش هزار اسير ديگر به سوى هرمز فرستاد با سرهنگى نام او مردانشاه . و هر چه غنيمت از زر و سيم و از ديگر چيزها و سلاح بود ، سوى هرمز فرستاد . و آن تاج و تخت زرين و خواسته ، همه را بر سه هزار اشتر بار كرد و بفرستاد .\r\nچون پسر پادشاه تركان ( يعنى برموده ) نزديك مداين رسيد ، هرمز براى اين كه او پسر دائى وى بود به احترام خويشاوندى به استقبال او رفت و او را جائى نيكو فرود آورد . و چهل روز او را نيكو همى داشت . و خلعت و پاداش به دو داد . و نامه كرد به بهرام كه : « او را باز به تركستان بفرست ، بقيه ذيل در صفحه بعد\r\n","page_name":" 145 ","page_number":145},
  {"content":"\r\n\r\nخسرو پرويز همين كه از آن توطئه آگاهى يافت ، از خشم خود ، هرمز ، هراسان شد و به آذربايجان گريخت .\r\nدر آن جا گروهى از مرزبانان و سپهبدان ، كه بندو ، و بسطام ، دائىهاى خسرو پرويز نيز در ميانشان بودند ، پيرامون او گرد آمدند و هوادار او شدند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبه نيكوئى هر چه تمام‌تر . »\r\nچون هرمز پسر پادشاه تركان را به مردانشاه سپرد و گفت : « بهرام را بگوى كاين را به تركستان باز فرستد به نيكوئى . » ، مردانشاه گفت :\r\n« نخست اين غنيمت‌ها كه با من است بستان . »\r\nهرمز بفرمود تا همه را عرضه كردند و همه از ديدن آنها شاد شدند و آن گنجينه به نظر شاه بسيار آمد .\r\nبا او وزيران بودند . هرمز آنان را نگريست و گفت :\r\n« ببينيد كه بهرام براى ما چه گنجينهء سرشارى فرستاده است . »\r\nپادشاه را وزيرى بود ، مهتر از همهء وزيران ، نامش يزدانبخش . او را گفت :\r\n« اى ملك اين بسيار و ليكن اين يك نواله است از سوى بهرام ، نگر تا سور چگونه بوده است كه يك نواله از آن چندين بوده است . »\r\nچون يزدان بخش اين بگفت هرمز به بهرام خشم گرفت و كينهء او در دل وى افتاد و به وسيلهء مردانشاه يك حلقه زنجير و يك دوك‌دان پنبه براى چوبينه فرستاد و پيام داد كه :\r\n« خيانت كردى و به سوى من آن فرستادى كه از تو بيش آمد و نعمت مرا ناسپاسى كردى . اين غل بر گردن نه عقوبت خيانت را ، و اين دوك و پنبه بقيه ذيل در صفحه بعد\r\n","page_name":" 146 ","page_number":146},
  {"content":"\r\n\r\nاين گروه به مدائن تاختند و بر بزرگان مدائن چيره شدند .\r\nسپس هرمز را از پادشاهى بر كنار ساختند و چشمانش را كور كردند ولى از كشتنش در گذشتند .\r\nخسرو پرويز ، همين كه اين خبر را شنيد ، از آذربايجان به مدائن رفت و به جاى پدر بر تخت سلطنت نشست .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nپيش نه چون زنان ! كه دزدى و خيانت كرده‌اى كه آن كار زنان است و تو از زن بترى ! » بهرام چون نامه بر خواند و آن بديد ، تافته شد و آن غل و زنجير به گردن انداخت و دوك و پنبه را پيش روى نهاد و روز ديگر ، سپاه را بار داد .\r\nچون سپاه آن بديدند ، گفتند : « اين چيست ؟ » گفت : « اين غل و زنجير پاداش خدمتى است كه من به هرمز كرده‌ام . اكنون براى من خلعت فرستاده است ! » سپاه دل از هرمز بگردانيدند و گفتند : « اگر او سردارى مانند تو را چنين پاداش مىدهد ، ما از او بيزاريم . »\r\nپس همهء سپاه مخالف هرمز شدند . هرمز پسرى داشت ، خسرو پرويز نام ، كه او را وليعهد خود كرده بود . و به فكر افتاد كه خسرو پرويز را به جنگ بهرام بفرستد .\r\nبهرام آگاه شد و ترسيد كه اگر خسرو پرويز بيايد سپاهيان به او بگروند . از اين رو در فكر فرو رفت كه چگونه ميان هرمز و پسرش خسرو پرويز دشمنى بيندازد . سرانجام همهء سپاه را دعوت كرد و گفت : « خداوند ما اوست ، يعنى : خسرو پرويز است . » بعد بفرمود تا صد هزار درم به نام خسرو پرويز سكه زنند و آن سكه‌ها را به بازرگانان دهند تا به مداين ببرند و در آن جا كالا بخرند تا آن درم‌ها به دست مردان افتد .\r\nبقيه ذيل در صفحه بعد\r\n","page_name":" 147 ","page_number":147},
  {"content":"\r\n\r\nمدت فرمانروائى هرمز يازده سال و نه ماه بود . برخى نيز گفته‌اند كه دوازده سال پادشاهى كرد .\r\nاز پادشاهان ايران ، جز او ، كسى را ، نه پيش از آن كور كردند نه بعد از آن .\r\nاز آنچه دربارهء نيكرفتارىهاى هرمز حكايت كرده‌اند اين است كه وقتى از ساختن كاخ خود در نزديك دجله روبروى مدائن فراغت يافت مهمانى بزرگى داد و مردم بسيارى را از اطراف دعوت كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبازرگانان همچنان كردند و هرمز خبردار شد و گمان كرد كه آن كار را براستى خسرو پرويز كرده است .\r\nاز اين رو پرويز را بخواند و گفت : « هنوز من زنده هستم و تو مىخواهى پادشاهى را از دست من بگيرى ؟ . . . پيش بهرام اشخاصى را مىفرستى كه به نام تو سكه بزنند ؟ » پرويز زمين را بوسه داد و گفت : « اى پادشاه ، اين مكر و دستان بهرام است كه مىخواهد پادشاه را دربارهء من بد گمان كند . »\r\nولى هرمز حرف او را باور نكرد .\r\nخسرو پرويز از هرمز بترسيد و همان شب بگريخت و به آذربايگان رفت چنان كه كسى او را نشناخت .\r\nچون او بگريخت هرمز يقين كرد كه خسرو پرويز گناهكار بوده است .\r\nبهرام چوبينه نيز همين كه از فرار خسرو پرويز آگاه شد دانست كه نيرنگ او مؤثر واقع گرديده است .\r\nبهرام چوبينه مىترسيد كه خسرو پرويز به جنگ او برخيزد ولى با بقيه ذيل در صفحه بعد\r\n","page_name":" 148 ","page_number":148},
  {"content":"\r\n\r\nپس از آن كه صرف غذا به پايان رسيد ، به ايشان گفت :\r\n« آيا در اين كاخ عيبى مىبينيد ؟ » همه پاسخ دادند :\r\n« هيچ عيبى ندارد . »\r\nناگهان مردى برخاست و گفت :\r\n« اين ساختمان سه عيب بزرگ دارد : يكى آنكه مردم سراى خود را در جهان قرار مىدهند و تو جهان را در سراى خود قرار داده‌اى . زيرا حياط و خانه‌هاى آن را بيش از اندازه پهناور گرفته‌اى و اين باعث مىشود كه در تابستان خورشيد زياد در آن بتابد و گرما ساكنان آن را آزار دهد و در زمستان هم سرماى بسيار باعث زحمت شود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمتوارى شدن خسرو پرويز خاطرش آسوده شد و سپاه خود را از رى بسيج كرد و روى به مدائن نهاد .\r\nهرمز همين كه از لشكركشى او خبردار شد ، دريافت كه دربارهء بهرام اشتباه كرده است . اين بود كه يزدان بخش را بخواند و گفت : « اين فتنه‌اى بود كه تو به پا كردى . به همين جهة خود بايد براى عذر خواهى پيش بهرام به روى و بگويى : من اين كار را كرده‌ام و خطا كرده‌ام . بهرام كريم است و تو را عفو كند . »\r\nوزير اجابت كرد و برفت . پسر عموئى داشت كه او را نيز با خود برد .\r\nاين پسر عم براى اين كه به بهرام چوبينه خدمتى كرده باشد ، يزدان بخش را در راه كشت و سرش را برگرفت و پيش بهرام برد و گفت : « سر دشمن تو را آوردم كه دربارهء تو بدگوئى كرد و پادشاه را نسبت به تو خشمگين ساخت . »\r\nبقيه ذيل در صفحه بعد\r\n","page_name":" 149 ","page_number":149},
  {"content":"\r\n\r\nدوم اين كه پادشاهان كاخ خويش را در كنار رودخانه‌ها مىسازند تا با نگريستن بر آب ، نگرانىها و اندوه‌ها را از خود دور كنند . همچنين جريان آب هوا را خنك و چشمشان را روشن سازد . و تو دجله را رها كرده و كاخ خود را در زمين بىآب و سبزه‌اى ساخته‌اى .\r\nسوم اين كه حرمسرا را طرف شمال نزديك جايگاه مردان قرار داده‌اى و از آن جا پيوسته باد شمال مىوزد و سر و صداى زنان و بوهاى خوش آنان را به سوى مردان مىآورد و اين چيزى است كه غيرت و مردانگى آن را نمىپذيرد . »\r\nهرمز در پاسخ وى گفت :\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبهرام چوبينه كه تصميم گرفته بود عذر يزدان بخش را بپذيرد و با هرمز صلح كند ، همين كه خبر كشته شدن او را شنيد گفت : « اى سگ ، به چه جرأت چنين مرد بزرگ و فاضلى را كه پيش من مىآمد تا از من امان بخواهد ، كشتى ؟ » و بفرمود تا او را گردن زدند .\r\nچون خبر كشته شدن يزدان بخش به مدائن رسيد ، همهء مهتران گرد آمدند و گفتند : « تا كى بايد اين ترك‌زاده - يعنى هرمز - و خون ريختن وى را تحمل كنيم ؟ » ( چون فكر مىكردند كه اگر هرمز يزدان‌بخش را بدان مأموريت نمىفرستاد ، او كشته نمىشد . )\r\nبرفتند و اندر سراى هرمز افتادند و او را از تخت به زير آوردند و هر دو چشمش بكندند و تاج او را به آذربايگان براى خسرو پرويز فرستادند .\r\n( تاريخ بلعمى ، ج دوم ، ص 1080 ) در عبارات بالا مختصر تغييراتى داده شد تا فهم آن براى خوانندگان آسان باشد .\r\nمترجم\r\n","page_name":" 150 ","page_number":150},
  {"content":"\r\n\r\nراجع به وسعت و پهناورى حياطها و تالارها بايد بگويم بهترين حياط و اطاق آنست كه فراخ باشد و چشم بتواند در آن گردش و تماشا كند . شدت گرما و سرما را نيز مىتوان با آويختن پرده و بر افروختن آتش جبران كرد .\r\nاما دربارهء نزديكى ساختمان به آب . . . من در پيش پدرم بودم و او ، در كاخى مشرف به دجله ، رودخانه را تماشا مىكرد .\r\nناگهان ديد قايقى نزديك است غرق شود . كسانى كه در قايق بودند ، فرياد مىزدند و كمك مىخواستند .\r\nپدرم به حالشان افسوس مىخورد و فرياد مىزد و قايق‌هاى ديگرى را كه در پائين كاخ بودند فرا مىخواند تا به نجات آنان بشتابند .\r\nسرانجام قايقرانان خبردار شدند و هنگامى به كمك آنان رفتند كه ديگر كار از كار گذشته و همه غرق شده بودند .\r\nدر آن هنگام عهد كردم كه هرگز خود را نزديك جريانى كه از من نيرومندتر است قرار ندهم .\r\nاما حرمسرا را در طرف شمال از آن جهة ساخته‌ام كه هواى آن لطيف‌تر و گزندش كم‌تر است . زنان هم هميشه در اطاق‌هاى خود به سر مىبرند و مردان كاخ هم با آنان ارتباطى ندارند زيرا هر مردى كه در اين كاخ رفت و آمد مىكند جزء بردگان است .\r\nبالاخره تو اين خرده‌گيرىها را نكردى مگر به علت اين كه كينه‌اى از من در دل دارى . اكنون براى من بگو كه سبب اين اين خرده‌گيرى چه بود .\r\nآن مرد در پاسخ گفت :\r\n« من قريه‌اى داشتم و اين قريه ملكى بود كه از درآمدش هزينهء خانوادهء خويش را فراهم مىآوردم .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمرزبان بر من چيرگى يافت و آن قريه را از من گرفت . به درگاه تو روى آوردم تا از دست وى دادخواهى كنم . ولى دو سال معطل شدم و دستم به دامنت نرسيد . ناچار پيش وزير تو رفتم و از او در پيش وى شكايت كردم . ولى او هم به فريادم نرسيد . من هنوز ماليات قريه را مىپردازم تا نامم همچنان بر روى اين ملك باشد .\r\nاين منتهاى بيدادگرى است كه ديگرى در آمد قريه‌اى را بگيرد و من مالياتش را بپردازم . »\r\nهرمز از وزير خويش در اين باره پرسش فرمود و وزير نيز آنچه را كه شاكى گفته بود تصديق كرد گفت :\r\n« ترسيدم كه اگر تو را از اين جريان آگاه سازم ، مرزبان كينهء مرا در دل گيرد و مرا اذيت كند . »\r\nهرمز دستور داد تا از مرزبان دو برابر آنچه از شاكى گرفته بود بگيرند و به صاحب قريه بدهند . همچنين مرزبان تا دو سال براى صاحب قريه كار كند و صاحب قريه او را به هر كارى كه دلش خواست ، بگمارد .\r\nهرمز همچنين وزير خود را از كار بر كنار كرد و با خود گفت :\r\n« وزيرى كه حامى بيدادگران است ، خود به يك نفر حامى احتياج دارد . »\r\nآنگاه دستور داد تا صندوقى بسازند و درش را قفل بزنند و مهر كنند و روى آن شكافى قرار دهند تا ستمرسيدگان نامه‌هاى شكايت آميز خود را به درون آن اندازند .\r\nاين صندوق را هفته‌اى يك بار مىگشودند و به بيدادگرىها رسيدگى مىكردند .\r\nهرمز به اين نيز قناعت نكرد و در انديشه فرو رفت و با\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nخود گفت :\r\n« مىخواهم ساعت به ساعت از شكايت ستمديدگان آگاه شوم . »\r\nبدين منظور دستور داد تا زنجيرى فراهم آورند و يك سرش را به سقف بارگاه ببندند و زنگى بر آن بياويزند و سر ديگرش را از پنجره‌اى به بيرون كاخ وصل كند چنان كه دست مردم بدان برسد .\r\nبدين ترتيب هر ستمديده‌اى كه شكايتى داشت بدان جا مىآمد و در بيرون زنجير را مىگرفت و تكان مىداد و زنگ در درون بارگاه به صدا در مىآمد .\r\nهرمز او را فرا مىخواند و به شكايتش مىرسيد .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nسخن دربارهء پادشاهى خسرو پرويز پسر هرمز\r\nخسرو پرويز سختگيرترين و بىپرواترين شاهنشاه ساسانى به شمار مىرفت و رأى او نيز از همه نافذتر بود .\r\nزندگانى او بيش از همه فراز و نشيب و بلندى و پستى داشت .\r\nاز لحاظ سختى و بدبختى ، همچنين از جهة خوشبختى و گرد آورى ثروت سرشار و مساعدت روزگار ، آنچه به دو رسيد ، به هيچ پادشاه ديگرى پيش از او نرسيده بود .\r\nاز اين رو ، به پرويز ملقب شد كه به معنى پيروز و كامياب است .\r\nدر روزگار زندگانى پدرش ، هرمز ، بهرام چوبينه كوشيد تا او را از چشم پدر خود بيندازد و در نزد هرمز چنين وانمود كرد كه خسرو پرويز در انديشه آن است كه وى را از ميان بردارد و خود بر جاى او به پادشاهى نشيند .\r\nبر اثر اين توطئه هرمز دربارهء فرزند خويش بد گمان شد و\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nكينهء وى را در دل گرفت و خسرو پرويز كه از خشم پدر آگاهى يافت ، پنهانى به آذربايجان رفت .\r\nدر اين باره جز اين هم گفته شده است .\r\nبارى ، همين كه به آذربايجان رسيد گروهى از بزرگان هوادار او شدند و با او پيمان وفادارى بستند و كسانى هم كه در مدائن مىزيستند با يك ديگر همدست و همزبان شدند تا پدر خسرو پرويز را از پادشاهى بر كنار كنند .\r\nخسرو پرويز كه خبر خلع پدر خويش را شنيد ، شتابان رهسپار مدائن شد تا پيش از رسيدن بهرام چوبينه بدان جا ، خود را به پايتخت رسانده باشد .\r\nسرانجام به مقصود رسيد و پيش از بهرام وارد مدائن گرديد و تاج بر سر نهاد و به تخت نشست .\r\nبعد پيش پدر خويش رفت كه او را تازه كور كرده بودند ، و او را آگاه ساخت كه در كارى كه با وى كرده‌اند او هيچ دخالتى نداشته و كاملا بىگناه بوده و فرار او به آذربايجان نيز تنها به علت ترس از او بوده است .\r\nهرمز سخنان وى را باور كرد و از او خواست تا ياران و همدمان وى را هر روز به پيش وى بفرستد و از كسانى كه وى را از پادشاهى بر كنار ساخته و كور كرده بودند انتقام بگيرد .\r\nخسرو پرويز از انجام اين كار عذر آورد و عذرش هم اين بود كه بهرام چوبينه با لشكرى انبوه به زودى به دو نزديك مىشود و او نمىتواند انتقام وى را از دشمنانش بگيرد مگر پس از پيروزى بر بهرام .\r\nبهرام به نهروان رفت و پرويز در پى او شتافت و هر دو در آن جا با يك ديگر روبرو شدند .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nخسرو پرويز دريافت كه سپاه وى در جنگ سردى و سستى نشان مىدهد و با اين حال در پيكار با بهرام كارى از پيش نخواهد برد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تفصيل قضيه از اين قرار است :\r\nبهرام چوبينه وقتى خبردار شد كه هرمز را كور كرده و خسرو پرويز را به پادشاهى نشانده‌اند ، چون مىخواست كه با هرمز صلح كند و به خدمت وى در آيد ، اكنون كه مىديد هرمز از سلطنت افتاده ، كينهء خسرو پرويز را در دل گرفت و او را متهم كرد كه پدر خويش را از بينائى محروم كرده است .\r\nآنگاه تصميم گرفت كه با خسرو پرويز بجنگد و او را از پادشاهى بر كنار كند و از نو هرمز را بر تخت بنشاند .\r\nبدين منظور مردم را گرد آورد و شرحى دربارهء نيكوكارى هرمز و ستمى كه خسرو پرويز بر او روا داشته بود بيان كرد . و گفت :\r\n« هرمز از بس حسن نيت داشت ، همين كه ديد دربارهء من اشتباه كرده ، يزدان‌بخش را براى رفع سوء تفاهم پيش من فرستاد . اگر او در اين مأموريت كشته شد گناه هرمز نبود بلكه گناه پسر عموى يزدان بخش بود كه به وى خيانت كرد و او را كشت .\r\nدر هر صورت ، هرمز گناهى نداشت و خسرو پرويز نمىبايست پدرى بدين مهربانى و نيكو كارى را كور كند تا خود به جاى او بر تخت بنشيند .\r\nاكنون بر ماست كه برويم و با خسرو پرويز جنگ كنيم و پادشاهى را از او بگيريم و به هرمز بدهيم . »\r\nمردم گفتند :\r\n« فرمان تراست . و آنچه تو مىگوئى درست است . »\r\nبدين ترتيب همه هوادار بهرام چوبين شدند . و او با سپاهى گران از بقيه ذيل در صفحه بعد\r\n","page_name":" 156 ","page_number":156},
  {"content":"\r\n\r\nاز اين رو گريخت و پيش پدر خود رفت و آنچه را كه روى داده بود ، با او باز گفت و به كنكاش پرداخت .\r\nپدرش به دو سپرد كه پيش موريق ( موريس ) فرمانرواى روميان برود و از او يارى بخواهد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nرى به مدائن روى نهاد .\r\nخسرو پرويز همين كه شنيد بهرام چوبينه لشكر كشى كرده تا انتقام هرمز را بگيرد ، سپاه خود را گرد آورد و به جنگ بهرام شتافت .\r\nهر دو سپاه در دشت حلوان فرود آمدند .\r\nروز ديگر خسرو پرويز از سپاه جدا شد و سوى لشكرگاه بهرام چوبين رفت و با بسطام و بندويه ، برابر لشكرگاه بايستاد و گفت :\r\n« بهرام را بگوييد تا با تمام سلاحى كه دارد ، بيرون بيايد . »\r\nبهرام مسلح بيرون آمد در حالى كه بهرام سياوشان و مردانشاه نيز با وى بودند .\r\nهر دو ، يعنى خسرو پرويز و بهرام چوبين ، در برابر يك ديگر ايستادند .\r\nخسرو پرويز به بهرام خطاب كرد و گفت :\r\n« اى سپهبد خراسان ، و اى سالار لشكرهاى پادشاهان ، من مىدانم كه تو چقدر با من پيشينهء دوستى دارى و تا چه اندازه به خاندان ساسانى خدمت كرده‌اى ، هرمز حق خدمت تو را نشناخت و خداى بزرگ هم جزاى اين حق ناشناسى او را داد و پادشاهى را از او گرفت .\r\nاكنون اگر به فرمان من درآئى ، ترا به پايهء برادران خود خواهم رساند و حق خدمتت را خواهم شناخت . »\r\nبهرام چوبينه گفت :\r\nبقيه ذيل در صفحه بعد\r\n","page_name":" 157 ","page_number":157},
  {"content":"\r\n\r\nخسرو پرويز بار ديگر آمادهء سفر شد و با گروهى اندك ، كه بندويه و بسطام ، دائىهاى وى ، و كردى ، برادر بهرام ، نيز ميان آنها بودند ، به راه افتادند .\r\nهنگامى كه از مدائن بيرون رفت ، همراهان وى ترسيدند\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\n« تو كيستى كه مرا به مرتبهء بزرگان رسانى ؟ » خسرو پرويز جواب داد :\r\n« من خسرو پرويزم . »\r\nبهرام چوبينه گفت :\r\n« دروغ مىگوئى . اگر تو پسر هرمز بودى ، درباره پدرت آنقدر بدانديشى نمىكردى . اين تو بودى كه كسانى را واداشتى تا او را كور كنند . تو بودى كه او را از تخت سرنگون كردى و جايش را گرفتى . هيچ پسرى هرگز با پدر خود چنين رفتارى نمىكند كه تو كردى . »\r\nخسرو پرويز از شنيدن اين سخنان خشمگين شد و گفت :\r\n« همه مىدانند كه من اين كار را نكردم . بهانه‌جويى را كنار بگذار و بگو ببينم منظورت از اين لشكر كشى چيست ؟ » بهرام جواب داد :\r\n« منظورم اين است كه از تو و بسطام و بندويه و هر كس ديگرى كه بر هرمز ستم كرده ، داد هرمز را بستانم و او را بار ديگر به سلطنتى كه حق اوست برسانم و خود نيز به خدمت او كمر بندم . »\r\nخسرو پرويز گفت :\r\n« اى فاسق ، تو چه كاره‌اى كه پادشاهى بدهى يا بستانى ؟ تو را با پادشاه و پادشاهى چه كار ؟ چرا تا به حال دربارهء هرمز دلسوزى نمىكردى ؟ . . .\r\nبقيه ذيل در صفحه بعد\r\n","page_name":" 158 ","page_number":158},
  {"content":"\r\n\r\nكه بهرام چوبين در غياب او به مدائن برود و از نو هرمز را به پادشاهى بنشاند . و هرمز هم به پادشاه روميان پيام بفرستد كه به ايشان يارى ندهد و همه را بر گرداند . فرمانرواى روم نيز دست رد به سينهء ايشان گذارد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nاگر براستى خدمتگزار او بودى ، چرا از فرمان او سر پيچيدى و گردنكشى كردى ؟ » بهرام چوبين جواب داد :\r\n« در نتيجهء تحريكات تو بود كه من عاصى شدم زيرا اين تو بودى كه از من در پيش پدرت آنقدر بدگوئى كردى كه او دربارهء من بدگمان شد ! تو بودى كه نگذاشتى پدرت حق خدمت مرا بشناسد . ولى من اكنون مراتب حقشناسى را دربارهء او بجاى مىآورم و بار ستم را از دوش او بر مىدارم و سلطنت را از تو مىگيرم و به او مىدهم . »\r\nخسرو پرويز گفت :\r\n« از بد نهادى مانند تو كار نيك بر نمىآيد . »\r\nدر اين جا گفت و گوى آن دو پايان يافت و هر يك به سوى لشكرگاه خود رفت .\r\nروز بعد كه هر دو سپاه در برابر يك ديگر قرار گرفتند ، بهرام چوبين ، پيش آمد و نزديك سپاه خسرو پرويز رفت و به سربازان او گفت :\r\n« اى سرهنگان ايرانى ، و اى سربازان دلير ، شرم نداريد كه هرمز را با آن همه سيرت نيكو و آن همه داد و دهش ، از تخت سلطنت برداشتيد و خود را رسوا كرديد ؟ اكنون من از خدا يارى مىخواهم تا مرا مدد فرمايد كه حق را به حقدار برسانم . »\r\nبقيه ذيل در صفحه بعد\r\n","page_name":" 159 ","page_number":159},
  {"content":"\r\n\r\nدر پى اين انديشه از خسرو پرويز اجازه خواستند كه بر گردند و هرمز را بكشند .\r\nخسرو پرويز درين باره پاسخى نداد .\r\nسرانجام بندويه و بسطام و چند تن ديگر از آنان پيش هرمز رفتند و او را خفه كردند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nسخنان او مؤثر واقع شد و لشكريان خسرو پرويز همه گفتند :\r\n« راست مىگويد . اين كارى كه ما كرده‌ايم هرگز هيچ كس نكرده است . »\r\nدر پى اين سخن سربازان همه از خسرو پرويز روى گرداندند و پراكنده شدند و با خشم برفتند .\r\nپرويز متحير ماند زيرا جز ده تن و دو دائى خويش ، بسطام و بندويه ، كس ديگرى پيرامون او نمانده بود .\r\nخرادبرزين و بزرگ دبير به او گفتند :\r\n« اى پادشاه ، ديگر براى چه در اين جا مانده‌اى ، مگر بىسپاه ، جنگ مىتوان كرد ؟ بهتر است كه باز گردى . »\r\nخسرو پرويز بازگشت و روى به مدائن نهاد . در حالى كه بهرام چوبين او را تعقيب مىكرد و در پى وى مىتاخت . همين كه نزديك خسرو پرويز رسيد ، پرويز برگشت و بهرام را ديد كه تنها در پى او مىتازد . تيرى در كمان نهاد تا او را نشانه كند .\r\nولى ديد كه بهرام سراپا مسلح است و تير به هيچ جاى او كارگر نخواهد شد ، اما سينهء اسبش برهنه است و برگستوان ندارد . كمان كشيد و تير بر سينهء اسبش زد و اسب بيفتاد .\r\nبهرام بىاسب ماند و چون جنيبت ( اسب يدكى ) نداشت ، ايستاد تا بقيه ذيل در صفحه بعد\r\n","page_name":" 160 ","page_number":160},
  {"content":"\r\n\r\nبعد به نزد خسرو پرويز برگشتند و شتابان راه خود را پيمودند تا از رود فرات گذشتند و داخل ديرى شدند تا بياسايند .\r\nدر اين هنگام سواران بهرام چوبين از راه رسيدند . فرماندهء ايشان مردى بود به نام بهرام بن سياوش ( يا بهرام سياوشان ) بندويه به خسرو پرويز گفت :\r\n« براى رهائى خود چاره‌اى بينديش ! » خسرو پرويز جواب داد :\r\n« من راهى به نظرم نمىرسد . »\r\nبندويه گفت :\r\n« من به جاى تو جان خود را به خطر مىاندازم . »\r\nآنگاه جامهء خسرو پرويز را گرفت و پوشيد . و خسرو پرويز و همراهانش از دير بيرون رفتند و به كوه گريختند .\r\nچيزى نگذشت كه شب شد و بهرام بن سياوش به دير رسيد و بندويه را ديد كه بالاى بام دير ايستاده و جامهء خسرو پرويز را در بر دارد .\r\nبهرام سياوشان چون در تاريكى شب از پائين به بالا مىنگريست و بندويه را در جامهء خسرو پرويز مىديد ، براستى باور كرد\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nاسب ديگرى برايش آوردند . ولى خسرو پرويز ديگر از او دور شده بود .\r\nبهرام نعره زد و گفت : « اى حرامزاده به تو نشان خواهم داد كه چه بلائى بر سرت خواهم آورد . »\r\nخسرو پرويز به مدائن در آمد و با پدر خود گفت : « همهء سپاهيان من هوادار بهرام شدند و من تنها ماندم . »\r\n( از تاريخ بلعمى و لغتنامهء دهخدا با تغييراتى در عبارات )\r\n","page_name":" 161 ","page_number":161},
  {"content":"\r\n\r\nكه او خود خسرو پرويز است .\r\nدر اين حال بندويه ( كه به اصطلاح امروز : نقش خسرو پرويز را بازى مىكرد ) بهانه كرد كه چون راه زياد پيموده ، بسيار خسته است و احتياج به استراحت دارد . و از بهرام درخواست كرد كه شب را به وى مهلت دهد تا در دير بياسايد و بامداد خود را به وى تسليم كند .\r\nبهرام سياوشان ، كه احترام خسرو پرويز را بر خود واجب مىدانست ، به دو مهلت داد ، بامداد بندويه از دير بيرون آمد و به بهرام سياوشان فهماند كه شب گذشته بدان حيله آنها را معطل كرده تا خسرو پرويز به اندازهء كافى از دسترس ايشان دور شود .\r\nلشكريان بهرام بن سياوش ناچار او را گرفتند و به مدائن بردند و به زندان انداختند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در تاريخ بلعمى شرح جالبى از گفت و گوى خسرو پرويز با راهب دير آمده كه بدين مضمون است :\r\nراهب دير گفت : « قيصر روم دختر خويش را به تو خواهد داد و سپاهى هم در اختيارت خواهد گذاشت تا به روى و پادشاهى خويش بستانى . »\r\nپرويز پرسيد : « پادشاهى من چند سال طول مىكشد ؟ » راهب گفت : « تا هفده ماه ديگر . »\r\nپرويز پرسيد : « پادشاهى من چند سال طول مىكشد ؟ » گفت : « سى و هشت سال . »\r\nپرويز گفت : « تو از كجا مىدانى ؟ » گفت : « از كتب دانيال پيغمبر عليه السلام . و او همهء ملوك عجم را حكم بقيه ذيل در صفحه بعد\r\n","page_name":" 162 ","page_number":162},
  {"content":"\r\n\r\nبهرام چوبين به پايتخت رسيد و بر تخت نشست و تاج بر سر نهاد .\r\nبزرگان از او برگشتند و به فرمان او گردن ننهادند ولى مردم از بيم جان به فرمان او در آمدند .\r\nبهرام سياوشان با بندويه سازش كرد تا به يارى هم بر بهرام چوبين حمله برند و او را از پاى در اندازند .\r\nولى بهرام چوبين از اين توطئه آگاه شد و بهرام بن سياوش را كشت و بندويه نيز گريخت و خود را به آذربايجان رساند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكرده است . »\r\nپرويز گفت : « بعد از من چه كسانى به پادشاهى مىرسند ؟ » گفت : « پسرت ، شيرويه ، كه تنها چند ماه پادشاهى مىكند نه بسيار ، پس از او دخترت . سپس پسر پسرت . آنگاه پادشاهى عجم از دست برود و به دست عرب افتد و تا رستاخيز بماند . »\r\nپرويز گفت : « سر انجام كار من در كشور ايران و روم چگونه خواهد بود ؟ » گفت : « نخست تو تا سه سال بر روم چيرگى خواهى داشت . بعد از آن روميان بر ايرانيان پيروزى خواهند يافت . »\r\nپرويز پرسيد : « من از چه كسى بايد حذر كنم ؟ » گفت : « از دائىات كه بسطام نام دارد . از او بايد حذر كنى زيرا كشور تو را به تباهى خواهد انداخت . »\r\nدر اين هنگام خسرو پرويز رو به بسطام كرد و گفت : « مىبينى كه اين راهب چه مىگويد ؟ » بسطام گفت : « او دروغ مىگويد . »\r\nپرويز گفت : « با من عهد كن كه دربارهء من خلاف نكنى و سوگند بخور كه بقيه ذيل در صفحه بعد\r\n","page_name":" 163 ","page_number":163},
  {"content":"\r\n\r\nاز سوى ديگر ، خسرو پرويز به انطاكيه رفت و ياران خود را پيش موريق ( موريس ) ، قيصر روم ، فرستاد .\r\nموريق به خسرو پرويز وعده داد كه او را در جنگ با بهرام چوبين يارى كند . دختر خويش را هم كه مريم نام داشت به عقد وى در آورد .\r\nآنگاه لشكريان بسيارى را كه شمارشان به هفتاد هزار مىرسيد ، بسيج كرد و همراه او فرستاد .\r\nدر ميان سربازان رومى مرد دليرى يافت مىشد كه يك تنه با هزار مرد جنگى برابرى مىكرد .\r\nخسرو پرويز اين سپاه گران را منظم كرد .\r\nو با آن رهسپار آذربايجان شد .\r\nدر آن جا بندويه و سرداران و سواران ديگر ، كه چهل هزار تن بودند ، از اصفهان و فارس و خراسان رسيدند و به دو پيوستند .\r\nبا اين لشكر انبوه خسرو پرويز به سوى مدائن روانه شد .\r\nبهرام چوبين ، همين كه از لشكر كشى او آگاهى يافت ، با سپاه خود از پايتخت بيرون آمد و به جنگ خسرو پرويز شتافت .\r\nميان آن دو تن جنگ سختى در گرفت و در ميدان كار زار آن شهسوار رومى كه يك تنه با هزار مرد جنگاور برابرى مىكرد ، كشته شد .\r\nسرانجام بهرام چوبين شكست خورد و گريخت و پيش پادشاه تركان رفت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nنسبت به من خيانت نوروزى و نيرنگ به كار نبرى . »\r\nبسطام چنان كرد كه مراد پرويز بود .\r\n( تاريخ بلعمى ، چاپ زوار ، جلد دوم ، ص 1083 )\r\n","page_name":" 164 ","page_number":164},
  {"content":"\r\n\r\nخسرو پرويز نيز از آن جنگ بازگشت و پيروزمندانه به مدائن وارد شد و به سربازان رومى پولى كه به بيست هزار هزار درهم مىرسيد ، پاداش داد و آنان را به سوى روم روانه ساخت .\r\nبهرام چوبين در نزد تركان ، معزز و گرامى مىزيست تا هنگامى كه خسرو پرويز در صدد قتل او بر آمد و براى همسر پادشاه تركان گوهرهاى گرانبهائى ارمغان فرستاد و از او خواست كه بهرام چوبين را بكشد .\r\nآن زن نيز كسى را گماشت تا خون وى را بريزد .\r\nپادشاه تركان از كشته شدن بهرام چوبين به خشم آمد و همين كه دانست همسرش در اين كار دست داشته ، او را طلاق داد .\r\nاز سوى ديگر ، خسرو پرويز بندويه را كشت و مىخواست دائى ديگر خود ، بسطام ، را نيز بكشد . ولى او گريخت و به طبرستان كه جاى ايمن و استوارى بود ، رفت .\r\nخسرو پرويز كسى را مأمور كشتن او كرد و سرانجام بسطام را نيز از ميان برد .\r\nاما روميان ، چهار ده سال كه از پادشاهى خسرو پرويز گذشته بود ، موريق فرمانرواى خود را از پادشاهى انداختند و كشتند و به جاى او سردارى را كه فوقاس نام داشت بر تخت نشاندند .\r\nفرزندان موريق را نيز نابود كردند ، جز يكى از پسران موريق را كه جان بدر برد و گريخت و نزد خسرو پرويز رفت .\r\nخسرو پرويز - به پاس نيكى بسيارى كه از پدر او ديده بود - لشكريانى را بسيج كرد و همراه او گسيل داشت و بدين وسيله او را به فرمانروائى روم رساند و افسر شاهى بر سرش نهاد .\r\nخسرو پرويز ، همچنين ، سه تن از سرداران خويش را به فرماندهى لشكريان خود گماشت .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nيكى از آنان را كه پوران ناميده مىشد با لشكرى به شام فرستاد .\r\nاو در شام پيش رفت تا به بيت المقدس رسيد و صليبى را كه مسيحيان گمان مىبردند حضرت عيسى عليه السلام بر آن مصلوب شده ، بر گرفت و براى خسرو پرويز فرستاد .\r\nخسرو پرويز ، سردار ديگر خود را ، كه شاهين نام داشت ، با لشكرى به مصر فرستاد .\r\nاو مصر را گشود و كليدهاى خزائن اسكندريه را براى خسرو پرويز فرستاد .\r\nاما سومين فرماندهء لشكر او كه بزرگترين سردار وى به شمار مىرفت ، فرخان نام داشت و همپايهء شهر براز بود .\r\nخسرو پرويز همهء فرماندهان لشكر را موظف كرده بود كه از او دستور بگيرند .\r\nمادر فرخان بانوئى بزرگ زاده بود و گوهرى پاك داشت و همهء فرزندان او نژاده و بلندمنش بودند .\r\nخسرو پرويز اين خانم را فراخواند و به دو گفت :\r\n« من مىخواهم لشكرى به روم بفرستم و يكى از پسران تو را نيز به فرماندهى اين لشكر بگمارم . تو كداميك از فرزندان خود را براى اين كار توصيه مىكنى ؟ » خانم در پاسخ گفت :\r\n« فلان پسر من از روباه نيرنگ‌بازتر و از شاهين تيزبين‌تر است . فرخان از نيزه نافذتر و مؤثرتر است . اما شهر براز از همه شكيباتر مىباشد . »\r\nخسرو پرويز گفت :\r\n« من اين مرد شكيبا را برمىگزينم . »\r\nآنگاه او را به فرماندهى سپاه گماشت . او نيز با سپاهى كه\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدر اختيار داشت به روم ( يعنى روم شرقى رفت و روميان را كشت و شهرهاى ايشان را ويران كرد و درختانشان را از ريشه برآورد و پيش رفت تا به قسطنطنيه رسيد و در خليج قسطنطنيه كه نزديك شهر بود فرود آمد در حالى كه همه جا به تاراج و چپاول و ويرانگرى پرداخته بود .\r\nهيچيك از روميان در برابر پسر موريق سر فرود نياوردند و از او فرمانبردارى نكردند . تنها فوقاس را كه تباهى بسيار از وى سر زده بود كشتند و پس از او هرقل را به پادشاهى نشاندند .\r\nهرقل كه ديد روميان از آن كشتار و يغماگرى و آسيب ، تا چه اندازه شكنجه مىبينند و رنج مىبرند ، به درگاه خداوند دست نياز بر آورد و او را به يارى مردم ستمديده فراخواند .\r\nدر پى اين راز و نياز ، شب مردى را ديد كه ريشى انبوه و چهره و اندامى شكوهمند داشت و جامهء فاخرى نيز در بر كرده و بر بالاى مجلس نشسته بود .\r\nدر اين هنگام مرد ديگرى از در درآمد و مردى را كه صدرنشين مجلس هرقل بود ، بيرون انداخت و به هر قل گفت :\r\n« من اختيار اين مرد را به دست تو دادم . اكنون از خواب بيدار شو ! » هرقل اين خواب را براى هيچ كس تعريف نكرد .\r\nشب دوم هم باز به خواب ديد كه همان مرد در بالاى مجلس وى نشسته است .\r\nبار ديگر سومين مرد از در درآمد و با زنجيرى كه در دست داشت به گردن او انداخت و سر زنجير را به دست هرقل داد و گفت :\r\n« اين خسرو پرويز است كه من او را كاملا در اختيار تو گذاشته‌ام . . . با او بجنگ كه بر او پيروزى خواهى يافت و\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nروزگارش را تباه خواهى ساخت و بر دشمنان خود چيره خواهى گشت . »\r\nهرقل بامداد ، خواب خود را براى بزرگان روم تعريف كرد و آنان به دو سپردند كه به جنگ خسرو پرويز شتابد .\r\nهرقل آماده جنگ شد و لشكرى بسيج كرد و يكى از پسران خويش را نيز در قسطنطنيه به جاى خود گماشت و راهى غير از آن راه كه شهربراز آمده بود در پيش گرفته ، از شهرهاى ارمنستان گذشت و رو به جزيرهء ابن عمر نهاد و در نصيبين فرود آمد .\r\nخسرو پرويز لشكرى را به جنگ او فرستاد و دستور داد كه در موصل اردو بزنند .\r\nبه شهربراز نيز پيام داد و او را برانگيخت كه به موصل شتابد و لشكريان وى را در جنگ با هرقل يارى دهد .\r\nدربارهء مسير او جز اين هم گفته شده و آن اين است كه شهر براز رهسپار سرزمين روم شرقى شد و قدم به خاك شام نهاد تا به اذرعات رسيد و با لشكريان روم روبرو شد و آنان را شكست داد و پيروزى يافت و گروهى را اسير كرد و اموالى را به غنيمت برد و كارش بالا گرفت .\r\nبعد ، يك روز فرخان ، برادر شهربراز ، كه شراب نوشيده بود گفت :\r\n« من ديشب در خواب ديدم كه بر تخت خسرو پرويز نشسته‌ام . »\r\nخسرو پرويز كه اين ، خبر را شنيد به خشم آمد و به شهربراز ، برادر او ، نوشت كه فرخان را بكشد .\r\nشهربراز از انجام اين دستور خوددارى كرد و در پاسخى كه به خسرو پرويز داد ، او را از دليرى و مردانگى فرخان در جنگ با دشمن آگاه ساخت .\r\nولى خسرو پرويز بار ديگر به شهربراز نامه نوشت و فرمان\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nكشتن فرخان را داد .\r\nشهربراز باز جواب داد كه كشتن دلاورى مانند فرخان روا نيست .\r\nخسرو پرويز سومين نامه را دوباره نگاشت و او باز از انجام آن كار خوددارى كرد .\r\nسرانجام خسرو پرويز در طى نامه‌اى شهربراز را از كار بر كنار و فرخان را به فرماندهى لشگر گماشت شهربراز از اين فرمان پيروى كرد و از كار خود كناره گرفت و آن را به فرخان واگذاشت .\r\nفرخان بر كرسى فرماندهى نشسته بود كه پيكى رسيد و نامه‌اى از سوى خسرو پرويز آورد . نامه را گرفت و گشود و ديد شاهنشاه ايران فرمان قتل شهربراز را داده است .\r\nهمين كه نامه را خواند ، بر آن شد كه شهربراز را بكشد .\r\nشهربراز گفت :\r\n« پس به من مهلت بده تا وصيت خود را بنويسم . »\r\nفرخان به او مهلت داد .\r\nشهربراز جعبه‌اى را آورد و درش را گشود و سه نامهء خسرو پرويز را از آن بيرون كشيد و به فرخان نشان داد و گفت :\r\n« من سه بار به اين نامه‌ها پاسخ منفى دادم و تو را نكشتم ، و اكنون تو به دريافت نخستين نامه مىخواهى خون مرا بريزى ؟ » برادرش كه چنين ديد ، به پوزش خواهى پرداخت و منصب فرماندهى سپاه را كه نخست با شهربراز بود بار ديگر به دو برگرداند .\r\nبعد اين دو برادر با يك ديگر قرار گذاشتند كه با فرمانرواى روم همدست شوند و با خسرو پرويز بجنگند و حق ناشناسى او را تلافى كنند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاز اين رو شهربراز به هرقل پيغام داد :\r\n« من به تو نيازى دارم كه نه در نامه مىتوان نوشت و نه با پيك مىتوان به گوش تو رساند . بنا بر اين با پنجاه تن از ايرانيان به نزد تو خواهم آمد تا با هم روبرو شويم و از نزديك گفت و گو كنيم . »\r\nقيصر با همهء لشكريان خويش به راه افتاد ولى جاسوسان و ديده‌بانان خود را پيش فرستاد تا از شهربراز خبر بگيرند چون مىترسيد از اين كه دام فريبى در راه وى نهاده باشد .\r\nولى آنان براى خبر آوردند كه شهربراز تنها با پنجاه تن از ايرانيان آمده است .\r\nقيصر كه دانست نيرنگى در كار نيست با پنجاه تن از ياران خود پيش رفت و با شهربراز روبرو شد .\r\nدو نفرى به گفت و گو پرداختند و مترجمى نيز سخنان آن دو را ترجمه مىكرد .\r\nشهربراز به دو گفت :\r\n« من و برادرم شهرهاى تو را ويران كرديم و كارهائى انجام داديم كه خود بهتر مىدانى . اكنون خسرو پرويز بر ما رشك برده و ما را از كار بر كنار كرده و دستور كشتن ما را داده است . ما هم در برابر اين حق ناشناسى بر آن شديم كه به تو بپيونديم و در كنار لشكريان رومى با خسرو پرويز بجنگيم . »\r\nهر قل اين پيشنهاد را با شادى پذيرفت .\r\nبدين گونه ، آن دو برادر با هرقل همدست شدند و مترجم بيچاره را هم كشتند كه رازشان را آشكارا نسازد .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nپس از اين پيشامد ، هرقل با لشكر خود روانه نصيبين شد .\r\nخسرو پرويز كه اين خبر شنيد براى جنگ با هرقل ، يكى از سرداران خود ، به نام راهزار ، را با دوازده هزار سرباز بسيج كرد .\r\nو به راهزار دستور كه در نينوى ، در سرزمين موصل ، بر كرانهء دجله اردو بزند و نگذارد كه هرقل از آن رود عبور كند .\r\nخسرو پرويز ، خود نيز در دسكرة الملك ( دستگرد ) به سر مىبرد .\r\nراهزار جاسوسان و ديده‌بانانى را فرستاد تا از چند و چون لشكر هرقل خبرهائى به دست آورند .\r\nآنان براى او خبر آوردند كه هرقل هفتاد هزار سرباز با خود دارد .\r\nراهزار انديشناك شد و براى خسرو پرويز پيام فرستاد و او را از انبوهى سپاه هرقل آگاه ساخت و به دو خبر داد كه از پيكار با چنين سپاه گرانى عاجز است .\r\nولى خسرو پرويز عذر او را نپذيرفت و فرمان داد كه با هرقل بجنگد .\r\nراهزار ناچار اطاعت كرد و لشكريان خويش را آماده ساخت .\r\nهرقل به سوى لشكريان خسرو پرويز روانه شد و از جائى غير از آنجا كه راهزار بود ، از دجله گذشت و به راهزار حمله برد و با او روبرو شد .\r\nدر جنگ سختى كه ميان دو سپاه روى داد راهزار و شش هزار تن از سربازانش كشته شدند و بقيه گريختند .\r\nخسرو پرويز كه در دستگرد به سر مىبرد ، وقتى از اين شكست\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nآگاهى يافت ترسيد . و چون نمىتوانست با هرقل بجنگد به مدائن بازگشت و در آنجا پناهنده شد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - هراكليوس ( هر قل ) در سال 610 ميلادى به سلطنت نشست .\r\nاوضاع روم در اين زمان قرين هرج و مرج بود . خسرو پرويز به جهانگيرى ادامه داده در سال 611 ميلادى به شام تاخت و انطاكيه و دمشق را گرفته غارت كرد .\r\nسپس اورشليم را به كمك بيست و شش هزار يهودى مسخر ساخت و صليب حضرت عيسى را با غنائم بسيارى به تيسفون برد .\r\nاين فاتح مغرور در نامهء خود به هراكليوس چنين نوشت :\r\n« از سوى خسرو بزرگترين خدايان و خداى روى زمين به هراكليوس بندهء حقير خويش :\r\nشما مىگوئيد كه : « ما به خداى خود ايمان داريم . بسيار خوب ، چرا خداى شما نتوانست اورشليم را از دست من برهاند ؟ . . . بيهوده خود را بر اين ايمان واهى كه به عيسى مسيح داريد ، فريب ندهيد . او حتى نتوانست خود را از چنگ يهودان نجات دهد ، پس چگونه تواند شما را نجات داد ! » . . . در سال 617 ميلادى شاهين و همن‌زادگان از كاپادوكيه گذشته ، ولايات آسياى صغير را يكى پس از ديگرى تسخير كرد و هراكليوس پس از ملاقات با شاهين به صلاحديد او سفيرانى براى درخواست صلح به دربار خسرو فرستاد .\r\nولى خسرو پرويز نه تنها آن سفيران را به زندان انداخت ، بلكه سردار خود ، شاهين ، را براى اين كه هراكليوس را بسته به پيش او نفرستاده ، تهديد به مرگ كرد .\r\nشاهين در سال 617 ميلادى كالسدون را در برابر قسطنطنيه به تصرف بقيه ذيل در صفحه بعد\r\n","page_name":" 172 ","page_number":172},
  {"content":"\r\n\r\nآنگاه به فرماندهان لشكرى كه شكست خورده و گريخته بودند ، نامه نوشت و تهديد كرد كه آنان را كيفر خواهد داد .\r\nاين نامهء تهديد آميز سوء اثر بخشيد و سرداران وى را بر آن داشت كه بر او بشورند و با او از در مخالفت در آيند ، چنان كه ما به خواست خدا به زودى به شرح آن خواهيم پرداخت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nآورد .\r\nدولت ايران به محاصره قسطنطنيه همت گماشت ، ولى وسيلهء عبور از به سفر و ورود به ساحل اروپائى را نداشت .\r\nبا فتح آسياى صغير و مصر ، ايران تمام متصرفات دورهء هخامنشى را از نو بدست آورد .\r\nاز طرز ادارهء اين كشورها اطلاع درستى نداريم . احتمال مىرود كه غير از اخذ ماليات و حقوق ديوانى منظور ديگرى نبوده است .\r\nاما از طرف ديگر در ماشتيا ، جائى در موآب ، ديده مىشود كه ايرانيان به ساختن كاخ و عمارت پرداخته‌اند ، و از اين كار معلوم مىشود كه منظور تصرف دائمى و نگاهدارى بلاد مفتوحه بوده است .\r\nاوضاع دولت بيزانس در اين هنگام بسيار مضطرب و يأس آور بود .\r\nاز طرف ديگر هم آوارها از اروپا به تراس هجوم آورده ، از جانب خشكى پايتخت را مورد تهديد قرار داده بودند .\r\nدر اين موقع باريك هراكليوس تصميم گرفت به قرطاجنه ( كارتاژ ) بگريزد .\r\nاو خزانهء خود را از دريا روانه كرد . ولى روحانيون مسيحى و مردمان به مخالفت برخاسته ، مانع از حركت امپراطور شدند و او را مجبور كردند كه در كليساى اياصوفيه سوگند ياد كند كه در مقابل حوادث پايدارى كرده ، بقيه ذيل در صفحه بعد\r\n","page_name":" 173 ","page_number":173},
  {"content":"\r\n\r\nهرقل راه خود را پىگرفت و پيمود تا به نزديك مدائن رسيد ، بعد به كشور خويش بازگشت .\r\nسبب بازگشت او اين بود كه خسرو پرويز وقتى در جنگ با هرقل خود را زبون و ناتوان يافت ، نيرنگى به كار برد و نامه‌اى به شهربراز نوشت و او را ستود و سپاسگزارى كرد و گفت :\r\n« آنچه دربارهء فريب دادن فرمانرواى روم ، به تو دستور داده\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر دفاع از بيزانس بكوشد .\r\nدر عوض ، كليسا هم اجازه داد تمام ظروف طلا و نقره را هم ذوب كرده ، سكه زنند و به مصارف جنگ برسانند .\r\nهراكليوس با سپاه خود در سال 622 ميلادى از بغاز هلس پونت ( داردانل ) گذشت و آسياى صغير را فتح كرد ، و پس از رسيدن به مرزهاى ارمنستان ، شهربراز را شكست داد ، و به قسطنطنيه بازگشت .\r\nدر سال بعد با مردمان شمال ، مانند خزرها و ديگران همدست شده ، از طرف لازيكا به ايران لشكر كشى كرد .\r\nخسرو پرويز با چهل هزار سرباز به مقابل او به آذربايجان شتافت .\r\nولى هراكليوس در سال 623 ميلادى شهر گنزك ( شيز ) را تسخير و آتشكده بزرگ آذر گشنسب را ويران كرد .\r\nخسرو پرويز در موقع فرار از اين شهر آتش مقدس را بهمراه برد .\r\nسال بعد خسرو خواست حمله به آران ( آلبانى ) برده به كمك سه اردوى خود قواى قيصر را معدوم سازد ولى هراكليوس پيشدستى كرده به ارمنستان وارد شد و پيش از آن كه اردوها بهم بپيوندند هر كدام را جداگانه شكست داد .\r\nپس از آن به اردوى خسرو حمله برده آن را در هم شكست و در سال بقيه ذيل در صفحه بعد\r\n","page_name":" 174 ","page_number":174},
  {"content":"\r\n\r\nبودم بسيار خوب انجام دادى زيرا راه را براى او باز گذاشتى تا پيش آيد و شهرهايى را بگيرد . اكنون كاملا به خود مغرور شده و خويش را توانا و پيروزمند مىداند . بنا بر اين وقت آن رسيده كه تو با لشكريان خود از پشت او بيائى و من هم از جلو راه را بر او بگيرم تا فلان روز در يك زمان از پيش و پس بر او و سپاهش حمله بريم و كارى كنيم كه حتى يك تن از آنان زنده نماند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\n625 ميلادى هراكليوس « آمد » را بگرفت و بر شهربراز غلبه كرد .\r\nپس از آن ، شهربراز امپراطور را در كيليكيه دنبال نموده ، در نزديكى رود ساراس با او مصاف داد . ولى مجبور شد شبانه عقب‌نشينى نمايد .\r\nخسرو كه از فتوحات روم مضطرب شده بود ، خواست يك ضربت قاطع به رومىها وارد آورد . او دو اردوى بزرگ تشكيل داد :\r\nيك اردو تحت سردارى شاهين مأمور شد كه قسطنطنيه را محاصره كرده به يارى آوارها آن را تسخير نمايد .\r\nاردوى ديگر مأموريت يافت كه با شخص هراكليوس بجنگد .\r\nهراكليوس دفاع قسطنطنيه را به برادرش تئودور سپرده ، خود به سوى لازيكا شتافت و از آن جا به تفليس حمله برد ولى موفق نشد .\r\nاز طرف ديگر ، پادگان قسطنطنيه به سردارى تئودور با شاهين بجنگيد ، و به واسطهء تگرگ و تندبادى كه عليه سپاه ايران مىوزيد ، توانست ايرانيان را عقب نشانده كالسدون را پس بگيرد .\r\nشاهين ، پس از اين شكست ، از بيم خشم خسرو پرويز ، خود را باخته دق كرد . شايد هم به فرمان خسرو او را به هلاكت رسانيده‌اند .\r\nآوارها هم به قسطنطنيه حمله بردند ولى موفق به تسخير آن نشدند بقيه ذيل در صفحه بعد\r\n","page_name":" 175 ","page_number":175},
  {"content":"\r\n\r\nاين نامه را در ميان عصاى آبنوسى جاى داد و راهب يكى از ديرهاى نزديك مدائن را فراخواند و گفت :\r\n« من به تو نيازى دارم . »\r\nراهب گفت :\r\n« شاهنشاه بزرگ‌تر از آن است كه به من نيازمند باشد ولى من خود را بندهء درگاه مىدانم . »\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nزيرا ايرانيان نتوانستند به ايشان كمك كنند .\r\nجهة موفق نشدن ايران در محاصره آن بود كه ايرانيان نيروى دريائى نداشتند .\r\nهراكليوس در 627 ميلادى به قصد حمله به دستگرد كه در هفتاد كيلومترى تيسفون و اقامتگاه خسرو پرويز بود ، رهسپار شد .\r\nدر دوازدهم دسامبر جنگ بزرگى در نزديكى نينواى قديم روى داد .\r\nاگر چه رازتس ، سردار ايران ، در جنگ كشته شد ولى سربازان او شكست نخوردند بلكه به سنگرهاى خود عقب نشستند .\r\nدر آن جا نبز نيروى امدادى به آنان پيوست و خود با سپاه در پشت نهر عميقى ، به نام براز رود ، قرار گرفت .\r\nولى ناگهان ( خسرو پرويز ) خود را باخته ، و دستگرد پايتخت خود را رها كرده به سوى تيسفون گريخت .\r\nبا وجود اين ، لشكر ايران پايدارى كرد تا نيروها در نهروان به هم پيوست و دويست فيل جنگى هم به سپاه ايران ضميمه شد .\r\nهراكليوس چون پايدارى لشكر ايران را ديد ، از تعقيب خسرو و محاصرهء تيسفون متصرف شده ، به غارت دستگرد اكتفا كرده به گنزك يا شهر شيز در بقيه ذيل در صفحه بعد\r\n","page_name":" 176 ","page_number":176},
  {"content":"\r\n\r\nخسرو پرويز گفت :\r\n« روميان تا نزديك پايتخت آمده و اردو زده و راه‌ها را گرفته‌اند و ما نمىتوانيم از اين راه بگذريم .\r\nمن به ياران خود كه در شام به سر مىبرند احتياجى دارم . و تو چون مسيحى هستى ، اگر بخواهى از ميان روميان بگذرى ، از عبورت جلوگيرى نخواهند كرد . بدين جهة من نامه‌اى نوشته و در ميان اين عصا گذاشته‌ام كه آن را بگيرى و به شهربراز برسانى . »\r\nخسرو پرويز دويست دينار نيز بدان راهب داد .\r\nراهب همين كه از نزد خسرو پرويز بيرون رفت ، نامه را از ميان عصا بدر آورد و گشود و خواند و باز به جاى خود گذاشت و به راه افتاد .\r\nهنگامى كه چشمش به لشكريان رومى و راهبان و ناقوس‌ها افتاد ، دلش به رحم آمد و با خود گفت :\r\n« من اگر باعث نابودى همكيشان خود شوم ، بدنهادترين مردم خواهم بود . »\r\nدر پى اين انديشه به سراپردهء قيصر روم رفت و او را از حال\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nآذربايجان رفت ( 627 ميلادى ) اين ترس و بزدلى خسرو و فرار او از ميدان جنگ و به غارت رفتن دستگرد پايتخت او ، لطمهء بزرگى به حيثيت و آبروى او زد . و بعلاوه ، از توهينى كه به جنازهء شاهين ، كه در زمان حيات خود نزد مردم محبوب بود ، كرد ، موجب تنفر همگان گرديد . با اين همه خسرو باز مىكوشيد كه شهربراز را هم بكشد .\r\n( ايران در عهد باستان ، دكتر مشكور ، ص 458 ببعد )\r\n","page_name":" 177 ","page_number":177},
  {"content":"\r\n\r\nخويش آگاه ساخت و نامه را به دو داد .\r\nقيصر اين نامه را گشود و خواند .\r\nديرى نگذشت كه گماشتگان او مردى را هم در راه شام گرفتند .\r\nخسرو پرويز به دست اين مرد نيز توطئهء ديگرى چيده و نامه‌اى ساختگى به وى داده بود ، از زبان شهربراز كه خسرو پرويز را مخاطب ساخته بود و مىگفت :\r\n« همچنان كه دستور فرموده بوديد ، پيوسته قيصر روم را فريب دادم و دلگرم كردم تا به من اعتماد كرد و به شهرها حمله برد تا به مدائن نزديك شد . اكنون چشم به راه هستم تا شاهنشاه ايران به من بنويسد كه در چه روزى مىخواهد با هرقل روبرو شود تا من هم در همان روز از پشت به وى هجوم برم . ضمنا به او بگويم از چه راهى پيشروى كند تا در همان راه او را غافلگير كنيم و راه را از پس و پيش بر او ببنديم تا او و يارانش هرگز نتوانند از دست ما جان بدر برند . »\r\nقيصر روم وقتى دومين نامه را نيز خواند ، سازش پنهانى خسرو پرويز و شهربراز را باور كرد و سر آسيمه شد و براى اين كه در دام نيفتد ، مانند شكت‌خوردگان ، شتابان به سوى كشور خود بازگشت .\r\nشهربراز همين كه از بازگشت قيصر روم آگاهى يافت . انديشيد كه فرصت را غنيمت شمارد و آنچه را كه در گذشته كوتاهى كرده ، تلافى كند .\r\nاين بود كه راه را بر او گرفت و بر روى او و سپاهيانش شمشير كشيد و آنان را قتل عام كرد .\r\nآنگاه به خسرو پرويز نوشت :\r\nمن دربارهء روميان نيرنگى به كار بردم و كارى كردم كه تا عراق پيش بيايند .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nهمراه اين نامه ، سرهاى بسيارى از روميان را نيز براى خسرو پرويز فرستاد دربارهء اين رويداد است كه خداى بزرگ فرموده است :\r\n«     الم ، غُلِبَتِ الرُّومُ ، فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ .     » [ ( 1 ) 
  ]\r\n( روميان مغلوب شدند در نزديك‌ترين زمين ، و آنها پس از مغلوب شدنشان به زودى غالب خواهند شد . )\r\nمنظور از « نزديك‌ترين » زمين اذرعات است كه از سرزمين روم ، نزديك‌ترين شهر به خاك عرب مىباشد .\r\nروميان در يكى از جنگ‌هاى خود ، همان جا شكست خورده بودند .\r\nپيغمبر ، صلّى اللّه عليه و سلم ، و مسلمانان از نخستين پيروزى ايرانيان بر روميان خوششان نيامد زيرا روميان اهل كتاب بودند .\r\nبر عكس ، كافران از پيروزى ايرانيان شاد شدند ، زيرا زرتشتيان را مانند خود - كه اهل كتاب نبودند - مىپنداشتند .\r\nهنگامى كه آيه‌هاى مذكور نازل شد ابو بكر صديق ، بر سر يكصد شتر ، با ابى بن خلف شرط بست كه روميان تا نه سال ديگر بر ايرانيان پيروزى يابند .\r\nابو بكر شرط را برد .\r\nتا آن زمان شرط بندى در اسلام حرام نبود .\r\nهنگامى كه روميان بر ايرانيان پيروز شدند ، خبر اين پيروزى در روز جنگ حديبيه به پيغمبر خدا ، صلّى اللّه عليه و سلم ، رسيد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره روم - آيه 1 تا 3\r\n","page_name":" 179 ","page_number":179},
  {"content":"\r\n\r\n\r\nسخن دربارهء نشانه‌هائى كه خسرو پرويز از ظهور پيغمبر خدا ( ص ) ديد\r\nاز اين نشانه‌ها يكى آن كه خسرو پرويز بر روى دجله العوراء ( كه شاخه‌اى از رود دجله در نزديك بصره بود ) سدى استوار ساخته و براى ساختمان آن پولى بسيار و بىشمار پرداخته بود .\r\nطاق كسرى نيز كه بارگاه وى بود بنيادى بسيار استوار داشت كه در استحكام همانندش ديده نشده بود .\r\nدر دستگاه خسرو پرويز ، سيصد و شصت تن از پيشگويان و فالگيران به سر مىبردند كه ميانشان كاهنان و جادوگران و ستاره - شناسان بودند .\r\nدر آن ميان مردى از تازيان نيز بود كه سايب نام داشت و باذان او را از يمن به خدمت خسرو پرويز فرستاده بود .\r\nخسرو پرويز هر گاه كه اندوهگين مىشد ، آنان را گرد مىآورد و مىپرسيد « ببينيد سبب اين اندوه چيست ؟ » هنگامى كه محمد ( ص ) را خداوند به پيامبرى برانگيخت ،\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nخسرو پرويز ديد طاق كسرى بىآنكه فشارى ببيند ، شكاف برداشته وس دى هم كه بر روى دجلة العوراء بسته بود ، شكسته است .\r\nاز اين رويداد اندوهگين شد و گفت :\r\n« بارگاه من بىآن كه فشارى بر آن وارد آيد شكاف برداشته و سد دجلة العوراء بسته بود ، شكسته است . »\r\nبعد گفت :\r\n« شاه بشكست . »\r\nسپس كاهنان و جادوگران و ستاره شناسان را - كه سايب نيز در ميانشان بود - فراخواند و گفت :\r\n« ببينيد سبب اين رويدادها چيست ؟ » آنان در اين باره انديشيدند و همين كه خواستند از روى گردش ستارگان انگيزهء آن رويدادها را دريابند آسمان از هر سوى در چشمشان تيره و زمين تاريك گرديد و به آنچه كه مىخواستند ، نتوانستند پى ببرند .\r\nسايب نيز در آن شب تاريك بر روى تپه‌اى رفت كه آسمان را بنگرد .\r\nاز آن جا برقى ديد كه از سوى حجاز درخشيدن گرفت و به مشرق رسيد .\r\nبامداد در پائين پاى خود باغى سبز و خرم يافت . از اين رو دربارهء آنچه مىانديشيد ، گفت :\r\n« آنچه من ديده‌ام ، براستى نشانهء اين است كه سلطانى از حجاز بر خواهد خواست و به سوى خاور خواهد آمد و وجود او به مراتب بيش از وجود خسرو پرويز مايهء حاصلخيزى و فراوانى زمين خواهد شد . »\r\nهنگامى كه كاهنان و ستاره شناسان و جادوگران آنچه را\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكه مانع كارشان شده بود براى همديگر بيان كردند و سايب نيز آنچه را كه ديده بود شرح داد ، يكى از آنان گفت :\r\n« به خدا چيزى ميان شما و دانش شما حايل نشده مگر يك رويداد آسمانى . و آن هم اين است كه پيامبرى برانگيخته شده يا برانگيخته خواهد شد كه اين شاهنشاهى را بگيرد و درهم شكند .\r\nولى اگر ما چنين خبر بدى را دربارهء زوال شاهنشاهى ساسانى به خسرو پرويز بدهيم بىگمان ما را خواهد كشت . »\r\nاز اين رو با يك ديگر همرأى شدند كه حقيقت را از شاهنشاه پوشيده بدارند . اين بود كه به دو گفتند :\r\n« ما در اين باره بررسى كرديم و دريافتيم كه ساختمان شد دجلة العوراء و طاق كسرى را در ساعات نحسى پايه گذارى كرده‌اند زيرا هنگام اختلاف شب و روز نحوست‌هائى پيش مىآيند و هر چه در آن ساعات منحوس ساخته شده باشد نابود شدنى است . بنا بر اين ما از روى حسابى دقيق ساعت‌هاى سعد را معين مىكنيم كه دستور فرمائيد آنچه ويران شده درين ساعات نوسازى گردد تا ديگر ويران نشود .\r\nروى اين قرار حساب كردند و ساعتى را مشخص ساختند و به خسرو پرويز توصيه نمودند كه در آن ساعت نوسازى آغاز شود .\r\nساختمان سد دجلة العوراء هشت ماه به درازا كشيد و خسرو پرويز هزينه‌اى بسيار گزاف در اين باره متحمل شد تا سد را به پايان رساند .\r\nآنگاه از پيشگويان پرسيد :\r\n« اكنون ما مىتوانيم بر روى ديواره‌هاى اين سد بنشينيم . »\r\nهمه در پاسخ گفتند :\r\n« آرى . »\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nخسرو پرويز با گروهى از سرداران خويش بر روى سد رفت .\r\nديرى نگذشت كه سد از پايه فرو ريخت و همه در رود افتادند و خسرو پرويز را هنگامى از آب بيرون كشيدند كه نيم جانى در تنش مانده بود .\r\nاو ، پس از اين پيشامد - كه هرگز انتظارش را نداشت - كاهنان و جادوگران و ستاره‌شناسان را گرد آورد و نزديك به يكصد تن از ايشان را كشت و به ديگران گفت :\r\n« از من پول مىگيريد كه به من خدمت كنيد يا مرا بازيچه قرار دهيد ؟ » گفتند :\r\n« شاهنشاها ، از ما لغزشى سر زد چنان كه پيش از ما نيز ديگران لغزش بسيار كرده‌اند . »\r\nپس از آن باز حساب كردند و وقتى را براى نوسازى سد معين ساختند .\r\nخسرو پرويز بار ديگر سد را ساخت و همين كه از آن كار فراغت يافت ، پيشگويان به دو گفتند كه اكنون ديگر مىتواند بر روى سد برود .\r\nخسرو پرويز چون مىترسيد كه باز سد بشكند ، بر آن شد كه تند با اسب از روى آن بگذرد .\r\nولى اسب چند گامى پيش نتاخته بود كه بار ديگر سد شكست و شاهنشاه با اسب در آب سرنگون شد و هنگامى توانستند او را از غرق شدن رهائى بخشند كه به مرگ نزديك شده بود .\r\nاين بار خسرو پرويز همهء پيشگويان خويش را فراخواند و گفت :\r\n« يا به من راست بگوييد كه سبب اين پيشامد چيست يا همهء شما\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nرا از دم شمشير خواهم گذراند . »\r\nدر اين هنگام آنان ناچار شدند به او راست بگويند و نشانه‌هاى ظهور پيغمبر خدا ( ص ) را از او پوشيده ندارند .\r\nخسرو پرويز كه سخنانشان را شنيد ، گفت :\r\n« واى بر شما ! آيا نمىتوانستيد از همان آغاز ، اين را آشكارا به من بگوييد تا ببينم كه درين باره چه بايد كرد ؟ » در پاسخ گفتند :\r\n« ترس از خشم شاهنشاه ، ما را از راستگوئى بازداشت . »\r\nشاهنشاه با سرآسيمگى دجلة العوراء را - هنگامى كه سد شكسته و آب از همه سو پخش شده بود - به حال خود رها كرد . و اين مسيل‌ها و هرز آبه‌ها كه امروز از هر سوى ديده مىشود از آن تاريخ بر جاى مانده است . و گرنه تا پيش از آن تاريخ اين سرزمين آباد بود و آبها در مسيرى درست جريان داشت .\r\nپيغمبر خدا ( ص ) در ششمين سال هجرت ، به وسيلهء عبد الله بن حذافة سهمى براى خسرو پرويز پيامى فرستاد .\r\nدرين هنگام آب رودهاى دجله و فرات به اندازه‌اى فراوان شد كه همانندش نه پيش از آن ديده شده بود و نه بعد از آن ديده شد .\r\nهمچنان كه گفتيم ، سدى كه خسرو پرويز ساخته بود شكست و او كوشيد كه از نو آن را بسازد ولى باز آب فشار آورد و در مسيل‌ها افتاد و بسيارى از كشتزارها و كرانه‌ها را فرا گرفت بعدها هم كه تازيان به ايران تاختند ، ايرانيان در نتيجه جنگ با تازيان از تعمير سد باز ماندند تا زمان حجاج بن يوسف ثقفى كه سد شكاف‌هاى بيشترى برداشت و زيان‌هاى بسيارى به كشاورزان رساند .\r\nولى حجاج به تعمير سد اقدام نكرد زيرا كشاورزان را متهم\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nساخته بود كه به ابن الاشعث يارى كرده‌اند .\r\nاز اين رو ويرانى سد آسيب بزرگى به بار آورد و مردم نيز نتوانستند آن را نوسازى كنند چنان كه آن وضع تا امروز ( يعنى زمان حيات ابن اثير ) همچنان باقى است .\r\nابو سلمة بن عبد الرحمن بن عوف گفته است :\r\nخداوند فرشته‌اى را در طاق كسرى ، به اقامتگاه ويژهء خسرو پرويز ، جائى كه هيچ كس نمىتوانست بىاجازه وارد شود . فرستاد .\r\nخسرو پرويز هنگام خواب نيمروز خود ، ناگهان كسى را با چوبدست در بالاى سر خويش ديد و سر آسيمه شد .\r\nفرشته كه به گونهء آدميزاده‌اى در آمده بود به دو گفت :\r\n« اى خسرو ، آيا تسليم مىشوى و اسلام مىآورى يا اين چوبدست را بشكنم ؟ » خسرو پرويز ، در پاسخ وى به تندى گفت :\r\n« بهل ، بهل ! » و از او روى بر تافت و نگهبانان و پرده‌داران را فراخواند و بر ايشان خشم گرفت و پرسيد :\r\n« اين مرد را چه كسى در اين جا راه داده است ؟ » گفتند :\r\n« هيچ كس پيش ما نيامد و ما هم هرگز او را نديده بوديم . »\r\nسال بعد باز همان فرشته در همان ساعت به نزد خسرو پرويز فرود آمد و گفت :\r\n« اى خسرو ، آيا تسليم مىشوى و اسلام مىآورى يا اين چوبدست را بشكنم ؟ » خسرو پرويز باز به تندى جواب داد :\r\n« بهل ، بهل ! »\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو باز بر نگهبانان و پرده‌داران خشم گرفت كه چرا چنان كسى را بدان جا راه داده‌اند .\r\nهمين كه سال سوم فرا رسيد ، او بار ديگر پيش خسرو پرويز آمد و پرسش خود را تكرار كرد و گفت :\r\n« اى خسرو ، آيا تسليم مىشوى و اسلام مىآورى يا اين چوبدست را بشكنم ؟ » خسرو پرويز گفت :\r\n« بهل ، بهل ! » او نيز چوبدستى را شكست و بيرون رفت .\r\nديرى نگذشت كه شاهنشاهى خسرو پرويز از هم پاشيد و پسرش ، و همچنين ايرانيان ديگر ، بر او شوريدند تا خونش را ريختند .\r\nو نيز حسن بصرى گفته است :\r\nياران پيامبر خدا ( ص ) از او پرسيدند :\r\n« يا رسول الله ، حجت پيامبرى تو ، كه خداوند بر خسرو پرويز فرستاد ، چه بود ؟ » حضرت در پاسخ فرمود :\r\nخداوند فرشته‌اى را به نزد خسرو پرويز فرستاد . او دست خود را كه از آن نورى قوى مىدرخشيد ، از ديوار كاخ خسرو دراز كرد .\r\nخسرو پرويز هراسان شد ولى فرشته به دو گفت :\r\n« اى خسرو نترس ! خداوند پيامبرى را برانگيخته و كتابى آسمانى با او فرستاده است . از او پيروى كن تا هم دنياى تو سالم ماند و هم آخرتت . »\r\nخسرو پرويز گفت :\r\n« درين باره فكر خواهم كرد . »\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nسخن دربارهء جنگ ذو قار\r\nاز پيغمبر اكرم ، صلّى اللّه عليه و سلم ، نقل كرده‌اند كه وقتى شنيد ربيعه به لشكر خسرو پرويز پيروزى يافته ، فرمود :\r\n« اين نخستين روزى است كه عرب داد خود را از عجم گرفته و به نام من بر او پيروز شده است . »\r\nاين روز به « يوم الوقعه » ( روز پيكار ) معروف است .\r\nهشام بن محمد گفته است :\r\nعدى بن زيد تميمى و دو برادرش : يكى عمار كه ابى ، و ديگرى عمرو كه سمى ناميده مىشد ، خدمتگزار شاهنشاهان ساسانى بودند و از آنان تيول و مقررى دريافت مىكردند .\r\nمنذر بن منذر ، هنگامى كه در حيره به فرمانروائى رسيد ، پسر خود ، نعمان ، را تحت سرپرستى عدى بن زيد قرار داد .\r\nمنذر ، بجز نعمان ، يازده فرزند ديگر داشت كه همه بلند بالا و زيبا روى بودند و به سبب همين زيبائى ، آنان را « اشاهب » مىناميدند\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nكه به معنى شهاب‌هاست . [ ( 1 ) 
  ]\r\nپس از درگذشت منذر ، خسرو پرويز بر آن شد كه از ميان فرزندان وى يكى را به فرمانروائى تازيان برگزيند .\r\nاز اين رو ، عدى بن زيد را فراخواند و از او دربارهء فرزندان منذر پرسش كرد .\r\nعدى بن زيد در پاسخ گفت :\r\n« فرزندان منذر همه مردان كار آمدى هستند . »\r\nخسرو پرويز دستور داد كه آنان را به حضور وى فراخوانند .\r\nعدى نامه‌اى به ايشان نگاشت و آنان را به ايران فراخواند و پذيرائى كرد .\r\nاو ظاهرا برادران نعمان را به نعمان برترى مىداد و در چشم آنان چنين وانمود مىكرد كه به نعمان اميدى ندارد .\r\nاو با يكايك فرزندان منذر خلوت مىكرد و مىگفت :\r\n« هر گاه شاهنشاه پرسيد : آيا شما قدرت فرمانروائى بر تازيان را داريد و مىتوانيد آنان را به دلخواه من اداره كنيد ؟ بگوييد :\r\nآرى ، همهء ما چنين قدرتى را داريم جز نعمان . »\r\nو به نعمان سپرد :\r\n« اگر شاهنشاه از تو پرسيد : آيا مىتوانى برادران خويش را مطيع كنى ؟ بگو : اگر من در رام كردن برادرانم ناتوان باشم ، پس در رام كردن ديگران ناتوان‌تر خواهم بود ! » در قبيلهء بنى مرينا ، مردى بود كه عدى بن اوس بن مرينا خوانده مىشد و هوشيار و شاعر بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جمع شهاب ، اشهب است و اشاهب جمع الجمع مىباشد .\r\nمترجم\r\n","page_name":" 188 ","page_number":188},
  {"content":"\r\n\r\nاو به اسود ، پسر منذر ، مىگفت :\r\n« مىدانى كه من به تو اميدوارم و چشمم به تو است و مىخواهم كه فريب عدى بن زيد را نخورى و زير بارش نروى . زيرا به خدا سوگند كه او هرگز خير خواه تو نخواهد شد ! » ولى اسود به سخن او گوش نمىداد .\r\nهنگامى كه خسرو پرويز به عدى بن زيد دستور داد تا فرزندان منذر را به حضور وى فراخواند ، او برادران را يك يك احضار كرد و به نزد خسرو فرستاد .\r\nشاهنشاه از ايشان پرسيد :\r\n« آيا مىتوانيد به دلخواه من بر تازيان فرمانروائى كنيد و مرا از اين بابت آسوده خاطر داريد ؟ » در پاسخ گفتند :\r\n« آرى ، همه مىتوانيم ، جز نعمان . »\r\nهنگامى كه نعمان به حضور خسرو پرويز رسيد ، خسرو جوانى را ديد كه ، بر عكس برادران خود ، كوتاه قد و زشت روى بود و چهره‌اى سرخ و خالدار داشت . از او پرسيد :\r\n« آيا مىتوانى از عهدهء برادران خود و ساير تازيان برآئى ؟ » جواب داد :\r\n« آرى ، اگر من در مطيع كردن برادران خود ناتوان باشم ، پس در مطيع كردن ديگران ناتوان‌تر خواهم بود . »\r\nخسرو پرويز اين پاسخ را پسنديد و او را به فرمانروائى عرب برگزيد و خلعت پوشاند و افسرى بر سرش نهاد كه شصت هزار درهم قيمت داشت .\r\nدر همان جا عدى بن مرينا به اسود گفت :\r\n« اين سزاى تست كه حرف مرا نشنيدى ! »\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبعد ، عدى بن زيد براى دلجوئى از عدى بن مرينا ، او را مهمان كرد و به وى گفت :\r\n« مىدانم كه تو بيشتر دلت مىخواست كه سرورت ، اسود ، به فرمانروائى برسد تا سرور من نعمان . بنا بر اين هر يك از ما براى به تخت نشاندن سرور خود مىكوشيديم . اكنون تو نبايد مرا براى انجام كارى سرزنش كنى كه خود نيز مىخواستى همان كار را انجام دهى . دلم مىخواهد كه ديگر كينه‌اى از من نداشته باشى و بدانى كه بهرهء من در اين كار بيش از بهرهء تو نيست . »\r\nآنگاه در پيش عدى بن مرينا سوگند ياد كرد كه هرگز نه از او بد گوئى كند و نه به دو آزارى رساند .\r\nولى عدى بن مرينا هنگامى كه مىخواست از بزم مهمانى عدى بن زيد بر خيزد ، سوگند خورد كه پيوسته او را هجو خواهد كرد و براى او دردسر فراهم خواهد ساخت .\r\nنعمان كه از سوى شاهنشاه ايران به پادشاهى حيره برگزيده شده بود ، به راه افتاد تا به حيره رسيد .\r\nدر اين هنگام عدى بن مرينا به اسود گفت :\r\n« اكنون كه عدى بن زيد نگذاشت تو پادشاهى برسى و تخت و تاج از دستت بيرون رفت ، پس انتقام خود را از عدى بن زيد بگير . زيرا فريبكارى خاندان معد پايان ندارد . من به تو گفتم كه با عدى مخالفت كن وزير بارش نرو ولى به حرف من گوش ندادى . دوست دارم كه ازين پس هر چه از تو مىخواهد يا هر پيشنهادى كه به تو مىكند ، همه را با من در ميان بگذارى . »\r\nاسود نيز دستور او را به كار بست .\r\nعدى بن مرينا دارائى بسيار داشت و هيچ روزى نبود كه هديهء گرانبهائى براى نعمان نفرستد . از اين رو ، ديرى نگذشت\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nكه او در چشم نعمان گرامىترين و جوانمردترين مردم شناخته شد .\r\nدر حضور نعمان ، هر گاه كه عدى بن مرينا از عدى بن زيد ياد مىكرد ، او را مىستود ولى مىگفت :\r\n« چيزى كه هست ، اهل فريبكارى و نيرنگ است . »\r\nعدى بن مرينا ، همچنين ، پيوسته از ياران و مقربان درگاه نعمان دلجوئى مىكرد و با آنان گرم مىگرفت تا رفته رفته همهء آنان را به سوى خود كشيد و وادارشان كرد كه به نعمان بگويند :\r\n« عدى بن زيد مىگويد كه تو پادشاه دست نشانده و كارگزار او هستى زيرا او بود كه كوشيد تا تو را بر تخت بنشاند . »\r\nاطرافيان نعمان آنقدر جسته و گريخته اين سخن را تكرار كردند تا سرانجام نعمان را دشمن عدى بن زيد ساختند .\r\nاز اين رو ، نعمان براى عدى بن زيد پيام فرستاد و به بهانهء اين كه مىخواهد وزارت خود را به دو دهد ، او را به نزد خود فراخواند .\r\nعدى بن زيد براى پذيرفتن اين مقام از خسرو پرويز اجازه خواست و خسرو نيز به دو اجازه داد .\r\nولى وقتى عدى بن زيد به درگاه نعمان رفت ، نعمان او را نپذيرفت و بار نداد بلكه او را به زندان انداخت .\r\nعدى در زندان به سرودن شعر در وصف حال خود و ستايش نعمان پرداخت و نعمان - هنگامى كه اين خبر را شنيد - از رفتارى كه با عدى كرده بود پشيمان شد ولى ترسيد كه اگر او را از زندان رها سازد ، از او آزارى ببيند .\r\nعدى بن زيد از زندان به برادر خود ، ابى ، نامه‌اى نگاشت و او را از سر گذشت خود آگاه ساخت .\r\nبرادرش وقتى نامه او را دريافت كرد و اشعار او را خواند\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبا خسرو پرويز در اين باره گفت و گو كرد .\r\nخسرو پرويز نيز دربارهء آزاد كردن عدى بن زيد ، نامه‌اى به نعمان نوشت و آن را به دست مردى داد كه براى نعمان ببرد .\r\nبرادر عدى به فرستادهء شاهنشاه سفارش كرد كه پيش از رفتن به درگاه نعمان ، به زندان برود و عدى را ببيند .\r\nاو نيز چنين كرد و هنگامى كه به حيره رسيد ، راه زندان را در پيش گرفت و خود را به عدى رساند و به دو گفت كه از سوى شاهنشاه ايران براى آزاد كردن او فرستاده شده است .\r\nعدى به او گفت :\r\n« از پيش من بيرون مرو و نامهء شاهنشاه را به من بده تا آن را براى نعمان بفرستم چون اگر تو از نزد من به روى ، مرا خواهند كشت . »\r\nولى او به سخن وى گوش نداد .\r\nپس از رفتن او ، دشمنان عدى كه از دستور خسرو پرويز دربارهء آزادى عدى آگاهى يافته بودند ، پيش نعمان رفتند و موضوع را به دو خبر دادند و او را از آزاد كردن عدى بن زيد ترساندند .\r\nاو هم چند تن را به زندان فرستاد كه عدى را خفه كردند و به خاك سپردند .\r\nهنگامى كه فرستادهء خسرو پرويز به دربار نعمان رفت و نامهء شاهنشاه ايران را به دست او داد ، نعمان نامه را خواند و گفت :\r\n« بسيار خوب ، به روى چشمم ! » آنگاه چهار هزار مثقال طلا با كنيزى زيبا روى به دو هديه داد و گفت :\r\n« فردا صبح به زندان برو و او را با خود ببر . »\r\nفرستاده ، روز بعد به زندان رفت ولى عدى را در آن جا نيافت .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nزندانبان به دو گفت :\r\n« عدى چند روز پيش در گذشته است ! » فرستادهء خسرو پرويز كه انتظار شنيدن چنين خبرى را نداشت به دربار نعمان برگشت و به دو گفت :\r\n« من ديروز به چشم خود ، عدى بن زيد را در زندان ملاقات كردم ولى امروز او را در آنجا نديدم و وقتى سراغش را گرفتم ، زندانبان گفت : چند روز پيش در گذشته است . »\r\nنعمان گفت :\r\n« اين درست نيست . تو دروغ مىگوئى . »\r\nبعد به رشوه‌اى كه به وى داده بود ، چيزى افزود و از او پيمان گرفت كه درين باره به خسرو پرويز حرفى نزند و فقط بگويد كه چند روز پيش از رسيدن وى به حيره ، عدى بن زيد در گذشته بود .\r\nبعد نعمان از كشتن عدى پشيمان گرديد و دشمنان عدى نيز از نعمان انديشناك شدند و بيمى سخت ايشان را فرا گرفت تا روزى كه نعمان براى شكار بيرون رفت و يكى از پسران عدى را ديد كه زيد نام داشت .\r\nبا او سخن گفت و از ديدار وى شادى بسيار كرد و از آسيبى كه به پدرش رسيده بود پوزش خواست و او را پيش خسرو پرويز فرستاد و شرحى در ستايش او نوشت و از شاهنشاه ايران درخواست كرد كه كار پدر او را به او بدهد .\r\nخسرو پرويز نيز اين درخواست را پذيرفت و زيد را در دستگاه خود به كار گماشت . كار او اين بود كه تنها به تازيان نامه مىنوشت .\r\nبدين گونه او چند سال كارى را كه پيش از آن پدرش بر عهده داشت به خوبى اداره كرد .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدرين مدت مكرر به حضور خسرو پرويز مىرسيد و هر گاه خسرو درباره نعمان از او پرسش مىكرد ، به بهترين بيان او را مىستود .\r\nپادشاهان ايران زنانى را مىخواستند داراى صفاتى ويژه ، كه آن صفات را نوشته و در نزد خود نگاه داشته بودند .\r\nمعمولا هر گاه كه به زنانى نياز داشتند ، آن نوشته را همه جا مىفرستادند و زنانى را كه داراى آن ويژگىها بودند مىخواستند .\r\nولى هيچگاه از عرب زن نمىخواستند .\r\nيك روز زيد بن عدى به خسرو پرويز گفت :\r\n« من مىدانم كه ميان دختران بندهء تو ، نعمان ، و دختران عموى وى بيش از بيست دوشيزه هستند كه داراى چنين صفاتى مىباشند . »\r\nخسرو پرويز گفت :\r\n« پس به او بنويس كه اين دوشيزگان را براى ما بفرستد . »\r\nزيد گفت :\r\n« اى پادشاه ، بدترين كار در نزد عرب و نزد نعمان اين است كه زنان خود را در اختيار مردمى غير عرب بگذارند . مىترسم ، كه اگر نامه‌اى در اين باره به او بنويسم زيبائى و - ويژگىهاى ديگر آن دختران را انكار كند . ولى اگر خود به نزد او روم توانائى اين كار را نخواهد داشت . بنا بر اين بهتر است مرا پيش او بفرستيد و مردى را نيز همراه من كنيد كه زبان عربى را بفهمد .\r\nخسرو پرويز نيز مردى را همراه او فرستاد .\r\nاين دو تن به راه افتادند تا به حيره رسيدند و به بارگاه نعمان رفتند .\r\nزيد به نعمان گفت :\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n« شاهنشاه ايران براى خانواده و فرزندان خود به زنانى نيازمند است و مىخواهد كه تو در اين باره لطف كنى و چنين زنانى را براى وى بفرستى . »\r\nنعمان پرسيد :\r\n« اين زنان چگونه بايد باشند ؟ » پاسخ داد :\r\n« چگونگى صفات آنها را ما نوشته و با خود آورده‌ايم . »\r\nاين صفات كنيز زيبا روئى بود كه وقتى منذر به حارث بن ابى شمر غسانى حمله برد و او را غارت كرد ، چنان زنى را نيز به دست آورده و براى انوشيروان فرستاده و او را چنين وصف كرده بود :\r\nزنى ميانه بالا ، داراى رنگى روشن و دهان و دندانى پاك و مژگانى دراز و چشمى فراخ و سياه مانند چشمان آهو و بينى بلند و باريك و گونه‌هاى برجسته و اندام فريبا و موى سياه و دراز ، سرى نه بزرگ و نه خرد ، گردنى نه بسيار بلند و نه چنان كوتاه كه گوشواره بر شانه خورد ، سينه‌اى فراخ ، پستانهايى بر آمده ، شانه‌ها و بازوانى گرد و برجسته ، مچ‌هائى زيبا ، دست‌هائى نرم ، انگشتانى بلند ، شكمى لطيف ، كمرى باريك و ران‌هائى خوش تركيب زنى كاردان و هوشيار و زيرك و خردمند ، از خاندانى بزرگ ، كه چون دربارهء نسب پدر خويش سخن گويد به كوتاه گوئى پردازد و دراز گوئى نكند . در كارها از راه ادب پاى بيرون ننهد . انديشهء او نشانهء بزرگى او باشد و كارى كه غير ضرورى است انجام ندهد . گشاده دست و ترزبان و خوش آواز باشد ، براى خانوادهء خود نوش و براى دشمن نيش باشد . هر گاه بخواهى ، كام تو شيرين سازد ، و اگر او رها كنى ، كناره گيرد ولى از براى تو دلش بتپد و گونه‌هايش - سرخ شود و لبانش بلرزد . هنگامى كه او را بخوانى ، بيدرنگ\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nفرا رويت در آيد و هنگامى كه بنشينى ، بىاجازهء تو ننشيند . »\r\nانوشيروان اين صفات را پسنديد و دستور داد آن را بنويسند و هر گاه كه به زنانى نيازمند شدند ، زنانى را بخواهند كه داراى چنين صفاتى باشند .\r\nاين نوشته ، از روزگار انوشيروان تا زمان خسرو پرويز همچنان بر جاى مانده بود و مورد استفاده قرار مىگرفت .\r\nزيد اين صفات را براى نعمان خواند و نعمان نگران شد و گفت :\r\n« مگر در عين سواد عراق و ايران چنين زنانى كه مىخواهند پيدا نمىشدند كه به اين جا آمده‌ايد ؟ » فرستادهء خسرو پرويز ، كه همراه زيد پيش نعمان آمده بود ، همين كه سخن نعمان را شنيد ، از زيد پرسيد :\r\n« عين يعنى چه ؟ » جواب داد :\r\n« يعنى گلو . » [ ( 1 ) 
  ]\r\nفرستادهء خسرو پرويز ، اين طور فهميد كه نعمان گفته است :\r\n« مگر در ميان گاوان عراق و فارس چنين زنانى پيدا نمىشدند ؟ » و بديهى است كه آن را توهينى به شاهنشاه ايران پنداشت .\r\nنعمان دو روز از آن دو تن پذيرائى كرد . بعد نامه‌اى به خسرو پرويز نگاشت بدين مضمون :\r\n« زنانى بدين صفات كه شاهنشاه مىخواهند در اين جا يافت نمىشوند . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - « عين » در عربى معانى بسيار دارد و يكى از معانى آن گلو است .\r\nمترجم\r\n","page_name":" 196 ","page_number":196},
  {"content":"\r\n\r\nضمنا به زيد گفت :\r\n« از طرف من كه نتوانستم در اين باره به شاهنشاه خدمتى بكنم ، از او پوزش بخواه . »\r\nهنگامى كه زيد و فرستادهء ديگر خسرو پرويز به نزد او بازگشتند و پاسخ نعمان را به دو رساندند ، خسرو پرويز از زيد پرسيد :\r\n« پس اين زنانى كه تو مىگفتى در حيره هستند ، چه شدند ؟ » زيد در پاسخ او گفت :\r\n« من به شاهنشاه گفتم كه تازيان از دادن زنان خود به بيگانگان دريغ مىورزند و اين هم نشانهء بدبختى و بىسليقگى آنهاست .\r\nبهتر است از فرستادهء خود بپرسيد كه به گوش خويش از نعمان چه شنيد چون من از بازگو كردنش در پيش شاهنشاه شرم دارم . »\r\nخسرو پرويز از فرستادهء خود درين باره پرسش كرد .\r\nاو جواب داد :\r\n« نعمان گفت : مگر در ميان گاوان عراق و ايران به اندازهء كافى زن نبود كه زنان ما را مىخواهند بگيرند ؟ » به شنيدن اين سخن نشانه‌هاى خشم در چهرهء خسرو پرويز پديدار گرديد و كينهء نعمان را در دل گرفت و گفت :\r\n« چه بسا كه بندهء ما كارى از اين بدتر هم بكند و سرانجام كارش به نابودى بكشد . »\r\nاين سخن به گوش نعمان رسيد .\r\nخسرو پرويز دو ماهى خاموش ماند و نعمان هم كه از خشم خسرو انديشناك شده بود ، خود را براى هر پيشامدى آماده ساخت تا نامهء خسرو پرويز به دو رسيد كه او را به نزد خود فرا مىخواند .\r\nنعمان همين كه نامه را خواند ، جنگ افزار و هر چه را كه مايهء دفاع وى مىشد برداشت و خود را به دامنهء دو كوه رساند كه\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nقبيلهء طى در آن جا به سر مىبردند .\r\nاو با آنان پيوند زناشوئى داشت و بدين جهة از ايشان خواست كه از او دفاع كنند .\r\nولى آنان از نيروى خسرو پرويز ترسيدند و بدين كار تن در ندادند .\r\nاز آن جا به راه افتاد و جاهاى ديگر رفت ولى هيچيك از تازيان او را نپذيرفت .\r\nسرانجام پنهانى در ناحيهء ذو قار ميان قبيلهء بنى شيبان فرود آمد و هانى بن مسعود بن عامر بن عمرو شيبانى را ديد كه مردى بزرگ و بلند پايه و از خاندان ربيعه ، از فرزندان ذى الجدين لقيس بن مسعود بن قيس بن خالد بن ذى الجدين بود .\r\nخسرو پرويز يك بار از هانى بن مسعود پذيرائى كرده و ، به اصطلاح ، وى را نمك‌گير ساخته بود . به همين جهة نعمان نمى - خواست خانوادهء خود را در پناه وى قرار دهد .\r\nبعد دريافت كه هانى جوانمرد است و از خانوادهء او نيز همان - طور نگهدارى خواهد كرد كه خانوادهء خود را نگاه مىدارد . از اين رو خانواده و دارائى خويش را پيش وى نهاد كه از آن جمله به گفته برخى چهارصد دست و به گفتهء برخى ديگر هشتصد دست زره بود .\r\nآنگاه ، ناچار ، به درگاه خسرو پرويز ، كه او را فراخوانده بود روانه شد .\r\nدر سر پل ساباط به زيد بن عدى برخورد كه آن دشمنى را دربارهء وى كرده و او را از چشم خسرو پرويز انداخته بود .\r\nزيد بن عدى از روى تحقير و تمسخر به دو گفت :\r\n« اى نعمانك ، كجا مىروى ؟ برگرد و خود را نجات بده ! »\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nنعمان گفت :\r\n« اى زيد ، تو بودى كه اين دشمنى را دربارهء من كردى . به خدا اگر زنده ماندم با تو همان كارى را مىكنم كه با پدرت كردم . »\r\nزيد به دو گفت :\r\n« ولى ، نعمانك ، تو زنده نخواهى ماند چون تو را به بندى انداخته‌ام كه هيچ كره اسبى هر قدر هم كه سركش و زورمند باشد نتواند آن را گسيخت . »\r\nخسرو پرويز ، وقتى خبر يافت كه نعمان به درگاه وى آمده ، او را نپذيرفت و دستور داد تا او را بگيرند .\r\nدر پى اين دستور ، نعمان را دست بسته به خانقين فرستادند و او در آن جا ماند تا گرفتار طاعون شد و در گذشت .\r\nبرخى گفته‌اند :\r\nمردم گمان مىبرند كه او در ساباط در گذشته است به استناد اين شعر اعشى كه مىگويد :\r\n فذاك و ما انجى من الموت ربه * بساباط حتى مات و هو محرزق \r\n( پروردگارش در ساباط از مرگ نجاتش نداد تا كه جان سپرد در حالى كه زندانى بود . )\r\nمرگ او پيش از اسلام بود .\r\nپس از درگذشت وى ، خسرو پرويز ، اياس بن قبيصهء طائى را به حيره فرستاد و فرمانروائى حيره و كارهاى ديگر نعمان را به دو سپرد .\r\nخسرو پرويز ، هنگامى كه پيش پادشاه روم مىرفت به اياس گذشت و اياس هديهء گرانبهائى به وى داد و خسرو پرويز ازو\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nسپاسگزارى كرد .\r\nدر اين هنگام براى حقشناسى ، اياس بن قبيصه را به پادشاهى حيره گماشت و از او خواست تا آنچه را كه از نعمان بر جاى مانده گرد آورى كند و براى وى بفرستد .\r\nاياس نيز كسى را پيش هانى بن مسعود شيبانى روانه كرد و پيام داد كه هر چه نعمان پيشش گذاشته ، براى وى بفرستد .\r\nهانى از تسليم آنچه نعمان داشت خوددارى كرد و خوددارى او مايهء خشم خسرو پرويز گرديد .\r\nدر آن هنگام نعمان بن زرعهء تغلبى در نزد خسرو پرويز بود و دلش مىخواست كه بكر بن وائل را از ميان ببرد . از اين رو به خسرو گفت :\r\n« اكنون زمستان است و آنان پراكنده‌اند . صبر كنيد تا تابستان فرا رسد و از سختى گرما براى آب به سوى ذو قار روى آورند چنان كه پروانه به سوى شمع مىآيد . در آن هنگام كه همه در ذو قار گرد آمده‌اند ، هرطور كه دلتان بخواهد بر آنان دست خواهيد يافت . »\r\nخسرو پرويز نيز صبر كرد تا هنگامى كه همهء افراد خاندان بكر به سوى حنوذوقار آمدند . در اين زمان نعمان بن زرعه را پيش ايشان فرستاد و آنان را در انجام يكى از اين سه كار مخير كرد :\r\nيا به دست خود آنچه از نعمان دارند بدهند ، يا سرزمين خود را ترك كنند و بروند و يا آمادهء جنگ باشند .\r\nآنان نيز كار خود را به حنظلة بن ثعلبة عجلى سپردند و او را فرمانرواى خود ساختند .\r\nثعلبه جنگ را توصيه كرد و آنان براى خسرو پرويز پيام دادند كه آمادهء كارزار خواهند بود .\r\nخسرو پرويز اياس بن قبيصهء طائى را به فرماندهى سپاه گماشت\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nو مرازبهء ايرانى و هامرزنسوى را همراه او فرستاد .\r\nبجز اين ، از تازيان نيز قبائل تغلب و اياد را گسيل داشت .\r\nقيس بن مسعود بن قيس بن ذى الجدين هم كه در طف سفوان بود فيل‌هائى روانه كرد .\r\nدر آن زمان تازه محمد ( ص ) به پيامبرى برانگيخته شده بود .\r\nهانى بن مسعود زره‌ها و جنگ‌افزارهائى را كه از نعمان در پيشش مانده بود ميان افراد خود تقسيم كرد .\r\nولى همين كه لشكريان ايرانى به قبيلهء بنى شيبان نزديك شدند ، هانى بن مسعود هراسان شد و گفت :\r\n« اى افراد قبيلهء بكر ، شما توانائى جنگ با خسرو پرويز را نداريد . بنا بر اين بهتر است كه به بيابان بگريزيد . »\r\nمردان قبيلهء بكر به شنيدن اين سخن پا به فرار نهادند .\r\nولى حنظلة بن ثعلبة العجلى به ميان جست و گفت :\r\n« اى هانى ، تو مىخواهى ما را نجات دهى ، ولى همه را نابود خواهى كرد . »\r\nو بيدرنگ بندهايى را كه با آنها هودج‌ها را بر اسبان مىبستند گسست و براى اين كار او را « مقطع الوضن » ( يعنى : بندگسل ) ناميدند .\r\nآنگاه براى خود گنبد و بارگاهى ساخت و سوگند خورد كه هر گاه اين گنبد از آن جا گريخت او نيز مىگريزد .\r\nافراد قبيلهء بكر كه سر به بيابان نهاده بودند ، همين كه ايستادگى و پايدارى حنظله را ديدند همه برگشتند و براى دو هفتهء خود آب ذخيره كردند .\r\nلشكريان ايران رسيدند و با آنان در حنو به پيكار پرداختند .\r\nچيزى نگذشت كه سپاه ايران از بيم تشنگى به جبابات گريخت\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nو قبائل بكر و عجل سر در پى ايرانيان نهادند و به آنان رسيدند .\r\nجنگى سخت در گرفت و تازيان و ايرانيان دليرانه به كارزار پرداختند .\r\nدر آن ميان قبيلهء بكر به گمان اين كه قبيلهء عجل شكست خورده ، براى نجات آنان حمله كرد ولى دريافت كه افراد عجل ، بر عكس ، مردانه سرگرم جنگند و زنى از آنان مىگويد :\r\n ان يظفروا يحرزوا فينا الغرل * ايها فداء لكم بنى عجل \r\nدر آن روز تازيان با ايرانيان پيكار سخت كردند تا ايرانيان از بيم تشنگى به سوى مسيل ذو قار برگشتند .\r\nدر اين هنگام قبيلهء اياد كه همراه ايرانيان بودند ولى در باطن از تازيان هوادارى مىكردند به تازيان پيام فرستادند و گفتند :\r\n« اگر بخواهيد ، ما همين امشب از لشكرگاه ايران مىگريزيم و به شما مىپيونديم و اگر نخواهيد ، در اين جا مىمانيم و فردا در گرماگرم كارزار مىگريزيم و خود را به شما مىرسانيم . »\r\nتازيان پاسخ دادند :\r\n« همان جا بمانيد و فردا كه جنگ در گرفت بگريزيد . »\r\nزيد بن حسان سكونى كه با بنى شيبان هم سوگند و هم پيمان بود ، به كسان خود گفت :\r\n« به حرف من گوش بدهيد و براى حمله به ايرانيان كمين كنيد . »\r\nآنان نيز چنين كردند و به پيكار پرداختند و يك ديگر را دلگرمى دادند و برانگيختند . در آن ميان دخترى از بنى شيبان مىگفت :\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n ويها بنى شيبان صفا بعد صف * ان تهزموا يصبغوا فينا القلف \r\nهفتصد تن از بنى شيبان ، براى اين كه دستشان در شمشير زدن بازتر باشد ، آستين‌هاى قباى خود را از سر شانه بريدند و به دور افكندند و نبرد را پيگيرى كردند .\r\nدر اين گير و دار ، هامرز از لشكر ايران پيش تاخت و برد بن حارثهء يشكرى براى نبرد تن بتن با او روبرو شد و او را كشت .\r\nبعد ، جناح چپ و همچنين جناح راست قبيلهء بكر حمله آورد و تازيانى هم كه كمين كرده بودند ، تاختند و همه بر قلب لشكر ايران زدند كه در آن اياس بن قبيصهء طائى قرار داشت .\r\nدر اين هنگام قبيلهء اياد ، همچنان كه قبلا با تازيان قرار گذاشته و وعده داده بود ، به ميدان جنگ پشت كرد و گريخت .\r\nدر نتيجهء اين سازش‌ها ، ايرانيان تنها ماندند و شكست خوردند و گريزان شدند . افراد قبيلهء بكر سر در پى ايشان نهادند و تا توانستند از ايشان كشتند بىاين كه به دارائى و خواسته ايشان توجهى كنند و در پى غنيمت جنگى باشند .\r\nشاعران دربارهء جنگ ذو قار اشعار بسيار ساخته‌اند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nسخن دربارهء پادشاهان حيره پس از عمرو بن هند\r\nپيش از اين دربارهء كسانى كه از آل نصر بن ربيعه در حيره به پادشاهى رسيده بودند تا در گذشت عمرو بن هند سخن گفتيم . [ ( 1 ) 
  ]\r\nپس از مرگ عمرو بن هند برادرش ، قابوس بن منذر ، به جايش نشست و چهار سال فرمانروائى كرد كه از اين مدت ، هشت\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عمرو بن هند ( 563 - 578 ) عمرو سوم ، پسر منذر سوم ، است كه به مضرم الحجاره يا مضرط الحجاره ، يا محرق دوم ملقب و به عمرو بن هند مشهور است .\r\nمادرش ، هند ، دختر عمهء امرؤ القيس ، شاعر مشهور جاهلى ، و دختر عمرو بن حجر آكل المرار كندى - كه نزد مورخان به هند كبرى معروف است ، مىباشد ، عمرو بن هند پادشاهى نيرومند و جبار بود و مانند پدرش ، منذر بن بقيه ذيل در صفحه بعد\r\n","page_name":" 204 ","page_number":204},
  {"content":"\r\n\r\nماه را با روزگار شاهنشاهى خسرو انوشيروان و سه سال و چهار ماه را با عهد سلطنت هرمز همزمان بود .\r\nپس از او قابوس السهرب ( سهراب ؟ ) به تخت نشست .\r\nسپس منذر بن نعمان چهار سال پادشاهى كرد .\r\nآنگاه نعمان بن منذر ابو قابوس بعد از او روى كار آمد و بيست و دو سال فرمان راند .\r\nاز اين مدت هفت سال و هشت ماه را با روزگار شاهنشاهى هرمز ساسانى و چهارده سال و چهار ماه را با دورهء سلطنت خسرو پرويز همزمان بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nماء السماء ، با روم و پادشاهان غسانى شام ، و عرب‌هاى يمامه ، جنگ‌هاى معروفى نمود .\r\nشعراى قبايل مختلف به درگاه وى روى آوردند ، و وى را ستودند .\r\nحيره در زمان وى مركز علم و ادب گرديد و نمايندگان عرب نزد وى مىآمدند ، و وى را در اختلافات و نزاع‌هاى خود حكم قرار مىدادند .\r\nقيصر روم ، يوسطنيانوس ، به عرب‌هاى تابع دولت ايران همه ساله كمك‌هاى مالى مىكرد .\r\nولى به سال 562 ميلادى ، هنگامى كه با خسرو انوشيروان قرار داد صلح امضاء كرد و تعهد نمود كه سالى سى هزار سكه طلا به دولت ايران بپردازد ، از پرداختن هزار سكهء طلا كه هر ساله به منذر بن ماء السماء مىپرداخت ، به عمرو بن هند سرباز زد .\r\nانوشيروان دو بار به اصرار حق عمرو بن هند را از روم مطالبه كرد . ولى سفير روم پاسخ داد كه اين پول مستمرى نبوده بلكه هداياى متقابلى بوده ، و بقيه ذيل در صفحه بعد\r\n","page_name":" 205 ","page_number":205},
  {"content":"\r\n\r\nبعد ، اياس بن قبيصهء طائى با نخير خان ( يا نحيرخان ) روى كار آمد كه همزمان با خسرو پرويز بود و مدت فرمانروائى او چهارده سال به درازا كشيد .\r\nدر هشتمين ماه پادشاهى اياس ، محمد ( ص ) به پيامبرى برانگيخته شد .\r\nپس از اياس ، آزاد به ، پسر مابيان ( يا ساسان ) همدانى هفده\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nما وعده نداديم كه در آينده نيز بپردازيم .\r\nروميان عقيده داشتند پس از آن كه با خود ايرانيان عقد صلح بستند نيازى به عرب‌هاى ايران ندارند .\r\nولى انوشيروان پاسخ داد :\r\n« چون اين عادت بين شما جارى شده است ، بهتر مىدانم كه بدان متمسك شويد و بين خود رسول و هدايا رد و بدل نمائيد . »\r\nولى يوسطنيانوس اين پيشنهاد را رد كرد و بهانه‌اى به دست عرب‌هاى تابع ايران داد تا با دولت روم و شهرهاى تابع آن بجنگند .\r\nدر زمان حكومت عمرو بن هند بر حيره ، آتش جنگ بين روم و ايران شعله‌ور گرديد و اين سومين جنگ بود كه در زمان خسرو انوشيروان بين ايران و روم بر پا شده بود و از سال 572 تا 579 ميلادى طول كشيد .\r\nاين جنگ رايوسطنيانوس پادشاه روم بر پا كرد زيرا از نيرومند شدن دولت ايران بيمناك بود و عقيده داشت كه پيرى انوشيروان ، وى را از دفاع كشورش باز خواهد داشت .\r\nولى كمانش مبدل به يأس شد زيرا شير ايرانى از بيشه‌اش بيرون جست و خودش فرماندهى سپاه را در جنگ با روم بر عهده گرفت .\r\nبقيه ذيل در صفحه بعد\r\n","page_name":" 206 ","page_number":206},
  {"content":"\r\n\r\nسال پادشاهى كرد كه چهارده سال و هشت ماه از آن در روزگار شاهنشاهى خسرو پرويز سپرى شد . هشت ماه در عهد سلطنت شيرويه پسر خسرو پرويز و يك سال و هفت ماه در زمان اردشير پسر شيرويه و يك ماه نيز در عهد سلطنت پوراندخت دختر خسرو پرويز گذشت .\r\nبعد منذر بن نعمان بن منذر به فرمانروائى رسيد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nاز اين رو سپاه روم ناچار شد كه نصيبين را تخليه نموده و به شهردارا منتقل گردد .\r\nقسمتى از سپاه ايران با سوريه جنگيد و انطاكيه را آتش زد و فاميه را ويران نمود و در نزديكى شهر دارا به انوشيروان پيوست .\r\nشهر دارا نيز ناگزير پيش از سال 573 تسليم نيروهاى ايران گرديد .\r\nامپراطور يوسطنيوس از حكومت كناره‌گيرى كرد و پسرش طيباريوس به جاى وى نشست .\r\nامپراطور جديد با ايران با پرداخت خسارات جنگى فراوان قرار داد يك ساله بست و براى سه سال آن را تمديد كرد .\r\nگويا عمرو بن هند نيز درين جنگ به نفع انوشيروان مىجنگيده است .\r\nعمرو بن هند سالى يك بار ، در وقتى معين ، به مدائن پايتخت خسروان ساسانى مىآمده تا دربارهء امور حيره با شاهنشاه گفت و گو نمايد ، و احترام خود را تقديم و ارتباط و پيوستگى خويش را به تاج و تخت ايران اظهار نمايد .\r\nدر يكى از سال‌ها ابو مره ، فياض ذو يزن ، از اشراف يمن ، نزد عمرو بن هند آمد و از وى خواهش كرد كه نامه‌اى به خسرو انوشيروان نوشته ، علاقمندى و اطاعت و قدرشناسى وى را به پيشگاه بزرگش ابلاغ نمايد .\r\nبقيه ذيل در صفحه بعد\r\n","page_name":" 207 ","page_number":207},
  {"content":"\r\n\r\nاو كسى است كه تازيان وى را « مغرور » مىنامند و در بحرين ، روز تاريخى جواثاء كشته شد .\r\nمدت فرمانروائى او تا هنگامى كه خالد بن وليد در حيره بر او تاخت ، هشت ماه بود .\r\nاو آخرين پادشاه آل نصر به شمار مىرود .\r\nپس از او پادشاهى ايشان نيز مانند شاهنشاهى ساسانيان در ايران بر افتاد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nهدف ذو يزن در اين ابراز علاقه ، كمك گرفتن وى از خسرو انوشيروان پادشاه ايران بود در برابر سپاه حبشه كه در سال فيل يمن را اشغال كرده و ويرانىهائى به بار آورده بودند .\r\nعمرو بن هند به وى مهلت داد تا هنگام ديدار خود از مدائن فرا رسيد ، آنگاه وى را با خود به مدائن برد و خسرو انوشيروان به وى بار داد و مهربانى نمود .\r\nعمرو مرد دلسنگى بود و در انتقام سخت‌گيرى مىكرد چنان كه وقتى برادرش را كسى از تميم از روى ناشناسى كشت ، قسم خورد كه از بنى تميم صد نفر را بكشد و هنگامى كه بر ايشان در روز واقعهء اوارة و روز\r\n[ ؟ 
  ] دست يافت ، دستور داد آتش افروختند و همه را در آتش افكند و سوزاند .\r\nاز اين رو ، وى را محرق ناميدند ، و به خاطر روشن نمودن آتش - كينه‌توزى ، مضرم الحجارة خوانده شد .\r\nقابوس بن منذر ( 578 - 581 ) ، يا فتنة العروس ، پس از وفات برادرش ، عمرو بن هند ، در اواخر سلطنت خسرو انوشيروان به حكومت حيره منصوب گرديد .\r\nبقيه ذيل در صفحه بعد\r\n","page_name":" 208 ","page_number":208},
  {"content":"\r\n\r\nپادشاهان آل نصر - چنان كه هشام بن كلبى پنداشته - بيست تن بودند .\r\nاين سلسله بر روى هم پانصد و بيست و دو سال و هشت ماه پادشاهى كردند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nقابوس بسيار ملايم و ضعيف و خوار بود . از اين جهة به وى فتنة العروس مىگفتند .\r\nچون ناتوان بود ، مردى از بنى يشكر وى را كشت .\r\nدر ابتداى حكومت وى بين او و منذر ، پادشاه غسانى شام جنگى در گرفت كه قابوس شكست خورد .\r\n( از كتاب « كشور حيره در قلمرو شاهنشاهى ساسانيان » تاليف دكتر خدا مراد مراديان ص 119 - 121 )\r\n","page_name":" 209 ","page_number":209},
  {"content":"\r\n\r\n\r\nسخن دربارهء مروزان و حكومت او در يمن از سوى هرمز شاهنشاه ساسانى\r\nهشام بن كلبى گفته است :\r\nهرمز شاهنشاه ساسانى ، پس از بر كنار كردن زرين از فرمانروائى يمن ، مروزان را در آن سرزمين به حكومت گماشت .\r\nمروزان در يمن ماند تا در آن جا داراى فرزندى شد .\r\nمردمى كوه‌نشين در يكى از كوه‌هاى يمن به سر مىبردند كه مضايع نام داشت .\r\nاين مردم از پرداخت خراج به مروزان خوددارى كردند .\r\nمروزان بر آن شد كه به ايشان حمله برد ولى ديد كوهى كه محل اقامت آنهاست بسيار بلند و استوار مىباشد و تنها يك راه دارد و آن را نيز مردى پاسدارى مىكند .\r\nولى روبروى اين كوه ، كوه ديگرى قرار داشت كه نزديك بدان بود .\r\nمروزان با اسب به قلهء اين كوه رفت و با تهورى بىمانند اسب\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nخود را از فراز كوه جهانيد و به كوه ديگر پريد و بدين گونه بر مردمى كه در آن كوه به سر مىبردند دست يافت .\r\nمردم حمير كه اين كار باور نكردنى را از او ديدند ، گفتند :\r\n« اين مرد ، شيطان است ! » مروزان دژ آنان را گرفت و آنان نيز ناچار به پرداخت خراج شدند .\r\nسپس مروزان براى هرمز ، شاهنشاه ايران ، پيام فرستاد و او را از اين رويداد آگاه ساخت .\r\nهرمز او را به نزد خود فراخواند و پسرش خرخسره را به حكومت يمن گماشت .\r\nمروزان كه از سوى هرمز فراخوانده شده بود ، رهسپار ايران گرديد ولى در راه در گذشت .\r\nخسرو پرويز كه پس از هرمز بر تخت نشست خرخسره را از كار بر كنار كرد و باذان را به جاى او گماشت .\r\nباذان آخرين فرمانروائى است كه از سوى شاهنشاهان ايران در يمن حكومت كرده است .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nسخن دربارهء كشته شدن خسرو پرويز\r\nخسرو پرويز به سبب دارائى بىشمار و گنجينه‌هاى سرشارى كه يافته و كشورهائى كه گشوده و شهرهايى كه از دست دشمنان خويش گرفته بود ، و يارى بخت و مساعدت روزگار ، بيش از اندازه خودخواه و سركش و مغرور شده بود و در گرفتن اموال مردم آزمندى بسيار نشان مىداد . از اين رو دل‌هاى مردم از او برگشته بود و همه به دو كينه مىورزيدند .\r\nدربارهء دارائى فراوان و شكوه بىپايان او گفته شده است :\r\nاو دوازده هزار زن ، يا به روايتى ديگر ، سه هزار زن داشت [ ( 1 ) 
  ] كه با آنان همخوابه مىشد و كام دل مىگرفت ، همچنين\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خسرو پرويز ، بعد از انوشيروان معروف‌ترين شاه ساسانى است .\r\nاز قصور عالى و حرمسرا و تجملات دربار او حكايت‌ها مانده و ادبا و شعراى دوره‌هاى اسلامى داستان‌ها گفته يا سروده‌اند .\r\nخزانه‌ها و گنج‌ها و تجملات او را احدى از شاهان سابق ساسانى نداشته ، بقيه ذيل در صفحه بعد\r\n","page_name":" 212 ","page_number":212},
  {"content":"\r\n\r\nهزارها كنيز داشت .\r\nشمار اسبان و چارپايان ديگر او به پنجاه هزار مىرسيد . بيش از همهء مردم به گوهرها و ظرف‌هاى عالى و چيزهاى گرانبهاى ديگر علاقمند بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nعدد زنان اين شاه را مورخين سه هزار نوشته‌اند و علاوه بر آنها هزار كنيزك براى سرودن و نواختن جزو حرمسراى او بودند .\r\n( طبرى : برخى از مورخين عدهء زنان حرمسراى او را از ده الى دوازده هزار نوشته‌اند .\r\nنامىترين زن‌هاى او ، يكى مريم ، دختر موريس قيصر بيزانس ، و ديگرى شيرين سريانى بود كه بعد از خسرو چون قباد دوم مىخواست با وى ازدواج كند خود را كشت . )\r\nاز اين جا مىتوان فهميد كه مخارج دربار ايران در آن زمان چه بوده است .\r\nاگر در نظر آريم كه خسرو پرويز در زندان در مقام دفاع از خود مىگفته كه موجودى خزانهء ايران را چهار برابر كرده ، و مخارج جنگ‌هاى بيست و پنج سالهء او را با بيزانس علاوه كنيم به آسانى مىتوان دريافت كه چه تحميلاتى در زمان او به مردم ايران مىشد .\r\nجنگ‌هاى او با روم قواى ايران را تحليل برد . خسرو در سال‌هاى اول جنگ فتوحات نمايانى كرد و اين بهره‌منديها از جهة ورزيدگى لشكر ايران در زمان شاهان قبل و اصلاحات انوشيروان در امور لشكرى و لياقت شهربراز و شاهين - دو سردار نامى ايران آن زمان - بود .\r\nبر اثر اين فتوحات موقعى رسيد كه پرويز مىتوانست منتى بر هر قل نهاده پيشنهاد او را راجع به صلح بپذيرد ، و با شرايط مفيدى عقدنامه‌اى بقيه ذيل در صفحه بعد\r\n","page_name":" 213 ","page_number":213},
  {"content":"\r\n\r\nمىگويند :\r\nدر هيجدهمين سال فرمانروائى خود يك بار دستور داد تا خراجى را كه از شهرهاى وى گرد آورده بودند ، بشمارند .\r\nچنين كردند .\r\nاز سكه‌هاى سيم يكصد هزار هزار مثقال و سكه‌هاى زر بيست هزار هزار مثقال بود .\r\nاو مردم را به چيزى نمىشمرد و آنان را خوار مىانگاشت و با ايشان دشمنى مىكرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمنعقد نموده ، ايران را به حدود طبيعى آن كه درياى سياه و رود فرات بود ، برساند .\r\n( يعنى لازيكا و نيز بقيهء ارمنستان و بين النهرين را به ايران ضميمه نمايد . )\r\nولى خسرو پرويز از جهة غرور و خودپسندى نخواست اين نكته را درك كند و قواى خود را بيهوده در ممالكى صرف كرد كه حفظ آن براى ايران آن زمان از جهة فقدان بحريه‌اى قوى مشكل بود . و به اين نتيجه رسيد كه وقتى هرقل از طرف شمال به ايران حمله آورد قشون ورزيده سابق به واسطهء جنگ‌هاى متمادى از ميان رفته و سرداران نامى او ، يكى از حق ناشناسى خسرو از غصه مرده و ديگرى آزرده خاطر و دلسرد شده بود .\r\nخسرو پرويز شاهى بوده ضعيف النفس ، خودپسند ، ستمكار ، شهوت‌ران و حق ناشناس .\r\nسلطنت او تماما به جنگ گذشت و جنگ‌هاى او نه فقط چيزى به ايران نداد بلكه آن را بىاندازه ضعيف نموده با سرعت حيرت آورى به طرف انحطاط برد .\r\n( تاريخ ايران ، مشير الدوله ، چاپ خيام ، ص 226 و 227 )\r\n","page_name":" 214 ","page_number":214},
  {"content":"\r\n\r\nمثلا به زاذان ، يكى از سرداران خود دستور داده بود تا همهء كسانى را كه در زندان به سر مىبردند و تعدادشان به سى و شش هزار مىرسيد ، از دم تيغ بگذرانند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - پس از سى و هفت سال پادشاهى ، خسرو پرويز همان فرجامى را يافت كه براى پدر خود فراهم كرده بود چون از دستگرد بيرون رفت و پيشنهاد صلح هراكليوس را رد نموده به تيسفون در آمد و بيدرنگ از آن جا خارج شده ، از دجله گذشت و با زن خود شيرين در ويه‌اردشير ( سلوكيه ) مقام گزيد .\r\nسرداران ايرانى كه از لجاج خسرو در ادامهء جنگ به جان آمده بودند ، سركشى آغاز نهادند .\r\nشهربراز شنيد كه خسرو از او بدگمان شده و يكى از سرهنگان زيردست او را وادار به كشتن وى كرده است .\r\nپس شرايط احتياط به جاى آورد و گردن از زير پيمان خسرو كشيد .\r\nخسرو در اين وقت به بيمارى اسهال دچار شد و دستور داد كه او را به تيسفون بازگردانند تا ترتيبى براى جانشين خود بدهد .\r\nشيرين و دو فرزندش ، مردانشاه و شهريار ، با او بودند .\r\nخسرو مىخواست مردانشاه را جانشين خود گرداند . و چون كواذ ( قباد ) ملقب به شيرويه پسر خسرو از مريم دختر قيصر بود و ظاهرا از ديگر برادران مهتر بود ، مصمم شد كه از حق خود دفاع كند .\r\nفرماندهء كل نيروى كشور گشنسب‌اسپاذ ، كه ظاهرا برادر رضاعى او بود ، به يارى كواذ كمربست و با هراكليوس وارد گفت و گو شد .\r\nاو نيز حاضر گرديد كه با ايرانيان صلح نمايد .\r\nديگر بزرگان ، از جمله شمطا ، پسر يزدين و نيوهرمزد ، فرزند پاذگوسبان مردانشاه ، كه خسرو او را به ناحق كشته بود ، به شيرويه پيوسته .\r\nبقيه ذيل در صفحه بعد\r\n","page_name":" 215 ","page_number":215},
  {"content":"\r\n\r\nولى زاذان اين دستور را به كار نبست و از كشتن ايشان خوددارى كرد .\r\nزندانيان كه دريافته بودند خسرو تشنهء خون آنان است و دشمنش شدند .\r\nخسرو پرويز ، همچنين دستور داده بود تا كسانى را كه در جنگ با روميان شكست خورده و گريخته بودند ، بكشند . از اين رو ،\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبه فرمان شيرويه قلعهء فراموشى را گشودند و جماعت بسيارى از زندانيان سياسى نجات يافته از هواخواهان شيرويه شدند . پس شيرويه خود را پادشاه خواند .\r\nهمان شب پاسداران شاهى از كاخى كه خسرو با شيرين در آن جا خفته بودند ، بيرون رفته و پراكنده شدند .\r\nسپيده دم از هر سو اين بانگ برخاست : « كواذ شاهنشاه » خسرو هراسان پاى به گريز نهاد و خود را در باغ قصر پنهان كرد .\r\nولى او را يافته دستگير كردند و در خانه‌اى كه كذگ هندوك ( خانهء هندو ) خوانده مىشد و انبار گنج‌خانه محسوب مىشد جاى دادند .\r\nگويند كفشگرى در راه با آن جماعت كه خسرو را مىبردند مصادف شد و شاه را در زير روپوشى كه بر او افكنده بودند شناخت و با قالب كفش كه در دست داشت ضربتى بر سر او نواخت .\r\nاما سربازى كه همراه شاه مخلوع بود ، از اين بىادبى به خشم آمده شمشير كشيده سر از تن كفشگر بيچاره برداشت .\r\nخسرو در بامداد همان روز كشته شد .\r\nسپس شيرويه فرمود كه دست و پاى برادرانش را ببرند . و مىخواست بقيه ذيل در صفحهء بعد\r\n","page_name":" 216 ","page_number":216},
  {"content":"\r\n\r\nاين گروه نيز دشمن وى شده و به كين وى كمر بسته بودند .\r\nخسرو كسى را گماشت تا باقى خراج پس افتاده را هم از مردم بستاند و او براى اجراى اين دستور فشار بسيار وارد آورد و به اندازه‌اى بيدادگرى كرد كه همهء مردم بدخواه خسرو پرويز\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكه به همين اكتفا كرده آنان را زنده بگذارد ، ولى پس از اندك زمانى آنان را بكشت .\r\nتئوفانس گويد :\r\nشيرويه نخست مردانشاه را كشت و بعد به ديگر برادران پرداخت و پدرش خسرو را در انبار گنج خانه نگاه داشت كه از گرسنگى بميرد ولى چون ديدند هنوز بعد از پنج روز زنده است او را به ضرب نيزه از پاى در آوردند ( 628 ميلادى ) بنابر قولى شمطا و نيوهرمزد با اجازه شيرويه ، خسرو را كشتند .\r\nدر تواريخ اسلامى آمده كه شيرويه در كشتن پدر ترديد داشت ولى بزرگان گفتند يا بايد پدر را بكشد يا از تخت و تاج بگذرد .\r\nشيرويه براى محكوم ساختن پدر صورت استنطاقى ترتيب داده ، او را براى كارهاى زشتى كه در دوران سلطنت كرده بود محاكمه كرد .\r\nخسرو با مهارت از خود دفاع كرد و پسر را مورد ملامت قرار داد .\r\nشيرويه برادران خود را كه هفده تن بودند به تحريك شمطاى عيسوى و بعضى از بزرگان بكشت .\r\nولى بعدا ، از كشتن پدر پشيمان شد .\r\nشمطاى جاه طلب ، چندى پس از اين حوادث متهم به دعوى سلطنت شد و به فرمان شيرويه دست راستش را بريدند و او را به زندان افكندند .\r\n( ايران در عهد باستان ، دكتر مشكور ، ص 462 تا 464 )\r\n","page_name":" 217 ","page_number":217},
  {"content":"\r\n\r\nشدند و بزرگان قوم به بابل رفتند ، و شيرويه ، پسر خسرو پرويز ، را از آن جا فرا خواندند .\r\nخسرو پرويز فرزندان خويش را در بابل نهاده بود و نمى - گذاشت كه از آن جا به جاى ديگر روند .\r\nكسانى را هم در آن جا به آموزش و پرورش ايشان گماشته بود .\r\nشيرويه - كه به دستيارى بزرگان ايران از بابل بيرون آمد - به بهرسير رسيد و شبانه در آن جا داخل شد و كسانى را كه در زندان‌ها به سر مىبردند آزاد كرد .\r\nاين زندانيان - كه خسرو پرويز دستور كشتنشان را داده بود - هوادار شيرويه شدند و پيرامون او گرد آمدند و بانگ « قباد شاهنشاه » بر آوردند . ( زيرا قباد نام اصلى شيرويه بود . )\r\nآنگاه به راه افتادند تا به ميدان جلوى كاخ خسرو پرويز رسيدند .\r\nنگهبانان كاخ او پا به فرار نهادند . خسرو پرويز نيز به بستانى كه نزديك كاخش بود ، گريخت ولى او را گرفتند و اسير كردند و پسر او ( شيرويه ) را به پادشاهى نشاندند .\r\nشيرويه از پدر خود براى كارهائى كه كرده بود ، باز خواست نمود .\r\nبعد ايرانيان خسرو پرويز را كشتند . شيرويه نيز در اين كار آنان را يارى داد .\r\nمدت فرمانروائى خسرو پرويز سى و هشت سال بود .\r\nسى و دو سال و پنج ماه و پانزده روز از پادشاهى خسرو پرويز گذشته بود كه پيغمبر اكرم ، صلّى اللّه عليه و سلم ، از مكه به مدينه مهاجرت فرمود .\r\nمىگويند خسرو پرويز هجده فرزند داشت و بزرگترينشان شهريار ناميده مىشد كه شيرين او را به پسرخواندگى خويش\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبرگزيده بود .\r\nستاره شناسان به خسرو پرويز گفته بودند :\r\n« يكى از فرزندان تو پسرى خواهد آورد كه به دست وى اين كاخ ويران خواهد شد و اين پادشاهى از ميان خواهد رفت .\r\nنشانهء چنين پسرى نيز نقصى است كه در قسمتى از بدن اوست . »\r\nخسرو پرويز براى جلوگيرى از وقوع اين امر فرزندان خويش را از همخوابگى با زنان باز داشت تا داراى پسرى نشوند .\r\nولى چندى كه گذشت ، شهريار از هواى جوانى و تنهائى و بىزنى در پيش شيرين شكايت كرد .\r\nشيرين كه نمىخواست شهريار را در رنج ببيند ، كنيزى را كه حجامتگرش بود و گمان مىبرد كه ناز است ، به نزد شهريار فرستاد .\r\nاما حدس شيرين درست نبود و آن كنيز از همخوابگى با شهريار باردار گرديد و يزدگرد را آورد .\r\nشيرين اين پيشامد را تا پنج سال از خسرو پرويز پنهان داشت تا روزى كه ديد خسرو پرويز از كودكانى كه اندكى بزرگ شده‌اند خوشش مىآيد و با آنان مهربانى مىكند . از او پرسيد :\r\n« اگر ببينى كه يكى از فرزندانت داراى پسرى شده ، شاد خواهى شد يا نه ؟ » خسرو پرويز پاسخ داد :\r\n« البته كه شاد خواهم شد ! » شيرين به شنيدن اين سخن يزدگرد را آورد و به او معرفى كرد .\r\nخسرو پرويز دوستدار يزدگرد شد و او را به خود نزديك ساخت .\r\nروزى ، هنگامى كه با او بازى مىكرد ، ناگهان پيشگوئى ستاره شناسان را به ياد آورد و براى اين كه ببيند نقصى در بدين\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nيزدگرد هست يا نه ، دستور داد تا جامه از تنش بدر آورند .\r\nهمين كه يزدگرد را برهنه كردند خسرو پرويز در يكى از تهيگاه‌هاى وى نقصى ديد و بر آن شد كه او را بكشد .\r\nولى شيرين او را از اين كار بازداشت و گفت :\r\n« اگر خدا خواسته باشد كه براى اين دستگاه سلطنت پيشامدى روى دهد به هيچ تدبيرى از آن جلوگيرى نتوان كرد . »\r\nشيرين بعد دستور داد كه يزدگرد را به سيستان بفرستند .\r\nو نيز گفته شده است :\r\n« چنين نيست . بلكه شيرين يزدگرد را در سواد عراق ، در قريه‌اى كه خمانيه ناميده مىشود ، سكونت داد . »\r\nپس از كشته شدن خسرو پرويز ، پسر او شيرويه ، به پادشاهى رسيد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nسخن دربارهء پادشاهى شيرويه پسر خسرو پرويز\r\nشيرويه ، پسر خسرو پرويز ، مادرش مريم دختر موريق ( موريس ) پادشاه روم بود .\r\nشيرويه را قباد مىخواندند . هنگامى كه به پادشاهى رسيد ، بزرگان و اشراف به نزد وى رفتند و گفتند :\r\n« اين درست نيست كه ما دو پادشاه داشته باشيم . يا پدرت را بكش تا ما سر به فرمان تو در آوريم . يا تو را از پادشاهى بر كنار خواهيم كرد و فرمانبردار او خواهيم شد . »\r\nشيرويه در برابر اين سخن ناچار شد كه پدر خويش را از پايتخت به جاى ديگرى بفرستد و در آن جا زندانى كند .\r\nبعد بزرگان كشور را گرد آورد و گفت :\r\n« ما مصلحت را در آن مىبينيم كه بدرفتارىهاى خسرو پرويز را به دو گوشزد كنيم و او را از برخى از آنها آگاه سازيم . »\r\nآنگاه مردى را كه استاذ خشنش ناميده مىشد و به كارهاى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nكشور آشنائى داشت پيش خسرو پرويز فرستاد و گفت :\r\n« به پدر ما پيام ما را برسان و بگو : آنچه اكنون مىبينى ، كيفر كارهاى بدى است كه كرده‌اى .\r\nاز اين كارهاى زشت يكى آن كه بر پدر خويش گستاخ شدى و او را نابينا ساختى و كشتى .\r\nديگر ، بدرفتارى تو با ما فرزندانت ، كه از همنشينى با مردم و مصاحبت با زنان و آنچه مايهء شادكامى و آسايشمان مىشد محروممان كردى .\r\nديگر بيدادگرى تو دربارهء كسانى كه ايشان را به حبس ابد محكوم كرده‌اى .\r\nديگر ستم تو در حق زنانى كه براى خود مىگيرى و بعد آنها را ترك مىكنى و آنان را از آميزش با مردان ديگر و فرزند آوردن از ايشان نيز بازميدارى .\r\nديگر ستمگرى و سنگدلى و سختگيرىهائى كه دربارهء تودهء مردم روا داشته‌اى .\r\nديگر آنكه روزگارى دراز لشكر را در مرزهاى روم و كشورهاى ديگر نگاه داشتى و مايهء پريشانى آنان و خانواده‌هاى آنان شدى .\r\nديگر ناسپاسى و خيانتى كه به موريق ( موريس ) قيصر روم كردى با وجود مهربانى و محبتى كه دربارهء تو كرده و در رفع گرفتارى تو كوشيده و دختر خود را نيز به عقد تو در آورده بود .\r\nبا اين وصف ، از پس دادن صليب مقدسى كه نه براى تو و نه براى اهل كشورت سودمند بود ، به دو ، دريغ ورزيدى .\r\nاگر براى رفع اين اتهامات دلائل قانع كننده و قابل ذكرى دارى بازگوى ، و گرنه در پيشگاه خداى بزرگ از گناهان خويش\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nتوبه كن تا هر چه مشيت اوست دربارهء تو روا گردد . »\r\nفرستادهء شيرويه پيش خسرو پرويز رفت و پيام شيرويه را به دو رساند .\r\nخسرو پرويز جواب داد .\r\n« از قول من به شيرويه كوتاه عمر بگو : هيچ كس را نسزد كه حتى كارهاى كوچكى را - چنان كه يقين كند كه آن كارها گناه است - مرتكب شود تا چه رسد به كارهاى بزرگى كه تو يكايك آنها را براى ما بر شمرده‌اى .\r\nاگر چنان كه تو مىگوئى ، چنين گناهانى از ما سر زده بود ، اى نادان ، پيش از اين ما را به كيفر مىرساندند و امروز ديگر تو نيازى به يادآورى آنها نداشتى . زيرا قاضيانى كه در ميان مردم كشور تو هستند فرزندى را كه متهم به كشتن پدر خويش باشد از ميهن دور مىسازند و نمىگذارند با نيكان همنشينى كند تا چه رسد به اين كه او را بر تخت سلطنت بنشانند ( يعنى : اگر چنان كه تو مىگوئى ، من پدر خود را كشته بودم ، بزرگان كشور نمىگذاشتند به پادشاهى برسم ) .\r\nما نه تنها چنين گناهانى مرتكب نشده‌ايم ، بلكه به شكر خداوند در بهبود زندگانى خود و فرزندان خود و مردم كشور خود كوشيده و هيچ كوتاهى نكرده‌ايم .\r\nاكنون انگيزه انجام برخى از اين كارها را باز مىگوئيم تا ترا آگاه سازد و دانائى جاى نادانى تو را بگيرد .\r\nبنا بر اين پاسخ‌هاى ما چنين است :\r\nنابكاران هرمز پدر ما را فريفتند و او را به ما بدگمان ساختند تا جائى كه ديديم دربارهء ما انديشهء بدى دارد و اين بد انديشى او ما را هراسان كرد . ناچار از درگاه وى كناره گرفتيم و به آذربايجان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nرفتيم .\r\nاين خبر پراكنده شد .\r\nهنگامى كه او از كار افتاد و ما به پادشاهى فراخوانده شديم بهرام دو روى از فرصت استفاده كرد و بر ما تاخت و ما را از كشور براند .\r\nما نيز به روم رفتيم و به كشور خود برگشتيم و پايهء كار خود را استوار ساختيم .\r\nآنگاه خونخواهى از كسانى را كه پدرمان را كشته يا در خون او شريك بودند ، آغاز كرديم .\r\nاما راجع به آنچه دربارهء كار پسران ما ياد كردى ، بايد بگوييم :\r\nما كسانى را بر شما گماشتيم تا شما را از پرداختن به كارهاى بيهوده‌اى كه مايهء آزار مردم كشور مىشود و به شهرها آسيب مىرساند ، باز دارد .\r\nولى مقررى بسيار و آنچه را كه بدان نياز داشتيد براى شما معين كرديم .\r\nاما به ويژه دربارهء ولادت تو ستاره شناسان پيشگوئى كرده بودند كه تو بر ما خواهى شوريد و زوال پادشاهى ما به دست تو خواهد بود .\r\nپادشاه هند نيز نامه‌اى به تو نگاشت و براى تو هديه‌اى فرستاد .\r\nما آن نامه را خوانديم . در آن نامه تو را مژده مىداد كه سى و هشت سال پس از شاهنشاهى ما تو به فرمانروائى خواهى رسيد .\r\nما اين نامه و همچنين نامه‌اى را كه مبنى بر پيشگوئى ستاره - شناسان دربارهء ولادت تو بود مهر كرديم . و به شيرين داديم .\r\nاكنون هر دو نامه در نزد شيرين است و اگر دوست دارى كه آنها را بخوانى ، از او بگير و بخوان .\r\nبنا بر اين ، چنين پيشامدى نيز موجب آن نشد كه از نيكى و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمهربانى دربارهء تو دريغ ورزيم تا چه رسد به اين كه تو را بكشيم .\r\nاما دربارهء كسانى كه براى هميشه زندانى كرديم ، پاسخ ما چنين است :\r\nما به زندان نينداختيم مگر كسانى را كه كشتنى بودند يا مىبايست برخى از اندام‌هاى ايشان بريده شود .\r\nزندانبانان ايشان و وزيران ما پيوسته به ما يادآورى مىكردند كه كشتن ايشان واجب است و پيش از آن كه براى رهائى خود چاره‌اى بينديشند و نيرنگى به كار برند بايد خونشان را ريخت .\r\nولى ما چون به زندگى و زنده نگهداشتن ايشان علاقمند و از خونريزى بيزار بوديم در كشتنشان درنگ كرديم و كارشان را به خداى بزرگ سپرديم .\r\nاگر تو نيز آنان را از زندان بيرون كنى از فرمان پروردگار خويش سر پيچى كرده‌اى و به زودى نتيجهء اين كار را خواهى ديد .\r\nاما دربارهء اين كه گفتى ما زر و سيم و گوهرهاى گوناگون و كالاها و خواسته‌هاى بسيار به بدترين نحو و سخت‌ترين اصرار از مردم گرفته و گرد آورى كرده‌ايم ، بدان ، اى نادان ، كه پس از خداى بزرگ آنچه مايهء نگهدارى كشور مىشود ، سيم و زر بىشمار است ، به ويژه كشور ايران كه دشمنان از هر سو بدان روى مىآورند و آنان را نمىتوان از دست اندازى بدين آب و خاك بازداشت جز با لشكر و جنگ افزار و آمادگىهاى ديگر و اينها را جز با زر و سيم نمىتوان فراهم آورد .\r\nپيشينيان ما زر و سيم و جنگ افزار و چيزهاى ديگر گرد آورده بودند ولى بهرام چوبينه و يارانش بدانها دستبرد زدند و جز اندكى بر جاى نگذاشتند .\r\nاز اين رو ، هنگامى كه ما به كشور خود بازگشتيم و مردم به\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nفرمان ما در آمدند ، سپهبدان و سرداران را به اطراف كشور گسيل داشتيم كه با دشمنان جنگيدند و شهرهاى ايشان را تاراج كردند و غنائم بسيار از زر و سيم تا كالاهاى گوناگون بىشمار ، كه حسابش را جز خداى بزرگ كسى نمىداند ، براى ما آوردند .\r\nاكنون شنيده‌ايم تو به پيروى از انديشهء بدنهادانى كه در خور كشته شدن هستند ، مىخواهى اين دارائى سرشار را پخش كنى و ببخشى . از اين رو ، تو را آگاه مىسازيم كه اين گنجينهء گران گرد آورى نشده ، مگر با سختى و رنج فراوان و جان‌هائى كه از دست رفته است ، بنا بر اين از ريخت و پاش آنها خوددارى كن زيرا چنين ثروتى مايهء نگهدارى پادشاهى تو و كشور تو و پيروزى تو بر دشمنان است . »\r\nاستاذ خشنش پيش شيرويه برگشت و پاسخ پدرش را به وى رساند .\r\nاز سوى ديگر بزرگان ايران نيز به نزد شيرويه بازگشتند و به دو گفتند :\r\n« يا دستور بده كه پدرت را بكشند ، يا ما تو را از پادشاهى بر كنار و از او فرمانبردارى مىكنيم . »\r\nشيرويه نيز با اين كه نمىخواست پدر خود را بكشد ، ناچار بدين كار تن در داد و از ميان مردانى كه خسرو پرويز آزارشان داده بود ، كسانى را براى كشتن او برگزيد .\r\nكسى كه به دست خود ، خسرو پرويز را كشت جوانى بود به نام مهرهرمز پسر مردانشاه ، اهل نيمروز ( سيستان ) .\r\nپس از كشته شدن خسرو پرويز ، شيرويه كه نمىتوانست اين پيشامد ناگوار را تحمل كند ، جامهء خويش را دريد و گريست و بر سر و روى كوفت و در مراسم تشييع جنازهء وى شركت كرد و\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبزرگان و اشراف كشور نيز ازو پيروى نمودند .\r\nهمين كه جنازه به خاك سپرده شد ، شيرويه دستور داد تا مهرهرمز قاتل پدرش ، را بكشند .\r\nمدت فرمانروائى خسرو پرويز سى و هشت سال بود . [ ( 1 ) 
  ]\r\nبعد شيرويه به كشتن برادران خود پرداخت و با مشورت وزير خود ، فيروز ، هفده تن از برادران خويش را كه دلاور و دانا بودند ، نابود ساخت .\r\nشيرويه ، سپس دچار بيمارىهائى شد و ديگر از خوشىهاى جهان بهره‌اى نمىبرد . مخصوصا پس از كشتن برادران خويش ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قباد دوم ( كوات ) بعد از خلع پدر بر تخت نشست .\r\nاسم او شيرويه بود و بعد از جلوس معروف به قباد گرديد .\r\nاز كارهاى او صلح با بيزانس است . ايران و روم شرقى هر دو از جنگ‌هاى متمادى فرسوده شده بودند . ازين جهة همين كه قباد تكليف صلح كرد ، هرقل پذيرفت و صلح بدين شرايط مقرر گرديد .\r\n1 - طرفين آنچه خاك از همديگر گرفته‌اند مسترد دارند و اسرا را هم رد كنند .\r\n2 - صليب مسيح را كه ايرانىها از بيت المقدس آورده بودند ، پس بدهند .\r\nاسترداد صليب باعث جشن‌ها در روم شرقى گرديد ( 629 ميلادى ) قباد پس از اين كارها به امور داخله پرداخته ، عوارضى را كه خسرو پرويز تحميل كرده بود ، موقوف و محبوسين را رها و به اشخاصى كه از طرف پرويز اجحاف و تعدى شده بود مهربانى نمود .\r\nولى به زودى معلوم شد كه اين اقدامات او از نيكى فطرت نبوده بلكه بقيه ذيل در صفحه بعد\r\n","page_name":" 227 ","page_number":227},
  {"content":"\r\n\r\nسخت گرفتار بيتابى و ناآرامى شد تا اين كه مرگش فرا رسيد و در دسكرة الملك ( دستگرد ) از جهان رفت .\r\nگفته مىشود :\r\nدر دومين روزى كه شيرويه برادران خود را كشته بود ، دو خواهرش ، پوراندخت و آزرميدخت پيش او رفتند و او را سخت سر زنش كردند و گفتند :\r\nاز شدت دلبستگى به پادشاهى ، پدر و برادرانت را از ميان بردى در صورتى كه با وجود كشتن آنها هم اين تخت و تاج به تو وفادار نخواهد ماند .\r\nشيرويه به شنيدن اين سخنان به گريه افتاد و سخت گريست و افسر خود را سر برداشت و بر زمين زد . و از آن پس پيوسته بيمار و اندوهگين بود .\r\nهمچنين گفته مىشود :\r\nشيرويه از خانوادهء خود هر كرا كه زور و نيروئى داشت ، براند و از دستگاه خود دور كرد .\r\nدر روزگار او بيمارى طاعون شايع گرديد و بسيارى از ايرانيان نابود شدند ، خود او نيز بدين مرض درگذشت .\r\nمدت فرمانروائى او هشت ماه بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صحفه قبل :\r\nمىخواسته مقام خود را محكم نمايد زيرا ديرى نگذشت كه تمام برادران خود را بكشت و خود نيز از طاعونى كه در ايران شيوع يافته بود درگذشت .\r\nسلطنت او دو سال و چند ماه بود .\r\n( تاريخ ايران ، مير الدوله ، چاپ خيام ، ص 227 )\r\n","page_name":" 228 ","page_number":228},
  {"content":"\r\n\r\n\r\nسخن در باره پادشاهى اردشير ( اردشير سوم )\r\nاردشير كودكى بود كه بيش از هفت سال از عمرش نمى گذشت .\r\nهنگامى كه شيرويه در گذشت ، ايرانيان ، پسرش اردشير را - كه كودكى خردسال بود - به پادشاهى نشاندند .\r\nمردى به نام بهادر جسنس كه رتبه خوانسالارى داشت سرپرستى اردشير و اداره كارها را به عهده گرفت و سياست كشور دارى را به خوبى از پيش برد چنان كه در اثر حسن تدبير و فرمانروايى او مردم با وجود خردسالى اردشير احساس ناراحتى نمىكردند .\r\nشهربراز سردار ايرانى هنوز با لشكرى كه خسرو پرويز در زير فرمانش گذاشته بود در مرز روم به سر مىبرد .\r\nاو پس از خسرو پرويز با قيصر روم آشتى نموده و به جبران كارهائى پرداخته بود كه با روميان كرده بود و ما پيش ازين شرح داديم .\r\nاز اين رو قيصر روم براى او خلعت و هديه‌هايى مىفرستاد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nخسرو پرويز و شيرويه هميشه به شهربراز نامه مىنوشتند و در كارهاى خود با او مشورت مىكردند . ولى بزرگان ايران هنگامى كه مىخواستند اردشير را بر تخت بنشانند با او مشورت نكردند و اين غفلت بهانه‌اى براى خرده‌گيرى به دست او داد .\r\nاو اين بهانه را وسيله‌اى قرار داد تا خردسالى اردشير را غنيمت شمارد و از فرصت استفاده كند و دست به جنگ و خونريزى بگشايد و تاج و تخت سلطنت را بگيرد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - فرخان شهروراز ( شهربراز ) ، سردار معروف خسرو پرويز كه در زمان قباد دوم ( شيرويه ) از فرمان او سرپيچى كرده ، كشورهاى مفتوحهء مصر و شام و قسمتى از آسياى صغير را به روم مسترد نداشته بود موقع را مناسب دانسته در صدد تصاحب تاج و تخت برآمد و براى اين كه هراكليوس را با خود يار كرده باشد ، در شهر هراكليه ( هرقليه ) ، در كنار درياى مرمره ، با او ملاقات كرد ، و قرارى با او بست كه به موجب آن مصر و شام و قسمتى از آسياى صغير را كه هنوز در تصرف داشت به روم مسترد دارد . بعلاوه مبلغى هم سالانه بپردازد .\r\nهراكليوس به پسر شهروراز كه نيستاس نام داشت لقب پاتريكان داد و دختر او را كه نيكه نام داشت براى پسر خود ، تئودور ، به زنى گرفت .\r\nو دختر نيستاس را كه نوهء شهروراز باشد به زنى كنستانتين ، وليعهد خويش ، در آورد .\r\nشهروراز سپاه خود را به جانب تيسفون راند .\r\nدر اين شهر دو تن از بزرگان ، يكى نيوخسرو ، رئيس پاسداران پادشاهى و ديگر نامدار گشنسب ، سپاهبد نيمروز با او يار شدند .\r\nشهروراز به شهر درآمده ، پادشاه خردسال را كه بيش از يك سال و نيم سلطنت نكرده بود ، بكشت و خود به شاهى نشست ( 629 م ) ( ايران در عهد باستان ، دكتر مشكور ، ص 466 )\r\n","page_name":" 230 ","page_number":230},
  {"content":"\r\n\r\nاز اين رو با لشكر خويش به سوى مدائن روانه شد .\r\nاردشير و بهادر جسنس و هر كس كه از خاندان شاهى زنده مانده بود به شهر تيسفون رفتند .\r\nشهربراز آنان را در تيسفون محاصره كرد و گرداگرد شهر منجيق‌هائى بر پا ساخت ولى هيچ كارى از پيش نبرد .\r\nلذا از در نيرنگ در آمد ، و رئيس نگهبانان شهر و اسپهبد نيمروز را فريب داد تا سرانجام آن دو تن دروازهء شهر را به روى او و لشكريانش گشودند .\r\nشهربراز به درون شهر راه يافت و گروهى از بزرگان را كشت و دارائى ايشان را گرفت .\r\nيكى از ياران شهربراز نيز ، به دستور او ، اردشير را در ايوان خسرو شاه قباذ بكشت .\r\nمدت فرمانروائى اردشير يك سال و ششم ماه بود .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nسخن دربارهء پادشاهى شهربراز\r\nاين مرد از خانوادهء شاهان ساسانى نبود .\r\nپس از كشته شدن اردشير سوم ، شهربراز - كه نامش فرخان بود - بر تخت سلطنت نشست .\r\nهنگام جلوس بر تخت دچار شكم درد سختى شد ولى بعد بهبود يافت .\r\nسه برادر از مردم استخر فارس بر شهر براز كه اردشير خردسال را كشته بود خشم گرفتند و در كشتن شهربراز هم پيمان شدند .\r\nاين سه تن از پاسداران كاخ شاهنشاهى بودند .\r\nهنگامى كه پادشاه سوار مىشد ، پاسداران - در حالى كه سراپا مسلح بودند و شمشيرها و نيزه‌هائى در دست داشتند - در دو صف مىايستادند . و همين كه پادشاه از برابرشان مىگذشت ، پيشانى خويش را بالاى سپر خود قرار مىدادند و به حال تعظيم كمر را خم مىكردند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در ازمنهء اخير عهد ساسانى دسته قراولان از نجبا تشكيل مىشد و بقيه ذيل در صفحه بعد\r\n","page_name":" 232 ","page_number":232},
  {"content":"\r\n\r\nشهربراز روزى سوار بر اسب شد و آن سه برادر نيز در صف ، نزديك به هم ، ايستاده بودند .\r\nهمين كه شهربراز در برابرشان آمد ، چنان با نيزه او را زدند كه در دم جان سپرد و از اسب سرنگون شد و افتاد . ( در اين حال ، پاسداران ديگر خم شده بودند و سپر مانع از آن بود كه حركات اين سه برادر را ببينند و احتمالا از آن جلوگيرى كنند . )\r\nپس از افتادن شهربراز ، آن سه تن بيدرنگ ريسمانى به پايش بستند و او را كشاندند .\r\nبرخى از بزرگان نيز آنان را درين كار يارى كردند . همچنين با يك ديگر همدست شدند و گروهى را كه در ريختن خون اردشير دست داشتند ، كشتند .\r\nسراسر مدت فرمانروائى شهربراز چهل روز بود .\r\n\r\n\r\n\r\n\r\n","description":"","footnote":"\r\n[ ( ) 
  ] ( به گفتهء نلدكه ) حتى سربازان سادهء گارد شاهنشاهى هم از نجبا بودند .\r\nچون شاه بر اسب مىنشست مستحفظين در دو صف قرار مىگرفتند .\r\nهر فردى زرهى و خودى و سپرى و شمشيرى داشت و نيزه‌اى به دست گرفته بود .\r\nچون شهريار از مقابل او مىگذشت ، سپر خويش را پيش مىبرد و به جانب حاشيه زين شهريار دراز مىكرد و سر را چندان فرود مىآورد كه پيشانى او به سپر مىرسيد .\r\n( ايران در زمان ساسانيان ، تأليف كريستين سن ، ترجمهء رشيد ياسمى ص 418 )\r\n","page_name":" 233 ","page_number":233},
  {"content":"\r\n\r\n\r\nسخن دربارهء پادشاهى پوراندخت دختر خسرو پرويز\r\nپس از كشته شدن شهربراز ، چون از خاندان شاهان ساسانى ديگر مردى نمانده بود ، ايرانيان پوراندخت ، دختر خسرو پرويز را به شاهى برگزيدند .\r\nپوراندخت هنگامى كه بر تخت نشست با مردم به نيكى و دادگرى رفتار كرد و به نوسازى پلها پرداخت و آنچه از خراج باقى مانده بود به مردم بخشيد .\r\nصليب مقدس را نيز به پادشاه روم برگرداند .\r\nمدت فرمانروائى او يك سال و چهار ماه بود .\r\nپس از او مردى كه خشنشبنده ناميده مىشد و از عموزادگان دور خسرو پرويز به شمار مىرفت به پادشاهى رسيد .\r\nمدت پادشاهى او از يك ماه كمتر بود و سرداران وى ، كه طرز رفتارش را نمىپسنديدند ، او را كشتند .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nسخن دربارهء پادشاهى آزرميدخت دختر خسرو پرويز\r\nپس از كشته شدن خشنشبنده ، ايرانيان آزرميدخت ، دختر ديگر خسرو پرويز ، را بر اورنگ فرمانروائى نشاندند .\r\nاو از زيباترين زنان بود .\r\nدر آن روزگار ، فرخ هرمز كه از بزرگان درجهء اول ايران به شمار مىرفت ، اسپهبد خراسان بود .\r\nاو فريفتهء آزرميدخت شد و خواستار ديدار وى گرديد تا با وى زناشوئى كند .\r\nولى آزرميدخت پاسخ داد :\r\n« اگر خواستار وصلت با من هستى ، براى يك ملكه زناشوئى روا نيست و من چنين درخواستى را نخواهم پذيرفت ولى اگر نياز ديگرى دارى در فلان وقت بيا . »\r\nفرخ هرمز دستور آزرميدخت را به كار بست و در آن شب به ديدن وى رفت .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nآزرميدخت به فرماندهء پاسداران كاخ پنهانى دستور داد كه فرخ هرمز را بكشد .\r\nاو هم فرخ هرمز را كشت و پيكرش را در ميدان پايتخت انداخت .\r\nبامداد او را كشته يافتند و جسدش را پنهان كردند .\r\nپسر او رستم ، ( رستم فرخزاد ) ، همان كسى بود كه در قادسيه با مسلمانان پيكار كرد .\r\nاو در خراسان جانشين پدر خود بود و همين كه خبر كشته شدن پدر را شنيد به خونخواهى او كمر بست و با لشكر خويش به راه افتاد تا به مدائن رسيد و آزرميدخت را گرفت و كور كرد و كشت .\r\nبرخى نيز گفته‌اند :\r\n« آزرميدخت مسموم شد . »\r\nمدت فرمانروائى آزرميدخت شش ماه بود .\r\nمىگويند :\r\nپس از آزرميدخت مردى آمد كه او را خسرو پسر مهرجسنس مىخواندند . از پشت اردشير بابكان بود و در اهواز به سر مىبرد .\r\nبزرگان او را بر تخت شاهى نشاندند و تاج بر سرش نهادند .\r\nولى او چند روز بعد ، كشته شد .\r\nو نيز گفته شده است :\r\nكسى كه پس از آزرميدخت به پادشاهى رسيد ، خرزاد خسرو بود كه از فرزندان خسرو پرويز محسوب مىشد .\r\nمادر او ، زنى كرد ، خواهر بسطام بود .\r\nگفته شده است :\r\nاو را در حصن الحجاره ، نزديك نصيبين ، يافتند و اندك زمانى بر تخت سلطنت نگاه داشتند و بعد وى را از پادشاهى بر كنار كردند\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nو كشتند .\r\nمدت پادشاهى او شش ماه بود .\r\nدربارهء پادشاهى پسر مهران جسنس گفته‌اند :\r\nپس از كشته شدن خرزاد خسرو بزرگان ايران به جست و جوى كسى پرداختند كه از خاندان شاهان ساسانى باشد ، اگر چه زن باشد .\r\nسرانجام مردى را يافتند كه در ميسان به سر مىبرد و او را فيروز پسر مهران جسنس مىخواندند .\r\nنام او هم جسنسبنده بود .\r\nمادرش صهاربخت ، دختر يزدان زان پسر انوشيروان بود .\r\nاو را بر تخت نشاندند . سرى بزرگ داشت و همين كه تاج بر سرش نهادند ، گفت :\r\n« اين تاج چقدر براى سر من تنگ است ! » اين سخن را به فال بد گرفتند و او را در همان دم كشتند .\r\nو نيز گفته شده است :\r\nاو را چند روز بعد كشتند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nسخن دربارهء پادشاهى يزدگرد پسر شهريار پسر خسرو پرويز يزدگرد سوم\r\nپس از آشفته شدن كار ايرانيان و ورود مسلمانان به شهرهاى ايران ، مردم كشور به جست و جوى مردى از خاندان شاهى بر آمدند كه رشته فرمانروائى را به دست وى سپارند تا به جنگ پردازد ، شهرهاى ايران را در برابر مهاجمان حفظ كند .\r\nدر نتيجهء جست و جو سرانجام يزدگرد را در استخر فارس يافتند .\r\nپدر يزد گرد ، پسر خسرو پرويز ، بود .\r\nيزدگرد را به مدائن بردند و به پادشاهى نشاندند و در سلطنت استقرار يافت جز اين كه پادشاهى وى در برابر فرمانروائى ساير پادشاهان ساسانى ، به خيال بيشتر شباهت داشت .\r\nبه خاطر جوانى و ناپختگى وى و سستى و بيسر و سامانى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكارهاى كشور ايران ، وزيران و بزرگان ، دولت او را اداره مىكردند .\r\nبا اين همه ، دشمنان ايشان چيرگى يافتند و بر شهرهاى ايران تاختند .\r\nدو سال از پادشاهى يزدگرد گذشته بود كه تازيان به شهرها هجوم آوردند .\r\nيزد گرد هنگامى كشته شد كه بيش از بيست سال از عمرش نمىگذشت .\r\nباقى اخبار پادشاهى او را - به خواست خداوند - در جاى خود ، هنگام ذكر پيروزيهاى مسلمانان ، بيان خواهيم كرد .\r\nاين آخرين پادشاه ايران ( از سلسلهء ساسانى ) بود و ما پس از او به ذكر تواريخ اسلامى به روش سال‌هاى هجرى مىپردازيم .\r\nاما قبل از آن ، روزهاى مشهور عرب در دورهء جاهليت را شرح مىدهيم . بعد ، به خواست خداى بزرگ ، رويدادهاى اسلامى را مىآوريم .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nسخن دربارهء روزهاى عرب در دورهء جاهليت\r\nابو جعفر طبرى از روزهاى عرب ، جز روزهاى ذو قار و جذيمة الابرش و زباء و طسم و جديس ، روزهاى ديگرى را ذكر نكرده ، و اينها را هم از آن جهة كه آنان پادشاهانى بوده‌اند شرح داده و از ذكر بقيه غفلت ورزيده است .\r\nلذا ما به شرح روزهاى مشهور و جنگ‌هاى معروفى مىپردازيم كه گروه‌هاى بسيار و زد و خوردهاى سختى را شامل شده است .\r\nبه ذكر جنگ‌ها و تاخت و تازهائى كه مشتمل بر گروهى اندك مىشوند نمىپردازيم چون اين گونه نبردهاى كوچك بسيار و از اندازه بيرون است .\r\nبنا بر اين ، ازين پس به يارى خداوند روزهاى بزرگ و جنگ‌هاى مشهور را شرح مىدهيم .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nسخن دربارهء جنگ زهير بن جناب كلبى با غطفان و بكر و تغلب و فرزندان قين\r\nزهير بن جناب بن هبل بن عبد الله بن كنانة بن بكر بن عوف بن عذرة الكلبى ، يكى از كسانى بود كه قبيلهء قضاعه هوادار وى شدند و در اطرافش گرد آمدند .\r\nزهير را ، به سبب انديشهء درستى كه داشت و پيشگوئىهاى راستى كه مىكرد ، كاهن مىخواندند .\r\nاو دويست و پنجاه سال زندگانى كرد و در طى دورهء دراز عمر خود دويست بار به جنگ پرداخت .\r\nبرخى نيز گفته‌اند :\r\nزهير چهار صد و پنجاه سال زيست و مردى دلاور و پيروزمند و فرخنده سرشت بود .\r\nسبب جنگ او با قبيلهء غطفان اين بود كه فرزندان بغيض بن ريث بن غطفان ، هنگامى كه همه با هم از تهامه بيرون رفتند ، با صداء بر خورد كردند كه قبيله‌اى از مذحج بود .\r\nميان اين دو قبيله جنگى در گرفت .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nفرزندان بغيض با دارائى و خانواده‌هاى خويش حركت مىكردند و براى دفاع از زن و بچه خود سخت جنگيدند و سرانجام بر دشمن خود ، صداء ، پيروزى يافتند و گروه بسيارى از آنان را كشتند .\r\nاين پيروزى مايهء برترى و سربلندى فرزندان بغيض شد و دارائى ايشان را فزونى بخشيد .\r\nوقتى اين كاميابى را ديدند به خود باليدند و گفتند :\r\n« به خدا ما نيز حرمى ترتيب خواهيم داد مانند مكه كه در آن هيچ صيدى كشته نشود و هيچ پناهنده‌اى آسيب نبيند . »\r\nاز اين رو ، حرمى ساختند و فرزندان مرة بن عوف نيز متولى آن شدند .\r\nزهير بن جناب ، وقتى از انجام اين كار و ساير تصميماتى كه فرزندان بغيض گرفته بودند ، آگاهى يافت ، گفت :\r\n« به خدا سوگند تا من زنده‌ام هرگز نخواهم گذاشت قبيلهء غطفان چنين حرمى داشته باشد . »\r\nاين بود كه در ميان كسان خود جار زد و همه را پيرامون خويش گرد آورد و آنان را از حال غطفان و آنچه دربارهء ايشان شنيده بود آگاه ساخت و گفت :\r\n« بهترين شاهكارى كه من و همهء شما مىتوانيم بكنيم اين است كه آنان را از انجام چنين كارى باز داريم . »\r\nياران زهير سخن او را تصديق كردند و با او همراه شدند .\r\nزهير به دستيارى ايشان با غطفان در افتاد و خسته كننده‌ترين و سخت‌ترين جنگ را كردند تا بر آنان چيره شد و پيروزى يافت و به مراد خود رسيد و يكى از سواران غطفان را گرفت و در حرمى كه ساخته بودند كشت و بدين گونه ، قدس و حرمت آن حرم را از\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nميان برد .\r\nبعد بر قبيلهء غطفان منت گذاشت و زنانى را كه ايشان اسير گرفته بود به ايشان بر گرداند و تنها دارائى ايشان را گرفت .\r\nزهير دربارهء اين پيروزى شعر زير را ساخته است :\r\n فلم تصبر لنا غطفان لما * تلاقينا و احرزت النساء\r\nفلو لا الفضل منا ما رجعتم * الى عذراء شيمتها الحياء\r\nفدرنكم ديونا فاطلبوها * و اوثارا و دونكم للقاء\r\nفانا حيث لا يخفى عليكم * ليوث حين يحتضر اللواء\r\nفقد اضحى لحى بنى جناب * فضاء الارض و الماء الرواء\r\nنفينا نخوة الاعداء عنا * بارماح اسنتها ظماء\r\nو لو لا صبرنا يوم التقينا * لقينا مثل ما لقيت صداء\r\nغداة تضرعوا لبنى بغيض * و صدق الطعن للنوكى شفاء \r\n( در جنگى كه ميان ما روى داد ، قبيلهء غطفان پايدارى نكرد و شكست خورد و زنان ايشان گرفته شدند .\r\nاى مردم قبيلهء غطفان ، اگر لطف ما نبود ، شما ديگر به زنان پاكدامن خود دسترس نمىيافتيد .\r\nاينك آنان را بگيريد و ببريد و از همبسترى و ديدارشان كامياب شويد .\r\nبر شما پوشيده مباد كه هر گاه درفش جنگ در اهتزاز در آيد ما همانند شير مردان خواهيم بود .\r\nاكنون ديگر پهنه زمين و آب‌هاى گوارا در اختيار قبيلهء بنى جناب قرار گرفته است .\r\nما غرور و خود پسندى دشمنان خويش را از خود دور ساختيم و در هم شكستيم آن هم با نيزه‌هائى كه تشنگى ما به جنگ ، نوك آنها را تيز كرده است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاگر ما در پيكار با دشمنان خويش پايدارى نمىكرديم ، همان آسيبى را مىديديم كه صداء ديدند چنان كه بامداد روز بعد در پيش فرزندان بغيض به تضرع و زارى پرداختند .\r\nاين نكوهشى است . و نكوهش درست ، بىخردان را بهبود مىبخشد و هشيار مىسازد . )\r\nاما جنگ زهير با بكر و تغلب ، دو پسر وائل ، بدين سبب بود كه وقتى ابرهه به نجد در آمد ، زهير پيش او رفت . ابرهه مقدم وى را گرامى داشت و به وى مهربانى و نيكى كرد و او را بر همهء تازيانى كه پيشش آمده بودند ، برترى داد .\r\nهمچنين ، او را بر بكر و تغلب ، دو پسر وائل ، فرمانروائى بخشيد .\r\nبنا بر اين زهير به فرمانروائى قبائل بكر و تغلب رسيد و اين دو قبيله از او پيروى و فرمانبردارى مىكردند تا سالى فرا رسيد كه ديگر نتوانستند خراجى را كه زهير مىخواست بپردازند .\r\nزهير با ايشان به جنگ برخاست و از چريدن گوسپندان و چارپايانشان در چراگاه‌ها جلوگيرى كرد چنان كه نزديك بود همهء حيوانات ايشان نابود شوند .\r\nابن زيابه ، يكى از فرزندان تيم الله بن ثعلبه ، كه مردى دلير و در آدمكشى بيباك بود ، بر آن شد كه زهير را بكشد .\r\nاز اين رو ، شبانگاه ، هنگامى كه زهير در خواب بود ، به بالين وى رفت و شمشير خود را چنان در شكم وى فرو برد كه از پوست شكم گذشت و از پشت او سر بدر آورد .\r\nولى تصادفا به روده‌ها و آنچه در شكم وى بود آسيبى نرسيد و تيمى - يعنى همان ابن زيابه - گمان كرد كه زهير را كشته است .\r\nزهير با اين كه مىدانست سالم مانده ، از جاى خود نجنبيد و\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nهمچنان بىحركت ماند تا او را برنيانگيزد و كارى نكند كه او ضربهء ديگرى بزند .\r\nتيمى ، سپس پيش كسان خود رفت و به آنان مژده داد كه زهير را كشته است .\r\nآنان نيز از اين مژده شاد شدند .\r\nاز سوى ديگر ، زهير كه از اين زخم كشنده جان بدر برده بود و جز اندكى از يارانش در پيشش نبودند به آنان دستور داد تا اين طور وانمود كنند كه او مرده است . و از قبيله‌هاى بكر و تغلب براى تدفين وى اجازه بگيرند . همين كه آنان اجازه دادند ، چيزى را در ميان جامه‌اى جاى دهند و آن را به گونه‌اى جدى در ميان قوم خود بگردانند .\r\nآنان اين دستور را به كار بستند و از بكر و تغلب اجازه خواستند تا وى را به خاك بسپارند .\r\nآنگاه گورى گود كندند و آن جامه را دفن كردند چنان كه هر كس آن را مىديد شكى برايش نمىماند كه مرده‌اى در ميان آن است .\r\nبعد شتابان پيش قوم خود رفتند . و زهير گروه‌هائى را براى جنگ گرد آورد .\r\nديرى نگذشت كه قبائل بكر و تغلب خبردار شدند كه زهير زنده است و آنان فريب خورده‌اند .\r\nابن زيابه كه اين خبر را شنيد ، گفت :\r\n طعنة ما طعنت فى غلس اللي * ل زهيرا و قد توافى الخصوم\r\nحين يحمى له المواسم بكر * اين بكر و اين منها الحلوم\r\nخاننى السيف اذا طعنت زهيرا * و هو سيف مضلل مشتوم \r\n\r\n","description":"","footnote":"","page_name":" 245 ","page_number":245},
  {"content":"\r\n\r\n( هنگامى كه دشمنان به هم رسيده بودند ، من در تاريكى شب ضربه‌اى به زهير زدم .\r\nبكر از مژدهء كشته شدن او روزها را عيد مىگيرد . اكنون بكر كجاست با آن رؤياهاى شيرينى كه از اين واقعه در سر مىپروراند .\r\nهنگامى كه به زهير زخم مىزدم ، شمشير من به من خيانت كرد . اين حربه‌اى گمراه و شوم است . )\r\nزهير از مردم يمن هر كه را كه در دسترس يافت گرد آورد و به جنگ قبائل بكر و تغلب ، كه به زنده بودن او پى برده بودند ، شتافت و با ايشان جنگى سخت كرد .\r\nبكر شكست خورد و گريخت . بعد تغلب به پيكار پرداخت ولى ديرى نگذشت كه اين قبيله نيز شكست خورد و كليب و مهلهل ، دو پسر ربيعه ، اسير شدند و اموالشان به تاراج رفت .\r\nقبيلهء تغلب كشتهء بسيار داد و گروهى از بزرگان و شهسواران اين قبيله گرفتار گرديدند .\r\nزهير طى چكامه‌اى در اين باره گفته است :\r\n اين اين الفرار من حذر المو * ت اذا يتقون بالاسلاب\r\nاذ اسرنا مهلهلا و اخاه * و ابن عمرو فى القيد و ابن شهاب\r\nو سبينا من تغلب كل بيضا * رقود الضحى برود الرضاب\r\nحين تدعو مهلهلا يال بكر * ها أهذى حفيظة الاحساب\r\nو يحكم و يحكم ابيح حماكم * يا بنى تغلب انا ابن رضاب\r\nو هم هاربون فى كل فج * كشريد النعام فوق الروابى\r\nو استدارت رحى المنايا عليهم * بليوث من عامر و حناب\r\nفهم بين هارب ليس يألو * و قتيل معفر فى التراب \r\n\r\n","description":"","footnote":"","page_name":" 246 ","page_number":246},
  {"content":"\r\n\r\n فضل العز عزنا حين نسمو * مثل فضل السماء فوق السحاب \r\n( براى پرهيز از مرگ ، با آنچه ربوده شده ، به كجا ، به كجا مىگريزند ؟\r\nروزى كه ما مهلهل و برادرش و ابن عمرو و ابن شهاب را گرفتيم و به بند انداختيم .\r\nو از قبيلهء تغلب هر زن سپيد روى و نازپرورده و صبح خواب و تردهان را اسير كرديم ، مهلهل و فرزندان بكر را به يارى خويش مىخواندند . آيا اينها نگهدارندهء اصل و نسب قبيله هستند ؟\r\nاى فرزندان تغلب ، من پسر رضاب هستم كه همهء خويشان شما را به بند اسارت افكندم .\r\nو آنان به هر گوشه مىگريختند مانند شتر مرغ‌هائى كه به روى پشته‌ها پراكنده باشند .\r\nو در چنگ شير مردانى از خاندان عامر و جناب ، آسياى مرگ بر سرشان مىگرديد .\r\nآنان حالى ميان گريز و مرگ داشتند . گريزنده‌اى كه بر نمىگردد تا پشت خود را بنگرد و كشته‌اى كه به خاك آلوده است .\r\nهنگامى كه ما برترى يافتيم ، بزرگى ما نيز بالاى هر بزرگى قرار گرفت چنان كه آسمان بالاى ابر است . )\r\nاما جنگ زهير با قبيلهء بنى قين بدين سبب بود كه يكى از خواهران زهير با مردى از مردم قين زناشوئى كرده بود .\r\nروزى پيكى از سوى خواهرش رسيد و با خود دو كيسه ، يكى پر از ريگ و ديگرى پر از خارهاى گون‌آورده بود .\r\nزهير به كسانى كه پيرامون وى بودند ، گفت :\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nخواهر من با فرستادن اين دو كيسه به ما خبر مىدهد كه :\r\n« به زودى دشمنى با لشكرى نيرومند بر شما خواهد تاخت . تا فرصت باقى است بارهاى خود را ببنديد و كوچ كنيد و برويد . » [ ( 1 ) 
  ]\r\nجلاح بن عوف سحمى كه اين سخن شنيد ، گفت :\r\n« ما به گفتهء زنى از اين جا نمىرويم . »\r\nبنا بر اين زهير رفت و جلاح ماند .\r\nديرى نگذشت كه ناگهان آن لشكر بر جلاح تاخت و عموم ياران جلاح را كشت و دارائى آنان و همچنين اموال جلاح را به يغما برد .\r\nاما زهير رفت و كسان خود را از قبيلهء بنى جناب گرد آورد و ايشان را آمادهء پيكار ساخت .\r\nآن لشكر همين كه از اجتماع كسان زهير آگاهى يافت بر آنان تاخت ولى زهير در اين جنگ ، سخت پايدارى و ايستادگى كرد تا دشمنان را شكست داده و رئيسشان را كشت .\r\nدر نتيجه ، مهاجمان ازين جنگ سودى نبردند و زيان ديده و سرافكنده باز گشتند .\r\nهمين كه سال‌هاى عمر زهير فزونى يافت ، برادرزادهء خود ، عبد الله بن عليم ، را جانشين خويش ساخت .\r\nسپس ، روزى زهير گفت :\r\n« آماده باشيد كه قبيله كوچ مىكند . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خار را در عربى « شوك » مىگويند و زهير كيسهء پر از « شوك » را به معنى دشمنى ، « قوى شوكت » گرفت و كيسهء پر از ريگ را ، ريگ « روان » تعبير كرد و گفت : دشمنى قوى به ما مىتازد و بايد از اين جا به جاى ديگرى « روانه » شويم .\r\nمترجم\r\n","page_name":" 248 ","page_number":248},
  {"content":"\r\n\r\nولى عبد الله گفت :\r\n« آگاه باشيد كه قبيله برجاى خود مىماند . »\r\nزهير پرسيد :\r\n« اين كه با من مخالفت مىكند ، كيست ؟ » در پاسخ گفتند :\r\n« برادرزاده‌ات ، عبد الله بن عليم ، است . »\r\nزهير گفت :\r\n« كسى كه بيش از همه با مرد دشمنى مىكند ، برادرزادهء اوست . »\r\nآنگاه به شراب خوارى پرداخت و تنها شراب خورد تا در گذشت .\r\nاز كسانى كه تنها شراب خوردند تا مردند ، يكى هم عمرو بن كلثوم تغلبى ، و ديگر ، ابو عامر ملاعب الاسنهء عامرى است .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nسخن دربارهء روزبردان\r\nاز آنچه دربارهء روزبردان گفته‌اند اين است كه زياد بن هبوله پادشاه شام ، از فرزندان سليح بن حلوان بن عمران بن الحاف بن قضاعه بود .\r\nحجر بن عمرو بن معاوية بن حارث كندى نيز در نجد و عراق بر عرب فرمانروائى داشت و به او « آكل المرار » لقب داده بودند .\r\nهنگامى كه حجر با قبائل كنده و ربيعه به بحرين ( يعنى بحرين قديم ) حمله برده بود ، زياد بن هبوله اين خبر را شنيد و از غيبت ايشان استفاده كرد و با لشكر خود به اقامتگاه حجر تاخت و خانواده حجر و ربيعه و دارائى ايشان را ربود زيرا آنها تنها مانده و مردانشان - چنان كه گفته شد - به بحرين براى جنگ رفته بودند .\r\nزياد بن هبوله به تاراج پرداخت و هر چه يافت ، ربود و زنانى را اسير كرد كه هند ، دختر ظالم بن وهب بن حارث بن معاويه ، نيز در ميانشان بود .\r\nحجر و كنده و ربيعه همين كه خبر يغماگرى زياد بن هبوله را شنيدند ، از جنگى كه در پيش داشتند دست كشيدند و برگشتند\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nتا زياد را بيابند و از او انتقام بگيرند .\r\nبزرگان قبيلهء ربيعه مانند عوف بن محلم بن ذهل بن شيبان ، و عمرو بن ابى ربيعة بن ذهل بن شيبان ، و ديگران ، از ياران حجر بودند .\r\nعمرو را در بردان ، نزديك عين اباغ ، يافتند . اين جا جائى امن بود و دشمن به دو دسترسى پيدا نمىكرد .\r\nحجر و كسانش در دامنهء كوهى در همان جا اردو زدند و قبائل بكر و تغلب و كنده كه حجر را همراهى مىكردند ، پائين آن كوه ، در صحصحان ، بر كرانهء آبى كه حفير خوانده مىشد ، فرود آمدند .\r\nعوف بن محلم و عمرو بن ابى ربيعة بن ذهل بن شيبان تأخير را روا ندانستند و بيدرنگ پيش حجر رفتند و به دو گفتند :\r\n« ما زودتر به دنبال زياد بن هبوله مىرويم تا شايد برخى از آنچه را كه از ما غارت كرده ، پس بگيريم . »\r\nاين دو تن سپس به سوى لشكرگاه زياد روانه شدند .\r\nميان عوف و زياد برادرخواندگى وجود داشت . از اين رو ، عوف پيش زياد رفت و به او گفت :\r\n« اى بهترين جوانمردان ، زن من امامة را به من پس بده » زياد ، زن او را به دو برگرداند .\r\nاين زن كه باردار شده بود ، براى عوف دخترى آورد و عوف مىخواست اين دختر را زنده بگور كند ولى عمرو بن ابى ربيعه از او درخواست كرد كه دختر را به وى ببخشد و گفت :\r\n« شايد بعدها از اين دختر ، اناسى ( مردمى ) به وجود آيند . »\r\nاز آن رو ، اين دختر بعدها به « ام اناس » معروف شد و حارث بن عمرو بن حجر آكل المرار با او زناشوئى كرد و از او عمرو را آورد كه « ابن ام اناس » خوانده مىشود .\r\nپس از عوف ، عمرو بن ابى ربيعه پيش زياد بن هبوله رفت\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nو گفت :\r\n« اى بهترين جوانمردان ، شتران مرا كه گرفته‌اى به من بازده » زياد نيز شتران او را به دو پس داد .\r\nدر اين هنگام يكى از شتران نر با يك شتر ماده در افتاد و به كشمكش پرداخت . عمرو خشمگين شد و شتر نر را گرفت و بر زمين افكند .\r\nزياد كه چنين ديد به دو گفت :\r\n« اى عمرو ، شما فرزندان شيبان ، اگر همين طور كه شتران را بر زمين مىزنيد ، مردان را هم مغلوب مىكرديد ، اكنون براى خود كسى بوديد و نيازى نداشتيد كه در اين جا باشيد . »\r\nعمرو اين سرزنش را نتوانست تحمل كند و گفت :\r\n« تو كار كوچكى كردى و نام بزرگى يافتى ولى براى خود دردسرى خريدى كه رشته‌اى دراز خواهد داشت . به زودى حجر را بالاى سر خود خواهى يافت و به خدا سوگند كه از اين جا دور نخواهى شد تا هنگامى كه نيزه من از خون تو سيراب شود . »\r\nآنگاه به اسب خود جست و شتابان روانه شد تا خود را به حجر رساند .\r\nحجر بن عمرو مىخواست به زياد بن هبوله حمله كند ولى از چند و چونى لشگر وى آگاهى نداشت . از اين رو ، سدوس بن شيبان بن ذهل ، و صليع بن عبد غنم را به لشكرگاه زياد فرستاد تا از چگونگى لشكر او خبرى بياورند .\r\nاين دو تن شبانگاه به اردوى زياد رسيدند و با استفاده از تاريكى شب در ميان لشكريان او راه يافتند .\r\nزياد بن هبوله تازه غنائمى را كه از جنگ به دست آورده بود ميان افراد خويش تقسيم كرده و شمع‌هائى بر افروخته بود و با\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nخرما و روغن از آنان پذيرائى مىكرد .\r\nهمين كه خوردن و آشاميدن به پايان رسيد ، زياد فرياد زد :\r\n« هر كس كه يك پشته هيزم براى من بياورد ، يك ديگچه خرما به دو خواهم داد . »\r\nسدوس و صليع بيدرنگ يك پشته هيزم گرد آوردند و پيش زياد بردند و يك ديگچه خرما گرفتند و نزديك سراپردهء او نشستند .\r\nبعد صليع به پيش حجر برگشت و او را از چگونگى لشكر زياد آگاه ساخت و خرما را نيز به دو نشان داد ، زيرا اين خرما را زياد از اموال حجر به تاراج برده بود .\r\nاما سدوس شتاب نورزيد و با خود گفت :\r\n« من از اين جا دور نمىشوم تا براى حجر خبر روشن و مفصلى ببرم . »\r\nآنگاه پيش لشكريان زياد بن هبوله نشست و به سخنانشان گوش داد .\r\nهند ، همسر حجر ، نيز پهلوى زياد بود و به زياد گفت :\r\n« اين خرما را از ناحيهء هجر براى حجر هديه فرستاده و اين روغن را از دومة الجندل آورده بودند . »\r\nبعد ياران زياد از پيش او رفتند و تنها سدوس ماند با مردى كه در كنارش بود .\r\nدر اين هنگام سدوس از ترس اين كه مبادا آن مرد او را بيگانه پندارد و به جاسوسى وى پى ببرد ، پيشدستى كرد و دوستانه دستى به پشت وى زد و پرسيد :\r\n« برادر ، تو كه هستى و نامت چيست ؟ » او هم گفت :\r\n« من فلان كس ، پسر فلان كس هستم . »\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبدين گونه كارى كرد كه او وى را از نگهبانان زياد پندارد .\r\nآنگاه به سراپردهء زياد بن هبوله نزديك شد تا جائى كه مىتوانست سخن او را بشنود .\r\nزياد همسر حجر را كه اسير كرده بود در آغوش خود كشيد و بوسيد و با وى عشق‌بازى كرد و به او گفت :\r\n« اكنون دربارهء حجر چه گمان مىكنى ؟ » هند ، همسر حجر ، پاسخ داد :\r\n« گمان نمىكنم ، بلكه يقين دارم كه حتى اگر خود را به كاخ‌هاى شام هم برسانى ، حجر از جست و جوى دست بر نمىدارد تا تو را پيدا كند و انتقام بگيرد . همين الآن او با سواران بنى شيبان در راه است و شتابان به سوى لشكرگاه تو مىتازند . او ياران خود را بر مىانگيزد و يارانش او را دلگرمى مىدهند . چنان سخت تشنه است كه لبانش كف بر آورده مانند لبان شترى كه خار خسك مىخورد . بنا بر اين زودتر برخيز و خود را نجات بده ! زيرا جوينده‌اى گرم پوى و گروهى انبوه با تدبيرى متين و انديشه‌اى درست در پى تو مىتازند . »\r\nزياد كه اين سخنان را شنيد به خشم آمد و به هند سيلى زد و گفت :\r\n« تو اين حرفها را نزدى مگر براى اين كه فريفته و دلدادهء حجر هستى . »\r\nهند گفت :\r\nبه خدا سوگند من به اندازه‌اى كه از حجر بدم مىآيد از هيچ مردى بدم نيامده است . اما هيچ مردى را هم دور انديش‌تر از او نديده‌ام . او هميشه هوشيار است چه خفته باشد و چه بيدار ! حتى اگر چشمان او در خواب باشد برخى از اعضاء او بيدارند !\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nهر شب وقتى كه مىخواست بخوابد ، به من دستور مىداد كه يك كاسه شير در كنار بسترش بگذارم . . . شبى خفته بود و من نزديكش نشسته بودم و من نزديكش بودم و به دو مىنگريستم . ناگهان مار سياهى كه كشنده‌ترين مارها بود بدان جا خزيد . همين كه طرف سر حجر رفت ، حجر سر خود را برگرداند . بعد به سوى دست او خزيد و او دست خود را عقب كشيد ، مار به طرف پاى او رفت و او پاى خود را نيز پس كشيد .\r\nحيوان گزنده سپس به سوى كاسهء شير رفت و از شير نوشيد و مقدارى از شيرى را كه در دهان گرفته بود باز در كاسه ريخت .\r\nمن كه چنين ديدم با خود گفتم ، الآن حجر بيدار مىشود و شير زهر آلود را مىنوشد و مىميرد و من از دستش آسوده مىشوم .\r\nديرى نگذشت كه حجر بيدار شد و گفت :\r\n« ظرف شير را به من بده ! » همين كه كاسهء شير را به دستش دادم آن را بو كرد و به دور افكند . كاسه واژگون شد و شير بر زمين ريخت .\r\nآنگاه پرسيد :\r\n« اين مار سياه كجا رفت ؟ » گفتم :\r\n« من آن را نديدم . »\r\nگفت :\r\n« به خدا دروغ مىگوئى ! » سدوس كه در آن نزديكى به گفت و گوى زياد و هند گوش مىداد ، همهء سخنان آن دو را شنيد . بعد پيش حجر رفت و به دو گفت :\r\n اتاك المرجفون بامر غيب * على دهش و جئتك باليقين\r\nفمن يك قد اتاك بامر لبث * فقد آتى بامر مستبين \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n( كسانى براى تو دربارهء كارى نامعلوم ، خبرهائى هيجان آميز و دروغ و شگفت‌انگيز آوردند ولى من خبرى راست مىآورم كه يقين است . اگر كسى از آنچه مبهم است با تو سخن گفته من از چيزى سخن مىگويم كه روشن و آشكار است . )\r\nبعد آنچه را كه شنيده بود ، براى حجر حكايت كرد .\r\nحجر هنگامى كه سخنان او را مىشنيد مقدارى خار در دست داشت كه آن را « مرار » مىگويند و چنان به خشم آمده بود كه اين گياه تلخ را مىجويد و از شدت خشم تلخى آن را حس نمىكرد .\r\nسدوس هنگامى كه سخن خود را به پايان رساند ، دريافت كه حجر درين مدت مرار مىجويده است . بدين جهة از آن پس او را « آكل المرار » لقب دادند .\r\n( مرار گياهى است بسيار تلخ ، و هر حيوانى كه آن را بخورد مىميرد . ) [ ( 1 ) 
  ]\r\nبه فرمان حجر در ميان لشكر جار زدند و لشكريان را براى پيكار فراخواندند .\r\nهمهء آمادهء نبرد شدند و حجر با لشكرى كه بسيج كرده بود به سر وقت زياد بن هبوله شتافت .\r\nميان حجر و زياد جنگى بسيار سخت در گرفت و در اين جنگ مردم شام ، كه سپاهيان زياد بودند ، كشتهء بسيار دادند .\r\nقبائل بكر و كنده نيز اموال و اسيرانى را كه بدست دشمن افتاده بودند نجات دادند .\r\nدر آن گير و دار سدوس ، زياد بن هبوله را شناخت و بر او تاخت و با وى گلاويز شد و او را به زمين زد و اسير كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين توضيح از خود ابن اثير است .\r\nمترجم\r\n","page_name":" 256 ","page_number":256},
  {"content":"\r\n\r\nعمرو بن ابى ربيعه كه پيروزى شدوس را ديد ، بر او رشك برد و پيش رفت و با نيزهء خود زخمى كارى به زياد زد و او را كشت سدوس به خشم آمد و گفت :\r\n« تو اسير مرا كه پادشاه شام بود ، كشتى . و خونبهاى او كه خونبهاى يك پادشاه است بايد به من بپردازى . »\r\nسرانجام براى داورى پيش حجر رفتند و حجر چنين حكم كرد كه عمرو و كسانش به اندازهء خونبهاى يك پادشاه به سدوس بپردازند . خود او نيز به آنان پولى داد و بدين گونه ايشان را در پرداخت اين خونبهاى سنگين كمك كرد .\r\nسپس همسر بىوفاى خود ، هند ، را گرفت و او را به ميان دو اسب بست و اسب‌ها را از دو سوى مخالف به حركت در آورد تا پيكرش را به دو نيمه كردند .\r\nبرخى نيز گفته‌اند :\r\n« زن خود را چنين نكشت بلكه او را سوزاند . »\r\nحجر ، پس از آن كه همسر خود را از ميان برد ، درين باره گفت :\r\n ان من غره النساء بشىء * بعد هند لجاهل مغرور\r\nحلوة العين و الحديث و مر * كل شيء اجن منها الضمير\r\nكل انثى و ان بدالك منها * آية الحب حبها خينعور \r\n( پس از هند اگر كسى فريفتهء زنان شود نادان و گمراه است .\r\nزن چشمان و گفتارى شيرين دارد ولى آنچه را كه در درون خود پنهان مىكند تلخ است .\r\nهر زنى ، اگر چه در چشم تو نشانهء عشق و دوستى جلوه كند ، دوستى او زود گذر است و دير پاى نيست . )\r\nحجر بعد از آن پيروزى به حيره باز گشت .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمن ( ابن اثير ) مىگويم :\r\nاين بود آنچه برخى از مورخان دربارهء جنگ زياد بن هبولهء سليحى ، پادشاه شام ، با حجر گفته‌اند . ولى اين روايت درست نيست زيرا پادشاهان سليح تنها در اطراف شام كه به بيابانى از فلسطين تا قنسرين و شهرهاى روم مىپيوندد ، فرمانروائى مىكردند .\r\nشهرهاى ايشان را نيز ملوك غسان از آنان گرفتند ، همه هم پادشاهان دست نشاندهء روميان بودند چنان كه فرمانروايان حيره همه دست نشاندهء شاهنشاهان ايران بودند . در شام نه ملوك سليح بالاستقلال فرمانروائى كردند و نه ملوك غسان . حتى در يك وجب از آن سرزمين نيز آزادى و استقلال نداشتند .\r\nاين هم كه زياد را پادشاه شام و معاصر حجر خوانده‌اند ، درست نيست . زياد بن هبولهء سليحى كه تنها در برخى از - بلندىهاى شام فرمانروائى مىكرده ، مدتى دراز پيش از حجر آكل المرار مىزيسته است . زيرا اين حجر جد حارث بن عمرو بن حجر است كه در روزگار قباد پدر انوشيروان ، از سوى ايران ، در حيرهء عراق بر تازيان فرمانروائى مىكرده و ميان زمان پادشاهى قباد تا هجرت حضرت رسول ( ص ) فقط يكصد و سى سال فاصله بوده در صورتى كه پس از انقراض ملوك سليح از زمان روى كار آمدن پادشاهان غسان تا هجرت ، بگفته‌اى ششصد و به گفته‌اى پانصد سال فاصله بوده ، و كم‌ترين مدتى كه من شنيده‌ام سيصد و شانزده سال است .\r\nپادشاهان غسان نيز پس از ملوك سليح روى كار آمدند و زياد نيز آخرين پادشاه سليح نبود و پس از او شاهان ديگرى آمدند به مدت مذكور در فوق افزوده مىشود .\r\nبا اين وصف ، زمان پادشاهى زياد بن هبوله بازمان فرمانروائى حجر آكل المرار تفاوت و فاصلهء بسيار پيدا مىكند . چگونه ممكن\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nاست پسر هبوله در روزگار حجر باشد كه بر او حمله برد و قوم و قبيلهء او را غارت كند ! ولى از آن جا كه راويان عرب همه دربارهء اين جنگ همزبان و همداستان هستند ناچار بايد آن را به گونه‌اى توجيه كرد و شايسته‌ترين سخنى كه دربارهء آن گفته‌اند اين است كه : زياد بن هبوله‌اى كه همزمان با حجر بوده ، رياست قومى را داشته و در برخى از نواحى شام فرمان مىرانده است .\r\nاين احتمالى است كه ممكن است با جنگ مذكور درست در بيايد . خداوند حقيقت را بهتر مىداند .\r\nاين هم كه گفته‌اند : « حجر پس از آن پيروزى به حيره بازگشت . » ، درست نيست . زيرا پادشاهان حيره كه از فرزندان عدى بن نصر بن لخمى بودند ، رشتهء سلطنتشان گسيخته نشد جز در روزگار قباد . اين پادشاه - چنان كه پيش از اين در جاى خود گفتيم - حارث بن عمرو بن حجر آكل المرار را در حيره به پادشاهى گماشت . ولى وقتى انوشيروان روى كار آمد ، حارث را از پادشاهى حيره بر كنار كرد و بار ديگر لخميان را به پادشاهى رساند .\r\nاحتمال دارد كه برخى از مورخان كندى روى تعصب قومى خبر مذكور را روايت كرده باشند . خدا حقيقت را بهتر مىداند .\r\nابو عبيده ، اين روز ، يعنى « روزبردان » را شرح داده ولى پسر هبوله را از پادشاهان سليح نخوانده بلكه گفته او غالب بن هبوله از پادشاهان غسان بوده است .\r\nبازگشت حجر به حيره را نيز ذكر نكرده و بدين گونه هر شك و ترديدى را از بين برده است .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nسخن دربارهء محل قتل حجر ، پدر امرؤ القيس و جنگ‌هائى كه در پى كشته شدن او روى داد تا مرگ امرؤ القيس\r\nنخست سبب فرمانروائى ايشان ، يعنى حجر و بستگانش ، را بر تازيان نجد شرح مىدهيم ، بعد آنچه را كه به قتل وى و عواقب آن منجر شد ، دنبال مىكنيم .\r\nدر قبيلهء بكر رفته رفته بىخردان بر خردمندان برترى يافته و در فرمانروائى بر ايشان چيره شده بودند تا جائى كه هر كس توانا بود ، ناتوان را از ميان مىبرد . از اين رو ، دانايان در كار خود نگريستند و بر آن شدند تا كسى را پادشاه خود سازند كه داد ناتوان را از توانا بستاند .\r\nولى تازيان آنان را از اين كار بازداشتند و آنان دريافتند كه اگر از ميان خود يكى را به پادشاهى برگزينند ، كارى از پيش نخواهد رفت زيرا گروهى از او فرمانبردارى و گروهى ديگر با او مخالفت خواهند كرد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nسرانجام پيش يكى از تبع‌هاى يمن رفتند . [ ( 1 ) 
  ] تبع‌ها نيز در چشم عرب ، همانند خلفا در چشم مسلمانان بودند .\r\nاز او خواستند كه يكى را به پادشاهى ايشان گمارد و او نيز حجر بن عمرو آكل المرار را پادشاه ايشان ساخت .\r\nحجر به نزد ايشان روانه شد و در « بطن عاقل » فرود آمد و بر قبيلهء بكر حمله برد و آنچه را كه لخميان از سرزمين بكر در دست داشتند گرفت و بدين گونه زيست تا در گذشت و در همان بطن عاقل به خاك سپرده شد .\r\nپس از مرگ او پسرش ، عمرو بن حجر آكل المرار ، به فرمانروائى رسيد .\r\nاو را « مقصور » مىخوانند كه به معنى محدود و مقيد است و اين لقب را از آن رو به وى داده‌اند كه هم خود را محدود به نگهدارى قلمرو فرمانروائى پدر خود كرده بود و انديشهء گسترش آن را در سر نمىپروراند .\r\nبرادر او ، معاوية الجون ، نيز در يمامه به سر مىبرد .\r\nپس از در گذشت عمرو ، پسرش حارث ، به پادشاهى رسيد كه در فرمانروائى بسيار سختگير بود و بانگى تند و رسا داشت .\r\nدر روزگار قباد پسر فيروز شاهنشاه ساسانى - چنان كه پيش از اين ياد كرديم - مزدك برخاست و مردم را به زندقه فرا خواند .\r\nقباد نيز به دو گرويد .\r\nدر آن زمان منذر بن ماء السماء ، پادشاه دست نشاندهء شاهنشاه ايران بود كه بر حيره و نواحى وابستهء بدان فرمانروائى مىكرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تبع ( به ضم تاء و فتح باء مشدد ) لقب گروهى از پادشاهان يمن بوده است .\r\nمترجم\r\n","page_name":" 261 ","page_number":261},
  {"content":"\r\n\r\nقباد كه به آئين مزدك گرويده بود ، منذر را نيز فراخواند كه آن آئين را بپذيرد ولى منذر نپذيرفت .\r\nقباد حارث بن عمرو را به آئين مزدك فرا خواند و او اين پيشنهاد را پذيرفت . لذا قباد منذر را از پادشاهى حيره بر كنار و حارث را به جاى او نشاند .\r\nدربارهء روى كار آمدن حارث جز اين هم گفته شده كه ما هنگام شرح رويدادهاى روزگار پادشاهى قباد ، آن را ذكر كرديم .\r\nبدين گونه حارث بر اورنگ فرمانروائى پايدار ماند تا هنگامى خسرو انوشيروان ، پسر قباد ، پس از پدر خويش افسر شاهنشاهى بر سر نهاد و مزدك و يارانش را كشت و منذر بن ماء السماء را به حكومت حيره برگرداند .\r\nآنگاه حارث بن عمرو را كه از فرمانروائى حيره بر كنار كرده بود ، به درگاه خويش فرا خواند .\r\nحارث كه در شهر انبار به سر مىبرد ، بر جان خويش بيمناك شد و با فرزندان و دارائى و خدم و حشم خويش گريخت .\r\nمنذر با سواران قبيله‌هاى تغلب و اياد و بهراء در پى او شتافت ولى او خود را به سرزمين كلب رساند و رهائى يافت .\r\nلشكريان منذر دارائى و خدم و حشم او را تاراج كردند و افراد قبيلهء تغلب چهل و هشت تن از كسان آكل المرار را - كه عمرو و مالك ، دو پسر حارث ، نيز در ميانشان بودند - گرفتند .\r\nآنان را پيش منذر بردند و منذر همه را در ديار بنى مرينا گردن زد .\r\nعمرو بن كلثوم دربارهء ايشان مىگويد :\r\n فآبوا بالنهاب و بالسبايا * و ابنا بالملوك مصفدينا \r\n( آنان با غنائم و بردگان بازگشتند و ما شاهانى را كه در بند\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nو زنجير كشيده بوديم آورديم . )\r\nهمچنين امرؤ القيس درين باره مىگويد :\r\n ملوك من بنى حجر بن عمرو * يساقون العشية يقتلونا\r\nفلو فى يوم معركة اصيبوا * و لكن فى ديار بنى مرينا\r\nو لم تغسل جماجمهم به غسل * و لكن فى الدماء عمر ملينا\r\nتظل الطير عاكفة عليهم * و تنتزع الحواجب و العيونا \r\n( پادشاهانى از فرزندان حجر بن عمرو تا شبانگاه خونشان ريخته شده بود .\r\nايكاش در روز جنگ از پاى در مىآمدند ولى آنان در ديار بنى مرينا كشته شدند .\r\nسرهاى آنان نيز ، نه با آب ، بلكه با خون خاك آلوده شست و شو يافت .\r\nپرندگان پيوسته پيرامون پيكر بيجانشان مىگردند و چشم‌ها و ابروان آنان را مىكنند و مىخورند . )\r\nحارث كه به سرزمين كلب گريخته بود ، در آن جا ماندگار شد .\r\nقبيلهء كلب حدس مىزنند كه دشمنانش او را كشته‌اند و دانشمندان كنده برآنند كه او روزى به آهنگ نخجير در پى گورخر يا بز كوهى تاخت ولى به او نرسيد و از شكار او باز ماند و خسته شد و به خشم آمد و سوگند ياد كرد كه هيچ چيز نخورد مگر از جگر او .\r\nسواران او كه در پى او مىگشتند ، پس از سه روز جست و جو ، او را در حالى يافتند كه نزديك بود از گرسنگى بميرد .\r\nاز اين رو جگر حيوانى را كه شكار كرده بودند ، كباب كردند و به دو دادند و او پاره‌اى از آن جگر را كه بسيار داغ بود فرو برد و ديرى نگذشت كه جان سپرد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nهنگامى كه حارث در حيره فرمان مىراند ، بزرگان چند قبيله از نزار پيش او آمدند و گفتند :\r\n« ما فرمانبردار توايم ، و تو ميدانى كه در ميان ما چه آشوب و كشتارى روى داده است . اگر اين زد و خورد و دشمنى پايدار ماند مىترسيم كه همهء ما از ميان برويم . از اين رو ، پسران خود را با ما بفرست كه در ميان ما سرورى و داورى كنند و نگذارند كه برخى از ما به برخى ديگر ستم روا دارند . »\r\nحارث نيز هر يك از فرزندان خويش را در يكى از قبيله‌هاى عرب به فرمانروائى گماشت .\r\nبنا بر اين پسرش ، حجر ، بر قبيله بنى اسد بن خزيمه و قبيلهء غطفان حكومت كرد ، پسر ديگرش ، شرحبيل ، همان كسى كه در واقعهء روز كلاب كشته شد ، بر همهء قبيلهء بكر بن وائل و خاندان‌هاى ديگر حاكم گرديد .\r\nپسر ديگرش معدى كرب بود كه او را « غلفاء » مىخواندند زيرا به موى سر خود عطريات مىماليد و يكى از معانى « غلف » ماليدن مواد خوشبوى به موى سر و ريش است .\r\nبارى ، معدى كرب نيز فرمانرواى قبيلهء قيس عيلان و طايفه‌هاى ديگر شد .\r\nسلمه ، پسر ديگر حارث ، هم بر قبائل تغلب و نمر بن قاسط و بنى سعد بن زيد منارة ، از قبيله‌هاى تميم ، حكومت كرد .\r\nحجر ، كه به حكومت قبيلهء بنى اسد رسيده بود ، در مقام خود باقى ماند ، و آنان ، يعنى افراد اين قبيله ، هر سال باج و خراجى را كه او لازم داشت به وى مىپرداختند .\r\nمدتى بدين گونه گذشت تا يك بار كه باز كسانى را از تهامه به نزدشان فرستاد و خراج سالانه را خواست .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nآنان از پرداخت خراج خوددارى كردند و فرستادگان وى را زدند و راندند .\r\nحجر ، كه اين خبر را شنيد ، لشكرى از قبيلهء ربيعه و لشكرى نيز از سپاهيان برادرش ، كه از قبائل قيس و كنانه بودند ، فراهم آورد و به سر كوبى قبيلهء بنى اسد شتافت و سرداران و نيكانشان را گرفت و اموالشان را ربود و گروهى را با چماق كشت و گروهى از بزرگانشان را به تهامه فرستاد و در زندان انداخت كه عبيد بن ابرص شاعر از آن جمله بود .\r\nعبيد شعرى درين باره ساخت تا حجر را نسبت به بنى اسد بر سر رحم آورد .\r\nاين شعر مؤثر واقع شد و حجر به فرزندان اسد رحمت آورد و ايشان را از زندان آزاد كرد و كسى را فرستاد كه اموالشان را نيز به ايشان برگرداند .\r\nآزادشدگان به اندازهء يك روز راه دور شده بودند كه كاهنشان ، عوف بن ربيعة بن عامر اسدى ، به پيشگوئى پرداخت و گفت :\r\n« كيست آن فرمانرواى چيره دست توانائى كه سوار بر شترانى مانند گاوان وحشى مىتازد ؟ اين خون اوست كه روان است و اوست كه فردا بامداد جانش گرفته مىشود . »\r\nاز او پرسيدند :\r\n« اين كيست ؟ » پاسخ داد :\r\n« اگر بيم جان نبود به شما خبر مىدادم كه او همان حجر بلند آوازه است . »\r\nآنان كه اين پيشگوئى را شنيدند ، شتابان تاختند و فراز و نشيب‌ها را درنورديدند تا به لشكرگاه حجر رسيدند و به سراپردهء\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nوى در آمدند .\r\nعلباء بن حارث كاهلى با نيزه به دو زخمى زد كه به همان زخم كارش را ساخت و او را كشت .\r\nاين حجر ، كه به دست علباء كشته شد ، كسى بود كه پدر علباء را كشته بود .\r\nپس از كشته شدن حجر فرزندان اسد به قبائل كنانه و قيس كه تا آن زمان از حجر پيروى مىكردند ، گفتند :\r\n« اى گروه كنانه و قيس ، شما برادران ما و پسر عموهاى ما هستيد ولى اين مرد از ما و شما نيست ، شما طرز رفتار او را ديده‌ايد و مىدانيد كه او و يارانش با شما چه مىكردند . بنابر اين فرصت را غنيمت شماريد و به تاراج پردازيد . »\r\nاين را گفتند و بيدرنگ دست به يغما زدند و پيكر بيجان حجر را نيز در يك چادر سپيد پيچيدند و ميان جاده انداختند قبيله‌هاى قيس و كنانه كه چنين ديدند ، آنان نيز به تاراج دارائى وى پرداختند . ولى عمرو بن مسعود خانوادهء حجر را در پناه خود گرفت و از آسيب بر كنار داشت .\r\nو نيز گفته شده است :\r\nحجر همين كه ديد فرزندان اسد بر او حمله‌ور شده‌اند ، از ايشان ترسيد و دست به دامن عويمر بن شجنه زد كه از قبيلهء عطارد بن كعب بن زيد مناة بن تميم بود ، و از او درخواست كرد كه دخترش ، هند ، و همچنين همسرش را در پناه خود گيرد و نگذارد كه آزارى ببينند .\r\nآنگاه به بنى اسد گفت :\r\n« اگر شما چنين مىخواهيد من از ميانتان مىروم و شما و كارتان را به خودتان واگذار مىكنم . »\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nفرزندان اسد كه اين سخن شنيدند با او صلح كردند و حجر ايشان را ترك گفت و به نزد قوم خود رفت و چندى در ميانشان ماند .\r\nاما در اين مدت بىكار ننشست و گروه انبوهى را گرد آورد و آنان را ، تحت فرماندهى خود ، براى پيكار با قبيلهء بنى اسد ، رهبرى كرد .\r\nفرزندان اسد كه خبر لشكر كشى او را شنيدند با همديگر به كنكاش پرداختند و گفتند :\r\n« به خدا سوگند كه اگر اين مرد بر شما پيروزى يابد ، مانند يك بچه بر شما تحكم خواهد كرد و ديگر زندگى براى شما ارزشى نخواهد داشت ، بنا بر اين اگر با شرافت بميريد بهتر است . »\r\nهمه بر آن شدند كه در برابر حجر تا آخرين نفس ايستادگى كنند . از اين رو گرد هم آمدند و براى روياروئى با لشكر حجر روانه گرديدند تا به آنان رسيدند و جنگى سخت كردند .\r\nفرماندهء جنگجويان بنى اسد ، علباء بن حارث بود كه به حجر حمله برد و به دو ضربتى زد و او را كشت قبيلهء كنده و ياران ايشان كه چنين ديدند ، گريزان شدند و فرزندان اسد خانوادهء حجر را اسير كردند و آنچه از دارائى حجر يافتند به غنيمت بردند تا جائى كه دست‌هاى ايشان از غنائم پر بود .\r\nهمچنين كنيزان و زنان حجر را با آنچه كه داشتند ، گرفتند و ميان خود تقسيم كردند .\r\nو نيز گفته شده است :\r\nحجر در گير و دار جنگ اسير شد و او را در سرائى نگاه داشتند . در اين هنگام خواهرزادهء علبا بر او حمله‌ور گرديد و با شمشيرى كه داشت ، وى را زخمى كرد تا از وى انتقام بگيرد زيرا حجر پدر او را كشته بود .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nولى پس از زخمى كه به وى زد ، كارش را تمام نكرد و حجر در طى مدت كوتاهى كه زنده مانده بود ، وصيت كرد و به مردى نامه‌اى نوشت و به دو سپرد كه :\r\n« نخست پيش نافع برو كه بزرگترين فرزند من است و او را از كشته شدن من آگاه كن . اگر فقط گريست و بيتابى كرد ، ازو در گذر و پيش پسر ديگرم برو . همين طور يكايك پسرانم را ببين تا به امرؤ القيس برسى كه كوچكترين آنهاست . هر يك از فرزندانم كه به شنيدن خبر كشته شدن من زارى و بيتابى نكرد ، بدان كه او مرد است و مردانگى دارد كه انتقام مرا از دشمنانم بگيرد . لذا اسبان و سواران و جنگ‌افزار و وصيت نامهء مرا به دو واگذار كن . »\r\nآن مرد با وصيتنامهء حجر ، پيش پسرش ، نافع رفت و نافع همين كه خبر كشته شدن پدر خود را شنيد ، خاك بر سر خود ريخت و به سوگوارى پرداخت .\r\nآن مرد ، كه چنين ديد ، نافع را رها كرد و پيش فرزندان ديگر حجر رفت و ديد همه مانند نافع جز گريه و زارى كار ديگرى نمىكنند تا به امرؤ القيس رسيد و او را با يارى سرگرم شرابخوارى و نرد بازى يافت .\r\nبه دو گفت :\r\n« حجر كشته شده است . »\r\nامرؤ القيس به سخن او گوش نداد ولى حريف او از بازى دست كشيد . امرؤ القيس به دو گفت :\r\n« بازى كن . »\r\nو او بازى را ادامه داد تا به پايان رساند .\r\nامرؤ القيس گفت :\r\n« نمىخواستم اين بازى را خراب كرده و ناتمام گذاشته باشم . »\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسپس به فرستادهء حجر رو كرد و از او جزئيات سر گذشت پدر خويش را پرسيد .\r\nاو نيز همه را شرح داد .\r\nامرؤ القيس گفت :\r\n« تا وقتى كه يكصد تن از بنى اسد نكشم و يكصد تن از اسيران قبيلهء خود را آزاد نكنم ، شراب و زن بر من حرام باد ! » حجر ، پسر خود ، امرؤ القيس را رانده بود زيرا او شعر مىگفت و حجر نيز از شعر بيزار بود .\r\nمادر امرؤ القيس ، فاطمه ، دختر ربيعة بن حارث خواهر كليب بن وائل بود .\r\nدر ميان قبيله‌هاى عرب ، اندك مردانى بودند كه در كنار بركه‌ها يا هنگام شكار به شرابخوارى مىپرداختند . و امرؤ القيس در دمون از سرزمين يمن بود كه خبر پدر خود را شنيد و گفت :\r\n تطاول الليل علينا دمون * دمون انا معشر يمانون\r\nو اننا لقومنا محبون \r\n( در دمون تاريكى شب ما را فرا گرفت . ما گروهى يمنى هستيم كه بستگان خويش را دوست داريم . )\r\nبعد گفت :\r\n« پدرم مرا در كوچكى رها كرد و اكنون خونش مرا در بزرگى رها نمىكند . نه امروز هوشيارى است و نه فردا مستى .\r\nامروز شراب و فردا كار . » و اين جمله ضرب المثل شد .\r\nسپس به راه افتاد تا به قبائل بكر و تغلب رسيد و از ايشان براى جنگ با بنى اسد يارى خواست .\r\nآنان درخواست وى را پذيرفتند و به دو دست يارى دادند .\r\nامرؤ القيس بعد ديده بانان و جاسوسان خويش را به قبيلهء\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبنى اسد فرستاد تا دربارهء ايشان تحقيق كنند و خبرى بياورند .\r\nدر عين حال افراد قبيلهء بنى اسد از وجود امرؤ القيس و خونخواهى او آگاه شدند و به قبيلهء بنى كنانه پناه بردند در حالى كه جاسوسان امرؤ القيس نيز دو را دور آنان را تعقيب مىكردند .\r\nعلباء بن حارث اين موضوع را دريافت و به فرزندان اسد گفت :\r\n« بدانيد كه ديده‌بانان و جاسوسان امرؤ القيس برگشتند تا او را از جايگاه شما و وضع شما خبردار كنند . الآن شما نزديك قبيله بنى كنانه هستيد . بهتر است شبانه برگرديد و نگذاريد كه بنى كنانه از اين موضوع چيزى بفهمد . »\r\nآنان نيز شبانه به جاى خود برگشتند .\r\nامرؤ القيس و يارانش كه از بكر و تغلب و قبائل ديگر بودند ، حركت كردند تا به بنى كنانه رسيدند و به گمان اين كه افراد بنى كنانه همان بنى اسد هستند با شمشير به جانشان افتادند در حالى كه مىگفتند :\r\n« ما خون پادشاهى را مىخواهيم ، ما خون پهلوانى را مىخواهيم . »\r\nافراد بنى كنانه كه به موضوع پى برده بودند ، به امرؤ القيس گفتند :\r\n« درود بر تو باد ! ما را با تو سر جنگ و پيكار نيست . ما بنى كنانه هستيم كسانى كه تو مىجوئى ديروز از اين جا رفتند . برو و از ايشان خونخواهى كن . »\r\nامرؤ القيس در پى بنى اسد شتافت . ولى آن شب نتوانست بر آنان دست يابد و در اين باره گفت :\r\n الا يا لهف نفسى اثر قوم * هم كانوا الشفاء فلم يصابوا\r\nوقاهم جدهم ببنى ابيهم * و بالاشقين ما كان العقاب \r\n\r\n","description":"","footnote":"","page_name":" 270 ","page_number":270},
  {"content":"\r\n\r\n و افلتهن علباء جريضا * و لو ادركته صفر الوطاب \r\n( اى افسوس بر من بعد از فرار قومى كه براى درد انتقام‌جوئى - من درمان بودند ولى دستم به آنان نرسيد .\r\nبختشان بلند بود كه با فدا كردن پسران پدرشان و بدبختان ديگر ، ايشان را از آنچه مايهء كيفرشان مىشد ، رهائى بخشيد .\r\nعلباء از چنگ دشمنان خويش گريخت ، كه اگر بر او دست يافته بودند ، مشك‌ها از شير تهى مىشد . )\r\nدر شعر بالا منظور از « پسران پدر » ، پسران كنانه است .\r\nزيرا اسد و كنانه ، دو پسر خزيمه ، با هم برادر بودند ، همچنين دربارهء علباء كه مىگويد : « اگر بر او دست مىيافتند مشك‌ها از شير تهى مىشد . » ، گفته‌اند او را كشته و شترش را هم كه به دو شير مىداد رانده بودند در نتيجه ، مشك وى بىشير مانده بود .\r\nهمچنين گفته‌اند او را كشته و پوستش را از خون تهى كرده بودند همچنان كه مشك از شير تهى مىشود .\r\nبارى ، امرؤ القيس در پى بنى اسد شتافت و نيمروز به آنان رسيد ، در حالى كه سوارانش راه بسيار پيموده و از تشنگى نزديك به مرگ شده بودند . ولى فرزندان اسد در كنار بركهء آب جاى داشتند .\r\nامرؤ القيس با ايشان جنگى سخت كرد و گروه بسيارى از ايشان را كشت تا سرانجام بنى اسد شكست خوردند و گريختند .\r\nبامداد روز بعد ، قبيله‌هاى بكر و تغلب از تعقيب بنى اسد خوددارى كردند و به امرؤ القيس گفتند :\r\n« تو ديگر انتقام خون پدرت را گرفته‌اى . »\r\nامرؤ القيس جواب داد :\r\n« نه به خدا . »\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nگفتند :\r\n« آرى . ولى تو مردى شوم و نامبارك هستى كه باعث شدى تا ما افراد بنى كنانه را بىگناه بكشيم . »\r\nدر پى اين گفت و گو او را ترك كردند و رفتند .\r\nامرؤ القيس ناچار به قبيلهء ازدشنوءه روى آورد و از آنان يارى خواست ولى آنان از كمك با وى خوددارى كردند و گفتند :\r\n« فرزندان اسد برادران ما و همسايگان ما هستند . »\r\nامرؤ القيس از آنان چشم پوشيد و پيش قيل رفت كه مرثد الخير بن ذى جدن حميرى خوانده مىشد .\r\nميان امرؤ القيس و او خويشاوندى بود . لذا از او براى پيكار با فرزندان اسد يارى خواست و او بر آن شد كه پانصد تن از مردان حمير را در اختيارش بگذارد و بدين گونه او را ياورى كند .\r\nاما پيش از حركت امرؤ القيس ، مرثد در گذشت و پس از او مردى از حمير ، كه قرمل خوانده مىشد به فرمانروائى رسيد .\r\nاو خوار بار و وسائل مورد نياز را براى امرؤ القيس آماده ساخت ، قشونى را هم كه مرثد وعده داده بود در تحت فرمانش گذاشت . از عرب قبيلهء شذاذ نيز او را پيروى كرد . از قبيله‌هاى ديگر يمن نيز استفاده نمود و با آنان به جنگ بنى اسد شتافت و درين جنگ پيروزى يافت .\r\nولى كاميابى او دير پاى نبود زيرا چيزى نگذشت كه منذر به تعقيب امرؤ القيس پرداخت و جست و جوى خود را با سر سختى و كوشش بسيار پيگيرى كرد و لشكريانى را براى دستگيرى وى فرستاد .\r\nدر برابر سپاه منذر ، امرؤ القيس ياراى ايستادگى نداشت . از اين رو ، كسانى كه از حمير و قبائل ديگر با وى همراهى كرده\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبودند ، او را ترك گفتند و رفتند . و امرؤ القيس ناچار با گروهى از كسان و خويشاوندان خود از مهلكه گريخت و به نزد حارث بن شهاب يربوعى ، كه همان ابو عتيبة بن الحارث است ، رفت .\r\nولى منذر براى او پيام فرستاد كه اگر پناهندگان را تسليم نكند با وى خواهد جنگيد .\r\nاو هم آنان را تسليم كرد .\r\nدر اين ميان امرؤ القيس خود را نجات داد و با يزيد بن معاوية بن حارث و دختر خود ، هند ، و زره‌ها و جنگ افزارها و دارائى خويش به نزد سعد بن ضباب ايادى كه سرور قوم خود بود ، رفت و از او پناه خواست . سعد نيز او را پناه داد و امرؤ القيس به ستايش وى پرداخت .\r\nبعد ، از او برگشت و نزد معلى بن تيم طائى رفت و پيش او ماند و در آن جا شترانى گرفت .\r\nولى گروهى از جديله كه بنو زيد ناميده مىشدند بر او تاختند و شتران وى را گرفتند .\r\nاما بنو نبهان به او بزهائى دادند تا شيرشان را بدوشد . و او در اين باره گفت :\r\n اذا ما لم يكن ابل فمعزى * كان قرون جلتها العصى . . . \r\nتا آخر بار ديگر رخت بست و از پيش آنان رفت و در دستگاه عامر بن جوين منزل گرفت .\r\nچيزى نگذشت كه عامر در صدد تصاحب دارائى و خانوادهء امرؤ القيس بر آمد و امرؤ القيس كه از انديشهء او آگاهى يافته بود ، از او جدا شد و به مردى از بنى ثعل كه حارثة بن مرنام داشت پناه برد . او نيز وى را پناه داد .\r\nعامر كه از اين موضوع خبردار شد با حارثه در افتاد و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nميانشان زد و خوردى سخت در گرفت .\r\nامرؤ القيس كه ديد به سبب وجود او ميان دو قبيله خونريزى روى داده ، از نزدشان كوچ كرد و به سموأل بن عادياء يهودى روى آورد .\r\nاو مقدم وى را گرامى داشت و به مهمانى و پذيرائى از او پرداخت .\r\nامرؤ القيس مدتى در نزد وى ماند . آنگاه از او درخواست كرد تا براى او نامه‌اى به حارث بن ابى شمر بنويسد و سفارش كند كه وى را به خدمت قيصر روم بفرستد .\r\nاو نيز چنين نامه‌اى نوشت . و امرؤ القيس خانواده و اموال خود را پيش سموأل نهاد و به نزد حارث روانه شد .\r\nهمين كه بر اثر توصيه حارث به درگاه قيصر رسيد ، قيصر او را مورد نوازش قرار داد .\r\nفرزندان اسد ، به شنيدن اين خبر ، مردى را كه طماح خوانده مىشد و امرؤ القيس يكى از برادرانش را كشته بود ، پيش قيصر فرستادند .\r\nاين مرد اسدى ، هنگامى به درگاه قيصر رسيد كه قيصر تازه لشكرى انبوه با چند تن از شاهزادگان در اختيار امرؤ القيس گذاشته و او را روانه كرده بود .\r\nطماح به قيصر گفت :\r\n« اين امرؤ القيس مردى گمراه و تباهكار است . او با دختر تو راه دارد و به دو نامه مىنوشت و در هر نامه شعرهائى عشقى براى او مىفرستاد . شعرهائى كه دختر تو را در ميان عرب مشهور كرده است . »\r\nقيصر نيز جامهء زربفت گلدوزى شده‌اى كه زهر آلود بود\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبراى امرؤ القيس فرستاد و به دو نوشت :\r\n« من به خاطر احترام و بزرگداشت تو ، اينك جامه‌اى را كه خود مىپوشيدم برايت مىفرستم . آن را بپوش و به هر منزلى كه ميرسى مرا از حال خود آگاه كن . »\r\nامرؤ القيس آن جامه را پوشيد و ازين مرحمت قيصر شادمان شد .\r\nرفته رفته زهر از آن جامه در او سرايت كرد و پوست او را زخمى ساخت از اين رو او را « ذو القروح » ( يعنى صاحب زخم‌ها ) ناميدند .\r\nامرؤ القيس درين باره گفت :\r\n لقد طمح الطماح من نحو ارضه * ليلبسنى مما يلبس أبؤسا\r\nفلو انها نفس تموت سوية * و لكنها نفس تساقط انفسا \r\n( طماح از سوى سرزمين خود به راه افتاد تا جامهء سختى و بدبختى را به من بپوشاند .\r\nايكاش ، اين كه كشته مىشود ، جانى بود كه يك راست مىمرد ولى اين جانى است كه با مرگش جان‌هائى را فرو مىريزد . )\r\nامرؤ القيس ، هنگامى كه به انقره ( آنكارا ) از شهرهاى روم شرقى رسيد ، در بستر مرگ افتاد و گفت :\r\n رب خطبة مسحنفره * و طعنة مثعنجره\r\nو جفنة متحيره * حلت بارض انقره \r\n( بسا خطبه‌هاى خوانده شده و ضربه‌هاى زده شده و - شراب‌هاى ريخته شده كه به سرزمين انقره در آمده است . ) اشاره به صفات خود كرده كه شاعر و خطيب و جنگجوى و ميگسار بود .\r\nو گور زنى از شاهزادگان رومى را ديد كه تازه در دامنهء كوهى به نام عسيب به خاك سپرده شده بود .\r\nدر اين باره گفت :\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n أجارتنا ان الخطوب تنوب * و انى مقيم ما اقام عسيب\r\nأجارتنا انا غريبان هاهنا * و كل غريب للغريب نسيب \r\n( اى خانم همسايه ، بدبختىها پيش مىآيند و تا هنگامى كه عسيب در اين جا پايدار است من نيز درين جا خواهم بود .\r\nاى همسايه ، ما در اين جا دو غريب هستيم و هر غريبى با غريب ديگر مانند خويشاوند است . )\r\nامرؤ القيس در گذشت و در كنار آن خانم به خاك سپرده شد .\r\nبنا بر اين ، آرامگاه وى در آن جاست .\r\nپس از مرگ امرؤ القيس ، حارث بن ابى شمر غسانى نزد سموأل بن عادياء رفت و آنچه را كه امرؤ القيس پيشش نهاده بود مطالبه كرد .\r\nاز جملهء اموال امرؤ القيس يكصد دست زره بود .\r\nسموأل از دادن آن اموال به حارث خوددارى كرد . حارث نيز يكى از پسران سموأل را گرفت و گفت :\r\n« يا آن زره‌ها را به من بده يا پسرت را مىكشم . »\r\nولى سموأل هيچ چيز از اموال امرؤ القيس را به دو نداد و او هم پسرش را كشت .\r\nسموأل درين باره گفت :\r\n وفيت با درع الكندى انى * اذا ما ذم اقوام وفيت\r\nو اوصى عاديا يوما بان لا * تهدم يا سموأل ما به نيت\r\nبنى لى عاديا حصنا حصينا * و ماء كلما شئت استقيت \r\n( من در نگهدارى زره‌هاى امرؤ القيس كندى وفادارى كردم و مادام كه در برابر قوم‌هائى تعهدى دارم ، در تعهد خود وفادار خواهم ماند .\r\nعاديا ، روزى به من گفت : اى سموأل ، آنچه من بنا\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nكرده‌ام تو ويران مكن .\r\nعاديا براى من دژى استوار ساخت و آبى فراهم آورد كه هر گاه خواستم از آن نوشيدم . »\r\nاعشى نيز از اين پيشامد ياد كرده و گفته است :\r\n كن كالسموأل اذا طاف الهمام به * فى جحفل كسواد الليل جرار\r\nاذ سامه خطتى خسف فقال له : * قل ما تشاء فانى سامع حار\r\nفقال : غدر و ثكل انت بينهما * فاختر فما فيهما حظ لمختار\r\nفشك غير طويل ثم قال له : * اقتل اسيرك ، انى مانع جارى \r\n( همچون سموأل باش هنگامى كه مرد دلاورى با لشكرى انبوه مانند تاريكى شب بر او در آمد .\r\nوقتى دو كار سخت را بر او پيشنهاد كرد ، او گفت : « هر چه مىخواهى بگوى كه من به جان مىشنوم . »\r\nگفت : « تو اكنون در ميان خيانت و داغ مرگ فرزند قرار دارى ، يكى از اين دو را برگزين كه برگزيننده ، از آنچه بر مىگزيند ، بهره‌اى مىبرد . »\r\nاو مدتى كوتاه انديشه كرد و مردد ماند ، بعد به دو گفت :\r\n« فرزندم را كه اسير تست بكش . من به يار خود خيانت نخواهم كرد . » )\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nروز خزاز\r\nداستان روز خزاز از اين قرار است كه يكى از پادشاهان يمن گروهى از افراد قبيله‌هاى مضر و ربيعه و قضاعه را اسير گرفته بود .\r\nبراى رهائى گرفتاران ، يك هيئت نمايندگى از بنى معد به نزد آن پادشاه روانه شد .\r\nبرخى از اين نمايندگان عبارت بودند از :\r\n1 - سدوس بن شيبان بن ذهل بن ثعلبه ، 2 - عوف بن محلم بن ذهل بن شيبان 3 - عوف بن عمرو بن جشم بن ربيعة بن زيد مناة بن عامر ضحيان 4 - جشم بن ذهل بن هلال بن ربيعة بن زيد مناة بن عامر ضحيان نمايندگان مزبور به مردى از بهراء بر خوردند كه عبيد بن قراد نام داشت و جزء اسيران بود . شعر نيز مىساخت .\r\nاين اسير شاعر از آنان خواهش كرد تا جزء عده‌اى كه درخواست آزادى ايشان را مىكنند ، او را نيز نام ببرند و نجات دهند .\r\nآنان خواهش وى را پذيرفتند و با پادشاه دربارهء او و اسيران\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nديگر گفت و گو كردند و سرانجام پادشاه آن اسيران را به ايشان بخشيد .\r\nعبيد بن قراد بهراوى كه آزاد شده بود ، اين شعر را ساخت :\r\n نفسى الفداء لعوف الفعال * و عوف و لا بن هلال جشم\r\nتداركنى بعد ما هوي * ت مستمسكا بعراقى الوذم\r\nو لو لا سدوس و قد شمرت * بى الحرب زلت بنعلى القدم\r\nو ناديت بهراء كى يسمعوا * و ليس بآذانهم من صمم\r\nو من قبلها عصمت قاسط * معدا اذا ما عزيز ازم \r\n( جان من فداى عوف بن محلم و عوف بن عمرو و پسر هلال باد كه جشم است .\r\nهنگامى كه من فرود افتاده و به تسمه‌اى دست زده بودم كه پاره مىشد ، مرا گرفتند و نگاه داشتند .\r\nاگر سدوس نبود ، من در اين جنگ لغزيده و از پاى در افتاده بودم .\r\nو من بهراء را ندا دادم تا بشنوند زيرا گوش‌ها كر نبود .\r\nپيش از آن هم قبيله قاسط ، هنگامى كه پيروزمند و برنده بود ، بنى معد را از آسيب بر كنار داشته بود . )\r\nپادشاه يمن چند تن از آن نمايندگان را گرو نگاه داشت و به ساير نمايندگان گفت :\r\n« رؤساء قوم خود را بياوريد تا گروگان بسپارند و پيمان ببندند كه ديگر از فرمان من سرپيچى نكنند ، و گرنه ياران شما را كه در اين جا هستند خواهم كشت . »\r\nآنان نيز به پيش قوم و قبيلهء خود برگشتند و ماجرى را خبر دادند .\r\nكليب وائل كه اين خبر شنيد كسى را به قبيلهء ربيعه فرستاد\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nو مردان آن قبيله را گرد آورد .\r\nافراد قبيلهء معد نيز با او همدست شدند . و كليب يكى از كسانى بود كه قبيلهء معد پيرامونش گرد آمد چنان كه ما هنگام شرح كشته شدن كليب به ذكر آن خواهيم پرداخت .\r\nكليب با يارانى كه گرد آورده بود براى پيكار روانه شد و طلايهء لشكر خود را نيز به سفاح تغلبى سپرد .\r\nسفاح همان سلمة بن خالد بن كعب بن زهير بن تيم بن اسامة بن مالك بن بكر بن حبيب [ ( 1 ) 
  ] بن تغلب بود .\r\nهنگامى كه سفاح مىخواست به عنوان پيشرو لشكر حركت كند ، كليب به دو دستور داد :\r\n« وقتى به خزاز رسيدى بر فراز خزاز آتشى بيفروز تا لشكريان من كه پشت سر تو مىآيند بديدن آتش هدايت شوند ، ولى اگر ديدى كه دشمن به سوى تو مىتازد ، عوض يك آتش ، دو آتش روشن كن . »\r\nخزاز كوهى است در طخفه ، بين بصره تا مكه ، و نزديك به سالع است كه اين هم كوه ديگرى است .\r\nافراد قبيلهء مذحج همين كه از اجتماع ربيعه و مسير او آگاه شدند ، از قبائل يمن گسستند و همه به راه افتادند تا به قبيلهء ربيعه بپيوندند .\r\nاهل تهامه نيز همين كه از مسير مذحج خبردار گرديدند ، به ربيعه پيوستند .\r\nبدين ترتيب قبيلهء مذحج شبانه به خزاز رسيد و سفاح كه نمىدانست مذحج و ديگران به ياران وى پيوسته‌اند ، به گمان اين\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حبيب ( به ضم حاء و فتح باء اول و سكون ياء )\r\n","page_name":" 280 ","page_number":280},
  {"content":"\r\n\r\nكه آنان هنوز جزو لشكريان دشمن هستند به جاى يك آتش ، دو آتش بر افروخت .\r\nكليب كه دو آتش را ديد با همهء قشون خود شبانه به سوى خزاز تاخت و رنج بىخوابى را تحمل كرد تا سپيده دم به ايشان رسيد و ميانشان جنگ سختى در گرفت و گروهى كشته شدند و مذحج شكست خورد و گريخت و يارانش نيز پراكنده شدند .\r\nسفاح در اين باره گفت :\r\n و ليلة بت اوقد فى خزاز * هديت كتائبا متحيرات\r\nضللن من السهاد و كن لولا * سهاد القوم احسب هاديات \r\n( شب را در خزاز گذراندم و آتش بر افروختم تا لشكريان سرگردان را هدايت كنم . ولى آنان از بىخوابى به گمراهى افتادند و اگر بىخوابى آنان نبود اين بهترين راهنما بود . )\r\nفرزدق خطاب به جرير كه از نسل كليب بود ، كرده و در هجو او گفته است :\r\n لو لا فوارس تغلب بن وائل * دخل العدو عليك كل مكان\r\nضربوا الصنائع و الملوك و اوقدوا * نارين اشرفتا على النيران \r\n( اگر سواران تغلب بن وائل نبودند ، دشمن از هر سو بر شما وارد مىشد . آنان دست‌پروردگان و فرمانروايان را زدند و دو آتش بر افروختند كه نزديك به آتش جهنم بود . )\r\nگفته شده است :\r\nهيچ كس ندانسته است كه در روز خزاز چه كسى رئيس بود ، زيرا عمرو بن كلثوم كه نوهء كليب است ، مىگويد :\r\n و نحن غداة اوقد فى خزاز * رفدنا فوق رفد الرافدينا \r\n( ما سپيده دم كه آتش جنگ در خزاز روشن شده بود ، ياران خود را بيش از اندازه يارى داديم . )\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاگر نياى او رئيس بود ، بىگمان اين موضوع را ذكر مىكرد و فخر نمىنمود به اينكه او جزء ياران بوده است .\r\nبعد خود را در شمار كسانى در آورده كه روز خزاز ديگران را يارى مىكرده و در اين باب گفته :\r\n فكنا الايمنين اذا التقينا * و كان الايسرين بنو ابينا\r\nفصالوا صولة فى من يليهم * وصلنا صولة فى من يلينا \r\n( ما هنگامى كه با دشمن بر خورد كرديم در جناح راست بوديم و برادران ما در جناح چپ مىجنگيدند .\r\nآنان به هر كه مىرسيدند حمله‌ور مىشدند و ما نيز به هر كه مىرسيديم حمله مىبرديم . )\r\nبه او گفتند : تو خود را بر برادران خود ، يعنى قبيلهء مضر ، برترى داده‌اى .\r\nو هنگامى كه در قصيده خويش از نياى خود ياد كرده ، گفته است :\r\n و منا قبله الساعى كليب * فاى المجد الا قد ولينا ؟ \r\n( و پيش از او كليب كوشا بود . كدام پايه از بزرگى است كه ما بدان دست نيافته‌ايم ؟ ) بنا بر اين عمرو بن كلثوم ادعا نكرده كه جدش ، كليب وائل ، در روز خزاز رياست داشته است . اگر كليب واقعا رياست داشت ، اين بزرگترين چيزى بود كه عمرو بن كلثوم بدان افتخار مىكرد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nسخن دربارهء كشته شدن كليب و روز بكر و تغلب\r\nاين داستان جنگى است كه در ميان قبيله‌هاى بكر و تغلب در گرفت .\r\nبكر و تغلب ، دو پسر واهب بن هنب بن افصى بن دعمى بن جديلة بن اسد بن ربيعة بن نزار بن معد بن عدنان بودند . و پيكارى كه در ميان بكر و تغلب روى داد به سبب كشته شدن كليب بود .\r\nنام كليب ، وائل بن ربيعة بن الحارث بن زهير بن جشم بن بكر بن حبيب بن عمرو بن غنم بن تغلب بود .\r\nكلب به معنى سگ ، و كليب مصغر آن است و وائل را از آن رو كليب مىخواندند كه هر گاه به گردش مىرفت توله سگى را در بغل مىگرفت و با خود مىبرد و هنگامى كه به باغ يا جاى با صفائى مىرسيد ، سگ را مىزد و به گوشه‌اى پرتاب مىكرد و سرگرم تماشا و تفرج مىشد .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nسگ به ناله و عوعو مىپرداخت ولى هر كه صدايش را مىشنيد گوش نمىداد و به او نزديك نمىشد . ( زيرا سگ كليب بود و كسى جرئت نداشت بدان دست بزند . )\r\nاين توله سگ را كليب وائل مىخواندند و رفته رفته اين كلمه را كوتاه كردند و فقط كليب گفتند و نام « كليب » روى وائل ماند .\r\nپرچم دودمان ربيعة بن نزار هميشه به بزرگ‌ترين فرزند اين دودمان مىرسيد . بنا بر اين پرچم در دست هر كس كه بود او بزرگترين فرزند و رئيس قبيله شمرده مىشد .\r\nاين پرچم را مدتى خاندان عنزة بن اسد بن ربيعه در اختيار داشتند و سنت ايشان آن بود كه ريش خود را زرد مىكردند و سبيل خود را مىزدند . ساير قبائل ربيعه نمىبايست چنين كارى بكنند مگر كسانى كه مىخواستند با قبيلهء عنزه دشمنى ورزند و بجنگند .\r\nبعد پرچم به قبيلهء عبد القيس بن افصى بن دعمى بن جديلة بن اسد بن ربيعة بن نزار رسيد .\r\nروش ايشان نيز چنين بود كه اگر كسى به آنان دشنام مىداد ، او را سيلى مىزدند و اگر سيلى مىزد ، او را مىكشتند .\r\nسپس پرچم به نمر بن قاسط بن هنب رسيد و اينان نيز روشى غير از روش پيشينيان خود داشتند .\r\nبعد پرچم به دست بكر بن وائل افتاد .\r\nاين قبيله براى اين كه راه آمد و شد خود را مشخص سازند جوجهء پرنده‌اى را مىگرفتند و آن را در بلندترين و مشخص‌ترين قسمت راه مىگذاشتند به گونه‌اى كه جاى او را همه بدانند . بدين ترتيب هيچيك از كسانى كه اهل اين قبيله نبودند از آن راه عبور نمىكردند و اگر كسى مىخواست بگذرد از سمت راست يا چپ آن\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمىگذشت .\r\nپس از آن ، پرچم در اختيار تغلب قرار گرفت و سرپرستى اين قبيله به وائل بن ربيعه رسيد .\r\nروش وائل نيز ، همچنان كه پيش از اين گفتيم به گردش بردن توله سگ بود و هيچ كس هم حق نداشت به توله سگ او دست بزند .\r\nتازيان معد همدست نشدند مگر با سه تن كه عبارت بودند از :\r\nاول - عامر بن ظرب بن عمرو بن بكر بن يشكر بن حارث و عدوان بن عمرو بن قيس عيلان كه او را اناس بن مضر مىخواندند و برادر الياس بن مضر بود - به وى دست اتحاد داد .\r\nهنگامى كه معد به قبيلهء مذحج پيوست و روانهء تهامه شد ، عدوان پيشوائى معد را داشت .\r\nاين نخستين جنگى بود كه ميانهء تهامه و يمن در گرفت .\r\nدوم - ربيعة بن حارث بن مرة بن زهير بن جشم بن بكر بن حبيب بن كلب ( يا كليب ) بود .\r\nاو در واقعهء روز سلان كه جنگى ميانه مردم يمامه و يمن در گرفت ، فرماندهى افراد معد را داشت .\r\nسوم - وائل بن ربيعه كه در روز جنگ خزاز رهبر معد بود و گروه‌هاى يمنى را پراكنده ساخت و شكست داد و معد بخشى از قلمرو خود را به دو سپرد و تاج پادشاهى را بر سر وى نهاد و به فرمان وى در آمد و او تا چندى بر اورنگ فرمانروائى باقى ماند .\r\nرفته رفته خودخواهى شديدى به وائل دست داد چنان كه به بيدادگرى پرداخت و بر كسان خود ستم مىكرد تا جائى كه در موسم باران بهترين چراگاه را به خود تخصيص مىداد و قدغن مىكرد كه هيچ كس ديگر حق چراندن چارپايان خويش را در آن جا نداشته باشد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nيا مىگفت :\r\n« حيواناتى كه در فلان زمين هستند در پناه منند و هيچ كس نبايد آنها را شكار كند . هيچ كس نبايد شتر خود را ميان شتران من راه دهد يا در جائى كه من آتش مىافروزم ، آتش روشن كند ، يا از ميان خانه‌هاى من بگذرد يا در مجلس من رعايت تشريفات را نكند . »\r\nفرزندان جشم و فرزندان شيبان همه در يك جا به سر مىبردند چون از پريشانى و پراكندگى بيم داشتند و مىخواستند با هم باشند .\r\nكليب وائل با جليله - دختر مرة بن شيبان بن ثعلبه ، كه خواهر جساس بن مره بود - زناشوئى كرد .\r\nكليب در آغاز بهار زمينى از عاليه [ ( 1 ) 
  ] را چراگاه ويژهء چارپايان خويش ساخته بود و هيچ كس نمىتوانست بدان نزديك شود جز كسى كه با وى سر جنگ داشت .\r\nمقارن همين احوال ، مردى كه سعد بن شميس بن طوق جرمى ناميده مىشد بر بسوس وارد گرديد .\r\nبسوس دختر منقذ تميمى و خالهء جساس بن مره ، خواهر زن كليب ، بود .\r\nاين سعد جرمى شتر ماده‌اى داشت به نام « سراب » كه با شتران جساس مىچريد و اين شتر همان شترى است كه تازيان بدان مثل زدند و هر گاه كه مىخواستند درباره بديمن بودن چيزى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عاليه : سرزمين حجاز كه مشتمل است بر بلاد واسعه و مواضع شريفه . و يا آن قسمتى كه از رمه تجاوز مىكند تا مكه و يا مشتمل است بر همهء آن قسمتى از قريه‌ها و آبادىهاى مدينه كه از طرف نجد تا تهامه يافت مىشود و قسمت واقعه در ما بين را سافله گويند . معجم البلدان ( از لغتنامهء دهخدا )\r\n","page_name":" 286 ","page_number":286},
  {"content":"\r\n\r\nمبالغه كنند ، مىگفتند : « شوم‌تر از سراب و شوم‌تر از بسوس » .\r\nكليب يك روز براى رسيدگى به شتران خويش از خانه بيرون رفت و در چراگاه‌هاى آنها گردش كرد .\r\nشتران او و شتران جساس با هم مىچريدند .\r\nكليب ناگهان در آن جا چشمش به « سراب » افتاد و از آن بدش آمد .\r\nجساس ، برادر زن كليب كه همراه وى بود ، گفت :\r\n« اين شتر ماده مال همسايهء ما ، سعد جرمى است . »\r\nكليب وائل به او گفت :\r\n« ديگر هرگز اين شتر را در اين چراگاه مياور . »\r\nجساس گفت :\r\n« شتران او هم با شتران منند و هر جا كه شتران من مىچرند ، شتر او هم هست . »\r\nكليب گفت :\r\n« يقين داشته باش كه اگر يك بار ديگر اين شتر ماده را در اين جا ببينم تير خود را در پستانش خواهم نشاند . »\r\nجساس گفت :\r\n« اگر تو تير خود را در پستان اين حيوان بنشانى منهم سر نيزهء خود را در گردنت خواهم نشاند ! » پس از اين گفت و گوى رنجش آور از هم جدا شدند .\r\nكليب ، بعد به همسر خويش گفت :\r\n« آيا در ميان تازيان كسى را سراغ دارى كه در برابر من طورى از همسايهء خويش دفاع كند كه بخواهد به خاطر او با من بجنگد ؟ » همسر او پاسخ داد :\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n« من جز برادرم ، جساس ، كس ديگرى را نمىشناسم كه پرواى چنين كارى داشته باشد . »\r\nكليب كه انتظار شنيدن چنين پاسخى را داشت ، براى او آنچه را كه روى داده بود ، تعريف كرد .\r\nاز آن ببعد هر روز كه كليب مىخواست به چراگاه‌هاى خود برود همسرش از رفتن او جلوگيرى مىكرد و او را به خدا سوگند مىداد تا كارى نكند كه رشتهء خويشاوندى گسيخته گردد . همچنين به برادر خود ، جساس ، نيز مىسپرد كه شتران خود و سعد جرمى را رها نسازد و آشوب بر پا نكند .\r\nسرانجام روزى كليب به چراگاه رفت و به شتران خويش رسيدگى كرد .\r\nدر آن جا باز شتر مادهء سعد جرمى را ديد .\r\nبيدرنگ پستان حيوان را نشانه گرفت و با تير زد و كارش را ساخت چنان كه شتر برگشت و فرياد كنان ، خود را به خانه صاحبش رساند و در آن جا افتاد .\r\nصاحب شتر كه چنين ديد بانگ بر آورد و از زيانى كه به وى رسيده و توهينى كه به وى شده بود شكايت كرد .\r\nبسوس ، خالهء جساس ، همان زنى كه سعد جرمى را در خانه نگاه داشته بود ، همين كه فرياد او را شنيد ، پيش او رفت و وقتى ديد شتر او به چه روزى افتاده ، دو دست بر سر كوفت و فرياد زد :\r\n« واى از اين بدبختى ! » جساس كه بيتابى خالهء خود را مىديد و سخنش را مىشنيد پيش وى رفت و گفت :\r\n« خاموش باش و بيتابى مكن . »\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nهمچنين سعد جرمى را نيز آرام كرد و بدان دو گفت :\r\n« من شترى بزرگ‌تر از اين شتر را خواهم كشت . من غلال را خواهم كشت . »\r\nغلال شتر نر بزرگ و نيرومندى بود كه كليب داشت . شترى كه هيچ كس همانندش را نديده بود .\r\nولى جساس كه گفت « من غلال را خواهم كشت . » ، منظورش كشتن خود كليب بود نه شتر كليب .\r\nكليب جاسوسى داشت كه گفت و گوى ايشان را مىشنيد و هنگامى كه به نزد كليب برگشت ، آنچه را كه شنيده بود ، به دو رساند .\r\nكليب پيش خود گفت :\r\n« او سوگند ياد كرده بود كه مرا بكشد . باز خوب است كه سوگند خود را به كشتن غلال تخفيف داده است ! » از اين روز ببعد ، جساس هميشه در پى فرصت مناسبى مىگشت كه كليب را غافلگير كند و از پاى در آورد .\r\nتا روزى كه كليب با خاطرى آسوده بيرون رفت و همين كه از خانه‌هاى خويش دور شد ، جساس بر اسب خود جست و نيزهء خود را بر گرفت و خود را به كليب رساند .\r\nكليب ايستاد .\r\nجساس به دو گفت :\r\n« اى كليب ، نيزهء من پشت سر تو است ! » كليب گفت :\r\n« اگر راست مىگوئى ، پس از روبرو به نبرد من بيا . »\r\nجساس سخن او را ناشنيده گرفت و او را به نيزه از پشت زد كليب در دم مرگ گفت :\r\nو از اسب سرنگون ساخت .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n« اى جساس ، قدرى آب بده كه من بياشامم . »\r\nولى جساس به دو آب نداد و كليب هم در گذشت .\r\nجساس ، سپس ، به مردى كه همراهش بود و عمرو بن حارث بن ذهل بن شيبان نام داشت ، دستور داد كه سنگ‌هائى در روى پيكر كليب بچيند تا درندگان او را نخورند .\r\nمهلهل بن ربيعه برادر كليب درين باره مىگويد :\r\n قتيل ما قتيل المرء عمرو * و جساس بن مرة ذى صريم\r\nاصاب فؤاده باصم لدن * فلم يعطف هناك على حميم\r\nفان غدا و بعد غد لرهن * لامر ما يقام له عظيم\r\nجسيما ما بكيت به كليبا * اذا ذكر الفعال من الجسيم\r\nساشرب كأسها صرفا و أسقي * بكأس غير منطقة مليم \r\nجساس پس از كشتن كليب با اسب برگشت و چنان شتابان تاخت كه جامه از روى زانوان او به كنار رفته و زانوى او برهنه شده بود .\r\nپدر او مره ، همين كه وى را بدان وضع ديد ، گفت :\r\n« جساس براى شما دردسرى فراهم كرده است چون من تا امروز هرگز نديده بودم كه زانوان او برهنه باشد . »\r\nجساس ، همين كه به پدرش رسيد ، ايستاد .\r\nپدرش پرسيد :\r\n« اى جساس ، تو را چه مىشود ؟ » جواب داد :\r\n« امروز ضربتى زده‌ام كه فردا فرزندان وائل گرد هم خواهند آمد تا به خاطر اين ضربه برقصند . »\r\nپدرش گفت :\r\n« مادرت به عزايت بنشيند ، چه كسى را ضربه زده‌اى ؟ »\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nگفت :\r\n« كليب را كشته‌ام . »\r\nپرسيد :\r\n« آيا تو اين كار را كرده‌اى ؟ » جواب داد :\r\n« آرى . »\r\nگفت :\r\n« به خدا سوگند كه بد بلائى به سر قوم خود آورده‌اى ! » جساس كه اين سخن شنيد ، گفت :\r\n تا هب عنك اهبة ذى امتناع * فان الامر جل عن التلاحى\r\nفانى قد جنيت عليك حربا * تغص الشيخ بالماء القراح \r\nپدرش كه سخن وى را شنيد ، به خاطر نكوهشى كه او كرده بود از سرافكندگى و شكست قوم خود ترسيد و در پاسخ او گفت :\r\n فان تك قد جنيت على حربا * تغص الشيخ بالماء القراح\r\nجمعت بها يديك على كليب * فلا وكل و لا رث السلاح\r\nسالبس ثوبها و اذود عنى * بها عار المذلة و الفضاح \r\nمره سپس كسان خود را براى يارى در جنگ ، فراخواند و آنان نيز به يارى او برخاستند و زوبين‌هاى خود را تيز و - شمشيرهاى خود را برا و نيزه‌هاى خود را راست كردند و آماده شدند كه براى متحد ساختن اقوام خود روانه شوند .\r\nدر اين هنگام همام و مهلهل با يك ديگر شراب مىنوشيدند .\r\nهمام بن مره ، برادر جساس ، و مهلهل ، برادر كليب بود .\r\nجساس كنيز خود را پيش همام فرستاد تا وى را از آنچه روى داده بود ، آگاه سازد .\r\nكنيز همين كه به همام رسيد ، به دو اشاره كرد و همام پيش وى\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nرفت و او موضوع را به وى خبر داد .\r\nهمام و مهلهل با يك ديگر پيمان بسته بودند كه هيچ رازى را از هم پنهان نكنند .\r\nاز اين رو چون مهلهل كنجكاو شده بود كه بداند كنيز چه پيغامى آورده ، همام ناچار آن خبر را به دو گفت ولى چنان با شوخى و مزاح گفت كه مهلهل باور نكرد جساس برادرش را كشته باشد و به طعنه گفت :\r\n« فلان برادرت تنگ از آن است كه چنين كارى بكند ! » آنگاه هر دو باز به ميگسارى پرداختند و مهلهل گفت :\r\n« امروز شراب و فردا كار . »\r\nهمام شراب خود را نوشيد . در عين حال ، هراسان بود و خود را هوشيار نگاه مىداشت و هنگامى كه مهلهل مست شد او پيش خانوادهء خويش بازگشت و در ساعت معين با همهء قوم و قبيلهء خود به راه افتاد .\r\nديرى نگذشت كه خبر كشته شدن كليب در همه جا پيچيد و رفتند و او را به خاك سپردند و پس از دفن وى به سوگوارى پرداختند و گريبان دريدند و روى خراشيدند و دوشيزگان و زنان و كنيزان خانواده وى به عزادارى برخاستند .\r\nزنان به خواهر كليب گفتند :\r\n« جليله ، خواهر جساس ، را از حلقهء سوگوارى ما دور كن ، بودن او درين جا براى ما مايهء سرافكندگى و ننگ است .\r\nجليله خواهر جساس ، چنان كه پيش از اين گفتيم ، همسر كليب بود .\r\nاز اين رو خواهر كليب به دو گفت :\r\n« از ما دور شو زيرا تو خواهر قاتل سرور ما و همشيرهء آزار\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nدهندهء ما هستى .\r\nجليله در حالى كه دامن جامهء خود را روى زمين مىكشاند از ميانشان بيرون رفت .\r\nدر راه مره ، پدرش ، به دو رسيد و پرسيد :\r\n« اى جليله ، پشت سرت چيست ؟ » جواب داد :\r\n« داغ مرگ و اندوه ابدى و از دست رفتن دوست و كشته شدن برادرم در آينده‌اى نزديك . و كاشته شدن درخت كينه در ميان اين دو خانواده و شكسته شدن دل‌ها . »\r\nمره گفت :\r\n« آيا نمىتوان با گذشت و چشم پوشى و پرداخت خونبها از آنچه گفتى جلوگيرى كرد ؟ » جليله جواب داد :\r\n« آيا به خاطر جلوگيرى از كشتار ، قبيله تغلب خون سرور خود را به تو خواهد بخشيد ! » هنگامى كه جليله از ميان سوگواران بيرون رفت ، خواهر كليب گفت :\r\n« زن موذى و منحوس دور شد . فردا واى به حال فرزندان مره كه در پى هم به آنان حمله خواهد شد . »\r\nجليله وقتى از حرف مادر شوهر خود خبردار شد ، گفت :\r\n« چرا بايد خواهر شوهرم پردهء مرا به درد و آزاده‌اى مانند مرا سرزنش كند و چشم به راه آزار من باشد . خدا او را خوشبخت كند كه نگفت : من خود از شرمندگى و بيم دشمنان از ميانشان بيرون رفتم . »\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبعد ، اين اشعار را سرود :\r\n يا ابنة الاقوام ان لمت فلا * تعجلى باللوم حتى تسألى\r\nفاذا انت تبينت الذى * يوجب اللوم فلومى و اعذلى\r\nان تكن اخت امرئ ليمت على * شفق منها عليه فافعلى\r\nحل عندى فعل جساس فيا * حسرتا عما انجلى او ينجلى\r\nفعل جساس على وجدى به * قاطع ظهرى و مدن اجلى\r\nلو به عين فقئت عين سوى * اختها فانفقأت لم احفل\r\nتحمل العين قذى العين كما * تحمل الأم اذى ما تفتلى\r\nيا قتيلا قوض الدهر به * سقف بيتى جميعا من عل\r\nهدم البيت الذى استحدثته * و سعى فى هدم بيت الاول\r\nو رمانى قتله من كثب * رمية المصمى به المستاصل\r\nيا نسائى دونكن اليوم قد * خصنى الدهر برزء معضل\r\nخصنى قتل كليب بلظى * من ورائى و لظى مستقبل\r\nليس من يبكى ليوميه كمن * انما يبكى ليوم مقبل\r\nيشتفى المدرك بالثار و فى * دركى ثأرى ثكل المثكل\r\nليته كان ما فاحتلبوا * دررا منه دمى من اكحلى\r\nاننى قاتلة مقتولة * و لعلى الله ان يرتاح لى \r\nاما مهلهل نامش عدى بود . برخى نيز او را امرؤ القيس خوانده خوانده و گفته‌اند كه او دائى امرؤ القيس بن حجر كندى بود .\r\nاو را ازين رو « مهلهل » لقب داده‌اند كه نخستين كسى است كه در شعر نازك كارى و ظرافت را به كار برد و قصائد را كوتاه كرد . همچنين نخستين شاعرى است كه در شعر خود به دروغ و مبالغه و اغراق پرداخت .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبارى ، مهلهل كه از باده سرمست بود هنگامى كه به هوش آمد ، از فرياد زنانى سر آسيمه شد كه بيتابى مىكردند و مىگفتند :\r\n« مردم ، بدانيد كه كليب كشته شده است . »\r\nمهلهل به شنيدن اين خبر ، اشعار زير را سرود و او نخستين كسى است كه در اين باره شعر ساخته است :\r\n كنا لغار على العواتق ان ترى * بالامس خارجة عن الاوطان\r\nفخرجن حين ثوى كليب حسرا * مستيقنات بعده بهوان\r\nفترى الكواعب كالظباء عواطلا * اذ حان مصرعه من الاكفان\r\nيخمشن من ادم الوجوه حواسرا * من بعده و يعدن بالازمان\r\nمتسلبات نكدهن و قدورى * أجوافهن بحرقة و ورانى\r\nو يقلن من للمستضيف اذا دعا * ام من لخضب عوالى المران\r\nام لا تسار بالجزور اذا غدا * ريح يقطع معقد الاشطان\r\nامن لاسباق الديات و جمعها * و لفادحات نوائب الحدثان\r\nكان الذخيرة للزمان فقد أتى * فقدانه و اخل ركن مكانى\r\nيا لهف نفسى من زمان فاجع * القى على بكلكل و جران\r\nبمصيبة لا تستقال جليلة * غلبت عزاء القوم و النسوان\r\nهدت حصونا كن قبلا ملاوذا * لذوى الكهول معاو للشبان\r\nاضحت و اضحى سورها من بعده * متهدم الاركان و البنيان\r\nفابكين سيد قومه و اندبنه * شدت عليه قباطى الاكفان\r\nو ابكين للايتام لما اقحطوا * و ابكين عند تخاذل الجيران\r\nو ابكين مصرع جيده متزملا * بدمائه فلذاك ما ابكانى\r\nفلا تركن به قبائل تغلب * قتلى بكل مرارة و مكانى\r\nقتلى تعاورها النسور اكفها * ينهشنها و حواجل الغربان \r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمهلهل ، پس از سرودن شعر بالا به جائى كه كليب كشته شده بود رفت و خون او را ديد .\r\nآنگاه بر سر گور وى رفت و ايستاد و گفت :\r\n ان تحت التراب حزما و عزما * و خصيما ألد ذا معلاق\r\nحية فى الوجار اربد لا ين * فع منه السليم نفث الراقى \r\nبعد ، موى خود را كند و جامهء خويش را دريد و از همنشينى با زنان دورى كرد و قول و غزل را ترك گفت و قمار و شراب را بر خود حرام ساخت و كسان خود را گرد آورد و مردانى از آنان را به قبيلهء بنى شيبان فرستاد .\r\nاين فرستادگان به نزد مرة بن ذهل بن شيبان رفتند كه در مجلسى ميان قوم خود نشسته بود .\r\nبه او گفتند :\r\n« شما با كشتن كليب به خاطر يك شتر ماده ، كار بسيار زشتى كرديد و رشتهء خويشاوندى را گسستيد و مرتكب هتك حرمت شديد .\r\nاكنون ما چهار راه به شما پيشنهاد مىكنيم كه هر يك از آنها براى شما چاره‌گر و براى ما قانع كننده است :\r\n1 - يا كليب را براى ما زنده كنيد .\r\n2 - يا قاتل او ، جساس ، را به دست ما بدهيد تا او را به كيفر خون كليب بكشيم .\r\n3 - يا همام ، برادر جساس ، را در اختيار ما بگذاريد زيرا او نيز با برادرش همسنگ و همتاست .\r\n4 - يا خود را به ما بسپار تا انتقام كليب را از تو بگيريم زيرا ريختن خون تو نيز خون او را تلافى مىكند .\r\nمرة بن ذهل كه اين سخنان شنيد در پاسخ گفت :\r\nدربارهء زنده كردن كليب ، بايد بگويم كه توانائى چنين كارى\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nرا ندارم .\r\nراجع به تسليم جساس به شما نيز بايد يادآورى كنم كه اين مرد به سرعت زخمى زده و با اسب شتابان به سوئى تاخته ، و من نمىدانم به كجا رفته است .\r\nاما همام ، پدر ده پسر و برادر ده برادر و عموى ده برادرزاده است . تمام آنان نيز شهسواران و دليران قوم خود هستند و هرگز همام را ، به گناهى كه ديگرى كرده ، تسليم نخواهند كرد .\r\nولى من هيچ كس نيستم جز كسى كه اگر جنگى در گيرد و دشمن حمله كند نخستين مردى خواهم بود كه كشته خواهم شد .\r\nبنا بر اين با تسليم خود به شما ، در مرگ خود شتاب روا نمىدارم .\r\nاما دو راه به شما پيشنهاد مىكنم .\r\nيكى آن كه اينان پسران منند . هر كدامشان را كه مىخواهيد بگيريد و در برابر خون سرورتان ، خون او را بريزيد .\r\nديگر اين كه هزار شتر مادهء سياه چشم و سرخ موى به شما خواهم داد .\r\nآنان از شنيدن اين سخن به خشم آمدند و گفتند :\r\n« به ما بىاحترامى مىكنى و مىخواهى در برابر خون كليب ، شير شتر به ما بدهى ؟ » پس از اين گفت و گو ، كه به جائى نرسيد ، ديرى نگذشت كه آتش جنگ در ميانشان شعله‌ور گرديد .\r\nجليله ، همسر كليب ، به پدر و خويشاوندان خود پيوست برخى از قبيله‌هاى بكر از جنگ كناره گرفتند و از يارى با بنى - شيبان در آن جنگ دريغ ورزيدند زيرا كشته شدن كليب بر آنان گران آمده بود .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nلجيم و يشكر نيز از بنى شيبان برگشتند و حارث بن عباد [ ( 1 ) 
  ] و خانوادهء او هم از يارى بنى شيبان سر باز زدند .\r\nمهلهل چند چكامه در سوگ كليب ساخت كه يكى از آنها اين است :\r\n كليب لا خير فى الدنيا و من فيها * اذ انت خليتها فى من يخليها\r\nكليب اى فتى عز و مكرمة * تحت السقائف اذ يعلوك سافيها\r\nنعى النعاة كليبالى فقلت لهم : * مالت بنا الارض أو زالت رواسيها\r\nالحزم و العزم كانا من صنيعته * ما كل آلائه يا قوم احصيها\r\nالقائد الخيل تردى فى اعنتها * رهوا اذا لخيل لجت فى تعاديها\r\nمن خيل تغلب ما تلقى اسنتها * الا و قد خضبوها من اعاديها\r\nيهز هزون من الخطى مدمجة * صما انابيبها زرقا عواليها\r\nليت السماء على من تحتها وقعت * و انشقت الارض فانجابت به من فيها\r\nلا اصلح الله منا من يصالحكم * ما لاحت الشمس فى اعلى مجاريها \r\nنخستين جنگى در ميان آن دو دسته واقع شد به گفته‌اى :\r\nروز « عنيزه » بود .\r\nعنيزه نزديك فلجه است .\r\nدرين پيكار هر دو دسته با هم مساوى شدند و مهلهل گفت :\r\n كانا غدوة و بنى ابينا * بجنب عنيزة رحيا مدير\r\nو لو لا الريح اسمع اهل حجر * صليل البيض تقرع بالذكور \r\nدو دسته پراكنده گرديدند و مدتى از هم جدا بودند تا بار ديگر نزديك آبى كه « نهى » نام داشت به هم رسيدند .\r\nقبيله بنى شيبان در كنار آن آب فرود آمده بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عباد به ضم عين است ( ابن اثير )\r\n","page_name":" 298 ","page_number":298},
  {"content":"\r\n\r\nبه روايتى اين نخستين جنگ واقعى بود كه ميان آن دو گروه روى داد .\r\nمهلهل فرماندهى قبيله تغلب ، و حارث بن مره سردارى فرزندان شيبان را بر عهده داشت .\r\nدرين پيكار ميدان به دست بنى تغلب بود و بنى شيبان نيز توانائى و نيرومندى نشان مىداد .\r\nآتش جنگ بالا گرفت ولى در آن روز از بنى مره هيچ كس كشته نشد .\r\nبعد در ذنائب با هم رو برو گرديدند . و اين سخت‌ترين جنگى بود كه ميانشان در گرفت .\r\nدر اين پيكار خونين قبيلهء بنى تغلب پيروزى يافت و در ميان افراد قبيلهء بكر كشتارى سخت كرد و خون‌هاى بسيارى ريخت درين كار زار شراحيل بن مرة بن همام بن ذهل بن شيبان ، كه نياى حوفزان و نياى معن بن زائده بود ، كشته شد .\r\nهمچنين حارث بن مرة بن ذهل بن شيبان به قتل رسيد .\r\nاز فرزندان ذهل بن ثعلبه ، عمرو بن سدوس بن شيبان بن ذهل و چند تن ديگر از رؤساء قبيلهء بكر شرنگ مرگ چشيدند .\r\nبعد در روز « واردات » با هم روبرو شدند و جنگ سختى كردند .\r\nدرين نبرد نيز قبيلهء تغلب پيروزى يافت و بسيارى از فرزندان بكر را كشت .\r\nهمام بن مرة بن ذهل بن شيبان ، برادر تنى جساس ، درين جنگ كشته شد .\r\nمهلهل بر او گذشت و همين كه او را كشته ديد ، گفت :\r\n« به خدا پس از كليب هيچ كس كشته نشد كه در چشم من از تو عزيزتر باشد . به خدا سوگند كه بعد از شما دو تن ديگر اجتماع\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nافراد قبيله بكر خير و بركتى نخواهد داشت . »\r\nو نيز گفته شده است :\r\n« همام در روز « قصيبات » ، پيش از روز « قضه » ، به قتل رسيد و كسى كه او را كشت ناشره نام داشت .\r\nهمام او را از سر راه برداشته و پرورش داده و ناشره ناميده بود .\r\nناشره در نزد همام به سر مىبرد و هنگامى كه بزرگ شد دانست كه از قبيلهء تغلب است و از قبيلهء بكر نيست .\r\nدر آن روز ، همام كه سر گرم زد و خورد بود ، تشنه شد و رفت و مشك آبى را كه داشت برگرفت تا آب بنوشد .\r\nدر اين هنگام ناشره فرصت را غنيمت شمرد و او را غافلگير كرد و كشت و به قوم خود ، تغلب ، پيوست . »\r\nنزديك بود كه جساس ، قاتل كليب كه اين فتنه را بر پا كرده بود ، نيز اسير شود ولى رهائى يافت . و مهلهل گفت :\r\n لو ان خيلى ادركتك وجدتهم * مثل الليوث بسترغب عرين \r\nهمچنين مىگويد :\r\n و لاوردن الخيل بطن اراكة * و لا قضين بفعل ذاك ديونى\r\nو لا قتلن جحاجحا من بكر كم * و لا بكين بها جفون عيون\r\nحتى تظل الحاملات مخافة * من وقعنا يقذفن كل جنين \r\nدربارهء ترتيب روزهاى مذكور ، جز آنچه ما شرح داديم ، نيز گفته شده است كه به خواست خداى بزرگ به ذكر آنها خواهيم پرداخت .\r\nابو نويرهء تغلبى و چند تن ديگر پيشروان قوم خود بودند .\r\nجساس و ديگران نيز در صف مقدم قبيلهء خود قرار داشتند .\r\nدر يكى از شب‌ها جساس و ابو نويره با هم روبرو شدند .\r\nابو نويره به جساس گفت :\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n« براى نبرد تن به تن يكى ازين سه كار را برگزين : يا كشتى ، يا نيزه بازى ، يا شمشير بازى . »\r\nجساس كشتى را برگزيد . و براى كشتى با هم در افتادند .\r\nولى همين كه يكى از آن دو مىخواست پيروزى يابد ، يارانشان پيش مىآمدند و آن دو را از هم جدا مىكردند . و پس از چند دقيقه باز آنان را براى نبرد آماده مىساختند و به جان هم مىانداختند .\r\nو آنان باز سرگرم كشتى مىشدند .\r\nبدين ترتيب ، يك بار نزديك بود جساس ، ابو نويره را بر زمين زند كه باز آن دو را از هم جدا كردند .\r\nپس از اين پيشامد ، تغلب با سر سختى بسيار در صدد دستگيرى جساس بر آمد .\r\nپدرش ، مره ، كه جان وى را در خطر ديد به دو گفت :\r\n« به شام پيش دائىهاى خود برو . »\r\nاو اين پيشنهاد را نپذيرفت .\r\nولى پدرش اصرار ورزيد و او را پنهانى با پنج تن ديگر به شام فرستاد .\r\nمهلهل كه اين خبر را شنيد ، ابو نويره را با سى تن از مردان دلير قبيله‌اش به دنبال جساس فرستاد .\r\nاينان شتابان در پى جساس تاختند تا به دو رسيدند .\r\nجنگ ميانشان در گرفت و ابو نويره و يارانش كشته شدند و از آنان بيش از دو تن زنده نماندند .\r\nجساس نيز زخمى سخت برداشت و از همان زخم در گذشت و از ياران او نيز ، جز دو تن ، همه به قتل رسيدند .\r\nكسانى كه جان بدر برده بودند به نزد قوم و قبائل خود برگشتند .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمره ، هنگامى كه خبر كشته شدن پسر خود ، جساس ، را شنيد ، گفت :\r\n« چيزى كه مايهء اندوه من مىشود اين است كه از دشمنان ما درين زد و خورد كسى كشته نشده است . »\r\nبه دو گفتند :\r\n« پسرت با دست خود ، ابو نويره رئيس آن قوم را با پانزده تن از يارانش كشت و ما در اين كشتار با او شريك نبوديم . ما فقط بقيه را كشتيم . »\r\nمره گفت :\r\n« اين تنها خبرى است كه قلب مرا در عزاى جساس تسكين مىدهد . »\r\nو نيز گفته شده است :\r\n« جساس آخرين كسى بود كه در جنگ بكر و تغلب كشته شد .\r\nسبب كشته شدن او هم اين بود كه خواهرش ، جليله ، در خانهء كليب وائل به سر مىبرد و هنگامى كه كليب به قتل رسيد ، جليله پيش پدر خود برگشت در حالى كه از شوهر خود ، كليب ، باردار بود .\r\nديرى نگذشت كه ميان دو طائفه جنگ در گرفت و وقايعى روى داد كه ذكر آنها گذشت .\r\nپس از آن كه نزديك بود به كلى يك ديگر را نابود سازند با هم آشتى كردند .\r\nجليله ، خواهر جساس ، كه باردار بود ، پسرى آورد و او را هجرس نام نهاد .\r\nجساس اين پسر را پرورش داد و بزرگ كرد تا جائى كه او\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nنمىتوانست جز جساس هيچ كس ديگرى را به جاى پدر خود بشناسد .\r\nجساس ضمنا دختر خود را به عقد هجرس در آورد .\r\nيك روز ميان هجرس و مردى از قبيلهء بكر مشاجره‌اى شد و آن مرد بكرى به او گفت :\r\n« تو را تا به پدرت ملحق نكنيم ، از دستت آسوده نخواهيم شد . »\r\nهجرس كه اين سخن شنيد ، او را رها كرد و در هم و اندوهگين پيش مادر خويش رفت و او را از آنچه گذشته بود ، آگاه ساخت .\r\nبعد ، هنگامى كه در كنار همسر خود خفته بود ، زنش - نشانه‌هاى نگرانى و انديشه را در چهرهء او ديد و ناراحت شد و داستان او را با پدر خود جساس در ميان گذاشت .\r\nجساس گفت :\r\n« به خداى كعبه سوگند كه اين كينه خواهى هنوز پايان نيافته است ، » او شب را با بيدارى و بيتابى گذراند تا صبح شد .\r\nبامداد هجرس را به نزد خود فراخواند و به دو گفت :\r\n« تو فرزند منى و از من هستى و به همين جائى كه مىدانى ، بستگى دارى و من هم دختر خود را به تو داده‌ام . جنگ دربارهء پدر تو دير زمانى پيش از اين بود . بعد همه صلح كرديم و من كوشيدم تا تو نيز مانند همهء مردم در سايهء اين صلح زندگى آرامى داشته باشى و با من به سر برى تا وقتى كه در وفادارى به قوم پيمان ببندى ، همچنان كه ما پيمان بسته‌ايم . »\r\nهجرس گفت :\r\n« من ، هم اكنون براى پيمان بستن آمادگى دارم . »\r\nجسان اسبى در دسترس او گذاشت و او مسلح شد و بر اسب جست و گفت :\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n« كسى مانند من پيش خانوادهء خود نمىرود جز در حالى كه سلاح آنان را نيز در بر كرده باشد . »\r\nبدين گونه جساس و هجرس به راه افتادند تا به گروهى از قوم خود رسيدند .\r\nجساس براى آنان داستان هجرس را باز گفت و ايشان را آگاه ساخت از اين كه هجرس نيز اكنون وارد همان عرصه‌اى مىشود كه همهء قوم او شده‌اند و آماده است تا همان پيمانى را ببندد كه همه بسته‌اند .\r\nپس از انجام مراسم خويشاوندى خونى و بستن پيمان ، هجرس كمر نيزهء را گرفت و گفت :\r\n« سوگند مىخورم به اسب خود و دو گوش او ، به نيزهء خود و دو سر او ، و به شمشير خود و دو دم او كه هيچ مردى قاتل پدر خويش را زنده نمىگذارد و پيوسته چشم به راه فرصتى است كه از او انتقام بگيرد . »\r\nبعد با نيزهء خود ضربتى به جساس زد و او را كشت و به قوم خود پيوست .\r\nبنا بر اين روايت ، جساس آخرين كسى است از قبيله بكر كه كشته شده است .\r\nولى روايت نخستين بيشتر نقل شده است .\r\nاكنون بر مىگرديم به دنبالهء سر گذشت :\r\nپس از كشته شدن جساس پدرش ، مره ، براى مهلهل پيام فرستاد و گفت :\r\n« تو خونخواهى كردى و انتقام خود را گرفتى و جساس را كشتى ، ديگر از جنگ دست بازدار و سر سختى و تندروى را كنار بگذار و دو قبيله را با يك ديگر آشتى بده زيرا اين صلح بهترين راه\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nبراى پايدار نگهداشتن اين دو قبيله و از پا در آوردن دشمنانشان است . »\r\nولى مهلهل به پيام وى پاسخ مساعدى نداد .\r\nحارث بن عباد از آن جنگ كناره گرفته و در آن شركت نكرده بود و هنگامى كه جساس و همام ، دو پسر مره ، كشته شدند ، فرزندخواندهء خود بجير را - كه پسر عمرو بن عباد ، برادر حارث بن عباد بود - سوار بر شترى كرد و نامه‌اى به دست وى داد تا براى مهلهل ببرد .\r\nدر اين نامه به مهلهل نوشته بود :\r\n« تو در كشتار زياده‌روى كردى و گذشته از اينكه خون عده‌اى از فرزندان بكر را ريختى ، انتقام خود را نيز گرفتى . اكنون من فرزند خود را پيش تو فرستادم . يا او را در برابر خون برادرت بكش و ميان دو قبيله را آشتى بده ، يا او را نيز رها كن و صلح را در ميان دو طايفه برقرار ساز . زيرا در اين جنگ‌ها از دو طايفه كسانى كشته شده‌اند كه اگر زنده مانده بودند وجودشان براى ما و شما بيشتر سود داشت . »\r\nمهلهل همين كه نامه را خواند ، بجير را گرفت و كشت و گفت :\r\n« تو هم فداى بند كفش كليب ! » پدرش همين كه خبر كشته شدن او را شنيد گمان برد مهلهل او را در برابر خون برادر خود كشته تا ميان دو قبيله را آشتى دهد ولى به او گفتند : مهلهل گفته است « تو هم فداى بند كفش كليب » .\r\nحارث بن عباد از اين سخن به خشم آمد و گفت :\r\n قربا مربط النعامة منى * لقحت حرب وائل عن حيال\r\nقربا مربط النعامه منى * مشاب رأسى و انكرتنى رجالى\r\nلم أكن من جناتها علم الل * ه و انى بحرها اليوم صالحى \r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاسب او ، نعامه ، را برايش آوردند . اين اسب در روزگار او همانند نداشت .\r\nحارث سوارش شد و فرماندهى قبيلهء بكر را بر عهده گرفت و در جنگ ايشان شركت كرد .\r\nاين نخستين روزى بود كه او در جنگ شركت مىجست و روزى كه چنين جنگى روى داد ، روز « قضه » ناميده شد .\r\nاين روز را ، همچنين ، روز « تحلاق اللم » ناميدند و اين نام را از آن رو بدان دادند كه افراد قبيلهء بكر موهاى سر خود را تراشيدند ، تا در جنگ از دشمنان خود تشخيص داده شوند .\r\nتنها جحدر بن ضبيعة بن قيس ابو المسامعه سر خود را نتراشيد و گفت :\r\n« من مرد كوتاه قد و كم موئى هستم . از من خرده گيرى نكنيد . من در بهاى موى سرم نخستين سوارى را كه بر شما تاخت از پاى در مىآورم . »\r\nنخستين سوارى كه پيش آمد ، ابن عناق بود . و جحدر ، همچنان كه گفته بود ، با وى در آويخت و او را در افكند و كشت .\r\nاو در آن روز پيوسته رجز مىخواند و مىگفت :\r\n ردوا على الخيل ان ألمت * ان لم اقاتلهم فجزوا لمتى \r\nدر آن روز ، حارث بن عباد جنگى سخت كرد و گروهى انبوه از فرزندان تغلب را كشت .\r\nطرفه درين باره مىگويد :\r\n يوم تبدى البيض عن اسوقها * و تلف الخيل افواج النعم\r\nيوم تبدى البيض عن اسوقها * و تلف الخيل افواج النعم \r\nدر اين روز حارث بن عباد ، مهلهل را اسير كرد . نام مهلهل ، عدى بود ، و چون حارث او را نمىشناخت به دو گفت :\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n« عدى را به من نشان بده تا تو را آزاد كنم . »\r\nمهلهل پاسخ داد :\r\n« آيا به خدا سوگند مىخورى كه اگر عدى را نشانت دهم به وعده خود وفا كنى ؟ » حارث گفت :\r\n« آرى . »\r\nمهلهل گفت :\r\n« پس من همان عدى هستم . »\r\nحارث كه چنين ديد ، از روى خشم دسته‌اى از موى سر او را كند و آزادش كرد و گفت :\r\n لهف نفسى على و لم اعر * ف عديا اذا مكنتنى اليدان \r\nروزهاى مهمى كه طى آنها در ميان دو طايفه آتش جنگ بالا گرفت ، پنج روز بود :\r\nاول : روز « عنيزه » ، كه هر دو گروه در زور آزمائى با يك ديگر برابر شدند .\r\nدوم : روز « واردات » كه تغلب چيرگى يافت و بكر شكست خورد .\r\nسوم : روز « حنو » كه بكر پيروز شد و تغلب شكست يافت .\r\nچهارم : روز « قصيبات » . در اين روز بكر چنان آسيب ديد كه گمان مىبردند ديگر نخواهد توانست كمر راست كند .\r\nپنجم : روز « قضه » ، كه روز موى تراشى بود و حارث بن عباد در جنگ شركت داشت .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبعد ، روزهائى گذشت كه اهميت روزهاى بالا را نداشت .\r\nمنجمله روز « نقيه » و روز « فصيل » بود كه جنگ به سود بكر و به زيان تغلب تمام شد .\r\nپس از آن ديگر ميان دو طائفه جنگى روى نداد و تنها غارتگريهائى شد .\r\nبه هر صورت ، اين پيكار و ستيز ميان آن دو قبيله چهل سال دوام يافت .\r\nسرانجام مهلهل به قوم خود گفت :\r\n« من صلاح شما را درين مىبينم كه به افراد خاندان خود رحمت آوريد و كارى كنيد كه آنان زنده بمانند . كسانى كه دوستدار صلح هستند و پيشنهاد آشتى مىكنند خير شما را مىخواهند .\r\nچهل سال از عمر شما در جنگ گذشت و من به ستيزه‌جوئى و خونريزىهائى كه شما كرديد خرده نمىگيرم . ايكاش اين سال‌ها كه به واسطهء طول مدت جنگ ملال آور شده بود ، در آسايش زندگى مىگذشت ولى چگونه چنين چيزى امكان داشت در صورتى كه دو قبيله يك ديگر را نابود مىكردند و مادران بىفرزند و فرزندان يتيم مىشدند و داغديدگان پيوسته فرياد ماتم بر مىآوردند ؟ درين مدت چه اشك‌ها كه خشك نگرديده و چه جسدها كه به خاك سپرده نشده و چه شمشيرها كه كشيده شده و چه نيزه‌ها كه به كار افتاده است ! كسانى كه تا ديروز دشمن شما بودند فردا از در دوستى در - مىآيند و به نزد شما بر مىگردند ، رشته‌هاى گسسته را بار ديگر پيوند مىدهند و عهد خويشاوندى را تازه مىكنند تا جائى كه دست و پاى شما را نيز مىبوسند . »\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاتفاقا همانطور شد كه مهلهل گفته بود .\r\nمهلهل سپس گفت :\r\n« اما من دلم راضى نمىشود كه در ميان شما بمانم چون نمى - توانم قاتل كليب را ببينم و مىترسم شما را نيز به دردسر بيندازم . از اين رو رهسپار يمن خواهم شد .\r\nآنگاه از ايشان جدا شد و به يمن رفت و در « جنب » كه قبيله‌اى از مذحج بود ، فرود آمد .\r\nدر آن جا دختر وى را خواستگارى كردند و او مىخواست به اين امر رضا ندهد ولى مجبورش كردند و از بابت مهر دختر نيز مقدارى چرم به دو دادند .\r\nدرين باره گفت :\r\n اعزز على تغلب بما لقيت * اخت بنى الاكرمين من جشم\r\nانكحها فقدها الا راقم فى * جنب و كان الحباء من أدم\r\nلو بأ بانين جاء يخطبها * ضرج ما انف خاطب بدم \r\nاراقم گروهى از خاندان جشم بن تغلب بودند و منظور مهلهل از بيت دوم اين است كه چون از اراقم كه خانوادهء دختر بودند كسى يافت نمىشد ناچار در « جنب » در برابر مقدارى چرم كه مهر او قرار دادند زناشوئى كرد .\r\nسرانجام مهلهل به سرزمين قوم خود بازگشت و در آن جا عمرو بن مالك بن ضبيعة البكرى را در اطراف ناحيه هجر اسير كرد ولى در مدتى كه وى اسيرش بود با او به نيكى رفتار مىنمود .\r\nروزى يك تاجر شراب از هجر بدان جا رسيد . او با مهلهل كه در اسارت به سر مىبرد دوست بود و يك مشك شراب به وى هديه داد .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nچيزى نگذشت كه فرزندان مالك در خانه‌اى كه عمرو در اختيار مهلهل گذاشته بود گرد آمدند و بچه شترى را كشتند و با مهلهل به شرابخوارى پرداختند .\r\nهمين كه سرها از باده گرم شد ، مهلهل شعرهائى را كه ساخته بود به آواز خواند و براى كشته شدن برادر خود ، كليب ، نوحه سر داد .\r\nعمرو كه مهلهل را اسير كرده بود ، وقتى خبر سر مستى او را شنيد ، گفت :\r\n« او اكنون بيش از اندازه سيراب شده است . به خدا سوگند كه او ديگر نبايد آب بنوشد تا هنگامى كه زبيب از راه برسد .\r\nزبيب شتر نرى بود كه عمرو داشت . اين شتر به جائى كه بسيار دور بود ، براى آوردن آب شيرين و سالم مىرفت و در گرماى تابستان پنج روز طول مىكشيد تا برگردد .\r\nفرزندان مالك به جست و جوى زبيب پرداختند و نگران بودند كه مهلهل از تشنگى نميرد زيرا عمرو سوگند ياد كرده بود كه تا زبيب آب نياورد ، از جاى ديگرى به مهلهل آب ندهد .\r\nبالاخره هم نتوانستند زبيب را بيابند تا وقتى كه مهلهل از عطش جان سپرد .\r\nو نيز گفته شده است :\r\nدختر دائى مهلهل ، كه دختر مجلل تغلبى بود ، همسر عمرو بود . اين زن ، هنگامى كه مهلهل در اسارت عمرو به سر مىبرد مىخواست پيش وى بيايد .\r\nمهلهل به ياد او اين شعرها را ساخت :\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n طفلة ما ابنة المجلل بيضا * ء لعوب لذيذة فى العناق\r\nفاذهبى ما اليك غير بعيد * لا يؤاتى العناق من فى الوثاق\r\nضربت نحرها الى و قالت * يا عدى لقد وقتك الاواقى \r\nاين قطهء عشقى ابيات بيش‌ترى دارد . هنگامى كه آن را براى عمرو بن مالك خواندند به خشم آمد و سوگند ياد كرد كه مهلهل تا زبيب بر نگردد نبايد آب بنوشد .\r\nمردم از او درخواست كردند تا ترتيبى دهد كه زبيب از هر جا كه شد آب بكشد و زودتر از موعد بر گردد . او هم براى اين كه سوگند خويش را به جاى آورده باشد زبيب را بر گرداند و از آبى كه آورده بود به مهلهل داد اين آب ، فاسدترين آب بود و مهلهل از خوردن آن بيمار شد و در گذشت .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n\r\n","description":"","footnote":"","page_name":" 320 ","page_number":320}
  ]