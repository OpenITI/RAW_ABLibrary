[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nملكى اصفهانى ، مجتبى ، 1342\r\nفرهنگ اصطلاحات اصول / تأليف مجتبى ملكى اصفهانى ، با مقدمهء جعفر سبحانى ، قم : عالمه ، 1379\r\n2 ج .\r\nisbn ( دوره ) isbn 964 - 6798 - 29 - 2\r\nisbn 12000 ريال : ( ج 2 ) 1 - 69 - 6798 - 964\r\nفهرست نويسى براساس اطلاعات فيپا\r\nكتابنامه به صورت زيرنويس .\r\n1 . اصول فقه - - اصطلاحها و تعبيرها . الف . عنوان .\r\n4 ف 7 م / 147 bp\r\n3103 / 297\r\nكتابخانهء ملى ايران\r\n10330 - 79 م\r\nشناسنامه كتاب\r\nنام كتاب : فرهنگ اصطلاحات اصول\r\nمؤلف : مجتبى ملكى اصفهانى\r\nمحل چاپ : چاپ مهر\r\nتاريخ چاپ : زمستان 1381\r\nنوبت چاپ : اول\r\nناشر : انتشارات عالمه\r\nتيراژ : 3000\r\nقيمت 12000 ريال\r\nشابك جلد دوم : 1 - 69 - 6798 - 964 1 - 69 - 6798 - 964 : isbn\r\nقم - خيابان ارم - نبش كوچه 9 تلفن ، 7745070\r\nصندوق پستى 4161 / 37185\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nفرهنگ اصطلاحات اصول\r\nبا مقدمه\r\nحضرت آيت الله حاج شيخ جعفر سبحانى\r\nجلد دوم\r\nتأليف\r\nمجتبى ملكى اصفهانى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n\r\n[ جلد دوم 
  ]\r\nبسم اللّه الرّحمن الرّحيم اللّهمّ كن لوليّك الحجّة بن الحسن صلواتك عليه و على آبائه فى هذه السّاعة و فى كلّ ساعة وليّا و حافظا و قائدا و ناصرا و دليلا و عينا حتّى تسكنه ارضك طوعا و تمتّعه فيها طويلا\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيش گفتار\r\nحمد و ستايش خداوندى را سزاست كه در سايه‌ى تلاش دولتمردان براى حاكميّت احكام نورانى اسلام ناب محمّدى - صلّى اللّه عليه و آله - در سرزمين مقدّس ايران اسلامى ، به همّت و تلاش و خواست مردم مسلمان و غيرتمند و دوستدار اهل بيت عصمت و طهارت - عليهم السلام - و در پرتو رهبرى حكيمانه‌ى رهبر فرزانه‌ى انقلاب ، خلف صالح خمينى كبير ( قدّس سرّه ) فرصت ديگرى را در اختيار مؤلف قرار داد تا بتواند جلد دوم مجموعه‌ى « فرهنگ اصطلاحات اصول » را تقديم دوستداران علم و دانش نمايد . اميد است كه دايره‌ى وسيع و بىمنتهاى فضل و رحمت الهى كه بخصوص در قالب ايمان به خدا و عشق و محبّت به خاندان رسالت و نبوّت و پيروى از امامت و ولايت ، همواره دربرگيرنده‌ى جامعه‌ى اسلامى ايران بوده ، همچنان مستدام باشد و همه‌ى ما بتوانيم هر روز گامى به آمادگى بيشتر براى فرج ذخيره‌ى ارزشمند الهى ، وجود مقدّس حضرت حجة بن الحسن العسكرى - عليهما السلام - نزديك‌تر شده و در سايه‌ى حكومت عدالت‌گستر جهان‌شمول آن حضرت ، شاهد تحقّق اهداف بلند انسان‌ساز الهى اجداد گرام ايشان - عليهم السلام - كه جهل و بىخردى جاهلان دوران مانع تحقّق آن‌ها شد ، باشيم .\r\nدرود و سلام خدا بر تمامى پيامبران و رسولان الهى و بخصوص بر سيّد و سرور و خاتم ايشان ، رسول گرامى اسلام ، حضرت محمد - صلّى اللّه عليه و آله - و جانشينان پاك آن حضرت - عليهم السّلام - .\r\nدرود و سلام خدا بر پاره‌ى تن رسول خدا - صلّى اللّه عليه و آله - حضرت فاطمه‌ى زهرا - سلام الله عليها - كه اين ايّام مصادف است با سالروز شهادت ايشان . آن يگانه بانوى مظلومى كه تاريكى جهل و كينه‌ى ديوصفتان زشت سيرت و صورت ، مانع از آن گرديد كه شيفتگان سعادت و فلاح بتوانند الفباى زيبا زيستن را تا به انتها از آن وجود مقدّس فراگيرند . اللهمّ صلّ على فاطمة و أبيها و بعلها و بنيها و السّر المستودع فيها .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nدر مقدّمه‌ى جلد دوم ، ذكر چند نكته لازم است :\r\n1 - هرچند مىبايست منابع و مدارك مورد استفاده در تهيه‌ى اين مجموعه را در پايان جلد دوم مىآوردم ، ولى فكر كردم شايد فرصتى براى اتمام جلد دوم پيش نيايد و به همين خاطر بخش عمده‌ى منابع و مدارك مورد استفاده را در پايان جلد اول آوردم .\r\n2 - در تأليف جلد دوم از اين مجموعه كه در واقع آخرين جلد آن مىباشد ، سعى شد كه در حدّ لزوم ، به حركت‌گذارى كلمات و اصطلاحات بيشتر توجّه شده و با رعايت و حفظ قالب اصلى عنوان‌ها و توضيح آن‌ها ، از كلمه‌ها و عبارت‌هاى فارسى و به عبارت ديگر : فارسىنويسى ، بيش از پيش استفاده شود .\r\n3 - بسيارى از دوستان و عزيزان از اقشار مختلف جامعه‌ى علمى ، با تشويق ، انتقاد و راهنمايىهاى خود ، مؤلّف را مورد لطف و محبّت خود قرار دادند . اميد است همچنان بر مؤلّف منّت نهاده و هرگونه نظر و پيشنهاد خود را ارائه نمايند تا مورد استفاده قرار گيرد .\r\nدر پايان جا دارد از همه‌ى عزيزانى كه در تهيه ، تصحيح ، چاپ و نشر اين مجموعه به هر نحو كمك نمودند ، بخصوص انتشارات « عالمه » كه زحمت چاپ و نشر آن را قبول كردند ، كمال تشكّر و قدردانى را نموده و براى همه‌ى ايشان آرزوى موفقيّت و سربلندى بنمايم .\r\nاللّهم عجّل لوليّك الفرج .\r\nو السّلام\r\nمؤلف 12 / 5 / 1381 هجرى خورشيدى\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nالقول بعدم الفصل\r\nبه عنوان « عدم القول بالفصل » رجوع شود .\r\n\r\nقاصر\r\nقاصر در اصطلاح شرعى كسى را گويند كه حقيقت ايمان و احكام دين به او نرسيده است و وى به جهت نداشتن استعداد و يا وجود مانع ، نتوانسته است به وظايف خود آگاهى پيدا كند و به آن‌ها عمل نمايد . قاصر اقسامى دارد :\r\n1 - كسى كه اصلا به چيزى توجّه نكند . به عبارت ديگر : كسى كه اصلا متوجّه چيزى نشود . شكّى نيست كه چنين كسى معذور است .\r\n2 - كسى كه توجّه دارد كه مطلب حقّى در واقع وجود دارد و نسبت به آن مطلب حقّ واقعى نيز گردن مىنهد و ليكن در به دست آوردن آن مطلب حقّ واقعى از طريق شناخت ، كوتاهى مىكند . اين شخص نيز معذور است .\r\n3 - كسى كه مىداند مطلب حقّى در واقع وجود دارد ، ولى نه نسبت به آن حقّ واقعى سرسختى و مخالفت و مقاومت مىكند و نه در مقابل آن مطيع و فرمانبردار است . 4 - كسى كه نه تنها به آن مطلب حقّ واقعى تن درنمىدهد ، بلكه با آن عناد و دشمنى نيز مىنمايد . به‌نظر مىرسد كه قسم سوّم از قاصر ، معذور نباشد و امّا قسم چهارم ، بدون شكّ معذور نيست . « 1 »\r\nجايگاه عنوان « قاصر » در علم اصول فقه :\r\nدر صورت عدم دست‌يابى مكلّف به ادلّه‌ى قطعى و علم‌آور احكام شرعى فرعى ، برخى از اصول و امارات هستند كه هرچند تنها مفيد ظنّ هستند ، ولى شارع\r\n\r\n\r\n","description":"","footnote":"\r\n( 1 ) - الكفاية با حواشى مرحوم مشكينى ( ره ) : 3 / 517 .\r\n","page_name":" 7 ","page_number":7},
  {"content":"\r\n\r\nآن‌ها را معتبر اعلام كرده است . اين ظنون معتبر شرعى ، همانند علم و قطع بوده و احكام مترتّب بر علم ، بر اين ظنون معتبر شرعى نيز مترتّب مىشود . اين در امور مربوط به احكام شرعى فرعى و وظايف عملى مكلّفين است . به عنوان « اماره » ، « قطع » ، « ظنّ » و « اصل عملى » رجوع شود . امّا در مباحث اعتقادى و امور مربوط به اصول دين چطور ؟ آيا در اين امور نيز مىتوان به « ظنّ » اكتفا نمود و از تحصيل علم استدلالى چشم‌پوشى نمود ؟ يا اينكه در اين قبيل امور ، تنها علم استدلالى از سوى شارع معتبر دانسته شده است ؟ آيا علم و يقين ناشى از تقليد در امور اعتقادى و اصول دين معتبر و كافى است يا خير ؟ گروه كثيرى از مردم هستند كه نسبت به حقايق معارف الهى جاهل بوده و به احكام عملى دين نيز ملتزم نيستند . نحوه‌ى عقوبت و يا بهره‌مندى اينان از نعمت‌هاى الهى در عالم آخرت چگونه است ؟ اين بحث مربوط به علم كلام است . حكم شرعى اين افراد از حيث طهارت و نجاست و محترم بودن جان ، مال و آبروى اين افراد چيست ؟ اين بخش از مسائل مربوط به جاهل به احكام الهى ، در علم فقه مطرح و حكم شرعى آن بيان شده است . آنچه در علم اصول فقه پيرامون « ظنّ » مطرح مىشود ، مربوط به احكام شرعى فرعى است ، ولى « ظنّ » ، يك عنوان عام است و مىتوان آن را شامل « ظنّ » مربوط به مسائل اعتقادى و اعتبار و عدم اعتبار آن در اين مسائل نيز دانست ، ولى جاى طرح آن‌ها علم كلام است . برخى اصوليين ، از جمله مرحوم آخوند خراسانى ( ره ) در پايان مباحث مربوط به « ظنّ » ، به تناسب شمول عنوان « ظنّ » نسبت به اصول دين ، متعرّض بيان اقسام جاهل و احكام مربوط به آن شده‌اند ؛ هرچند كه اين مبحث از مسائل اصولى به حساب نمىآيد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nقاعده « 1 »\r\nقاعده عبارت است از اصل و قانونى كلّى كه منشأ و زيربناى استنباط قوانين ديگر باشد . از اين اصول و قوانين در فقه و اصول به عنوان « قواعد اصولى » و « فقهى » تعبير مىشود .\r\nقواعد فقهى و اصولى و مسائل فقهى تفاوت‌هايى با يكديگر دارند كه قبل از اشاره به تفاوت آن‌ها ابتدا لازم است هركدام را جداگانه تعريف كنيم .\r\n\r\nقاعده‌ى اصولى :\r\nهر مسأله‌اى كه براى تشخيص احكام شرعى يا وظايف عملى آماده شده باشد از قواعد اصولى است . به عبارت ديگر : قواعد و مسائلى كه براى تشخيص احكام شرعى و وظايف عملى كلّى آماده شده و اختصاص به باب خاص يا موضوع خاصّى نداشته و متن مسئله نيز حكم شرعى نباشد را « مسأله‌ى اصولى » گويند .\r\nبنابراين ، مسائل اصولى ، قواعدى عام هستند كه به عنوان وسيله‌ى مورد نياز فقيه براى تشخيص وظايف كلّى مكلّفين مهيّا شده‌اند . « 2 »\r\n\r\nقاعده‌ى فقهى :\r\nهر حكم فقهى عامى كه در ابواب مختلف فقه جريان دارد و متن آن مشتمل بر حكم شرعى است را « قاعده‌ى فقهى » گويند . قواعدى مانند « طهارت » و « لا ضرر » از اين قبيل هستند .\r\n\r\n\r\n","description":"","footnote":"\r\n( 1 ) - تهذيب الاصول سبزوارى ( ره ) : 1 / 9 ؛ الرسائل : 319 ؛ فوائد الاصول : 1 / 19 ؛ الاصول العامه : 43 ؛ بدائع الافكار : 24 ؛ المحاضرات : 1 / 10 ؛ عناية الاصول : 5 / 12 ؛ القواعد : 9 ؛ المحصول سبحانى : 1 / 40 ؛ القواعد الفقهيّه : 1 / 22 .\r\n( 2 ) - القواعد الفقهيّه : 1 / 22 .\r\n","page_name":" 9 ","page_number":9},
  {"content":"\r\n\r\nدو خصوصيّت در قواعد فقهى ملاحظه مىشود : 1 - قواعد فقهى ، يا خود مشتمل بر حكم شرعى هستند و يا منتزع از حكم شرعى هستند ؛ 2 - قواعد فقهى غالبا در تمام ابواب فقه جارى نمىشوند مانند قاعده‌ى « طهارت » كه اختصاص به باب طهارت دارد ، و قاعده‌ى « لا تعاد » كه اختصاص به باب صلاة دارد . ولى در عين حال ، برخى از قواعد فقهى نيز در تمام ابواب فقه جريان دارند مانند قاعده‌ى « لا ضرر » .\r\n\r\nمسأله‌ى فقهى :\r\nدر مسأله‌ى فقهى ، راجع به حكم موضوعات خاصّ تكليفى يا وضعى بحث مىشود ، مانند بحث از وجوب نماز و روزه يا بحث از طهارت آب و نجاست خون . « 1 »\r\n\r\nچه فرقى هست بين قاعده‌ى فقهى ، قاعده‌ى اصولى و مسأله‌ى فقهى ؟\r\n1 - قواعد اصولى براى استفاده فقيه جهت تشخيص وظايف كلّى مكلّفين مهيّا شده‌اند ولى خود آن‌ها حكم شرعى نيستند ، يعنى مسائل اصولى واسطه‌ى استنباط حكم شرعىاند ، در حالى كه قاعده‌ى فقهى ، عينا بر مصداق تطبيق مىشود و مسأله‌ى فقهى نيز از حكم موضوعات خاص و جزئى بحث مىكند .\r\n2 - مسائل اصولى تنها براى استنباط احكام شرعى كلّى مهيّا شده‌اند ، امّا قواعد فقهى براى استنباط احكام شرعى جزئى نيز صلاحيّت دارند .\r\n3 - مسأله‌ى اصولى اجمالا مورد استفاده انحصارى فقيه است ، امّا قاعده‌ى فقهى ، هم براى فقيه و هم براى مقلّد قابل استفاده است .\r\n\r\n\r\n","description":"","footnote":"\r\n( 1 ) - المحصول سبحانى : 1 / 41 .\r\n","page_name":" 10 ","page_number":10},
  {"content":"\r\n\r\n4 - قواعد فقهى غالبا اختصاص به برخى ابواب فقه دارند ولى مسائل اصولى در تمام ابواب فقه جريان دارند .\r\nالبتّه غير از اين موارد ، موارد ديگرى نيز بيان شده است و به برخى از موارد مذكور نيز ايرادهايى وارد شده است كه به جهت رعايت اختصار از ذكر آن‌ها خوددارى مىكنيم .\r\n\r\nاقسام قاعده‌ى فقهى :\r\n1 - قواعدى كه اختصاص به ابواب معاملات به معناى اخصّ دارند ، مانند قاعده‌ى « تلف در زمان خيار » و قاعده‌ى « عدم ضمان امين » .\r\n2 - قواعدى كه اختصاص به باب خاصّى از ابواب فقه نداشته و در تمام ابواب فقه جريان دارند ، مانند قاعده‌ى « لا ضرر » و « لا حرج » .\r\n3 - قواعدى كه تنها در ابواب عبادات جارى مىشوند ، مانند قاعده‌ى « تجاوز و فراغ » بنا بر قول برخى از فقهاء . به عنوان « قاعده‌ى تجاوز و فراغ » رجوع شود .\r\n4 - قواعدى كه در ابواب معاملات به معناى اعم جريان دارند ، مانند قاعده‌ى « طهارت » .\r\n5 - قواعدى كه تنها براى كشف موضوعات خارجى كه تحت ادلّه‌ى احكام هستند مورد استفاده قرار مىگيرند ، مانند حجيّت « بيّنه » و حجيّت قول « ذى اليد » . « 1 »\r\n\r\nقاعده‌ى استصحاب\r\nبه عنوان « استصحاب » رجوع شود .\r\n\r\n\r\n","description":"","footnote":"\r\n( 1 ) - القواعد الفقهيّه : 1 / 26 .\r\n","page_name":" 11 ","page_number":11},
  {"content":"\r\n\r\n\r\nقاعده‌ى اشتغال\r\nبه عنوان « اصالة الاحتياط » رجوع شود .\r\n\r\nقاعده‌ى اصولى\r\nبه عنوان « قاعده » رجوع شود .\r\n\r\nقاعده‌ى الجمع مهما امكن اولى من الطّرح\r\nبه عنوان « الجمع مهما امكن اولى من الطرح » رجوع شود .\r\n\r\nقاعده‌ى تجاوز و فراغ « 1 »\r\nمباحث مربوط به اين قاعده را ضمن چند مطلب به صورت مختصر بيان مىكنيم .\r\n\r\n1 - معنى قاعده‌ى تجاوز :\r\nاين قاعده مىگويد : هرگاه انسان در وجود و انجام جزئى از عبادت ، بعد از گذشتن زمان و محل آن شكّ كرد ، نبايد به شكّ خود اعتنا كند . مثلا اگر نمازگزار در حال سجده شكّ كرد كه آيا ركوع را انجام داده يا نه ؟ اين قاعده مىگويد : به شكّ خود اعتنا نكن .\r\n\r\n2 - معنى قاعده‌ى فراغ :\r\nاين قاعده مىگويد : هرگاه انسان بعد از فارغ شدن از عمل ، در صحّت آن عمل شكّ نمود ، به شكّ خود اعتنا نكند . مثلا انسان مىداند نماز ظهر را خوانده ولى\r\n\r\n\r\n","description":"","footnote":"\r\n( 1 ) - الرسائل : 410 ؛ تهذيب الاصول سبزوارى ( ره ) : 2 / 293 ؛ علم اصول الفقه : 405 ؛ القواعد الفقهيّه : 1 / 211 ؛ عناية الاصول : 5 / 273 ؛ اصطلاحات الاصول : 198 - 182 ؛ الكفاية با حواشى مرحوم مشكينى ( ره ) : 5 / 59 ؛ فوائد الاصول : 4 / 618 ؛ درر الفوائد : 2 / 558 ؛ نهاية الافكار : 4 ، قسمت دوّم / 37 .\r\n","page_name":" 12 ","page_number":12},
  {"content":"\r\n\r\nاكنون شكّ مىكند كه آيا سه ركعت خوانده يا چهار ركعت ؟ براساس اين قاعده ، در اين قبيل موارد نبايد به شكّ اعتنا نمود .\r\n\r\n3 - آيا قاعده‌ى تجاوز و فراغ يك قاعده است يا دو قاعده ؟\r\nبرخى معتقدند كه اين‌ها دو قاعده‌ى مستقل هستند زيرا از جهت موضوع ، محمول ، ملاك و دليل با يكديگر تفاوت دارند . مرحوم مشكينى ( ره ) مىگويد :\r\nموضوع قاعده‌ى تجاوز ، شكّ در وجود شىء است و موضوع قاعده‌ى فراغ ، شكّ در صحّت شىء موجود ؛ محمول قاعده‌ى تجاوز ، « موجود » است در حالى كه محمول قاعده‌ى فراغ « صحيح » است ؛ ملاك قاعده‌ى تجاوز ، گذشتن از آن جزء و داخل شدن در جزء ديگر است ، امّا ملاك قاعده‌ى فراغ ، تنها فارغ شدن است و دليل دو قاعده نيز متفاوت است . « 1 »\r\nدر مقابل ، عدّه‌ى ديگرى معتقدند كه هر دوى اين‌ها يك قاعده هستند « 2 » و تنها از حيث لحاظ عمل با يكديگر تفاوت دارند ، يعنى اگر در حال انجام عمل باشد ، قاعده‌ى تجاوز جارى مىشود و اگر بعد از فراغت از عمل باشد ، قاعده‌ى فراغ جارى مىشود . « 3 »\r\nاگر قاعده‌ى تجاوز و فراغ يك قاعده باشد ، نياز به چيزى داريم كه جامع بين دو عنوان باشد . مرحوم آغا ضياء الدّين عراقى ( ره ) مىگويد : جامع بين دو قاعده ، شكّ در وجود است ، با اين تفاوت كه در قاعده‌ى تجاوز ، شكّ در وجود شىء است و در قاعده‌ى فراغ ، شكّ در وجود صحيح شىء است . « 4 »\r\n\r\n\r\n","description":"","footnote":"\r\n( 1 ) - الكفاية با حواشى مرحوم مشكينى : 5 / 59 .\r\n( 2 ) - الرسائل : 414 .\r\n( 3 ) - تهذيب الاصول سبزوارى ( ره ) : 2 / 293 .\r\n( 4 ) - نهاية الافكار : 4 ، قسمت دوّم / 38 .\r\n","page_name":" 13 ","page_number":13},
  {"content":"\r\n\r\nاگر قاعده‌ى مذبور دو قاعده باشد ، نسبت بين آن‌ها عموم و خصوص من وجه است يعنى در دو مورد از هم جدا هستند و در يك مورد با هم جمع مىشوند . به عنوان « عموم و خصوص » رجوع شود .\r\nمثال براى مورد اوّل افترق :\r\nانسان در حال سجده شكّ مىكند كه ركوع را انجام داده است يا نه ؟ اينجا قاعده‌ى تجاوز جارى مىشود .\r\nمثال براى مورد دوّم افتراق :\r\nانسان بعد از نماز ظهر ، شكّ مىكند كه سه ركعت خواند يا چهار ركعت ؟ اينجا قاعده‌ى فراغ جارى مىشود .\r\nمثال براى مورد اجتماع دو قاعده :\r\nانسان بعد از نماز شكّ مىكند در صحّت نماز زيرا شكّ كرده كه ركوع ركعت دوّم را انجام داده يا نه ؟ در اينجا هر دو قاعده جارى مىشود زيرا هم شكّ بعد از محل صدق مىكند و هم شكّ بعد از فراغ .\r\n\r\n4 - آيا قاعده مذبور از قواعد عقلايى است يا تعبّدى محض ؟\r\nبناى عقلا اين است كه بعد از فارغ شدن از عمل به شكّ اعتنا نمىكنند ، بنابراين ، مفاد قاعده‌ى مذبور از قواعد معمول و رايج عقلا بوده و روايات نيز همين بناى عقلا را قبول و آن را تقرير كرده‌اند . « 1 »\r\n\r\n5 - مدرك قاعده از روايات :\r\nهرچند به روايات متعدّدى استناد شده است ولى ما تنها به ذكر سه روايت اكتفا\r\n\r\n\r\n","description":"","footnote":"\r\n( 1 ) - تهذيب الاصول سبزوارى ( ره ) : 2 / 293 ؛ الكفاية با حواشى مرحوم مشكينى : 5 / 63 .\r\n","page_name":" 14 ","page_number":14},
  {"content":"\r\n\r\nمىكنيم .\r\nاوّل : زراره از امام صادق عليه السّلام روايت مىكند كه آن حضرت فرمودند : هرگاه از چيزى خارج شدى و داخل در غير آن شدى به شكّ خود اعتنا نكن . « 1 »\r\nدوّم : امام صادق عليه السّلام فرمودند : هر چيزى كه از آن گذشتى و در آن شكّ كردى در حالى كه داخل در چيز ديگر شده‌اى ، به شكّ خود اعتنا نكن . « 2 »\r\nسوّم : امام باقر عليه السّلام فرمودند : هرگاه در چيزى كه گذشته است شكّ كردى ، حكم به صحّت آن كن . « 3 »\r\n\r\n6 - آيا قاعده فوق تنها در باب طهارت و صلاة جارى مىشود ؟\r\nبرخى مانند شيخ انصارى ( ره ) معتقدند كه اين قاعده در ابواب ديگر مانند باب حجّ نيز جارى مىشود . « 4 » مرحوم سبزوارى ( ره ) مىگويد : اگر بگوييم : قاعده تعبّدا از سوى شارع معتبر شده است ، بعيد نيست كه بگوييم اختصاص به همان مواردى دارد كه در آن وارد شده است زيرا مفاد قاعده‌ى مذبور ، مخالف قاعده‌ى اشتغال است . « 5 »\r\n\r\n7 - آيا اين قاعده از اصول است يا از امارات ؟\r\n\r\n\r\n","description":"","footnote":"\r\n( 1 ) - قال الصادق - عليه السلام - يا زراره اذا خرجت من شىء ثم دخلت فى غيره فشكك ليس بشيء . وسائل الشيعة ، ج 5 ، ابواب الخلل ، باب 23 ، حديث 1 .\r\n( 2 ) - قال الصادق - عليه السّلام - كل شىء شكّ فيه مما قد جاوزه و دخل فى غيره فليمض عليه . وسائل الشيعة ، ج 4 ، ابواب السجود ، باب 15 ، حديث 4 .\r\n( 3 ) - محمد بن مسلّم ، عن ابى جعفر - عليه السّلام - قال : كلما شككت فيه مما قد مضى فامضه كما هو . همان مدرك ، ج 5 ، ابواب الخلل ، باب 23 ، حديث 3 .\r\n( 4 ) - الرسائل : 410 .\r\n( 5 ) - تهذيب الاصول سبزوارى ( ره ) : 2 / 300 .\r\n","page_name":" 15 ","page_number":15},
  {"content":"\r\n\r\nاگر قاعده‌ى مذبور از اصول باشد ، تنها براى رفع شكّ و حيرت است بدون اين كه ناظر به واقع و حاكى از واقع باشد ، امّا اگر از امارات باشد ، اعتبار آن از جهت كاشفيّت آن از واقع است و بر اين اساس ، بر اصول مقدّم خواهد بود . عدّه‌اى مىگويند : اين قاعده از اصول است ، و عدّه‌اى نيز معتقدند كه از امارات است . ولى در هر دو صورت ، بر استصحاب مقدّم است و اگر از امارات نيز باشد مثبتات آن حجّت نيست . مثلا اگر انسان بعد از نماز شكّ كرد كه آيا نمازش را با وضو خوانده يا نه ؟ قاعده‌ى مذبور مىگويد : به شكّ خود اعتنا نكن و بر اين اساس حكم به صحّت نماز مىكند ، ولى براى نمازهاى بعدى بايد وضو بگيرد و نمىتواند طهارت را براى نمازهاى بعدى با اين قاعده ثابت كند .\r\n\r\n8 - موارد جريان قاعده تجاوز و فراغ :\r\nاين قاعده تنها در موارد شبهه‌ى موضوعى جارى مىشود و در شبهه‌ى حكمى جارى نمىشود .\r\n\r\n9 - حكم مستفاد از قاعده وجوب است يا ترخيص ؟\r\nآيا مقصود از عدم اعتنا به شكّ در قاعده‌ى مذبور ، وجوب است يا جواز ؟\r\nيعنى آيا واجب است در موارد جريان قاعده به شكّ خود اعتنا نكند ، يا جايز است به شكّ خود اعتنا نكند و قاعده تنها ترخيص را مىرساند تا در نتيجه ، اگر انسان علىرغم گذشتن محل ، يا فارغ شدن از عمل ، به شكّ خود اعتنا كرد و عمل را دوباره انجام داد ، يا جزء مشكوك را مجددا انجام داد ( در صورتى كه موجب ازدياد ركن و موجب ابطال نشود ) ، عمل او صحيح است ؟ در اين مورد دو قول است : قول\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبه وجوب ، و قول به ترخيص . « 1 »\r\n\r\n10 - قاعده‌ى تجاوز و فراغ و طهارت‌هاى سه‌گانه ( وضو ، غسل ، تيمم ) :\r\nبه اعتقاد اكثر فقهاء ، قاعده‌ى مذبور در اجزاى وضو جارى نمىشود . بنابراين ، اگر انسان در موقع وضو گرفتن ، در حالى كه وضو تمام نشده است ، شكّ كرد كه مثلا صورت را شسته يا نه ؟ بايد ابتدا صورت را بشويد و سپس ساير اجزا را . عدّه‌ى زيادى از فقهاء ، غسل و تيمّم را نيز به وضو ملحق كرده‌اند . « 2 »\r\n\r\n11 - عدم جريان قاعده در صورت علم به غفلت :\r\nشكّ بعد از محل و بعد از فراغ سه صورت دارد :\r\nاوّل : شكّ در حالى است كه مىداند موقع عمل غافل نبوده و علم به صحّت عمل هم داشته است ولى اكنون شكّ كرده كه آيا اعتقاد او به صحّت عمل ، واقعا درست بوده يا نه ؟ و آيا آن عمل را مطابق مأمور به انجام داده است يا نه ؟\r\nدوّم : شكّ دارد كه موقع عمل متوجّه بوده يا غافل بوده است ؟ يعنى هم احتمال مىدهد موقع عمل حواسش جمع بوده و مىدانسته كه عمل را صحيح انجام مىدهد و هم احتمال مىدهد كه موقع عمل حواسش جمع نبوده و غافل بوده باشد .\r\nسوّم : شكّ بعد از عمل در حالى است كه مىداند موقع عمل اصلا متوجّه نبوده و غافل بوده است ولى اكنون احتمال مىدهد كه شايد آن عمل اتّفاقا درست انجام شده باشد ، مثل اينكه مىداند موقع وضو گرفتن بايد انگشتر خود را بچرخاند تا آب زير آن برود ولى احتمال مىدهد كه اتّفاقا آب زير انگشتر رفته باشد .\r\n\r\n\r\n","description":"","footnote":"\r\n( 1 ) - الكفاية با حواشى مرحوم مشكينى : 5 / 81 ، الثانى عشر .\r\n( 2 ) - القواعد الفقهيّه : 1 / 264 .\r\n","page_name":" 17 ","page_number":17},
  {"content":"\r\n\r\nقاعده‌ى مذبور ، تنها در صورت اوّل و دوّم جارى مىشود ولى در صورت سوّم جارى نمىشود .\r\nبنابراين ، به مقتضاى قاعده اشتغال بايد عمل را دوباره انجام دهد . « 1 »\r\n\r\n12 - چه تفاوتى هست بين قاعده تجاوز و فراغ و اصالة الصّحّة ؟\r\nاجمالا بايد گفت : اصالة الصّحّة در عمل غير جارى مىشود ولى قاعده‌ى تجاوز و فراغ در عمل خود انسان . به عنوان « اصالة الصّحّة » رجوع شود .\r\n\r\nقاعده‌ى ترجيح بلا مرجّح\r\nاين قاعده دو اصطلاح فلسفى و غير فلسفى دارد كه در اصطلاح فلسفى مستلزم ممتنع و محال است ولى در اصطلاح غير فلسفى چون در امور اعتبارى است ، مستلزم ممتنع و محال نيست و ليكن از ديدگاه عقل ، جريان آن قبيح و زشت خواهد بود . به عنوان « ترجيح بلا مرجّح » رجوع شود .\r\n\r\nقاعده‌ى تسامح در ادلّه‌ى سنن « 2 »\r\nمفاد اين قاعده چنين است : اگر خبر ضعيفى كه داراى شرايط حجيّت نبود ، بر استحباب يا كراهت عملى دلالت كرد ، مىتوان براساس آن حكم به استحباب يا كراهت آن عمل نمود . در اين جهت بحثى نيست كه اگر انسان چنين مستحبّى را كه با خبر ضعيف ثابت شده ، به قصد تحصيل ثواب يا به اميد مطلوب بودن انجام داد ثواب مىبرد . دليل اين مطلب روايات متعدّدى است كه از ائمه‌ى معصومين عليهم السّلام\r\n\r\n\r\n","description":"","footnote":"\r\n( 1 ) - همان مدرك : 269 .\r\n( 2 ) - اصطلاحات الاصول : 189 ؛ الفصول : 305 ؛ فوائد الاصول : 3 / 308 ؛ تهذيب الاصول سبزوارى ( ره ) : 2 / 187 ؛ علم اصول الفقه : 273 ؛ الرسائل : 229 ؛ نهاية الافكار : 3 / 276 .\r\n","page_name":" 18 ","page_number":18},
  {"content":"\r\n\r\nوارد شده است از جمله : هشام از امام صادق عليه السّلام نقل مىكند كه آن حضرت فرمودند : اگر عمل ثوابى از قول پيامبر صلّى اللّه عليه و آله به كسى برسد و آن شخص آن عمل را به اين خاطر انجام دهد ، همان ثواب براى او خواهد بود . اگرچه پيامبر صلّى اللّه عليه و آله چنين چيزى را نفرموده باشند . « 1 » روايات متعدّد ديگر نيز بر اين مضمون وارد شده كه برخى از آن‌ها در باب 8 از ابواب مقدّمه‌ى عبادت كتاب « وسائل الشّيعه » نقل شده است .\r\nپيرامون اين قاعده آنچه مورد اختلاف است دو نكته ذيل است :\r\n1 - آيا انسان با انجام چنين عمل مستحبّى مستحقّ ثواب مىشود يا اينكه از باب تفضّل به او ثواب مىدهند ؟ كسانى كه معتقدند انقياد نيز موجب استحقاق ثواب است ، در اينجا نيز قائل به استحقاق هستند . به عنوان « تجرّى » رجوع شود .\r\n2 - آيا با اين قاعده ، تنها ثواب ثابت مىشود يا ساير آثار مترتّب بر فعل مستحبّ نيز ثابت مىشود ؟ مثلا كسى معتقد باشد با غسل مستحبّى مىشود نماز خواند ، اكنون خبر ضعيفى مىگويد : غسل كردن در روز عيد نوروز مستحبّ است . آيا با غسلى كه با اين خبر ضعيف ثابت شده مىتوان نماز خواند ؟ در اين قسمت نيز دو قول است .\r\n\r\nقاعده‌ى تعيين\r\nبه عنوان « اصالة التّعيين » رجوع شود .\r\n\r\n\r\n","description":"","footnote":"\r\n( 1 ) - عن ابى عبد اللّه - عليه السّلام - قال : من بلغه عن النبى - صلّى اللّه عليه و آله - شىء من الثواب فعمله كان اجر ذلك له و ان كان رسول اللّه - صلّى اللّه عليه و آله - لم يقله . وسائل الشيعة ، ج 1 ، ابواب مقدّمه العبادة ، باب 18 ، حديث 3 .\r\n","page_name":" 19 ","page_number":19},
  {"content":"\r\n\r\n\r\nقاعده‌ى تقيّه « 1 »\r\nيكى از مهم‌ترين قواعدى كه عقل و نقل بر مشروعيّت آن دلالت دارد و هميشه راهگشاى بسيارى از انسان‌ها ، بخصوص پيروان مذهب حقّه‌ى تشيّع در بستر تاريخ بوده و در سخت‌ترين شرايط منجى بسيارى از مفاخر شيعى مذهب و اصل مذهب تشيّع گرديده و در عين حال وسيله‌اى براى طعن و تمسخر مخالفين بر ضدّ شيعيان مبنى بر ترس و زبونى ايشان بوده است ، قاعده‌ى « تقيّه » است .\r\nدو عامل مهمّ را مىتوان نام برد كه با يكديگر و يا به تنهايى سبب تهاجم برخى فرقه‌هاى غير شيعى بر ضدّ شيعه در اعتقاد و عمل به تقيّه شده است :\r\nاوّل : عدم مراجعه به منابع دست اوّل علماى شيعه و آگاه نشدن از حقيقت اعتقاد ايشان و بىتوجّهى به اين امر مسلّم عقلى و نقلى ؛ دوّم : تعصّب بىجا و تقليد كوركورانه از گفته‌ها و اعتقادات پيشينيان خود كه از هر وسيله‌اى براى تضعيف و تخريب اين مذهب بر حقّ استفاده مىكرده‌اند ؛ مراجعه به منابع مختلف ايشان گواه بر اين مدّعاست ؛ ولى چه نيكو فرموده خداوند - تبارك و تعالى - كه :\r\n« آن‌ها مىخواهند نور خدا را با دهان خود خاموش سازند ، ولى خداوند نور خود را كامل مىكند هرچند كه كافران خوش نداشته باشند » . « 2 »\r\nبه‌هرحال ، قاعده تقيّه از قواعدى است كه فروع متعدّدى در ابواب مختلف فقه و كلام و عقايد برآن مترتّب مىشود و از ديرباز ، علماى شيعه به بيان حقيقت و حدّ و حدود و احكام مترتّب برآن پرداخته‌اند ؛ ما در اين عنوان ، مباحث مربوط به اين\r\n\r\n\r\n","description":"","footnote":"\r\n( 1 ) - المكاسب : 320 ؛ دائرة المعارف الاسلامية الشّيعة : 3 / 69 ؛ القواعد الفقهيّة : 1 / 383 ؛ القواعد : 102 .\r\n( 2 ) - الصّف / 8 .\r\n","page_name":" 20 ","page_number":20},
  {"content":"\r\n\r\nقاعده را ضمن چند مطلب به اختصار بيان مىكنيم :\r\n\r\n1 - معناى تقيّه :\r\nتقيّه در لغت عبارت است از : پرهيز كردن و خوددارى كردن ؛ و در اصطلاح عبارت است از : موافقت قولى و عملى با مخالف و معاند ، به جهت محفوظ ماندن از ضرر .\r\n\r\n2 - دلايل حجيّت تقيّه :\r\nهمان گونه كه اشاره شد ، تقيّه از قواعدى است كه هر عقل سليمى آن را قبول دارد و در مواقع لزوم به آن عمل مىكند . عقل مستقلا حكم مىكند كه هرگاه امر داير شود بين اهمّ و مهمّ ، بايد به اهمّ عمل كرد و مهمّ را ترك نمود ، مثلا : اگر حفظ جان محترمى متوقّف بر گفتن يك دروغ باشد ، كدام عقل سليمى ارتكاب آن را جايز نمىداند ؟ بلى ! آنچه مهمّ است ، تعيين مصداق اهمّ و مهمّ است و اينكه واقعا آنچه ترك مىشود از درجه‌ى اهميّت كمترى برخوردار باشد ، به گونه‌اى كه عقلا به آن توجّه كنند و در چنين مواقعى ترجيح جانب اهمّ را جايز بدانند .\r\nعلاوه بر حكم عقل ، آيات و روايات متعدّدى نيز پيرامون اين قاعده وارد شده است كه از مجموع آن‌ها مىتوان به حجيّت قطعى و يقينى قاعده‌ى تقيّه پى برد .\r\n\r\nالف : آيات قرآنى :\r\nبه سه آيه از آيات قرآنى كه مشروعيّت تقيّه از آن‌ها استفاده مىشود ، اشاره مىكنيم : 1 - خداوند - تبارك و تعالى - مىفرمايد :  لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ مِنَ اللَّهِ فِي شَيْءٍ إِلَّا أَنْ تَتَّقُوا مِنْهُمْ تُقاةً وَ يُحَذِّرُكُمُ اللَّهُ نَفْسَهُ وَ إِلَى اللَّهِ الْمَصِيرُ .  « 1 » يعنى : نبايد افراد با ايمان غير از مؤمنان ، كافران\r\n\r\n\r\n","description":"","footnote":"\r\n( 1 ) - آل عمران / 28 .\r\n","page_name":" 21 ","page_number":21},
  {"content":"\r\n\r\nرا دوست و سرپرست خود انتخاب كنند و هركس چنين كند ، در هيچ‌چيز از خداوند نيست ( يعنى رابطه او به كلّى از پروردگار گسسته است ) مگر اينكه از آن‌ها بپرهيزيد ( و به خاطر هدف‌هاى مهم‌تر تقيّه كنيد ) و خداوند - تبارك و تعالى - شما را از نافرمانى خود برحذر مىدارد و بازگشت ( شما ) به سوى خداست . دلالت اين آيه شريفه بر جواز و مشروعيّت تقيّه ، روشن‌تر از آن است كه نياز به توضيح و بيان داشته باشد .\r\n2 - خداوند - تبارك و تعالى - مىفرمايد :  مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ  « 1 » يعنى : كسانى كه بعد از ايمان كافر شوند به جز آن‌ها كه تحت فشار واقع شده‌اند در حالى كه قلبشان آرام با ايمان است ، آرى ! آن‌ها كه سينه خود را براى پذيرش كفر گشوده‌اند ، غضب خدا بر آن‌ها است و عذاب عظيمى در انتظارشان . در شأن نزول اين آيه گفته شده : گروهى از مسلمانان كه عبارت بودند از « عمّار » ، پدر او « ياسر » ، مادرش « سميّه » ، « صهيب » ، « بلال » و « خباب » ، در چنگال مشركان گرفتار شدند .\r\nمشركان ايشان را تحت فشار قرار دادند تا از اسلام بازگشته و كلمات كفر و شرك را بر زبان آورند ؛ پدر و مادر عمّار سخت مقاومت كردند و به شهادت رسيدند ، ولى عمّار آنچه را مشركان مىخواستند بر زبان آورد . بعد از اين واقعه گريه‌كنان خدمت حضرت رسول صلّى اللّه عليه و آله آمد ، حضرت فرمودند : چه شده است ؟ عمّار عرض كرد : اى پيامبر ! بسيار بد شده . دست از سرم برنداشتند تا نسبت به شما جسارت كردم و بت‌هاى آن‌ها را به نيكى ياد نمودم !\r\n\r\n\r\n","description":"","footnote":"\r\n( 1 ) - النّحل / 106 .\r\n","page_name":" 22 ","page_number":22},
  {"content":"\r\n\r\nپيامبر صلّى اللّه عليه و آله فرمودند : اگر باز تو را مورد فشار قرار دادند ، آنچه مىخواهند بگو .\r\nآيه شريفه فوق ، عمل عمّار را مورد تأييد قرار داده است . « 1 »\r\n3 - خداوند - تبارك و تعالى - مىفرمايد :  وَ قالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَهُ أَ تَقْتُلُونَ رَجُلًا أَنْ يَقُولَ رَبِّيَ اللَّهُ وَ قَدْ جاءَكُمْ بِالْبَيِّناتِ مِنْ رَبِّكُمْ  « 2 »\r\nيعنى مرد مؤمنى از آل فرعون كه ايمان خود را پنهان مىداشت گفت : آيا مىخواهيد كسى را به قتل برسانيد به اين علّت كه مىگويد پروردگار من اللّه است در حالى كه دلايل روشنى از سوى پروردگارتان آورده است ؟\r\nاين آيه پيرامون جريان حضرت موسى عليه السّلام و فرعونيان است ؛ وقتى حضرت موسى عليه السّلام رسالت خود را به فرعون اعلام نمود ، و او تصميم به كشتن آن حضرت گرفت ، در اين هنگام مردى از اطرافيان كه ايمان آورده بود ، ولى ايمان خود را پنهان مىداشت ، خطاب به فرعون و حاميان تصميم او گفت : آيا مىخواهيد كسى را به جهت اينكه مىگويد : خداى من اللّه است ، بكشيد ؟ اين مرد مؤمن از آل فرعون در صدد منصرف كردن فرعون و فرعونيان از كشتن حضرت موسى عليه السّلام برآمد . در اين واقعه مىبينيم كه اين مرد ايمان خود را پنهان مىدارد تا بتواند در مواقع لزوم و جهت حفظ مصالح مهم‌تر ، مفيد و كارساز باشد و اين همان تقيّه است .\r\n\r\nب : روايات :\r\nروايات بسيار زيادى وارد شده كه مضمون برخى جواز تقيّه و مضمون برخى ديگر وجوب آن است « 3 » ؛ آنچه از مجموع روايات فراوان تقيّه استفاده مىشود ، نه\r\n\r\n\r\n","description":"","footnote":"\r\n( 1 ) - تفسير نمونه : 11 / 417 .\r\n( 2 ) - الغافر / 28 .\r\n( 3 ) - البتّه بايد توجّه داشت كه تقيّه گاهى واجب ، گاهى مستحب ، گاهى حرام ، گاهى مكروه و گاهى مباح است .\r\n","page_name":" 23 ","page_number":23},
  {"content":"\r\n\r\nتنها اصل جواز و مشروعيّت آن است ، بلكه در برخى موارد وجوب آن است .\r\nبسيارى از اين روايات را مرحوم حرّ عاملى ( ره ) در كتاب ارزشمند « وسائل الشيعة » جمع‌آورى كرده است . « 1 » ما تنها به ذكر سه روايت اكتفا مىكنيم :\r\n1 - امام صادق - عليه السلام - در حديثى مىفرمايند : نه قسمت از ده قسمت دين تقيّه است و دين ندارد كسى كه تقيّه نكند . « 2 »\r\n2 - در حديثى از امام صادق عليه السّلام در تفسير آيه شريفه  وَ لا تُلْقُوا بِأَيْدِيكُمْ إِلَى التَّهْلُكَةِ  « 3 » فرمودند : اين در تقيّه است . « 4 »\r\n3 - در حديثى امام هادى عليه السّلام به داود الصّرمى مىفرمايند : يا داود اگر بگويى تارك تقيّه مانند تارك نماز است راست گفته‌اى . « 5 »\r\n\r\n3 - آيا تقيّه تنها در موارد خوف ضرر جانى مشروعيّت دارد ؟\r\nتقيّه ، عبارت ديگر رعايت اهمّ و مهمّ است در جايى كه بين اين دو تعارض پيش آيد ؛ و هدف نهايى آن ، حفظ مصالح مهم‌تر در ابعاد مختلف زندگى است ؛ پس تنها اختصاص به حفظ جان و مال ندارد ، بلكه ممكن است در جايى مصالح مهم‌تر مطرح باشد ، مثلا هرگاه وحدت مسلمانان در معرض خطر باشد ، اين امر بر بسيارى از امور مقدّم است و در غير ضروريات دين مىتوان تقيّه كرد و عقيده خود را نسبت به امور غير ضرورى ابراز ننمود و به اين وسيله وحدت مسلمين را حفظ كرد و يا\r\n\r\n\r\n","description":"","footnote":"\r\n( 1 ) - وسائل الشيعة ، كتاب الامر بالمعروف و النهى عن المنكر .\r\n( 2 ) - عن ابى عمر الاعجمى قال : قال لى ابو عبد اللّه - عليه السلام - يا ابا عمر تسعة اعشار الدين فى التقيّة ، و لا دين لمن لا تقيّه له . وسائل الشيعة ، كتاب الامر بالمعروف و . . . ، باب 24 ، حديث 2 .\r\n( 3 ) - البقرة / 195 .\r\n( 4 ) - الوسائل : 11 / 467 ، حديث 35 .\r\n( 5 ) - همان مدرك ، حديث 26 .\r\n","page_name":" 24 ","page_number":24},
  {"content":"\r\n\r\nمحبّت فرقه‌هاى مختلف اسلامى را جلب نمود . بر اين اساس ، تقيّه گاهى خوفى است ، گاهى تحبيبى ( جلب دوستى و محبّت ) و گاهى براى مصالح ديگر « 1 » .\r\n\r\n4 - اقسام تقيّه :\r\nمرحوم شيخ انصارى ( ره ) تقيّه را به واجب ، حرام ، مستحب ، مكروه و مباح تقسيم كرده است . « 2 » مثلا براى حفظ جان ، حفظ وحدت جامعه‌ى اسلامى و امورى از اين قبيل ، تقيّه واجب است ، مادام كه اصل دين و ضروريات دين در معرض خطر قرار نگيرد . ولى اگر تقيّه موجب فساد در دين و تزلزل در اركان اسلام و محو شعائر دينى و تقويت كفر شود ، يا موجب قتل نفس محترمى شود ، شكّى در حرام بودن آن نيست ؛ همچنين ، در شراب‌خوارى و غير موارد ضرورى ، تقيّه حرام است . « 3 »\r\n\r\n5 - عملى كه به علّت تقيّه ، بر خلاف واقع انجام مىشود ، صحيح است يا فاسد ؟\r\nشيخ انصارى ( ره ) مىگويد : اگر دليل وجوب آن عمل و اجزاء و شرايط ، عام باشد و شامل هر دو صورت اختيار و اضطرار باشد ، عملى كه خلاف واقع انجام مىشود ، باطل است ؟ مگر اينكه دليلى مانند حديث « رفع » شامل رفع جميع آثار شود و نگوييم تنها بر رفع مؤاخذه دلالت مىكند ، و البتّه اين خلاف ظاهر است . « 4 » ولى روايات متعدّد ديگرى داريم كه بر سقوط تكليف با انجام عبادات تقيّه‌اى و عدم نياز به اعاده و قضا دلالت مىكنند . « 5 »\r\n\r\n6 - آيا تقيّه در موضوعات نيز جريان دارد ؟\r\n\r\n\r\n","description":"","footnote":"\r\n( 1 ) - القواعد الفقهيّه : 1 / 410 .\r\n( 2 ) - المكاسب : 320 .\r\n( 3 ) - القواعد الفقهيّه : 1 / 415 .\r\n( 4 ) - المكاسب : 320 .\r\n( 5 ) - همان مدرك .\r\n","page_name":" 25 ","page_number":25},
  {"content":"\r\n\r\nشكّى نيست كه تقيّه در احكام جارى مىشود . ولى در موضوعات چطور ؟ مثلا اگر حاكم مكّه كه از مخالفين است ، اعلام كرد كه امروز اوّل شوّال است ، و كسى بداند كه حكم او بر خلاف واقع است ، ولى اگر بخواهد مخالفت كند ضرر و خطر به دنبال دارد ، آيا وظيفه او چيست ؟ در موضوعات نيز تقيّه جريان دارد و در چنين موردى انسان مىتواند روزه خود را افطار كند ؛ ولى در خصوص روزه ، علما معتقدند كه قضاى آن ساقط نمىشود . تفصيل بيشتر از حوصله اين كتاب خارج است .\r\n\r\nقاعده‌ى دفع ضرر محتمل « 1 »\r\nيكى از قواعد مورد قبول عقلا ، قاعده‌ى دفع ضرر محتمل است ، يعنى ، هركجا كه احتمال ضرر وجود داشته باشد ، عقل ، انسان را ملزم به دورى از آن مىكند . بر اساس اين قاعده ، عقل حكم مىكند كه بايد از ضررهاى احتمالى نيز دورى كرد ، تا چه رسد به ضررهاى حتمى يا مظنون . پس اگر انسان با احتمال ضرر اقدام به كارى كرد و ضررى متوجّه او شد ، مستحقّ ملامت و سرزنش است . در مباحث اعتقادى ، از اين قاعده به عنوان يكى از ادلّه‌ى ضرورت بحث از معاد نام برده مىشود . در علم اصول نيز براى حجيّت مطلق ظنّ ، به اين قاعده استناد مىشود . توضيح مطلب : ظنّ به احكام ملازم است با ظنّ به ضرر ، دفع ضرر احتمالى نيز به حكم عقل لازم است ، پس عمل به احكام مظنون واجب است . البتّه اين در صورتى است كه كسى قبول كند كه در احكام شرعى ، باب علم و علمى بسته است . به عنوان « دليل انسداد » رجوع\r\n\r\n\r\n","description":"","footnote":"\r\n( 1 ) - الرسائل : 249 ؛ تهذيب الاصول سبزوارى : 2 / 178 - 136 ؛ نهاية الافكار : 3 / 199 ؛ الكفاية : 2 / 107 ؛ نهاية الاصول : 569 ؛ الاصول العامّة : 115 ؛ علم اصول الفقه : 257 ؛ فوائد الاصول : 3 / 214 ؛ حقايق الاصول : 2 / 148 .\r\n","page_name":" 26 ","page_number":26},
  {"content":"\r\n\r\nشود .\r\n\r\nآيا قاعده‌ى مذبور در هرگونه ضرر احتمالى دنيوى و اخروى جارى مىشود ؟\r\nشكّى نيست كه اين قاعده در هرگونه ضرر احتمالى جارى نمىشود ، زيرا اگر اين قاعده در تمام ضررهاى احتمالى جارى شود ، ديگر جايى براى جريان قواعد عقلايى ديگر ، مانند « قبح عقاب بلا بيان » باقى نمىماند . پس به حسب ظاهر ، بين قاعده عقلايى « لزوم دفع ضرر محتمل » و قاعده عقلايى « قبح عقاب بلا بيان » تعارض وجود دارد ، قاعده‌ى « قبح عقاب » هر عقابى را نسبت به ترك احكام احتمالى وجوبى يا تحريمى نفى مىكند ، و قاعده‌ى « دفع ضرر محتمل » عقاب نسبت به اين قبيل احكام را تصحيح مىنمايد ؛ از سوى ديگر ، تعارض در احكام عقلى محال است ؛ يعنى ، عقل دو حكم متعارض صادر نمىكند . بنابراين ؛ براى گريز از وقوع تعارض بين دو قاعده عقلى ، ناگزيريم موارد جريان قاعده « لزوم دفع ضرر محتمل » را مشخص كنيم و ببينيم عقلا در چه مواردى به اين قاعده عمل مىكنند .\r\nآنچه از تتبّع موارد جريان قاعده « دفع ضرر محتمل » استفاده مىشود اينكه :\r\nقاعده مذبور در موارد خاصّى جارى مىشود ، از جمله : ضررهاى دنيايى قابل توجّه ، مثل دما و فروج ، شبهات مربوط به علم اجمالى ، ( مثل جايى كه انسان مىداند دو ركعت نماز از او فوت شده است ، ولى نمىداند نماز صبح بوده يا نماز آيات ؟ ) و در شبهات بدوى ( ابتدايى ) قبل از تحقيق و تفحص لازم و كافى از حكم شرعى آن .\r\nامّا قاعده « قبح عقاب بلا بيان » نيز در موارد خاصّى جارى مىشود ، از جمله :\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاحتمال ضررهاى اخروى ( احتمال عقاب ) در شبهات بدوى ، پس از جستجو و تفحص لازم از وجود حكم شرعى احتمالى ؛ هرچند در واقع نيز حكم شرعى وجود داشته باشد . بنابراين ؛ مورد جريان هركدام از دو قاعده ، غير از مورد جريان قاعده ديگر است و هيچ تعارض و منافاتى بين آن‌ها وجود ندارد .\r\n\r\nقاعده‌ى فقهى\r\nبه عنوان « قاعده » رجوع شود .\r\n\r\nقاعده‌ى قرعه « 1 »\r\nمطالب مربوط به اين قاعده‌ى معروف فقهى را ضمن چند مطلب به اختصار بيان مىكنيم :\r\n\r\n1 - معناى قرعه :\r\nقرعه در لغت ، يعنى سهم و نصيب .\r\nمادّه « قرع » در لغت به معناى كوبيدن است ؛ و در اصطلاح عبارت است از اينكه :\r\nهرگاه مدّعيان مختلف شدند يا ذوى الحقوق متعدّدى وجود داشت و يا مورد ابتلاء مردّد شد ببين موارد متعدّد ، براى تعيين مدعى واقعى و صاحب حقّ ، يا فرد مورد نظر ، اسم يا علامت خاصّى براى هركدام روى كاغذ يا چيز ديگرى مىنويسند و به صورت اتّفاقى ، يكى از آن اسم‌ها يا علامت‌ها را خارج مىكنند . اين عمل را « قرعه » گفته‌اند زيرا با انجام اين كار ، هر تمايل و توقّع و انتظار و اختلافى كوبيده\r\n\r\n\r\n","description":"","footnote":"\r\n( 1 ) - تهذيب الاصول سبزوارى ( ره ) : 2 / 309 ؛ الرسائل : 422 ؛ درر الفوائد : 613 ؛ فوائد الاصول : 4 / 678 ؛ عناية الاصول : 5 / 313 ؛ نهاية الافكار : 4 / 104 ؛ الكفاية با حواشى مشكينى ( ره ) : 5 / 35 .\r\n","page_name":" 28 ","page_number":28},
  {"content":"\r\n\r\nمىشود و مانند يك حكم نافذ ، غائله را ختم مىكند . « 1 »\r\nقرعه يكى از قواعدى است كه ميان مسلمانان و بلكه همه‌ى عقلا متعارف بوده و فى الجملة به آن عمل مىشده است .\r\n\r\n2 - دليل حجيّت قرعه :\r\nبر حجيّت قرعه ، به قرآن ، روايات ، اجماع و بناى عقلا تمسّك شده است .\r\nالف : قرآن : خداوند - تبارك و تعالى - مىفرمايد :  فَساهَمَ فَكانَ مِنَ الْمُدْحَضِينَ  « 2 » .\r\nيعنى : پس قرعه زدند ، پس قرعه بنام وى افتاد . اين آيه مربوط به جريان حضرت يونس عليه السّلام است ؛ وقتى آن حضرت در كشتى نشسته بود و كشتى متوقّف شد ، گفتند :\r\nيكى از مسافران از مولايش گريخته است ، سپس براى اينكه معلوم شود چه كسى از مولايش گريخته ، قرعه زدند و قرعه بنام آن حضرت افتاد .\r\nدر آيه ديگر خداوند - تبارك و تعالى - مىفرمايد :  ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ وَ ما كُنْتَ لَدَيْهِمْ إِذْ يَخْتَصِمُونَ  « 3 » . يعنى : اين از خبرهاى غيبى است كه به تو وحى مىكنيم ، و تو در آن هنگام كه قلم‌هاى خود را ( براى قرعه‌كشى به آب ) مىافكندند تا كدام يك كفالت و سرپرستى مريم كند ، و به هنگامى كه ( براى كسب افتخار سرپرستى او ) با هم كشمكش داشتند ، حضور نداشتى .\r\nاز اين دو آيه شريفه ، اجمالا حجيّت قرعه استفاده مىشود ، زيرا نه حضرت يونس عليه السّلام به جريان قرعه اعتراض كرد و نه حضرت مريم عليها السّلام و خداوند - تبارك و تعالى - نيز عمل ايشان را توبيخ نفرموده است .\r\n\r\n\r\n","description":"","footnote":"\r\n( 1 ) - التّحقيق : 9 / 244 .\r\n( 2 ) - الصّافّات / 141 .\r\n( 3 ) - آل عمران / 44 .\r\n","page_name":" 29 ","page_number":29},
  {"content":"\r\n\r\nب : روايات : در ابواب مختلف فقه ، روايات متعدّدى دال بر جريان و اعتبار قرعه وارد شده است ، به گونه‌اى كه برخى معتقدند اين روايات به حدّ تواتر مىرسند .\r\nراوى مىگويد : از امام موسى بن جعفر عليه السّلام از چيزى سؤال كردم . حضرت فرمودند :\r\nدر هر امر مجهولى قرعه جارى مىشود . پس عرض كردم : در قرعه احتمال خطا و صواب وجود دارد . حضرت فرمودند : هر چيزى كه خداوند به آن حكم كند خطا در آن راه ندارد . « 1 » در روايت ديگرى امام صادق عليه السّلام مىفرمايند : كدام قضيّه استوارتر از قرعه است وقتى كارى به خدا واگذار شده باشد ؟ مگر نه اين است كه خداوند - تبارك و تعالى - مىفرمايد : پس قرعه زدند ، پس قرعه بنام حضرت يونس افتاد ؟ « 2 »\r\nبسيارى از اين روايات در باب 13 ابواب كيفيت حكم ، كتاب القضاء و كتاب وصايا و عتق و ميراث و ساير ابواب فقه در كتاب « وسائل الشيعة » و ساير كتب روايى جمع‌آورى شده است . از مجموع اين روايات حجيّت و اعتبار قرعه نزد شارع مقدّس استفاده مىشود .\r\nج : بناى عقلا : عقلا اعم از امّت اسلامى و ساير امم ، در امورى كه مرجّحى براى ترجيح يك طرف يا يك مورد وجود ندارد ، براى ختم غائله و رفع تنازع و نفى اعمال نظر و سليقه ، به قرعه متوسل مىشوند ؛ مثل تقسيم اموال مشترك بين دو نفر يا بيشتر ، در صورتى كه صاحبان حقّ به صورت خاصّى از تقسيم راضى نشوند . اين\r\n\r\n\r\n","description":"","footnote":"\r\n( 1 ) - عن محمد بن حكيم ( حكم ) قال : سألت ابا الحسن - عليه السّلام - عن شىء فقال لى : كل مجهول ففيه القرعة ، قلت له : ان القرعة تخطئ و تصيب قال : كلما حكم اللّه به فليس بمخطئ . وسائل الشيعة ، ج 18 ، ابواب كيفية الحكم ، باب 13 ، حديث 18 .\r\n( 2 ) - قال عليه السّلام : اى قضيّة اعدل من القرعة اذا فوض الامر الى الله ، أ ليس الله يقول : « فساهم فكان من المدحضين » همان مدرك ، حديث 13 .\r\n","page_name":" 30 ","page_number":30},
  {"content":"\r\n\r\nبرنامه در ميان همه‌ى عقلا رواج داشته و دارد .\r\nد : اجماع : مرحوم محقّق نراقى ( ره ) ادّعاى اجماع نموده بر حجيّت و اعتبار قرعه .\r\nايشان از قول شيخ طوسى ( ره ) ، شهيد اوّل و علّامه‌ى حلّى نيز ادّعاى اجماع بر حجيّت قرعه را نقل مىكند . « 1 »\r\n\r\n3 - موارد جريان قرعه :\r\n\r\nآيا در تمام موارد شبهه‌ى موضوعى و حكمى ، قرعه جارى مىشود ؟\r\nاز مراجعه به عرف ، سيره‌ى عقلا و روايات برمىآيد كه قرعه تنها در شبهات موضوعيه جارى مىشود ؛ شبهات موضوعيه‌ى محل جريان قرعه نيز بايد اولا :\r\nمقرون به علم اجمالى باشد ؛ ثانيا : احتياط يا ممكن نباشد ، يا موجب عسر و حرج باشد ، و يا از طرف شرع چنين احتياطى لازم نشده باشد ؛ ثالثا : اصل يا اماره‌اى وجود نداشته باشد كه موجب انحلال علم اجمالى و دست يافتن به واقع شود .\r\n\r\nآيا قرعه در خصوص منازعات باب قضا جارى مىشود ، يا در مطلق امور مجهول ؟\r\nدر اين مورد اختلاف است ؛ گروهى معتقدند كه قرعه اختصاص به منازعات نداشته ، بلكه در تمام مجهولات و شبهات موضوعيه جارى مىشود ، كما اينكه امام كاظم عليه السّلام فرموده‌اند : در هر امر مجهولى قرعه جارى مىگردد . « 2 »\r\n\r\nآيا قرعه از اصول است يا از امارات ؟\r\nاختلاف است كه قرعه اصل است يا اماره ؟ از ملاحظه‌ى برخى روايات ، اماره بودن قرعه استفاده مىشود ، مانند روايتى كه از حضرت پيامبر صلّى اللّه عليه و آله نقل شده ؛ بر اساس اين روايت حضرت فرمودند : مردمى نيستند كه قرعه بزنند و كارشان را به\r\n\r\n\r\n","description":"","footnote":"\r\n( 1 ) - عوائد الايام : 562 - 561 .\r\n( 2 ) - وسائل الشيعة : 18 / 191 ، حديث 18 .\r\n","page_name":" 31 ","page_number":31},
  {"content":"\r\n\r\nخدا واگذار كنند ، مگر اينكه به وسيله‌ى قرعه سهم صاحب حقّ خارج شود . « 1 » گروهى نيز معتقدند كه قرعه از اصول است . ولى قرعه از اصول باشد يا از امارات ، در هر حال بر هيچ اصل يا اماره‌اى مقدّم نيست و با وجود اصل يا اماره ، نوبت به جريان قرعه نمىرسد ؛ زيرا قرعه براى امور مجهول است و با وجود اماره و اصل ، موضوعى ( امر مجهولى ) براى قرعه باقى نمىماند .\r\n\r\nقاعده‌ى لا ضرر و لا ضرار « 2 »\r\nقاعده‌ى « لا ضرر » از مشهورترين قواعدى است كه در ابواب مختلف عبادات و معاملات فقه ، مورد استفاده و استناد قرار مىگيرد . مطالبى كه پيرامون اين قاعده بيان مىشود عبارتند از :\r\n\r\n1 - معنى لا ضرر و لا ضرار :\r\nهم در معناى جمله فوق و هم در معناى مفردات آن اختلاف است . ابتدا به معناى سه كلمه « لا » ، « ضرر » و « ضرار » اشاره مىكنيم ؛ « لا » براى نفى جنس است و دلالت مىكند بر عدم وجود ما بعد خود در عالم خارج ؛ مانند : « لا رجل فى الدار » يعنى : هيچ مردى در خانه نيست . برخى معتقدند « لا » حرف نفى است ، و برخى معتقدند « لا » حرف نهى است . تفاوت دو ديدگاه در معناى جمله بيان مىشود .\r\n« ضرر » مقابل « نفع » است ، در قرآن نيز ، در چند موضع كلمه « ضرر » مقابل « نفع »\r\n\r\n\r\n","description":"","footnote":"\r\n( 1 ) - عن رسول اللّه صلّى اللّه عليه و آله - ليس من قوم تنازعوا ثم فوضوا امرهم الى اللّه الا خرج سهم المحق . همان مدرك ، ص 188 ، حديث 5 .\r\n( 2 ) - الرسائل : 313 ؛ المكاسب : 372 ؛ تهذيب الاصول : 3 / 76 ؛ الوافية : 194 ؛ الكفاية : 2 / 265 ؛ القواعد الفقهية : 1 / 29 ؛ علم اصول الفقه : 314 ؛ اصطلاحات الاصول : 203 ؛ نهاية الاصول : 550 ؛ عناية الاصول : 4 / 300 ؛ حقايق الاصول : 2 / 373 ؛ تهذيب الاصول سبزوارى : 2 / 235 ؛ عوائد الايّام : 43 .\r\n","page_name":" 32 ","page_number":32},
  {"content":"\r\n\r\nاستعمال شده است . امام خمينى ( ره ) و بسيارى از علما و اهل لغت معتقدند كه در عرف نيز ضرر مقابل نفع است . « 1 » براى « ضرار » معانى متعدّدى بيان شده است :\r\nاوّل : ضرار عبارت از ضرر زدن متقابل دو نفر است و ضرر ، يك طرفه است ؛ دوّم :\r\nضرار مجازات بر ضرر است ؛ سوّم : ضرار عبارت است از ضرر زدنى به غير كه نفعى از آن حاصل نمىشود ، به خلاف ضرر كه اضرارى است كه براى ضررزننده نفعى در پى داشته باشد ؛ چهارم : ضرر و ضرار به يك معنى هستند ؛ پنجم : ضرار به معنى ضيق است ؛ ششم : ضرار عبارت از ضرر زدن عمدى است و ضرر اعم از عمدى و غير عمدى است ؛ هفتم : ضرار ، دوام ضرر است . « 2 »\r\nو امّا معناى جمله « لا ضرر و لا ضرار » : معناى جمله اين است : در عالم خارج هيچ ضرر يا حكم مستلزم ضررى از ناحيه‌ى شارع وجود ندارد ؛ به عبارت ديگر :\r\nآنچه كه متضمّن ضرر باشد ، خداوند - تبارك و تعالى - به آن راضى نيست و از احكام شرعى هم نيست . البتّه مسلّم است كه در عالم خارج هم ضرر موجود است و هم احكام شرعى ضررى داريم ، به همين علّت بايد عبارت فوق را به گونه‌اى معنى كرد كه با واقعيّت مطابقت داشته باشد . در توجيه عبارت مذبور اختلاف است ، مهم‌ترين برداشت‌ها از اين عبارت ، پنج نظريه است : 1 - مقصود از نفى ضرر ، نفى احكام ضررى است ؛ يعنى : حكم ضررى در اسلام نيست ، در واقع براساس اين نظريه ، مسبب ( ضرر ) ذكر شده و سبب ( حكم ضررى ) اراده شده است و اين از اقسام مجاز است . مرحوم شيخ انصارى ( ره ) اين نظريه را برگزيده است . « 3 » 2 - در\r\n\r\n\r\n","description":"","footnote":"\r\n( 1 ) - تهذيب الاصول : 3 / 93 ؛ التحقيق : 7 / 24 .\r\n( 2 ) - القواعد الفقهيّه : 1 / 56 ؛ التحقيق : 7 / 27 .\r\n( 3 ) - المكاسب : 372 ؛ الرسائل : 314 .\r\n","page_name":" 33 ","page_number":33},
  {"content":"\r\n\r\nاينجا نفى حكم شده است به لسان نفى موضوع ؛ يعنى : نفى ضرر ، كنايه از نفى حكم ضرر در اسلام است ؛ مثل اينكه گفته شود : بيعى كه يكى از طرفين در آن مغبون شده باشد ( موضوع ) ، در اسلام نيست و مقصود نفى حكم ( لزوم ) چنين بيعى باشد . مرحوم آخوند خراسانى ( ره ) اين قول را اختيار كرده است . « 1 »\r\n3 - مقصود از نفى ضرر ، ضرر غير متدارك و جبران نشده است ؛ يعنى : ضرر جبران نشده در شريعت نيست . اين قول را مرحوم شيخ انصارى ( ره ) در كتاب مكاسب نقل كرده است . « 2 » در سه نظريه‌ى فوق ، حرف « لا » نافيه است .\r\n4 - مقصود از اين عبارت ، نهى از ضرر زدن مردم به يكديگر است ؛ يعنى : نبايد كسى به كسى ضرر بزند . اين قول را جمعى از متأخّرين و در رأس ايشان شيخ الشّريعهء اصفهانى اختيار كرده‌اند . « 3 »\r\n5 - حرف « لا » در عبارت مذبور ناهيه است و مفاد اين عبارت يك حكم حكومتى است مبنى بر منع اضرار مردم به يكديگر ؛ به عبارت ديگر : پيامبر گرامى اسلام صلّى اللّه عليه و آله به اعتبار مقام و منصب حكومت بر مردم ، اين حكم را صادر كرده‌اند و اين حكم حكومتى براى تمام مردم در تمام زمان‌ها لازم الاتّباع مىباشد . دليل اين قول اين است كه : مرد انصارى در يك حكم تكليفى يا وضعى شكّ نداشت ، يا اينكه مورد ، از موارد تنازع و اختلاف در حقّى نبوده كه به علّت اشتباه در مصداق يا حكم پيش آمده باشد ، بلكه مرد انصارى به اعتبار اينكه پيامبر صلّى اللّه عليه و آله حاكم مسلمين و رئيس جامعه‌ى اسلامى بوده ، نزد ايشان رفته و از « سمره » شكايت كرده و پيامبر صلّى اللّه عليه و آله نيز به\r\n\r\n\r\n","description":"","footnote":"\r\n( 1 ) - الكفاية : 2 / 269 .\r\n( 2 ) - المكاسب : 372 .\r\n( 3 ) - القواعد الفقهيّه : 1 / 59 .\r\n","page_name":" 34 ","page_number":34},
  {"content":"\r\n\r\nاعتبار اينكه حاكم لازم الاتّباع بوده‌اند ، چنين حكم كرده‌اند . اين قول را حضرت امام خمينى ( ره ) اختيار كرده‌اند . « 1 » تفاوت اين قول با قول چهارم در اين است كه بر اساس قول چهارم ، نهى تشريعى است ؛ مانند ساير احكام شرعى ، ولى براساس قول پنجم ، نهى حكومتى است . برخى نيز معتقدند كه بين قول چهارم و پنجم ، تفاوتى وجود ندارد . « 2 »\r\n\r\nچه تفاوتى بين نظريه‌ى شيخ انصارى ( ره ) ( نظر اوّل ) و نظريه‌ى مرحوم آخوند خراسانى ( ره ) ( نظر دوّم ) وجود دارد ؟\r\nاگر در موردى ، حكم مستلزم ضرر باشد ولى موضوع مستلزم ضرر نباشد ، بر اساس نظريه شيخ انصارى ( ره ) مىتوان به قاعده مذبور استناد كرد و لزوم حكم ضررى را منتفى دانست ؛ ولى براساس نظر مرحوم آخوند خراسانى ( ره ) نمىتوان به قاعده مذبور استناد نمود ، زيرا موضوع مستلزم ضرر نيست ؛ مثلا ، در معامله‌اى خريدار مغبون شده است ، اگر بگوييم : مغبون ، حقّ برهم زدن معامله را ندارد و معامله لازم است ، حكم به لزوم معامله ، حكمى است شرعى و موجب ضرر ، ولى خود معامله ( موضوع ) ضرر ندارد . پس بنا بر نظر شيخ انصارى ( ره ) نمىتوان حكم به لزوم معامله كرد ، زيرا قاعده لا ضرر ، احكام ضررى را نفى مىكند ؛ ولى بنا بر نظر مرحوم آخوند خراسانى ( ره ) نمىتوان به اين قاعده استناد كرد ، زيرا هرچند حكم ( لزوم معامله ) ضررى است ، ولى موضوع ( اصل معامله ) ضررى نيست و اين قاعده تنها موضوع ضررى را نفى مىكند . « 3 » برخى گفته‌اند : بين نظر شيخ انصارى ( ره ) و\r\n\r\n\r\n","description":"","footnote":"\r\n( 1 ) - تهذيب الاصول : 3 / 112 .\r\n( 2 ) - القواعد الفقهيّه : 1 / 72 .\r\n( 3 ) - همان مدرك : 1 / 181 .\r\n","page_name":" 35 ","page_number":35},
  {"content":"\r\n\r\nمرحوم آخوند خراسانى ( ره ) تنها در صورت و تقرير اختلاف است ، ولى هر دو نظريه در واقع و نتيجه يكى هستند ؛ يعنى : نتيجه هر دو قول ، عدم شمول احكام شرعى نسبت به حالت ضرر در عبادات و معاملات است . « 1 »\r\n\r\n2 - دليل حجيّت قاعده لا ضرر :\r\nبراى اثبات حجيّت و اعتبار قاعده « لا ضرر » ، به قرآن و روايات استناد شده است .\r\n\r\nالف : آيات قرآن :\r\nخداوند - تبارك و تعالى - مىفرمايد :  لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ  « 2 » . يعنى : نه مادر حقّ ضرر زدن به فرزندش را دارد و نه پدر ؛ يعنى ، پدر و مادر حقّ ضرر زدن به فرزند را ندارند و نبايد به علّت اختلاف با يكديگر و فشار آوردن بر ديگرى ، مانع شير خوردن او شوند . در آيه ديگر خداوند - تبارك و تعالى - مىفرمايد :  وَ لا تُضآرُّوهُنَّ لِتُضَيِّقُوا عَلَيْهِنَّ  « 3 » . يعنى ، نسبت به مسكن و نفقه زن‌هاى مطلقه ، در ايّام عدّه سخت‌گيرى نكنيد .\r\n\r\nب : روايات :\r\nرواياتى كه در اين مورد وارد شده ، بسيار زياد است ، به گونه‌اى كه مرحوم فخر المحقّقين ( ره ) ادّعاى تواتر كرده است . « 4 » در اينجا براى نمونه به دو روايت اشاره مىشود : اوّل : زراره از امام باقر عليه السّلام روايت مىكند كه آن حضرت فرمودند : شخصى بنام « سمرة بن جندب » درخت خرمايى داشت كه راه عبور آن از داخل منزل مردى انصارى مىگذشت . « سمره » براى سركشى به درخت خود ، مكرر بدون اطلاع و سر زده وارد منزل آن مرد انصارى مىشد . مرد انصارى از « سمره » خواست كه حدّ اقل با اطلاع قبلى وارد منزل او شود ؛ سمره گفت : اينجا راه عبور\r\n\r\n\r\n","description":"","footnote":"\r\n( 1 ) - الرسائل الاربع ، قاعده لا ضرر : 72 .\r\n( 2 ) - البقرة / 233 .\r\n( 3 ) - الطّلاق / 6 .\r\n( 4 ) - عوائد الايّام : 47 .\r\n","page_name":" 36 ","page_number":36},
  {"content":"\r\n\r\nمن است و براى عبور از راه خودم اجازه نمىگيرم . مرد انصارى از رفتار « سمره » نزد رسول خدا صلّى اللّه عليه و آله شكايت كرد : پيامبر صلّى اللّه عليه و آله او را خواست و به او فرمود : اين مرد از تو شكايت كرده كه بدون اجازه و اطلاع ، وارد منزل او مىشوى ؛ از اين به بعد ، هرگاه خواستى داخل منزل او شوى ، اجازه بگير . سمره گفت : اى رسول خدا ! آيا براى عبور از راه خودم بسوى درخت خرمايم ، اجازه بگيرم ؟ پيامبر صلّى اللّه عليه و آله فرمودند : از اين درخت دست بردار و من نيز در مقابل ، درخت ديگرى در جايى ديگر با اين اوصاف به تو مىدهم . سمره قبول نكرد . حضرت فرمودند : در مقابل ، دو درخت به تو مىدهم . سمره قبول نكرد . حضرت تعداد درخت‌هاى پيشنهادى را اضافه كرد تا اينكه فرمودند : در مقابل ، ده درخت به تو مىدهم . باز هم سمره قبول نكرد .\r\nحضرت فرمودند : در مقابل ، يك درخت در بهشت به تو مىدهم . سمره گفت :\r\nنمىخواهم . حضرت فرمودند : تو مرد ضررزننده‌اى هستى و ضرر و ضرار بر مؤمن ممنوع است ؛ سپس حضرت دستور دادند آن درخت را كندند و نزد او انداختند و حضرت به او فرمودند : برو هركجا مىخواهى آن را به كار . « 1 » در حديث ديگرى پيامبر صلّى اللّه عليه و آله فرمودند : در اسلام ، ضرر و ضرار منتفى است . « 2 » البتّه برخى از اين روايات از حيث سند ، صحيح و برخى موثّق هستند ، ولى فى الجملة ، همگى دلالت بر صدور مضمون اين قاعده از معصوم صلّى اللّه عليه و آله دارند .\r\n\r\n3 - حدّ و ملاك ضرر منفى در قاعده چيست ؟\r\nملاك تعيين و تحديد ضرر منفى ، عرف است ، يعنى : آنچه را كه عرف ضرر\r\n\r\n\r\n","description":"","footnote":"\r\n( 1 ) - وسائل الشيعة : 17 / كتاب احياء الموات ، باب 12 ، حديث 4 - 3 - 1 .\r\n( 2 ) - همان مدرك ، كتاب الفرائض ، باب 1 ، حديث 10 .\r\n","page_name":" 37 ","page_number":37},
  {"content":"\r\n\r\nبداند ، با اين قاعده منتفى است . بنابراين ، ضرر نسبت به افراد و اموال و زمان‌ها و مكان‌ها متفاوت خواهد بود ، « 1 » مثلا شخص فقيرى كه در حال نماز است و سارق قصد سرقت كفش او را دارد ، چون به راحتى نمىتواند كفش ديگرى تهيه كند ، مىتواند به استناد قاعده مذبور ، نماز خود را بشكند و مانع از سرقت كفش خود شود ، ولى اگر همين كفش متعلّق به شخص ثروتمندى باشد ، چون سرقت اين كفش موجب صدق ضرر عرفى نسبت به او نمىشود ، پس نمىتواند نماز را ناتمام رها كند و بگويد : اين قاعده در اين مورد با  لا تُبْطِلُوا أَعْمالَكُمْ  « 2 » تعارض دارد ، زيرا اينجا ضرر صدق نمىكند و اين شخص بايد به مقتضاى آيه فوق ، به نماز ادامه دهد .\r\n\r\nقاعده‌ى لطف « 3 »\r\nقاعده لطف از قواعدى است كه علماى شيعه در مسائل مختلف دينى به آن استناد مىكنند . يكى از مواردى كه به قاعده لطف استناد مىشود ، اعتبار و حجيّت اجماع است . برخى علما ، از قاعده‌ى لطف به عنوان يكى از ادلّه حجيّت اجماع نام برده‌اند . « 4 » مباحث مفصّل اين قاعده در كتب كلامى و اعتقادى مطرح شده است ، ما در اينجا به اختصار مطالبى را بيان مىكنيم :\r\n\r\n1 - معنى لطف :\r\nلطف در لغت به معناى ظرافت و باريكى توأم با مهربانى ، نرمى و ملايمت آمده است . امّا در اصطلاح متكلّمين ، معانى متعدّدى براى آن بيان شده از جمله : دادن هر صاحب حقّى را ، آنچه كه مستحقّ آن است ؛ يا بيان مصالح و\r\n\r\n\r\n","description":"","footnote":"\r\n( 1 ) - عوائد الايّام : 57 .\r\n( 2 ) - محمّد / 33 .\r\n( 3 ) - كشف المراد : 324 ؛ الرسائل : 51 ؛ عوائد الايّام : 705 ؛ الالهيّات : 2 / 47 .\r\n( 4 ) - الرسائل : 51 .\r\n","page_name":" 38 ","page_number":38},
  {"content":"\r\n\r\nمفاسد ؛ يا مطلق احسان و اكرام و انعام ، و يا بيان آنچه كه مكلّف را به خدا نزديك يا دور مىكند . آنچه مورد نظر و محل بحث است ، معنى اخير است ، و امّا وجوب لطف به معنى اوّل و دوّم و سوّم ، فى الجملة مورد قبول است و بحثى در آن نيست . « 1 » تعريف كامل‌تر معناى اخير لطف عبارت است از : فراهم نمودن امورى كه مكلّف توسط آن‌ها به انجام طاعت نزديك‌تر و از انجام گناه دور تر مىگردد ، به شرط اينكه اولا : اين امور از امورى نباشد كه در اصل قادر ساختن مكلّف بر انجام فعل نقش دارند ، زيرا امور مؤثر در اصل تمكين مكلّف ، شرط تكليف‌اند ، نه لطف ؛ ثانيا :\r\nاين امور به سرحدّ اجبار و اكراه نرسد و الا موجب جبر شده و با تكليف منافات خواهد داشت و حال آنكه لطف با تكليف منافات ندارد .\r\n\r\n2 - اقسام لطف :\r\nدر يك تقسيم ، لطف به محصّل و مقرّب تقسيم مىشود .\r\nلطف محصّل : فراهم نمودن مبادى و مقدّماتى است كه تحقّق غرض آفرينش و حفظ آفرينش از بيهودگى ، بر آن‌ها توقّف دارد ، مانند فرستادن پيامبران و كتب آسمانى و بيان تكاليف و . . .\r\nلطف مقرّب : يعنى فراهم نمودن امورى كه بنده به واسطه‌ى آن‌ها به انجام طاعت ترغيب و از انجام گناه بيزار مىگردد ، مانند وعد و وعيد ؛ به عبارت ديگر :\r\nلطف مقرّب ، فراهم نمودن امورى است كه محصّل غرض تكليف است ، به گونه‌اى كه اگر اين امور نباشند ، غرض تكليف حاصل نمىشود .\r\n\r\n3 - آيا لطف بر خداوند - تبارك و تعالى - واجب است ؟\r\n\r\n\r\n","description":"","footnote":"\r\n( 1 ) - عوائد الايّام : 705 .\r\n","page_name":" 39 ","page_number":39},
  {"content":"\r\n\r\nهمان گونه كه گفته شد ، آخرين معنى لطف مورد بحث و اختلاف است . در شايسته و نيكو بودن لطف ترديدى نيست ، ولى در وجوب لطف به معنى اخير آن ، اختلاف است ، برخى معتقدند كه چنين لطفى بر خداوند - تبارك و تعالى - واجب است و برخى نيز وجوب آن را قبول ندارند .\r\n\r\n4 - دليل قائلين به وجوب لطف بر خداوند - تبارك و تعالى .\r\nمهم‌ترين دليل ايشان اين است : آنچه در تحقّق رغبت به اطاعت و دورى از معصيت نسبت به اكثر مردم مؤثر است ، واجب است توسط خداوند - تبارك و تعالى - انجام شود ، و الّا تكليف لغو خواهد بود و لغو بودن تكليف ، بيهودگى خلقت را به دنبال خواهد داشت . مثلا ، اگر انسان كسى را دعوت كند و بداند كه موقعيت او چنان است كه اگر خود شخصا نرود ، دعوت او را نخواهد پذيرفت ؛ اكنون اگر با آگاهى از اين امر ، توسط پيغام او را دعوت كند ، دعوت او لغو و بيهوده خواهد بود . البتّه به شرط اينكه واقعا قصد دعوت كردن و آمدن آن شخص را داشته باشد . بنابراين ؛ حكمت خداوند اقتضا مىكند كه مبادى و مقدّمات لازم براى تحقّق غرض آفرينش ( لطف محصّل ) و غرض تكليف ( لطف مقرّب ) ، امورى را كه تحقّق اين دو غرض برآن متوقّف است فراهم نمايد . در قالب يك قضيّه‌ى منطقى مىتوان گفت : لطف ، باعث تحصيل غرض مولى است . هر چيزى كه باعث تحصيل غرض مولى باشد ، واجب است . پس لطف واجب است .\r\n\r\n5 - دليل عدم وجوب لطف :\r\nقائلين به عدم وجوب لطف بر خداوند - تبارك و تعالى - مىگويند : اگر لطف\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nواجب بود ، نبايد در عالم هيچ گناهكارى پيدا شود ، زيرا هيچ بنده‌اى نيست كه خداوند نتواند به گونه‌اى در حقّ او لطف كند كه مرتكب گناه نشود و تمام واجبات را انجام دهد ، ولى مىبينيم كه بنده گناهكار نيز وجود دارد ، پس نتيجه مىگيريم ؛ لطف بر خداوند - تبارك و تعالى - واجب نيست ؛ به عبارت ديگر : وجود بندگان گناهكار ، دليل عدم وجوب لطف است . « 1 » در جواب اين دليل گفته شده : ما نمىگوييم لطف ، انسان را به سرحدّ اجبار و اكراه مىرساند ، دليل شما مستلزم اجبار و اكراه ناشى از لطف است ، در صورتى كه در تعريف لطف گفتيم : شرط است كه به سر حدّ اجبار و اكراه نرسد ؛ علاوه بر اينكه برخى بندگان به گونه‌اى هستند كه هر چقدر هم در حقّ آنان لطف شود ، باز مطيع نخواهند شد . خداوند - تبارك و تعالى - مىفرمايد :  وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ  « 2 » . يعنى : امّا اين آيات و انذارها به حال كسانى كه ايمان نمىآورند ( و لجوجند ) مفيد نخواهد بود .\r\n\r\n6 - مقصود از « وجوب » نسبت به خداوند - تبارك و تعالى - چيست ؟\r\nمقصود از اينكه مىگوييم : لطف بر خداوند واجب است ، اين است كه حكمت خداوند - تبارك و تعالى - چنين اقتضا مىكند ، زيرا افعال خداوند - تبارك و تعالى - مظاهر صفات حقّ تعالى هستند ؛ يعنى : لازمه‌ى حكمت حقّ تعالى لطف است ، همان گونه كه لازمه‌ى خالق بودن ، آفرينش است .\r\n\r\nقاعده‌ى ما لا يدرك كلّه لا يترك كلّه\r\nبه عنوان « قاعده‌ى ميسور » رجوع شود .\r\n\r\n\r\n","description":"","footnote":"\r\n( 1 ) - البتّه دلايل ديگرى نيز براى عدم وجوب لطف بيان شده است . همان مدرك : 706 .\r\n( 2 ) - يونس / 101 .\r\n","page_name":" 41 ","page_number":41},
  {"content":"\r\n\r\n\r\nقاعده‌ى مقتضى و مانع\r\nهرگاه مقتضى موجود بود ؛ يعنى : سبب محقّق شد و شكّ كرديم كه آيا مانعى براى تحقّق مسبب و اثر آن مقتضى وجود داشته يا نه ، حكم مىكنيم به وجود مسبب و اثر آن مقتضى ؛ مثلا : آبى با نجاستى ملاقات كرد ( مقتضى ) ، ولى شكّ مىكنيم كه آيا اين آب كر بوده ( مانع ) تا اينكه نجس نشده باشد ، يا كر نبوده و نجس شده است ؟ براساس قاعده مقتضى ، حكم به نجس شدن آب و عدم وجود مانع ( كر بودن آب ) مىكنيم .\r\n\r\nآيا قاعده مقتضى حجّت است يا نه ؟\r\nمشهور بين علما ، عدم حجيّت اين قاعده است ، زيرا دليلى از عقل و نقل بر حجيّت آن وجود ندارد . « 1 »\r\n\r\nقاعده‌ى ملازمه « 2 »\r\nقاعده‌ى ملازمه « كلّما حكم به العقل ، حكم به الشّرع و كلّما حكم به الشّرع ، حكم به العقل » ؛ يعنى : هرچه را عقل به آن حكم كند ، شرع نيز به آن حكم مىكند ، و هرچه را شرع به آن حكم كند ، عقل نيز به آن حكم مىكند . براساس اين قاعده ، حكم عقل و شرع يكى است ، پس اگر عقل حكمى كرد و در آن مورد ، حكمى از جانب شرع به طريق نقل به ما نرسيد ، پى مىبريم كه حكم شرع نيز همان است ، و\r\n\r\n\r\n","description":"","footnote":"\r\n( 1 ) - اصطلاحات الاصول : 206 .\r\n( 2 ) - فوائد الاصول : 3 / 60 ؛ تهذيب الاصول سبزوارى : 1 / 145 و 2 / 41 ؛ الاصول العامّة : 279 ؛ الوافية : 171 ؛ الحدائق الناضرة : 1 / 40 ؛ اصول الفقه : 1 / 217 ؛ الفصول : 337 - 316 ؛ اصطلاحات الاصول : 297 ؛ الرسائل الاربع :\r\n5 ؛ القواعد : 268 ؛ المحصول : 1 / 29 ؛ المستصفى : 1 / 237 ؛ الموافقات : 1 / 61 .\r\n","page_name":" 42 ","page_number":42},
  {"content":"\r\n\r\nهمچنين اگر شرع حكمى كرد و عقل ، بالفعل حكمى نداشت ، پى مىبريم كه حكم عقل نيز در واقع همان است . بيان موضوع ، نياز به ذكر چند مطلب دارد :\r\nاوّل : مقصود از حكم شرع و عقل چيست ؟\r\nدر علم كلام و بين اصوليين بحثى هست تحت عنوان « حسن و قبح عقلى » . در آنجا چند چيز ثابت شده است : 1 - افعال بالذّات و با قطع نظر از حكم شارع ، يا نيكو هستند يا زشت و قبيح . 2 - بعد از فرض قبول حسن و قبح ذاتى افعال ، عقل مستقلا مىتواند اين حسن و قبح را درك كند . 3 - اين ادراك عقل ، فى الجملة صلاحيت متابعت كردن را دارد . 4 - مقصود از حسن و قبح عقلى ، مدح و ذمّ است ؛ يعنى : فعل نيكو ، فعلى است كه شايسته انجام و فاعل آن مستحقّ مدح است و فعل زشت ، فعلى است كه شايسته ترك و فاعل آن مستحقّ ملامت و سرزنش باشد .\r\n5 - حكم شرع عبارت از وجوب و حرمت و بعث و زجر است كه پاداش و كيفر برآن مترتّب مىشود . به عنوان « حسن و قبح عقلى » رجوع شود .\r\nدوّم : احكام عقلى دو دسته‌اند : الف : مستقلّات عقلى ؛ ب : غير مستقلّات عقلى .\r\nمقصود از مستقلّات عقلى ، احكامى است كه هر دو مقدّمه‌ى آن عقلى باشد . در بحث ملازمه ، همين قسم مورد نظر است ؛ و مقصود از غير مستقلّات عقلى ، آن احكامى است كه يك مقدّمه‌ى آن عقلى باشد . به عنوان « استلزامات عقليه » رجوع شود .\r\nسوّم : بنا بر قول به ثبوت حسن و قبح عقلى و ادراك آن توسط عقل و لزوم متابعت مدركات عقل ، اگر در جايى عقل مستقلا حكمى داشت و حكمى نيز از سوى شرع وارد شده بود ، اين حكم شرع ، ارشادى و تأكيد همان حكم عقل خواهد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبود . به عنوان « امر » رجوع شود .\r\nچهارم : مقصود از ملازمه بين حكم شرع و عقل ، لزوم است نه جواز و امكان ؛ يعنى : اگر عقل به حسن يا قبح فعلى حكم كرد ، عقلا لازم است كه حكم شرع نيز همان حكم باشد .\r\nپنجم : مقصود از عقل ، حكم عقلاست كه آراى ايشان همگى برآن تطبيق مىكند ، امّا عقول جزئى كه مناط تكليف‌اند و همين‌طور عقل كلّى كه فلاسفه به عنوان اولين چيزى كه از مبدأ جارى شده از آن بحث مىكنند ، از محل بحث ما خارج است . « 1 »\r\nششم : ممكن است كسى بگويد : آنچه مورد اتّفاق همه‌ى عقلاست ، استحقاق مدح و ذمّ است و بين استحقاق مدح و ذمّ و استحقاق ثواب و عقاب ملازمه نيست ، يا ملازمه هست ، ولى همه قادر به درك اين ملازمه نيستند ؛ بنابراين ، تنها ادراك استحقاق مدح و ذمّ براى وادار كردن افراد به انجام يا ترك افعال كافى نيست .\r\nاگر كسى اين مطلب را بگويد ، آنگاه مىتوان اوامر شارع را در مواردى كه عقل نيز مستقلا داراى حكم است ، بر اوامر مولوى حمل كرد ، مگر در مواردى كه حمل اوامر شارع بر امر مولوى مستلزم تسلسل محال باشد ، مانند : امر به طاعت و امر به لزوم شناخت خداوند - تبارك و تعالى .\r\nهفتم : مقصود از يكى بودن حكم شرع با حكم عقل اين است كه : همه‌ى عقلا اتّفاق دارند بر اينكه احكام شرعى تابع مصالح و مفاسدند و اين حكم بخصوص نيز داراى مصلحت و مفسده است . پس تصوّر نشود كه مقصود از يكى بودن حكم شرع\r\n\r\n\r\n","description":"","footnote":"\r\n( 1 ) - تهذيب الاصول سبزوارى : 2 / 41 .\r\n","page_name":" 44 ","page_number":44},
  {"content":"\r\n\r\nبا حكم عقل اين است كه هركجا شرع حكمى داشت ، عقل نيز همان حكم را با تمام خصوصيات خواهد داشت . زيرا مطابقت حكم عقل با حكم شرع به اين معنى ، مستلزم احاطه‌ى عقل بر تمام جوانب امر است و چنين احاطه‌اى جز از طريق وحى و الهام ممكن نيست .\r\nبعد از بيان مطالب فوق اكنون به بيان اصل مسئله مىپردازيم .\r\n\r\nدر ثبوت و عدم ثبوت ملازمه دو قول است :\r\n\r\n1 - قول به عدم ملازمه :\r\nاز اهل سنّت ، اشاعره و از شيعه ، اخباريين منكر ملازمه هستند . از اصوليين نيز مرحوم صاحب فصول ( ره ) منكر ملازمه واقعى است ؛ ايشان ملازمه‌ى ظاهرى را قبول دارد . گروهى از منكرين ملازمه مىگويند : قبول داريم كه افعال داراى حسن و قبح ذاتى بوده و احكام نيز تابع مصالح و مفاسدند ، و ليكن ممكن است در برخى موارد ، شارع به جهت رعايت مصلحت مهم‌تر ، از ارتكاب قبيح جلوگيرى نكند ، هرچند آن فعل مفسده نيز داشته باشد ، يا اينكه شارع به فعلى كه مصلحت نيز دارد ، امر نكند . مثلا ، پيامبر گرامى اسلام صلّى اللّه عليه و آله مىفرمايند : اگر بر امّتم دشوار نبود ، همه را به مسواك كردن امر مىنمودم . « 1 »\r\n\r\n2 - قول به ملازمه :\r\nساير اصوليين شيعه و معتزله از اهل سنّت ، قائل به ملازمه‌اند . در جواب صاحب فصول ( ره ) نيز مىگويند : بعد از قبول حسن و قبح عقلى و قبول توانايى عقل در ادراك اين حسن و قبح ، دليلى بر منع ملازمه وجود ندارد زيرا شرع نيز از\r\n\r\n\r\n","description":"","footnote":"\r\n( 1 ) - قال رسول اللّه - صلّى اللّه عليه و آله - لو لا اشقّ على امّتى لامرتهم بالسواك . بحار الانوار : 73 / 137 .\r\n","page_name":" 45 ","page_number":45},
  {"content":"\r\n\r\nجمله‌ى عقلا ، و بلكه رئيس عقلاست و طبعا بايد حكم او با حكم عقل يكى باشد ؛ و امّا لزوم متابعت از مدركات عقل ، در جايى كه بتواند بر تمام ملاكات احكام احاطه پيدا كند ، مطلبى است كه در بحث « قطع » ثابت شده است . به عنوان « قطع » رجوع شود .\r\n\r\nقاعده‌ى ميسور « 1 »\r\nاگر مولى بگويد : يك ماه روزه بگير ؛ يا تمام علما را احترام كن ؛ يا نماز را ايستاده بخوان و مكلّف نتواند تمام ماه را روزه بگيرد ؛ يا توانايى احترام همه‌ى علما را نداشته باشد ، يا نتواند ايستاده نماز بخواند ، آيا روزه گرفتن و احترام علما و نماز خواندن از عهده‌ى او ساقط مىشود ، يا اينكه بايد به مقدارى كه مىتواند امر مولى را امتثال كند ؟ به مقتضاى قاعده ميسور ، بايد مقدارى از تكليف را كه مىتواند ، اتيان كند .\r\n\r\nدليل قاعده ميسور :\r\nبه سه روايت استناد شده است : 1 - پيامبر گرامى اسلام صلّى اللّه عليه و آله مىفرمايند : هرگاه شما را به چيزى امر كردم ، به هر مقدار از آنكه مىتوانيد ، عمل كنيد . « 2 »\r\n2 - امير المؤمنين ، على عليه السّلام مىفرمايند : آنچه ممكن است ، به سبب غيرممكن ساقط نمىشود . « 3 » 3 - حضرت على عليه السّلام در روايت ديگر مىفرمايند : آنچه تمام آن قابل انجام نباشد ، تمام آن ترك نمىشود . « 4 » گروهى از علما معتقدند كه ضعف سند\r\n\r\n\r\n","description":"","footnote":"\r\n( 1 ) - تهذيب الاصول سبزوارى : 2 / 226 ؛ الرسائل : 294 ؛ القواعد الفقهيّه : 1 / 539 ؛ الكفاية : 2 / 249 ؛ عناية الاصول :\r\n4 / 249 ؛ حقايق الاصول : 2 / 350 ؛ نهاية الافكار : 3 / 455 ؛ اصطلاحات الاصول : 209 ؛ عوائد الايّام : 261 .\r\n( 2 ) - اذا امرتكم بشيء فأتوا منه ما استطعتم . بحار الانوار : 22 / 31 .\r\n( 3 ) - لا يسقط الميسور بالمعسور . عوالى اللئالى : 4 / 58 .\r\n( 4 ) - ما لا يدرك كلّه ، لا يترك كلّه . همان مدرك .\r\n","page_name":" 46 ","page_number":46},
  {"content":"\r\n\r\nاين روايات با شهرت عملى ، روايى و فتوايى جبران مىشود ؛ برخى نيز اين سه روايت را هم از حيث سند و هم از حيث دلالت غير تام دانسته و اعتبار قاعده مذبور را بىاساس مىدانند . « 1 » نكته آخر پيرامون قاعده مذبور اينكه : براساس متن سه روايت مذبور ، اين قاعده را « قاعده ميسور » ، « قاعده ما لا يدرك . . . . » و « قاعده استطاعت » مىنامند .\r\n\r\nقاعده‌ى نفى عسر و حرج « 2 »\r\nيكى از قواعد مورد استناد فقهاء در ابواب مختلف فقه ، براى نفى برخى تكاليف ، قاعده نفى عسر و حرج است . در اينجا به اختصار مطالب مربوط به اين قاعده را بيان مىكنيم .\r\n\r\n1 - معنى عسر و حرج :\r\nعسر در لغت ، مقابل يسر است ، يعنى : سختى و تنگناى شديد ، و حرج در لغت ، فشار و زور معنوى ناشى از رنج و تكلّف و تحمّل مشقّت است ؛ « 3 » يا اينكه عسر ، اعم از حرج است ، يعنى : عسر ، هر امر مشكل و سختى است و حرج ، سختى و مشكل شديد است . « 4 »\r\n\r\n2 - قاعده‌ى مذبور چه تكاليف و افعالى را نفى مىكند ؟\r\nتكاليف شرعى چهار قسم‌اند : اوّل : اعمال و افعالى كه به حدّ عسر نمىرسند و با رنج و مشقّت همراه نيستند ؛ يعنى : تكاليف ساده و آسان . دوّم : تكاليف سختى كه به\r\n\r\n\r\n","description":"","footnote":"\r\n( 1 ) - عوائد الايّام : 62 به بعد .\r\n( 2 ) - الرسائل : 257 ؛ تهذيب الاصول سبزوارى : 2 / 244 ؛ عوائد الايّام : 173 ؛ عناية الاصول : 4 / 183 ؛ القواعد الفقهيّه : 1 / 159 ؛ القواعد : 296 .\r\n( 3 ) - التحقيق : مادّه « حرج » و « عسر » .\r\n( 4 ) - عوائد الايّام : 184 .\r\n","page_name":" 47 ","page_number":47},
  {"content":"\r\n\r\nحدّ تنگناى شديد نمىرسند . به عبارت ديگر : تكاليفى كه موجب عسر هستند ، ولى موجب حرج ( تنگناى شديد ) نيستند . « 1 » سوّم : تكاليفى كه باعث در تنگناى شديد قرار گرفتن مىشوند ، ولى به حدّ غير قابل تحمّل نمىرسند و خارج از طاقت انسان نيستند . چهارم : تكاليفى كه خارج از طاقت انسان هستند . قسم اوّل و چهارم از محل بحث خارج است ؛ زيرا شكّى در جواز تكليف به تكاليف سهل و آسان و وقوع چنين تكاليفى نيست ، قسم چهارم نيز به دليل عقل و شرع منتفى است . آنچه محل بحث است ، تنها قسم دوّم و سوّم است . « 2 » در اين قسم تكاليف شرعى ، هرگاه تكليفى مستلزم عسر و حرج باشد ، با استناد به قاعده نفى عسر و حرج ، آن تكليف ساقط مىشود ، مثلا : روزه گرفتن براى انسانى كه از كهولت سن برخوردار است و از توانايى جسمى كافى برخوردار نيست ، توأم با رنج و مشقّت بوده و مستلزم عسر و حرج است . در اين قبيل موارد است كه قاعده نفى عسر و حرج ، بر عموم ادلّه‌ى احكام مقدّم داشته مىشود و مثلا روزه براى چنين كسى ، با استناد به اين قانون منتفى مىگردد .\r\n\r\n3 - دليل حجيّت قاعده‌ى نفى عسر و حرج :\r\n\r\nالف : قرآن :\r\nبه دو آيه از آيات مورد استناد اشاره مىشود : 1 - خداوند - تبارك و تعالى - مىفرمايد :  وَ ما جَعَلَ عَلَيْكُمْ فِي الدِّينِ مِنْ حَرَجٍ  « 3 » . و خداوند در دين ، كار سنگين و شاقّى بر شما نگذارد . 2 - خداوند - تبارك و تعالى - مىفرمايد :  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  « 4 » . خداوند راحتى شما را مىخواهد . نه زحمت براى شما .\r\n\r\n\r\n","description":"","footnote":"\r\n( 1 ) - بنا بر اينكه عسر ، اعم از حرج باشد .\r\n( 2 ) - عوائد الايّام : 186 .\r\n( 3 ) - الحجّ / 78 .\r\n( 4 ) - البقرة / 185 .\r\n","page_name":" 48 ","page_number":48},
  {"content":"\r\n\r\n\r\nب : روايات :\r\nروايات فراوانى در اين مورد وارد شده است كه تنها به ذكر دو روايت اكتفا مىكنيم : 1 - راوى گويد : به امام صادق - عليه السّلام - عرض كردم : من به زمين افتادم و ناخن انگشتم كنده شد ؛ پس دارويى روى انگشتم گذاشتم . چگونه وضو بگيرم ؟ امام صادق عليه السّلام فرمودند : حكم اين مورد و موارد مشابه آن از قرآن معلوم مىشود ، خداوند - تبارك و تعالى - مىفرمايد : « خداوند در دين كار سنگين و شاقّى بر شما نگذارد » ؛ روى انگشتى را كه مرهم گذاشته‌اى ، مسح كن . « 1 » 2 - در روايتى از پيامبر اكرم صلّى اللّه عليه و آله نقل شده كه آن حضرت فرمودند : خداوند مرا با شريعتى آسان مبعوث نمود . « 2 » با ملاحظه‌ى آيات و روايات ، شكّى در اصل اعتبار و حجيّت قاعده مذبور باقى نمىماند ؛ هرچند در توسعه و ضيق قاعده و برخى خصوصيات ديگر آن اختلاف است .\r\n\r\n4 - قاعده‌ى نفى عسر و حرج و تكاليف شرعى سخت و مشكل :\r\nاگر مقصود از قاعده نفى عسر و حرج ، نفى مطلق احكام و تكاليف سخت و مشقّت‌آور باشد ، بايد بسيارى از احكام و تكاليف را تعطيل نمود ، زيرا مستلزم زحمت و مشقّت هستند ؛ مثل روزه گرفتن در روزهاى گرم تابستان و وضو گرفتن در سرماى سخت زمستان و حجّ و جهاد و مقابله و مبارزه با هواى نفس و امثال اين تكاليف كه همگى با رنج و زحمت و سختى همراهند . تكليف چيست ؟ اگر ادلّه‌ى\r\n\r\n\r\n","description":"","footnote":"\r\n( 1 ) - قال الراوى : قلت لابى عبد اللّه - عليه السّلام - عثرت فانقطع ظفرى فجعلت على اصبعى مراره فكيف اصنع بالوضوء ؟ قال : يعرف هذا و اشباهه من كتاب اللّه عز و جل ، قال اللّه تعالى -  ما جَعَلَ عَلَيْكُمْ فِي الدِّينِ مِنْ حَرَجٍ  ، امسح عليه . الوسائل ، ج 1 ، ابواب الوضوء ، باب 39 ، حديث 5 .\r\n( 2 ) - قال رسول اللّه - صلّى اللّه عليه و آله - يا عثمان ! لم يرسلنى اللّه تعالى بالرهبانية و لكن بعثنى بالحنيفيّة السهلة السمحة . فروع الكافى : 5 / 494 ، حديث 1 .\r\n","page_name":" 49 ","page_number":49},
  {"content":"\r\n\r\nاحكام بر عموم خود باقى باشند و بر قاعده نفى عسر و حرج مقدّم داشته شوند ، موردى براى اجراى قاعده مذبور باقى نمىماند ، يا حدّ اقل موجب تخصيص اكثر مىشود و اگر مطلق عسر و حرج را در هر تكليفى منتفى بدانيم ، آنگاه كمتر حكم اوليه‌ى واجبى باقى مىماند . پس بايد ببينيم اولا : عمومات ادلّه‌ى احكام مقدّم داشته مىشوند ، يا قاعده نفى عسر و حرج ، و ثانيا : وجه تقديم ، حكومت است يا تخصيص يا وجه ديگر ؟ در پاسخ سؤال اوّل خلاصه‌ى كلام اين است كه : هرچند عمومات ادلّه‌ى احكام و عموم قاعده نفى عسر و حرج ، هر دو قابل تخصيص هستند ، ولى با توجّه به اينكه قاعده نفى عسر و حرج در مقام امتنان بر امّت است ، از تخصيص ابا دارد و تخصيص موارد متعدّد ، با فلسفهء تشريع اين قاعده سازگار نيست و دست برداشتن از عموم آن ، با منّت گذاردن بر امّت سنخيّت ندارد ؛ پس عموم قاعده مذبور بر عمومات ادلّه‌ى احكام مقدّم داشته مىشود . و خلاصه‌ى پاسخ سؤال دوّم اينكه : دلالت قاعده نفى عسر و حرج بر رفع تكاليف سخت و مشكل ، قوىتر از دلالت عمومات احكام است و همين قوىتر بودن ، سبب تقديم قاعده مذبور بر عمومات ادلّه احكام است . « 1 » نكته‌ى ديگرى كه بايد پاسخ آن داده شود اينكه : با توجّه به تقديم قاعده نفى عسر و حرج بر عمومات ادلّه‌ى احكام ، پس وجود احكام فراوان توأم با زحمت و سختى را چگونه توجيه مىكنيد ؟ در پاسخ گفته شده : تكاليف حرجى شرعى اقسامى دارد : 1 - تكاليفى كه ادعاى حرجى\r\n\r\n\r\n","description":"","footnote":"\r\n( 1 ) - البتّه در وجه تقديم قاعده نفى عسر و حرج ، اقوال مختلف است ؛ برخى وجه تقديم را حكومت مىدانند و برخى لغو و بيهوده نبودن قاعده را علّت تقديم مىدانند و نظرات ديگر . الرسائل الاربع ، الرسالة الثانية ؛ عناية الاصول : 4 / 184 .\r\n","page_name":" 50 ","page_number":50},
  {"content":"\r\n\r\nبودن آن‌ها مىشود درحالىكه حرجى نيستند ؛ مثل : حجّ و پرداخت خمس و زكات ، بخصوص با توجّه به اينكه گفته شد : مقصود از عسر و حرج ، مطلق سختى و تنگنا نيست ، بلكه سختى و تنگنايى مقصود است كه معمولا تحمّل آن براى اغلب مردم مشكل است ، علاوه بر اينكه توجّه به آثار اين تكاليف ، مفيد بودن آن‌ها براى جامعه را روشن مىسازد . 2 - آن تكاليف حرجى كه ناشى از اعمال و رفتار نادرست خود مكلّف هستند ؛ مثل قصاص ، ديه و امثال آنكه مكلّف به اختيار خود در اين امور حرجى واقع شده است . 3 - آن تكاليف حرجى كه چه‌بسا مشروعيّت و اعتبار آن ساقط مىشود ؛ مثلا : اگر وضو گرفتن در شب سرد زمستان به گونه‌اى سخت باشد كه معمولا غير قابل تحمّل است ، مىتوان گفت : چنين وضويى واجب نيست ، ولى آنچه مهمّ است اينكه : وضو براى اغلب مردم اين‌گونه باشد و اين جاى بحث دارد .\r\nدر اين سه قسم تكليف ، بحثى نيست . زيرا يا اينكه اصلا حرجى در كار نيست ، يا حرج از جانب خود مكلّف ايجاد شده و يا حكم وجوب فعلى موجود نيست ؛ مثل قسم سوّم . 4 - قسم چهارم از تكاليف حرجى ، تكاليفى است كه همراه با زحمت و مشقّت فراوان و طاقت‌فرسايى بوده و در عين حال مىبينيم كه شارع آن‌ها را واجب كرده است . در اين قسم تكاليف كه لسان ادلّه‌ى آن‌ها ضررى است ، بايد قائل به تخصيص عموم قاعده نفى عسر و حرج شد و اين تخصيص هيچ منافاتى با منّت گذاردن خداوند - تبارك و تعالى - از ناحيه‌ى تشريع قاعده نفى عسر و حرج ندارد ، زيرا هركجا تخصيص منافات با منّت داشت ، چنين تخصيصى را قبول نمىكنيم ، ولى اگر تخصيص منافات با منّت نداشت ، آن را قبول مىكنيم . كما اينكه در مثل جهاد ، اگر به آثار مفيد آنكه سركوب دشمن و بقاء و سربلندى مسلمين و عزّت و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nآزادى جامعه‌ى اسلامى است نگاه كنيم ، متوجّه مىشويم كه سرتاسر منفعت است و اين يك قرينه‌ى عرفى بر جواز تخصيص عموم قاعده نفى عسر و حرج است . پس مىتوان گفت : قاعده نفى عسر و حرج مانند ساير عمومات نيست كه با هر مخصّصى تخصيص بخورد ، ولى از قبيل عمومات عقلى هم نيست كه قابل تخصيص خوردن نباشد ؛ بلكه هركجا با منّت خداوند - تبارك و تعالى - منافات نداشت ، مىتوان تخصيص زد و هركجا با منّت منافات داشت ، تخصيص نمىخورد . « 1 »\r\n\r\n5 - آيا عمل براساس مقتضاى قاعده نفى عسر و حرج واجب است يا جايز ؟\r\nاگر تكليفى از مصاديق عسر و حرج شد و به مقتضاى قاعده نفى عسر و حرج آن تكليف منتفى شد و انسان رنج و زحمت و مشقّت را تحمّل كرد و آن عمل را انجام داد ، حكم آن چيست ؟ اگر عمل به مقتضاى قاعده واجب باشد ، عمل اين شخص باطل خواهد بود . زيرا بر خلاف حكم وجوبى عمل نموده است ؛ ولى اگر عمل به مقتضاى قاعده ، تنها جايز باشد ، عمل اين شخص صحيح خواهد بود . عدّه‌اى قائل به وجوب هستند « 2 » و عدّه‌اى قائل به جواز . « 3 »\r\n\r\n6 - كدام عسر و حرج در جريان قاعده معتبر است ؟\r\n\r\n\r\n","description":"","footnote":"\r\n( 1 ) - در توجيه وجود تكاليف حرجى و كيفيت جمع آن‌ها با قاعده نفى عسر و حرج ، نظرات متعدّدى بيان شده است كه مرحوم محقّق نراقى ( ره ) در « عوائد الايام ، ص 187 » متعرّض آن‌ها شده است ، ولى ما اين بيان را از « القواعد الفقهية ، ج 1 ، ص 194 » با تلخيص و تصرف نقل كرديم . بيان استاد ارجمند ، آيه اللّه سبحانى در « الرسائل الاربع » نيز به همين مضمون است .\r\n( 2 ) - القواعد الفقهيّه : 1 / 202 .\r\n( 3 ) - تهذيب الاصول سبزوارى : 2 / 245 ؛ القواعد : 298 .\r\n","page_name":" 52 ","page_number":52},
  {"content":"\r\n\r\nعسر و حرج عرفى . يعنى در تشخيص صدق عسر و حرج بر فعل ، بايد به عرف مراجعه نمود ، اگر عرف آن مورد را از مصاديق عسر و حرج دانست ، قاعده جارى مىشود و جريان قاعده نيز ، تنها اختصاص به همان مورد دارد و نمىتوان گفت هركجا و براى هركس چنين مصداقى متحقّق شد ، قاعده جارى مىشود ، زيرا عسر و حرج نسبت به زمان‌ها ، مكان‌ها ، افراد و حالات ، متفاوت است .\r\n\r\nقاعده‌ى يد « 1 »\r\nاين قاعده از قواعد مشهور فقهى است كه در ابواب معاملات جايگاه ويژه‌اى دارد . توضيح و تبيين قاعده را ضمن چند مطلب به اختصار بيان مىكنيم :\r\n\r\n1 - معنى يد :\r\n« يد » عبارت است از : تسلّط و دست يافتن ( استيلاء ) بر عين ، منفعت ، انتفاع ، يا حقّ ، به گونه‌اى كه صاحب يد بتواند هرگونه تصرفى در آن بنمايد . بنابراين ، « يد » اختصاص به يد مالكانه ندارد ، بلكه شامل يد مستأجر ، متولّى وقف ، قرض‌گيرنده ، امانى و . . . نيز مىشود . پس اگر كسى در منزلى سكونت دارد و مدّعى است كه آن منزل را اجاره كرده ، او نسبت به منافع اين منزل ، صاحب « يد » است .\r\n\r\n2 - دليل و مدرك قاعده يد :\r\n\r\nالف : بناى عقلا :\r\nمعمول بين جميع عقلا ، از هر مذهب و ملّتى اين است كه هرگاه چيزى را در تصرّف و تحت سلطه‌ى كسى ببينند ، او را مالك آن مىدانند ، مگر اينكه\r\n\r\n\r\n","description":"","footnote":"\r\n( 1 ) - الكفاية با حواشى مشكينى ( ره ) : 5 / 45 ؛ فوائد الاصول : 4 / 602 ؛ الرسائل : 409 ؛ تهذيب الاصول سبزوارى :\r\n2 / 307 ؛ عناية الاصول : 5 / 265 ؛ القواعد الفقهيّه : 1 / 281 ؛ القواعد : 318 ؛ اصطلاحات الاصول : 215 ؛ نهاية الافكار : 4 ، قسمت دوّم / 20 ؛ علم اصول الفقه : 400 ؛ عوائد الايّام : 737 .\r\n","page_name":" 53 ","page_number":53},
  {"content":"\r\n\r\nخلاف آن ثابت شود . اين روش عقلا نه تنها از سوى شارع رد نشده ، بلكه در موارد متعدّد مورد امضاى شارع نيز قرار گرفته است .\r\n\r\nب : نفى عسر و حرج :\r\nاگر به مقتضاى قاعده « يد » عمل نشود ، عسر و حرج پيش مىآيد و بلكه نظام دادوستد و امور معاش و معاد مردم دچار اختلال مىشود ؛ كما اينكه امام صادق عليه السّلام فرموده‌اند : اگر جايز نباشد براساس يد حكم به ملكيت شود ، بازارى براى مسلمانان باقى نمىماند . « 1 »\r\n\r\nج : روايات :\r\nروايات متعدّدى دال بر حجيّت و اعتبار اين قاعده از معصوم عليه السّلام وارد شده است . مرحوم نراقى ( ره ) مىگويد : اخبار اين قاعده به حدّ تواتر معنوى مىرسد . « 2 » ما سه روايت را ذكر مىكنيم . 1 - از امام صادق عليه السّلام روايت شده كه :\r\nشخصى به آن حضرت عرض كرد : اگر چيزى را در دست كسى ديدم ، مىتوانم شهادت دهم كه آن چيز مال اوست ؟ حضرت فرمودند : بلى ! مرد عرض كرد :\r\nشهادت مىدهم كه آن چيز در دست اوست ولى شهادت نمىدهم كه ملك اوست ، زيرا شايد مال شخص ديگرى باشد . حضرت پرسيدند : آيا خريدن آن چيز از او درست است ؟ عرض كرد : بلى ! پس حضرت فرمودند : پس شايد آن چيز مال شخص ديگرى باشد ، پس چگونه براى تو جايز است كه آن چيز را بخرى و ملك تو شود و بعد هم قسم ياد كنى كه مال توست . ولى جايز نيست كه شهادت دهى به مالكيّت كسى كه از ناحيه او مالك شده‌اى ؟ سپس حضرت فرمودند : اگر مشاهده يد\r\n\r\n\r\n","description":"","footnote":"\r\n( 1 ) - قال ابو عبد اللّه - عليه السّلام - لو لم يجز هذا ، لم يقم للمسلمين سوق . الوسائل : 18 ، ابواب كيفية الحكم ، باب 25 ، حديث 2 .\r\n( 2 ) - عوائد الايّام : 737 .\r\n","page_name":" 54 ","page_number":54},
  {"content":"\r\n\r\nبراى شهادت بر ملكيت جايز نباشد ، بازارى براى مسلمانان باقى نمىماند . « 1 » 2 - از امام صادق عليه السّلام پيرامون قضيّه فدك نقل شده كه امير المؤمنين عليه السّلام به ابو بكر فرمودند :\r\nآيا در مورد ما بر خلاف حكم خداوند - تبارك و تعالى - در مورد مسلمانان حكم مىكنى ؟ ابو بكر گفت : نه ، حضرت فرمودند : اگر چيزى در دست مسلمانان باشد و مالك آن باشند و من ادعا كنم كه آن چيز مال من است ، از چه كسى بيّنه ( دو شاهد عادل ) مىخواهى ؟ ابو بكر گفت : از شما بيّنه مىخواهم براى ادعايتان عليه مسلمانان . حضرت فرمودند : پس اگر چيزى در دست من باشد و مسلمانان در آن ادعايى دارند ، از من بيّنه مىخواهى براى چيزى كه در دست دارم ، در حالى كه من در زمان حيات رسول خدا صلّى اللّه عليه و آله و بعد از حيات آن حضرت ، مالك آن بوده‌ام و از مسلمانان بيّنه نمىخواهى براى ادعايى كه عليه من دارند ؟ « 2 » 3 - امام صادق عليه السّلام در مورد زنى كه قبل از شوهرش بميرد يا مردى كه قبل از همسرش بميرد فرمودند :\r\nآنچه از لوازم منزل كه از وسائل اختصاصى زنان است ، متعلّق به خانم خانه است و آنچه از وسائل منزل كه مشترك بين آقايان و خانم‌ها است ، بين ايشان تقسيم مىشود ؛ سپس فرمودند : و هركس بر چيزى از لوازم تسلّط و « يد » داشته باشد ، پس آن چيز متعلّق به اوست . « 3 »\r\n\r\n3 - آيا قاعده « يد » براى خود صاحب « يد » نيز حجّت است ؟\r\nمعلوم شد كه « يد » غير دليل مالكيّت اوست . اكنون اگر خود انسان نسبت به برخى چيزهايى كه در اختيار دارد ، شكّ كند كه مال خود اوست يا نه ؟ آيا مىتواند\r\n\r\n\r\n","description":"","footnote":"\r\n( 1 ) - الوسائل : 18 ، ابواب كيفية الحكم ، باب 25 ، حديث 2 .\r\n( 2 ) - همان مدرك : حديث 3 .\r\n( 3 ) - همان منبع : 17 ، كتاب الفرائض ، ابواب ميراث الازواج ، باب 8 ، حديث 3 .\r\n","page_name":" 55 ","page_number":55},
  {"content":"\r\n\r\nبه قاعده « يد » استناد كرده و مالكيّت خودش را بر آن‌ها ثابت كند ؟ ظاهرا قاعده « يد » در اين موارد نيز معتبر است ، هرچند برخى گفته‌اند كه قاعده « يد » نسبت به خود انسان معتبر نيست . « 1 »\r\n\r\n4 - قاعده « يد » اصل است يا اماره ؟\r\nبرخى معتقدند كه « يد » از اصولى است كه شارع تعبّدا حكم به ترتيب آثار ملكيّت برآن نموده است و كشف از واقع نمىكند . گروهى ديگر معتقدند كه قاعده « يد » از امارات بوده و كشف از واقع مىكند . بنابراين كه قاعده « يد » از امارات باشد ، در سبب كاشفيت آن از واقع اختلاف است ؛ عدّه‌اى معتقدند كه چون تسلّط و استيلاء ، غالبا مالكانه است ، پس به دليل قاعده « غلبه » ، موارد مشكوك را نيز به موارد غالب ملحق مىكنيم ؛ ولى گروهى ديگر از علما سبب كاشفيت را طبيعت « يد » مىدانند يعنى : طبيعت اوليّه « يد » مالكيّت است . « 2 » مرحوم نراقى ( ره ) مىگويد : مقصود از ظهور « يد » در ملكيّت اين است كه اصل در « يد » ، ملكيّت است . « 3 » به‌هرحال ، اگر « يد » از امارات باشد ، بر اصول مقدّم خواهد بود و اگر از اصول باشد ، باز هم بر استصحاب « عدم ملكيت » مقدّم است ، زيرا اگر به استصحاب عدم ملكيت اعتنا كنيم ، همان مشكل اختلال در نظام اقتصادى پيش مىآيد ، چون كمتر موردى پيدا مىشود كه استصحاب عدم ملكيت در آن جارى نشود .\r\n\r\n5 - تقديم بيّنه بر قاعده « يد » :\r\nقاعده « يد » چه از اصول باشد و چه از امارات در هر حال ، بيّنه ( دو شاهد عادل )\r\n\r\n\r\n","description":"","footnote":"\r\n( 1 ) - القواعد الفقهيّه : 1 / 313 .\r\n( 2 ) - همان مدرك .\r\n( 3 ) - عوائد الايّام : 741 .\r\n","page_name":" 56 ","page_number":56},
  {"content":"\r\n\r\nبرآن مقدّم است ؛ زيرا اگر هم « يد » از امارات باشد ، بيّنه ، اماره قوىتر است و اماره قوىتر مقدّم است .\r\n\r\nقاعده‌ى يقين « 1 »\r\nاگر انسان علم به چيزى داشته باشد ، سپس شكّ كند در مطابقت آن علم با واقع ، قاعده يقين مىگويد : نسبت به اين علم همان رفتارى را داشته باش كه با علم مطابق با واقع دارى . مثال : انسان روز چهارشنبه مىدانست كه فلانى عادل است ، پس به او اقتدا نمود و نماز خواند . اكنون كه روز پنج‌شنبه است ، شكّ مىكند كه آيا فلان شخص واقعا روز چهارشنبه عادل بوده تا اينكه نماز او صحيح باشد و امروز هم بتواند به او اقتدا كند ، يا اينكه فلان شخص روز چهارشنبه واقعا عادل نبوده و لذا بايد نماز روز قبل را قضا كند و امروز نيز نمىتواند به او اقتدا كند ؟ در صورت وجود چنين شكّى ، وظيفه چيست ؟ پس موضوع قاعده يقين از سه چيز تشكيل مىشود : 1 - متعلّق شكّ و يقين يك چيز باشد ، ( عدالت فلان شخص ) ؛ 2 - زمان يقين ، مقدّم بر زمان شكّ باشد ؛ 3 - زمان مشكوك و متيقّن ، يكى باشد .\r\n\r\nآيا قاعده يقين حجّت است يا خير ؟\r\nسه قول وجود دارد : 1 - قاعده يقين حجّت است مطلقا ؛ يعنى : هم نسبت به آثار زمان يقين و هم نسبت به آثار حال و آينده . پس در مثال فوق ، هم نماز قبلى انسان صحيح است ، و هم امروز مىتواند به او اقتدا كند ، و هم در آينده مىتواند تمام آثار عدالت را بر او مترتّب نمايد . 2 - قاعده يقين فى الجملة حجّت است ؛ يعنى : تنها آثار\r\n\r\n\r\n","description":"","footnote":"\r\n( 1 ) - عناية الاصول : 5 / 237 ؛ اصول الاستنباط : 267 ؛ درر الفوائد : 583 ؛ فوائد الاصول : 4 / 586 ؛ نهاية الافكار : 4 / 242 ؛ اصطلاحات الاصول : 217 .\r\n","page_name":" 57 ","page_number":57},
  {"content":"\r\n\r\nزمان يقين را مترتّب مىكنيم ، هرچند اين آثار مربوط به زمان بعد باشند ؛ مثلا ، براى اجراى صيغه طلاق ، نياز به دو شاهد عادل بود ، ما نيز به عدالت فلان شخص علم داشتيم و او را يكى از شهود قرار داديم ، اكنون كه شكّ كرده‌ايم در عدالت او در هنگام شهادت ، آثار عدالت را برآن مترتّب مىكنيم ، پس طلاق صحيح است و آثار طلاق در حال و آينده نيز مترتّب مىشود . امّا نسبت به حال و آينده نمىتوانيم آثار عدالت را بر او مترتّب كنيم ، پس فعلا و در آينده نمىتوان به اين شخص اقتدا كرد يا او را شاهد عادل قرار داد . 3 - قاعده يقين مطلقا حجّت نيست ، نه نسبت به آثار زمان يقين و نه نسبت به حال و نه نسبت به آينده ، بنابراين ، يقين قبلى كه اكنون زايل شده ، هيچ اثرى ندارد . مشهور ميان علما همين قول سوّم است . سؤال : اگر چنين است ، پس چگونه فقها در مثال نماز ، حكم به صحّت نماز روز چهارشنبه مىكنند ؟\r\nجواب : در اين قبيل موارد ، فقها به قاعده « فراغ » استناد مىكنند و در موارد مشابه نيز به اصول و قواعد ديگر كه در آن مورد جارى مىشود استناد مىكنند .\r\n\r\nچه فرقى هست بين قاعده يقين و استصحاب ؟\r\n1 - در استصحاب ، شكّ به متيقّن و مقتضاى يقين است ، ولى در قاعده يقين ، شكّ به اصل يقين است ؛ به بيان ديگر : در استصحاب ، شكّ در بقاء يقين است و در قاعده يقين ، شكّ در اصل يقين است . 2 - در استصحاب ، زمان شكّ و يقين يكى است ولى در قاعده يقين ، زمان شكّ و يقين دو تا است . 3 - زمان مشكوك و متيقّن در استصحاب دو تا است . ولى در قاعده يقين ، زمان مشكوك و متيقّن يكى است .\r\nدر مثال قبلى ، عدالت فلان شخص در روز چهارشنبه ، هم متيقّن است و هم مشكوك ، ولى در استصحاب ، عدالت فلانى در روز چهارشنبه متيقّن ، و امروز\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nمشكوك است .\r\nنكته‌ى آخر اينكه : قاعده يقين را « شكّ سارى » نيز مىگويند ، به اعتبار اينكه شكّ سرايت مىكند به زمان يقين .\r\n\r\nقبح تأخير بيان از وقت حاجت\r\nبه عنوان « تأخير بيان از وقت حاجت » رجوع شود .\r\n\r\nقبح عقاب بلا بيان\r\nهر مولايى وقتى مىتواند بنده خود را مورد سؤال و مؤاخذه قرار دهد كه تصميم و فرمان خود را به بنده رسانده باشد و بنده در امتثال آن كوتاهى نموده باشد . البتّه بنده نيز بايد گوش به زنگ بوده و راه‌هايى را كه احتمال مىدهد مولايش از آن طريق فرمان خود را ابلاغ نمايد ، بررسى كند . اين وظيفه متقابل مولى و بنده است كه مورد قبول همه‌ى عقلا مىباشد . در امور شرعى نيز اين‌گونه است ، زيرا شارع از عقلا ، و بلكه رئيس عقلا است و روش او همان روش عقلا است . پس به اقتضاى قاعده عقلى « قبح عقاب بلا بيان » شارع مقدّس قبل از اينكه دستورات خود را به مكلّفين اعلام كند ، كسى را به دليل سرپيچى مجازات نمىكند . ولى مكلّف نيز براساس قاعده عقلى « وجوب دفع ضرر محتمل » بايد فحص و جستجو كند كه آيا دستور و حكمى از شارع وارد شده است يا خير ؟ به عنوان « قاعده دفع ضرر محتمل » رجوع شود .\r\n\r\nقدماء\r\nاصطلاحات « قدماء » ، « متأخّرين » و « متأخّرى متأخّرين » اصطلاحاتى نسبى\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nهستند . مقصود از قدماء در استعمالات فقهاى معاصر ، فقيهان از زمان غيبت كبرى ( 329 ه ق ) تا زمان شيخ طوسى ( ره ) ( 260 ه ق ) است ؛ و مقصود از متأخّرين ، فقها از زمان ايشان تا زمان علّامه حلّى ( ره ) ( 726 هق ) است ، و فقهاى بعد از علّامه حلّى ( ره ) را نيز « متأخّرى متأخّرين » گويند . برخى نيز همه‌ى فقها تا زمان مرحوم محقّق ، صاحب الشرائع ( ره ) را در زمره‌ى « قدماء » محسوب مىكنند .\r\n\r\nقرآن\r\nقرآن به عنوان معجزه‌ى جاويدان پيامبر گرامى اسلام صلّى اللّه عليه و آله كه توسط جبرئيل امين عليه السّلام از جانب خداوند - تبارك و تعالى - نازل شده است ، مهم‌ترين منبع استنباط احكام اسلامى در تمام زمينه‌ها ، براى همه‌ى انسان‌ها ، در تمام زمان‌ها و مكان‌ها است . استفاده صحيح از اين منبع الهى تنها وقتى ميسر است كه ثقل ديگر آن ؛ يعنى ، اهل بيت عليهم السّلام نيز در كنار آن باشند و الّا ، چه‌بسا نه تنها هدايت و سعادت انسان را در پى نخواهد داشت ، بلكه انسان خود را به ورطه‌ى گمراهى و شقاوت و هلاكت افكنده و خسران دنيا و آخرت بهره‌ى او خواهد بود . پيامبر گرامى اسلام صلّى اللّه عليه و آله نيز بارها و بارها مردم را به اين مهم توجّه داده و تا آخرين لحظات عمر شريف خويش ، از هر فرصتى براى بيان لزوم استفاده‌ى توأمان از قرآن و اهل بيت عليهم السّلام استفاده مىفرمودند . اكثر قريب به اتّفاق منابع شيعى و سنى نقل كرده‌اند كه پيامبر اسلام صلّى اللّه عليه و آله فرمودند : « انّى تارك فيكم الثّقلين : كتاب اللّه و عترتى اهل بيتى ، و انّهما لن يفترقا حتّى يردا علىّ الحوض « 1 » » .\r\nمباحث علوم قرآن گسترده‌تر از آن است كه در اين مختصر بگنجد ، ولى ما به\r\n\r\n\r\n","description":"","footnote":"\r\n( 1 ) - بحار الانوار : 91 / باب 1 ؛ مسند احمد : كتاب مسند المكثرين ، حديث 10681 .\r\n","page_name":" 60 ","page_number":60},
  {"content":"\r\n\r\nجهت تبرّك و بىبهره نماندن از بركات قرآن ، در اينجا فهرستى از مهم‌ترين مطالب مربوط به علوم قرآن را با بيانى مختصر پيرامون هركدام از عناوين ، بيان مىكنيم .\r\n\r\n1 - نزول قرآن :\r\nبنا بر مشهور بين شيعيان ، تاريخ بعثت پيامبر گرامى اسلام صلّى اللّه عليه و آله بيست و هفتم ماه رجب بوده و شروع بعثت آن حضرت با نزول آيات شريفه اوّل سوره « علق » بود ولى نبوّت آن حضرت مدت سه سال مخفى بود تا اينكه آيه شريفه  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ  « 1 » . نازل شد و آن حضرت مأمور به آشكار نمودن دعوت خويش شدند و از اين زمان ، نزول قرآن به صورت يك كتاب آسمانى بر پيامبر صلّى اللّه عليه و آله شروع شد و كاتبان وحى ، به فرمان حضرت شروع به كتابت آيات نازل شده بر پيامبر صلّى اللّه عليه و آله نمودند . شروع اين مرحله از نزول قرآن در شب قدر ( بيست و يكم يا بيست و سوّم ماه مبارك رمضان ) بوده است . بر همين اساس خداوند - تبارك و تعالى - مىفرمايد : ما قرآن را در شب قدر نازل كرديم « 2 » . امّا اولين سوره‌اى كه به صورت كامل نازل شد سوره « فاتحةالكتاب » است . « 3 »\r\n\r\n2 - تأليف قرآن :\r\nدر اينكه نظم كلمات قرآن و تركيب آن‌ها ضمن جملات و آيات توسط پيامبر صلّى اللّه عليه و آله و براساس وحى الهى بوده است ، شكّى نيست ولى در ترتيب آيات و قرار گرفتن آن‌ها ضمن سور و ترتيب سوره‌ها اختلاف است كه : آيا اين امر در زمان حيات رسول خدا صلّى اللّه عليه و آله و با نظر ايشان صورت گرفته و يا امرى است كه بعد از رحلت رسول خدا صلّى اللّه عليه و آله و براساس نظر صحابه تحقّق يافته است ؟\r\n\r\n\r\n","description":"","footnote":"\r\n( 1 ) - الحجر / 94 .\r\n( 2 ) - القدر / 1 .\r\n( 3 ) - تلخيص التمهيد : 70 .\r\n","page_name":" 61 ","page_number":61},
  {"content":"\r\n\r\nبرخى طرفدار قول اوّل « 1 » و برخى طرفدار قول دوّم هستند . « 2 » گروهى از محقّقين از جمله مرحوم خويى ( ره ) معتقدند كه آنچه بعد از رحلت رسول خدا صلّى اللّه عليه و آله در زمان خليفه سوّم صورت گرفته ، تنها ايجاد وحدت در قرائت و جمع‌آورى قرآن‌ها با قرائت‌هاى ديگر بوده است . « 3 » به‌هرحال ، همه مسلمانان اجماع و اتّفاق دارند بر اينكه قرآن موجود و رايج بين مسلمانان ، همان قرآن نازل شده بر پيامبر گرامى اسلام صلّى اللّه عليه و آله است . در روايات وارد شده از معصومين عليهم السّلام نيز منعى از تلاوت همين قرآن موجود و كلامى دال بر مخالفت اين قرآن با قرآن منزل به چشم نمىخورد و بلكه ايشان در موارد متعدّد مردم را به قرائت و فراگيرى قرآن به‌همين‌صورت موجود ، ترغيب و تشويق مىنموده‌اند .\r\n\r\n3 - نقطه و حركت‌گذارى كلمات قرآن :\r\nكلمات قرآن در صدر اسلام بدون نقطه و حركت نوشته مىشد كه اين روش باعث بروز مشكلاتى در تلاوت مىگرديد بخصوص بعد از رحلت رسول گرامى اسلام صلّى اللّه عليه و آله و اسلام آوردن ملل مختلف عرب و غير عرب كه از طريق نوشته با قرآن و آيات آن آشنا مىشدند و داراى لهجه‌هاى متفاوت بودند . مثلا در آيه 259 سوره‌ى بقره ، يك كلمه به سه صورت تلاوت مىشد ، « ننشزها » ، « ننشرها » و « تنشرها » . اين روش كتابت تا اواسط قرن اوّل هجرى ادامه داشت تا اينكه در زمان خلافت حجاج بن يوسف ثقفى بر عراق ، مهاجرت مسلمانان غير عرب به سرزمين‌هاى عربى و عدم آشنايى آن‌ها با ادبيات عربى ، اين مشكل با اعمال سليقه‌ى اين گروه از تازه مسلمان‌ها بيش از پيش جلوه‌گر شد و مىبايست براى حفظ قرآن به همان صورتى\r\n\r\n\r\n","description":"","footnote":"\r\n( 1 ) - البيان : 237 .\r\n( 2 ) - تلخيص التمهيد : 112 .\r\n( 3 ) - البيان : 256 .\r\n","page_name":" 62 ","page_number":62},
  {"content":"\r\n\r\nكه بر رسول گرامى اسلام صلّى اللّه عليه و آله نازل شده بود ، چاره‌اى انديشيده مىشد . « ابو الاسود الدؤلى » در زمان حكومت زياد بن ابيه بر كوفه ( 50 - 53 هق ) پس از اينكه شنيد كسى قرآن را اشتباه تلاوت مىكند ، تصميم گرفت كه كلمات قرآن را نقطه‌گذارى كند و نقطه‌گذارى قرآن براى اولين‌بار توسط او و شاگردانش ( نصر بن عاصم و يحيى بن يعمر ) صورت پذيرفت . « 1 » امّا ضبط حركات به شكلى كه اكنون رايج است ، توسط « خليل بن احمد الفراهيدى » صورت گرفته است . اولين كسى كه در كتابت قرآن خيلى دقيق بود و زيبا مىنوشت « خالد بن ابى الهياج » از دوستان و ياران امام امير المؤمنين على عليه السّلام بوده است . « 2 »\r\n\r\n4 - تحريف قرآن :\r\nتحريف بر معانى متعدّدى اطلاق مىشود كه برخى از اقسام آن به اتّفاق مسلمانان در قرآن واقع شده است و برخى قطعا واقع نشده است و برخى نيز محل اختلاف است .\r\nاوّل : يكى از معانى تحريف ، نقل شىء از موضع خود و حمل آن بر موضعى ديگر است . چنين تحريفى كه همان تفسير به رأى و حمل برخى از آيات بر معانى غير مقصود است ، قطعا در آيات قرآن صورت گرفته است .\r\nدوّم : نقص يا زيادى در حروف يا حركات درحالىكه اصل قرآن محفوظ است ، اگرچه موارد چنين تحريفى در خارج مشخّص نباشد و معلوم نشود كه آيا تحريف به صورت نقص صورت گرفته يا به صورت زياده . اين قسم از تحريف نيز به‌طور قطع در قرآن واقع شده است . اختلاف در قرائت برخى كلمات قرآنى دليل بر اين\r\n\r\n\r\n","description":"","footnote":"\r\n( 1 ) - تلخيص التمهيد : 185 - 189 .\r\n( 2 ) - همان مدرك : 205 .\r\n","page_name":" 63 ","page_number":63},
  {"content":"\r\n\r\nمطلب است زيرا ، يكى از اين قرائت‌ها مطابق با قرآن نازل شده بر پيامبر اكرم صلّى اللّه عليه و آله است و ساير قرائت‌ها ، كم يا زياد كردن حروف يا حركات است .\r\nسوّم : كم يا زياد كردن يك كلمه يا دو كلمه ، با حفظ اصل قرآن نازل شده . اين نوع از تحريف نيز احتمالا در صدر اسلام ، بعد از رحلت رسول گرامى اسلام صلّى اللّه عليه و آله واقع شده است ؛ فرمان خليفه سوّم مبنى بر سوزاندن تمام قرآن‌هاى موجود غير از قرآن جمع‌آورى شده در زمان خلافت او دليل اين مطلب است ، ولى به‌طور قطع ، اگر چنين تحريفى صورت گرفته باشد ، در قرآن جمع‌آورى شده و نسخه‌هاى تكثير و منتشر شده در زمان خلافت خليفه سوّم وجود ندارد زيرا ، همين قرآن است كه از آن زمان تاكنون در بين مسلمانان رواج داشته و ائمه‌ى معصومين عليهم السّلام نيز آن را رد نكرده‌اند .\r\nچهارم : تحريف به زيادى يا نقصان در آيه‌اى از قرآن با حفظ قرآن نازل شده و قبول قرائت آن آيه توسط پيامبر گرامى اسلام صلّى اللّه عليه و آله اين قسم از تحريف نيز در قرآن واقع شده است . به عنوان مثال ، همه‌ى مسلمانان قبول دارند كه رسول گرامى اسلام صلّى اللّه عليه و آله در ابتداى هر سوره ،  « بِسْمِ اللَّهِ الرَّحْمنِ الرَّحِيمِ » *  را تلاوت مىنمودند مگر در ابتداى سوره‌ى « توبه » . ولى بين مسلمان شيعه و اهل سنّت اختلاف است كه آيا آن‌گونه كه شيعيان معتقدند ،  « بِسْمِ اللَّهِ الرَّحْمنِ الرَّحِيمِ » *  نيز يكى از آيات هر سوره به حساب مىآيد و به همين خاطر هنگام خواندن هركدام از سوره‌هاى قرآن در نماز ، جز سوره‌ى « توبه » بايد « بسم اللّه » را نيز قرائت كرد يا خير ؟\r\nپنجم : تحريف به زيادى در آيات و سور . يعنى گفته شود كه برخى از آيات و سوره‌هاى قرآنى كه بين مسلمانان رواج دارد جزو قرآن نازل شده نيست . به‌طور\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nقطع چنين تحريفى در قرآن واقع نشده است و اين مطلب مورد قبول همه‌ى مسلمانان است .\r\nششم : تحريف به نقص . يعنى كسى بگويد كه اين قرآن موجود ، مشتمل بر تمام قرآن نازل شده بر پيامبر گرامى اسلام صلّى اللّه عليه و آله نيست و برخى از آن قرآن واقعى از بين رفته است . آنچه بين اكثر قريب به اتّفاق مسلمانان معروف است ، عدم وقوع چنين تحريفى در قرآن است ، هرچند ممكن است كسانى نيز معتقد به وقوع چنين تحريفى باشند و ليكن دلايل متعدّد عقلى و نقلى وجود دارد كه وقوع چنين تحريفى را نفى مىكند . « 1 » علاقه‌مندان مىتوانند به كتب مربوط به علوم قرآنى مراجعه نمايند .\r\n\r\n5 - ظاهر قرآن :\r\nآيا ظواهر قرآن حجّت است و مىتوان به آن استناد كرد يا خير ؟ به عنوان « ظاهر » رجوع شود .\r\n\r\n6 - ناسخ و منسوخ در قرآن :\r\nبه عنوان « نسخ » رجوع شود .\r\n\r\n7 - محكم و متشابه در قرآن :\r\nبه عنوان « محكم » و « متشابه » رجوع شود .\r\n\r\n8 - تخصيص و تقييد قرآن :\r\nبه عناوين « مخصّص » ، « مطلق » و « مقيّد » رجوع شود .\r\n\r\n\r\n","description":"","footnote":"\r\n( 1 ) - البيان : 197 - 225 .\r\n","page_name":" 65 ","page_number":65},
  {"content":"\r\n\r\n\r\nقرينه\r\nاين كلمه از ريشه‌ى « قرن » به معناى پيوستن و قرار گرفتن چيزى در كنار چيز ديگرى است . در مباحث الفاظ ، مقصود از قرينه ، علامت و نشانه‌اى است كه عارض كلمه يا جمله‌اى مىشود و باعث انتقال به معناى ديگرى مىگردد . هرگاه بخواهيم لفظى را در معنايى غير از معناى اصلى و موضوع له آن استعمال كنيم ، نياز به قرينه‌اى داريم كه بفهماند اين لفظ در آن معناى مجازى استعمال شده است . مثلا در جمله‌ى « شيرى را در حال تيراندازى ديدم » قيد « در حال تيراندازى » قرينه است بر اينكه مقصود از « شير » ، انسان شجاع است نه حيوان درنده .\r\n\r\nاقسام قرينه :\r\n\r\n1 - قرينه‌ى حاليه :\r\nاوضاع و احوالى را كه مقرون به كلام هستند « قرينه‌ى حاليه » گويند . مثلا در قانون اساسى جمهورى اسلامى ايران ، يكى از وظايف حكومت ، ايجاد اشتغال براى يكايك مردم بيان شده است . با توجّه به اينكه قانون اساسى جمهورى اسلامى ايران براساس احكام اسلامى تدوين شده است و حكومت اسلامى نيز مجرى احكام اسلامى مىباشد ، معلوم مىشود كه مقصود از ايجاد اشتغال ، مشاغلى است كه از نظر اسلام ممنوعيتى نداشته باشد .\r\n\r\n2 - قرينه‌ى عرفى :\r\nاين قسم از قرينه ، قرينه‌اى است غير لفظى كه عرف و عادت برآن دلالت مىكند . مالكيّت زن يا شوهر نسبت به وسائل اختصاصى زنانه يا مردانه‌ى موجود در منزل ، از اين قبيل است .\r\n\r\n3 - قرينه‌ى عقلى :\r\nهرگاه قرينه غير لفظى و براساس دلالت عقل باشد ، آن را\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n« قرينه‌ى عقلى » گويند . مثلا آيه شريفه مىفرمايد :  أَ لَمْ يَعْلَمْ بِأَنَّ اللَّهَ يَرى  « 1 » . يعنى آيا انسان نمىداند كه خداوند مىبيند ؟\r\nچون به حكم عقل و با استفاده از ادلّه‌ى عقلى محال است كه خداوند - تبارك و تعالى - داراى اعضا و جوارح باشد ، همين محال بودن ، قرينه است بر اينكه مقصود از ديدن ، علم و احاطه‌ى پروردگار به اعمال بندگان است .\r\n\r\n4 - قرينه‌ى غير لفظى :\r\n« قرينه‌ى غير لفظى » قرينه‌اى است كه از جنس لفظ نباشد ؛ مانند قرينه‌ى عقلى ، قرينه‌ى حالى و قرينه‌ى عرفى .\r\n\r\n5 - قرينه‌ى لفظى :\r\nهرگاه قرينه ، لفظ باشد آن را « قرينه‌ى لفظى » گويند مانند مثال « شيرى را در حال تيراندازى ديدم » . اين قرينه را « قرينه‌ى مقاليه » نيز مىگويند .\r\n\r\n6 - قرينه‌ى متّصل :\r\n« قرينه‌ى متّصل » قرينه‌اى را گويند كه متّصل به كلام باشد و موجب انصراف كلمه يا جمله از معناى ظاهرىاش شود . مثلا گوينده‌اى مىگويد :\r\n« عالمان دينى ، الگوهاى عملى مسلمانان هستند ولى عالمانى كه علم را با عمل در هم آميخته‌اند » در اين عبارت ، جمله‌ى « عالمانى كه علم را با عمل درهم آميخته‌اند » . قرينه‌ى متّصلى است كه عالم بدون علم را از الگو بودن خارج مىكند .\r\n\r\n7 - قرينه‌ى مقاليه :\r\nبه « قرينه‌ى لفظى » رجوع شود .\r\n\r\n8 - قرينه‌ى منفصل :\r\nهرگاه قرينه‌اى مربوط به كلمه يا جمله‌اى باشد ولى با آن كلمه يا جمله همراه نباشد ، آن را « قرينه منفصل » گويند . مثلا اگر در همان مثال قبلى گوينده بگويد : عالمان دينى الگوى عملى مسلمانان هستند ، و روز يا روزهاى بعد در جلسه‌ى ديگرى بگويد : « عالم بدون عمل نمىتواند الگو باشد » . اين جمله‌ى\r\n\r\n\r\n","description":"","footnote":"\r\n( 1 ) - العلق / 14 .\r\n","page_name":" 67 ","page_number":67},
  {"content":"\r\n\r\nدوّم ، قرينه‌ى منفصلى است كه مىفهماند مقصود گوينده از جمله‌ى « عالمان دينى الگوى عملى مسلمانان هستند » ، عالمانى بوده كه اهل عمل نيز باشند نه هر عالمى .\r\n\r\nقصد وجه\r\nقصد وجه عبارت است از اين كه مكلّف قصد كند كه فعل را همان گونه كه در واقع هست بياورد . يعنى اگر اين فعل در واقع امر ، واجب است ، مكلّف هم آن را به عنوان واجب مقرّب الى الله مىآورد . برخى نيز گفته‌اند : ممكن است مقصود از قصد وجه ، معنايى ديگر باشد ، يعنى من اين فعل را به آن‌گونه كه در واقع هست ، از جهت وجوب يا استحباب يكايك اجزاى آن به جاى مىآورم . « 1 »\r\n\r\nقضاء\r\nبه عنوان « اداء » و « اعاده » رجوع شود .\r\n\r\nقضيّه\r\nجمله‌ى مركّب تامّى را كه فى نفسه قابل صدق و كذب باشد « قضيّه » يا « خبر » گويند .\r\n\r\nاقسام قضيّه :\r\n\r\n1 - قضيّه‌ى حملى :\r\nقضيّه‌اى است كه در آن حكم به ثبوت چيزى براى چيزى يا نفى چيزى از چيزى شود . مثال : آهن فلز است . ربا حرام است . دروغگو قابل اعتماد\r\n\r\n\r\n","description":"","footnote":"\r\n( 1 ) - الكفاية با حواشى مرحوم مشكينى ( ره ) : 4 / 246 ؛ عناية الاصول : 4 / 206 ؛ الرسائل : 273 .\r\n","page_name":" 68 ","page_number":68},
  {"content":"\r\n\r\nنيست . در اين قضايا ، فلز را به آهن و حرمت را به ربا نسبت داده‌ايم و اعتماد را از دروغگو نفى كرده‌ايم .\r\n\r\n2 - قضيّه‌ى شرطى :\r\nقضيّه‌اى است كه در آن حكم به وجود يا عدم وجود نسبت بين دو قضيّه مىشود ؛ به عبارت ديگر : قضيّه‌اى است كه در آن حكم به وجود يا عدم وجود نسبت بين دو قضيّه‌ى مستقلى مىشود كه با قرار گرفتن در قالب « قضيّه‌ى شرطى » حكم قضيّه‌ى واحدى را دارند كه تحقّق يا عدم تحقّق يك جزء آن متوقّف و مشروط و معلّق بر تحقّق يا عدم تحقّق جزء ديگر آن است . مثال : هرگاه خورشيد طلوع كند ، پس روز موجود است و اگر انسان عمل صالح انجام دهد ، به بهشت مىرود . مثال ديگر : هرگاه مكلّف قطع پيدا كند ، بايد براساس قطع خود عمل كند .\r\n\r\nاقسام قضيّه شرطى :\r\n1 - شرطى متّصل : قضيّه‌ى شرطى متّصل وقتى است كه بين دو قضيّه اتّصال يا نفى اتّصال باشد و تحقّق يا عدم تحقّق يكى از دو قضيّه بر تحقّق يا عدم تحقّق قضيّه‌ى ديگر معلّق باشد . مثال : اگر انسان عمل صالح انجام دهد ، به بهشت مىرود ؛ و اگر انسان گناهكار باشد ، به بهشت نمىرود .\r\n2 - شرطى منفصل : قضيّه‌ى شرطى منفصل در جايى است كه حكم به انفصال و عناد ، يا نفى انفصال و عناد بين دو قضيّه شود . مثال : عدد ، يا زوج است يا فرد ؛ و اين چنين نيست كه انسان ، يا كاتب باشد يا شاعر .\r\n\r\nتقسيم قضيّه به موجبه و سالبه :\r\nقضيّه چه حملى باشد و چه شرطى ؛ چه متّصل باشد و چه منفصل ، به دو قسم\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nتقسيم مىشود : 1 - موجبه ؛ 2 - سالبه .\r\nقضيّه‌ى موجبه : قضيّه‌اى است كه در آن حكم به نسبت حمل يا اتّصال و يا انفصال مىشود .\r\nقضيّه‌ى سالبه : قضيّه‌اى است كه در آن حكم به سلب نسبت حمل يا اتّصال و يا انفصال مىشود .\r\nكيف قضيّه : ايجاب و سلب را « كيف » مىنامند .\r\n\r\nاجزاى قضيّه :\r\nاجزاى قضيّه‌ى حملى : 1 - موضوع ( محكوم عليه ) ؛ 2 - محمول ( محكوم به ) ؛ 3 - چيزى كه بر نسبت بين موضوع و محمول دلالت مىكند ( رابط ) .\r\nاجزاى قضيّه‌ى شرطى : 1 - مقدّم ( طرف يا جزء اوّل قضيّه ) ؛ 2 - تالى ( طرف يا جزء دوّم قضيّه ) ؛ 3 - رابط .\r\n\r\nتقسيم قضيّه به اعتبار موضوع :\r\nقضيّه‌ى حملى به اعتبار موضوع چهار قسم است :\r\n1 - شخصى : قضيّه‌اى را شخصى ( شخصيّه ) گويند كه موضوع آن جزئى حقيقى باشد مانند : تهران پايتخت ايران است ؛ حسن شاعر نيست .\r\n2 - طبيعى : قضيّه‌اى را طبيعى ( طبيعيّه ) گويند كه در آن ، حكم بر نفس كلّى ، بما هو كلّى ، با قطع نظر از افراد آن باشد به گونه‌اى كه بازگشت حكم بر افراد صحيح نباشد مانند : انسان نوع است ؛ و ناطق ، فصل است .\r\n3 - مهمل : قضيّه‌اى را مهمل ( مهمله ) گويند كه در آن حكم بر كلّى باشد به اعتبار و ملاحظه‌ى افراد آن كلّى ، يعنى حكم در حقيقت راجع به افراد كلّى است و كلّى ، تنها\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nعنوان و آينه‌ى افراد است ولى مقدار افراد معيّن نشده است مانند : انسان در زيان است ؛ و مؤمن دروغ نمىگويد .\r\n4 - محصور : قضيّه‌اى را محصور ( محصوره ) گويند كه حكم بر كلّى باشد به اعتبار افراد آن ، با اين قيد كه مقدار افراد ( كميّت ) نيز مشخص است ، يعنى معلوم است كه تمام افراد كلّى مقصود است يا بعض افراد . بر همين اساس ، قضيّه‌ى محصور بر دو قسم است : كلّى : يعنى قضيّه‌اى كه حكم بر تمام افراد مترتّب شده باشد مانند : هر امامى معصوم است ؛ و هيچ جهلى نافع نيست . ب : جزئى : يعنى قضيّه‌اى كه حكم بر بعض افراد مترتّب شده باشد مانند : بعضى از بندگان شكرگزارند ؛ و هر انسانى عالم نيست .\r\nآنچه در علم منطق مورد توجّه است ، تنها قضاياى محصور است و عالم منطقى تنها از اين قضايا بحث مىكند زيرا مسائل منطقى ، قوانين كلّى و عمومى هستند و قضاياى شخصى ، عام نيستند ؛ قضاياى طبيعى نيز در حكم قضاياى شخصى هستند ، و قضاياى مهمل نيز در همان حدّ قضاياى شخصى هستند ، چرا كه در اين قضايا گاهى حكم بر همه‌ى افراد حمل مىشود و گاهى حمل حكم ، تنها بر برخى افراد قطعى است و نسبت به برخى ديگر ساكت است و اين يعنى در حدّ شخصى بودن ، زيرا به صورت قطعى ، حكم ، تمام افراد را شامل نمىشود .\r\n\r\nاقسام قضيّه‌ى محصوره به اعتبار كم ( كلّى يا جزئى ) و كيف ( موجبه يا سالبه ) :\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n1 - موجبه‌ى كلّى :  كُلُّ نَفْسٍ ذائِقَةُ الْمَوْتِ  « 1 » ؛ و هر انسانى ناطق است .\r\n2 - سالبه‌ى كلّى : هيچ انسانى سنگ نيست ، هيچ مردى در خانه نيست .\r\n3 - موجبه‌ى جزئى : برخى از مردم مسلمانند ؛ بعضى احكام شرعى واجب است .\r\n4 - سالبه‌ى جزئى : گروهى از مردم سفيدپوست نيستند ؛ بعضى نمازها واجب نيست . « 2 »\r\nقضيّه ، احكام و تقسيمات متعدّد ديگرى نيز دارد كه به جهت طولانى شدن بحث از ذكر آن‌ها خوددارى مىشود .\r\n\r\nقطع « 3 »\r\nقطع ، در لغت به معناى بريدن و جدا كردن شيئى از ساير امور و اشياء است ، و در اصطلاح عرفى و رايج ، مرادف با علم و يقين است . « 4 »\r\nدر اصطلاح اصوليين ، قطع در دو معنى استعمال مىشود : 1 - آنچه كه احتمال خلاف در آن راه ندارد مانند محكم و متواتر . اين قسم را « علم اليقين » گويند .\r\n\r\n\r\n","description":"","footnote":"\r\n( 1 ) - آل عمران / 185 .\r\n( 2 ) - با استفاده از كتاب المنطق مرحوم مظفر ( ره ) : 149 به بعد .\r\n( 3 ) - الرسائل : 2 ؛ الكفاية : 2 / 4 ؛ اصول الفقه : 2 / 19 ؛ تهذيب الاصول : 2 / 81 ؛ فوائد الاصول : 3 / 6 ؛ تهذيب الاصول سبزوارى : 2 / 9 ؛ نهاية الافكار : 3 / 6 ، حقايق الاصول : 2 / 20 ؛ نهاية الاصول : 393 ؛ وقاية الاذهان :\r\n445 ؛ تقريرات مجدّد شيرازى : 3 / 274 ؛ درر الفوائد : 2 / 325 ؛ عناية الاصول : 3 / 3 ؛ علم اصول الفقه : 211 .\r\n( 4 ) - البتّه مرادف گرفتن قطع با يقين و علم ، از باب تسامح و اصطلاح عرفى اين كلمات است ، و الا اين كلمات تفاوت‌هايى نيز دارند از جمله اين كه در فرق بين علم و يقين گفته شده : علم ، عبارت است از اعتقاد محكم ، قوى و ثابت به چيزى ، همان گونه كه هست و يقين عبارت است از آرامش نفس به آنچه دانسته است . به عبارت ديگر : يقين ، علم استدلالى بعد از شكّ نسبت به چيزى است . به همين خاطر ، خداوند - تبارك و تعالى - به متيقّن توصيف نمىشود . پس هر يقينى علم است ولى هر علمى يقين نيست . معجم الفروق الغوية : 374 .\r\n","page_name":" 72 ","page_number":72},
  {"content":"\r\n\r\n2 - آنچه كه احتمال ناشى از دليل در آن منتفى باشد مانند ظاهر و خبر مشهور .\r\nاين قسم را « علم الطمأنينة » گويند ، يعنى علمى كه باعث اطمينان مىشود . « 1 »\r\nحقيقت قطع ، كشف كامل است . وجوب عمل براساس مؤدّاى قطع و استحقاق عقاب بر مخالفت قطع و معذور بودن در صورت مخالفت قطع با واقع ، همگى از آثار قطع محسوب مىشوند . نكته‌ى بعدى اينكه ، اين آثار ، عقلى هستند ، به‌همين‌جهت ، جعل حجيّت و كاشفيت براى قطع ، و يا سلب حجيّت و كاشفيت از قطع ، معقول نيست زيرا جدايى بين شىء و آثار عقلى آن ( حجيّت و كاشفيت ) از ديدگاه عقل پذيرفته نيست .\r\nآيا براى شارع مقدّس ممكن است كه براى قطع جعل حجيّت كند يا حجيّت قطع را سلب نمايد ؟ به عبارت ديگر : آيا جعل و سلب تشريعى حجيّت قطع ممكن است يا خير ؟ برخى علما معتقدند كه چنين چيزى ممكن نيست زيرا جعل حجيّت براى قطع ، تحصيل حاصل است و محال و سلب حجيّت نيز ممكن نيست زيرا سلب حجيّت ، يا مستلزم تحصيل حاصل است ، يا مستلزم اجتماع مثلين در نظر قاطع ، يا مستلزم خالى بودن واقعه از حكم و هيچ‌يك از اين موارد از نظر عقل پذيرفته شده نيست . امّا برخى نيز معتقدند كه جعل و سلب حجيّت از سوى شارع مقدّس ممكن است زيرا جعل تشريعى حجيّت براى قطع ، جنبه‌ى تأكيد از ناحيه‌ى شارع را دارد ، و منع حجيّت قطع از سوى شارع نيز به جهت مصالح و مفاسدى كه خود شارع مىداند ، امرى است ممكن و همين تأكيد و رعايت مصالحى كه شارع\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1333 .\r\n","page_name":" 73 ","page_number":73},
  {"content":"\r\n\r\nمىداند ، موجب جواز جعل و سلب تشريعى حجيّت مىشود . « 1 »\r\n\r\nآيا بحث قطع از مباحث كلامى است يا از مباحث اصولى ؟\r\nگروهى معتقدند كه اين بحث به مسائل كلامى شباهت بيشترى دارد . « 2 » گروهى نيز معتقدند كه اين بحث از مباحث اصولى است زيرا ملاك اصولى بودن هر مسأله‌اى اين است كه موجب اثبات حكم شرعى فرعى گردد به گونه‌اى كه آن مسئله ، حجّت برآن حكم شرعى شود و قطع نيز اين ملاك را دارا مىباشد . « 3 »\r\nآيا اگر كسى به وجوب يا حرمت چيزى قطع پيدا كرد و با قطع خود مخالفت نمود و اتفاقا قطع او نيز موافق با واقع نبود ، يعنى قطع او خلاف واقع و بىمورد بود و يا اگر براساس قطع خود عمل نمود و ازقضا قطع او نيز مخالف واقع بود ، چنين كسى چون از جهت مخالفت با قطع خود ، تجرّى نموده و از حيث عمل براساس قطع خود ، انقياد نموده است ، مستحقّ عقاب و ثواب خواهد بود يا خير ؟ به عنوان « تجرّى » رجوع شود .\r\n\r\nآيا قطع قطّاع حجّت است يا خير ؟\r\nقطّاع كسى را گويند كه با كوچك‌ترين چيزى قطع پيدا مىكند ، يعنى سريع القطع است . به عبارت ديگر : كسى كه از اسباب متعارف و غير متعارف فورا قطع پيدا مىكند . برخى از علما معتقدند كه قطع قطّاع مانند شكّ كثير الشك است و اعتبار ندارد « 4 » . ولى گروهى از علما نيز معتقدند كه در قطع طريقى هيچ تفاوتى بين\r\n\r\n\r\n","description":"","footnote":"\r\n( 1 ) - تهذيب الاصول سبزوارى ( ره ) : 2 / 12 .\r\n( 2 ) - الكفاية : 2 / 5 .\r\n( 3 ) - تهذيب الاصول : 2 / 81 ؛ تهذيب الاصول سبزوارى ( ره ) : 2 / 11 .\r\n( 4 ) - مرحوم شيخ انصارى ( ره ) اين قول را به مرحوم كاشف الغطاء ( ره ) نسبت مىدهد . الرسائل : 13 .\r\n","page_name":" 74 ","page_number":74},
  {"content":"\r\n\r\nحجيّت قطع قطّاع و قطع غير قطّاع وجود ندارد « 1 » زيرا از ديدگاه عقل ، هيچ تفاوتى در ترتيب آثار قطع يعنى منجّزيت و معذوريت ، بين قطع حاصل از اسباب متعارف و قطع حاصل از اسباب غير متعارف وجود ندارد ، امّا در قطع موضوعى ، بايد دليل ملاحظه شود ؛ اگر مطلق قطع در موضوع اخذ شده باشد ، حكم آن همان حكم قطع طريقى است ، ولى اگر قطع حاصل از سبب خاص يا شخص خاص در موضوع حكم اخذ شده باشد ، در اين صورت ، همان قطع خاص معتبر است و غير آن معتبر نيست ؛ مثل اينكه فرض كنيم در امور شرعى ، تنها علم ناشى از كتاب و سنّت معتبر دانسته شده است ، كما اينكه برخى از اخباريين چنين عقيده‌اى دارند « 2 » . در اين حال ، تنها قطع حاصل از كتاب و سنّت معتبر خواهد بود .\r\n\r\nاقسام قطع :\r\nقطع ، يا طريقى است و يا موضوعى .\r\n\r\n1 - قطع طريقى :\r\nوقتى كه قطع ، موضوع حكمى نباشد ، يعنى علّت يا جزئى از علّت حكم نباشد و تنها جنبه‌ى طريقيت محض نسبت به متعلّق خود داشته باشد ، آن را « قطع طريقى » گويند . قطع نسبت به اكثر تكاليف شرعى اين‌گونه است ، يعنى هيچ دخالتى در ثبوت اين احكام ندارد ، نقش قطع در اين تكاليف ، تنها اين است كه اگر قطع به آن‌ها تعلق گرفت ، منجّز مىشوند و الّا اين احكام منجّز نخواهند شد ، هرچند اين احكام در عالم واقع ثابت هستند . مثال : شارع مىفرمايد : شراب حرام است . اكنون اگر مكلّف از هر طريقى دانست كه فلان مايع شراب است ، بايد از آن\r\n\r\n\r\n","description":"","footnote":"\r\n( 1 ) - الكفاية : 2 / 31 ؛ الرسائل : 13 ؛ فوائد الاصول : 3 / 64 .\r\n( 2 ) - الرسائل : 3 .\r\n","page_name":" 75 ","page_number":75},
  {"content":"\r\n\r\nاجتناب كند و علم او تنها طريق و وسيله است بدون اينكه علم و قطع ، موضوع حكم يا قيدى از قيود آن باشد .\r\n\r\n2 - قطع موضوعى :\r\nاگر حكم منوط به علم و قطع مكلّف شده باشد به گونه‌اى كه وجود و عدم حكم ، داير مدار وجود و عدم علم و قطع باشد ، آن را « قطع طريقى » گويند . مثل اينكه شارع بفرمايد : هر مايعى كه قطع به شراب بودن آن پيدا كردى بر تو حرام است . در اين حالت ، قطع ، علّت حكم است و اگر مكلّف به شراب بودن مايعى قطع پيدا كرد ، حكم تنجّز پيدا كرده و مخالفت با آن موجب عقاب خواهد بود هرچند در واقع نيز اين مايع شراب نباشد زيرا موضوع و علّت حكم ، چيزى جز قطع به شراب بودن نيست و در فرض مثال ، موضوع محقّق شده است . در اين مثال ، واقع لحاظ نشده است و قطع نيز به عنوان وسيله‌ى كشف از واقع مورد توجّه قرار نگرفته است .\r\n\r\nاقسام قطع موضوعى :\r\n1 - آن قطع موضوعى كه خود به تنهايى تمام موضوع ( علّت حكم ) است ، خواه مصادف با واقع باشد و خواه مصادف با واقع نباشد .\r\n2 - آن قطع موضوعى كه جزء موضوع ( جز علّت حكم ) است ولى نه به اعتبار كاشف از واقع بودن ، هرچند حقيقت قطع ، كشف است .\r\n3 - آن قطع موضوعى كه جزء موضوع است و اعتبار آن به عنوان جزء موضوع ، به لحاظ كاشفيت آن از واقع است ، يعنى قطع ، در موضوع اخذ شده به اعتبار اينكه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nكشف از واقع مىكند . « 1 »\r\n\r\nچه فرقى هست بين صورتى كه قطع ، تمام موضوع باشد و صورتى كه قطع ، جزء موضوع باشد ؟\r\nفرق بين اين دو صورت در جايى معلوم مىشود كه كشف خلاف شود . مثلا فرض كنيم كه گفته شده : هرگاه قطع پيدا كردى به وجوب نماز جمعه ، مبلغ ده تومان صدقه بده . اكنون اگر قطع ، تمام موضوع باشد ( علّت وجوب صدقه ، تنها قطع به وجوب نماز جمعه باشد ، خواه نماز جمعه در واقع نيز واجب باشد و خواه واجب نباشد ) و معلوم شود كه نماز جمعه در واقع واجب نبوده است ، صدقه واجب و بايد پرداخت مىشده است زيرا علّت وجوب صدقه ، قطع به وجوب نماز جمعه بود و چنين قطعى نيز حاصل شد ، هرچند در واقع نماز جمعه واجب نبوده است ؛ ولى اگر قطع ، جزء موضوع باشد ، صدقه واجب نبوده زيرا جزء ديگر موضوع ، يعنى وجوب نماز جمعه ، تحقّق پيدا نكرده است .\r\n\r\nچه فرقى هست بين قطع طريقى و قطع موضوعى ؟\r\n1 - در قطع طريقى ، براى هركس ، از هر طريق ، در هر زمان و مكان و از هر سببى كه قطع حاصل شد ، تمام آثار عقلى ، شرعى و عرفى قطع بر مقطوع مترتّب مىشود ؛ امّا در قطع موضوعى ، بايد لسان دليل ملاحظه شود ، ممكن است در دليل اعتبار آن ، قطعى خاص ، براى اشخاص خاص ، از سبب خاص و . . . معتبر شده باشد مانند\r\n\r\n\r\n","description":"","footnote":"\r\n( 1 ) - البتّه قسم چهارمى هم فرض مىشود و آن صورتى است كه قطع موضوعى ، تمام موضوع است و به اعتبار كاشفيت لحاظ شده است . اين قسم چون موجب تناقض مىشود ، لذا در متن ذكر نشد و اعتبار ندارد زيرا تمام موضوع بودن ، يعنى عدم لحاظ واقع و لحاظ كاشفيت يعنى لحاظ واقع و اين تناقض است .\r\n","page_name":" 77 ","page_number":77},
  {"content":"\r\n\r\nحدّ عمل منافى عفت ( زنا ) كه براى اثبات اين حدّ ، تنها شهادتى معتبر است كه از روى علم و جزم و قطعى باشد كه ناشى از مشاهده‌ى عينى اين عمل از سوى شهود باشد و الا اگر اين شهود از طريق ديگرى علم به اين عمل منافى عفت پيدا كنند ، شهادت آن‌ها پذيرفته و معتبر نخواهد بود .\r\n2 - در قطع طريقى ، فى الجملة امارات و اصول عمليه‌ى محرزه ( به عنوان « اصل » رجوع شود ) نيز مىتوانند جايگزين قطع شوند ؛ امّا در قطع موضوعى ، چيز ديگرى جايگزين قطع نمىشود مگر اينكه دليل بر جايگزينى وجود داشته باشد . « 1 »\r\n\r\nآيا امارات و اصول محرزه جايگزين قطع مىشوند يا خير ؟\r\nقبل از بيان پاسخ اين سؤال به دو نكته بايد توجّه كرد ؛ اوّل : مقصود از قيام امارات و اصول مقام قطع ، ترتّب اثر قطع بر امارات و اصول است . دوّم : محل بحث جايى است كه دليل اماره مطلق باشد و الّا اگر دليل اماره متعرّض تنزيل اماره به منزله‌ى قطع موضوعى يا طريقى باشد ، بحثى در جايگزينى آن نيست . امّا پاسخ سؤال : در مقام پاسخ به سؤال فوق سه نظر وجود دارد :\r\n1 - در تمام اقسام قطع ، امارات و اصول تنزيلى جايگزين قطع مىشوند .\r\n2 - امارات و اصول تنزيلى در هيچ‌كدام از اقسام قطع موضوعى جايگزين قطع نمىشوند . هرچند قطع موضوعى جنبه‌ى طريقيّت و كاشفيّت داشته باشد .\r\n3 - امارات و اصول تنزيلى جايگزين تمام اقسام قطع طريقى مىشوند ، حتى در صورتى كه قطع ، در موضوع نيز اخذ شده باشد ؛ امّا در قطع موضوعى كه جنبه‌ى طريقيّت و كاشفيّت در آن لحاظ نشده و تنها جنبه‌ى وصفيّت دارد ، امارات و اصول\r\n\r\n\r\n","description":"","footnote":"\r\n( 1 ) - علم اصول الفقه : 214 .\r\n","page_name":" 78 ","page_number":78},
  {"content":"\r\n\r\nتنزيلى جايگزين آن نمىشوند . « 1 »\r\nآيا قطع اجمالى نيز مانند قطع تفصيلى حجّت است و همان احكام قطع تفصيلى را دارد . « 2 » به عبارت ديگر : آيا قطع اجمالى نيز مانند قطع تفصيلى علّت تامّه‌ى تنجّز تكليف است ؟ پنج ديدگاه بيان شده است :\r\n1 - علم اجمالى ، نه علّت تنجّز است و نه مقتضى حرمت مخالفت قطعى و وجوب موافقت قطعى . احتمال داده‌اند كه اين قول مبناى مرحوم مجلسى ( ره ) در ارتكاب دو طرف شبهه‌ى محصوره باشد . « 3 »\r\n2 - علم اجمالى ، علّت تامه‌ى تنجّز نيست ولى مقتضى حرمت مخالفت قطعى و وجوب موافقت قطعى هست . اين قول را مرحوم آخوند خراسانى ( ره ) اختيار كرده است « 4 » .\r\n3 - علم اجمالى ، علّت تامّه براى تنجّز تكليف و مقتضى براى حرمت مخالفت قطعى و وجوب موافقت قطعى است . اين قول را مرحوم آخوند خراسانى ( ره ) در بحث « اصالة الاحتياط » اختيار كرده است . « 5 »\r\n4 - علم اجمالى ، علّت تامّه است براى حرمت مخالفت قطعى و مقتضى است براى وجوب موافقت قطعى . اين قول را مرحوم شيخ انصارى ( ره ) اختيار كرده است . « 6 »\r\n\r\n\r\n","description":"","footnote":"\r\n( 1 ) - فوائد الاصول : 3 / 21 .\r\n( 2 ) - بايد توجّه داشت كه گفتيم : علم و قطع و يقين در اصطلاح عرفى و رايج آن مترادف هستند و در اينجا نيز بيشتر با استفاده از كلمه « علم » به طرح اين سؤال و جواب آن پرداخته مىشود .\r\n( 3 ) - الكفاية با حواشى مرحوم مشكينى ( ره ) : 4 / 167 .\r\n( 4 ) - الكفاية : 2 / 35 .\r\n( 5 ) - همان مدرك : 214 .\r\n( 6 ) - الرسائل : 21 ، سطر 22 .\r\n","page_name":" 79 ","page_number":79},
  {"content":"\r\n\r\n5 - علم اجمالى ، تنها علّت تامّه است براى حرمت مخالفت قطعى . اين قول را مرحوم محقّق قمّى ( ره ) اختيار كرده است . « 1 » براى آگاهى بيشتر به عنوان « اصالة الاحتياط » رجوع شود .\r\n\r\nقطعى الصّدور و ظنّى الدّلالة\r\nاين عبارت معمولا در ارتباط با قرآن و روايات استعمال مىشود و گفته مىشود :\r\nقرآن ، قطعى الصّدور و ظنّى الدّلالة است و روايات ، ظنّى الصّدور و قطعى الدّلالة هستند .\r\n\r\nبيان علّت اين نام‌گذارى :\r\nهيچ شكّى نيست كه قرآن موجود در ميان مسلمانان ، همان قرآن نازل شده از سوى خداوند - تبارك و تعالى - توسط حضرت جبرئيل بر شخص رسول گرامى اسلام صلّى اللّه عليه و آله است . رسيدن قرآن نازل شده بر پيامبر اكرم صلّى اللّه عليه و آله به مسلمانان و اين كه قرآن موجود در دست مسلمانان همان قرآن منزل است ، به تواتر لفظى ثابت شده و تواتر ، مفيد قطع و يقين است .\r\nبنابراين ؛ قرآن قطعى الصّدور است . از طرف ديگر ، قرآن دربردارنده‌ى آيات محكم ، متشابه ، مجمل ، مبيّن ، عام ، خاص ، مطلق ، مقيّد و . . . مىباشد و استنباط احكام شرعى از آيات قرآن در توان كسانى است كه بر تمام اين امور احاطه‌ى كافى داشته باشند . بر اين اساس ، هرچند قرآن از جهت صدور قطعى است ولى از حيث دلالت ظنّى است .\r\nبرعكس ، وقتى به روايات وارد شده از معصومين عليهم السّلام مراجعه مىكنيم ، متوجّه\r\n\r\n\r\n","description":"","footnote":"\r\n( 1 ) - الكفاية با حواشى مرحوم مشكينى ( ره ) : 4 / 138 ، نقل از القوانين : 2 / 24 .\r\n","page_name":" 80 ","page_number":80},
  {"content":"\r\n\r\nمىشويم كه روايات معمولا از حيث دلالت قطعى هستند ولى از جهت صدور آن‌ها از معصومين عليهم السّلام به حدّ تواتر نمىرسند و در نتيجه ، مفيد قطع و يقين نيستند . بر اين اساس گفته مىشود : روايات ، قطعى الدّلاله و ظنّى الصّدور هستند . البتّه ظنّى بودن دلالت آيات قرآن و ظنّى بودن صدور روايات از معصومين عليهم السّلام مانع از مراجعه‌ى عالمان به قرآن و روايات و استنباط احكام شرعى از اين دو منبع نمىشود چرا كه ما دليل داريم بر اينكه با وجود دو مطلب فوق ، بايد به آيات و روايات مراجعه نمود ؛ بخصوص با دقت فراوانى كه از سوى عالمان دينى براى تشخيص روايات صحيح از غير صحيح اعمال مىشود .\r\n\r\nقلب « 1 »\r\nلفظ « قلب » بر معانى متعدّدى اطلاق مىشود از جمله : 1 - آنچه نزد صوفيه معروف است كه عبارت است از الف : آنچه از جنس گوشت به شكل صنوبر بوده و در سمت چپ سينه انسان و چهارپايان قرار دارد . ب : لطيفه‌اى الهى و روحانى كه بين آن و قلب جسمانى علاقه و ارتباط برقرار است مانند تعلّق صفت به موصوف .\r\nقلب به اين تعبير است كه دربردارنده‌ى حقيقت انسان است و هرگاه در قرآن و روايات از قلب نام برده مىشود ، مقصود همين معناى دوّم است . از « نفس » ، « روح » و « عقل » نيز به « قلب » تعبير مىشود .\r\n2 - آن معنايى كه اصطلاح صرفى « قلب » است كه عبارت است از : تبديل حرف « علّه » و « همزه » ، مثل اينكه گفته مىشود : « يقال » در اصل « يقول » بوده است . « واو » حرف علّه‌ى ما قبل ساكن ، حركت آن به حرف قبلى ( قاف ) منتقل و قلب به « الف »\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1334 .\r\n","page_name":" 81 ","page_number":81},
  {"content":"\r\n\r\nگرديده است . 3 - قلب در اصطلاح اصوليين عبارت است از نوعى از معارضه كه در آن نقض وجود داشته باشد . به عبارت ديگر : قلب عبارت است از تغيير عنوان پيدا كردن علّت به حكم و حكم به علّت و همچنين ، تبديل شدن وصفى كه شاهد براى خصم بود به وصفى كه شاهد بر ضد خصم است . 4 - قلب در اصطلاح اهل حديث عبارت است از اشتباه در ذكر سند حديث به ذكر سند حديث ديگر . به عبارت ديگر : قلب در اصطلاح اهل حديث وقتى است كه تمام يا قسمتى از سند يك حديث با سند حديث ديگر جابه‌جا و يا متن حديث با متن حديث ديگر و يا عبارت يك حديث دچار جابه‌جايى سهوى شود .\r\n\r\nقول لغوى « 1 »\r\nگفته شده كه يكى از عوامل انعقاد ظهور ، قول عالم علم لغت ( قول لغوى ) است .\r\nاگر از گفته‌ى عالم لغوى علم به وضع فلان كلمه براى فلان معنى حاصل شد ، بدون شك بايد براساس مؤدّاى اين علم حاصل شده عمل نمود زيرا متابعت از علم ، از جمله‌ى آثار علم است . امّا اگر گفته‌ى لغوى موجب حصول علم نشد و تنها از اين گفته ظنّ حاصل شد چطور ؟ آيا به ظنّ حاصل از قول لغوى مىتوان اعتماد كرد و بر اساس آن حكم شرعى صادر نمود يا خير ؟\r\nتا وقتى كه دليل معتبرى بر اعتبار و حجيّت ظنّ نداشته باشيم ، به هيچ\r\n\r\n\r\n","description":"","footnote":"\r\n( 1 ) - الكفاية : 2 / 65 ؛ عناية الاصول : 3 / 138 ؛ الرسائل : 45 ؛ الذريعة : 1 / 13 ؛ نهاية الافكار : 94 ؛ اصول الفقه : 2 / 125 ؛ الكفاية با حواشى مرحوم مشكينى : 3 / 225 ؛ فوائد الاصول : 3 / 142 ؛ الاصول العامّة : 233 ؛ علم اصول الفقه : 224 ؛ تهذيب الاصول سبزوارى : 2 / 79 ؛ تهذيب الاصول : 2 / 166 ؛ العدّة : 1 / 38 .\r\n","page_name":" 82 ","page_number":82},
  {"content":"\r\n\r\nظنّى نمىتوان اعتماد كرد و براساس آن حكم شرعى صادر نمود . به عنوان « ظنّ » رجوع شود . آيا ظنّ حاصل از قول لغوى نيز از جمله‌ى ظنونى است كه دليل معتبر بر اعتبار آن وجود دارد يا خير ؟ البتّه فرض سؤال مربوط به جايى است كه گفته‌ى او علم‌آور نباشد و شرايط شاهد را نيز كه شامل تعدّد و عدالت است نداشته باشد تا اينكه از باب شهادت معتبر باشد .\r\nدر حجيّت و اعتبار و عدم حجيّت و اعتبار قول لغوى دو ديدگاه وجود دارد :\r\n1 - قول لغوى حجّت است . 2 - قول لغوى حجّت نيست .\r\nطرفداران بىاعتبارى ظنّ حاصل از قول لغوى نياز به ارائه‌ى دليل ندارند زيرا دلايلى از قرآن ، روايات و عقل كه متابعت و پيروى از ظنّ را نهى مىكنند ، شامل ظنّ حاصل از قول لغوى نيز مىشوند . بنابراين ، اگر دلايل طرفداران حجيّت قول لغوى تمام و كافى باشد ، قول لغوى حجّت خواهد بود و الّا نه .\r\n\r\nدلايل حجيّت قول لغوى :\r\n1 - اتّفاق قولى علما ؛ يعنى همه‌ى علما اتّفاق دارند بر حجيّت و اعتبار قول لغوى .\r\n2 - اتّفاق عملى علما ؛ يعنى تمام علما در مقام عمل ، به قول لغوى عمل كرده و مىكنند و هيچ‌يك از علما در مقام عمل و فتوى در اين مورد ترديد و توقّف نكرده‌اند .\r\nدر پاسخ اين دو دليل گفته شده : قدر مسلّم و متيقّن از اين اتّفاق قولى و عملى ، مواردى است كه يا علم و اطمينان از قول لغوى حاصل شود و يا شرايط شاهد موجود باشد و گفته‌ى لغوى از باب شهادت مورد قبول قرار گرفته باشد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n3 - اجماع منقول ؛ يعنى برخى از علما گفته‌اند كه اجماع داريم بر حجيّت و اعتبار قول لغوى .\r\nدر پاسخ گفته شده كه اولا : اجماع منقول اعتبار ندارد . ثانيا : اگر هم قبول كنيم كه اجماع منقول حجّت است ، در جايى اجماع منقول حجّت است كه مدرك اجماع معلوم نباشد .\r\n4 - بناى عقلا مبنى بر عمل به قول لغوى اهل خبره .\r\nدر پاسخ گفته شده : بناى عقلا وقتى اعتبار دارد كه موافقت و امضاى قطعى شارع را به دنبال داشته باشد و در ما نحن فيه نيز موافقتى ثابت نيست زيرا اولا :\r\nروش شارع با روش عقلا در رجوع به اهل لغت يكسان نيست چون شارع نيازى به مراجعه به اهل لغت ندارد . ثانيا : معلوم نيست كه سيره‌ى عقلا در خصوص امور شرعى مراجعه به قول لغوى باشد .\r\n5 - دليل انسداد به اين بيان : در لغات و تشخيص معانى حقيقى آن‌ها باب علم و علمى بسته است و برائت هم نمىتوان جارى كرد . احتياط نيز موجب عسر و حرج مىشود . ترجيح مرجوح بر راجح نيز قبيح است ، در نتيجه بايد به ظنّ عمل نمود و ظنّ نيز از قول لغوى حاصل مىشود .\r\nدر پاسخ گفته شده : اوّلا : معنى بيشتر مواد و هيئت‌هاى لغت‌ها معلوم است و باب علم و علمى مسدود نيست . ثانيا : اگر هم باب علم و علمى در احكام مسدود باشد و در اغلب لغات مسدود نباشد ، در يك يا دو مورد از لغات كه باب علم و علمى مسدود است ، احتياط موجب عسر و حرج نمىشود . ثالثا : اگر قبول كنيم كه باب علم و علمى در لغات مسدود است ، آنچه ثابت مىشود ، حجيّت ظنّ\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nشخصى است نه ظنّ نوعى ناشى از خصوص قول لغوى ، زيرا در دليل انسداد گفته شده كه اگر مقدّمات دليل انسداد تمام باشد ، هر ظنّى حجّت و معتبر خواهد بود . به عنوان « انسداد » رجوع شود .\r\n6 - حكم عقل و بناى عقلا مبنى بر رجوع جاهل به عالم .\r\nمرحوم مظفر ( ره ) اين دليل را قبول مىكند و مىگويد : اين بهترين دليل براى اثبات حجيّت قول لغوى است و تاكنون مطلبى كه موجب خدشه برآن شود نيافتم . « 1 »\r\n\r\nقياس « 2 »\r\nبه عقيده‌ى گروهى از اهل تسنن از جمله حنفىها ، شافعىها و مالكىها ، يكى از ادلّه‌ى دستيابى به احكام شرعى فرعى ، « قياس » است . امّا پيروان مذهب بر حقّ تشيّع به پيروى از پيشوايان معصوم خويش ، و گروهى ديگر از اهل سنّت از جمله حنبلىها « 3 » و ظاهريه « 4 » قياس را معتبر نمىدانند .\r\n\r\n\r\n","description":"","footnote":"\r\n( 1 ) - اصول الفقه : 2 / 128 .\r\n( 2 ) - الاصول العامّة : 303 ؛ اصول الفقه : 2 / 161 ؛ الحدائق الناضرة : 1 / 60 ؛ الوافية : 236 ؛ الفوائد الحائرية :\r\n145 ؛ المعالم : 223 ؛ اصطلاحات الاصول : 226 ؛ مبادى الوصول : 213 ؛ ارشاد الفحول : 198 ؛ المستصفى :\r\n2 / 106 ؛ المحصول : 2 / 236 ؛ اصول سرخسى : 2 / 118 ؛ الاحكام آمدى : 2 / 164 ؛ معارج الاصول : 182 ؛ كشّاف اصطلاحات الفنون و العلوم : 2 / 1374 ؛ المعتمد : 2 / 443 ؛ العدّة : 2 / 647 ؛ الذريعة : 2 / 669 .\r\n( 3 ) - پيشواى حنبلىها ابو عبد الله احمد بن محمد بن حنبل بن هلال شيبانى متولد 164 ه ق و متوفاى 241 ه ق مىباشد . مهم‌ترين اثر وى كتاب « مسند » است .\r\n( 4 ) - پيروان ابو سليمان داود بن على بن خلف اصفهانى متولد 202 ه ق و متوفاى 290 ه ق را « ظاهريه » گويند .\r\n","page_name":" 85 ","page_number":85},
  {"content":"\r\n\r\n\r\nتاريخچه‌ى كاربرد قياس در استنباط احكام شرعى اسلامى :\r\nاگرچه از همان صدر اسلام موارد متعدّدى از كاربرد قياس در احكام شرعى ، بخصوص توسط خليفه‌ى دوّم مشاهده مىشود و سنگ بناى استفاده‌ى ناصحيح از اين وسيله‌ى ناقص توسط پرچمداران و بنيان‌گذاران جريان انحراف از تمسّك به ثقل قرآن ( اهل بيت عليهم السّلام ) براى رهايى از بن‌بست استنباط احكام شرعى كه ناشى از عدم آگاهى و ناآشنايى ايشان از حقايق معارف الهى بود ، بنيان نهاده شد ، ولى اولين كسى كه توجّه فراوانى به قياس نمود و در موارد مختلف استنباط حكم شرعى از آن استفاده كرد ، ابو حنيفه « 1 » بود .\r\nمعناى لغوى قياس ، اندازه‌گيرى و برابرى است . در اصطلاح علما ، قياس بر معانى متعدّدى اطلاق مىشود از جمله : 1 - قانونى كه از تتبع مفردات لغت عرب استنباط مىشود . مثل اينكه در لغت عرب مشاهده مىشود كه هر « واو » ساكنى كه حرف ما قبل آن مكسور باشد ، تبديل به « يا » شده است . بر اين اساس گفته شده كه :\r\nتبديل « واو » ساكن ما قبل مكسور به « يا » ، قياسى است . اين قياس را « قياس صرفى » گويند . اين نوع قياس از قبيل استقراء منطقى است . « قياس نحوى » نيز از اين قبيل است . 2 - معناى اصطلاح منطقى قياس . در اصطلاح منطق ، قياس عبارت است از قولى كه از دو يا چند قضيّه تشكيل شده و در صورت سلامت آن قضايا ، ذاتا قول ديگر كه نتيجه است حاصل مىشود . مثال : عالم متغيّر است . هر متغيّرى حادث\r\n\r\n\r\n","description":"","footnote":"\r\n( 1 ) - ابو حنيفه ، نعمان بن ثابت بن زوطا بن ماه ، متولد 61 يا 80 ه ق و متوفاى 150 ه ق وى ، امام مذهب حنفى يكى از مذاهب اهل سنّت مىباشد .\r\n","page_name":" 86 ","page_number":86},
  {"content":"\r\n\r\nاست . پس عالم حادث است . علماى منطق اين‌گونه قياس را « دليل » گويند . 3 - « قياس شرعى » نيز از معانى اصطلاحى اين لفظ است كه علماى منطق ، آن را « تمثيل » مىنامند . « 1 » 4 - معناى قياس در اصطلاح اصوليين . عبارت‌هاى گوناگونى در تعريف قياس بيان شده است كه از مجموع آن‌ها مىتوان چنين نتيجه گرفت كه :\r\nقياس عبارت است از اثبات حكم در موضوع به اعتبار و لحاظ وجود علّتى كه وجود آن موجب ثبوت همين حكم در موضوعى ديگر شده است . به عبارت ديگر :\r\nهرگاه موضوعى حكم شرعى نداشته باشد و قياس‌كننده موضوع ديگرى را بيابد كه حكم شرعى آن از سوى شارع بيان شده و علّت حكم نيز معلوم باشد و قياس‌كننده ببيند كه اين علّت در آن موضوع فاقد حكم نيز وجود دارد و سپس نتيجه بگيرد كه جريان اين حكم در اين موضوع به خاطر وجود همان علّتى است كه آن علّت در موضوع فاقد حكم نيز وجود دارد ، پس حكم شرعى آن موضوع فاقد حكم نيز همان حكم شرعى موضوعى خواهد بود كه حكم شرعى آن از سوى شارع بيان شده بود ، در اين صورت ، اين شخص قياس كرده است . مثال : شارع بگويد : شراب حرام است چون مستى مىآورد . امّا حكم آب‌جو در شرع وارد نشده باشد . اكنون قياس‌كننده مىگويد : علّت حرمت شراب ، مستىآور بودن آن است و آب‌جو نيز مستى مىآورد ، پس آب‌جو نيز حرام است .\r\n\r\nاركان قياس :\r\n1 - اصل : يعنى آن موضوعى كه حكم شرعى آن معلوم است . در مثال فوق ، « شراب » اصل است ( مقيس عليه ) . 2 - فرع : موضوعى كه حكم شرعى\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1347 .\r\n","page_name":" 87 ","page_number":87},
  {"content":"\r\n\r\nآن معلوم نيست و قياس‌كننده در صدد اثبات حكم شرعى براى آن است . در اين مثال آب‌جو فرع ( مقيس ) است . 3 - علّت ( جامع ) : آن جهت و خصوصيّت و علّتى كه در اصل و فرع وجود دارد . در اين مثال « مست كردن » جهت مشترك شراب و آب‌جو است . به عنوان « علّت » رجوع شود . 4 - حكم : نوع حكمى كه براى اصل ثابت است و قياس‌كننده مىخواهد همان حكم را براى فرع نيز اثبات كند . در مثال فوق ، « حرمت » حكم است .\r\n\r\nاقسام قياس :\r\n1 - قياس مصرّح العلّه يا جلىّ ؛ 2 - قياس مستنبط العلّه يا خفىّ ؛ 3 - قياس اولويّت .\r\n\r\nقياس مصرّح العلّه يا جلىّ :\r\nهرگاه به علّت حكم در اصل تصريح شده باشد ، قياس را « مصرّح العلّه » يا « جلىّ » گويند . مثل اينكه حضرت امام رضا عليه السّلام مىفرمايند : آب چاه وسيع است و به مجرد ملاقات با نجاست نجس نمىشود ، زيرا داراى مادّه و منبع است . « 1 »\r\n\r\nقياس مستنبط العلّه يا خفىّ :\r\nقياسى است كه شخص قياس‌كننده ، با عقل خود عليّت را از كلام شارع استنباط كند . استنباط عليّت ، يا از طريق پيمودن راه‌هاى قطعى است ، يا از طريق راه‌هاى ظنّى كه دليل قطعى شرعى بر حجيّت آن‌ها وارد شده است ، و يا از طريق راه‌هاى\r\n\r\n\r\n","description":"","footnote":"\r\n( 1 ) - الوسائل ، ابواب الماء المطلق ، باب 3 ، حديث 12 ، عن الرضا ( ع ) قال : ماء البئر واسع لا يفسده شىء الا ان يتغير ريحه او طعمه ، فينزح حتى يذهب الريح و يطيب طعمه ، لان له مادة .\r\n","page_name":" 88 ","page_number":88},
  {"content":"\r\n\r\nظنّى كه دليل قطعى شرعى بر حجيّت آن‌ها وارد نشده است . در صورت اوّل و دوّم مىتوان قياس را معتبر دانست . قياس مبتنى بر صورت سوّم معتبر نيست .\r\n\r\nقياس اولويّت :\r\nچنين قياسى در جايى است كه علّت ، در فرع ، قوىتر از اصل باشد . مثل اينكه خداوند - تبارك و تعالى - در مقام نحوه‌ى برخورد فرزند با پدر و مادر مىفرمايد :\r\nسخنى كه بيانگر ناراحتى تو از ايشان باشد بر زبان جارى نكن « 1 » . بدون شكّ چنين چيزى موجب رنجش خاطر و اذيت پدر و مادر مىگردد . پس فحش دادن و كتك زدن پدر و مادر به طريق اولى ممنوع خواهد بود زيرا رنجش و اذيت ناشى از ناسزاگويى و كتك ، بسيار شديدتر از سخن حاكى از وجود ناراحتى است . قياس اولويت را « مفهوم موافق » يا « فحوى الخطاب » و « لحن الخطاب » نيز مىگويند .\r\n\r\nحجيّت و اعتبار قياس :\r\nقياس مورد قبول اهل سنّت ، همان « تمثيل » منطقى است . در علم منطق گفته شده كه تمثيل ، موجب حصول يقين نيست ، زيرا وجود شباهت دو موضوع در يك يا دو يا چند مورد ، باعث نمىشود كه بتوانيم حكم به مشابهت كامل آن دو موضوع بنماييم چرا كه ممكن است جهات اختلافى نيز داشته باشند كه ما ندانيم . به‌همين‌جهت است كه قياس مصطلح نزد اهل سنّت كه معادل تمثيل منطقى است از نظر علماى شيعه معتبر نيست . از نظر علماى شيعه ، فقط همان قياس منطقى كه يقين‌آور است حجّت است . علماى شيعه معتقدند كه استنتاج قياس متوقّف بر دو\r\n\r\n\r\n","description":"","footnote":"\r\n( 1 ) - الاسراء / 23 .\r\n","page_name":" 89 ","page_number":89},
  {"content":"\r\n\r\nمقدّمه است : 1 - شناخت علّت حكم در اصل . 2 - علم به وجود آن علّت با تمام شرايط و خصوصيات در فرع . « الاصول العامة » مىگويد : رأى ما در قياس اين است كه : قياس ، به اختلاف مسالك و راه‌هاى آن مختلف است . قياسى كه راه‌هاى آن قطعى باشد مورد قبول است ، و قياسى كه از راه‌هاى غير قطعى صورت پذيرد ، دليلى بر حجيّت آن وجود ندارد « 1 » .\r\n\r\nكافر\r\nكافر كسى را گويند كه به اصول دين اعتقاد نداشته باشد .\r\n\r\nاقسام كافر :\r\n1 - منافق : كسى است كه تظاهر به ايمان مىكند در حالى كه واقعا ايمان ندارد .\r\n2 - مرتدّ : كسى است كه بعد از ايمان آوردن اظهار كفر مىكند .\r\n3 - مشرك : كسى است كه براى خداوند - تبارك و تعالى - شريك قرار مىدهد .\r\n4 - كتابى : به عنوان « كتابى » رجوع شود .\r\n5 - دهرىّ : كسى است كه قائل به قديم بودن عالم بوده و حوادث را مادّى و طبيعى مىداند .\r\n6 - معطّل : كسى كه خداوند - تبارك و تعالى - را قبول ندارد .\r\n7 - زنديق : كسى كه اعتراف به نبوّت رسول گرامى اسلام صلّى اللّه عليه و آله دارد ولى عقايد\r\n\r\n\r\n","description":"","footnote":"\r\n( 1 ) - الاصول العامّة : 357 .\r\n","page_name":" 90 ","page_number":90},
  {"content":"\r\n\r\nكفرآميز دارد . « 1 »\r\n\r\nكان\r\nكان بر دو قسم است : تامّه ؛ ناقصه .\r\nكان تامّه : هرگاه مفاد « كان » ثبوت نفس چيزى باشد ، آن را « تامّه » گويند . مانند :\r\nكان زيد . در اين مثال ، « كان » به معناى « وجد » است . به عبارت ديگر : مفاد « كان تامّه » فقط از وجود چيزى خبر مىدهد .\r\nكان ناقصه : وقتى است كه مفاد « كان » ثبوت چيزى براى چيزى باشد . به عبارت ديگر : وقتى بعد از ثبوت چيزى ، از اوصاف آن چيز خبر بدهيم ، مفاد « كان » ناقصه است . مانند : كان زيد قائما . تفاوت دو قسم « كان » در اين است كه اگر « كان » تامّه باشد ، خبر ندارد و اگر ناقصه باشد ، خبر دارد .\r\n\r\nكتاب\r\nلفظ « كتاب » اسم است براى « مكتوب » يعنى آنچه نوشته شده است . در عرف شرع و مسلمانان ، استعمال اين لفظ بر قرآن غلبه پيدا كرده است . به عنوان « قرآن » رجوع شود .\r\nفرق بين كتاب و رساله در اين جهت است كه كتاب ، كامل‌تر از رساله است ؛ به عبارت ديگر : در هر فن و موضوعى كه رساله و كتاب نوشته شود ، كتاب كامل‌تر از رساله است . « 2 »\r\n\r\nكتابى\r\nلفظ « كتاب » اضافه شده به « ياء » نسبت . مقصود از « كتابى » آن كسى است كه پيرو\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1369 .\r\n( 2 ) - همان مدرك : 1 / 859 و 2 / 1359 .\r\n","page_name":" 91 ","page_number":91},
  {"content":"\r\n\r\nبرخى اديان و كتب قبل از اسلام و قرآن باشد كه با آمدن پيامبر گرامى اسلام صلّى اللّه عليه و آله و آوردن قرآن از جانب خداوند - تبارك و تعالى - آن اديان منسوخ شده‌اند . « 1 »\r\n\r\nكتب اربعه\r\nچهار منبع اصلى احاديث و روايات معصومين عليهم السّلام كه مورد توجّه تمام فقهاى شيعه در طول حدود هزار سال گذشته بوده و هست و مأخذ مهمّ استنباط ايشان قرار داشته و دارد را « كتب اربعه » مىنامند . اين چهار كتاب عبارتند از :\r\n1 - كتاب كافى ، اثر عالم و فقيه نامدار شيعه ، مرحوم ثقة الاسلام محمد بن يعقوب بن اسحاق كلينى رازى ( ره ) متوفاى 329 هق ، و از معاصرين نوّاب اربعهء حضرت حجة بن الحسن العسكرى عليهما السّلام است . ايشان به اين دليل كه محل مراجعه‌ى فرق مختلف اسلامى بود به « ثقة الاسلام » شهرت يافت و اولين كسى است كه به اين لقب مفتخر گرديد . مرحوم كلينى ( ره ) در اين كتاب ارزشمند بالغ بر شانزده هزار حديث از معصومين عليهم السّلام گردآورى كرده و در نقل اين احاديث ، مقيّد به ذكر كل سند روايت تا امام معصوم عليه السّلام است .\r\n2 - كتاب ارزشمند « من لا يحضره الفقيه » اثر فقيه نامدار شيعه ، مرحوم محمد بن على بن حسين بن بابويه قمى ، مشهور به شيخ صدوق ( ره ) متولد سال 305 ه ق .\r\nايشان اين كتاب ارزشمند را بنا به درخواست يكى از سادات بزرگوار شهر بلخ ، به نام « شريف الدين ابو عبد اللّه محمد بن حسين » معروف به « نعمت » نگاشته است .\r\nمتن اين كتاب كه مشتمل بر حدود شش هزار حديث مىباشد ، همگى يا روايت است و يا برگرفته از الفاظ روايات . ايشان در پايان اين كتاب ، بخشى را تحت عنوان\r\n\r\n\r\n","description":"","footnote":"\r\n( 1 ) - همان مدرك : 2 / 1359 .\r\n","page_name":" 92 ","page_number":92},
  {"content":"\r\n\r\n« مشيخه » به ذكر اسناد روايات كتاب خود اختصاص داده است .\r\n3 - كتاب گرانبهاى « تهذيب الاحكام » اثر عالم جليل القدر شيعى ، مرحوم ابو جعفر محمد بن حسن طوسى ، معروف به شيخ طوسى و شيخ الطايفه ، از علماى قرن پنجم هجرى قمرى . اين كتاب ارزشمند مشتمل بر سيزده هزار و پانصد و نود حديث با موضوعيّت فقه و احكام شرعى از معصومين عليهم السّلام است . مرحوم شيخ طوسى ( ره ) نگارش اين كتاب را كه شرح و توضيح كتاب « مقنعه » اثر استاد گرانقدر خويش ، مرحوم شيخ مفيد ( ره ) است در سن 25 سالگى و قبل از كتاب « استبصار » شروع كرده است و در آخر كتاب نيز به ذكر سند كتاب‌هايى پرداخته كه از آن‌ها روايت نقل كرده است .\r\n4 - كتاب نفيس « الاستبصار » اثر ديگر مرحوم شيخ طوسى ( ره ) . اين كتاب مشتمل بر حدود پنج هزار و پانصد و يازده حديث مىباشد . مرحوم شيخ طوسى ( ره ) در اين كتاب ، تمام روايات مربوط به مباحث گوناگون فقهى و روايات وارد شده بر خلاف آن را نيز جمع‌آورى كرده است .\r\n\r\nكراهت\r\nكراهت ، يكى از اقسام حكم شرعى تكليفى است كه در آن ، مكلّف از انجام متعلّق آن منع شده است ولى اين منع الزام‌آور نيست ؛ به عبارت ديگر : هرگاه ترك ، رجحان و برترى داشته باشد ، انجام آن عمل كراهت دارد . « تهانوى » مىگويد :\r\nكراهت از ديدگاه شرعى ، فعلى است كه ترك آن برتر است ولى انجام آن ممنوع نيست و بر دو قسم است : 1 - كراهت تحريم . 2 - كراهت تنزيه . كراهت تحريم ، كراهتى است كه به حرمت نزديك‌تر است و كراهت تنزيه ، كراهتى است كه به\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nحليّت نزديك‌تر است . معنى نزديك‌تر بودن به حرمت و حليّت اين است كه : گاهى به فاعل فعل ، محذورى غير از استحقاق عقوبت به آتش جهنّم تعلّق مىگيرد مانند محروم شدن از شفاعت كه نتيجه‌ى ترك مستحبّات مؤكّد است . در اين صورت مىگوييم : اين كراهت به حرمت نزديك‌تر است . و گاهى فعل به گونه‌اى است كه فاعل آن به هيچ وجه مورد ملامت قرار نمىگيرد و محروميتى نيز براى او منظور نمىگردد و ليكن در مقابل انجام اين فعل ، كمترين ثواب به او داده مىشود . « 1 » مانند روزه گرفتن در روز عاشورا .\r\n\r\nكشف « 2 »\r\nكشف در اصطلاح شاعران و شعرشناسان عبارت است از : حذف حرف متحرّك هفتم ، مانند حذف « تا » از مفعولات . و در وادى عرفان ، عبارت از مكاشفه يعنى برداشته شدن حجاب و بينا و روشن شدن چشم حقيقت بين انسان است . مشاهده را نيز مكاشفه گويند . هرگاه انسان پا در عرصه‌ى اصلاح درون و تقويت جنبه‌ى روحانى خويش گذاشت و غبار ماديات و تعلّقات دنيايى را از چشم دل زدود و خانه‌ى دل را از آلودگىها و زباله‌هاى روحى ، مانند كينه ، حسد ، ريا ، تكبّر و . . . پاك گردانيد و منفذهاى چشمه‌ى دل را لايروبى كرد ، شريان‌هاى زلال حكمت و معرفت در دل او جارى مىگردد و چشم حقيقت بين دل او روشن و بينا مىگردد و آنگاه به مرتبه‌اى مىرسد كه نور رحمت الهى به بهترين وجه در روح و جان او منعكس مىشود و حقيقت عالم آفرينش براى او نمايان مىگردد . هرچه اين صفاى\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1360 .\r\n( 2 ) - الكفاية : 2 / 134 ؛ المكاسب : 132 ؛ الرسائل : 140 .\r\n","page_name":" 94 ","page_number":94},
  {"content":"\r\n\r\nدرون بيشتر گردد ، قدرت ديدن اسرار عالم هستى در وجود انسان بيشتر مىشود .\r\nو امّا در علم اصول و فقه ، « كشف » همراه « حكومت » و « نقل » استعمال مىشود .\r\n\r\n1 - كشف و حكومت :\r\nيكى از موارد كاربرد كشف و حكومت در علم اصول فقه ، بحث دليل انسداد است . در آنجا بحث مىشود كه : آيا مقتضاى دليل انسداد كشف است يا حكومت ؟ مقصود از كشف اين است كه : آيا مقدّمات دليل انسداد از حجيّت شرعى مطلق ظنّ كشف مىكند تا در نتيجه ، در صورت تمام بودن مقدّمات دليل انسداد ، مطلق ظنّ نيز مانند ساير حجّت‌هاى شرعى معتبر باشد ، با اين تفاوت كه حجيّت مطلق ظنّ از طريق مقدّمات دليل انسداد ثابت مىشود و حجيّت ساير ظنون معتبر شرعى از طريق كتاب و سنّت ؟\r\nو مقصود از حكومت اين است كه : مقتضاى مقدّمات دليل انسداد ، كشف نيست بلكه تمام بودن مقدّمات دليل انسداد ، منشأ حكم عقل به وجوب عمل براساس مؤداى ظنّ مطلق است و ظنّ مطلق نيز مانند علم ، اعتبار عقلى دارد و اين معناى اعتبار مطلق ظنّ از باب حكومت است .\r\n\r\n2 - كشف و نقل :\r\nيكى از اقسام بيع ، بيع فضولى است . همه‌ى فقها صحّت بيع فضولى را مشروط به اجازه‌ى مالك مىدانند . اگر مالك بيع فضولى را امضا و تأييد كرد ، صحيح است و الّا صحيح نيست . امّا آيا اجازه‌ى بعدى مالك در بيع فضولى ، كاشف است ، يعنى آثار عقد بيع از هنگام وقوع عقد حاصل بوده است مانند عقد بيعى كه از ابتدا با اجازه‌ى مالك واقع مىشود ؟ يا اينكه اجازه‌ى بعدى مالك در بيع فضولى ، ناقل\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاست ، يعنى آثار عقد بيع از هنگام اجازه‌ى مالك مترتّب مىشود به شكلى كه گويا عقد بيع از زمان اجازه‌ى مالك واقع شده و صحيح است ؟ يكى از آثار قول به كشف يا نقل در بيع فضولى اين است كه : اگر چيزى كه مورد معامله واقع شده است ، به عنوان مثال گوسفندى باشد و اين گوسفند در زمان بعد از وقوع عقد بيع فضولى و قبل از حصول اجازه‌ى مالك برّه‌اى به زايد ، اگر بگوييم كه اجازه‌ى مالك كاشف است ، اين برّه متعلّق به خريدار خواهد بود ، ولى اگر بگوييم كه اجازه‌ى مالك ناقل است ، اين برّه متعلّق به مالك خواهد بود . آثار ديگرى نيز بر اختيار هركدام از اين دو قول مترتّب مىشود كه مرحوم شيخ انصارى ( ره ) در بحث بيع فضولى به تفصيل آن‌ها را بيان كرده است . « 1 »\r\n\r\nكفائى\r\nاين لفظ اگر صفت « واجب » قرار گيرد و گفته شود : واجب كفائى ، مقصود آن واجبى است كه انجام آن توسط برخى مكلّفين ، موجب سقوط تكليف از سايرين مىشود . به عنوان « واجب كفائى » رجوع شود .\r\n\r\nكفر « 2 »\r\nكفر در لغت عبارت است از « پوشاندن » و « انكار كردن » و امّا در اصطلاح اهل ايمان ، كفر در مقابل ايمان است و داراى اقسامى است . به عنوان « كافر » رجوع شود .\r\nو در اصطلاح اهل تصوّف ، كفر عبارت از ايمان حقيقى است . برخى گفته‌اند : كفر در اصطلاح صوفيه عبارت از پوشاندن كثرت در وحدت است ، يعنى ناپديد شدن و از بين رفتن تعيّنات و تكثّرات موجود در درياى احديّت و فانى شدن همه چيز در ذات\r\n\r\n\r\n","description":"","footnote":"\r\n( 1 ) - المكاسب : 132 .\r\n( 2 ) - كشّاف اصطلاحات الفنون و العلوم : 2 / 1368 .\r\n","page_name":" 96 ","page_number":96},
  {"content":"\r\n\r\nالهى و تحقّق وجود و بقاى حقّ تعالى تا وحدت حقيقى تحقّق يابد . به عبارت ديگر :\r\nكفر حقيقى عبارت است از فناى حقيقى در ذات يكتاى الهى .\r\n\r\nكلّ « 1 »\r\nكلّ در لغت از الفاظ عام است و معادل فارسى آن « همه » مىباشد . در اصطلاح ، كلمه‌ى « كلّ » بر سه مفهوم اطلاق مىشود :\r\n1 - آنچه كه تصوّر آن مانع از وقوع شركت نمىشود .\r\n2 - كلّ از آن جهت كه كلّ است ، يعنى كلّ مجموعى .\r\n3 - كلّ افرادى ، يعنى كل واحد واحد .\r\nچه فرقى بين اين سه مفهوم وجود دارد ؟\r\nاز دو جهت بين اين مفاهيم فرق است : 1 - كلّ مجموعى ، به كلّ واحد واحد تقسيم مىشود و كلّى نيز به كلّ واحد واحد تقسيم مىشود با اين تفاوت كه : تقسيم كلّ مجموعى ، تقسيم شىء به اجزاى شىء است و تقسيم كلّى ، تقسيم شىء به جزئيات شىء است . 2 - آنچه بر هركدام از افراد كلّ صدق مىكند ، بر افراد ديگر صدق نمىكند .\r\nو امّا در اصطلاح صوفيه ، كلّ عبارت است از « واحد مطلق » به اعتبار اينكه « كلّ » اسم خداوند - تبارك و تعالى - است .\r\n\r\nكلام « 2 »\r\nكلام در لغت عبارت است از آنچه كه شامل يكى يا بيشتر از حروف مبانى و معانى باشد . و در اصطلاح اهل لغت عبارت است از آنچه كه از دو حرف يا بيشتر\r\n\r\n\r\n","description":"","footnote":"\r\n( 1 ) - همان مدرك : 1370 .\r\n( 2 ) - همان مدرك .\r\n","page_name":" 97 ","page_number":97},
  {"content":"\r\n\r\nتركيب شده باشد . در اصطلاح اصوليين ، كلام عبارت است از آنچه كه از حروف مسموع وضع شده تشكيل شده و از مختار واحد صادر شده باشد . و امّا از ديدگاه نحويين ، كلام عبارت است از آنچه كه از دو يا چند كلمه تشكيل شده باشد و داراى معناى كامل و تمامى باشد .\r\n\r\nكلّما حكم به الشّرع حكم به العقل\r\nآيا بين حكم شرع و حكم عقل ملازمه است ؟ يعنى هرآنچه را شرع حكم مىكند ، عقل نيز همان حكم را دارد ؟ به عنوان « قاعده‌ى ملازمه » رجوع شود .\r\n\r\nكلّما حكم به العقل حكم به الشّرع\r\nآيا حكم شرع با حكم عقل مطابقت دارد ؟ مقصود از « عقل » كدام عقل است ؟\r\nمقصود از مطابقت حكم عقل و حكم شرع و ملازمه‌ى اين دو چيست ؟ به عنوان « قاعده‌ى ملازمه » رجوع شود .\r\n\r\nكلّى\r\nكلّى آن مفهومى است كه صدق آن بر موارد متعدّد ، از ديدگاه عقل منعى ندارد ؛ به عبارت ديگر : تصوّرى است كه از نظر عقل مىتواند بر افراد فراوان صدق كند ، خواه در خارج نيز مصداقى داشته باشد يا مصداقى نداشته باشد ، و خواه مصداق خارجى آن تنها يك فرد باشد و تحقّق افراد ديگر برآن ممتنع باشد ، مانند « واجب الوجود » و خواه تحقّق افراد ديگر براى آن ممتنع نباشد ، مانند خورشيد ، خواه امكان تحقّق مصداق خارجى براى آن باشد ، مانند سيمرغ ، و خواه تحقّق مصداق خارجى براى آن ممكن نباشد ، مانند اجتماع دو نقيض ، و خواه مصاديق خارجى آن فراوان باشد ، مانند مفهوم عقلى انسان .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاقسام كلّى : 1 - كلّى طبيعى . 2 - كلّى عقلى . 3 - كلّى منطقى .\r\n\r\nكليّات خمس\r\nكليّات خمس از اصطلاحات علم منطق است و مقصود از آن ، نوع ، جنس ، فصل ، عرض خاص و عرض عام مىباشد .\r\nنوع : آن كلّى ذاتى است كه بر افرادى كه از حيث حقيقت مشترك و از حيث عدد مختلف هستند اطلاق مىشود و در جواب سؤال از چيستى ( ما هو ) مىآيد ؛ به عبارت ديگر : اگر كسى درباره‌ى انسان سؤال كند كه « او چيست » يا « او كيست » ؟\r\nپاسخ اين دو سؤال مختلف خواهد بود زيرا در سؤال اوّل ، سؤال‌كننده از حقيقت انسان سؤال كرده است ، حقيقتى كه اين انسان با تمام انسان‌هاى ديگر در آن مشترك است ، و همين‌طور قصد سؤال‌كننده ، تعيين تمام حقيقت انسان كه او را از حقيقت‌هاى ديگر جدا مىكند است نه اين كه بخواهد جوابى بشنود كه شخص اين انسان را از بين ساير اشخاص جدا مىكند . بنابراين بايد پاسخ ، مشتمل بر تمام حقيقت انسان باشد . اين جوابى را كه دربرگيرنده‌ى تمام حقيقت انسان است « نوع » گويند .\r\nجنس : آن كلّى ذاتى است كه بر افرادى كه هم از حيث حقيقت مختلف‌اند و هم از حيث عدد ، اطلاق مىشود و در جواب سؤال‌كننده از چيستى زيد ، عمرو ، شير ، گوسفند و . . . ( ماهى ) مىآيد .\r\nفصل : آن كلّى ذاتى است كه جزء ماهيّت است و تنها اختصاص به همان ماهيّت دارد و به‌همين‌جهت موجب امتياز و جدايى يك نوع از انواع ديگر مىشود و در جواب سؤال « أىّ شىء » مىآيد . البتّه « شىء » در اين عبارت ، كنايه از جنسى است\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكه قبل از سؤال شناخته شده است .\r\nعرض عام : آن كلّى عرضى است كه اختصاص به همان موضوعى كه برآن حمل مىشود ندارد . مثل اينكه گفته شود : كبوتر پرنده است . در اين مثال پرنده ، بودن حمل شده است بر كبوتر ولى اختصاص به كبوتر ندارد بلكه كلاغ ، گنجشك و . . . نيز پرنده هستند .\r\nعرض خاص : آن كلّى عرضى است كه اختصاص به همان موضوعى كه برآن حمل مىشود دارد . مثل اينكه گفته شود : انسان ضاحك است ، يا انسان شاعر است . « 1 »\r\nكليّات خمس تقسيمات و توضيحات ديگرى نيز دارد كه از حوصله‌ى اين بحث خارج است .\r\n\r\nكمّ\r\nدر زبان فارسى كلمه‌ى « چند » معادل كلمه‌ى « كمّ » است . در ادبيات محاوره‌اى مشاهده مىشود كه گفته مىشود : از چند و چون ماجرا يا قضيّه سؤال كردم يا گفتم .\r\nبرخى نيز الفاظ عربى معادل اين دو لفظ را استعمال مىكنند و مىگويند : از كمّ و كيف قضيّه يا ماجرا . . .\r\nو امّا فلاسفه در تعريف « كمّ » مىگويند : كمّيّت آن عرضى است كه ذاتا قابل قسمت وهمى باشد . پس بايد قابل قسمت بودن آن ذاتى باشد و همين‌طور اين قابل قسمت بودن وهمى است نه در خارج . « 2 » تعريف‌هاى ديگر و توضيحات\r\n\r\n\r\n","description":"","footnote":"\r\n( 1 ) - با استفاده از « المنطق » مرحوم مظفر ( ره ) : 84 به بعد .\r\n( 2 ) - كشّاف اصطلاحات الفنون و العلوم : 2 / 1381 .\r\n","page_name":" 100 ","page_number":100},
  {"content":"\r\n\r\nكاملى نيز پيرامون اين كلمه و قيدها و تقسيمات آن بيان شده است از جمله : تقسيم كم به متّصل و منفصل .\r\n\r\nكنايه\r\nكنايه در اصل عبارت از اين است كه گوينده از چيزى به وسيله لفظى كه صراحت در دلالت برآن چيز ندارد تعبير كند و از اين كاربرد لفظ غير صريح در دلالت برآن چيز نيز مقصودى داشته باشد ، مانند اينكه بخواهد كلام او براى شنوندگان ابهام داشته باشد . لفظ كنايه بر ضمير نيز اطلاق مىشود . امّا در اصطلاح اصوليين و فقهاء ، كنايه در مقابل صريح است . يعنى كنايه لفظى است كه مقصود از آن فى نفسه پوشيده باشد ، خواه مقصود از كنايه معنايى حقيقى باشد و خواه معنايى مجازى . و صريح آن لفظى است كه فى نفسه ( تنها با لحاظ لفظ بودن و مستعمل بودن آن ) مقصود از آن روشن و معلوم باشد .\r\nاقسام كنايه : 1 - كنايه‌اى كه براى غير صفت و نسبت است ، مانند اينكه براى تعبير كنايه‌اى از انسان گفته شود : زنده‌ى راست قامت داراى ناخن‌هاى بلند .\r\n2 - كنايه‌اى كه براى بيان صفتى از صفات به‌كارمىرود ، مانند اينكه در ميان عرب‌ها براى كسى كه ميهمان بسيار دارد ، مىگويند : « فلانى خاكسترش زياد است » .\r\n3 - كنايه‌اى كه براى بيان نسبت به‌كارمىرود ، يعنى براى اثبات امرى براى امرى ديگر ، يا نفى امرى از امر ديگر به‌كارمىرود ، مانند اينكه در روايت از معصوم عليه السّلام وارد شده : مسلمان كسى است كه مسلمانان از دست و زبان او در امان باشند . « 1 » اين حديث شريف كنايه از اين است كه مردم‌آزار ، مسلمان نيست . البتّه اين مثال از آن\r\n\r\n\r\n","description":"","footnote":"\r\n( 1 ) - اصول كافى : كتاب ايمان و كفر ، باب 99 ، حديث 12 .\r\n","page_name":" 101 ","page_number":101},
  {"content":"\r\n\r\nنوع كنايه است كه موصوف آن ( مردم‌آزار ) در آن ذكر نشده است . « 1 » كنايه مباحث فراوان ديگرى نيز دارد كه علماى علم بلاغت متعرّض آن‌ها شده‌اند .\r\n\r\nكون « 2 »\r\nكون در اصطلاح حكماء عبارت است از آنچه كه مقابل « فساد » است . كون و فساد در عرف حكماء بر دو معنى اطلاق مىشود : 1 - پيدا شدن يك صورت نوعى و از بين رفتن صورت نوعى ديگر . پيدا شدن يك صورت نوعى را « كون » و از بين رفتن يك صورت نوعى را « فساد » گويند . 2 - وجود بعد از عدم و عدم بعد از وجود را نيز « كون » و « فساد » گويند . البتّه گفته شده كه : در تحقّق « كون » و « فساد » در دو معناى فوق ، قيد « به يك‌باره » شرط است . « 3 » يعنى پيدا شدن و از بين رفتن ، و وجود و عدم تدريجى را « كون » و « فساد » نمىگويند .\r\n\r\nكيف\r\nمقصود از « كيفيّت » ، چگونگى است . فلاسفه در تعريف « كيفيّت » گفته‌اند :\r\nكيفيّت ، عرض ثابتى است كه ذاتا نه قسمت مىپذيرد و نه نسبت . در اين تعريف با قيد « ثابت » ، حركت ، زمان ، فعل و انفعال و با قيد « قسمت نمىپذيرد » ، كميّت و با قيد « نسبت نمىپذيرد » ، ساير عرض‌هاى نسبت‌پذير از دايره شمول تعريف خارج شده‌اند .\r\n\r\nتقسيمات كيفيّت : « 4 »\r\n1 - كيفيات محسوس . 2 - كيفيات مخصوص به كميت‌ها . 3 - كيفيات استعدادى .\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1384 .\r\n( 2 ) - همان مدرك : 1392 .\r\n( 3 ) - همان مدرك .\r\n( 4 ) - همان مدرك : 1394 و شرح مصطلحات فلسفى : 138 .\r\n","page_name":" 102 ","page_number":102},
  {"content":"\r\n\r\n4 - كيفيات نفسانى .\r\n\r\nلا ضرر و لا ضرار\r\nمراد از « لا » ، نفى ضرر و ضرار است ، يا نهى از ضرر و ضرار مقصود است ؟\r\nمقصود از « ضرر » و « ضرار » چيست ؟ دايره‌ى نفوذ اين قاعده تا چه حدّى است ؟\r\nنسبت بين اين قاعده و ادلّه‌ى اوليّه‌ى احكام كه دربردارنده‌ى احكام ضرورى هستند چيست ؟ به عنوان « قاعده‌ى لا ضرر » رجوع شود .\r\n\r\nلبّ\r\nلبّ به معناى مغز ، خالص ، ميانه ، دل و عقل هر چيزى است . و امّا در اصطلاح صوفيه ، لبّ عبارت است از : عقلى كه به نور قدسى منوّر است و از تاريكى تجليات وهمى نفسانى خالى است . و امّا در اصطلاح اصوليين ، لبّ ، صفت دليل واقع مىشود و آن را « دليل لبّى » گويند . به عنوان « دليل » رجوع شود .\r\n\r\nلحن الخطاب\r\nبه عنوان « قياس » ذيل « قياس اولويّت » و عنوان « مفهوم » رجوع شود .\r\n\r\nلطف\r\nلطف يعنى :\r\n1 - به هركس و هر چيز آنچه را كه مستحقّ آن است دادن .\r\n2 - بيان مصلحت‌ها و مفسده‌ها .\r\n3 - مطلق احسان و اكرام .\r\n4 - بيان آنچه كه بنده را به خداوند - تبارك و تعالى - نزديك مىكند و آنچه كه\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nبنده را از خداوند - تبارك و تعالى دور مىسازد . « 1 » به عنوان « قاعده‌ى لطف » رجوع شود .\r\n\r\nلغت « 2 »\r\nلغت ، آن لفظى را گويند كه براى معنا وضع مىشود و جمع آن لغات است . انواع لغت :\r\n1 - لغت اصلى : آن لغتى است كه در اصل براى دلالت بر معنايى از سوى واضع وضع مىشود و همان گونه كه وضع شده ، استعمال مىشود .\r\n2 - لغت مولّده : لغت مولّده آن لفظى است كه با تغييراتى از لغت اصلى استخراج مىشود . مثلا لغت « بداية » از لغت اصلى « بداءة » استخراج شده است . اين لغت را « مستحدث » و « عامّى » نيز مىگويند .\r\n3 - لغت معرّب : آن لفظى است كه غير عرب آن را براى دلالت بر معنايى وضع كرده و اهل زبان عربى براساس آن وضع آن را استعمال كرده است . مثلا گفته شده كه لفظ « مشكاة » از زبان هندى و لفظ « استبراق » و « سجّيل » از زبان فارسى هستند كه در زبان عربى استعمال شده‌اند .\r\n4 - لغت معجّم : آن لغتى است كه عجم از كلام عرب گرفته باشد با تغييرى جزئى در اصل آن .\r\n5 - لغت مختلف : آن لفظى است كه علماى لغت در اصل عربى يا عجمى بودن آن اختلاف داشته باشند .\r\n6 - لغت معروف : آن لفظى است كه بدون هرگونه تغييرى در زبان عربى و\r\n\r\n\r\n","description":"","footnote":"\r\n( 1 ) - عوائد الايّام : 705 .\r\n( 2 ) - كشّاف اصطلاحات الفنون و العلوم : 2 / 1408 .\r\n","page_name":" 104 ","page_number":104},
  {"content":"\r\n\r\nعجمى يكسان استعمال شود مانند لفظ « مكّه » و « مدينه » .\r\n\r\nلمّى\r\nلمّيّت يعنى عليّت . مصدر صناعى است و از كلمه « لم » گرفته شده است . برهان بر دو قسم است : 1 - برهان انّى ؛ 2 - برهان لمّى . برهان لمّى چه برهانى است ؟ به عنوان « استدلال » رجوع شود .\r\n\r\nما به الوجود\r\nمقصود از اين عبارت آن چيزى است كه واسطه وجود چيزى در عالم خارج مىشود ، مانند افراد انسان كه واسطه وجود انسان در عالم خارج هستند .\r\n\r\nمادّه « 1 »\r\nمادّه در لغت از ريشه ( م ، د ، د ) به دو معناى كمك و يارى ، و پهن كردن و گسترانيدن است . در اصطلاح فلسفى ، « محل » و « هيولى » را مادّه مىگويند ؛ به عبارت ديگر : به موجودى كه زمينه پيدايش موجود ديگرى باشد ، مادّه مىگويند ، مانند خاك و املاح موجود در آنكه مادّه گياه است .\r\nدر علم فيزيك ، مادّه به موجودى گفته مىشود كه داراى صفات خاصّى مانند :\r\nجرم ، جذب و دفع و . . . باشد در مقابل انرژى .\r\nدر اصطلاح منطقى ، مادّه به دو معنا استعمال مىشود : 1 - قضايايى كه قياس از آن‌ها تشكيل مىشود ، با صرف‌نظر از هيئت تركيبى آن ، مانند يقينيات ، مظنونات ،\r\n\r\n\r\n","description":"","footnote":"\r\n( 1 ) - همان مدرك : 2 / 1421 و شرح مصطلحات فلسفى : 141 .\r\n","page_name":" 105 ","page_number":105},
  {"content":"\r\n\r\nمشهورات و . . . كه مواد تشكيل‌دهنده قياس هستند . قياس به لحاظ موادّ تشكيل‌دهنده خود بر پنج قسم است : برهان ، جدل ، مغالطه ، خطابه و شعر . 2 - كيفيت واقعى نسبت ميان موضوع و محمول قضيّه ، مادّه ناميده مىشود . يعنى در هر قضيّه منطقى ، هرگاه بين موضوع و محمول رابطه و نسبتى برقرار شود ، نسبت آن موضوع به محمول خود از سه حالت بيرون نيست : الف : ثبوت محمول براى موضوع خود ضرورى و حتمى باشد ، مانند زوجيت براى عدد چهار . ب : ثبوت محمول براى موضوع خود محال و ممتنع باشد ، مانند فرد بودن براى عدد چهار . ج : ثبوت محمول براى موضوع خود نه ضرورت داشته باشد و نه امتناع ، مانند شاعر بودن براى زيد كه شاعر بودن زيد ، نه ضرورى و حتمى است و نه محال و ممتنع و اين صورت را « ممكن » مىنامند ، يعنى ثبوت محمول براى موضوع خود ممكن است .\r\nاين سه كيفيت ( ضرورت ، امتناع و امكان ) را « موادّ سه‌گانه » مىنامند .\r\n\r\nما منه الوجود\r\nمقصود آن چيزى است كه منشأ وجود چيزى در عالم خارج مىشود ، مانند ذات اقدس خداوند - تبارك و تعالى - كه منشأ وجود انسان و ساير موجودات در عالم خارج است .\r\n\r\nمانع\r\nيكى از اقسام حكم وضعى « مانع » است . به عنوان « حكم » رجوع شود .\r\n\r\nمبادى « 1 »\r\nمبادى عبارت است از حدود موضوعات و اجزا و اعراض و مقدّمات بديهى يا\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1525 .\r\n","page_name":" 106 ","page_number":106},
  {"content":"\r\n\r\nنظرى هر علمى . هر علمى سه جزء دارد : 1 - موضوع علم . 2 - مبادى علم . 3 - مسائل آن علم .\r\n\r\nمبادى تقسيماتى دارد :\r\n\r\n1 - مبادى احكاميّه :\r\nمثلا در علم اصول فقه ، مسائلى را كه در آن‌ها بحث از حال احكام ، بما هى مىشود ، از آن جهت كه آن احكام ، احكام جعلى استقلالى يا انتزاعى هستند ، « مبادى احكاميه » يا « مبادى خاص علم اصول » گويند ، مانند بحث مقدّمه واجب و نهى از ضد و اجتماع امر و نهى . « 1 »\r\n\r\n2 - مبادى تصوّريّه :\r\nامورى هستند كه موجب شناخت موضوع يا محمول مىشوند ، مانند تعريف هر علم ، موضوع آن علم و غرض و فايده آن علم . « 2 »\r\n\r\n3 - مبادى تصديقيّه :\r\nادلّه و امورى هستند كه موجب حكم به ثبوت يا عدم ثبوت محمول براى موضوع مىشوند . « 3 »\r\n\r\nمبادى عاليه\r\nگفته شده كه : مبادى عاليه عبارت از عقل و نفس آسمانى است « 4 »\r\n\r\nمبهم « 5 »\r\nمبهم در لغت به معناى : فروبسته ، پوشيده و مستور است و در اصطلاح اصوليين عبارت است از آنچه كه مجمل باشد . به عنوان « مجمل » رجوع شود . و امّا از ديدگاه علماى حديث ، مبهم ، آن راوى حديثى است كه اسم او به جهت رعايت اختصار ذكر نشده باشد .\r\n\r\n\r\n","description":"","footnote":"\r\n( 1 ) - اجود التقريرات : 1 / 13 .\r\n( 2 ) - همان مدرك .\r\n( 3 ) - همان مدرك .\r\n( 4 ) - كشّاف اصطلاحات الفنون و العلوم : 2 / 1427 .\r\n( 5 ) - همان مدرك : 1433 .\r\n","page_name":" 107 ","page_number":107},
  {"content":"\r\n\r\nو امّا از ديدگاه نحويين نيز لفظ مبهم بر معانى مختلفى اطلاق مىشود از جمله :\r\nلفظى را مبهم گويند كه از جهت وضع داراى ابهام باشد و با آوردن « تمييز » ابهام آن بر طرف گردد .\r\n\r\nمبيح\r\n« حاظر » و « مبيح » در اصطلاح اصوليين وصف دو دليل متعارض هستند كه مورد تعارض آن دو حرمت و اباحه باشد . دليل مخالف اصل اباحه را به اعتبار اين كه مانع از فعل است « حاظر » و دليل موافق با اصل اباحه را به اعتبار اينكه مضمون آن موافق اصل اباحه است « مبيح » گويند . « 1 »\r\n\r\nمتأخّرى متأخّرين\r\nبه عنوان « قدماء » رجوع شود .\r\n\r\nمتأخّرين\r\nبه عنوان « قدماء » رجوع شود .\r\n\r\nمتجرّى\r\nمتجرّى چه كسى را گويند ؟ آيا تجرّى نيز حرام است و موجب عقاب خواهد بود ؟ آيا تجرّى مراتب و اقسامى دارد ؟ به عنوان « تجرّى » رجوع شود .\r\n\r\nمتجزّى\r\nدر بحث « اجتهاد و تقليد » از عنوان « مجتهد متجزّى » نام برده مىشود . مقصود چيست ؟ آيا تجزّى در اجتهاد ممكن است يا خير ؟ اجتهاد مجتهد متجزّى تا چه حدّ\r\n\r\n\r\n","description":"","footnote":"\r\n( 1 ) - اصطلاحات الاصول : 267 .\r\n","page_name":" 108 ","page_number":108},
  {"content":"\r\n\r\nاز اعتبار برخوردار است ؟ آيا مىتوان از او تقليد نمود ؟ آيا مجتهد متجزّى نيز مانند مجتهد مطلق مىتواند عهده‌دار منصب قضا شود ؟ به عنوان « اجتهاد » رجوع شود .\r\n\r\nمترادف\r\nترادف در لغت عبارت است از : سوارى يكى پشت سر ديگرى ؛ و در اصطلاح عبارت است از دلالت وضعى دو يا چند لفظ بر يك معنا از جهت واحد . اين الفاظ متعدّد را « مترادف » گويند .\r\n\r\nآيا در زبان عربى ترادف واقع شده است ؟\r\nبلى ! در زبان عربى نيز مانند ساير زبان‌ها وقوع ترادف كاملا مشهود است ، مانند الفاظ « قعود » و « جلوس » و « اسد » و « ليث » كه دو لفظ اوّل براى نشستن و دو لفظ بعدى اسم هستند براى حيوان درّنده ( شير ) .\r\n\r\nفايده ترادف چيست ؟\r\nتوسعه در تعبير و سهولت نظم و نثر و سهولت انواع بديع ، مانند تجنيس و تقابل و . . . از جمله كاربردهاى ترادف هستند . به عنوان « اشتراك » رجوع شود .\r\n\r\nمتزاحمين\r\nدو دليل معتبرى كه هركدام مزاحم ديگرى باشد را « متزاحمين » گويند . به عنوان « تزاحم » رجوع شود .\r\n\r\nمتشابه\r\n« متشابه » در مقابل « محكم » به‌كاررفته‌است . خداوند - تبارك و تعالى - در قرآن كريم مىفرمايد  ( هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n مُتَشابِهاتٌ  . « 1 »\r\nيعنى : اوست خدايى كه قرآن را بر تو فرستاد كه برخى از آن آيات محكم است كه آن‌ها اصل و مرجع ساير آيات خواهند بود و برخى ديگر آيات متشابه هستند .\r\nمقصود از « متشابه » چيست ؟ حكم آيات متشابه چيست ؟ به عنوان « محكم » رجوع شود .\r\n\r\nمتشرّعه\r\nاهل شرع را « متشرّعه » گويند . آيا عادت و روش اهل شرع ( سيره‌ى متشرّعه ) حجّت است ؟\r\nاگر سيره‌ى متشرّعه از زمان معصوم عليه السّلام استمرار داشته باشد به گونه‌اى كه به نوعى كشف از تأييد معصوم عليه السّلام در انجام يا ترك آن عمل بنمايد ، معتبر خواهد بود ، ولى اگر تأييد قولى يا فعلى يا تقريرى معصوم عليه السّلام مبناى سيره متشرّعه نباشد ، چنين سيره‌اى حجّت نخواهد بود زيرا هر دليلى كه منتهى به قطع نباشد حجّت نيست . به عنوان « قطع » رجوع شود .\r\n\r\nمتعارضين\r\nدو دليل معتبرى را كه با همديگر تعارض داشته باشند « متعارضين » گويند . آيا بين « تعارض » و « تزاحم » فرقى هست ؟ وظيفه‌ى مكلّف در صورت تعارض يا تزاحم دو دليل معتبر چيست ؟ به عنوان « تعارض » رجوع شود .\r\n\r\nمتعلّق احكام\r\nمتعلّق احكام چيست ؟ پنج قول وجود دارد :\r\n1 - احكام به وجود ذهنى تعلّق مىگيرند . يعنى طلب و بعث ، يا زجر و منع ذهنى\r\n\r\n\r\n","description":"","footnote":"\r\n( 1 ) - آل عمران / 7 .\r\n","page_name":" 110 ","page_number":110},
  {"content":"\r\n\r\nاست كه متعلّق حكم قرار مىگيرد .\r\n2 - وجود خارجى است كه متعلّق احكام قرار مىگيرد . البتّه با اين پيش فرض كه قائل به اصالت وجود باشيم .\r\n3 - آنچه متعلّق حكم قرار مىگيرد ، ماهيّت خارجى شىء موجود است .\r\n4 - مفهوم عنوانى كه در ظاهر دليل اخذ شده است متعلّق حكم است .\r\n5 - خارجيّت عنوان مأخوذ در ظاهر دليل است كه متعلّق حكم واقع مىشود . « 1 » مرحوم آخوند خراسانى ( ره ) معتقد است كه متعلّق احكام ، وجود خارجى است ، « 2 » هرچند براى اشاره به اين وجود خارجى بايد از عنوان استفاده نمود و به وسيله‌ى اسم و عنوان ، به متعلّق واقعى احكام كه فعل مكلّف است اشاره نمود .\r\n\r\nمتواتر\r\nتواتر در لغت عبارت است از پشت سر هم قرار گرفتن و پياپى بودن امور متعدّد ، يكى بعد از ديگرى ، مانند كلام خداوند - تبارك و تعالى -  ثُمَّ أَرْسَلْنا رُسُلَنا تَتْرا  « 3 » . آنگاه رسولانمان را پىدرپى فرستاديم .\r\nدر اصطلاح اصوليين متواتر عبارت است از خبر گروهى كه از جهت تعداد مخبرين به حدّى برسد كه معمولا همدستى آن‌ها بر كذب محال و غيرممكن باشد « 4 » و خود آن خبر مفيد علم باشد . بنابراين ، عدد مشخصى را نمىتوان براى تحقّق متواتر مفيد علم ذكر كرد زيرا موقعيت و شرايط خبردهندگان و موضوع خبر متفاوت است و در هر موردى براساس مقتضى آن مورد مىتوان حكم به حصول\r\n\r\n\r\n","description":"","footnote":"\r\n( 1 ) - الكفاية با حواشى مرحوم مشكينى : 2 / 133 .\r\n( 2 ) - همان مدرك .\r\n( 3 ) - المؤمنون / 44 .\r\n( 4 ) - الوافية : 157 .\r\n","page_name":" 111 ","page_number":111},
  {"content":"\r\n\r\nتواتر و افاده علم نمود . علاوه بر اين ، بايد علم از نفس خبر حاصل شود نه از قرائن و شواهد ديگر .\r\n\r\nشرايط تواتر :\r\n1 - تعداد خبردهندگان به گونه‌اى باشد كه معمولا همدستى و هماهنگى آن‌ها بر كذب محال باشد .\r\n2 - بايد خبر مستند به حس باشد ، يعنى آنچه به آن خبر مىدهند از امور حسى باشد نه از امور عقلى .\r\n3 - رعايت شرط اوّل در تمام طبقات مخبرين . « 1 » به عنوان « خبر » رجوع شود\r\n\r\nمثبتات امارات\r\nبر هر موضوعى چهار جهت مترتّب مىشود كه عبارتند از : لازم ، ملزوم ، ملازم و مقارن . شكّى نيست كه هرگاه اصل موضوع را از طريق قطع احراز كنيم ، تمام اين چهار جهت برآن موضوع مترتّب مىشود . ولى اگر موضوع از طريق قطع احراز نشد بلكه اماره‌ى معتبرى پيدا شد كه بر تحقّق موضوع دلالت مىكرد ، آيا باز هم اين چهار جهت بر موضوع مترتّب مىشود ؟ به عنوان « اصل مثبت » رجوع شود .\r\n\r\nمجاز « 2 »\r\nمجاز در زبان فارسى به نوعى از « استعاره » گفته مىشود و در زبان عربى ، مقابل « حقيقت » است . حقيقت عبارت است از استعمال لفظ در معنايى كه براى آن وضع شده است ( موضوع له ) و مجاز ، عبارت است از استعمال لفظ در غير موضوع له ، به\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 1 / 522 .\r\n( 2 ) - همان مدرك : 2 / 1456 .\r\n","page_name":" 112 ","page_number":112},
  {"content":"\r\n\r\nشرط وجود تناسب بين موضوع له و معناى دوّمى كه لفظ به عنوان مجاز در آن استعمال مىشود . به عنوان « حقيقت و مجاز » رجوع شود .\r\n\r\nآيا حقيقت و مجاز در لفظ است يا در معنا ؟\r\nهم لفظ موصوف به حقيقت و مجاز مىشود و هم معنا ، ولى اطلاق حقيقت و مجاز بر لفظ به صورت حقيقت است و بر معنا به صورت مجاز .\r\n\r\nمجاز به زياده و نقصان « 1 »\r\nكلمه‌اى را كه حكم اعراب آن به واسطه‌ى حذف تغيير كرده باشد ، « مجاز به نقصان » و كلمه‌اى را كه حكم اعراب آن به واسطه‌ى زيادى لفظى تغيير كرده باشد ، « مجاز به زياده » گويند .\r\nمثال مجاز به نقصان : خداوند - تبارك و تعالى مىفرمايد  وَ جاءَ رَبُّكَ  « 2 » .\r\nمعناى آيه اين است كه : و آمد امر پروردگارت . در اين مثال ، كلمه‌ى « امر » حذف شده و اعراب كلمه‌ى « رب » كه در واقع مضاف اليه « امر » بوده و مجرور ، تغيير كرده و به اعتبار اعراب مضاف ( امر ) مرفوع شده است .\r\nمثال مجاز به زياده : خداوند - تبارك و تعالى - مىفرمايد :  لَيْسَ كَمِثْلِهِ شَيْءٌ  « 3 » . در اين آيه شريفه ، حرف « كاف » زياد شده و موجب گرديده كه اعراب كلمه‌ى « مثل » كه مىبايد مرفوع باشد ، مجرور شود . و اين مجاز به زياده است .\r\n\r\nمجاز عقلى « 4 »\r\n\r\n\r\n","description":"","footnote":"\r\n( 1 ) - همان مدرك : 1462 .\r\n( 2 ) - الفجر / 22 .\r\n( 3 ) - الشورى / 11 .\r\n( 4 ) - كشّاف اصطلاحات الفنون و العلوم : 2 / 1456 .\r\n","page_name":" 113 ","page_number":113},
  {"content":"\r\n\r\nمجاز عقلى را « مجاز حكمى » و « مجاز در اسناد » و « اسناد مجازى » و « مجاز اسناد » و « مجاز در اثبات » و « مجاز در تركيب » نيز مىنامند . مثلا در مثال : بهار گياه را روياند ، مجاز در اسناد است چرا كه روياندن گياه را به بهار نسبت داده‌ايم و اين نسبت دادن مجاز است زيرا در حقيقت بهار گياه را نمىروياند . به عنوان « حقيقت و مجاز » رجوع شود .\r\n\r\nمجاز عقلى چهار قسم است :\r\n1 - آن مجاز عقلى كه هر دو طرف آن حقيقى باشد مانند : بهار گياه را روياند . 2 - آن مجازى كه هر دو طرف آن مجازى باشد مانند :  فَما رَبِحَتْ تِجارَتُهُمْ  « 1 » . يعنى در تجارت خود سود نبردند . در اين مثال ، اطلاق ربح ( سود ) در تجارت ، مجاز است .\r\n3 - آن مجازى كه فقط طرف اوّل آن حقيقى است مانند  أَمْ أَنْزَلْنا عَلَيْهِمْ سُلْطاناً  « 2 » . يعنى بر ايشان برهانى فرستاديم .\r\n4 - آن مجازى كه طرف دوّم آن حقيقى باشد مانند :  فَأُمُّهُ هاوِيَةٌ  « 3 » . در اين آيه شريفه ، اسم « ام » بر « هاوية » مجاز است . يعنى همان گونه كه مادر متكفّل و ملجأ فرزند است ، آتش جهنم نيز متكفّل و مأواى كافران خواهد بود .\r\nآيا مجاز عقلى اختصاص به جمله‌ى خبرى دارد ؟\r\nخير ! در جمله‌ى انشايى نيز مجاز وجود دارد مانند  يا هامانُ ابْنِ لِي صَرْحاً  « 4 » .\r\nاى هامان ! براى من كاخى بلند بنياد كن .\r\n\r\nمجاز لغوى\r\nمجاز لغوى يا مجاز در مفرد عبارت است از : استعمال لفظ در معنايى كه لازم\r\n\r\n\r\n","description":"","footnote":"\r\n( 1 ) - البقرة / 16 .\r\n( 2 ) - الروم / 35 .\r\n( 3 ) - القارعة / 9 .\r\n( 4 ) - المؤمن / 36 .\r\n","page_name":" 114 ","page_number":114},
  {"content":"\r\n\r\nموضوع له آن لفظ است ، به همراه نصب قرينه‌اى بر عدم اراده‌ى معناى اصلى ( موضوع له ) آن لفظ . به عبارت ديگر : مجاز لغوى عبارت است از استعمال لفظ در معنايى غير از معناى موضوع له آن به شرط وجود علاقه‌ى معتبرى بين معناى حقيقى ( موضوع له ) و معناى مجازى كه لفظ در آن استعمال مىشود .\r\n\r\nمجاز مشهور\r\nمجاز مشهور وقتى است كه استعمال لفظ در معناى مجازى آن چنان شهرت پيدا كند كه هرگاه آن لفظ استعمال مىشود ، همان معناى مجازى به ذهن بيايد . در مقابل اين قسم ، مجاز غير مشهور قرار دارد . به عنوان « حقيقت و مجاز » رجوع شود .\r\n\r\nمجتهد\r\nدر اصطلاح ، مجتهد به كسى گفته مىشود كه تمام توانايى خود را براى استنباط احكام شرعى فرعى به كار مىبرد . به عنوان « اصولى » مراجعه شود .\r\n\r\nمجمل\r\nمجمل در اصل لغت عبارت است از مجموع و در مقابل « مفصّل » است . در فرق بين اجمال و تفصيل گفته شده : مجمل در جايى است كه امورى چند به لحاظ واحدى ملاحظه گردد ، و تفصيل در جايى است كه به ملاحظات متعدّد لحاظ گردد .\r\nدر اصطلاح اصوليين ، مجمل عبارت است از آنچه كه مراد از آن روشن نباشد و اين خفاى مقصود نيز ناشى از نفس لفظ باشد و خفاى آن نيز تنها با بيان به كار برنده مجمل بر طرف گردد . مجمل سه قسم است : 1 - آن نوعى كه از حيث لغت فهم معناى آن متوقّف بر تفسير باشد ، مانند هلوع ( بىتاب ، بىقرار ) . 2 - آن نوعى كه معناى لغوى آن روشن است ولى آن معناى لغوى مقصود نيست ، مانند لفظ صلاة و ربا .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n3 - آن نوعى كه معناى لغوى آن روشن است ولى معانى متعدّدى دارد ، مانند مشترك . « 1 » به عنوان « اجمال » رجوع شود .\r\n\r\nمجهول « 2 »\r\nآنچه را كه نامعلوم است « مجهول » گويند . مجهول نيز مانند معلوم ، به تصوّرى و تصديقى تقسيم مىشود . پس مجهول تصوّرى آن مجهولى است كه هرگاه ادراك شود ، ادراك آن ، تصوّر خواهد بود و مجهول تصديقى آن مجهولى است كه هرگاه ادراك شود ، ادراك آن ، تصديق خواهد بود .\r\nمجهول بر معانى ديگرى نيز اطلاق مىشود از جمله :\r\n1 - فعلى را كه فاعل آن آورده نشده و مفعول جايگزين فاعل شده ، مجهول گويند مانند : كتب ( نوشته شده ) و يكتب ( نوشته مىشود ) .\r\n2 - آنچه در اصطلاح بليغ فارسى معتبر است كه معتقدند : مجهول ، آن حرفى است كه در تلفّظ ساكن است و در وزن متحرّك مانند حرف « سين » در كلمه‌ى « آراسته » .\r\n3 - آنچه مصطلح اهل حديث و اصوليين است كه عبارت است از : آن شخص راوى كه شناخته نشود و يا جرح و تعديل نشده باشد .\r\n\r\nمحدّد\r\nمحدّد ، يعنى چيزى كه داراى حدّ و حدود معيّنى باشد . محدّد گاهى صفت « واجب » واقع مىشود . به عنوان « واجب محدّد » رجوع شود .\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1474 .\r\n( 2 ) - همان مدرك : 1477 .\r\n","page_name":" 116 ","page_number":116},
  {"content":"\r\n\r\n\r\nمحكم « 1 »\r\nخداوند - تبارك و تعالى - مىفرمايد :  مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ  « 2 » . برخى از آيات قرآن ، آيات محكم است كه آن‌ها اصل و مرجع ساير آيات خواهند بود و برخى ديگر آيات متشابه است . مقصود از محكم و متشابه چيست ؟ برخى گفته‌اند : محكم آن است كه تنها يك جهت در آن محتمل است ، و متشابه آن است كه بيش از يك جهت در آن محتمل است . برخى نيز گفته‌اند : محكم آن است كه تعيين تأويل آن معلوم است ، و متشابه آن است كه تعيين تأويل آن معلوم نيست . برخى ديگر گفته‌اند : محكم آن است كه مقصود از آن معلوم باشد ، خواه از ظهور پى به مقصود ببريم و خواه از طريق تأويل ، و متشابه آن است كه خداوند - تبارك و تعالى - درك آن را موكول به علم خود كرده است . برخى نيز گفته‌اند : محكم عبارت است از واجبات ، وعده و وعيد ؛ و متشابه عبارت است از داستان‌ها و مثل‌ها . برخى هم گفته‌اند : محكم عبارت از ناسخ است ، و متشابه ، منسوخ را گويند . برخى نيز گفته‌اند : محكم آن است كه دلالت آن واضح و روشن باشد ، و متشابه آن است كه دلالت آن غير واضح باشد . براساس اين تعريف اخير ، مجمل و مشترك نيز داخل در متشابه خواهند بود . « 3 » مرحوم فاضل تونى ( ره ) مىگويد : ظاهرا مقصود از محكم آن است كه ظاهر آن اراده شده است و مقصود از متشابه آن است كه معنايى غير از ظاهر آن اراده شده است . « 4 »\r\n\r\n\r\n","description":"","footnote":"\r\n( 1 ) - ارشاد الفحول : 31 ؛ الموافقات : جزء 3 / 36 ؛ المحصول سبحانى : 2 / 641 ؛ العدّة : 1 / 408 ؛ كشّاف اصطلاحات الفنون و العلوم : 2 / 1489 ؛ الوافية : 137 .\r\n( 2 ) - آل عمران / 7 .\r\n( 3 ) - ارشاد الفحول : 31 .\r\n( 4 ) - الوافية : 137 .\r\n","page_name":" 117 ","page_number":117},
  {"content":"\r\n\r\n\r\nمحمول\r\nمحمول در اصطلاح منطقى عبارت است از « محكوم به » در قضاياى حملى ، و در قضيّه شرطى ، آن را « تالى » گويند .\r\n\r\nمحمول بالضّميمه\r\n\r\nحمل محمول بر موضوع به دو صورت است :\r\n1 - محمول از ذات موضوع انتزاع شود و برآن حمل گردد بدون اينكه چيزى به موضوع ضميمه گردد . مثلا مىگوييم : شريك خداوند - تبارك و تعالى - ممتنع است .\r\nدر اين مثال ، امتناع كه حمل بر موضوع ( شريك خداوند ) گرديده است ، از ذات موضوع انتزاع شده است بدون اينكه چيزى به موضوع ضميمه شده باشد . اين قسم را « خارج محمول » مىنامند . 2 - گاهى نيز محمول به شرطى بر موضوع حمل مىشود كه چيزى به موضوع ضميمه شود . مثلا مىگوييم : جسم سفيد است . در اين مثال ، ابتدا « سفيدى » به موضوع ( جسم ) ضميمه شده است و سپس گفته شده :\r\nجسم سفيد است و تا « سفيدى » به موضوع ( جسم ) ضميمه نشود ، نمىتوان گفت :\r\nجسم سفيد است . اين قسم را « محمول بالضّميمه » مىگويند .\r\n\r\nمخالفت احتمالى عملى\r\nبه عنوان « موافقت و مخالفت » رجوع شود .\r\n\r\nمخالفت قطعى التزامى\r\nبه عنوان « موافقت و مخالفت » رجوع شود .\r\n\r\nمخالفت قطعى عملى\r\nبه عنوان « موافقت و مخالفت » رجوع شود .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nمخصّص « 1 »\r\nمخصّص عبارت از آن چيزى است كه به وسيله‌ى آن ، عام تخصيص مىخورد و دامنه‌ى آن محدود مىشود ؛ خواه لفظ باشد ؛ خواه غير لفظ ؛ خواه متّصل باشد و خواه منفصل . شوكانى مىگويد : مخصّص بر معانى مختلفى اطلاق مىشود ؛ گاهى متكلّم را مخصّص مىدانيم و آن‌وقتى است كه متكلّم برخى از آنچه را كه عام شامل مىشود اراده كرده است ؛ و گاهى چيزى را كه براى دلالت بر تخصيص قرار داده شده است مخصّص مىناميم ، مثل اينكه گفته مىشود : سنّت مخصّص قرآن است . « 2 » مخصّص يا لفظى است يا غير لفظى ؛ هريك از اين دو ، يا متّصل است و يا منفصل . توضيح هركدام را در عنوان مربوط بيايد .\r\n\r\nچه فرقى هست بين نسخ و تخصيص ؟\r\nشوكانى بيست مورد به عنوان فرق بين نسخ و تخصيص ذكر كرده است از جمله :\r\n1 - تخصيص ترك بعضى اعيان است و نسخ ، ترك همه اعيان است .\r\n2 - تخصيص در برخى از حالات بر فعل وارد مىشود ، و نسخ در برخى زمان‌ها .\r\n3 - تخصيص تنها شامل برخى از افراد مىشود ، ولى نسخ شامل تمام افراد مىشود .\r\n4 - تخصيص عبارت از تقليل ( كاستن ) است و نسخ ، تبديل است . « 3 »\r\n\r\n\r\n","description":"","footnote":"\r\n( 1 ) - نهاية الاصول : 364 ؛ الوافية : 125 ؛ الموافقات : جزء 3 / 194 ؛ ارشاد الفحول : 141 ؛ المحصول سبحانى :\r\n2 / 475 ؛ المطارح : 192 ؛ المحصول رازى : 1 / 396 ؛ المعتمد : 1 / 233 ؛ كشّاف اصطلاحات الفنون و العلوم :\r\n1 / 397 ؛ اصطلاحات الاصول : 234 ؛ اصول الفقه : 1 / 132 .\r\n( 2 ) - ارشاد الفحول : 142 .\r\n( 3 ) - همان مدرك .\r\n","page_name":" 119 ","page_number":119},
  {"content":"\r\n\r\n\r\nچه فرقى هست بين مخصّص متّصل و مخصّص منفصل ؟\r\nتفاوت مخصّص متّصل و مخصّص منفصل در اين است كه در مخصّص متّصل ، كلام تنها در خصوص ظهور دارد ، ولى در مخصّص منفصل ، ابتدا ظهور عام در عموم منعقد مىشود ولى چون ظهور خاص قوىتر است ، خاص بر عام مقدّم داشته مىشود ، از باب تقديم اظهر بر ظاهر ، يا از باب تقديم نصّ بر ظاهر . « 1 »\r\n\r\nچه فرقى هست بين مخصّص و دليل حاكم ؟\r\nبه عنوان « حكومت » رجوع شود .\r\n\r\nمخصّص ظنّى الدّلاله\r\nبه عنوان « مخصّص قطعى الدّلاله » رجوع شود .\r\n\r\nمخصّص عقلى\r\nبه عنوان « مخصّص لبّى » رجوع شود .\r\n\r\nمخصّص قطعى الدّلاله\r\nمخصّص وقتى قطعى الدّلاله است كه نصّ باشد ، امّا اگر مخصّص ، ظاهر در تخصيص باشد آن را « ظنّى الدّلاله » مىگويند . « 2 »\r\n\r\nمخصّص لبّى\r\nمخصّص غير لفظى را « مخصّص لبّى » گويند . گاهى تخصيص به وسيله لفظ صورت مىگيرد و گاهى مخصّص ، دليل غير لفظى است مانند اجماع و عقل كه لفظ نيستند ولى دليل هستند و هركدام از اين دو قسم دليل ، همانند ساير ادلّه لفظى معتبر بوده و مىتوانند مخصّص عام باشند .\r\n\r\n\r\n","description":"","footnote":"\r\n( 1 ) - اصول الفقه : 1 / 132 .\r\n( 2 ) - اصطلاحات الاصول : 236 .\r\n","page_name":" 120 ","page_number":120},
  {"content":"\r\n\r\n\r\nآيا دليل اجماع مىتواند عمومات قرآنى را تخصيص بزند ؟\r\nهر دليل معتبرى كه به‌خودىخود موجب قطع و يقين شود يا شارع آن را معتبر دانسته باشد ، مىتواند موجب تخصيص آيات الهى نيز بشود . گروه كثيرى از علماى شيعه و اهل سنّت معتقدند كه دليل اجماع نيز مىتواند مخصّص قرآن باشد . « 1 » خداوند - تبارك و تعالى - فرموده  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ  « 2 » .\r\nبايد هر زن و مرد زناكارى را صد تازيانه بزنيد . در اين آيه شريفه مجازات زن و مرد زناكار ( زناى غير محصنه ) تعيين شده است . ولى همه علما اتّفاق دارند كه اين مجازات اختصاص به زناكارى دارد كه عبد و برده نباشد ، پس اگر زناكار عبد و برده بود ، به زدن پنجاه تازيانه مجازات مىشود .\r\n\r\nآيا دليل عقلى مىتواند عمومات قرآنى را تخصيص بزند ؟\r\nخداوند - تبارك و تعالى - مىفرمايد :   يا أَيُّهَا النَّاسُ اتَّقُوا رَبَّكُمْ   « 3 » . يعنى اى مردم ! از عصيان خدا بپرهيزيد . ولى دليل عقل حكم مىكند كه كودكان و ديوانگان از شمول اين خطاب خارج هستند ، چرا كه تكليف بر ايشان از ديدگاه عقل نيكو و پسنديده نيست . « 4 »\r\n\r\nمخصّص لفظى\r\nهرگاه يك دليل لفظى ، عام را تخصيص بزند ، مخصّص را « لفظى » گويند .\r\nخداوند - تبارك و تعالى - مىفرمايد :  كُلُّ شَيْءٍ هالِكٌ إِلَّا وَجْهَهُ  « 5 » هر چيزى جز ذات\r\n\r\n\r\n","description":"","footnote":"\r\n( 1 ) - مبادى الوصول : 142 ؛ الذريعة : 1 / 279 ؛ معارج الاصول : 96 ؛ العدّة : 1 / 336 ؛ المعتمد : 1 / 252 ؛ ارشاد الفحول : 160 .\r\n( 2 ) - النور / 2 .\r\n( 3 ) - الحجّ / 1 .\r\n( 4 ) - العدّة : 1 / 337 .\r\n( 5 ) - القصص / 88 .\r\n","page_name":" 121 ","page_number":121},
  {"content":"\r\n\r\nپاك الهى نابود و هلاك‌شونده است .\r\n\r\nمخصّص مبيّن\r\nبه عنوان « مخصّص مجمل » رجوع شود .\r\n\r\nمخصّص متّصل\r\nمخصّص متّصل ، مخصّصى را گويند كه همراه و چسبيده به عام باشد ؛ به عبارت ديگر : هرگاه در كلام عامى كه از متكلّم بيان شده ، مخصّصى مقرون به آن عام باشد كه قرينه باشد بر اراده‌ى متكلّم كه مقصود من از اين عام ، تمام افراد آن غير از مورد يا موارد خارج شده به وسيله‌ى تخصيص است ، آن را « مخصّص متّصل » گويند مانند :\r\nاشهد ان لا إله الا اللّه . خواه اين مخصّص از قبيل الفاظ باشد و خواه قرينه‌ى حالى قابل اعتمادى باشد كه بفهماند مقصود متكلّم ، اراده‌ى آن خاص است ؛ « 1 » به عبارت ديگر : خواه مخصّص لفظى باشد و خواه لبّى . مخصّص لفظى متّصل ممكن است به صورت وصف ، بدل ، شرط يا استثناى مقرون به عام باشد .\r\nوصف : تمام عالمان عادل را اكرام كن .\r\nبدل : تمام عالمان را اكرام كن ، عادلان ايشان را .\r\nشرط : تمام عالمان را اكرام كن اگر عادل بودند .\r\nاستثناء : تمام عالمان را اكرام كن غير از عالمان فاسق .\r\n\r\nمخصّص متّصل لبّى\r\nمقصود از مخصّص متّصل لبّى ، عقل است كه از جمله‌ى ادلّه‌ى لفظى نيست و همراه و چسبيده و مقرون به عام است . « 2 » مثلا خداوند - تبارك و تعالى - همه‌ى\r\n\r\n\r\n","description":"","footnote":"\r\n( 1 ) - اصول الفقه : 1 / 132 .\r\n( 2 ) - المحصول سبحانى : 1 / 487 .\r\n","page_name":" 122 ","page_number":122},
  {"content":"\r\n\r\nمردم را مورد خطاب تكليفى و الزامى قرار مىدهد ولى عقل مىگويد كه مكلّف نمودن كودكان و ديوانگان پسنديده و نيكو نيست .\r\n\r\nمخصّص متّصل لفظى\r\nمخصّص متّصل لفظى آن مخصّصى را گويند كه لفظى بوده و همراه و متّصل و چسبيده به عام باشد . به عنوان « مخصّص متّصل » رجوع شود .\r\n\r\nمخصّص مجمل\r\nگاهى مخصّص واضح و روشن است و هيچ ابهامى در مفهوم يا مصداق خاص وجود ندارد مانند تمام مثال‌هايى كه در اقسام مخصّص بيان شده است . در اين صورت ، مخصّص را « مبيّن » گويند . ولى گاهى چنين نيست و مخصّص يا از جهت مفهوم و يا از جهت مصداق آن خاص ، داراى ابهام و اجمال است كه در اين صورت آن را « مخصّص مجمل » مىنامند . مثلا شارع مقدّس فرموده : هر آبى پاك است مگر آن آبى كه مزه يا رنگ يا بوى آن تغيير كرده باشد و ما ندانيم كه آيا مقصود از تغيير ، تنها تغيير حسّى است يا تغيير تقديرى نيز مراد شارع است . در اين صورت ، مفهوم « تغيير » داراى اجمال و ابهام است و مخصّص ( آبى كه رنگ يا بو يا مزه‌ى آن تغيير كرده ) از جهت مفهوم مجمل است . ولى اگر مفهوم مخصّص روشن باشد ، يعنى ما مقصود شارع از تغيير را مىدانيم ولى نمىدانيم آيا اين آب معيّن به واسطه‌ى نجاستى كه به آن رسيد ، تغيير رنگ يا بو يا مزه پيدا كرد تا داخل در حكم خاص شده و نجس باشد ، يا اين تغيير حاصل نشده و اين آب داخل در حكم عام است و پاك ؟\r\nدر اين صورت ، مخصّص از لحاظ مصداق دچار ابهام و اجمال است . به عنوان « عام و خاص » رجوع شود . پس مخصّص مجمل چهار قسم است :\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n1 - مخصّص مجمل مفهومى كه مردّد بين اقل و اكثر باشد مانند : علما را اكرام كن .\r\nعالمان فاسق را اكرام نكن . اكنون شكّ داريم كه آيا مقصود از فاسق ، عالمى است كه مرتكب گناه صغيره شود يا مقصود آن عالمى است كه مرتكب گناه كبيره مىشود ؟\r\n2 - مخصّص مجمل مفهومى مردّد بين متباينين مانند اينكه مولا بگويد : علما را اكرام كن . زيد را اكرام نكن ، و زيد نيز مشترك است بين دو نفر كه نمىدانيم كدام يك از آن دو را نبايد اكرام كرد .\r\n3 - مخصّص مجمل مصداقى مردّد بين اقلّ و اكثر مانند اينكه در مثال اوّل مىدانيم مقصود از عالمان فاسق تنها كسانى هستند كه مرتكب گناه كبيره مىشوند و مىدانيم كه ده نفر از ايشان از حكم اكرام تخصيص مىخورند ولى شكّ داريم در پنج نفر كه آيا اين پنج نفر نيز مرتكب كبيره شده‌اند يا نه ؟ پس شكّ در اقل ( ده نفر ) و اكثر ( پانزده نفر ) است .\r\n4 - مخصّص مجمل مصداقى مردّد بين متباينين مانند اينكه در مثال دوّم مىدانيم مقصود از فاسق چيست و همين‌طور به صورت اجمال مىدانيم كه يكى از دو نفرى كه اسم ايشان زيد است ، فاسق است ولى به تفصيل و به صورت مشخص و دقيق نمىدانيم كدام يك از ايشان فاسق است . « 1 »\r\n\r\nمخصّص منفصل\r\nمخصّص منفصل ، آن مخصّصى را گويند كه در كلام مستقل از عام آمده باشد به گونه‌اى كه از نظر عرف ، جزء يا از متممات آن عام به شمار نيايد . فرقى نمىكند كه اين مخصّص منفصل قبل از عام صادر شده باشد يا بعد از عام ؛ فاصله‌ى بين صدور\r\n\r\n\r\n","description":"","footnote":"\r\n( 1 ) - اصطلاحات الاصول : 235 .\r\n","page_name":" 124 ","page_number":124},
  {"content":"\r\n\r\nمخصّص و عام كوتاه باشد يا طولانى . مثل اينكه مولا در جمله‌اى بگويد : عالمان را اكرام كن . و در جمله‌ى ديگرى بگويد يا گفته باشد : عالمان فاسق را اكرام نكن .\r\n\r\nمخصّص منفصل لبّى\r\nمقصود از مخصّص منفصل لبّى ، آن مخصّصى است كه از جمله‌ى ادلّه‌ى لفظى نيست و همراه و مقرون و چسبيده به عام نيز نيست و شامل سيره ، اجماع و قطع بر خلاف عام مىشود . « 1 » مثلا صد تازيانه به عنوان مجازات براى زن يا مرد زناكار معيّن شده است ولى همه‌ى علما اتّفاق نظر دارند كه اگر برده و عبدى مرتكب زنا شود ، مجازات او پنجاه تازيانه خواهد بود .\r\n\r\nمخصّص منفصل لفظى\r\nمخصّص منفصل لفظى ، آن مخصّصى را گويند كه لفظى بوده و همراه و متّصل و چسبيده به عام نباشد بلكه در كلام ديگرى به صورت مستقل ، قبل يا بعد از عام آمده باشد .\r\n\r\nمراتب حكم\r\nمرحوم آخوند خراسانى ( ره ) معتقد است كه حكم داراى چهار مرتبه است :\r\n\r\n1 - مرتبه‌ى اقتضاء :\r\nدر اين مرتبه ، ملاك و مصلحت حكم تحقّق مىيابد و به عبارت ديگر : ملاك و مصلحت فعل مورد تأييد مولا قرار مىگيرد . البتّه مرحوم آخوند خراسانى ( ره ) معتقد است كه نام‌گذارى اين مرحله به حكم ، از باب تسامح است .\r\n\r\n2 - مرتبه‌ى انشاء :\r\nدر اين مرتبه است كه قانون وضع مىشود و مولا آن حكم خود\r\n\r\n\r\n","description":"","footnote":"\r\n( 1 ) - المحصول سبحانى : 1 / 488 .\r\n","page_name":" 125 ","page_number":125},
  {"content":"\r\n\r\nرا به صورت قانون انشاء مىكند ولى هنوز اين قانون را به اطلاع مكلّفين نرسانده است زيرا مانعى وجود داشته كه از اجراى اين قانون جلوگيرى مىكرده و يا وسائل اجراى آن فراهم نبوده است و البتّه بعد از رفع مانع و فراهم شدن وسائل اجراء ، با جديّت تمام و بدون وقفه اين قانون به اطلاع عموم رسانده مىشود تا اجرا شود .\r\nشايد بسيارى از احكام شرعى در صدر اسلام اين‌گونه بوده‌اند مانند حرمت شراب خوارى و قماربازى و وجوب زكات . از خصوصيات اين مرتبه اين است كه اگر مكلّف بر چنين حكمى كه در مرحله‌ى انشاء قرار دارد و هنوز به مرحله‌ى اعلام و اجرا نرسيده آگاهى يافت ، واجب نيست كه براساس آن عمل كند ، هرچند كه اگر هم به چنين حكمى عمل نمود ، موجب نزديكى او به مولا مىگردد .\r\n\r\n3 - مرتبه‌ى فعليّت :\r\nدر اين مرتبه است كه حكم به مرحله‌ى انفاذ مىرسد و به مردم اعلام و ابلاغ مىشود . هرگاه در اين مرحله حكم به مكلّف رسيد و او از قانون آگاهى پيدا كرد ، بايد اگر توانايى دارد ، آن فرمان را گردن نهد و انجام دهد و نمىتواند بدون عذر مورد قبول مولا آن را ناديده بگيرد و ترك كند .\r\n\r\n4 - مرتبه‌ى تنجّز :\r\nدر اين مرتبه است كه حكم به مكلّف رسيده است و عذرى هم براى ناديده انگاشتن دستور مولا ندارد . اين مرتبه است كه مىگويند : حكم تنجّز پيدا كرده ، يعنى بايد مفاد اين حكم و قانون را اجرا نمايد ؛ در غير اين صورت از نظر عقل ، مستحقّ عقاب و سرزنش خواهد بود . « 1 »\r\nامّا گروهى ديگر از اصوليين معتقدند كه حكم ، تنها داراى دو مرحله است :\r\n1 - مرحله‌ى جعل و انشاء . 2 - مرحله فعليّت .\r\n\r\n\r\n","description":"","footnote":"\r\n( 1 ) - كفاية الاصول : 3 / 51 .\r\n","page_name":" 126 ","page_number":126},
  {"content":"\r\n\r\nمرحوم خويى ( ره ) مىگويد : حكم داراى دو مرتبه بيش نيست : 1 - مرتبه جعل و انشاء به داعى بعث و تحريك به صورت قضيّه‌ى حقيقيّه مانند كلام خداوند - تبارك و تعالى - كه مىفرمايد  وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  . « 1 »\r\n2 - مرتبه‌ى فعليّت و خروج از تعليق و تقدير به اينكه موضوع آن در خارج محقّق شود . مثل اينكه كسى مستطيع شود كه در اين صورت ، حكم مذكور در آيه‌ى شريفه ( وجوب حجّ ) نسبت به او فعليّت يافته و بايد عمل نمايد و در غير اين صورت ، مستحقّ ملامت و عقاب خواهد بود . « 2 »\r\n\r\nمرجّح « 3 »\r\nمرجّح در اصطلاح عبارت است از هر چيزى كه سبب تقديم و ترجيح يكى از دو متقابل بر ديگرى شود . محل جريان مرجّح گاهى در سند است كه موجب مىشود سندى اخذ شود و سند ديگرى كنار گذاشته شود كه آن را « مرجّح صدور » مىنامند ، و گاهى محل جريان مرجّح ، دو ظاهر مقابل يكديگر است كه موجب مىشود يك ظاهر بر ظاهر ديگر مقدّم داشته شود و آن را « مرجّح ظهور » مىنامند ، و گاهى نيز در دو حكم جارى مىشود كه بر اين اساس ، يكى از آن دو حكمى كه بر مكلّف واجب شده و نمىتواند هر دو را امتثال كند اخذ مىشود و حكم ديگر ترك مىشود . اين نوع را « مرجّح حكم » مىنامند . قسم اوّل را « مرجّح باب تعارض » قسم دوّم را « مرجّح باب ظواهر » و قسم سوّم را « مرجّح باب تزاحم » مىنامند . به عنوان « تزاحم » و « تعارض » رجوع شود .\r\n\r\n\r\n","description":"","footnote":"\r\n( 1 ) - آل عمران / 97 .\r\n( 2 ) - مصباح الاصول : 2 / 46 .\r\n( 3 ) - اصول الفقه : 2 / 217 ؛ اصطلاحات الاصول : 238 .\r\n","page_name":" 127 ","page_number":127},
  {"content":"\r\n\r\n\r\nمسئله‌ى اصولى « 1 »\r\nقاعده يا مسأله‌اى كه براى تشخيص احكام شرعى و وظايف عملى كلّى آماده شده و اختصاص به باب يا موضوع خاصّى نداشته باشد و متن آن نيز حكم شرعى نباشد را « مسئله‌ى اصولى » گويند . چه فرقى هست بين « مسئله‌ى اصولى » و « مسئله‌ى فقهى » و « قاعده‌ى فقهى » ؟ به عنوان « قاعده » رجوع شود .\r\n\r\nمسئله‌ى فقهى « 2 »\r\nمسئله‌ى فقهى دربردارنده‌ى بحث از حكم موضوعات خاص تكليفى يا وضعى است . به عنوان « قاعده » رجوع شود .\r\n\r\nمسائل « 3 »\r\nمسائل جمع « مسئله » است و عبارت است از قضايايى كه در هر علمى براى اثبات آن‌ها برهان اقامه مىشود و غرض از آن علم ، شناخت آن‌ها است . به عبارت ديگر : مسائل هر علم ، يكى از اجزاى آن علم است كه غرض آن علم ، شناخت آن‌ها است و براى شناخت آن‌ها برهان اقامه مىشود . اجزاى هر علم عبارت است از : 1 - موضوع علم : هر چيزى است كه در آن علم از عوارض ذاتى آن موضوع بحث مىشود . 2 - مبادى : عبارت است از حدود و اجزا و اعراض و مقدّمات بديهى يا نظرى علم . 3 - مسائل علم .\r\n\r\nمستثنى\r\nمستثنى عبارت است از آنچه كه بعد از « الّا » و ساير ادات استثنا مىآيد و از\r\n\r\n\r\n","description":"","footnote":"\r\n( 1 ) - القواعد الفقهيّة : 1 / 22 .\r\n( 2 ) - المحصول سبحانى : 1 / 41 .\r\n( 3 ) - كشّاف اصطلاحات الفنون و العلوم : 2 / 1525 .\r\n","page_name":" 128 ","page_number":128},
  {"content":"\r\n\r\nجهت نفى يا اثبات حكم ، مخالف ما قبل ادات استثنا مىباشد . به عنوان « استثنا » رجوع شود .\r\n\r\nمستثنى منه\r\nمستثنى منه عبارت است از آنچه كه قبل از ادات استثنا مىآيد و حكمى مخالف حكم ما بعد ادات استثنا دارد . به عنوان « استثناء » رجوع شود .\r\n\r\nمستحبّ\r\nمستحبّ ، يكى از احكام پنجگانه ( واجب ، مستحب ، حرام ، مكروه ، مباح ) است و در لغت از « استحباب » به معناى دوست داشتن و نيكو شمردن است . استحباب را « فرض » ، « سنّت » ، « ندب » و « نفل » نيز مىنامند . مستحبّ در اصطلاح شرعى عبارت است از تحريك غير الزامى شارع به انجام يا ترك عمل توسط مكلّف . به عنوان « حكم » رجوع شود .\r\n\r\nمستقلّات عقلى\r\nمنابع استنباط حكم شرعى عبارتند از : كتاب ، سنّت ، اجماع و عقل . دليل عقلى كه موجب اثبات حكم شرعى مىشود بر دو قسم است : 1 - استلزامات عقلى يا غير مستقلّات عقلى . به عنوان « استلزامات عقلى » رجوع شود . 2 - مستقلّات عقلى . هرگاه دو مقدّمه‌ى تشكيل‌دهنده‌ى قياس ( به اصطلاح منطقى آن ) عقلى باشند ، دليل شكل گرفته از اين دو مقدّمه‌ى عقلى را « مستقل عقلى » مىنامند . « 1 » مثال : عدالت از نظر عقل نيكوست . هرچه از نظر عقل نيكو باشد ، از نظر شرع نيز نيكوست . پس عدالت از نظر شرع نيكوست .\r\n\r\n\r\n","description":"","footnote":"\r\n( 1 ) - اصول الفقه : 1 / 188 .\r\n","page_name":" 129 ","page_number":129},
  {"content":"\r\n\r\nبه عنوان « حسن و قبح عقلى » ، « عقل » و « قاعده‌ى ملازمه » رجوع شود .\r\n\r\nمسلّمات\r\nمسلّمات قضايايى هستند كه خود انسان و طرف مقابل او هر دو ، صدق آن‌ها را قبول كرده‌اند ؛ خواه در واقع نيز صادق باشند ، و خواه در واقع كاذب باشند ، يا در واقع مشكوك باشند . اگر مسلّمات از قضايايى باشند كه در علم خاصّى صدق و درستى آن‌ها مورد قبول اهل آن علم قرار گرفته باشد ، آن قضايا را « اصول موضوعه‌ى » آن علم مىنامند و اين اصول موضوعه همان مبادى آن علم هستند كه دلايل مطرح در آن علم ، مبتنى برآن اصول موضوعه است ؛ هرچند اين اصول موضوعه ، در علم ديگرى مورد بحث و اثبات قرار گرفته باشند . ولى اگر تسليم و قبول اين قضايا از سوى دانش‌آموز باشد و شاگرد تنها از باب شرايط خاص حاكم بين معلم و شاگرد اين قضايا را پذيرفته باشد در حالى كه واقعا قبول ندارد ، يا نسبت به درستى آن‌ها شكّ دارد ، در اين هنگام قضايا را « مصادرات » گويند . « 1 »\r\n\r\nمشترك\r\nآيا اصولا در لغت عربى و يا ساير لغت‌ها اشتراك واقع شده است يا خير ؟ آيا مشترك اقسام مختلفى دارد ؟ چه نيازى باعث پيدايش مشترك شده است ؟ به عنوان « اشتراك » رجوع شود .\r\n\r\n\r\n","description":"","footnote":"\r\n( 1 ) - المنطق : 339 .\r\n","page_name":" 130 ","page_number":130},
  {"content":"\r\n\r\n\r\nمشتق « 1 »\r\nوضو يا غسل با آبى كه با حرارت خورشيد گرم شده است كراهت دارد . مقدارى آب با حرارت خورشيد گرم شده و سپس همان آب خنك شده است . آيا وضو يا غسل با اين آب هم كراهت دارد يا نه ؟ جواب اين سؤال بستگى به اين دارد كه « آب گرم شده با حرارت خورشيد » را بر اين آبى كه اكنون خنك شده است هم صادق بدانيم يا نه . آنچه در علم اصول مطرح است يافتن پاسخ همين سؤال است . ولى قبل از بيان پاسخ سؤال فوق بايد مطالبى بيان شود .\r\n\r\n1 - مقصود از مشتق در اصطلاح اصوليين چيست ؟\r\nمشتق در اصطلاح اصوليين عبارت است از هر لفظى كه بر شخص يا چيزى اطلاق شود و بيانگر صفت يا حالتى در آن شخص يا چيز باشد . به گونه‌اى كه آن شخص يا چيز بدون آن صفت يا حالت نيز وجود داشته باشد ؛ خواه آن صفت يا حالت از امورى باشد كه در ذات حلول مىكند مانند حىّ ( زنده بودن ) و حارّ ( داغ بودن ) و خواه از امورى باشد كه از ذات صادر مىشود مانند ضارب ( زننده ) و خواه از امورى باشد كه از ذات انتزاع مىشود مانند مالكيت .\r\nامّا مشتق در اصطلاح ادبى آن مقابل جامد است و اهل لغت كلماتى مانند زوج ، زوجه ، عبد ، حر و . . . را مشتق نمىدانند در حالى كه اين كلمات در اصطلاح اصوليين در زمره‌ى مشتقّات هستند .\r\nاز طرفى كلماتى مانند فعل ماضى و مضارع از قبيل مشتقّات در اصطلاح نحوى\r\n\r\n\r\n","description":"","footnote":"\r\n( 1 ) - الكفاية : 1 / 57 ؛ اصول الفقه : 1 / 47 ؛ تمهيد القواعد : 85 ؛ الوافية : 62 ؛ الفصول : 60 ؛ اصطلاحات الاصول : 244 ؛ المحصول رازى : 1 / 85 ؛ تهذيب الاصول سبزوارى ( ره ) : 1 / 37 .\r\n","page_name":" 131 ","page_number":131},
  {"content":"\r\n\r\nهستند و حال آنكه اين كلمات به نظر اصوليين مشتق نيستند زيرا فعل ، حاكى از ذات و عنوان براى ذات نيست . بنابراين برخى كلمات به نظر علماى نحوى مشتق هستند و اصوليين آن‌ها را مشتق نمىدانند مانند فعل ، و برخى كلمات هستند كه به عقيده‌ى اصوليين مشتق هستند و نحوىها آن‌ها را جامد مىدانند مانند زوج ، زوجه و عبد و . . . ، و برخى كلمات هستند كه هم اصوليين و هم نحوىها آن‌ها را مشتق مىدانند مانند اسم فاعل و اسم مفعول . در نتيجه ، نسبت بين مشتق نحوى و اصولى عموم و خصوص من وجه است .\r\n\r\n2 - محل نزاع در مشتق كجاست ؟\r\nاستعمال مشتق در معناى خود به سه صورت است : الف : استعمال مشتق در معناى خود در حالى كه آن ذات متّصف به آن صفت است . مثلا در حالى كه خالد در سفر است گفته شود : خالد مسافر است . همه‌ى اصوليين اتّفاق نظر دارند كه استعمال مشتق در اين حالت حقيقت است و اين صورت از محل بحث خارج است . ب : استعمال مشتق در معنايى كه هنوز متّصف به آن صفت نشده است ولى در آينده متّصف به آن صفت خواهد شد . مثلا قرار است خالد در آينده به سفر برود ولى اكنون قبل از رفتن خالد به سفر متكلّم بگويد : خالد مسافر است . در اين صورت نيز همه اتّفاق دارند كه استعمال مشتق ( مسافر ) در ذاتى ( خالد ) كه هنوز متلبّس به آن صفت ( مسافر ) ، مجاز است . اين صورت نيز از محل بحث خارج است .\r\nج : صورت سوّم ، جايى است كه ذات قبلا متّصف به صفت بوده ولى اكنون داراى آن صفت نيست ولى متكلّم مشتق را در اين ذاتى كه اكنون فاقد آن صفت است استعمال كند . مثلا خالد چند روز قبل به مسافرت رفت و برگشت و اكنون\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمتكلّم بگويد : خالد مسافر است . اين صورت سوّم است كه محل بحث است . آيا استعمال مسافر نسبت به خالد كه قبلا مسافر بوده حقيقت است يا مجاز ؟\r\n\r\n3 - آيا متّصف شدن ذات به صفت در تمام مشتقّات يكسان است ؟\r\nخير ! تلبّس به مبدأ در مشتقّات متفاوت است . گاهى مبدأ از امور فعلى است مانند قيام و جلوس كه بدون شكّ هركس تا وقتى ايستاده است متّصف به قائم است و تا وقتى نشسته است ، متّصف به جالس است . و گاهى مبدأ از امورى است كه به صورت ملكه در ذات قرار و ثبات پيدا مىكند مانند طبيب و قاضى كه به اين اشخاص تنها در حالت طبابت و قضاوت نمىگويند طبيب و قاضى زيرا مبدأ اتّصاف طبيب و قاضى وجود ملكه‌ى طبابت و قضاوت در وجود آن‌ها است و لذا در زمان عدم اشتغال به طبابت و قضاوت نيز چون آن ملكه در وجود آن‌ها هست به اين صفات متّصف مىشوند . و گاهى مبدأ از قبيل حرفه‌ها و مشاغل است مانند نجّار ، خياط و بنّا . در اين قسم و قسم قبلى ، تنها با زوال و از بين رفتن ملكه و آن شغل يا حرفه است كه مىتوان گفت آيا استعمال مشتق در هركدام از اين معانى حقيقت است يا مجاز ؟\r\nاكنون برگرديم به پاسخ سؤال . در حقيقت يا مجاز بودن استعمال مشتق در ذاتى كه قبلا متّصف به صفتى بوده و اكنون آن صفت زايل شده چند قول وجود دارد كه مهم‌ترين آن‌ها دو قول است :\r\nاوّل : مشتق حقيقت است در ذاتى كه در حال نسبت متّصف به صفت باشد و استعمال آن در ذاتى كه صفت از آن زايل شده مجاز است . اين قول در ميان اصوليين مشهور است . عمده و مهم‌ترين دليل ايشان نيز تبادر است .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدوّم : مشتق حقيقت است در حال و گذشته . « 1 »\r\n\r\nمشروط\r\nمشروط ممكن است صفت حكم يا هر موضوع يا محمولى قرار گيرد كه در آن صورت آن حكم يا آن موضوع را « مشروط » گويند . يعنى خود موضوع ، و يا توجّه حكم به موضوع ، داراى شرايطى است كه با وجود آن شرايط ، حكم متوجّه موضوع مىشود ، يا حكم متوجّه موضوعى مىشود كه داراى آن شرايط باشد . مثلا يكى از اقسام واجب « واجب مشروط » است . به عنوان « مقدّمه‌ى وجوب » رجوع شود .\r\n\r\nمشهور\r\nمشهور عبارت است از آنچه كه شهرت پيدا كند . به عنوان « شهرت » رجوع شود . برخى از علماى اهل سنّت خبر مشهور را عبارت از آن خبرى مىدانند كه در اصل ( قرن اوّل هجرى قمرى ) واحد بوده و سپس در قرن دوّم هجرى قمرى انتشار يافته و شهرت پيدا كرده است و گروه زيادى كه امكان ندارد نسبت به كذب هماهنگى كرده باشند ، آن را روايت كرده‌اند و نسبت به بعد از قرن اوّل مانند خبر متواتر است . برخى نيز گفته‌اند : مشهور آن خبرى است كه مورد قبول علما واقع شده است . برخى نيز گفته‌اند : مشهور آن خبرى است كه راه‌ها و سندهاى آن\r\n\r\n\r\n","description":"","footnote":"\r\n( 1 ) - مرحوم صاحب فصول ( ره ) مىگويد : اگر مشتق از مبادى متعدى باشد ، هم در حال حقيقت است و هم در گذشته يعنى مشتق حقيقت است در قدر مشترك بين حال و گذشته و اگر از مبادى متعدى نباشد ، تنها در حال حقيقت است . الفصول : 60 . شهيد ثانى ( ره ) مىگويد : استعمال مشتق در حال و گذشته حقيقت است مادام كه مشتق ضد وجودى پيدا نكرده باشد ، ولى اگر صفت نقيض يا ضدى در آن محل تحقّق يافت استعمال مشتق در اين ذاتى كه اكنون صفت ديگرى متضاد يا متناقض با آن صفت قبلى در آن تحقّق يافته است مجاز خواهد بود . تمهيد القواعد : 85 .\r\n","page_name":" 134 ","page_number":134},
  {"content":"\r\n\r\nمحصور در بيش از دو راه و سند باشد ولى به حد تواتر نرسد . چنين خبرى را « مستفيض » نيز گفته‌اند . سيوطى گفته : قرائت مشهور قرائتى است كه سند آن صحيح باشد ، به حدّ تواتر نرسد ، موافق قواعد زبان عربى باشد و از ديدگاه قرائت نيز غلط به شمار نيايد و نادر نباشد . « 1 » برخى نيز گفته‌اند : مشهور آن خبرى است كه تنها نزد اهل حديث شهرت داشته باشد . يا اينكه مشهور خبرى است كه نزد محدثين و غير محدثين شهرت داشته باشد ، مانند حديث « انّما الاعمال بالنيّات » كه نزد محدثين ، مفسّرين ، فقها و عرفا شهرت دارد . ولى اگر حديثى نزد غير اهل فن حديث شهرت داشته باشد در حالى كه اصلى ندارد ، اين داخل در قسم حديث ضعيف مىشود . « 2 »\r\n\r\nمشهورات\r\nمشهورات از اصطلاحات كاربردى در علم منطق است و مقصود از آن ، قضايايى است كه بين مردم شهرت پيدا كرده و تصديق آن بين تمام يا بيشتر عقلا يا گروه خاصّى از مردم رواج پيدا كرده است ، مانند نيكو بودن عدل و زشت بودن ظلم . اين قبيل قضايا ، واقعيتى جز مطابقت آراى عقلا ندارند . مشهورات اقسام مختلفى دارد از جمله : 1 - واجبات مقبول . 2 - تأديبات مصلحتى . 3 - خلقيات . 4 - انفعاليات ، 5 - عاديات . 6 - استقرائيات . « 3 » توضيح هركدام را در قسمت « صناعات خمس » علم منطق پيگيرى نماييد .\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1551 .\r\n( 2 ) - اصول الحديث و احكامه : 63 .\r\n( 3 ) - المنطق : 327 .\r\n","page_name":" 135 ","page_number":135},
  {"content":"\r\n\r\n\r\nمصالح مرسله « 1 »\r\nقبل از تعريف عنوان « مصالح مرسله » و بيان اعتبار و عدم اعتبار آن ذكر چند نكته لازم است :\r\n\r\n1 - تعريف مصلحت و مفسده :\r\nغزالى در تعريف مصلحت و مفسده مىگويد : مصلحت در اصطلاح عبارت است از محافظت و مراقبت از مقاصد شرع و مقصود شرع از آفرينش عبارت است از : حفظ دين ، جان ، عقل ، نسل و مال مردم . پس هرآنچه كه متضمن حفظ اين پنج اصل باشد مصلحت است و هرآنچه كه متضمن پايمال شدن اين پنج اصل باشد مفسده است و دفع آن مصلحت . « 2 »\r\n\r\n2 - اقسام مصلحت :\r\nغزالى مىگويد : مصلحت در اعتبار شرعى آن سه قسم است : الف : مصالحى كه شرع آن‌ها را معتبر دانسته است . ب : مصالحى كه از ديدگاه شرع باطل هستند . ج :\r\nمصالحى كه نه اعتبار شرعى آن‌ها ثابت است و نه عدم اعتبار شرعى آن‌ها . اين قسم سوّم از مصلحت است كه محل بحث است .\r\n\r\n3 - تقسيم احكام مترتّب بر مصلحت :\r\nغزالى احكام مترتّب بر مصلحت را سه قسم مىداند : « 3 » الف : ضروريات :\r\n\r\n\r\n","description":"","footnote":"\r\n( 1 ) - الاصول العامّة : 381 ؛ المحصول رازى : 2 / 578 ؛ الاحكام آمدى : 2 / 394 ؛ دائرةالمعارف الاسلامية الشيعية : 1 / 102 ؛ الموافقات : 1 ، جزء 2 / 7 ؛ المستصفى : 1 / 257 ؛ ارشاد الفحول : 241 - 214 ؛ كشّاف اصطلاحات الفنون و العلوم : 2 / 1559 ؛ اصول الفقه خضرى بك : 310 .\r\n( 2 ) - المستصفى : 1 / 258 .\r\n( 3 ) - همان مدرك : 258 .\r\n","page_name":" 136 ","page_number":136},
  {"content":"\r\n\r\nمصلحت‌هاى ضرورى آن مصلحت‌هايى هستند كه هدف آن‌ها حفظ پنج هدف اساسى دين ( دين ، جان ، عقل ، نسل ، مال ) باشد . ب : نيازمندىها : اين قسم از مصالح در مرتبه‌ى مصالح ضرورى نيستند ، بلكه براى رفع حاجت مردم و جامعه هستند مانند احكام خريدوفروش و اجاره و . . . ج : مصالحى تحسينى : اين قسم از مصالح نه براى مردم و جامعه ضرورى هستند و نه در زمره‌ى نيازمندىها ، بلكه براى بهتر شدن امور فردى و اجتماعى مردم مورد استفاده قرار مىگيرند مانند منع از خوردن حشرات و ممنوعيت استفاده از چيزهاى نجس در جايى كه پاكى و پاكيزگى در آن شرط است .\r\nهرگاه بين اين مصالح تعارض پديد آيد ، مصالح ضرورى بر دو قسم بعدى و مصالح واقع در مرتبه‌ى نيازمندىها بر مصالح تحسينى مقدّم خواهند بود .\r\n\r\n4 - معنى ارسال :\r\nدر معناى « ارسال » اختلاف است . برخى از علماى اهل سنّت ، ارسال را به معناى عدم اعتماد بر هرگونه دليل شرعى مىدانند و برخى ديگر معتقدند كه ارسال به معناى عدم اعتماد بر يك دليل شرعى خاص است . « 1 » به عبارت ديگر :\r\nگروهى معتقدند كه مصلحت مرسل آن مصلحتى است كه فاقد نظر مثبت يا منفى شرع باشد و حقّ اكتشاف برعهده‌ى عقل باشد ، و گروهى ديگر معتقدند كه مصلحت مرسل مصلحتى است كه هرچند متّكى بر يك دليل خاصّ شرعى نيست ، ولى متّكى بر اصول اساسى و كلّى شرع و منطبق بر مبانى مسلّم و پذيرفته‌شده‌ى شرع است .\r\n\r\n\r\n","description":"","footnote":"\r\n( 1 ) - ارشاد الفحول : 242 ؛ الاصول العامّة : 381 .\r\n","page_name":" 137 ","page_number":137},
  {"content":"\r\n\r\n\r\nتعريف مصالح مرسله :\r\nاكنون بعد از بيان مطالب فوق روشن مىشود كه تعريف « مصالح مرسله » مورد اختلاف است زيرا در معناى « ارسال » اختلاف وجود داشت . بر همين اساس دو تعريف كلّى مىتوان ارائه كرد :\r\nالف : مصالح مرسله ، يعنى مصلحت‌هايى كه مستند به هيچ اصل كلّى يا جزئى نبوده و ملاك تشخيص آن ، تنها رأى و نظر مجتهد باشد .\r\nب : مصالح مرسله ، يعنى مصلحت‌هايى كه مستند به هيچ اصل كلّى يا جزئى معيّن و مشخّصى نباشند ، ولى مجتهد با استفاده از اصول كلّى و جزئى مسلّم و متعدّد معتبر شرعى ، آن مصالح را تشخيص دهد .\r\nآيا مصالح مرسله حجّت‌اند ؟\r\nشوكانى مىگويد « 1 » : در حجيّت و عدم حجيّت مصالح مرسله چند قول است :\r\n1 - مشهور علماى اهل سنّت معتقدند كه مصالح مرسله حجّت نيستند .\r\n2 - مالك و احمد بن حنبل و گروهى از طرفداران ايشان معتقدند كه مصالح مرسله مطلقا حجّت‌اند .\r\n3 - شافعى معتقد است كه اگر مصلحت مرسله با يك اصل كلّى يا جزئى از اصول شرعى سازگار باشد معتبر است و الا معتبر نيست .\r\n4 - اگر مصلحت مرسله مصلحتى باشد داراى سه ويژگى الف : ضرورى باشد .\r\nب : قطعى باشد . ج : كلّى باشد ؛ معتبر است . اين قول را غزالى اختيار كرده است .\r\n\r\n\r\n","description":"","footnote":"\r\n( 1 ) - ارشاد الفحول : 242 .\r\n","page_name":" 138 ","page_number":138},
  {"content":"\r\n\r\n\r\nدليل حجيّت مصالح مرسله : « 1 »\r\n\r\n1 - دليل عقل :\r\nبه دو بيان ، عقل مصالح مرسله را معتبر مىداند : الف : احكام شرعى متضمن مصلحت بندگان مىباشند ( احكام تابع مصالح و مفاسد هستند ) . عقل مىتواند حسن و قبح و مصلحت و مفسده‌ى احكام و افعال را درك كند . پس هرگاه در مورد چيزى حكمى از شرع وارد نشده بود ، عقل مىتواند مصلحت يا مفسده‌ى آن را تشخيص دهد و هرگاه مجتهد با استفاده از عقل خود به مصلحت يا مفسده‌اى رسيد ، اين تشخيص مجتهد از نظر شرعى نيز معتبر است . بر همين اساس است كه استصلاح را تنها در امورى جارى مىدانند كه عقل مىتواند معانى احكام آن را درك كند مانند معاملات . ب : شكّى نيست كه دين مبين اسلام آخرين دين آسمانى ، براى تمام مردم ، در تمام زمان‌ها و مكان‌ها و كامل‌ترين دين است . از طرفى ، با گذشت زمان ، حوادث و رويدادهاى جديدى پديدار مىگردد كه مردم نظر اسلام را پيرامون اين حوادث و رويدادها مىخواهند . اگر باب استصلاح بسته باشد و دست مجتهد براى استفاده از مصالح مرسله باز نباشد ، باعث مىشود كه نتواند جوابى مناسب براى نيازهاى جديد مردم در زمينه‌هاى مختلف ارائه كند و اين يعنى در بن‌بست قرار گرفتن دين و به دنبال آن عدم توانايى دين در تأمين مصالح مردم در امر معاد و معاش ايشان .\r\n\r\n2 - روايات :\r\nمفاد احاديثى مانند « لا ضرر و لا ضرار » به صورت عام موجب تخصيص ساير\r\n\r\n\r\n","description":"","footnote":"\r\n( 1 ) - الاصول العامّة : 386 با تصرف .\r\n","page_name":" 139 ","page_number":139},
  {"content":"\r\n\r\nادلّه‌ى شرعى متضمن ضرر شده و تحصيل مصلحت را به دنبال خواهد داشت . به عبارت ديگر : مقتضاى فرمايش رسول گرامى اسلام صلّى اللّه عليه و آله در نفى ضرر و ضرار در اسلام اين است كه اثبات مصالح و نفى مفاسد بايد رعايت شود زيرا ضرر همان مفسده است و نفى مفسده ، مستلزم اثبات نفع كه همان مصلحت است مىباشد .\r\n\r\n3 - سيره‌ى صحابه :\r\nملاحظه مىشود كه بعد از رحلت رسول گرامى اسلام صلّى اللّه عليه و آله اصحاب آن حضرت در حوادثى كه پيش مىآمد ، حكمى را جارى مىكردند كه به نظرشان مىآمد مصلحت در اجراى آن است و اين در موارد متعدّد اتّفاق افتاده است . مثل حكم عمر در اجراى سه طلاق در يك جلسه و دستور ابو بكر به جمع‌آورى قرآن در يك مجموعه و جنگ وى با كسانى كه از پرداخت زكات خوددارى مىكردند و يا اجرا نشدن حكم قصاص در مورد خالد بن وليد و . . .\r\n\r\nجواب ادلّه‌ى حجيّت مصالح مرسله :\r\nخلاصه‌ى جواب اين ادلّه چنين است : اولا : قسمت اوّل دليل عقل اعتراف است به توانايى عقل در ادراك حسن و قبح . ثانيا : شكّى نيست كه اگر در جايى عقل به طور قطع به حسن و قبح و مصلحت و مفسده‌اى دست‌يافت ، متابعت آن لازم است زيرا حجيّت قطع ذاتى است . امّا بحث در تحقّق چنين قطعى است . ثالثا : در مورد پديدار شدن حوادث و رويدادهاى جديد بايد توجّه داشت كه آنچه تغيير مىكند مصداق است و مفاهيم كلّى احكام شرعى نياز انسان را در امور مختلف بر طرف مىكنند . چيزى كه مهم است اين است كه مجتهد با تكيه بر اصول و مفاهيم كلّى شرعى بتواند با استفاده از توانايى علمى و ذوق فقهى خود حكم مصاديق\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nجديد را به دست آورد . رابعا : آنچه در حديث « لا ضرر » گفته شد ، مبتنى بر اين است كه اين حديث مخصّص ادلّه‌ى اوليّه شرعى باشد و حال‌آنكه اين حديث حاكم و ناظر بر ادلّه‌ى اوليّه است و گويا شارع مقدّس فرموده است : هر حكمى كه تشريع شده است ، هرگاه ضررى بود مرفوع است . به عبارت ديگر : حديث « لا ضرر » تنها باعث رفع احكام ضررى از موضوعاتشان مىشود ، و رفع احكام ضررى مستلزم اثبات احكام ديگر ( تحصيل منفعت و مصلحت ) نمىشود . و خامسا : عمل صحابه‌ى رسول خدا صلّى اللّه عليه و آله نيز حجّت نيست زيرا ايشان معصوم نبوده‌اند ؛ علاوه بر اينكه دليل عمل آن‌ها بيان نشده است و چون سيره در زمره‌ى ادلّه‌ى لبّى مىباشد و دليل لبّى نيز لسان ندارد ، به‌همين‌جهت نمىتوان آن را به ساير موارد نيز سرايت داد .\r\n\r\nعقيده‌ى شيعه :\r\nهمان گونه كه روشن شد ، دو ديدگاه در مصالح مرسله وجود داشت كه يكى مصالح مرسله را متّكى به اصول كلّى يا جزئى متعدّد ولى غير معيّن شرعى مىدانست و يكى آن را فاقد تكيه بر هرگونه اصل كلّى يا جزئى شرعى معرفى مىنمود . بر اين اساس بايد گفت : اگر مصالح مرسله را متّكى بر اصول غير معيّن شرعى بدانيم ، مصلحت مرسله ملحق به سنّت خواهد بود و اجتهاد مجتهد در آن از قبيل تحقيق مناط خواهد بود . به عنوان « تحقيق مناط » رجوع شود . و اعتبار آن در اين معنا تابع شرايط خاص خود خواهد بود . و امّا اگر مصالح مرسله را غير مستند به هرگونه اصل كلّى يا جزئى شرعى بدانيم و ادراك آن را وظيفه‌ى عقل بدانيم ، اعتبار و عدم اعتبار آن تابع كيفيت ادراك عقل خواهد بود . اگر ادراك مصلحت و مفسده\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nتوسط عقل يك ادراك قطعى و كامل باشد ، بدون شكّ معتبر است زيرا حجيّت قطع ذاتى است ، و امّا اگر ادراك عقل كامل نباشد و تنها متّكى بر ادراك وجود مصلحت و احتمال وجود مانع از تشريع باشد يا تنها وجود مصلحت از يك يا چند جهت خاص و در شرايط خاص باشد به گونه‌اى كه نتوان به آن ادراك كامل اطلاق كرد ، حجيّت و اعتبار چنين ادراكى نياز به دليل خاص معتبر دارد و ما چنين دليلى نداريم .\r\nبه‌هرحال ، چه در لحاظ اوّل و چه در لحاظ دوّم ، مصالح مرسله دليل مستقلى در عرض سنّت يا دليل عقل نيست . « 1 »\r\n\r\nمصلحت\r\nمصلحت در لغت يعنى فايده ، سود ، بهره و نفع . جمع آن مصالح است . احكام شرعى تابع مصالح و مفاسد است . وقتى گفته مىشود : فعلى داراى مصلحت است ، يعنى بر انجام اين فعل ، فايده ، سود ، يا بهره‌اى دنيايى يا آخرتى ؛ فردى يا اجتماعى مترتّب است . غزالى در تعريف مصلحت مىگويد : مصلحت در اصل عبارت است از جلب منفعت يا دفع ضرر ، ولى مقصود ما از مصلحت در احكام شرعى اين نيست زيرا جلب منفعت و دفع ضرر از مقاصد خلق است و صلاح خلق در تحصيل مقاصد ايشان است ، بلكه مقصود از مصلحت ، محافظت بر مقصود شرع است و مقصود شرع از خلق ، پنج چيز است : حفظ دين و جان و عقل و نسل و مال مردم ؛ پس هرچه كه متضمن اين پنج اصل باشد ، مصلحت است ، و هرچه باعث از دست رفتن اين پنج اصل شود ، مفسده است و دفع آن مصلحت است . « 2 »\r\n\r\n\r\n","description":"","footnote":"\r\n( 1 ) - همان مدرك : 402 با تصرف .\r\n( 2 ) - المستصفى : 1 / 258 .\r\n","page_name":" 142 ","page_number":142},
  {"content":"\r\n\r\nبرخى نيز در تعريف مصلحت گفته‌اند : مصلحت عبارت است از آن سببى كه موجب رسيدن به مقصود شرع در عبادات و عادت‌ها مىشود . مقصود از عبادت ، آن امورى است كه شارع اراده كرده است از باب رعايت حقّ خودش ، و مقصود از عادت‌ها ، آن امورى است كه شارع به جهت نفع بندگان و نظم زندگى ايشان در ابعاد مختلف اراده كرده است . « 1 » به عنوان « مصالح مرسله » رجوع شود .\r\n\r\nمصلحت سلوكيه « 2 »\r\nاكثر علماى اصولى معتقدند كه امارات از باب طريقيت حجّت هستند زيرا قول به اعتبار امارات از باب سببيّت ، مستلزم تصويب است و تصويب نيز به عقيده‌ى علماى شيعه باطل است . به عنوان « تخطئه و تصويب » رجوع شود . آيا امارات تنها در صورت عدم تمكّن از علم معتبر هستند يا با تمكّن از علم هم مكلّف مىتواند بر اساس مفاد امارات عمل نمايد ؟ به عنوان « اماره » رجوع شود . براساس قول به اعتبار امارات از باب طريقيّت و جواز اعتماد بر امارات و عمل براساس امارات حتّى در صورت تمكّن از علم ، در صورتى كه مثلا اوّل وقت ظهر روز جمعه اماره‌اى به مكلّفى كه نمىداند نماز ظهر واجب است يا نماز جمعه گفت كه نماز جمعه واجب است و مكلّف نيز براساس آن اماره نماز جمعه را اقامه كرد و بعد از گذشتن وقت نافله‌ى ظهر و وقت فضيلت نماز ظهر ، يا بعد از غروب آفتاب فهميد كه نماز جمعه واجب نبوده بلكه در واقع ، نماز ظهر بر او واجب بوده است . اكنون شكّى نيست كه فضيلت نافله يا فضيلت اوّل وقت از اين مكلّف فوت شده است . ولى خود\r\n\r\n\r\n","description":"","footnote":"\r\n( 1 ) - الاصول العامّة : 381 . نقل از رسالة الطّوفى : 93 .\r\n( 2 ) - الرسائل : 26 ؛ اصول الفقه : 2 / 38 ؛ الاصول العامّة : 623 ؛ نهاية الاصول : 445 .\r\n","page_name":" 143 ","page_number":143},
  {"content":"\r\n\r\nشارع به مكلّف گفته بود كه مىتوانى به اماره اعتماد كنى و براساس آن عمل نمايى .\r\nپس شارع بايد براى جبران اين مصلحت فوت شده چاره‌اى انديشيده باشد . سؤال اين است : چه چيزى اين مصلحت فوت شده را جبران مىكند ؟ وجوه مختلفى در پاسخ اين سؤال بيان شده است . به عنوان « اماره » رجوع شود . مرحوم شيخ انصارى ( ره ) در پاسخ اين سؤال جوابى غير از جواب قائلين به سببيّت يا طريقيّت امارات بيان كرده است كه به « مصلحت سلوكيه » شهرت دارد . براساس نظريه‌ى ايشان ، همين‌كه مكلّف برطبق اماره‌ى معتبر شرعى عمل كرده است ، اين سلوك مكلّف در عمل براساس اماره و متابعت از چيزى كه شارع آن را معتبر كرده است ، داراى مصلحتى است كه موجب جبران آن مصلحت فوت شده مىگردد ، بدون اينكه تغييرى در واقع امر ايجاد شود . به عبارت ديگر : واقع كه وجوب نماز ظهر بود به حال خود باقى است ، ولى تسليم مكلّف در مقابل اماره و عمل براساس اماره ، داراى مصلحت است و اين مصلحت ، موجب جبران مصلحتى مىشود كه به جهت اعتماد مكلّف بر اين اماره از او فوت شده است .\r\n\r\nمصوّبه\r\nمصوّبه كسانى را گويند كه معتقدند مجتهد در تلاش خود براى دستيابى به احكام شرعى فرعى بايد راه‌هاى معتبر شرعى را بپيمايد و هرآنچه را از اين طريق بدان دست‌يافت ، همان وظيفه‌ى فعلى مكلّف است و بايد براساس آن عمل نمايد . به عنوان « تخطئه و تصويب » رجوع شود .\r\n\r\nمضيّق\r\nواجب مضيّق از اقسام واجب موقّت است . به عنوان « واجب موقّت » رجوع شود .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nمطلق\r\nمطلق از حيث لغت ، به معناى رها است . مطلق در اصطلاح فلسفى بر دو معنى گفته مىشود : 1 - طبيعت مطلق يعنى طبيعت رها از هر قيدى . 2 - مطلق طبيعت يعنى طبيعت به اعتبار طبيعت بودنش ، بدون لحاظ قيد اطلاق . و در اصطلاح اصوليين ، مطلق عبارت از لفظى است كه تنها متعرّض ذات باشد و توجّه به صفات در آن قيد نشده باشد ، نه از جهت اثبات صفات براى ذات و نه از جهت نفى صفات از ذات . به عبارت ديگر : مطلق آن لفظى است كه توجّه به اثبات يا نفى صفات براى ذات ندارد و تنها متعرّض ذات باشد و در مقابل آن ، مقيّد است كه عبارت از لفظى است كه با قيد صفت زايدى بر مدلول مطلق دلالت مىكند . هرگاه ما لفظ انسان را استعمال كنيم و مقصود ما از آن ، حقيقت انسان باشد نه فرد انسان ، در اين صورت ، لفظ انسان مطلق خواهد بود . به عنوان « اطلاق و تقييد » رجوع شود .\r\nگاهى نيز لفظ « مطلق » صفت مجتهد قرار مىگيرد كه مقصود از مجتهد مطلق ، كسى است كه توانايى او در استنباط احكام شرعى فرعى اختصاص به يك يا چند باب از ابواب فقه ندارد و در مقابل « مجتهد متجزّى » قرار دارد . به عنوان « اجتهاد » رجوع شود .\r\n\r\nچه فرقى هست بين مطلق ، نكره ، معرفه ، عام و الفاظ اعداد ؟\r\nبرخى گفته‌اند : لفظ دالّ بر ماهيّت ، بدون تعرّض به هر قيدى را « مطلق » گويند ، و لفظ دالّ بر ماهيّت با تعرّض به تعداد معيّن را « الفاظ اعداد » گويند ، و همان لفظ را در صورتى كه متعرّض تعداد غير معيّن باشد « عام » ، و اگر متعرّض واحد غير معيّن باشد\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n« نكره » و اگر متعرّض واحد معيّن باشد « معرفه » گويند . « 1 »\r\n\r\nمظنونات\r\nمظنونات از ريشه‌ى ( ظنّ ) گرفته شده و ظنّ در لغت عبارت است از گمان ، خيال و پندار . مرحوم مظفر ( ره ) مىگويد : مفهوم لغوى ظنّ براساس جستجوى موارد استعمال آن عبارت است از اعتقاد در غايب به حدس يا تخمين ، بدون مشاهده‌ى دليل يا برهان ، خواه اين ظنّ ، اعتقادى جازم و مطابق با واقع ولى بدون استناد به علّت آن باشد ، مانند اعتقاد تقليدى ؛ و خواه اين ظنّ ، اعتقاد جازم غير مطابق با واقع باشد كه جهل مركب است ؛ و خواه اعتقاد غير جازم باشد به اين معنا كه تنها يكى از دو طرف قضيّه را اثباتا يا نفيا ترجيح بدهد و احتمال هم بدهد كه طرف ديگر درست باشد . « 2 » به عنوان « ظنّ » رجوع شود .\r\n\r\nمعلّق\r\nهر موضوع يا محمولى از دو حال خارج نيست : يا منجّز است ، يا معلّق . مثلا يكى از اقسام واجب « واجب معلّق » است . به عنوان « واجب معلّق » و « واجب منجّز » رجوع شود .\r\n\r\nمفاهيم اعتبارى\r\nبه عنوان « اعتبارى و انتزاعى » رجوع شود .\r\n\r\nمفاهيم انتزاعى\r\nبه عنوان « اعتبارى و انتزاعى » رجوع شود .\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1568 .\r\n( 2 ) - المنطق : 326 .\r\n","page_name":" 146 ","page_number":146},
  {"content":"\r\n\r\n\r\nمفاهيم حقيقى\r\nبه عنوان « اعتبارى و انتزاعى » رجوع شود .\r\n\r\nمفتى\r\nدر اصطلاح ، مفتى به كسى گويند كه مراحل مقدّماتى دستيابى بر توانايى استنباط احكام شرعى فرعى از ادلّه‌ى آن‌ها را از قبيل فراگيرى علوم مختلفى كه استنباط احكام شرعى بر آن‌ها متوقّف است و به دست آوردن تجربه كافى در چگونگى رد فروع بر اصول و . . . پشت سر گذاشته و اين توانايى استنباط به صورت ملكه‌اى در وجود او ثبات پيدا كرده است و اكنون در مقامى قرار گرفته كه با استناد به مبانى احكام اقدام به صدور فتوا مىكند .\r\n\r\nمفهوم « 1 »\r\nمفهوم به اعتبار اصطلاح مقابل آن معانى مختلفى دارد . گاهى « مفهوم » مقابل « مصداق » است . در اين صورت ، مفهوم عبارت است از : آن چيزى كه در عقل يا نزد عقل حاصل مىشود ، خواه حصول آن بالفعل باشد يا بالقوه ، خواه بالذات باشد مانند كلّى ، و خواه بالواسطه باشد مانند جزئى ، اين معناى مفهوم در اصطلاح علماى منطق است . در اين اصطلاح ، مفهوم با « معنى » متّحد است و وجه اختلاف اين دو در اعتبار قصد و حصول است . هرگاه آن صورت در قالب لفظ قصد شود ، به آن « معنى » مىگويند ، و هرگاه به اعتبار حصولش در عقل يا نزد عقل ملاحظه گردد ،\r\n\r\n\r\n","description":"","footnote":"\r\n( 1 ) - اصول الفقه : 1 / 101 ؛ الوافية : 229 ؛ تهذيب الاصول سبزوارى ( ره ) : 1 / 106 ؛ الكفاية : 1 / 300 ؛ نهاية الاصول : 290 ؛ اجود التقريرات : 2 / 243 ؛ كشّاف اصطلاحات الفنون و العلوم : 2 / 1617 ؛ الاحكام آمدى :\r\n2 / 63 ؛ اصول فقه خضرى بك : 122 ؛ المعالم : 146 ؛ المحصول سبحانى : 2 / 339 .\r\n","page_name":" 147 ","page_number":147},
  {"content":"\r\n\r\nآن را « مفهوم » گويند .\r\nگاهى نيز « مفهوم » مقابل « منطوق » است . در اصطلاح اصوليين ، « منطوق » عبارت از آن معنايى است كه لفظ برآن دلالت مىكند ، به عبارت ديگر : منطوق يعنى آن مدلولى كه مستقيما از لفظ فهميده مىشود و بر دو قسم است :\r\n1 - صريح .\r\n2 - غير صريح .\r\nمنطوق صريح : دلالت‌هاى مطابقى و تضمّنى را منطوق صريح گويند .\r\nمنطوق غير صريح : دلالت‌هاى « اقتضاء » ، « تنبيه » و « اشاره » را دلالت منطوقى غير صريح گويند . در اين اعتبار ، « مفهوم » آن معنايى است كه مستقيما از لفظ فهميده نمىشود و به عبارت ديگر : آن معنايى است كه لفظ به صورت مستقيم برآن دلالت نمىكند بلكه مقتضاى كلام و از احوال كلام است . « 1 »\r\nگاهى نيز « مفهوم » مساوى با « مدلول » است . در اين لحاظ ، مفهوم عبارت است از آن معنايى كه لفظ برآن دلالت مىكند و از لفظ فهميده مىشود . « 2 »\r\nاز نظر برخى اصوليين « منطوق » و « مفهوم » مرادف با « دلالت مطابقى » و « دلالت التزامى » مطرح در علم منطق هستند .\r\n\r\nاقسام مفهوم :\r\n\r\n1 - مفهوم موافق\r\n. \r\n2 - مفهوم مخالف .\r\nمفهوم موافق : معناى غير مذكورى است كه از نظر نفى و اثبات موافق معناى\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1617 .\r\n( 2 ) - اصول الفقه : 1 / 101 .\r\n","page_name":" 148 ","page_number":148},
  {"content":"\r\n\r\nمذكور باشد . خداوند - تبارك و تعالى - مىفرمايد  فَلا تَقُلْ لَهُما أُفٍّ  « 1 » . به پدر و مادر اف مگو . منطوق اين آيه شريفه حرمت اف گفتن به پدر و مادر است . از اين آيه استفاده مىشود كه وقتى گفتن اف به پدر و مادر حرام باشد ، كتك زدن ايشان به طريق اولى حرام خواهد بود و اين حرمت كتك زدن پدر و مادر ، مفهوم آيه شريفه است كه موافق با منطوق آيه است .\r\nمفهوم مخالف : مفهومى است كه حكم در آن از نظر نفى و اثبات مخالف حكم موجود در منطوق باشد . مثلا در جمله « اگر حسن آمد او را احترام كن » لزوم احترام حسن در صورتى كه بيايد ، منطوق جمله است و مفهوم آن چنين است : اگر حسن نيامد او را احترام نكن .\r\n\r\nمفهوم مخالف اقسامى دارد :\r\n1 - مفهوم استثناء .\r\n2 - مفهوم شرط .\r\n3 - مفهوم وصف .\r\n4 - مفهوم غايت .\r\n5 - مفهوم حصر .\r\n6 - مفهوم عدد .\r\n7 - مفهوم لقب . توضيح هركدام را در عنوان خود بيابيد .\r\nآيا مفاهيم حجّت‌اند ؟\r\nمقصود از حجيّت مفاهيم چيست ؟ مگر نه اين است كه اصوليين ظهور را حجّت\r\n\r\n\r\n","description":"","footnote":"\r\n( 1 ) - الاسراء / 23 .\r\n","page_name":" 149 ","page_number":149},
  {"content":"\r\n\r\nمىدانند ؟ پس چگونه در حالى كه مفاهيم از جمله‌ى ظواهر هستند در حجيّت آن‌ها اختلاف است ؟ شايد بحث در مفاهيم صغروى باشد ، يعنى بحث اين باشد كه : آيا اصولا شرط ، وصف ، غايت و . . . مفهوم دارند يا خير ؟ مسلما اگر اين عناوين داراى مفهوم باشند ، مفهوم آن‌ها حجّت خواهد بود زيرا كه ظاهر حجّت است و مفهوم نيز در زمره‌ى ظواهر است . مرحوم مظفر ( ره ) مىگويد : نزاع در بحث مفاهيم ، در حقيقت نزاع در اصل ظهور جمله در مفهوم است نه در حجيّت مفهوم . « 1 » مثلا نزاع در مفهوم شرط اين است كه آيا جمله‌ى شرطيه با قطع نظر از هرگونه قرينه خاصّى ، دلالت مىكند بر انتفاى حكم نزد انتفاى شرط و آيا جمله شرطيه ظهور در چنين معنايى دارد يا خير ؟ و الّا ، بعد از فرض دلالت جمله‌ى شرطيه بر مفهوم ، بحثى در حجيّت اين ظهور نخواهد بود . كما اينكه بحثى نيست كه گاهى وجود قرينه خاصّى موجب مىشود كه برخى از اين جملات داراى مفهوم باشند . « 2 »\r\nپيرامون حجيّت و عدم حجيّت مفاهيم و يا ثبوت و عدم ثبوت مفهوم در شرط ، وصف ، غايت ، حصر ، و . . . بايد گفت : عبارت‌ها در كتب اصولى متفاوت و مختلف است . برخى به صورت مطلق گفته‌اند كه مفهوم شرط ، وصف ، غايت و عدد معتبر و حجّت است و برخى ديگر از علما هيچ‌كدام از مفاهيم را معتبر نمىدانند . « 3 » برخى ديگر گفته‌اند : مفهوم مخالف حجّت است « 4 » ؛ و اقوال ديگر . ولى جداى از\r\n\r\n\r\n","description":"","footnote":"\r\n( 1 ) - البتّه برخى از اصوليين نيز با اين مبنا مخالفت كرده‌اند و معتقدند كه اولا : مقوله‌ى مفاهيم از مقولات مبتنى بر مبناى عقلا است و ارتباطى به دلالت لفظى ندارد . ثانيا : نزاع در مفاهيم نزاع كبروى است نه صغروى . يعنى بحث در حجيّت اين بناى عقلا است . به عبارت ديگر : عقلا از برخى جملات مفهوم را استفاده مىكنند و اكنون بحث در اين است كه آيا اين بناى عقلا حجّت است يا خير ؟ نهاية الاصول : 294 .\r\n( 2 ) - اصول الفقه : 1 / 103 .\r\n( 3 ) - اصول الفقه خضرى بك : 123 .\r\n( 4 ) - المعالم : 146 .\r\n","page_name":" 150 ","page_number":150},
  {"content":"\r\n\r\nخصوصيات و شرايط تك‌تك مفاهيم مورد اشاره ، ضابطه‌ى كلّى در تحقّق مفهوم براى عناوين مورد اشاره چنين است : اگر از شرط يا حصر يا لقب و . . . عليّت تامّه‌ى منحصره از آنچه در جمله ذكر شده استفاده شد و چنين عليّت تامّه‌ى منحصره‌اى حاصل شد ، بدون شكّ مفهوم تحقّق مىيابد . امّا اگر وصف يا شرط يا غايت ذكر شده ، براى موضوع مذكور در كلام علّت نبود ، يا علّت تامّه نبود و يا علّت تامّه هم بود ولى عليّت منحصر در اين علّت نبود ، مفهوم براى هيچ‌كدام از اين عناوين وجود نخواهد داشت « 1 » . اين مطلب را بايد از عرف و محاورات عرفى به دست آورد . « 2 » شايد با توجّه به اين ضابطه‌ى كلّى بتوان گفت : قائلين به ثبوت يا حجيّت مفاهيم در يكى يا بيشتر يا تمام عناوين مورد اشاره همان عليّت تامّه‌ى منحصره براى موضوع مذكور در منطوق را استفاده كرده‌اند و مخالفين ايشان معتقدند كه چنين مطلبى تحقّق نيافته است ، و يا اين كه قائلين به وجود و اعتبار مفهوم ، احيانا مواردى را ملاحظه كرده‌اند كه قرينه‌ى خاصّى بر مفهوم وجود داشته است و سپس بدون لحاظ آن قرينه ، به طور كلّى قائل به ثبوت و اعتبار مفهوم شده‌اند و در مقابل ، منكرين مفهوم ، احيانا مواردى را كه قرينه‌ى خاص بر عدم مفهوم وجود داشته ملاحظه كرده‌اند و در يك حكم كلّى گفته‌اند كه اين عناوين مفهوم ندارند و يا مفهوم معتبر نيست .\r\n\r\nمفهوم استثناء\r\nبه عنوان « مفهوم حصر » رجوع شود .\r\n\r\n\r\n","description":"","footnote":"\r\n( 1 ) - تهذيب الاصول سبزوارى ( ره ) : 1 / 108 ؛ اصول الفقه : 1 / 105 .\r\n( 2 ) - تهذيب الاصول سبزوارى ( ره ) : 1 / 108 .\r\n","page_name":" 151 ","page_number":151},
  {"content":"\r\n\r\n\r\nمفهوم حصر\r\nحصر دو معنى دارد : 1 - آنچه در علم معانى به عنوان « قصر » مطرح است مانند قصر صفت بر موصوف و قصر موصوف بر صفت . در جمله‌ى « لا فتى الا على » قصر صفت بر موصوف است و در جمله‌ى  ما مُحَمَّدٌ إِلَّا رَسُولٌ  « 1 » ؛ قصر موصوف است بر صفت . 2 - معنايى كه هم شامل قصر شود و هم شامل استثناء مانند  فَشَرِبُوا مِنْهُ إِلَّا قَلِيلًا  « 2 » . پس همه از آن آب نوشيدند مگر عدّه‌ى كمى . آنچه در علم اصول از جهت نفى و اثبات مفهوم مورد بحث است معناى دوّم است . « 3 » در زبان عربى يكى از معانى كلماتى مانند : الّا ، بل ، انّما و بعضى از اشكال خاص تركيب جمله مانند تقدّم مفعول بر فعل و فاعل و معرفه كردن مسند اليه با « ال » جنس و . . . دلالت بر حصر است . هرگاه جمله‌اى با يكى از ادات حصر همراه شود ، مقتضاى محاورات عرفى اين است كه داراى مفهوم مخالف است . بنابراين ، حكم مذكور در جمله اختصاص به همان موضوعى خواهد داشت كه متكلّم در كلام خود آن را منحصر به داشتن آن حكم كرده است . البتّه در توسعه و ضيق مفهوم حصر و دليل حجيّت مفهوم حصر و در اين كه آيا دلالت كلماتى مانند « الّا » بر مخالفت و مغايرت حكم موضوع بعد از آن با حكم موضوع قبل از آن از باب دلالت منطوق است يا مفهوم ، اختلاف وجود دارد ، ولى فى الجملة آنچه ميان اصوليين شهرت دارد ، قول به مفهوم حصر و حجيّت آن است . « 4 »\r\n\r\n\r\n","description":"","footnote":"\r\n( 1 ) - آل عمران / 144 .\r\n( 2 ) - البقرة / 249 .\r\n( 3 ) - اصول الفقه : 1 / 117 .\r\n( 4 ) - همان مدرك و تهذيب الاصول سبزوارى ( ره ) : 1 / 121 و المحصول سبحانى : 2 / 421 .\r\n","page_name":" 152 ","page_number":152},
  {"content":"\r\n\r\n\r\nمفهوم شرط\r\nجمله‌ى شرطيه بر دو قسم است : 1 - آن جمله‌ى شرطيه‌اى كه در مقام بيان موضوع حكم است . يعنى جزء اوّل ( مقدّم ) همان موضوع حكم است كه تحقّق حكم در جزء دوّم ( تالى ) متوقّف و منوط به تحقّق شرط در جزء اوّل است به گونه‌اى كه نمىتوان حكم را بدون آن شرط تصوّر كرد . يعنى شرط محقّق موضوع است . مثال : اگر داراى فرزند پسر شدى ، نام او را على بگذار . شكّى نيست كه تحقّق جزء دوّم ( تالى ) كه نام على گذاشتن است متوقّف و منوط بر تحقّق جزء اوّل ( مقدّم ) است ، يعنى بايد داراى فرزند پسرى بشود تا نام على را بر او بگذارد . اين قبيل جملات شرطى مفهوم ندارند زيرا صحيح نيست گفته شود : اگر داراى فرزند پسر نشدى ، اسم او را على نگذار . چرا كه اصولا حكم منتفى شده است و با پسر نبودن فرزند ، حكمى باقى نمىماند تا ما آن را منتفى كنيم و به اصطلاح ، سالبه به انتفاء موضوع است . عدم تحقّق موضوع ، انتفاء حكم را به دنبال دارد . 2 - آن جمله‌ى شرطيه‌اى كه شرط محقّق موضوع نباشد . يعنى ممكن است كه جزا بدون وجود و تحقّق شرط نيز تحقّق يابد . مثال : اگر دوستت به تو نيكى كرد ، به او نيكى كن . در اين جمله ممكن است دوست نيكى نكند ولى مخاطب به او نيكى كند . به عبارت ديگر : تحقّق جزا ( نيكى كردن مخاطب ) متوقّف و منوط به تحقّق شرط ( نيكى كردن دوست ) نيست . اين قبيل جملات شرطى محل بحث هستند . آيا در اين قبيل جملات ، انتفاء حكم در صورت انتفاء شرط از جمله‌ى شرطى استفاده مىشود ؟\r\nمرحوم مظفر ( ره ) مىگويد : دلالت جمله‌ى شرطى بر مفهوم متوقّف است بر سه شرط مترتّب بر يكديگر كه ظهور جمله‌ى شرطيه در شرط اوّل و دوّم به وضع است\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nو در شرط سوّم به اطلاق است . : 1 - بايد جمله‌ى شرطى دلالت كند بر ارتباط و ملازمه‌ى بين مقدّم ( شرط ) و تالى ( جزاء ) . 2 - بايد جمله‌ى شرطى دلالت كند بر اين كه تالى ( جزا ) معلّق بر مقدّم ( شرط ) و مترتّب برآن و تابع مقدّم است و در نتيجه ، مقدّم سبب تالى باشد . 3 - بايد سببيت مقدّم انحصارى باشد . يعنى تنها مقدّم سبب تالى باشد و سبب ديگرى در كار نباشد . « 1 »\r\n\r\nمفهوم عدد\r\nاگر مولا بگويد : سه روز از هر ماهى را روزه بگير . آيا اين جمله داراى مفهوم مخالف است ؟ يعنى آيا تنها روزه گرفتن سه روز از هر ماه كه منطوق جمله است مستحبّ است و مفهوم آن اين است كه روزه‌ى غير از اين سه روز مستحبّ نيست ؟\r\nاكثر اصوليين معتقدند كه عدد مفهوم ندارد . پس چگونه است كه اگر مولا بگويد :\r\nنماز صبح دو ركعت است ، نماز كمتر يا بيشتر از دو ركعت پذيرفته نيست ؟ آيا بطلان نماز غير از نماز دو ركعتى ، از مفهوم جمله‌ى « نماز صبح دو ركعت است » استفاده نمىشود ؟\r\nدر اين قبيل موارد هرچند نماز كمتر يا بيشتر از دو ركعت به عنوان نماز صبح پذيرفته نيست ولى اين مطلب از مفهوم آن جمله‌ى بالا استفاده نمىشود بلكه چون مولا در مقام محدود كردن موضوع از جهت كمى و زيادى است و دو ركعت را به عنوان نماز صبح خواسته است ، كمتر يا بيشتر خواندن نماز صبح مخالفت با خواسته‌ى منطوق مولا محسوب مىشود و پذيرفته نيست . بنابراين ، بطلان نماز غير دو ركعتى از خصوصيات مورد است ( محدود كردن نماز از ناحيه‌ى كمى و\r\n\r\n\r\n","description":"","footnote":"\r\n( 1 ) - اصول الفقه : 1 / 106 .\r\n","page_name":" 154 ","page_number":154},
  {"content":"\r\n\r\nزيادى ) نه از خصوصيات تحديد به عدد تا اين كه عدد مفهوم داشته باشد . « 1 »\r\n\r\nمفهوم غايت « 2 »\r\nخداوند - تبارك و تعالى - مىفرمايد :  ثُمَّ أَتِمُّوا الصِّيامَ إِلَى اللَّيْلِ  « 3 » . يعنى سپس روزه را به پايان رسانيد تا شب . در حديث شريف وارد شده كه : همه چيز براى تو حلال است تا اينكه علم به حرمت مورد خاصّى پيدا كنى . « 4 » آيا از آيه شريفه استفاده مىشود كه : 1 - مقدارى از شب را نيز بايد روزه گرفت ؟ به عبارت ديگر : آيا پايان يافتن روز انتهاى وجوب روزه و جواز افطار است ، يا فرا رسيدن شب ؟ ( با توجّه به اينكه به عقيده‌ى فقهاى شيعه ، بين پايان روز و وقت نماز مغرب كه بيانگر فرا رسيدن شب است ، مدت زمانى فاصله است ) . 2 - آيا از آيه شريفه مىتوان استفاده كرد كه ادامه دادن روزه بعد از پايان يافتن روز يا فرا رسيدن شب صحيح نيست ، يا اينكه اثبات و نفى هيچ‌كدام از اين دو مطلب را نمىتوان مستند به آيه شريفه نمود ؟ همچنين است در مورد حديث شريف .\r\nدر مفهوم غايت دو جهت مورد بحث است : 1 - آيا غايت داخل در منطوق ( مغيّا ) هست يا خير ؟ 2 - آيا غايت مفهوم دارد يا خير ؟\r\n\r\n1 - آيا غايت داخل در منطوق هست يا نه ؟\r\nدر زبان عربى كلماتى مانند : « الى » ، « ما دام » و « حتّى » « 5 » نشانه و علامت غايت\r\n\r\n\r\n","description":"","footnote":"\r\n( 1 ) - تهذيب الاصول سبزوارى ( ره ) : 1 / 124 ؛ اصول الفقه : 1 / 119 .\r\n( 2 ) - اصول الفقه : 1 / 115 ؛ اجود التقريرات : 2 / 279 ؛ الكفاية : 1 / 324 ؛ تهذيب الاصول سبزوارى ( ره ) : 1 / 120 ؛ الوافية : 232 ؛ الذريعة : 1 / 407 .\r\n( 3 ) - البقرة / 187 .\r\n( 4 ) - الوسائل : 12 / 59 ، حديث 1 .\r\n( 5 ) - البتّه « حتى » دو قسم است : 1 - جارّه . 2 - عاطفه . آنچه در اين بحث مورد نظر است . قسم اوّل ( جاره ) است زيرا حرف عطف براى داخل كردن ما بعد خود در حكم ما قبل خود است .\r\n","page_name":" 155 ","page_number":155},
  {"content":"\r\n\r\n( انتها و نهايت ) هستند . در جهت اوّل اختلاف در اين است كه هرگاه در جمله‌اى يكى از اين علامت‌هاى غايت استفاده شد ، آيا ما بعد اين كلمات ( حتّى ، الى ، ما دام ) همان حكم ما قبل را دارد ؟ مثلا اگر گفته شود : زمان ملاقات با بيماران از ساعت 2 بعد از ظهر است تا ساعت 4 بعد از ظهر . آيا ساعت 4 بعد از ظهر نيز داخل در زمان ملاقات است يا نه ؟ و يا اگر گفته شود : از اصفهان تا تهران مسير مسابقات دوچرخه‌سوارى است ، آيا با رسيدن دوچرخه‌سواران به مرز شهر تهران مسابقه تمام است يا اين كه تهران نيز جزو مسيرى است كه دوچرخه‌سواران بايد بپيمايند و بنابراين ، دوچرخه‌سواران بايد داخل تهران شوند ؟ در احكام شرعى نيز ملاحظه شد كه خداوند - تبارك و تعالى - شب را انتهاى وجوب روزه قرار داده است . سخن در اين است كه آيا با پايان يافتن روز ، روزه نيز تمام مىشود يا اينكه بايد شب فرارسد و اولين اجزاى شب نيز جزو زمان وجوب روزه است . اگر غايت داخل در منطوق ( مغيّا ) باشد ، قبل از فرا رسيدن شب و تنها با غروب خورشيد نمىتوان افطار كرد بلكه بايد مدت زمان بين غروب خورشيد و فرا رسيدن شب را نيز روزه‌دار بود . ولى اگر غايت داخل در منطوق نباشد ، به محض تمام شدن روز و غروب خورشيد مىتوان روزه را افطار كرد . « 1 »\r\nدر دخول و عدم دخول غايت در منطوق ( مغيّا ) اختلاف است . برخى معتقدند كه غايت داخل در مغيّا نيست و اگر در بعضى موارد غايت داخل در مغيّا بود ، به وسيله قرينه خاص است . « 2 » برخى تفصيل قائل شده‌اند بين جايى كه غايت از\r\n\r\n\r\n","description":"","footnote":"\r\n( 1 ) - با توجّه به اينكه بين غروب خورشيد و مغرب شرعى به عقيده‌ى علماى شيعه ، حدود بيست دقيقه فاصله است .\r\n( 2 ) - الكفاية : 1 / 326 ؛ اصول الفقه : 1 / 116 .\r\n","page_name":" 156 ","page_number":156},
  {"content":"\r\n\r\nجنس مغيّا باشد و جايى كه غايت از جنس مغيّا نباشد . گفته‌اند : اگر غايت از جنس مغيّا باشد ، داخل در مغيّا است مانند : روز را تا شب روزه گرفتم . و اگر غايت از جنس مغيّا نباشد ، داخل در حكم مغيّا نيست مانند : همه چيز براى تو حلال است . . . برخى نيز تفصيل قائل شده‌اند بين « الى » و « حتّى » . گفته‌اند : اگر غايت بعد از كلمه « الى » باشد ، داخل در مغيّا نيست ، و اگر بعد از « حتى » باشد ، داخل در مغيّا هست . مرحوم مظفر ( ره ) بعد از نقل اين اقوال مىگويد : بلى ! اختلافى نيست كه اگر غايت قيد حكم باشد ، داخل در مغيّا نيست مانند مثال « همه چيز براى تو حلال است . . . » زيرا معنى ندارد كه شناخت حرام داخل در حكم حلال شود . « 1 »\r\n\r\n2 - آيا غايت مفهوم دارد ؟\r\nسخن در اين است كه با قطع نظر از قرائن ، هرگاه كلام مقيّد به غايت بود آيا اين كلام مفهوم دارد يا نه ؟ به عبارت ديگر : آيا از تقييد به غايت چنين استفاده مىشود كه غايت « 2 » يا ما بعد آن « 3 » فاقد حكم ما قبل غايت است و حكم غايت يا ما بعد آن مخالف حكم ما قبل است ؟ در اين قسمت نيز اختلاف است . برخى معتقدند كه غايت مفهوم ندارد . « 4 » برخى معتقدند كه اگر غايت قيد حكم باشد مفهوم دارد و اگر قيد موضوع يا محمول باشد مفهوم ندارد . « 5 » ولى مشهور علماى اصولى معتقدند كه غايت مفهوم دارد . « 6 »\r\n\r\n\r\n","description":"","footnote":"\r\n( 1 ) - اصول الفقه : 1 / 116 .\r\n( 2 ) - بنابراين كه بگوييم غايت داخل در مغيّا است .\r\n( 3 ) - بنابراين كه بگوييم غايت داخل در مغيّا نيست .\r\n( 4 ) - الذريعة : 1 / 407 .\r\n( 5 ) - اصول الفقه : 1 / 116 .\r\n( 6 ) - الكفاية : 1 / 326 .\r\n","page_name":" 157 ","page_number":157},
  {"content":"\r\n\r\n\r\nمفهوم لقب « 1 »\r\nمقصود از لقب در اصطلاح اصوليين ، آن چيزى است كه يكى از اركان كلام يا قيود راجع به آن باشد مانند : فاعل ، مفعول ، مبتدا ، خبر ، ظرف زمان و ظرف مكان . « 2 » آيا لقب مفهوم دارد ؟ اگر در جمله‌اى گفته شود : حضرت ابراهيم عليه السّلام پيامبر خدا بود . يا روز جمعه روزه بگير . يا پدرت را احترام كن و . . . آيا مفهوم اين جملات اين است كه غير از حضرت ابراهيم عليه السّلام كسى پيامبر نبود ، و روز شنبه يا روزهاى ديگر را روزه نگير ، يا غير از پدرت را احترام نكن ؟ مشهور اصوليين معتقدند كه لقب مفهوم ندارد . البتّه اين در جايى است كه قرينه‌ى خاصّى بر وجود مفهوم نداشته باشيم .\r\n\r\nمفهوم مخالف\r\nبه مفهومى كه از جهت نفى و اثبات مخالف منطوق خود باشد ، « مفهوم مخالف » گويند . به عنوان « مفهوم » رجوع شود .\r\n\r\nمفهوم مردّد\r\nگاهى مفهوم مردّد بين دو يا چند احتمال است و به عبارت ديگر : مفهوم براى ما روشن و مشخص نيست . مثلا مىدانيم كه « غنا » حرام است ولى نمىدانيم مفهوم غنا چيست ؟ اين قسم را « شبهه‌ى مفهومى » نيز مىنامند . به عنوان « اصالة الاحتياط » و « مفهوم » رجوع شود .\r\n\r\n\r\n","description":"","footnote":"\r\n( 1 ) - الكفاية : 1 / 330 ؛ اصول الفقه : 1 / 120 ؛ التهذيب سبزوارى ( ره ) : 1 / 124 ؛ المحصول سبحانى : 2 / 438 .\r\n( 2 ) - المحصول سبحانى : 2 / 438 .\r\n","page_name":" 158 ","page_number":158},
  {"content":"\r\n\r\n\r\nمفهوم موافق\r\nبه مفهومى كه از جهت نفى و اثبات موافق با منطوق خود باشد ، « مفهوم موافق » گويند . به عنوان « مفهوم » رجوع شود .\r\n\r\nمفهوم وصف « 1 »\r\nمقصود از وصف هر چيزى است كه بتواند قيد موضوع تكليف باشد . بنابراين شامل حال ، تميز ، صفت و . . . مىشود . در مفهوم وصف نيز شرط است كه خود وصف ، موضوع حكم نباشد .\r\nآيا اگر حكمى بر موضوع مقيّد به قيدى موقوف شد ، با انتفاء قيد ، حكم نيز منتفى مىشود ؟ در حديث شريف وارد شده كه : در گوسفند چرنده زكات است . « 2 » آيا مفهوم اين حديث شريف اين است كه در گوسفندى كه به صورت دستى تغذيه مىشود زكات لازم نيست ؟ به عبارت ديگر : آيا تعليق حكم بر وصف مشعر عليّت است تا اينكه با انتفاء وصف ، حكم نيز منتفى گردد ؟ اكثر اصوليين معتقدند كه قيد در اين قبيل جملات تنها براى اثبات حكم براى موضوع خاص است و بر نفى حكم از موضوعات ديگر دلالت نمىكند و نسبت به ثبوت يا عدم ثبوت حكم در موضوعات ديگر ساكت است ، پس وصف مفهوم ندارد . مگر در صورتى كه وصف علّت تامّه‌ى منحصره‌ى ثبوت حكم براى موضوع باشد .\r\n\r\nمقتضى\r\nمقتضى در لغت يعنى : لازم ، واجب ، بايسته و مورد نياز . مقصود از مقتضى در\r\n\r\n\r\n","description":"","footnote":"\r\n( 1 ) - اصول الفقه : 1 / 112 .\r\n( 2 ) - عن جعفر بن محمد - عليهما السلام - الزكاة فى الابل و البقر و الغنم السّائمة . المستدرك : 7 / 63 ، حديث 1 .\r\n","page_name":" 159 ","page_number":159},
  {"content":"\r\n\r\nمحاورات عرفى و اصطلاح اصولى ، فراهم و تمام بودن شرايط لازم براى تأثير سبب است . مثلا هرگاه آتش وجود داشت ، مىگوييم : مقتضى براى سوزاندن موجود است ، امّا وجود مقتضى به تنهايى براى وجود و تحقّق اثر و معلول كافى نيست ، بلكه بايد مانع نيز وجود نداشته باشد ، يعنى مانعى نباشد كه وجود آن ، مانع تحقّق مسبب و تأثير آن مقتضى شود . در مثال فوق ، اگر لباس ضد حريق بر تن كسى بود كه به آتش نزديك مىشود ، هرچند مقتضى براى سوزاندن ( آتش ) موجود است ، ولى مانعى هست ( لباس ضد حريق ) كه مانع از تأثير مقتضى مىشود . و امّا در امور شرعى ، هرگاه مقتضى موجود بود و شكّ كرديم در وجود و عدم وجود مانع ، قاعده‌اى هست به نام « قاعده مقتضى » كه براساس آن ، وجود مانع را بايد منتفى پنداشت . به عنوان « قاعده‌ى مقتضى » رجوع شود .\r\n\r\nمقدّمات حكمت « 1 »\r\nاگر لفظى مطلق باشد ، تمام افراد و مصاديق را دربر مىگيرد . امّا تحقّق اطلاق در هر لفظى متوقّف است بر تحقّق يك قرينه‌ى عامى كه آن قرينه‌ى عام موجب مىشود تا كلام فى نفسه و بدون وجود قرينه‌ى متّصل يا منفصل حاليه يا مقاليه‌اى ظهور در اراده‌ى اطلاق پيدا كند . اين قرينه‌ى عام وقتى حاصل مىشود كه چند مقدّمه در كنار هم جمع شوند . اين مقدّمات را « مقدّمات حكمت » گويند . به عبارت ديگر : مقدّمات حكمت ، مقدّماتى هستند كه هرگاه موجود باشند ، موجب تحقّق قرينه‌ى عامى مىشوند كه اين قرينه‌ى عام باعث حمل كلام مطلق بر اطلاق\r\n\r\n\r\n","description":"","footnote":"\r\n( 1 ) - اصول الفقه : 1 / 168 ؛ نهاية الاصول : 384 ؛ المحصول سبحانى : 2 / 613 ؛ المحاضرات : 5 / 364 ؛ الكفاية با حواشى مرحوم مشكينى : 2 / 489 .\r\n","page_name":" 160 ","page_number":160},
  {"content":"\r\n\r\nمىشود . در تعداد مقدّمات حكمت اختلاف است . دو مقدّمه مورد اتّفاق است :\r\n1 - متكلّم در مقام بيان تمام مقصود خود باشد . پس اگر متكلّم در مقام اجمال يا اهمال بود « 1 » ، نمىتوان اطلاق را جارى دانست . مثلا گاهى مولا در مقام اصل تشريع و بيان اصل حكم است نه خصوصيات و كيفيت انجام آن عمل . خداوند - تبارك و تعالى - مىفرمايد :  وَ لِلَّهِ عَلَى النَّاسِ حِجُّ الْبَيْتِ  « 2 » . يعنى : بر مردم واجب است حجّ خانه خدا . در اين آيه شريفه خداوند - تبارك و تعالى - در مقام تشريع حجّ و بيان اصل وجوب حجّ است نه در مقام بيان آداب حجّ . اين مقام ، مقام اجمال است . و گاهى نيز مولا در مقام بيان حكم ديگرى است كه در اين قبيل موارد نيز نمىتوان به اطلاق استناد نمود . مثلا خداوند - تبارك و تعالى - مىفرمايد :  فَكُلُوا مِمَّا أَمْسَكْنَ عَلَيْكُمْ  « 3 » . يعنى : پس ، از صيدى كه ( سگ‌هاى شكارى ) براى شما نگه دارند بخوريد . در اين آيه شريفه خداوند - تبارك و تعالى - در مقام بيان حلال بودن شكار سگ‌هاى شكارى است كه احتمال مىرفت اين شكارها حكم مردار را داشته باشند . اين آيه شريفه مىفرمايد كه اين شكارها مردار نيستند و مىتوان از گوشت آن‌ها استفاده كرد و امّا آيه شريفه متعرّض اين مطلب نيست كه آن قسمت‌هايى را كه سگ‌هاى شكارى با دندان خود گاز گرفته‌اند آيا نجس است و بايد پاك نمود يا پاك است و نياز به تطهير ندارد ؟ اين قسم از قبيل اهمال است و در اين قبيل موارد نيز نمىتوان به اطلاق تمسك نمود و گفت كه آيه اطلاق دارد و براساس اطلاق آيه ،\r\n\r\n\r\n","description":"","footnote":"\r\n( 1 ) - اهمال عبارت است از ترك تعرّض به بيان مطلب ، بدون عمد ؛ ولى اجمال عبارت است از اينكه مولا عمدا كلام را مجمل بيان مىكند و تمام مقصود خود را در آن مقام بيان نمىكند .\r\n( 2 ) - آل عمران / 97 .\r\n( 3 ) - المائدة / 4 .\r\n","page_name":" 161 ","page_number":161},
  {"content":"\r\n\r\nقسمت جاى دندان سگ نيز پاك است ، زيرا اصلا آيه در مقام بيان حكم پاك يا نجس بودن جاى دندان سگ شكارى در بدن حيوان شكار شده نيست .\r\n2 - قرينه‌ى متّصل يا منفصل ، لفظى يا غير لفظى كه دلالت بر تقييد كند در كلام متكلّم نباشد . به عبارت ديگر : بايد كلام متكلّم خالى از قرينه‌ى بر تقييد باشد . زيرا با وجود قرينه‌ى متّصل ، كلام از ابتدا ظهور در مقيّد خواهد داشت ، و با وجود قرينه‌ى منفصل نيز گرچه كلام ظهور ابتدايى در مطلق دارد ولى اين ظهور ابتدايى به واسطه‌ى تقديم حجيّت و اعتبار قرينه‌ى دال بر تقييد از اعتبار ساقط مىشود همان گونه كه در تقديم مخصّص منفصل بر عام اين‌گونه است . « 1 »\r\nبرخى اصوليين « امكان اطلاق و تقييد « 2 » » و برخى « عدم وجود قدر متيقّن در مقام تخاطب « 3 » » را به عنوان مقدّمه‌ى سوّم از مقدّمات حكمت و برخى نيز لزوم احراز بناى عرف بر استفاده‌ى اطلاق از كلام داراى مقدّمات حكمت را شرط صحّت جريان اطلاق دانسته‌اند « 4 » .\r\n\r\nمقدّمات دليل انسداد\r\nبه عنوان « انسداد » رجوع شود .\r\n\r\n\r\n","description":"","footnote":"\r\n( 1 ) - اصول الفقه : 1 / 169 .\r\n( 2 ) - همان مدرك .\r\n( 3 ) - الكفاية : 1 / 384 .\r\n( 4 ) - الكفاية با حواشى مرحوم مشكينى : 2 / 492 .\r\n","page_name":" 162 ","page_number":162},
  {"content":"\r\n\r\n\r\nمقدّمه « 1 »\r\nمقدّمه ، هرآن چيزى را گويند كه تحقّق چيز ديگرى برآن متوقّف باشد و در مقابل آن « ذى المقدّمه » است ، يعنى آن چيزى كه داراى مقدّمه است . يكى از مباحث مفصّل در علم اصول فقه ، بحث « مقدّمه » است كه آيا مقدّمه‌ى واجب نيز واجب است يا خير ؟ و آيا مقدّمه‌ى حرام نيز حرام است يا خير ؟ و به عبارت ديگر :\r\nآيا مقدّمه نيز در وجوب يا حرمت يا كراهت و يا استحباب ، تابع ذى المقدّمه است و آيا بر اتيان و عدم اتيان مقدّمه نيز ثواب و عقاب و ساير آثار شرعى مترتّب مىشود يا نه ؟ توضيح اين مطالب و پاسخ به اين پرسش‌ها را در عنوان « مقدّمه‌ى واجب » بيابيد .\r\n\r\nاقسام مقدّمه :\r\nمقدّمه تقسيمات مختلفى دارد كه عبارتند از « 2 » :\r\n1 - مقدّمه‌ى داخلى و مقدّمه‌ى خارجى .\r\n2 - مقدّمه‌ى عقلى و شرعى و عادى .\r\n3 - مقدّمه‌ى وجود ، مقدّمه‌ى صحّت ، مقدّمه‌ى وجوب ، مقدّمه‌ى علم .\r\n4 - تقسيم مقدّمه به سبب ، شرط ، معدّ و عدم مانع .\r\n5 - تقسيم مقدّمه به متقدّم ، مقارن و متأخّر .\r\n\r\n\r\n","description":"","footnote":"\r\n( 1 ) - نهاية الاصول : 153 ؛ مناهج الوصول : 2 / 323 ؛ عناية الاصول : 1 / 281 ؛ نهاية الافكار : 1 / 258 ؛ اجود التقريرات : 1 / 309 ؛ المحاضرات : 2 / 292 ؛ بدائع الافكار : 295 ؛ انوار الاصول : 1 / 350 ؛ الكفاية : 1 / ، 139 ؛ تهذيب الاصول سبزوارى ( ره ) : 1 / 204 ؛ الفصول : 86 ، مطارح الانظار : 37 ؛ المعالم : 57 ؛ المحصول سبحانى : 1 / 459 ؛ العدّة : 1 / 186 ؛ الاصول العامّة : 407 ؛ الوافية : 219 ؛ الذريعة : 1 / 83 ؛ اصول الفقه مظفر ( ره ) : 1 / 235 ؛ الموافقات : 1 / 140 ؛ المحصول رازى : 1 / 289 ؛ المعتمد : 1 / 93 ؛ اصطلاحات الاصول :\r\n255 .\r\n( 2 ) - المحصول سبحانى : 1 / 468 .\r\n","page_name":" 163 ","page_number":163},
  {"content":"\r\n\r\nتوضيح هركدام از اقسام فوق را در عنوان مربوط پيگيرى نماييد .\r\n\r\nمقدّمه‌ى حرام\r\n\r\nآيا مقدّمه‌ى حرام نيز حرام است ؟\r\nشكّى نيست كه درست كردن و مصرف مشروبات الكلى حرام است . ولى به دست آوردن شراب مقدّماتى دارد مانند خريدن انگور ، حمل و نقل آن به محل ساختن شراب ، تهيه‌ى ظروف لازم و . . . آيا پرداختن به اين امور به قصد تهيه‌ى شراب از باب پرداختن به مقدّمات حرام ، حرام است و موجب عقوبت مىگردد ، يا آنچه حرام است و عقوبت دارد تنها تهيه‌ى شراب است نه فراهم آوردن مقدّمات آن ؟ پاسخ اين سؤال متوقّف است بر روشن شدن چند مطلب از جمله : مقصود از حرمت مقدّمات چيست ؟ بحث در كدام قسم از مقدّمات است ؟ اختيار قول به وجوب و عدم وجوب مقدّمات واجب و . . . چون محور اصلى بحث مقدّمه در علم اصول فقه تحت عنوان « مقدّمه‌ى واجب » مطرح شده است و پاسخ اين مطالب و مطالب ديگر نيز در آن عنوان بيان شده است ، لذا توضيح مطالب را در عنوان « مقدّمه‌ى واجب » پيگيرى نماييد . و امّا در حرمت و عدم حرمت مقدّمات حرام اقوالى هست از جمله : 1 - مقدّمه‌ى حرام ، حرام نيست « 1 » . 2 - مقدّمات سببى حرام ، حرام است ولى مقدّمات غير سببى حرام نيستند « 2 » . 3 - مقدّماتى كه بين آن‌ها و ذى المقدّمه اختيار و اراده‌ى فاعل واسطه قرار نمىگيرد حرام است . به عبارت ديگر :\r\nمقدّماتى حرام است كه بعد از اتيان آن‌ها فاعل قادر به جلوگيرى از تحقّق ذى\r\n\r\n\r\n","description":"","footnote":"\r\n( 1 ) - مناهج الوصول : 1 / 415 .\r\n( 2 ) - تقريرات مجدّد شيرازى : 2 / 430 .\r\n","page_name":" 164 ","page_number":164},
  {"content":"\r\n\r\nالمقدّمه در خارج نيست « 1 » . و بالاخره كلام حضرت امام خمينى ( ره ) كه معتقد است در صورت قبول قول به ملازمه‌ى بين حرمت ذى المقدّمه و حرمت مقدّمه ، تنها جزء اخير و مقدّمه‌اى كه تحقّق ذى المقدّمه برآن متوقّف است حرام است نه تمام مقدّمات . « 2 » البتّه به نظر مىرسد كه تمام تفاصيل موجود در حرمت مقدّمه‌ى حرام به يك مطلب اشاره دارند و آن مطلب اين است كه : تنها مقدّمه‌اى حرام است كه بعد از اتيان آن ، ذى المقدّمه محقّق مىشود . 4 - قول چهارم را مرحوم آغا ضياء الدين عراقى ( ره ) اختيار كرده است كه : تمام مقدّمات موصله‌ى حرام ، حرام است ، همان گونه كه در مقدّمه‌ى واجب نيز « مقدّمات موصله » را واجب مىدانيم . « 3 »\r\n\r\nمقدّمه‌ى خارجى « 4 »\r\nيكى از تقسيمات مقدّمه ، تقسيم آن به مقدّمه‌ى داخلى و مقدّمه‌ى خارجى است . اين تقسيم به اعتبار قيد بودن مقدّمه در مأمور به و يا تقييد مأمور به به آن ، يا عدم قيد و تقييد است . « 5 »\r\nبرخى امور هستند كه تحقّق فعل بر آن‌ها متوقّف است ولى داراى وجودى خارج و مستقل از آن فعل هستند ، اين قبيل امور را « مقدّمات خارجى » گويند ، مانند طهارت لباس كه مقدّمه‌ى نماز است . آنچه در مبحث « وجوب و عدم وجوب\r\n\r\n\r\n","description":"","footnote":"\r\n( 1 ) - اجود التقريرات : 1 / 361 .\r\n( 2 ) - مناهج الوصول : 1 / 417 .\r\n( 3 ) - نهاية الافكار : 1 / 357 .\r\n( 4 ) - اصطلاحات الاصول : 256 ؛ المحصول سبحانى : 1 / 478 .\r\n( 5 ) - المحاضرات : 2 / 296 .\r\n","page_name":" 165 ","page_number":165},
  {"content":"\r\n\r\nمقدّمه » مورد بحث است ، همين مقدّمه‌ى خارجى است و الّا مقدّمه‌ى داخلى هر شيئى عبارت است از همان اجزاى تشكيل‌دهنده‌ى آن شىء و بدون شكّ ، امر به هر چيزى ، امر به اجزاى تشكيل‌دهنده‌ى آن خواهد بود . به عنوان « مقدّمه‌ى واجب » و « مقدّمه‌ى داخلى » رجوع شود .\r\n\r\nمقدّمه خارجى بر دو قسم است « 1 » :\r\n\r\n1 - مقدّمه‌ى خارجى به معناى اعم .\r\nمقدّمات خارجى به معناى اعم ، آن مقدّماتى هستند كه جزء مقوّم و تشكيل‌دهنده‌ى ماهيّت نيستند ولى ماهيّت ، مقيّد به آن مقدّمات است . مثلا طهارت بدن يا لباس از مقدّمات تشكيل‌دهنده‌ى حقيقت نماز نيستند ولى خداوند - تبارك و تعالى - نماز به قيد طهارت بدن و لباس را خواسته است . به عبارت ديگر : نماز ، بر نماز بدون طهارت بدن و لباس نيز صدق مىكند ولى مولا چنين نمازى را نخواسته است بلكه قسم خاصّى از نماز را از مكلّف خواسته است و آن نمازى است كه همراه با طهارت بدن و لباس باشد . اين قسم مقدّمات را « مقدّمات داخلى به معناى اعم » نيز مىگويند .\r\n\r\n2 - مقدّمه‌ى خارجى به معناى اخصّ .\r\nاين قسم از مقدّمات ، مقدّماتى هستند كه نه از مقدّمات تشكيل‌دهنده‌ى حقيقت و ذات ماهيّت‌اند و نه از مقدّماتى هستند كه مولا واجب را مشروط به دارا بودن و همراه بودن با آن مقدّمات از مكلّف خواسته باشد بلكه اين مقدّمات از امورى هستند كه واجب براى تحقّق خود در خارج به آن‌ها نياز دارد . مثلا اگر كسى\r\n\r\n\r\n","description":"","footnote":"\r\n( 1 ) - همان مدرك .\r\n","page_name":" 166 ","page_number":166},
  {"content":"\r\n\r\nبخواهد نماز بخواند ، خواندن نماز ، نياز به مكان دارد ولى مكان نه جزء تشكيل‌دهنده‌ى حقيقت نماز است و نه مولا نماز را مشروط به قيد مكان نموده است .\r\n\r\nمقدّمه‌ى داخلى\r\nهر مجموعه‌ى مركّبى از اجزاى متعدّدى تشكيل شده است كه تحقّق آن مجموعه متوقّف است بر تحقّق آن اجزاء . هركدام از اين اجزاى تشكيل‌دهنده‌ى مجموعه‌ى مركب را « مقدّمه‌ى داخلى » آن مركّب مىنامند . آيا در اين صورت ، مقدّمه‌ى داخلى همان ذى المقدّمه نيست ؟\r\nخير ! زيرا ذى المقدّمه عبارت است از مجموع اجزاء و مقدّمه عبارت است از يك‌يك اجزاء و شكّى نيست كه هركدام از اجزاء به تنهايى عين ذى المقدّمه ( كلّ ) نيست . مثلا نماز داراى اجزاى متعدّدى مانند : قيام ، ركوع ، سجده و . . . است كه هركدام از اين‌ها مقدّمه‌ى داخلى نماز است ، ولى هيچ‌كدام به تنهايى نماز نيست .\r\n\r\nمقدّمه‌ى سبب\r\nبراى « مقدّمه‌ى سببى » دو تعريف ارائه شده است « 1 » :\r\n1 - مقدّمه‌ى سببى ، آن مقدّمه‌اى است كه وجود آن مستلزم وجود ذى المقدّمه است به شرط عدم وجود مانع . مثلا پدر و فرزندى ، موجب ثبوت ارث براى هركدام از دو طرف مىشود به شرط اينكه هركدام از اين دو ، قاتل نفر ديگر نباشد .\r\nاين قسم از مقدّمه‌ى سببى را مىتوان منطبق بر « مقتضى » دانست .\r\n2 - مقدّمه‌ى سببى ، آن مقدّمه‌اى است كه وجود آن مستلزم وجود ذى المقدّمه و عدم آن ، مستلزم عدم ذى المقدّمه است . مثل آتش كه مقدّمه‌ى سببى براى\r\n\r\n\r\n","description":"","footnote":"\r\n( 1 ) - عناية الاصول : 159 ؛ المحصول سبحانى : 1 / 482 .\r\n","page_name":" 167 ","page_number":167},
  {"content":"\r\n\r\nسوزاندن و سوختن است . اين قسم از مقدّمه‌ى سببى را مىتوان منطبق بر « علّت تامه » دانست .\r\nاستاد سبحانى معتقد است كه تعريف اوّل براى « مقدّمه‌ى سببى » بهتر است . « 1 »\r\n\r\nمقدّمه‌ى شرط « 2 »\r\nمقدّمه‌ى شرطى ، آن مقدّمه‌اى است كه وجود آن ، تنها موجب ثبوت قابليت در ذى المقدّمه است ولى عدم آن ، مستلزم عدم ذى المقدّمه خواهد بود . به عبارت ديگر : مقدّمه‌ى شرطى آن مقدّمه‌اى است كه عدم آن مستلزم عدم وجود ذى المقدّمه خواهد بود ولى وجود آن مستلزم وجود ذى المقدّمه نخواهد بود . مثلا خشك بودن هيزم باعث مىشود كه هيزم قابليت آتش گرفتن و سوختن را پيدا كند و عدم خشك بودن هيزم ، آتش نگرفتن و نسوختن را در پى خواهد داشت . خشك بودن هيزم ، تنها باعث ثبوت قابليت آتش گرفتن و سوختن در هيزم است ، نه اينكه لزوما خشك بودن مستلزم سوختن باشد ، زيرا چه‌بسا كه هيزم خشك موجود باشد ولى سوزانده نشود . بنابراين ، وجود مقدّمه‌ى شرطى مستلزم وجود ذى المقدّمه نخواهد بود ولى عدم آن موجب عدم وجود ذى المقدّمه خواهد بود .\r\n\r\nمقدّمه‌ى شرعى\r\nمقدّمه‌ى شرعى ، آن مقدّمه‌اى است كه شرع حكم به مقدّمه بودن آن نموده باشد . مثلا روبه‌قبله بودن از مقدّمات نماز است و اين مقدّمه و شرطى است كه شرع بيان كرده است . مقدّمه‌ى شرعى در مقابل « مقدّمه‌ى عقلى » و « مقدّمه‌ى عادى » است . به عناوين مذكور مراجعه شود . مرحوم خويى ( ره ) تقسيم مقدّمه به\r\n\r\n\r\n","description":"","footnote":"\r\n( 1 ) - همان مدرك .\r\n( 2 ) - همان مدرك .\r\n","page_name":" 168 ","page_number":168},
  {"content":"\r\n\r\nشرعى ، عادى و عقلى را صحيح نمىداند . ايشان معتقد است كه مقدّمه‌ى شرعى برگشت مىكند به مقدّمه‌ى خارجى به معناى اعم و آن مقدّمه‌اى است كه به عنوان قيد ذى المقدّمه به حساب نمىآيد و ليكن ذى المقدّمه مقيّد است به آن قسمى كه مشروط به اين قيود است مانند طهارت لباس و بدن براى نماز كه هركدام از اين قيود خارج از ذات و حقيقت نماز هستند و ليكن نمازى مأمور به است كه با لباس و بدن پاك باشد . و امّا مقدّمه‌ى عقلى برگشت مىكند به مقدّمه‌ى خارجى به معناى اخص و آن مقدّمه‌اى است كه وجود ذى المقدّمه در عالم خارج متوقّف برآن است مانند توقّف « در كربلا بودن » بر طى مسافت . و امّا مقدّمه‌ى عادى نيز برگشت مىكند به مقدّمه‌ى عقلى . « 1 » مقدّمه‌ى شرعى را « شرط شرعى » نيز مىنامند . « 2 »\r\n\r\nمقدّمه‌ى صحّت\r\nاز تقسيمات مقدّمه به اعتبار ذى المقدمه ، تقسيم آن به مقدّمه‌ى « وجود » ، « صحّت » ، « وجوب » و « علم » است .\r\nمقدّمه‌ى صحّت آن مقدّمه‌اى است كه صحّت ذى المقدّمه برآن متوقّف است .\r\nمثلا امكان تسليم متاع از سوى فروشنده ، شرط صحّت عقد بيع است . بعضى از اصوليين معتقدند كه مقدّمه‌ى صحّت برگشت مىكند به مقدّمه‌ى وجود . « 3 »\r\n\r\n\r\n","description":"","footnote":"\r\n( 1 ) - المحاضرات : 2 / 304 .\r\n( 2 ) - اصول الفقه مظفر ( ره ) : 1 / 260 .\r\n( 3 ) - الكفاية : 1 / 144 ؛ نهاية الاصول : 158 .\r\n","page_name":" 169 ","page_number":169},
  {"content":"\r\n\r\n\r\nمقدّمه‌ى عادى\r\nمقدّمه‌ى عادى چند گونه است از آن جمله « 1 » :\r\n1 - مقدّمه‌اى كه تحقّق ذى المقدّمه برآن متوقّف نيست و بدون وجود آن نيز ذى المقدّمه مىتواند وجود پيدا كند و تنها به عنوان مقدّمات عرفى و عادت رايج بين مردم ، قبل از ذى المقدّمه آورده مىشود . مثلا پوشيدن شلوار قبل از خارج شدن از منزل از مقدّمات عرفى به حساب مىآيد ولى بيرون رفتن بدون پوشيدن شلوار هم ممكن است . اين قسم از مقدّمه اگرچه از مقدّمات عادى به شمار مىآيد ولى از محل بحث در « مقدّمه‌ى واجب » خارج است .\r\n2 - مقدّمه‌اى كه تحقّق ذى المقدّمه بدون آن ذاتا ممكن است و ليكن عادتا و معمولا تحقّق ذى المقدّمه بدون آن ممكن نيست . مثلا رفتن روى پشت بام بدون استفاده از نردبان يا وسيله بالارونده‌ى ديگر ( مانند راه‌پله و طناب ) معمولا ممكن نيست و الّا ذاتا ممكن است زيرا ممكن است كسى پرواز كند و به بالاى پشت بام برود .\r\nاين قسم از مقدّمات نيز گرچه داخل در بحث « وجوب و عدم وجوب مقدّمه‌ى واجب » هستند ولى اين مقدّمات به مقدّمات عقلى برگشت مىكنند و نمىتوان در مقابل مقدّمات عقلى اين قسم را به عنوان « مقدّمه‌ى عادى » مطرح نمود .\r\n\r\nمقدّمه‌ى عبادى\r\nبرخى امور هستند كه تنها وقتى عنوان مقدّمه‌ى شرعى بر آن‌ها صدق مىكند كه به عنوان عبادت آورده شوند . اين قبيل مقدّمات هستند كه با قطع نظر از ذى\r\n\r\n\r\n","description":"","footnote":"\r\n( 1 ) - المحاضرات : 2 / 303 ؛ الكفاية با حواشى مرحوم مشكينى : 1 / 462 .\r\n","page_name":" 170 ","page_number":170},
  {"content":"\r\n\r\nالمقدّمه داراى ثواب نيز هستند . وضو ، غسل و تيمم از اين قبيل هستند . اين مطلب مورد اتّفاق همه‌ى علما قرار گرفته است . چنين مقدّماتى را « مقدّمه‌ى عبادى » گويند .\r\nدو اشكال بر مقدّمات عبادى وارد است :\r\n1 - واجب غيرى واجبى توصّلى است . پس چگونه مىتواند به عنوان مقدّمه‌ى عبادى عبادت به حساب آيد ؟\r\n2 - بر واجب غيرى ثواب مترتّب نمىشود . پس چگونه بر طهارت سه‌گانه ثواب مترتّب است ؟\r\nمرحوم مظفر ( ره ) در پاسخ اين دو اشكال مطلبى دارد كه چكيده‌ى آن چنين است :\r\nاين طهارات سه‌گانه در اصل مستحبّ هستند . پس يك امر استحبابى نفسى به اين طهارات تعلّق گرفته است . از طرفى ، وضو شرط و مقدّمه‌ى نماز است ، ولى اين امر مترشّح از نماز كه متوجّه وضو شده است ، وضوى به تنهايى را نمىخواهد بلكه ، وضوى به قيد عبادت را مىخواهد . پس عبادت بودن وضو ناشى از امر مترشّح از امر به نماز نيست تا اينكه اشكال عدم ترتّب ثواب بر امر غيرى پيش آيد بلكه قبل از توجّه امر غيرى به وضو ، وضو عبادت بود و داراى ثواب . و امّا اينكه گفتيم : وضو قبل از توجّه امر غيرى مستحبّ بود ، مقصود اين نيست كه با آمدن امر غيرى مبنى بر مقدّمه‌ى نماز بودن وضو ، هنوز هم وضو به همان استحباب خود باقى مانده است ، بلكه مقصود اين است كه : عباديّت وضو ناشى از مطلوبيّت و رجحان ذاتى آن است ، و اين مطلوبيّت و رجحان ذاتى ، با آمدن امر غيرى نيز باقى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاست ، هرچند كه آن امر استحبابى اوّلى با آمدن امر غيرى ، در آن فانى مىشود و در واقع ، امر غيرى ، چيزى جز بيان استمرار همان مطلوبيّت و محبوبيّت و رجحان ذاتى هركدام از طهارات سه‌گانه نيست . پس اين امر غيرى نيز امرى عبادى خواهد بود با اين تفاوت كه عباديّت آن ناشى از نفس اين امر غيرى نيست ، بلكه چون اين امر غيرى در واقع ادامه‌دهنده‌ى آن مطلوبيّت و رجحان ذاتى ناشى از امر استحبابى قبلى است ، رنگ و بوى عبادى گرفته و حكم امر نفسى عبادى را دارد . « 1 »\r\n\r\nمقدّمه‌ى عدم مانع\r\n\r\nمانع چيست ؟\r\nمانع ، عبارت از آن چيزى است كه وجودش موجب عدم وجود ذى المقدّمه مىگردد ولى عدمش موجب وجود ذى المقدّمه نمىشود . مثلا سفر در برخى موارد موجب عدم وجود روزه مىشود ولى عدم سفر موجب وجود روزه نمىشود زيرا ممكن است كسى مسافر نباشد و در عين حال به جهت بيمارى يا علّت ديگرى روزه‌دار هم نباشد .\r\nبرخى اصوليين عدم وجود مانع را نيز از مقدّمات وجود ذى المقدّمه دانسته‌اند .\r\nبه عبارت ديگر : عدم مانع آن چيزى است كه تنها در قابليت ذى المقدّمه براى وجود مؤثر است . « 2 »\r\n\r\nمقدّمه‌ى عقلى « 3 »\r\nيكى از اقسام مقدّمه‌ى خارجى « مقدّمه‌ى عقلى » است . مقدّمه‌ى عقلى هرآن\r\n\r\n\r\n","description":"","footnote":"\r\n( 1 ) - اصول الفقه : 1 / 255 به بعد .\r\n( 2 ) - نهاية الاصول : 160 .\r\n( 3 ) - همان مدرك : 157 و اصول الفقه مظفر ( ره ) : 1 / 245 .\r\n","page_name":" 172 ","page_number":172},
  {"content":"\r\n\r\nچيزى را گويند كه واقعا وجود ذى المقدّمه برآن متوقّف باشد و چنين توقّفى را عقل درك كند . مثلا انجام حجّ از ديدگاه عقل متوقّف است بر پيمودن مسير منتهى به مكّه .\r\n\r\nمقدّمه‌ى علم « 1 »\r\nمقدّمه‌ى علم ، هر امرى را گويند كه مكلّف براى اطمينان يافتن و علم پيدا كردن به امتثال امر مولا انجام مىدهد . مثلا مكلّف نمىداند قبله در كدام جهت است .\r\nبراى اطمينان يافتن از اين كه امر مولا مبنى بر « روبه‌قبله نماز خواندن » را امتثال نموده است ، به چهار جهت نماز مىگذارد . شكّى نيست كه « مقدّمه‌ى علم » از بحث وجوب يا عدم وجوب « مقدّمه‌ى واجب » خارج است ، زيرا در مثال فوق ، آنچه واجب بوده ، نماز به سوى قبله است و ساير نمازها تنها مقدّمه‌ى حصول علم به واجب و فراغ ذمه و برحذر بودن از عذاب هستند و امّا آن نماز به سوى قبله ، عين واجب است نه مقدّمه‌ى واجب و وجوب ساير نمازها نيز وجوبى عقلى است نه وجوب ناشى از امر به نماز به سوى قبله .\r\nمرحوم اصفهانى ( ره ) مىگويد : مرجع مقدّمه‌ى علم ، مقدّمه‌ى وجود است . « 2 »\r\n\r\nمقدّمه‌ى غير موصله\r\nمقدّمه در يك تقسيم به « موصله » و « غير موصله » تقسيم مىشود . مقدّمه‌ى غير موصله آن مقدّمه‌اى را گويند كه منجر به رسيدن به ذى المقدّمه نگردد . به عنوان « مقدّمه‌ى موصله » رجوع شود .\r\n\r\n\r\n","description":"","footnote":"\r\n( 1 ) - المحاضرات : 2 / 302 ؛ نهاية الاصول : 158 .\r\n( 2 ) - الفصول : 86 .\r\n","page_name":" 173 ","page_number":173},
  {"content":"\r\n\r\n\r\nمقدّمه‌ى متأخّر « 1 »\r\nمقدّمه‌ى متأخّر ، هرآن امرى را گويند كه از نظر زمان ، بعد از وجود ذى المقدّمه واقع مىشود . مثلا زنى كه مستحاضه است و روزه گرفته است ، به شرطى روزه‌ى او صحيح است كه با فرا رسيدن شب غسل كند . پس غسل در شب ، مقدّمه‌ى صحّت روزه‌ى آن روز است . و مثل اجازه‌ى مالك در بيع فضولى ، بنابراين كه بگوييم :\r\nاجازه‌ى مالك كاشف از صحّت آن معامله‌ى فضولى است كه در زمان قبل واقع شده بود .\r\nآيا اصولا تأخير وجود مقدّمه از ذى المقدّمه ممكن است يا خير ؟ شكّى نيست كه اگر مطلب از امور عقلى باشد ، تأخير مقدّمه و شرط آن ممكن نيست و امّا در امور شرعى گفته شده كه اين مولا است كه مىتواند فعلى را با قيود خاصّى طلب نمايد و همان گونه كه مىتواند فعلى را مقيّد به قيود متقدّم يا مقارن نمايد ، مىتواند قيودى را كه متأخّر از ذى المقدّمه هستند معتبر نمايد و آن وضعيت خاص از فعل ( فعل به اضافه‌ى قيدى كه از حيث زمان متأخر از ذى المقدّمه باشد ) را طلب نمايد . به عبارت ديگر : اگر شرط از شرايط مأمور به باشد ، اين از اختيارات مولا است كه آن مأمور به را چگونه بخواهد و هيچ محذورى نيز پيش نمىآيد .\r\n\r\nمقدّمه‌ى متقدّم\r\nمقدّمه‌ى متقدم ، آن مقدّمه‌اى را گويند كه از جهت زمانى تقدم دارد بر ذى المقدّمه . مثلا وضو مقدّمه‌ى صحّت داخل شدن در نماز است و اين مقدّمه ( وضو )\r\n\r\n\r\n","description":"","footnote":"\r\n( 1 ) - اصول الفقه مظفر ( ره ) : 1 / 248 ؛ المحاضرات : 2 / 308 ؛ نهاية الاصول : 158 ؛ الكفاية : 1 / 144 .\r\n","page_name":" 174 ","page_number":174},
  {"content":"\r\n\r\nاز نظر زمان وجود ، لازم است كه قبل از ذى المقدّمه ( نماز ) آورده شود .\r\nمرحوم آخوند خراسانى ( ره ) همان اشكال مربوط به مقدّمه‌ى متأخر را در مقدّمه‌ى متقدّم و مقارن نيز جارى مىداند . جواب ايشان همان مطلبى است كه در عنوان « مقدّمه‌ى متأخّر » بدان اشاره شده است .\r\n\r\nمقدّمه‌ى معدّ\r\nمقدّمه‌ى « معدّ » مقدّمه‌اى است كه زمينه‌ساز وجود ذى المقدّمه است . به عبارت ديگر : مقدّمه‌ى معدّ ، آن مقدّمه‌اى است كه ذى المقدّمه ( معدّ له ) در هنگام وجود آن ( معدّ ) وجود ندارد ، ولى وجود ذى المقدّمه متوقّف است بر اتيان آن . مثلا بلند كردن عصا براى زدن ، مقدّمه‌ى تحقّق زدن است و زدن ، متوقّف است بر بلند كردن عصا ، ولى بلند كردن عصا لزوما مستلزم تحقّق زدن ( ذى المقدّمه ) نيست .\r\n\r\nمقدّمه‌ى مفوّته « 1 »\r\nبرخى از واجبات داراى زمان معيّنى هستند مانند مناسك حجّ كه بايد در روزهاى خاصّى از ماه ذىالحجّه انجام شود . بدون شكّ ، انجام مناسك حجّ در آن ايّام خاص ، نياز به مقدّماتى دارد كه بايد قبل از فرا رسيدن آن ايّام ، اين مقدّمات را انجام داد . مثلا كسى كه در ايران زندگى مىكند ، بايد قبل از فرا رسيدن ايّام حجّ ، مقدّمات آن از قبيل تهيه‌ى گذرنامه و پيمودن راه را انجام دهد تا بتواند مناسك حجّ را در زمان خود بجا آورد . انجام ندادن اين مقدّمات ، موجب فوت ذى المقدّمه ( مناسك حجّ ) مىگردد . اين قبيل مقدّمات را كه ترك آن‌ها موجب فوت ذى المقدّمه مىگردد « مقدّمات مفوّته » گويند . ترديدى نيست كه حتى در صورت عدم وجوب\r\n\r\n\r\n","description":"","footnote":"\r\n( 1 ) - اصول الفقه مظفر ( ره ) : 1 / 250 .\r\n","page_name":" 175 ","page_number":175},
  {"content":"\r\n\r\nشرعى اين قبيل مقدّمات ، عقل حكم مىكند به لزوم انجام آن‌ها ، زيرا ترك اين قبيل مقدّمات موجب فوت ذى المقدّمه مىشود .\r\n\r\nمقدّمه‌ى مقارن « 1 »\r\nمقدّماتى را كه هم‌زمان با ذى المقدّمه است « مقدّمه‌ى مقارن » گويند . مثل طهارت و روبه‌قبله بودن براى نماز .\r\nمقدّمه‌ى مقارن سه قسم است : 1 - مقدّمه‌ى مقارن براى حكم تكليفى . مثل بلوغ و عقل نسبت به وجوب نماز و روزه . 2 - مقدّمه‌ى مقارن براى حكم وضعى . مثل شرايط دو طرف معامله از قبيل : عقل و بلوغ نسبت به حصول ملكيت . 3 - مقدّمه‌ى مقارن براى مأمور به . مثل روبه‌قبله بودن و طهارت لباس و بدن نسبت به نماز .\r\n\r\nمقدّمه‌ى موصله « 2 »\r\nبين اصوليين اختلاف است كه : بنا بر قول به ملازمه‌ى بين وجوب ذى المقدّمه و وجوب مقدّمه ، آيا مطلق مقدّمه واجب است ، خواه موصله باشد و خواه غير موصله ، يا تنها مقدّمه‌ى موصله واجب است ؟ در مقصود از « مقدّمه‌ى موصله » نيز اختلاف در تعبير وجود دارد . به عبارت ديگر ، كه دربردارنده‌ى اختلاف در تعريف « مقدّمه‌ى موصله » نيز باشد : آيا مطلق مقدّمه واجب است آن‌گونه كه مشهور مىگويند ؟ يا آن‌گونه كه به مرحوم صاحب معالم نسبت داده مىشود ، تنها مقدّمه‌اى واجب است كه به قصد رسيدن به ذى المقدّمه آورده شود ، به گونه‌اى كه\r\n\r\n\r\n","description":"","footnote":"\r\n( 1 ) - همان مدرك : 248 و اصطلاحات الاصول : 256 .\r\n( 2 ) - نهاية الاصول : 191 ؛ الفصول : 81 ؛ الكفاية : 1 / 181 ؛ المعالم / 74 ؛ مطارح الانظار : 72 - 76 ؛ المحصول سبحانى : 1 / 575 .\r\n","page_name":" 176 ","page_number":176},
  {"content":"\r\n\r\nداعى براى انجام مقدّمه ، رسيدن به ذى المقدّمه بوده باشد ، خواه منجر به دستيابى به ذى المقدّمه نيز بشود يا نشود ؟ يا آن‌گونه كه به مرحوم شيخ انصارى ( ره ) نسبت داده مىشود ، هر مقدّمه‌اى واجب است كه منجر به رسيدن مكلّف و دست يافتن وى به ذى المقدّمه شود ، خواه مقدّمه را به قصد رسيدن به ذى المقدّمه بياورد و خواه اصلا چنين قصدى هم نداشته باشد ؟ و يا آن‌گونه كه به مرحوم صاحب فصول ( ره ) نسبت داده مىشود ، فقط مقدّمه‌اى واجب است كه هدف از انجام آن رسيدن به ذى المقدّمه باشد و منجر به دست‌يابى به ذى المقدّمه نيز گردد .\r\nچرا برخى اصوليين ، بر خلاف سايرين معتقدند كه تنها مقدّمه‌ى موصله واجب است ؟ اگر كسى براى اقامه‌ى نماز وارد مسجدى شد و مشاهده كرد كه جايى از مسجد نجس شده است ، بايد در صورتى كه وقت براى خواندن نماز باقى باشد ، ابتدا اقدام به پاك كردن مسجد كند و سپس نماز بخواند . اگر كسى بر خلاف اين وظيفه عمل نمود و بدون پاك كردن مسجد ، شروع به نماز خواندن كرد ، بنا بر قول كسانى كه « امر به شىء را مقتضى نهى از ضد آن » مىدانند ، اين نماز چگونه صحيح خواهد بود ؟ طرفداران اين نظريه ، به جهت تصحيح نماز چنين شخصى ، معتقدند كه : هرچند ترك نماز مقدّمه‌ى پاك كردن مسجد است ، و ليكن در صورتى ترك اين نماز واجب و خواندن آن حرام است كه مكلّف قصد پاك كردن مسجد را داشته باشد يا مشغول پاك كردن مسجد شود ، ولى اگر چنين قصدى نداشته باشد يا اقدام به پاك كردن مسجد نكند ، اين مقدّمه ( ترك نماز ) واجب نخواهد بود و لذا هرچند از\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nجهت ترك تطهير مسجد مرتكب گناه شده است ولى نماز او صحيح است . « 1 »\r\n\r\nمقدّمه‌ى واجب « 2 »\r\nيكى از مباحث طولانى در علم اصول فقه كه معركه‌ى آرا گشته و علىرغم نداشتن ثمره‌ى عملى قابل توجهى در فقه و اصول ، از مباحث علمى دربردارنده‌ى مطالب مفيد متعدّدى به شمار مىآيد ، بحث « مقدّمه‌ى واجب » است « 3 » .\r\n\r\nمقصود از اين عنوان چيست ؟\r\nشكّى نيست كه هرگاه امرى از آمرى صادر شود كه امتثال و انجام آن امر متوقّف بر مقدّماتى باشد ، عقل حكم مىكند به لزوم و وجوب انجام آن مقدّمات . پس عقل حكم مىكند به تحصيل هرآن چيزى كه وجود و تحقّق خواسته‌ى آمر برآن متوقّف است و در اصطلاح « مقدّمات واجب » ناميده مىشوند . آنچه محل بحث و مورد اختلاف است ، وجوب اين مقدّمات از ديدگاه آمر است . يعنى آيا تحصيل اين مقدّمات از ديدگاه آمر نيز واجب است و آمر علاوه بر فرمان و دستور به تحصيل ذى المقدّمه ( مأمور به ) به مقدّمات نيز عنايت داشته و تحصيل آن‌ها را نيز خواسته است يا خير ؟ مثلا شارع مقدّس مناسك حجّ را واجب كرده است . عقل حكم مىكند كه مكلّف ، مقدّمات كار از قبيل تهيه‌ى گذرنامه و بليط و . . . را فراهم و قبل از\r\n\r\n\r\n","description":"","footnote":"\r\n( 1 ) - نهاية الاصول : 192 با تصرف .\r\n( 2 ) - اصول الفقه مظفر ( ره ) : 1 / 235 ؛ الكفاية : 1 / 139 ؛ المعالم : 57 ؛ نهاية الاصول : 153 ؛ مناهج الوصول : 1 / 281 ؛ نهاية الافكار : 1 / 258 ؛ اجود التقريرات : 1 / 309 ؛ المحاضرات : 2 / 292 ؛ بدائع الافكار : 295 ؛ انوار الاصول : 1 / 350 ؛ تهذيب الاصول سبزوارى ( ره ) : 1 / 204 ؛ الفصول : 86 ؛ مطارح الانظار : 37 ؛ المحصول سبحانى : 1 / 459 ؛ العدّة : 1 / 186 ؛ الاصول العامّة : 407 ؛ الذريعة : 1 / 83 ؛ اصطلاحات الاصول : 255 ؛ الاحكام آمدى : 1 / 96 ؛ المعتمد :\r\n1 / 95 ؛ الوافية : 219 .\r\n( 3 ) - برگرفته از اصول الفقه مظفر ( ره ) : 1 / 237 - 238 .\r\n","page_name":" 178 ","page_number":178},
  {"content":"\r\n\r\nرسيدن ايام حجّ به سمت مكّه حركت نمايد تا در موعد مقرر براى انجام مناسك مهيّا و آماده باشد ، ولى آيا علاوه بر حكم عقل به تحصيل اين مقدّمات ، شارع نيز عنايتى به اين مقدّمات داشته و تحصيل اين مقدّمات را نيز بر مكلّف واجب كرده است يا خير ؟ به عبارت ديگر : آيا ملازمه است بين حكم عقل و حكم شرع ؟ يعنى آيا از حكم عقل بر وجوب مقدّماتى كه تحقّق و وجود ذى المقدّمه بر آن‌ها متوقّف است ، پى به وجود شرعى اين مقدّمات مىبريم ؟ مرحوم مظفر ( ره ) به ده قول اشاره كرده در حالى كه معتقد است اقوال ديگرى نيز وجود دارد كه او ذكر نكرده است . « 1 » امّا به‌طور كلّى مىتوان تمام اقوال را منحصر در سه قول دانست :\r\n1 - قول به وجوب همه‌ى مقدّمات واجب مطلق . اين قول را « ابو الحسين بصرى » « 2 » اختيار كرده است . « 3 » وى مىگويد : اگر مقدّمه‌ى واجب واجب نباشد ، ترك آن جايز است . پس اگر ترك مقدّمه جايز باشد و واجب به وجوب باقى باشد ، تكليف ما لا يطاق است و محال . « 4 »\r\n2 - مقدّمه‌ى واجب مطلقا واجب نيست . زيرا با وجود حكم عقل به وجوب مقدّمه ، مجالى براى امر مولوى شرعى به وجوب مقدّمه باقى نمىماند . « 5 »\r\n3 - تفصيل قائل شدن بين وجوب برخى از اقسام مقدّمه و عدم وجوب برخى ديگر .\r\n\r\n\r\n","description":"","footnote":"\r\n( 1 ) - اصول الفقه ، ج 1 ، ص 261 .\r\n( 2 ) - ابو الحسين محمد بن على بن الطيب البصرى المعتزلى . متوفاى 436 هق .\r\n( 3 ) - المعتمد : 1 / 95 ؛ الاحكام آمدى : 1 / 97 .\r\n( 4 ) - المعتمد : 1 / 95 .\r\n( 5 ) - اصول الفقه مظفر ( ره ) : 1 / 262 .\r\n","page_name":" 179 ","page_number":179},
  {"content":"\r\n\r\n\r\nآيا بحث مقدّمه‌ى واجب از مقدّمات اصولى است ؟ از كدام قسم ؟\r\nبه‌نظر مىرسد كه بحث مقدّمه‌ى واجب از مباحث اصولى عقلى است . امّا عقلى بودن بحث به اين جهت است كه بحث از وجود ملازمه بين وجوب شرعى و وجوب عقلى است و بحث از وجود ملازمه ، بحث عقلى است . و امّا اصولى بودن بحث به اين جهت است كه ميزان در اصولى بودن هر مسئله اين است كه آن مسئله صلاحيت داشته باشد كه كبراى استنباط قرار گيرد و بحث ملازمه‌ى بين وجوب عقلى و وجوب شرعى مقدّمه ، صلاحيت دارد كه كبراى استنباط حكم شرعى قرار گيرد ، زيرا از اين ملازمه ، وجوب مقدّمه‌ى شرعى استنباط مىشود . البتّه اين بحث از غير مستقلّات عقلى است ، زيرا در ما نحن فيه نياز به ضميمه كردن يك مقدّمه‌ى شرعى داريم و آن‌هم حكم شارع به ذى المقدّمه است . « 1 »\r\n\r\nمقدّمه‌ى وجوب\r\nمقدّمه‌ى وجوب ، هر مقدّمه‌اى را گويند كه تعلّق گرفتن حكم وجوب بر هر عملى برآن متوقّف باشد . به عبارت ديگر : مقدّمه‌ى وجوب ، آن مقدّمه‌اى را گويند كه شرط وجوب باشد مانند استطاعت كه شرط وجوب حجّ است و مانند بلوغ و عقل و قدرت كه شرط وجوب تمام واجبات به شمار مىآيند . واجب را نسبت به اين شروط و مقدّمات « واجب مشروط » گويند . « 2 »\r\n\r\nمقدّمه‌ى وجود\r\nمقدّمه‌ى واجب را « مقدّمه‌ى وجود » نيز مىگويند . يعنى مقدّماتى كه وجود واجب بر آن‌ها متوقّف است مانند وضو نسبت به نماز و سفر نسبت به حجّ . واجب\r\n\r\n\r\n","description":"","footnote":"\r\n( 1 ) - المحصول سبحانى : 1 / 463 .\r\n( 2 ) - اصول الفقه مظفر ( ره ) : 1 / 244 .\r\n","page_name":" 180 ","page_number":180},
  {"content":"\r\n\r\nرا نسبت به اين مقدّمات « واجب مطلق » گويند . « 1 » به عنوان « مقدّمه‌ى واجب » رجوع شود .\r\n\r\nمقرّر\r\n« ناقل » و « مقرّر » در اصطلاح اصوليين صفت دو خبر يا دو دليل متعارض هستند كه يكى از آن دو دليل موافق اصل جارى در مورد خود باشد و ديگرى مخالف با آن اصلى كه در مورد خودش جارى مىشود . به دليل مخالف با اصل كه اقتضاى آن انتقال مكلّف از مقتضاى اصل و سوق دادن وى به تكليف مخالف با اصل مىشود « ناقل » گويند . دليل موافق با اصل به اعتبار اينكه تقرير مكلّف و تثبيت وى را برطبق اصل به دنبال دارد « مقرّر » گويند . فرقى هم نمىكند كه تعارض دو خبر يا دو دليل در اثبات وجوب باشد يا در اثبات حرمت . مثلا اگر يك خبر معتبر بگويد : نماز جمعه واجب است و يا خوردن عصير حرام است ؛ و خبر معتبر ديگرى بگويد : نماز جمعه واجب نيست و يا خوردن عصير حرام نيست ، دليلى را كه مىگويد نماز جمعه واجب است و يا خوردن عصير حرام است « ناقل » و دليل مقابل آن را « مقرّر » گويند « 2 » .\r\n\r\nمقيّد\r\nبه عنوان « اطلاق و تقييد » رجوع شود .\r\n\r\nملازمه بين حكم شرع و عقل\r\nبه عنوان « قاعده‌ى ملازمه » رجوع شود .\r\n\r\n\r\n","description":"","footnote":"\r\n( 1 ) - همان مدرك .\r\n( 2 ) - اصطلاحات الاصول : 267 ؛ الفصول : 245 .\r\n","page_name":" 181 ","page_number":181},
  {"content":"\r\n\r\n\r\nملاكات احكام\r\nملاك يعنى علّت و منشأ . ملاك يا تنصيصى است يا ترديدى و يا تشبيهى .\r\nملاك تنصيصى : وقتى است كه ملاك و علّت قطعى حكم از طرف شارع مشخص شده باشد . در حديث شريف وارد شده است كه : آب چاه چون داراى منبع و مادّه است ، به مجرد ملاقات با نجاست نجس نمىشود . « 1 »\r\nدر اين روايت به علّت نجس نشدن آب چاه در ملاقات با نجاست تصريح شده است . به عنوان « قياس مصرّح العلّه » رجوع شود .\r\nملاك ترديدى : وقتى است كه شارع تصريح بر ملاك و علّت قطعى حكم نكرده باشد و اين ملاك مردّد بين چند چيز باشد . به عنوان « تنقيح مناط » و « سبر و تقسيم » رجوع شود .\r\nملاك تشبيهى : همان قياس مستنبط العلّه است كه از نظر شيعه فاقد اعتبار مىباشد . به عنوان « قياس » رجوع شود .\r\n\r\nملكه « 2 »\r\nملكه عبارت است از : صفتى وجودى كه عارض بر موضوعى مىشود و در آن موضوع راسخ مىگردد به گونه‌اى كه به راحتى و يا اصلا از بين نمىرود . و در مقابل « حالت » يا « عدم » قرار دارد . به عنوان « عدم و ملكه » رجوع شود .\r\n\r\nممكن\r\nبه عنوان « امكان » رجوع شود .\r\n\r\n\r\n","description":"","footnote":"\r\n( 1 ) - عن الرضا - عليه السلام - قال : ماء البئر واسع لا يفسده شىء . . . الوسائل ، ابواب الماء المطلق ، باب 3 ، حديث 12 .\r\n( 2 ) - كشّاف اصطلاحات الفنون و العلوم : 2 / 1642 .\r\n","page_name":" 182 ","page_number":182},
  {"content":"\r\n\r\n\r\nمناسب\r\nيكى از اركان قياس معتبر نزد اهل سنّت « علّت » است . علّت ، تقسيمات متعدّدى دارد . يكى از تقسيمات علّت ، تقسيم آن به اعتبار مناسبت است و در آن تقسيم گفته شده كه مناسب ، يا مؤثر است ، يا ملائم ، يا ملغى و يا مرسل . به عنوان « علّت » رجوع شود .\r\n\r\nمناط\r\nمناط در اصطلاح اصوليين عبارت است از « علّت » . هرگاه گفته شود : مناط حكم ، مقصود علّت حكم است . نظر و اجتهاد گاهى در تحقيق مناط ( تحقيق علّت ) است . گاهى در تنقيح مناط ( تنقيح علّت ) ، و گاهى در تخريج مناط ( تخريج علّت ) .\r\nبه عناوين فوق رجوع شود .\r\n\r\nمنجّز\r\nاين عنوان هرگاه صفت « واجب » واقع شود ، آن را « واجب منجّز » گويند . به عنوان « واجب منجّز » رجوع شود .\r\n\r\nمنصوص العلّه\r\nقياس منصوص العلّة يا مصرّح العلّه يا جلىّ ، يكى از اقسام قياس است كه در آن به علّت حكم در اصل تصريح شده باشد . به عنوان « قياس » رجوع شود .\r\n\r\nمنطوق\r\nمنطوق در اصطلاح اصوليين عبارت است از آنچه كه لفظ در محل نطق برآن دلالت مىكند ، يعنى منطوق ، حكمى است براى مذكور و شامل صريح و غير صريح مىشود . منطوق صريح آن منطوقى است كه لفظ براى آن وضع شده و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدلالت آن يا به دلالت مطابقى است و يا به دلالت تضمّنى . و امّا منطوق غير صريح شامل دلالت اقتضاء ، ايماء و اشاره است . به عنوان « مفهوم » و « دلالت » رجوع شود .\r\n\r\nموافقت احتمالى التزامى\r\nبه عنوان « موافقت و مخالفت » رجوع شود .\r\n\r\nموافقت احتمالى عملى\r\nبه عنوان « موافقت و مخالفت » رجوع شود .\r\n\r\nموافقت قطعى التزامى\r\nبه عنوان « موافقت و مخالفت » رجوع شود .\r\n\r\nموافقت قطعى عملى\r\nبه عنوان « موافقت و مخالفت » رجوع شود .\r\n\r\nموافقت و مخالفت « 1 »\r\nمقصود از موافقت و مخالفت ، موافقت و مخالفت نسبت به تكاليف آمر است ، يعنى موافقت و مخالفت احكام شرعى .\r\nموافقت و مخالفت يا در عمل است و يا از جهت التزام و اعتقاد . موافقت و مخالفت ، هشت قسم است . 1 - موافقت قطعى عملى . 2 - موافقت قطعى التزامى .\r\n3 - مخالفت قطعى عملى . 4 - مخالفت قطعى التزامى . 5 - موافقت عملى احتمالى . 6 - موافقت التزامى احتمالى . 7 - مخالفت عملى احتمالى . 8 - مخالفت التزامى احتمالى . مثلا مكلّف مرده‌اى را مىبيند . يا هم اعتقاد دارد كه دفن اين مرده\r\n\r\n\r\n","description":"","footnote":"\r\n( 1 ) - اصطلاحات الاصول : 260 .\r\n","page_name":" 184 ","page_number":184},
  {"content":"\r\n\r\nواجب است و هم او را دفن مىكند كه اين موافقت قطعى عملى و التزامى است ؛ يا اينكه با وجود دليل بر وجوب دفن او ، اعتقاد به وجوب دفن او ندارد و او را هم دفن نمىكند . اين مخالفت قطعى عملى و التزامى است ، يا اعتقاد به وجوب دفن او ندارد ، ولى او را دفن مىكند . اين مخالفت قطعى التزامى و موافقت قطعى عملى است . و امّا موافقت و مخالفت احتمالى مانند جايى است كه مثلا مكلّف به صورت اجمال مىداند كه روز جمعه يا نماز ظهر واجب است و يا نماز جمعه ولى به تفصيل نمىداند كه كدام يك از اين دو نماز در روز جمعه واجب است . اكنون اگر مكلّف معتقد شود كه يكى از اين دو نماز واجب است و آن را بخواند و معتقد باشد كه آن نماز ديگر واجب نيست و آن را نخواند ، نسبت به نمازى كه خوانده است موافقت التزامى و عملى احتمالى نموده است و نسبت به نمازى كه ترك كرده ، مخالفت التزامى و عملى احتمالى نموده است .\r\n\r\nآيا تمام اقسام مخالفت حرام است ؟\r\nمخالفت ، يا در احكام شرعى فرعى است و يا در اصول اعتقادى . در هركدام از اين دو قسم نيز يا مخالفت قطعى است يا احتمالى و هركدام از اين اقسام نيز يا مخالفت در عمل است و يا مخالفت التزامى و قلبى . شكّى نيست كه مخالفت عملى قطعى در احكام شرعى فرعى حرام است و موجب عقاب . و امّا مخالفت قطعى يا احتمالى التزامى در احكام شرعى فرعى اگر با مخالفت عملى همراه نباشد ، بنا بر قول مشهور حرام نيست . و امّا در اصول اعتقادى ، هم مخالفت عملى حرام است و هم مخالفت التزامى .\r\n\r\nآيا موافقت احتمالى نيز در احكام شرعى فرعى واجب و مخالفت احتمالى نيز در اين احكام حرام است ؟\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمشهور اين است كه در احكام شرعى فرعى تنها موافقت قطعى واجب و مخالفت قطعى حرام است ، امّا وجوب موافقت احتمالى و حرمت مخالفت احتمالى را مورد توجّه قرار نمىدهند در صورتى كه دليلى از شارع مبنى بر جواز اكتفا به موافقت احتمالى و ارتكاب مخالفت احتمالى وارد شده باشد .\r\n\r\nآيا تحقّق موافقت قطعى عملى يا مخالفت قطعى عملى در تمام تكاليف ممكن است ؟\r\nخير ! هرگاه دوران امر بين وجوب و حرمت چيزى باشد ، موافقت و مخالفت قطعى عملى متصوّر نيست . در اين قبيل موارد ، تنها موافقت و مخالفت احتمالى متصوّر است . مثلا انسان اجمالا مىداند كه دفن مرده‌ى منافق يا واجب است و يا حرام . در اين صورت ، يا اقدام به دفن اين مرده مىنمايد و يا او را دفن نمىكند . در هر دو صورت ، قطع به موافقت يا مخالفت پيدا نمىكند ، بلكه تنها احتمال مىدهد كه با امر مولا موافقت يا مخالفت كرده باشد .\r\n\r\nموسّع\r\nيكى از اقسام واجب موقّت ، واجبى است كه زمان اخذشده در آن به عنوان قيد ، از نظر عقل بيشتر از زمانى است كه انجام فعل به آن زمان نياز دارد . چنين واجب موقّتى را « واجب موسّع » گويند . به عنوان « واجب موسّع » رجوع شود .\r\n\r\nموضوع « 1 »\r\nموضوع ، بر معانى متعدّدى اطلاق مىشود . 1 - موضوع به آن چيزى گفته مىشود كه براى دلالت بر معنايى قرار داده شده است . 2 - موضوع آن چيزى را گويند كه با\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1670 ؛ اصطلاحات الاصول : 263 .\r\n","page_name":" 186 ","page_number":186},
  {"content":"\r\n\r\nاشاره‌ى حسّى به آن اشاره شود . 3 - در اصطلاح منطقى ، محكوم عليه در قضيّه‌ى حملى را موضوع گويند . 4 - محل بىنياز از جميع وجوه را نيز « موضوع » گويند .\r\n5 - در اصطلاح اهل حديث ، هر حديث كذبى را « موضوع » گويند .\r\nدر علم اصول فقه نيز لفظ « موضوع » در موارد متعدّدى استعمال مىشود :\r\n1 - موضوع علم اصول فقه : به عنوان « اصول فقه » مراجعه شود .\r\n2 - در باب استصحاب گفته مىشود : شرط جواز اجراى استصحاب حكم ، بقاى موضوع است . مثلا در استصحاب كر بودن آبى كه قبلا كر بوده ، احراز بقاى همان آب ( موضوع قبلى ) شرط است . در چنين مواردى موضوع را به موضوع عقلى ، موضوع دليلى و موضوع عرفى تقسيم مىكنند كه حكم لحاظ هركدام از اين سه عنوان متفاوت خواهد بود . مثلا اگر آبى به حدّ كر بود و مقدارى از آن را برداشتيم و سپس شكّ كرديم در بقاى كريّت آن ، بنابراين كه موضوع فعلى از نظر عقل همان موضوع قبلى باشد ، نمىتوان استصحاب جارى كرد زيرا از نظر عقل ، اين موضوع ( آب كرّى كه مقدارى از آن كم شده است ) همان موضوع قبلى نيست . و امّا اگر بنا را بر موضوع عرفى بگذاريم ، از نظر عرف ، موضوع قبلى باقى است و مىتوان استصحاب جارى كرد . مثال بعدى پيرامون موضوع دليلى مانند جايى است كه مثلا دليل بگويد : آبى كه تغيير كند و اوصاف نجس العين را پيدا كند ، نجس است . اكنون آبى هست كه اين اوصاف را پيدا كرد و براساس اين دليل نجس شد ولى به مرور زمان ، بدون اينكه عاملى از بيرون دخالت كند و اين اوصاف آب متغيّر را از بين ببرد ، خود به خود اين اوصاف از بين رفت و در نتيجه ، تغيير به وجود آمده در آب نيز بر طرف شد و آب به حالت قبل از تغيير بازگشت . اكنون شكّ مىكنيم كه آيا\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nنجاست آب هنوز باقى است يا خير ؟ يعنى آيا مىتوانيم استصحاب نجاست را جارى كنيم يا نه ؟ براساس موضوع دليلى ، نمىتوان استصحاب بقاى نجاست جارى كرد زيرا در وهله‌ى اوّل به نظر عرف چنين مىرسد كه ظاهر دليل ، آب مقيّد به تغيّر است و اكنون كه تغيّر از بين رفته ، موضوع دليلى ( آب مقيّد به تغيّر ) نيز از بين رفته و چون موضوع دليلى باقى نمانده ، پس استصحاب نيز جارى نمىشود . و ليكن موضوع عرفى باقى است و بر اين اساس مىتوان بقاى نجاست را استصحاب كرد .\r\n3 - گاهى نيز به فعل و متعلّق فعل مكلّف يا به يكى از اين دو ، « موضوع » گفته مىشود .\r\n\r\nموضوع علم اصول\r\n\r\nموضوع علم اصول چيست ؟\r\nآيا موضوع علم اصول خصوص ادلّه‌ى چهارگانه ( كتاب ، سنّت ، اجماع ، عقل ) است به اعتبار اينكه اين چهار عنوان ادلّه‌ى استنباط احكام شرعى هستند ؟ يا اين كه موضوع علم اصول ، اين چهار دليل است بدون لحاظ قيد دليليّت ؟ و يا اينكه علم اصول نياز به موضوع خاصّى ندارد و هر موضوعى كه ما را به مقصود برساند ( استنباط حكم شرعى ) مىتواند موضوع علم اصول فقه باشد ؟ به عنوان « اصول فقه » رجوع شود .\r\n\r\nمهمل\r\nمهمل در علم عربى عبارت است از لفظ بدون معنى مانند « ديز » ، مقلوب « زيد » .\r\nحرف بدون نقطه از حروف الفبا را نيز مهمل گويند . و در اصطلاح اهل حديث ، مهمل آن راوى حديثى است كه از جهت اسم يا ساير مشخصات با راوى ديگرى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمشابهت داشته باشد و در هنگام ذكر سند يك حديث ، خصوصيتى كه موجب شناخت و تمييز اين راوى از راوى ديگر شود ذكر نشده باشد . البتّه اگر هر دو راوى كه مشابهت در اسم يا لقب دارند ، ثقه باشند ، اين اهمال در ذكر خصوصيت جداكننده‌ى آن‌ها از يكديگر موجب ضعف سند نمىشود .\r\n\r\nناسخ\r\nدر اصطلاح اصوليين ، ناسخ آن دليل شرعى را گويند كه با آمدن خود ، يك حكم شرعى كلّى را كه سابق وجود داشت برداشته و منتفى مىگرداند ، به گونه‌اى كه اگر اين ناسخ نمىآمد ، آن حكم شرعى سابق همچنان به قوّت خود باقى مىماند . به عنوان « نسخ » رجوع شود .\r\n\r\nناقل\r\nبه عنوان « مقرّر » رجوع شود .\r\n\r\nندب\r\nبه عنوان « مستحبّ » و « نفل » رجوع شود .\r\n\r\nنسخ « 1 »\r\nنسخ در لغت به معناى ازاله و نقل آمده است . « 2 » نسخه‌بردارى كتاب از قبيل معناى دوّم كلمه‌ى نسخ است و همچنين تناسخ ارواح . ولى آنچه در ميان\r\n\r\n\r\n","description":"","footnote":"\r\n( 1 ) - المعالم : 217 ؛ اصول الفقه مظفر ( ره ) : 2 / 48 ؛ الكفاية : 1 / 224 ؛ مبادى الوصول : 174 ؛ المحصول رازى : 1 / 525 ؛ الذريعة : 1 / 413 ؛ البيان خويى ( ره ) : 275 ؛ دائرةالمعارف الاسلامية الشيعية : 3 / 428 ؛ المستصفى : 1 / 128 ؛ الاصول العامّة : 245 ؛ الاحكام آمدى : 2 / 96 ؛ كشّاف اصطلاحات الفنون و العلوم : 2 / 1691 ؛ العدّة : 2 / 485 ؛ ارشاد الفحول : 183 ؛ المعتمد : 1 / 363 .\r\n( 2 ) - العدّة : 2 / 485 ؛ الاحكام آمدى : 2 / 96 ؛ المحصول رازى : 1 / 525 ؛ المعتمد : 1 / 364 .\r\n","page_name":" 189 ","page_number":189},
  {"content":"\r\n\r\nاصوليين و فقهاء مورد بحث است ، معناى اوّل كلمه‌ى نسخ ( ازاله ) است . ازاله به معناى بر طرف كردن و جايگزين نمودن ، و از بين بردن است . « 1 »\r\n\r\nنسخ در اصطلاح شرعى :\r\nدر بيان معناى شرعى نسخ ، بايد كاربرد اين كلمه توسط برخى از صحابه‌ى پيامبر گرامى اسلام صلّى اللّه عليه و آله را استثناء كنيم . چرا كه برخى از صحابه آن‌چنان توسعه‌اى در معناى كلمه‌ى نسخ داده بودند كه نسخ ، شامل هرگونه مخالفت ظاهرى در آيات قرآنى و احكام آن مىگرديد ، به گونه‌اى كه مقيّد را نسبت به مطلق ، خاص را نسبت به عام و امثال آن را از قبيل ناسخ و منسوخ به شمار مىآورند . « 2 » از آن برهه‌ى زمانى كه بگذريم ، چنين توسعه‌يى در معناى كلمه‌ى نسخ ، جاى خود را به تعريف جامع‌ترى داد و دايره‌ى اين كلمه را محدودتر نمود ولى در عين حال ، در تعريف كلمه‌ى « نسخ » اختلاف است . نسخ در اصطلاح عبارت است از : رفع حكم ثابت شرعى به وسيله‌ى خطاب شرعى ديگرى كه متأخّر از خطاب اوّل باشد ، به جهت به سرآمدن مدّت و رفع ملاك و مصلحت حكم سابق به گونه‌اى كه اگر خطاب ناسخ نمىبود ، همچنان آن حكم شرعى قبلى باقى مىماند . « 3 »\r\n\r\nامكان و وقوع نسخ :\r\nاكثر علماى اسلامى معتقدند كه : نسخ امرى است ممكن و در شريعت اسلامى نيز واقع شده است . مرحوم خويى ( ره ) مىگويد : معروف بين عقلاى مسلمان و غير\r\n\r\n\r\n","description":"","footnote":"\r\n( 1 ) - دائرةالمعارف الاسلامية الشيعية : 3 / 428 .\r\n( 2 ) - همان مدرك .\r\n( 3 ) - عبارت بسيارى از كتب اصولى قريب به همين معنا است . از جمله : البيان خويى ( ره ) : 276 ؛ الاحكام آمدى :\r\n2 / 98 ؛ المحصول رازى : 1 / 526 ؛ ارشاد الفحول : 183 .\r\n","page_name":" 190 ","page_number":190},
  {"content":"\r\n\r\nمسلمان جواز نسخ به معناى رفع حكم از موضوع آن در عالم تشريع و انشاء است . « 1 »\r\n\r\nاركان نسخ :\r\nبراى نسخ چهار ركن ذكر شده : 1 - ناسخ : آن خطاب شرعى كه با آمدن خود ، حكم شرعى ثابت قبلى را منتفى مىكند . 2 - منسوخ : آن حكم شرعى ثابت قبلى كه با آمدن خطاب شرعى بعدى منتفى مىگردد . 3 - نسخ : يعنى رفع حكم ثابت شرعى . . . 4 - منسوخ عنه : هر بنده‌ى مكلّف به حكم شرعى . « 2 »\r\n\r\nشرايط نسخ :\r\nغزالى چهار شرط براى نسخ بيان كرده است :\r\n1 - حكمى كه نسخ مىشود بايد حكم شرعى باشد . 2 - بايد نسخ و وسيله‌ى خطاب ، شرعى باشد . پس برداشته شدن حكم شرعى به واسطه‌ى مرگ مكلّف را نسخ نمىگويند . 3 - حكم منسوخ نبايد مقيّد به وقت و زمان باشد كه با فرارسيدن آن زمان و مدت ، حكم نيز پايان پذيرد ، مانند وجوب روزه كه تا هنگام شب است و با فرارسيدن شب ، وجوب روزه نيز پايان مىپذيرد . اين قبيل موارد را نسخ نمىگويند . 4 - خطاب ناسخ بايد منفصل و متأخّر از منسوخ باشد . « 3 »\r\n\r\nاقسام نسخ در قرآن :\r\nشوكانى شش قسم نسخ بيان كرده است . « 4 » مرحوم خويى ( ره ) تنها سه قسم را بيان كرده است : 1 - تلاوت نسخ شده باشد ولى حكم باقى مانده باشد . برگشت اين\r\n\r\n\r\n","description":"","footnote":"\r\n( 1 ) - البيان : 277 .\r\n( 2 ) - المستصفى : 1 / 143 .\r\n( 3 ) - همان مدرك .\r\n( 4 ) - ارشاد الفحول : 189 .\r\n","page_name":" 191 ","page_number":191},
  {"content":"\r\n\r\nقسم به تحريف در قرآن است و قول به تحريف از نظر ما باطل است . 2 - تلاوت و حكم نسخ شده باشد . اين قسم نيز مستلزم قبول وقوع تحريف در قرآن است و مردود . 3 - حكم تحريف شده باشد و تلاوت باقى مانده باشد . اين قسم است كه همه امكان آن را قبول دارند و معتقدند كه اين نوع از نسخ در قرآن نسبت به برنامه‌هاى پيامبران قبلى و نسبت به برخى از احكام اسلام واقع شده است . « 1 »\r\n\r\nچه فرقى هست بين نسخ و تخصيص ؟\r\nغزالى مىگويد : نسخ و تخصيص از پنج جهت با هم اختلاف دارند :\r\n1 - ناسخ بايد متأخّر و منفصل از منسوخ باشد ، ولى اشكالى ندارد كه دليل مخصّص متّصل و همراه با مخصّص باشد .\r\n2 - تخصيص در امر به مأمور واحد داخل نمىشود . ولى نسخ داخل مىشود .\r\n3 - نسخ تنها به قول و خطاب محقّق مىشود ، ولى تخصيص با دليل عقلى و ساير ادلّه و قرائن نيز جايز است .\r\n4 - در تخصيص ، دلالت لفظ بر ساير افراد و مصاديق كه به وسيله‌ى تخصيص خارج نشده‌اند ، به قوت خود باقى است ، ولى در نسخ ، دلالت منسوخ در آينده به كلّى باطل مىشود .\r\n5 - تخصيص به دليل غير قطعى نيز صورت مىپذيرد ، ولى نسخ حكم قطعى تنها با ناسخ قطعى ممكن است . « 2 »\r\n\r\nچه فرقى هست بين نسخ و بداء ؟\r\nظاهرا تفاوت اساسى بين نسخ و بداء وجود ندارد . مرحوم شيخ طوسى ( ره )\r\n\r\n\r\n","description":"","footnote":"\r\n( 1 ) - البيان : 283 .\r\n( 2 ) - المستصفى : 1 / 131 .\r\n","page_name":" 192 ","page_number":192},
  {"content":"\r\n\r\nبعد از تقسيم بداء به قسمى كه نسبت دادن آن به خداوند - تبارك و تعالى - جايز است و قسمى كه نسبت دادن آن به خداوند - تبارك و تعالى - جايز نيست مىگويد :\r\nامّا آن قسمى كه جايز است به خداوند - تبارك و تعالى - نسبت داده شود ، همان چيزى است كه نسخ برآن دلالت مىكند . « 1 » و حسن امين مىگويد : تنها تفاوت بين نسخ و بداء در اين است كه : نسخ در امور تشريعى است و بداء در امور تكوينى ؛ يعنى هرگاه ازاله در تشريع باشد ، نسخ است و هرگاه در امور تكوينى از قبيل :\r\nصحّت ، مرض ، رزق و . . . باشد ، بداء است . « 2 »\r\n\r\nنسخ وجوب\r\nهرگاه وجوب چيزى نسخ شد ، حكم آن چيز بعد از نسخ چيست ؟ آيا موضوع له صيغه‌ى امر ، طلب فعل با قيد منع از ترك است تا اينكه بگوييم : نسخ ، منع از ترك را برداشت و طلب فعل همچنان باقى است ، و يا اينكه موضوع له صيغه‌ى امر ، تنها بعث و تحريك به سوى فعل و به عبارت ديگر : طلب فعل است و با آمدن ناسخ و برداشته شدن طلب ، ديگر حكمى از ناحيه‌ى نسخ براى منسوخ ثابت نمىشود و حكم منسوخ برمىگردد به حكمى كه قبل از وجوب داشت ؟ اقوال مختلف است .\r\nمرحوم علّامه‌ى حلّى ( ره ) معتقد است كه : با آمدن ناسخ ، جواز عمل همچنان باقى است . « 3 » امّا صاحب معالم ( ره ) معتقد است كه : بعد از نسخ ، حكمى باقى نمىماند و منسوخ ، همان حكم قبل از وجوب را خواهد داشت . « 4 »\r\n\r\n\r\n","description":"","footnote":"\r\n( 1 ) - العدّة : 2 / 495 .\r\n( 2 ) - دائرةالمعارف الاسلامية الشيعية : 3 / 431 .\r\n( 3 ) - مبادى الوصول : 108 .\r\n( 4 ) - المعالم : 90 .\r\n","page_name":" 193 ","page_number":193},
  {"content":"\r\n\r\n\r\nنصّ « 1 »\r\nدر اصطلاح اصوليين « نصّ » بر چند معنى اطلاق مىشود : از جمله :\r\n1 - هر بيان لفظى از كتاب و سنّت كه معناى آن معلوم باشد ، خواه آن لفظ ظاهر باشد ، يا نصّ باشد ، يا مفسّر حقيقى يا مجازى عام و يا خاص باشد ، چرا كه هر آنچه از طريق شارع مىرسد ، نصّ است . اين قول را برخى اصوليين اهل سنّت اختيار كرده‌اند .\r\n2 - شافعى از علماى اهل سنّت معتقد است « نصّ » همان « ظاهر » است ، چرا كه در لغت همين معنى براى « نصّ » ذكر شده است .\r\n3 - « نصّ » عبارت از آن دلالتى است كه هيچ احتمالى در آن راه ندارد . مثلا وقتى گوينده بگويد : شش . لفظ « شش » نصّ در معناى خاصّ آن است و هيچ احتمالى غير از همان معناى خاصّ در آن راه ندارد . به عبارت ديگر : هرگونه احتمال از جهت اثبات غير آن معناى مخصوص اين لفظ و از جهت نفى معناى مخصوص لفظ « شش » منتفى است . پس « نصّ » عبارت از آن لفظى است كه معنايى به صورت قطعى از آن فهميده مىشود .\r\n4 - « نصّ » آن دلالت لفظى است كه احتمال مقبول به پشتوانه‌ى دليل در آن راه ندارد .\r\n5 - « تفتازانى » از كتاب و سنّت به « نصّ » تعبير كرده است « 2 » .\r\n\r\nنصّ اهل لغت\r\nقول لغويين در تعيين و تشخيص معانى حقيقى و مجازى كلمات معتبر است يا\r\n\r\n\r\n","description":"","footnote":"\r\n( 1 ) - اصطلاحات الاصول : 232 ؛ كشّاف اصطلاحات الفنون و العلوم : 2 / 1695 .\r\n( 2 ) - همان مدرك .\r\n","page_name":" 194 ","page_number":194},
  {"content":"\r\n\r\nخير ؟ اگر معتبر است ، آيا در تمام امور مربوط به لغت معتبر است يا در برخى موارد ؟ مثلا آيا نصّ اهل لغت تنها در جهت مشخص كردن موارد استعمال معتبر است يا در بيان معانى حقيقى و مجازى الفاظ نيز مىتوان به گفته‌ى ايشان استناد نمود ؟ و بالاخره اگر نصّ اهل لغت معتبر است ، دليل اعتبار آن چيست ؟ به عنوان « قول لغوى » رجوع شود .\r\n\r\nنظر\r\n« نظر » در لغت به معناى نگريستن به تأمل در چيزى است . امّا در اصطلاح منطقى ، نظر با عبارات مختلفى تعريف شده است از جمله :\r\n1 - برخى گفته‌اند : نظر ، فكر است . فكر نيز عبارت است از يكى از معانى بيان شده : الف : حركت نفس است در معقولات به واسطه‌ى قوّه‌ى متصرّفه . ب : حركت نفس از معقولات به اين صورت كه : از مطلوب حركت نمايد ، تمام همّ خود را متوجّه سير در معقولات نمايد و در صدد به دست آوردن مبادى رساننده‌ى به مطلوب باشد تا اين كه آن مبادى را به دست آورده ، مرتّب نمايد و در نتيجه ، به مطلوب برگردد . اين معناى فكر است كه برخى آن را « نظر » نيز ناميده‌اند . ج : برخى نيز فكر را عبارت از حركت از مطلوب به مبادى دانسته‌اند . برخى گفته‌اند : اين معناى فكر ، مقابل « حدس » است . « 1 »\r\n2 - « قاضى باقلانى » گفته : نظر عبارت است از فكرى كه از آن علم ، يا ظنّ غالب طلب مىشود . « 2 » به عبارت ديگر : آنچه براى دست يافتن به علم يا ظنّ صورت مىپذيرد ، نظر نام دارد .\r\n\r\n\r\n","description":"","footnote":"\r\n( 1 ) - همان مدرك : 1284 .\r\n( 2 ) - همان مدرك : 1705 .\r\n","page_name":" 195 ","page_number":195},
  {"content":"\r\n\r\n3 - نظر عبارت است از مرتّب ساختن امور ( علوم ) معلوم ، براى دست يافتن به مجهول .\r\n4 - نظر عبارت است از به دست آوردن امرى يا ترتيب امورى براى رسيدن به مجهول .\r\n5 - نظر عبارت از اين است كه عقل آنچه را نزد آن حاصل است ملاحظه كند تا چيزى را كه نزد او حاصل نيست تحصيل نمايد . مقصود از « عقل » در اين تعريف ، « نفس » است .\r\n6 - نظر عبارت است از مجرّد نمودن ذهن از غفلت‌هايى كه مانع از حصول مطلوب هستند . اين تعريف ، نظر را امرى عدمى بيان كرده است .\r\n7 - نظر عبارت است از توجّه دادن دقيق عقل به سوى معقولات . در اين تعريف ، نظر به عنوان امرى وجودى لحاظ شده است .\r\n8 - نظر و فكر عبارت است از فعلى كه از نفس صادر مىشود تا مجهولات را از معلومات به دست آورد .\r\n9 - « فخر رازى » مىگويد : نظر عبارت است از مرتّب ساختن تصديقاتى كه منجر به دست‌يابى به تصديقات ديگر گردد .\r\nاين عبارت‌ها در بيان تعريف نظر را با توضيح و نقد و نقض و ابرام ، « تهانوى » آورده است . « 1 »\r\nمرحوم مظفر ( ره ) در تعريفى مختصر مىگويد : فكر عبارت است از حركت عقل بين معلوم و مجهول . « 2 » ايشان تفاوتى بين فكر و نظر قائل نيست .\r\n\r\n\r\n","description":"","footnote":"\r\n( 1 ) - همان مدرك : 1705 به بعد .\r\n( 2 ) - المنطق : 23 .\r\n","page_name":" 196 ","page_number":196},
  {"content":"\r\n\r\n\r\nنظرى\r\nنظرى در مقابل ضرورى و عملى است و به آن « كسبى » و « مطلوب » نيز مىگويند . علم نظرى آن علمى است كه حصول آن نياز به كسب و نظر و فكر دارد ، مانند تصوّر حقيقت روح و مانند تصديق به اينكه زمين متحرّك است .\r\n\r\nنعت « 1 »\r\nنعت در لغت « صفت » را گويند . چه فرقى هست بين نعت و صفت ؟ برخى گفته‌اند : نعت ، تنها براى مدح مورد استفاده قرار مىگيرد ، ولى صفت ، هم در مدح استعمال مىشود و هم در ذمّ .\r\nو امّا نعت در اصطلاح ادبى عبارت است از : تابعى كه دلالت مىكند بر معنايى در متبوع خود و مقيّد به مادّه‌ى خاصّى هم نيست به خلاف برخى ديگر از توابع كه تنها در قالب موادّ خاصّى بر وجود معنايى در متبوع خود دلالت مىكنند . مثلا در جمله‌ى : اعجبنى زيد علمه ، كلمه‌ى « علمه » بدل « زيد » است و دلالت مىكند بر وجود علم در زيد . ولى اگر به جاى كلمه‌ى « علمه » بگوييم : « غلامى » يعنى : اعجبنى زيد غلامى ، ديگر چنين دلالتى بر وجود معنايى در متبوع ، از ناحيه‌ى تابع وجود نخواهد داشت . امّا در صفت و موصوف اين‌گونه نيست ، زيرا هيئت تركيبى بين صفت و موصوف به گونه‌اى است كه تابع دلالت مىكند بر وجود معنايى در متبوع خويش ، در قالب هر مادّه‌اى كه باشد . مثلا وقتى بگوييم : بسم اللّه الرّحمن الرّحيم .\r\nكلمات « الرّحمن » و « الرّحيم » دو صفت براى لفظ جلاله‌ى « الله » هستند و به جاى هركدام از اين دو صفت مىتوان مادّه‌ى ديگرى قرار داد مانند « الرزّاق » ، « الغفور » ،\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1711 .\r\n","page_name":" 197 ","page_number":197},
  {"content":"\r\n\r\n« العليم » كه تمامى اين مواد نيز دلالت مىكنند بر وجود معنايى در متبوع خويش كه كلمه‌ى جلاله‌ى « اللّه » است .\r\n\r\nنفس\r\nنفس حقيقتى است قائم به ذات كه ذاتا مجرّد از مادّه است ولى در مقام عمل ، به مادّه تعلّق دارد . به گفته‌ى شاعر :\r\n مرغ باغ ملكوتم نيم از عالم خاك * چند روزى قفسى ساخته‌اند از بدنم \r\nنفس در مقام فعل وابسته به بدن است . رابطه‌ى ميان نفس و بدن به صورت متقابل است . يعنى نفس در بدن تصرّف مىكند و مديريت بدن را برعهده دارد و در مقابل ، برخى از حالات بدن نيز بر نفس عارض مىشود . نفس با بدن حادث مىشود ولى بدون بدن هم باقى مىماند .\r\n\r\nنفس الامر\r\nمعناى « نفس الامر » عبارت است از : فى حدّ ذاته . وقتى گفته مىشود : چيزى در نفس الامر موجود است ، يعنى آن چيز با قطع نظر از هر فرض و اعتبارى موجود است . البتّه « نفس الامر » ، هم شامل وجود خارجى مىشود و هم شامل وجود ذهنى . علماى منطق در قديم فرقى بين خارج و نفس الامر قائل نبودند . به عبارت ديگر : نفس الامر را همان خارج مىدانستند . برخى نيز گفته‌اند : مقصود از « نفس الامر » عالم امر است . يعنى يك عقل كلّى كه همه‌ى صورت‌هاى معقول در آنجا وجود دارد . براساس اين تعريف ، مقصود از مطابقت هر چيزى با نفس الامر ، مطابقت آن با آن صورتى است كه نزد آن عقل كلّ است .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nنفل « 1 »\r\nنفل ( به فتح نون و سكون فاء ) در لغت عبارت است از زياده . و امّا در اصطلاح شرعى بر چند معنى اطلاق مىشود از جمله : 1 - بر غنيمت اضافه‌اى كه به برخى از جنگجويان اختصاص مىيابد . 2 - بر اعمال مطلوب شرع كه زايد بر واجبات هستند .\r\nاين قبيل اعمال مطلوب شرعى را هرچند مىتوان از مصاديق « مأمور به » به شمار آورد و انجام آن‌ها نيز داراى ثواب است ، ولى ترك اين‌گونه اعمال موجب عقاب نيست . نفل را « مستحب » ، « تطوّع » و « مندوب » نيز مىنامند . به عنوان « مستحب » رجوع شود .\r\n\r\nنوع\r\nبه عنوان « كليات خمس » رجوع شود .\r\n\r\nنهى « 2 »\r\nنهى در عرف علماى علم نحو عبارت است از نفس صيغه‌ى « لا تفعل » . در اصطلاح اصوليين و اهل معانى ، نهى نيز مانند امر است در اعتبار و عدم اعتبار بلندمرتبه‌تر بودن و يا ادعاى بلندمرتبه‌تر بودن نهىكننده . به‌هرحال ، نهى عبارت است از چيزى كه دلالت بر طلب ترك نمايد .\r\nبسيارى از مباحث پيرامون « امر » در « نهى » نيز جريان دارد از جمله : دلالت نهى\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1721 .\r\n( 2 ) - الكفاية : 1 / 232 ؛ كشّاف اصطلاحات الفنون و العلوم : 2 / 1730 ؛ اصول الفقه مظفر ( ره ) : 1 / 95 - 306 ؛ العدّة 1 / 255 ؛ الذريعة : 1 / 174 ؛ المستصفى : 2 / 20 ؛ ارشاد الفحول : 109 ؛ المحصول سبحانى : 2 / 161 ؛ المعتمد : 1 / 168 ؛ الاحكام آمدى : 1 / 406 ؛ المحاضرات : 4 / 81 ؛ انوار الاصول : 1 / 529 ؛ نهاية الاصول : 245 ؛ الوافية : 77 ؛ الفصول : 119 ؛ القوانين : 135 .\r\n","page_name":" 199 ","page_number":199},
  {"content":"\r\n\r\nبر فور يا تراخى ، وضع صيغه براى طلب ترك و منع ، يا دلالت آن بر حرمت ، دلالت و عدم دلالت نهى بر مره و تكرار و . . .\r\nآيا مقتضاى نهى ، خوددارى كردن از انجام فعل ( كفّ نفس ) است تا امرى وجودى باشد ، يا تنها ترك فعل مقتضاى نهى است تا اين كه امرى عدمى باشد ؟\r\nآيا اجتماع امر و نهى جايز است ؟ به عنوان « اجتماع امر و نهى » رجوع شود .\r\n\r\nآيا نهى دلالت بر فساد مىكند ؟\r\nقبل از بيان اقوال لازم است چند اصطلاح را به صورت مختصر توضيح دهيم .\r\n1 - دلالت : مقصود از دلالت و عدم دلالت نهى بر فساد چيست ؟ مرحوم مظفر ( ره ) معتقد است كه : مقصود دلالت لفظى نيست تا اينكه مسئله داخل در مباحث الفاظ گردد ، بلكه مقصود اين است كه : آيا از نظر عقل ، اقتضاى نهى ، فساد منهى عنه است ؟ يعنى در واقع ، بحث از ثبوت ملازمه‌ى عقلى بين نهى از چيزى و فساد آن و عدم ثبوت چنين ملازمه‌اى است . پس مسئله‌ى فوق از مباحث ملازمات عقلى است .\r\n2 - نهى : مقصود از نهى ، آن معنايى است كه شامل نهى تحريمى و تنزيهى ( كراهت ) و نفسى و غيرى شود .\r\n3 - فساد : كلمه‌ى « فساد » مقابل « صحّت » است و تقابل بين اين دو كلمه از نوع تقابل عدم و ملكه است . بر اين اساس ، چيزى را مىتوان به وصف « فساد » توصيف نمود كه قابليّت و صلاحيّت اتّصاف به « صحّت » را داشته باشد . و البتّه صحّت هر چيزى به حسب خود آن چيز است مثلا صحّت بدن ، يعنى نداشتن بيمارى و درد ؛ صحّت معامله ، يعنى دارا بودن تمام شرايط معتبر در معامله و صحّت عبادت ، يعنى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمطابق بودن آن با آنچه كه مولا خواسته است و فساد بدن ، يعنى بيمار بودن آن ؛ فساد معامله ، يعنى نداشتن يكى يا برخى از شرايط معتبر و فساد عبادت ، يعنى عدم مطابقت آنچه كه انجام گرفته با آنچه كه مولا خواسته است .\r\n4 - متعلّق نهى : متعلّق نهى در مبحث ما بايد چيزى باشد كه قابل توصيف به وصف صحّت و فساد باشد و تنها اين امور هستند كه مورد بحث واقع مىشوند .\r\n5 - مقصود از عبادت در اين بحث ، آن عباداتى است كه قصد قربت از شرايط صحيح بودن آن‌ها به شمار مىآيد . پس برخى اعمال هرچند مىتوانند در قالب عبادت انجام شوند مانند پاك كردن لباس به قصد قربت ، ولى چون قصد قربت شرط صحّت اين قبيل اعمال نيست ، لذا اين اعمال از محل بحث خارج‌اند . « 1 »\r\nبعد از روشن شدن مقصود از اصطلاحات مورد استفاده در عنوان بحث و روشن شدن محل نزاع ، اكنون مىگوييم : در اين مسئله سه قول وجود دارد :\r\n1 - نهى مقتضى فساد در منهى عنه است ، هم در عبادات و هم در معاملات . « 2 » اين قول را گروهى از علماى شيعه و اهل سنّت اختيار كرده‌اند از جمله : مرحوم سيّد مرتضى « 3 » ( ره ) ، مرحوم شهيد ثانى « 4 » ( ره ) و مرحوم فاضل تونى ( ره ) از علماى شيعه و ابن حاجب از علماى اهل سنّت . « 5 »\r\n2 - نهى دلالت بر فساد منهى عنه نمىكند ، چه در عبادات و چه در معاملات .\r\n\r\n\r\n","description":"","footnote":"\r\n( 1 ) - اصول الفقه مظفر ( ره ) : 1 / 307 .\r\n( 2 ) - البته در اين قول نيز اختلاف است . برخى مانند شهيد ثانى ( ره ) و سيد مرتضى ( ره ) معتقدند كه اين دلالت بر فساد ، از جهت لفظ است و برخى آن را دلالت ناشى از شارع و شرع مىدانند . تمهيد القواعد : 141 .\r\n( 3 ) - الوافية : 100 .\r\n( 4 ) - همان مدرك .\r\n( 5 ) - همان مدرك .\r\n","page_name":" 201 ","page_number":201},
  {"content":"\r\n\r\nفخر رازى اين قول را به اكثر فقها « 1 » و آمدى اين قول را به محقّقين از اهل سنّت و غزالى و گروهى از حنفيه و گروهى از معتزله و برخى ديگر از علماى اهل سنّت نسبت مىدهد . « 2 »\r\n3 - تفصيل بين عبادات و معاملات و قول به اقتضاى فساد در عبادات و عدم فساد در معاملات . اين قول را مرحوم صاحب معالم ( ره ) ( المعالم / 100 ) و محقّق حلّى ( ره ) ( معارج الاصول / 77 ) و گروه ديگرى از علماى شيعه و اهل سنّت اختيار كرده‌اند . « 3 »\r\n\r\nفرق بين مسئله‌ى دلالت و عدم دلالت نهى بر فساد با مسئله‌ى جواز يا امتناع اجتماع امر و نهى چيست ؟\r\nبراى آگاهى از مسئله‌ى « اجتماع امر و نهى » به عنوان فوق رجوع شود . سه فرق بين اين دو مسئله بيان شده است . 1 - موضوع دو مسئله متفاوت است . در مسئله‌ى اجتماع امر و نهى ، موضوع عبارت است از : جايى كه امر و نهى به دو طبيعتى كه حقيقتا بين آن‌ها مغايرت است تعلّق گيرد ، بدون لحاظ اينكه نسبت بين دو طبيعت عموم و خصوص مطلق باشد يا عموم و خصوص من وجه ؛ ولى در مسئله‌ى دلالت نهى بر فساد ، موضوع عبارت است از : جايى كه امر و نهى به دو طبيعتى تعلّق گيرد كه متّحد باشند و تنها از جهت اطلاق و تقييد مغاير باشند . 2 - اختلاف دو مسئله از ناحيه‌ى محمول . چرا كه محمول مسئله‌ى اجتماع امر و نهى ، جواز و عدم جواز امر و نهى است و محمول مسئله‌ى دلالت نهى ، دلالت و عدم دلالت بر فساد است .\r\n\r\n\r\n","description":"","footnote":"\r\n( 1 ) - المحصول : 1 / 344 .\r\n( 2 ) - الاحكام : 1 / 407 .\r\n( 3 ) - الوافية : 101 ، اصول الفقه مظفر ( ره ) : 1 / 311 ؛ الكفاية : 1 / 294 .\r\n","page_name":" 202 ","page_number":202},
  {"content":"\r\n\r\n3 - بحث در مسئله‌ى اجتماع امر و نهى ، بحث از جواز و عدم جواز عقلى است ، ولى در آن مسئله ، بحث از حكم وضعى ، يعنى صحّت و فساد است . « 1 »\r\n\r\nاقسام نهى :\r\n1 - نهى ارشادى ؛ 2 - تحريمى ؛ 3 - تنزيهى ؛ 4 - غيرى ؛ 5 - نفسى .\r\nبه عناوين فوق رجوع شود .\r\n\r\nنهى ارشادى\r\nگاهى نهى متضمن حكم تحريمى يا تنزيهى نيست ، بلكه در مقام ارشاد به مطلبى بيان مىشود ، يعنى مثلا مىخواهد بگويد كه فلان عمل ، فاقد يكى از شرايط است و يا فلان عمل اصلا تحقّق نيافته است . اين نهى را « نهى ارشادى » گويند . مثلا نهى شده است از پوشيدن لباسى كه از پوست حيوان حرام گوشت تهيه شده باشد .\r\nبدون شكّ ، اگر كسى با اين نهى مخالفت نمود و با چنين لباسى نماز خواند ، مرتكب عمل حرامى نشده و اگر دوباره نماز خود را در وقت مخصوص ، در لباس ديگرى كه نماز خواندن در آن صحيح است به جا آورد ، بابت اين نماز اوّل مورد عقوبت قرار نمىگيرد ، زيرا آن نهى تنها مىخواست بگويد : اگر در اين لباس نماز بخوانى ، نماز تو يكى از شرايط صحّت را كه پاك بودن لباس است ندارد و اين مطلب غير از آن نهيى است كه متضمن تحريم يا تنزيه باشد .\r\n\r\nنهى تحريمى\r\nهرگاه منع از فعل به صورت الزامى باشد ، به گونه‌اى كه مخالفت با آن موجب عقوبت گردد ، آن را « نهى تحريمى » گويند . مثل نهى از رباخوارى .\r\n\r\n\r\n","description":"","footnote":"\r\n( 1 ) - المحصول سبحانى : 2 / 169 .\r\n","page_name":" 203 ","page_number":203},
  {"content":"\r\n\r\n\r\nنهى تنزيهى\r\nدر صورتى كه منع از فعل به صورت تحريمى نباشد و تنها بيانگر رجحان ترك بر انجام باشد ، آن را « نهى تنزيهى » يا « كراهت » گويند . مثل اينكه از نماز خواندن در مكانى كه مجسمه و عكس در آن وجود داشته باشد ، نهى شده است . اكنون اگر كسى در چنين مكانى نماز به جا آورد ، نماز او باطل نيست ، ولى از حيث ثواب و آثار معنوى ، در جايگاه پايين‌ترى قرار دارد .\r\n\r\nنهى غيرى\r\nنهى غيرى آن نهيى است كه مستقيما متوجّه چيزى نشده است ، بلكه ناشى از امر به شىء ديگر يا ناشى از نهى از چند چيز ديگر است . مثلا بنا بر عقيده‌ى كسانى كه معتقدند : امر به چيزى مقتضى از نهى از ضد آن است ، اگر كسى وارد مسجد شد و مشاهده كرد كه جايى از مسجد نجس شده است ، امر به پاك كردن مسجد متوجّه او مىشود و از طرف ديگر نهيى به وجود مىآيد كه مىگويد : كارى را كه ضد ازاله است ترك كن ، حتى نماز را . اين نهى از نماز در وقت توجّه امر به پاك كردن مسجد ، نهيى است غيرى . در دلالت و عدم دلالت نهى غيرى بر فساد ، برخى معتقدند كه اين نهى نيز حكم همان نهى نفسى را دارد . به عنوان « امر به شىء ، مقتضى نهى از ضدّ آن هست يا خير » رجوع شود .\r\n\r\nنهى نفسى\r\nنهى نفسى آن نهيى است كه مستقيما به چيزى تعلّق گيرد و در مقابل نهى غيرى است . مثلا رباخوارى به صورت مستقيم متعلّق نهى قرار گرفته و شارع از رباخوارى\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nنهى كرده است .\r\n\r\nواجب\r\nهرگاه فعلى مورد طلب مؤكّد و بعث شديد قرار گيرد آن را « واجب » گويند .\r\nواجب آن چيزى است كه حكم تكليفى وجوب به آن تعلّق مىگيرد . پس وجوب ، حكم است و واجب ، متعلّق آن . واجب اقسام مختلفى دارد از جمله : واجب اصلى ؛ واجب تبعى ؛ واجب تخييرى ؛ واجب تعيينى ؛ واجب تعبّدى ؛ واجب توصّلى ؛ واجب عينى ؛ واجب كفائى ؛ واجب مشروط ؛ واجب موسّع ؛ واجب مضيّق ؛ واجب مطلق ؛ واجب موقّت و . . . . تعريف اقسام فوق را در عناوين مربوط و اقسام « وجوب » بيايد .\r\n\r\nواجب اصلى\r\nواجب اصلى يا واجب نفسى ، آن واجبى است كه مصلحت موجود در آن موجب صدور حكم وجوب از ناحيه‌ى شارع گرديده است . به عبارت ديگر : هرگاه مولا چيزى را مستقلا متعلّق حكم وجوب قرار دهد ، آن را « واجب اصلى » يا « واجب نفسى » گويند ، در مقابل « واجب غيرى » يا « واجب تبعى » . واجباتى مانند نماز ، روزه ، حجّ ، و خمس از قبيل واجب اصلى هستند .\r\n\r\nواجب تبعى\r\nآن واجبى را « تبعى » يا « غيرى » گويند كه خود ، مستقلا متعلّق حكم وجوبى مولا قرار نگرفته است ، ولى چون امتثال و اتيان واجب اصلى خواسته شده از سوى مولا برآن متوقّف است ، به ناچار مكلّف بايد آن را نيز انجام دهد . به عبارت ديگر : واجب تبعى يا غيرى ، آن واجبى است كه از مقدّمات و شرايط تحقّق و امتثال واجب نفسى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبه شمار مىآيد . مثلا خداوند - تبارك و تعالى - فرموده  وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  . « 1 » آنچه را خداوند - تبارك و تعالى - از افراد مستطيع خواسته است ، حجّ است كه شامل اعمال و مناسك خاص در ايّام خاص است . امّا امتثال امر خداوند - تبارك و تعالى - متوقّف است بر پيمودن راه و بدون پيمودن راه ، امكان امتثال امر وجوبى شرعى اصلى ممكن نيست . پس پيمودن راه نيز واجب است ، ولى وجوب آن تبعى است .\r\n\r\nواجب تخييرى\r\nواجب تخييرى در مقابل « واجب تعيينى » است و آن واجبى است كه داراى بيش از يك فرد باشد و مكلّف مخيّر باشد كه هركدام از آن افراد را انجام دهد و با انجام هركدام از افراد آن ، تكليف از عهده‌ى مكلّف ساقط شود . به عبارت ديگر : هرگاه امتثال امر وجوبى مولا به صورت تخييرى قابل تحقّق در دو يا چند مصداق متفاوت بود ، واجب را « تخييرى » گويند . مثلا براى كسى كه عمدا روزه‌ى ماه رمضان خود را افطار كند ، سه نوع مجازات و جريمه‌ى دنيايى در نظر گرفته شده است : 1 - شصت روز روزه بگيرد . 2 - شصت مسكين را اطعام كند . 3 - يك برده آزاد كند . اكنون مكلّف اختيار دارد كه هركدام از اين سه جريمه را انتخاب كند و آن را انجام دهد .\r\n\r\nواجب تعبّدى\r\nواجباتى را كه مولا طلب مىكند ، بر دو صورت هستند : 1 - واجباتى كه بايد به قصد قربت آورده شوند . به عبارت ديگر : واجباتى كه شرط صحّت آن‌ها ، توأم بودن\r\n\r\n\r\n","description":"","footnote":"\r\n( 1 ) - آل عمران / 97 .\r\n","page_name":" 206 ","page_number":206},
  {"content":"\r\n\r\nبا نيّت و قصد قربت است . اين قبيل واجبات را « تعبّدى » گويند . هرگونه عبادت در اسلام از اين قبيل است ، مانند نماز و روزه .\r\n2 - واجباتى كه قصد قربت در آن‌ها شرط نيست . به عنوان « واجب توصّلى » رجوع شود .\r\n\r\nواجب تعيينى\r\nواجب تعيينى در مقابل « واجب تخييرى » است و آن واجبى است كه متعلّق حكم مشخص و معيّن باشد . به عبارت ديگر : آن واجبى را گويند كه در قالب يك فرد معيّن و مشخص قابل تحقّق است و صرفا همان فرد معيّن متعلّق خواسته‌ى مولا مىباشد . مثلا نماز صبح بر هر مكلّفى واجب است . ولى نماز صبح با شرايط و ويژگىهاى خاص و به شكل ارايه‌شده از سوى خود شارع ، نه هرآنچه كه عنوان « نماز » برآن صدق كند .\r\n\r\nواجب توصّلى\r\nهرگاه مولا فقط تحقّق چيزى را بخواهد بدون اينكه قصد قربت در آن شرط باشد ، آن واجب را « توصّلى » گويند . در افعالى مانند : پاك كردن لباس براى نماز ، نجات دادن غريق و دفن كردن ميّت مسلمان ، آنچه از سوى شارع خواسته شده است ، تحقّق اين امور در عالم خارج است بدون اينكه قصد قربت در آن‌ها شرط باشد .\r\n\r\nواجب عينى\r\nواجب عينى در مقابل واجب كفائى است . واجب عينى ، آن واجبى است كه از همه‌ى مكلّفين خواسته شده آن را انجام دهند . نماز و روزه از اين قبيل هستند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nواجب غيرى\r\nواجب غيرى يا واجب تبعى آن واجبى است كه مستقلا از مكلّف خواسته نشده است ، ولى تحقّق و امتثال واجب نفسى برآن متوقّف است . پس واجب غيرى در مقابل « واجب نفسى » يا « واجب اصلى » است . مقدّمات واجبات نفسى از اين قبيل هستند . به عنوان « واجب تبعى » رجوع شود .\r\n\r\nواجب كفائى\r\nمقصود از « واجب كفائى » آن حكم وجوبى است كه متوجّه همه‌ى مكلّفين مىشود به گونه‌اى كه اگر به آن واجب عمل نشود ، همه‌ى مكلّفين مؤاخذه خواهند شد ، ولى اگر برخى از مكلّفين هم آن را انجام دهند ، كفايت مىكند و از عهده‌ى سايرين نيز تكليف ساقط مىشود . مثال : غسل ، كفن و دفن ميّت مسلمان بر همه‌ى مكلّفين واجب است و اگر ترك شود ، همه‌ى مكلّفين مؤاخذه خواهند شد . ولى اگر برخى از مكلّفين اقدام به غسل ، كفن و دفن اين ميّت مسلمان بنمايند ، تكليف از عهده‌ى سايرين ساقط مىشود . به عنوان « واجب » رجوع شود .\r\n\r\nواجب مشروط\r\nواجب مشروط ، واجبى است كه وجوب آن متوقّف و مشروط بر چيزى باشد و در مقابل « واجب مطلق » است . مثلا وجوب حجّ متوقّف و مشروط است بر حصول استطاعت . واجب مشروط را « واجب مقيّد » نيز مىنامند .\r\n\r\nواجب مضيّق\r\nواجب مضيّق يكى از اقسام واجب موقّت است . وقتى واجب را نسبت به وقت\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nلحاظ كنيم از دو حال خارج نيست : 1 - واجب داراى زمان مشخصى باشد ؛ 2 - وقت و زمان در واجب معتبر نباشد . واجبى را كه داراى وقت و زمان مشخص است « واجب موقّت » گويند كه خود داراى دو قسم است : الف : قسم اوّل آن واجبى است كه زمان معتبر در آن برابر با زمان انجام دادن آن واجب است . اين قسم را « واجب مضيّق » گويند ، مانند روزه روزهاى ماه رمضان كه زمان وجوب روزه‌ى هر روز برابر است با زمان انجام آنكه از ابتداى اذان صبح تا هنگام اذان مغرب مىباشد . ب :\r\nقسم دوّم آن قسمى است كه زمان معتبر در واجب ، بيش از زمان مورد نياز براى انجام واجب است كه آن را « واجب موسّع » گويند . مثلا زمان مورد نياز براى خواندن نماز صبح ، چند دقيقه بيش نيست ، ولى زمانى كه مىشود اين واجب را در آن انجام داد ، از هنگام طلوع فجر صادق تا طلوع آفتاب مىباشد و اين مدّت ، بسيار بيشتر از زمان مورد نياز براى خواندن نماز صبح است .\r\n\r\nواجب مطلق\r\nواجبى را « مطلق » گويند كه وجوب آن متوقّف بر شرطى نباشد . البتّه مقصود از شرايط غير معتبر در واجب مطلق ، شرايط عامّه‌ى تكليف ( بلوغ ، عقل ، قدرت ) نيست زيرا اين شرايط در تمام واجبات و اصولا در صدق عنوان « مكلّف » بر هر انسانى معتبر هستند . پس واجب مطلق نسبت به ساير شرايط ، غير از شرايط عامّه‌ى تكليف ، مطلق بوده و مشروط به شرطى نيست . مثلا وجوب نماز نسبت به استطاعت مالى مكلّف ، مطلق است . واجب مطلق در مقابل « واجب مشروط » يا « مقيّد » است .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nواجب معلّق\r\nواجب معلّق آن واجبى است كه وجوب آن فعليّت يافته ، ولى واجب متوقّف بر چيزى است كه از اختيار مكلّف خارج است ، در مقابل « واجب منجّز » كه بعد از فعليّت يافتن وجوب ، واجب بر چيزى متوقّف نيست . مثلا انسان با رسيدن به حدّ بلوغ ، مكلّف مىشود و نماز و روزه بر او واجب مىشود ، ولى اگر دو ماه قبل از فرا رسيدن ماه رمضان به حدّ بلوغ رسيده باشد ، هرچند روزه نيز بر او واجب شده است ، و ليكن هنوز زمان انجام واجب فرا نرسيده است و فرا رسيدن ماه رمضان خارج از اختيار و توان مكلّف است .\r\n\r\nچه فرقى هست بين واجب مشروط و واجب معلّق ؟\r\nدر واجب مشروط ، وجوب متوقّف بر چيزى است ، مانند وجوب حجّ كه متوقّف بر استطاعت است . ولى در واجب معلّق ، وجوب متوقّف بر چيزى نيست ، بلكه واجب متوقّف بر چيزى است ، مانند وجوب روزه ماه رمضان بر مكلّف ، قبل از فرا رسيدن ماه رمضان كه متوقّف بر چيزى نيست ، ولى واجب ( روزه گرفتن ) متوقّف است بر فرا رسيدن ماه رمضان .\r\n\r\nواجب مقيّد\r\nواجب مقيّد را « واجب مشروط » نيز مىگويند . به عنوان « واجب مشروط » رجوع شود .\r\n\r\nواجب منجّز\r\nآن واجبى را « منجّز » گويند كه با فعليّت يافتن وجوب ، وجود متعلّق آن متوقّف\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبر چيزى نباشد . مثلا اگر انسان هنگام اذان صبح روز اوّل ماه رمضان به حدّ بلوغ برسد ، هم وجوب روزه فعليّت يافته و هم وجود متعلّق اين حكم وجوبى ( روزه ) بر چيزى متوقّف نيست و بايد از همان موقع روزه بگيرد . واجب منجّز در مقابل « واجب معلّق » است . به عنوان « واجب معلّق » رجوع شود .\r\n\r\nواجب موسّع\r\nيكى از اقسام « واجب موقّت » ، « واجب موسّع » است . به عنوان « واجب مضيّق » رجوع شود .\r\n\r\nواجب موقّت\r\nواجب موقّت ، واجبى را گويند كه زمان مشخّصى در آن معتبر است و در مقابل « واجب غير موقّت » است . به عنوان « واجب مضيّق » رجوع شود .\r\n\r\nواجب نفسى\r\nواجب نفسى يا واجب اصلى ، آن واجبى است كه مصلحت موجود در آن موجب توجّه حكم وجوب به آن شده است و وجوب آن تابع وجوب چيز ديگرى نيست . به عبارت ديگر : واجب نفسى آن واجبى است كه مستقلا مورد توجّه حكم وجوبى مولا قرار گرفته است ، در مقابل « واجب غيرى » يا « تبعى » كه وجوب آن به تبع وجوب چيز ديگرى است . وجوب نماز و روزه از نوع « واجب نفسى » است .\r\n\r\nواسطه در ثبوت « 1 »\r\nواسطه در ثبوت ، همان علّت ثبوت محمول براى موضوع است مانند واجب - تعالى - كه واسطه‌ى ثبوت وجود براى ممكنات است و مانند گرما كه واسطه‌ى\r\n\r\n\r\n","description":"","footnote":"\r\n( 1 ) - شرح مصطلحات فلسفى : 173 .\r\n","page_name":" 211 ","page_number":211},
  {"content":"\r\n\r\nثبوت انبساط براى فلز است .\r\n\r\nواسطه در عروض « 1 »\r\nواسطه در عروض آن است كه ذهن ، حكم يكى از دو متّحد را مجازا به متّحد ديگر سرايت دهد . مثلا انسانى كه در قطار نشسته است ، ساكن است و اين قطار است كه حركت مىكند ولى اين انسان نيز متّصف به حركت مىشود .\r\n\r\nواضع\r\nبه كسى كه لفظ يا علامتى را براى دلالت بر معنايى خاص قرار مىدهد « واضع » گويند . به عبارت ديگر : شخص يا گروهى را كه لفظ يا علامتى را حاكى و علامت و دلالت‌كننده بر معناى خاص قرار دهند « واضع » گويند . مثل اينكه كسى بگويد : اين لفظ را براى دلالت بر فلان معنى قرار دادم ، يا اداره راهنمايى و رانندگى اعلام كند كه فلان علامت نشانه و بيانگر ممنوعيت توقّف يا پارك خودرو مىباشد .\r\n\r\nواضع چه كسى است ؟\r\nمرحوم نائينى ( ره ) معتقد است كه خداوند - تبارك و تعالى - واضع حكيم است . « 2 » ولى گروه ديگرى از اصوليين معتقدند كه واضع كسى جز افراد بشر نيست ؛ احتياج انسان‌ها به فهماندن مقصود خود به مخاطبين موجب شده است كه در طول تاريخ زندگى بشر ، الفاظ متعدّدى براى دلالت بر معانى مورد نظر وضع شود و البتّه چنين قدرتى در وجود بشر ، ناشى از لطف و عنايت خداوند - تبارك و تعالى - است . « 3 »\r\n\r\n\r\n","description":"","footnote":"\r\n( 1 ) - همان مدرك .\r\n( 2 ) - اجود التقريرات : 1 / 19 .\r\n( 3 ) - المحاضرات : 1 / 36 ؛ المحصول سبحانى : 1 / 51 .\r\n","page_name":" 212 ","page_number":212},
  {"content":"\r\n\r\n\r\nوجدان « 1 »\r\nوجدان در اصطلاح عبارت است از : نفس و نيروهاى باطنى آن . برخى گفته‌اند :\r\nوجدان عبارت است از قواى باطنى . و امّا « وجدانى » هرآن چيزى است كه هركس از نفس خود مىيابد ، خواه عقلى صرف باشد و خواه از امورى باشد كه به واسطه‌ى قوّه‌ى باطن ادراك مىشود . وجدانيات را « قضاياى اعتبارى » نيز مىنامند .\r\n\r\nوجوب « 2 »\r\nيكى از احكام پنج‌گانه تكليفى « وجوب » است . وجوب عبارت است از : طلب الزامى ، يا اراده‌ى مؤكّدى كه در نفس آمر حاصل مىشود و به فعل مأمور به تعلّق مىگيرد ، و يا اينكه : وجوب ، امرى است كه عرف آن را از انشاى طلب لفظى يا غير لفظى مؤكّد انتزاع مىكند .\r\n\r\nفرق وجوب و واجب :\r\nوجوب عبارت از حكمى است كه به فعلى تعلّق مىگيرد . امّا واجب آن فعلى است كه حكم ( وجوب ) به آن تعلّق مىگيرد .\r\n\r\nاقسام وجوب :\r\n\r\n1 - وجوب عينى :\r\nآن وجوبى است كه متوجّه همه‌ى مكلّفين است و با اتيان برخى از مكلّفين ، از سايرين ساقط نمىشود مانند وجوب نماز و روزه .\r\n\r\n2 - وجوب كفائى :\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1758 .\r\n( 2 ) - الاصول العامّة : 58 ؛ اصطلاحات الاصول : 280 ؛\r\n","page_name":" 213 ","page_number":213},
  {"content":"\r\n\r\nآن وجوبى است كه به همه‌ى مكلّفين تعلّق مىگيرد ولى اگر برخى از مكلّفين آن را امتثال نمودند از عهده‌ى سايرين ساقط مىشود و امّا اگر هيچ‌كدام از مكلّفين آن را امتثال ننمودند ، همگى مؤاخذه و مجازات مىشوند مانند وجوب غسل و كفن و دفن ميت .\r\n\r\n3 - وجوب تعيينى :\r\nوجوبى است كه به فعل معيّن بدون بدلى تعلّق گيرد مانند وجوب متعلّق به نماز يا روزه .\r\n\r\n4 - وجوب تخييرى :\r\nوجوبى است كه به دو يا چند چيز تعلّق گيرد و مكلّف مخير باشد در انتخاب و امتثال هركدام از آن امور و با امتثال هريك از آن امور ، تكليف از عهده‌ى مكلّف ساقط شود . مثلا كسى كه به صورت عمدى روزه‌ى خود را افطار كند ، بايد يكى از سه كفاره‌اى را كه واجب است انتخاب كند و آن را انجام دهد : يا بنده آزاد كند ؛ يا شصت مسكين را اطعام كند يا شصت روز روزه بگيرد .\r\n\r\n5 - وجوب موقّت :\r\nآن وجوبى است كه وقت و زمان نيز در مصلحت آن نقش دارد و خود بر دو قسم است .\r\nالف : مضيّق : يعنى وجوبى كه زمان معتبر در آن به اندازه‌ى زمان امتثال آن است مانند وجوب روزه‌ى ماه رمضان .\r\nب : موسّع : و آن وجوبى است كه زمان معتبر در آن وسيع‌تر از زمان مورد نياز براى امتثال آن است ، مانند نمازهاى واجب پنج‌گانه .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\n6 - وجوب غير موقّت :\r\nوجوبى است كه زمان در مصلحت آن نقشى ندارد و نسبت آن به تمام زمان‌ها يكسان است مانند وجوب امر به معروف و نهى از منكر .\r\n\r\n7 - وجوب مطلق :\r\nوجوبى است كه وقتى آن را نسبت به چيزى ملاحظه مىكنيم ، مىبينيم كه آن چيز نقشى در ملاك آن ندارد . مثلا وقتى وجوب نماز را نسبت به استطاعت مالى مىسنجيم ، مشاهده مىكنيم كه استطاعت مالى هيچ نقشى در ملاك وجوب نماز ندارد . وجوب مطلق به لحاظ متعلّق خود به دو قسم تقسيم مىشود :\r\nالف : منجّز : آن وجوبى است كه از لحاظ حكم ( وجوب ) و متعلّق ( واجب ) مقيّد به زمان نيست مانند هريك از نمازهاى پنج‌گانه بعد از فرارسيدن وقت آن .\r\nب : معلّق : آن وجوبى است كه خودش فعلى است و مقيّد به زمان نيست ولى واجب آن استقبالى است مانند نماز قبل از فرارسيدن وقت آن .\r\n\r\n8 - وجوب مقيّد :\r\nوجوبى است كه برخى از امور در اصل ملاك آن نقش دارند مانند وجوب حجّ كه مشروط به استطاعت است . اين قسم را « وجوب مشروط » نيز مىگويند .\r\n\r\n9 - وجوب تعبّدى :\r\nآن وجوبى است كه تحقّق آن متوقّف بر اتيان به قصد قربت باشد مانند تمام عبادات .\r\n\r\n10 - وجوب توصّلى :\r\nوجوبى است كه تحقّق ملاك آن متوقّف بر قصد قربت نباشد مانند دفن ميت .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\n11 - وجوب محدّد :\r\nوجوبى است كه متعلّق آن ( واجب ) داراى حدود مشخص شده از ناحيه‌ى شارع باشد به گونه‌اى كه برائت ذمه تنها با رعايت آن حدود حاصل شود مانند نمازهاى پنج‌گانه و روزه و زكات و خمس .\r\n\r\n12 - وجوب غير محدّد :\r\nوجوبى است كه شارع مقدّس براى متعلّق آن حدّ معيّنى تعيين نكرده باشد ، مانند وجوب رعايت عدالت و . . . .\r\n\r\n13 - وجوب نفسى :\r\nوجوبى است كه متعلّق آن خود به نفسه واجب است ، نه براى واجب ديگرى ، مانند وجوب نماز .\r\n\r\n14 - وجوب غيرى :\r\nوجوبى است كه متعلّق آن براى واجب ديگرى واجب است مانند وجوب وضو براى نماز « 1 » .\r\n\r\nفرق بين وجوب و فرض :\r\nگفته شده : فرض ، تكليفى است از ناحيه‌ى شارع ؛ امّا وجوب ممكن است از ناحيه‌ى شارع باشد و ممكن است از ناحيه‌ى غير شارع باشد . پس وجوب اعم از فرض است . مثلا لزوم نفقه حيوانى كه انسان در خانه نگهدارى مىكند ، از لوازم و\r\n\r\n\r\n","description":"","footnote":"\r\n( 1 ) - الاصول العامّة : 58 .\r\n","page_name":" 216 ","page_number":216},
  {"content":"\r\n\r\nمقتضيات حيوان‌دارى است ولى فرض نيست ، هرچند از ناحيه‌ى شارع مقدّس نيز برآن تأكيد شده است . « 1 »\r\n\r\nوحدت مطلوب و تعدّد مطلوب « 2 »\r\nهرگاه مولا انجام فعل واجب يا مستحبّ مقيّد به قيد يا محدود به وقت معيّنى را از بنده طلب كند ، در مقام ثبوت ، طلب مولا از دو حال خارج نيست :\r\n1 - مولا غرض واحدى داشته باشد كه عبارت است از انجام فعل مقيّد و محدود به گونه‌اى كه اگر آن فعل با آن قيد انجام شد ، مكلّف خواسته‌ى مولا را انجام داده و اگر آن فعل را بدون آن قيد انجام داد و يا در آن زمان مشخص انجام نداد ، گويا اصلا امتثال تحقّق نيافته و غرض مولا حاصل نشده است . مثلا جواب سلام واجبى است مقيّد به فوريت عرفى . در اينجا يك مصلحت وجود دارد كه بر جواب مقيّد به فوريت عرفى مترتّب مىشود و در صورتى كه فوريت عرفى رعايت نشود ، آن مصلحت واحد از بين مىرود . اين قبيل تعلّق حكم و غرض به فعل با اين خصوصيت را « وحدت مطلوب » مىنامند .\r\n2 - ولى گاهى مولا دو غرض دارد و دو مصلحت وجود دارد كه يك غرض بر ذات فعل مترتّب است و غرض و مصلحت ديگر بر قيد يا وقت معيّن آن ، يا اينكه يك مصلحت وجود دارد كه داراى مرتبه‌ى كامل و غير كامل است كه مرتبه‌ى كامل آن مصلحت بر فعل مقيّد و موقّت به وقت معيّن مترتّب مىشود و مرتبه‌ى غير كامل و پايين‌تر آن بر فعل تنها و فاقد آن قيد يا وقت مخصوص مترتّب مىشود به گونه‌اى كه اگر مكلّف آن فعل را با آن قيد يا در زمان خواسته شده انجام داد ، يك مصلحت و\r\n\r\n\r\n","description":"","footnote":"\r\n( 1 ) - اشراق لمعات الوضوء : 6 .\r\n( 2 ) - اصطلاحات الاصول : 283 .\r\n","page_name":" 217 ","page_number":217},
  {"content":"\r\n\r\nيا مرتبه‌ى كامل مصلحت را تحقّق بخشيده است و اگر آن قيد را رعايت نكرد و يا در زمان معيّن فعل را انجام نداد ، باز هم يك مصلحت ديگر و يا مرتبه‌ى غير كامل مصلحت به قوت خود باقى است كه با انجام آن فعل فاقد قيد و يا در زمانى ديگر ، آن مصلحت ديگر يا مرتبه‌ى غير كامل مصلحت تحقّق مىيابد . مثلا پرداخت بدهى در صورتى كه زمان پرداخت آن فرارسيده باشد و طلبكار آن را طلب كند واجب است و بايد بدهكار فورا بدهى خود را بپردازد . اكنون اگر بدهكار با وجود توانايى فورا بدهى خود را پرداخت ، هم مصلحت پرداخت اصل بدهى رعايت شده و هم مصلحت فورى بودن آن . ولى اگر بدهكار در عين توانايى از پرداخت ، نسبت به پرداخت بدهى خود سهل‌انگارى نمود ، هرچند مصلحت لزوم پرداخت فورى و يا مرتبه‌ى كامل مصلحت پرداخت بدهى را ناديده گرفته و اين مصلحت فوت شده است ، ولى مصلحت پرداخت اصل بدهى و يا مرتبه‌ى غير كامل مصلحت همچنان به قوت خود باقى است و بدهكار بايد بدهى خود را بپردازد . اين قسم از تعلّق حكم و غرض به فعل را « تعدّد مطلوب » مىنامند .\r\n\r\nورود « 1 »\r\nورود در اصطلاح عبارت است از اينكه دليلى وجدانا و حقيقتا موجب معدوم شدن موضوع دليل ديگر شود ولى به توسّط تعبّد شرعى . يعنى در عالم تكوين موضوع دليل ديگر معدوم نمىشود ولى از باب تعبّد شرعى حقيقتا و وجدانا دليل وارد ، موجب معدوم شدن دليل دوّم مىشود كه اگر اين دليل اوّل وارد نمىشد ،\r\n\r\n\r\n","description":"","footnote":"\r\n( 1 ) - اصول الفقه مظفر ( ره ) : 2 / 197 ؛ اصطلاحات الاصول : 285 ؛ الاصول العامّة : 90 ؛ تقريرات مجدّد شيرازى : 4 / 177 .\r\n","page_name":" 218 ","page_number":218},
  {"content":"\r\n\r\nموضوع دليل دوّم به قوّت خود باقى مىماند .\r\nمثلا « دفع ضرر محتمل » يكى از قواعد عقلى است . امّا وقتى شارع مقدّس بفرمايد : مكلّف نسبت به چيزى كه آگاهى ندارد مورد مؤاخذه و سؤال قرار نمىگيرد ، موضوع آن قاعده‌ى عقلى به واسطه‌ى اين بيان معتبر شرع ، حقيقتا و وجدانا از بين مىرود .\r\n\r\nتفاوت ورود و تخصيص :\r\nورود و تخصيص مانند تخصيص و حكومت از جهت نتيجه تفاوتى ندارند زيرا در ورود و تخصيص دليلى حقيقتا موجب خروج چيزى از موضوع دليل ديگر مىشود . تفاوت ورود و تخصيص از اين جهت است كه در تخصيص ، خروج تكوينى است و بدون واسطه‌ى شرعى مانند خروج « جاهل » از موضوع دليل « علما را اكرام كن » . ولى در ورود ، خروج از موضوع هرچند وجدانا و حقيقتا است ، ولى به توسط تعبّد شرعى .\r\n\r\nتفاوت ورود و حكومت :\r\nدر ورود ، خروج از موضوع دليل ديگر وجدانا و حقيقتا است ، ولى در حكومت ، خروج مدلول دليل حاكم از موضوع مدلول محكوم ، حكمى و تنزيلى و اعتبارى است و موضوع دليل محكوم حقيقتا و وجدانا از بين نمىرود .\r\nمثلا وقتى شارع مقدّس شكّ كثير الشك را نفى مىكند ، مقصود نفى احكام شكّ نسبت به اين شخصى است كه زياد شكّ مىكند ولى در واقع شكّ اين شخص معدوم نمىشود بلكه شارع مقدّس شكّ چنين كسى را به منزله‌ى عدم شكّ به\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nحساب مىآورد .\r\n\r\nوصف\r\nوصف بر معانى متعدّدى اطلاق مىشود از جمله :\r\n1 - علّت قياس را وصف گويند .\r\n2 - امر جامع معتبر در قياس را نيز « صفت » ناميده‌اند . اين دو معنى از كاربردهاى اصطلاحى اصوليين از اهل سنّت است كه قياس را يكى از منابع استنباط حكم شرعى مىدانند .\r\n3 - برخى از فقهاى اهل سنّت وصف را بر تابع غير منفصل هر چيزى اطلاق مىكنند كه اين تابع ، هرگاه همراه شيئى باشد ، موجب افزايش نيكويى و ارزش و يا موجب زشتى و كاهش ارزش آن شىء مىشود . مثلا پارچه‌ى يك متر و نيمى براى دوخت شلوار مناسب است و وصف « يك متر و نيم » موجب مىشود كه اين پارچه داراى ارزش واقعى باشد . ولى اگر همين پارچه يك متر باشد ، اين وصف « يك متر » باعث مىشود ارزش پارچه براى دوخت شلوار از بين برود . برخى نيز گفته‌اند :\r\nوصف آن چيزى است كه وجود و عدم آن در ارزش‌گذارى شيئى ديگر از حيث افزايش و كاهش مؤثر باشد . و برخى نيز گفته‌اند . آنچه كه با از بين رفتن آن ، باقىمانده‌ى از آن ناقص مىشود « وصف » است .\r\n4 - هرآنچه بر چيزى حمل شود را « وصف » گويند ، خواه عين حقيقت آن چيز باشد ، خواه داخل در آن چيز باشد و خواه چيزى باشد كه خارج از آن چيزى باشد كه برآن حمل مىشود .\r\n5 - وصف ، هر چيزى است كه خارج از شيئى باشد ولى قائم به آن شىء باشد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبه عبارت ديگر : هر چيزى كه قائم به غير باشد .\r\n6 - گاهى نيز « عرض » را وصف گويند در مقابل « ذات » ، و عرض آن چيزى است كه بر چيز ديگرى حمل مىشود .\r\n7 - وصف در اصطلاح اهل لغت :\r\nالف : نعت را وصف گويند . به عنوان « نعت » رجوع شود .\r\nب : صفت مشتق را وصف گويند در مقابل اسم .\r\nج : صفت معنوى را كه لفظى نباشد نيز وصف گويند .\r\n\r\nصفت به معناى آنچه بر چيزى حمل مىشود بر دو قسم است : 1 - صفت ثبوتى . 2 - صفت سلبى .\r\nصفت ثبوتى آن صفتى است كه سلب در مفهوم آن معتبر نيست ، و صفت سلبى ، آن صفتى است كه سلب در مفهوم آن معتبر است . « 1 »\r\n\r\nوضع « 2 »\r\nوضع در لغت عبارت است از : نهادن چيزى بر جايى ، و در اصطلاح فلسفى عبارت است از : 1 - هيئتى كه به اعتبار نسبت برخى از اجزاى شىء به برخى ديگر و نسبت مجموع آن اجزا به امور خارج برآن شىء عارض مىشود . به عبارت ديگر :\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1786 .\r\n( 2 ) - المحاضرات : 1 / 32 ؛ اجود التقريرات : 1 / 17 ؛ الكفاية : 1 / 10 ؛ اصول الفقه مظفر ( ره ) : 1 / 9 ؛ تهذيب الاصول سبزوارى ( ره ) : 1 / 13 ؛ كشّاف اصطلاحات الفنون و العلوم : 2 / 1794 ؛ فوائد الاصول : 1 / 29 ؛ المحصول رازى : 1 / 57 .\r\n","page_name":" 221 ","page_number":221},
  {"content":"\r\n\r\nوقتى اجزاى متعدّد يك جسم را نسبت به يكديگر و مجموع آن اجزا را نسبت به خارج در نظر مىگيريم ، يك هيئت و حالتى محقّق خواهد بود كه به آن « وضع » مىگويند . مثل قرار گرفتن اجزاى بدن انسان به صورتى كه سر در جهت بالا قرار داشته باشد كه به آن وضعيت ايستاده گويند و همين‌طور نشستن ، يك وضع است براى انسان . 2 - هيئتى كه به اعتبار نسبت برخى از اجزاى جسم نسبت به برخى ديگر حاصل مىشود . 3 - بودن هر چيزى به گونه‌اى كه بتوان به آن اشاره حسى كرد .\r\nوضع در اصطلاح رايج ميان اهل زبان عربى عبارت است از : تعيين چيزى براى دلالت بر چيزى . « 1 » البتّه روشن است كه كلمه‌ى ( چيزى ) شامل هر موضوعى مىشود ، خواه لفظ باشد ، يا خط ، يا اشاره ، يا علامت و . . . آنچه كه اين لفظ ، يا خط ، يا اشاره ، و . . . براى دلالت برآن معيّن شده است « موضوع له » نام دارد . و امّا آنچه در مقدّمات علم اصول فقه در ضمن مباحث الفاظ مورد بحث اصوليين قرار مىگيرد ، تنها وضع مربوط به الفاظ است بر اين اساس مىتوان دايره‌ى تعريف فوق را محدود نمود و به عنوان تعريف مورد نظر علماى اصولى ارائه كرد . پس وضع عبارت است از اختصاص لفظى براى دلالت بر معنايى . به عبارت ديگر : وضع يعنى ارتباط بين لفظ و معنايى خاص .\r\n\r\nآيا ارتباط بين لفظ ( موضوع ) و معنى خاص ( موضوع له ) ذاتى است يا جعلى و اعتبارى ؟\r\nشكّى نيست كه ارتباط بين لفظ و معنى از قبيل ارتباط ذاتى نيست مانند ارتباط\r\n\r\n\r\n","description":"","footnote":"\r\n( 1 ) - كشّاف اصطلاحات الفنون و العلوم : 2 / 1794 .\r\n","page_name":" 222 ","page_number":222},
  {"content":"\r\n\r\nبين دود و آتش ، زيرا اگر اين ارتباط ذاتى بود ، بايد همان گونه كه تمام انسان‌ها از نژادها و مليت‌هاى مختلف با گويش‌هاى متفاوت پى به ارتباط بين دود و آتش مىبرند ، ارتباط بين هر لفظ و معناى آن نيز براى تمام افراد بشر معلوم مىبود . مثلا لفظ گنجشك در زبان فارسى براى دلالت بر پرنده‌اى خاص وضع شده است . اگر ارتباط بين اين لفظ و اين معنى ذاتى بود ، بايد اهل ساير زبان‌ها نيز از اين ارتباط آگاهى داشتند و به چنين وضعى عالم بودند ، درحالىكه در ساير زبان‌ها الفاظ ديگرى براى دلالت بر اين معنى وضع شده است .\r\n\r\nآيا وضع هميشه با جعل ابتدايى لفظ براى يك معنى خاص محقّق مىشود ؟\r\nخير ! تحقّق وضع به دو گونه است : 1 - واضع مشخصى لفظى را براى دلالت بر معناى خاصّى معيّن كند . مثل اينكه واضع كلمه‌ى « رايانه » را در زبان فارسى براى يك وسيله خاص وضع نموده است . اين قسم از وضع را « تعيينى » يا « تخصيصى » گويند . 2 - گاهى در ابتدا لفظ براى يك معنا وضع نشده است ، ولى آن لفظ با وجود قرينه در آن معنا استعمال مىشود و اين استعمال چنان شايع مىشود و رواج پيدا مىكند كه بعد از گذشت مدت زمانى ، آن لفظ را بدون قرينه نيز در آن معنا استعمال مىكنند و اين استعمال به گونه‌اى شايع مىشود كه بدون وجود قرينه نيز همان معناى دوّم از لفظ فهميده مىشود . مثلا كلمه‌ى « قانون » در ابتدا به معناى « خطكش » بوده ولى به واسطه استعمال زياد در معناى كنونى آن ، تنها همين معناى دوّم از آن فهميده مىشود . اين قسم را وضع « تعيّنى » يا « تخصّصى » گويند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nاقسام وضع :\r\nهرگاه واضع بخواهد لفظى را براى معنايى وضع كند ، بايد ابتدا آن لفظ و معنايى را كه مىخواهد لفظ را براى آن وضع كند تصوّر نمايد . اين تصوّر لفظ و معنى چهار صورت دارد :\r\n1 - وضع خاص ، موضوع له خاص . يعنى آن معنايى را كه تصوّر مىكند ، جزئى باشد ؛ به عبارت ديگر : شخص آن معنى را تصوّر نمايد و لفظ را نيز براى همان معناى خاص وضع نمايد . مثل نام‌گذارى فرزند پسرى كه متولد شده است از سوى والدين او .\r\n2 - وضع عام ، موضوع له عام . وقتى است كه هم معنايى را كه واضع تصوّر كرده است عام است و هم لفظ را براى آن عام وضع مىكند . مثل لفظ « انسان » كه هم معناى متصوّر از « انسان » عام است و هم اين لفظ براى دلالت برآن معناى عام وضع شده است .\r\n3 - وضع عام ، موضوع له خاص . يعنى واضع يك معناى كلّى را تصوّر كرده است ولى لفظ را براى افراد آن عام كه جزئى هستند وضع كرده است . مثل اينكه واضع « مفرد مذكر » را كه يك عنوان كلّى است تصوّر نمايد و سپس كلمه‌ى « هذا » را براى هر فردى كه مصداق آن عنوان كلّى باشد وضع كند .\r\n4 - وضع خاص ، موضوع له عام . مشهور اصوليين معتقدند كه اين قسم ممكن نيست زيرا خاص نمىتواند نمايانگر و عنوان براى عام باشد . « 1 »\r\n\r\n\r\n","description":"","footnote":"\r\n( 1 ) - اصول الفقه مظفر ( ره ) 1 / 11 .\r\n","page_name":" 224 ","page_number":224},
  {"content":"\r\n\r\n\r\nوضع تخصّصى\r\nبه عنوان « وضع » رجوع شود .\r\n\r\nوضع تخصيصى\r\nبه عنوان « وضع » رجوع شود .\r\n\r\nوضع تعيّنى\r\nبه عنوان « وضع » رجوع شود .\r\n\r\nوضع تعيينى\r\nبه عنوان « وضع » رجوع شود .\r\n\r\nوضع جزئى\r\nهمان وضع « شخصى » است . به عنوان « وضع شخصى » رجوع شود .\r\n\r\nوضع شخصى « 1 »\r\nدر مبحث وضع گفته شد كه واضع بايد ابتدا لفظ و معنى را تصوّر كند و سپس لفظ را براى معنى وضع كند و گفته شد كه وضع به اعتبار تصوّر معنى و وضع لفظ براى آن ، اقسامى دارد . به عنوان « وضع » رجوع شود . اكنون مىگوييم : در تصوّر لفظ نيز گاهى واضع خود لفظ را تصوّر مىكند و آن را براى معنايى وضع مىكند مثل لفظ « على » كه اين قسم را « وضع شخصى » گويند . و گاهى به عنوان كلّى لفظ را تصوّر مىكند و آن را براى معنايى وضع مىكند . مثلا واضع مىگويد : هيئت « فعل » را براى دلالت بر كارى كه در زمان گذشته انجام گرفته است وضع مىكنم . پس هر كلمه‌اى\r\n\r\n\r\n","description":"","footnote":"\r\n( 1 ) - همان مدرك : 20 .\r\n","page_name":" 225 ","page_number":225},
  {"content":"\r\n\r\nكه در اين هيئت قرار گيرد ، بر اين معناى خاص ( انجام كار در گذشته ) دلالت مىكند . بر اين اساس ، آنچه مقصود واضع بوده ، وضع يك عنوان كلّى ( هيئت فعل ماضى ) است ولى واضع چاره‌اى ندارد كه اين تصوّر كلّى خود را مثلا در قالب ( ف ، ع ، ل ) بيان كند زيرا افراد فعل ماضى فراوان بوده و غير قابل حصر . اين قبيل وضع را « وضع نوعى » گويند .\r\n\r\nوضع عينى\r\nوضع عينى نيز همان « وضع شخصى » را گويند . به عنوان فوق رجوع شود .\r\n\r\nوضع كلّى\r\nوضع نوعى را « وضع كلّى » نيز مىگويند . به عنوان « وضع شخصى » رجوع شود .\r\n\r\nوضع مركّبات « 1 »\r\nدر وضع شخصى و نوعى گفته شد كه يكى از اقسام وضع ، وضع نوعى است و وضع هيئت از قبيل وضع نوعى است . مثل وضع هيئت فعل ماضى و وضع هيئت اسم فاعل و . . . اكنون مىگوييم : وضع هيئت گاهى در مفردات است مانند وضع نوعى كه بيان شد ، و گاهى اين وضع در هيئت‌هاى تركيبى است مانند وضع هيئت تركيبى مبتدا و خبر كه براى رساندن و فهماندن حمل چيزى بر چيزى وضع شده است و مانند وضع هيئت تقديم مفعول بر فعل براى رساندن عظمت و بلندى منزلت مفعول . اين قسم را « وضع مركّب » مىنامند .\r\n\r\n\r\n","description":"","footnote":"\r\n( 1 ) - همان مدرك .\r\n","page_name":" 226 ","page_number":226},
  {"content":"\r\n\r\n\r\nوضع نوعى\r\nبه عنوان « وضع شخصى » رجوع شود .\r\n\r\nوظيفه‌ى شرعى\r\n« 1 »\r\n\r\nحكم دو قسم است : 1 - حكم واقعى ؛ 2 - حكم ظاهرى .\r\nحكم واقعى : حكمى است كه بدون در نظر گرفتن علم و جهل مكلّف از سوى شارع وضع مىشود . منبع و مأخذ احكام واقعى ، از ديدگاه علماى شيعه عبارت است از كتاب ، سنّت ، اجماع و عقل .\r\nحكم ظاهرى : آن حكمى است كه به اعتبار و لحاظ عدم دست‌يابى مكلّف به حكم واقعى وضع مىشود . به عبارت ديگر : هرگاه مكلّف نتواند به حكم واقعى دست يابد ، براى رهايى از حيرت و سرگردانى در مقام عمل ، اصولى از سوى شارع معتبر اعلام شده است كه وظيفه‌ى شرعى مكلّف را تعيين مىنمايند . اين اصول معتبر شرعى بر دو قسم‌اند :\r\nالف : اصل محرز ( اصل احرازى ) ب : اصل غير محرز ( اصل غير احرازى ) . به عنوان « اصل » رجوع شود . علما از عمل براساس اصل غير محرز به « وظيفه‌ى شرعى » يا « حكم ظاهرى » تعبير مىكنند و ادلّه‌ى مورد استفاده مكلّف براى « حكم ظاهرى » يا « وظيفه‌ى شرعى » را نيز « ادلّه‌ى فقاهتى » يا « اصل عملى » مىنامند كه عبارتند از : اصل برائت ، اصل احتياط ، اصل تخيير و اصل استصحاب . بنابراين ،\r\n\r\n\r\n","description":"","footnote":"\r\n( 1 ) - الاصول العامّة : 74 به بعد .\r\n","page_name":" 227 ","page_number":227},
  {"content":"\r\n\r\n« وظيفه‌ى شرعى » تعبيرى است كه برخى علما براى « حكم ظاهرى » كه از « اصول عملى » يا « ادلّه‌ى فقاهتى » استنباط مىشود به كار مىبرند .\r\n\r\nچه فرقى هست بين حكم و وظيفه‌ى شرعى ؟\r\nدر حكم ، نظر به واقع است و مصلحت و مفسده‌ى حكم ، تابع متعلّق آن خواهد بود . اگر مصلحت يا مفسده‌ى متعلّق حكم ، الزامى باشد ، حكم نيز الزامى خواهد بود ( وجوب يا كراهت ) ، و اگر مصلحت و مفسده‌ى متعلّق حكم ، الزامى نبود ، حكم نيز غير الزامى خواهد بود ( استجاب يا كراهت ) ، و در صورت تساوى مصلحت و مفسده‌ى متعلّق حكم ، حكم اباحه خواهد بود . امّا وظيفه‌ى شرعى به خلاف حكم ، اصلا نظر به واقع ندارد و وضع آن تابع متعلّق آن نيست ، بلكه نفس وضع اين حكم ظاهرى است كه داراى مصلحت تسهيل و امتنان بر مكلّفين و رهايى آن‌ها از حيرت و سرگردانى ناشى از شكّ و ترديد مىباشد . پس در موضوع « وظيفه‌ى شرعى » چيزى به نام « شك » وجود دارد و همين « شك » است كه وضع اصول عملى و تعيين وظيفه‌ى شرعى مكلّف را به دنبال داشته است .\r\n\r\nوهم\r\nوهم ، بر اعتقاد مرجوح و يا بر قوّه‌ى وهمى كه از حواس باطن است اطلاق مىشود . قوّه‌ى وهم توانايى ادراك معانى جزئى كه نه مقدار دارند و نه مادّه را دارد .\r\n\r\nيقين « 1 »\r\nيقين عبارت است از اعتقاد جازم مطابق ثابت . به عبارت ديگر : يقين ، آن\r\n\r\n\r\n","description":"","footnote":"\r\n( 1 ) . همان مدرك .\r\n","page_name":" 228 ","page_number":228},
  {"content":"\r\n\r\nاعتقادى است كه شكّ نيست ؛ جازم است ، يعنى ظنّ نيست ؛ مطابق است ، يعنى جهل غير مركّب يا مركّب « 1 » نيست ؛ ثابت است ، يعنى تقليدى نيست . به عبارت سوّم : يقين عبارت از آن تصديقى است كه احتمال عدم ( ترجيح جانب مخالف ) در آن وجود ندارد « 2 » . بنا بر تعريف مرحوم مظفر ( ره ) كه در عبارت سوّم آورده شد ، يقين ، شامل تصديق جازم مطابق تقليدى نيز مىشود .\r\nو السّلام على من اتّبع الهدى\r\nقم المقدّسة\r\nحوزه علميه\r\nمجتبى ملكى اصفهانى\r\n12 / 5 / 1381 هجرى خورشيدى\r\n\r\n\r\n","description":"","footnote":"\r\n( 1 ) . بنا بر اختلاف در تعريف ، در عدم وجود جهل غير مركّب يا جهل مركّب يا جهل مركّب .\r\n( 2 ) . المنطق : 17 .\r\n","page_name":" 229 ","page_number":229},
  {"content":"\r\n\r\n\r\n[ فهرستها 
  ]\r\n\r\nفهرست آيات\r\nعنوان / صفحه\r\n الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ  . 122\r\n أَمْ أَنْزَلْنا عَلَيْهِمْ سُلْطاناً  . 115\r\n  إِنَّا أَنْزَلْناهُ فِي لَيْلَةِ الْقَدْرِ   . 62\r\n أَ لَمْ يَعْلَمْ بِأَنَّ اللَّهَ يَرى  . 67\r\n ثُمَّ أَتِمُّوا الصِّيامَ إِلَى اللَّيْلِ  . 156\r\n ثُمَّ أَرْسَلْنا رُسُلَنا تَتْرا  . 112\r\n ذلِكَ مِنْ أَنْباءِ الْغَيْبِ نُوحِيهِ إِلَيْكَ  . 29\r\n فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ  . 62\r\n فَأُمُّهُ هاوِيَةٌ  . 115\r\n فَساهَمَ فَكانَ مِنَ الْمُدْحَضِينَ  . 29\r\n فَشَرِبُوا مِنْهُ إِلَّا قَلِيلًا  . 153\r\n فَكُلُوا مِمَّا أَمْسَكْنَ عَلَيْكُمْ  . 163\r\n فَما رَبِحَتْ تِجارَتُهُمْ  . 115\r\n كُلُّ شَيْءٍ هالِكٌ إِلَّا وَجْهَهُ  . 123\r\n كُلُّ نَفْسٍ ذائِقَةُ الْمَوْتِ  . 72\r\n لا تُبْطِلُوا أَعْمالَكُمْ  . 38\r\n لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ  . 36\r\n لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ  . . . . الآية . 22\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n لَيْسَ كَمِثْلِهِ شَيْءٌ  . 114\r\n ما جَعَلَ عَلَيْكُمْ فِي الدِّينِ مِنْ حَرَجٍ  . 49\r\n ما مُحَمَّدٌ إِلَّا رَسُولٌ  . 153\r\n مَنْ كَفَرَ بِاللَّهِ مِنْ بَعْدِ إِيمانِهِ  . . . . . الآية . 22\r\n مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ  . 118\r\n وَ جاءَ رَبُّكَ  . . . . . الآية . 114\r\n وَ قالَ رَجُلٌ مُؤْمِنٌ مِنْ آلِ فِرْعَوْنَ  . . . . . الآية . 23\r\n وَ لا تُضآرُّوهُنَّ لِتُضَيِّقُوا عَلَيْهِنَّ  . 37\r\n فَلا تَقُلْ لَهُما أُفٍّ وَ لا تَنْهَرْهُما  . 90 ، 150\r\n وَ لا تُلْقُوا بِأَيْدِيكُمْ إِلَى التَّهْلُكَةِ  . . . . . الآية . 24\r\n وَ لِلَّهِ عَلَى النَّاسِ حِجُّ الْبَيْتِ  . 206 ، 162 ، 128\r\n وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ  . 42\r\n هُوَ الَّذِي أَنْزَلَ عَلَيْكَ الْكِتابَ  . . . . . الآية . 111\r\n  يا أَيُّهَا النَّاسُ اتَّقُوا رَبَّكُمْ   . 122\r\n يا هامانُ ابْنِ لِي صَرْحاً  . 115\r\n يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  . 49\r\n يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ  . 20\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nفهرست روايات\r\nإذا أمرتكم بشيء فأتوا منه ما استطعتم . 47\r\nالزّكاة فى الإبل و البقر و الغنم السّائمة . 161\r\nالمسلم من سلم المسلمون من لسانه و يده . 102\r\nانّى تارك فيكم الثّقلين : كتاب اللّه و عترتى أهل بيتى . 61\r\nعن ابى عبد اللّه - عليه السّلام - فى امرأة تموت قبل الرّجل او رجل قبل المرأة . 56\r\nعن ابى عبد اللّه - عليه السّلام - فى حديث فدك انّ امير المؤمنين - عليه السّلام - قال لابى بكر : أ تحكم فينا بخلاف حكم اللّه فى المسلمين ؟ 55\r\nعن ابى عبد اللّه - عليه السّلام - قال : « و لا تلقوا بأيديكم الى التّهلكة » قال : هذا فى التّقيّة . 24\r\nعن رسول اللّه - صلّى اللّه عليه و آله - ليس من قوم تنازعوا . 32\r\nقال ابو جعفر - عليه السّلام - كان لسمرة بن جندب نخلة فى حائط . 38\r\nقال ابو عبد اللّه - عليه السّلام - لو لم يجز هذا ، لم يقم للمسلمين سوق . 55\r\nقال الرّاوى : قلت لابى عبد اللّه - عليه السّلام - عثرت فانقطع ظفرى . 49\r\nقال رسول اللّه - صلّى اللّه عليه و آله - يا عثمان ! لم يرسلنى اللّه تعالى بالرّهبانيّة و لكن بعثنى بالحنيفيّة السّهلة السّمحة . 50\r\nقال : سألت ابا الحسن - عليه السّلام - عن شىء فقال لى : كلّ مجهول ففيه القرعة . 30\r\nقال - عليه السّلام - أىّ قضيّة أعدل من القرعة . 30 ، 32\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nقال : قال لى : يا داود ! لو قلت : انّ تارك التّقيّة كتارك الصّلاة ، لكنت صادقا . 24\r\nكلّ شىء شكّ فيه ممّا قد جاوزه و دخل فى غيره فليمض عليه . 15\r\nكلّ شىء فيه حلال و حرام فهو لك حلال أبدا حتّى تعرف الحرام منه بعينه فتدعه . 156\r\nكلّما شككت فيه ممّا قد مضى فامضه كما هو . 15\r\nلا ضرر و لا ضرار فى الإسلام . 38\r\nلا فتى الّا على . 153\r\nلا يسقط الميسور بالمعسور . 47\r\nلو لا أشقّ على أمّتى لأمرتهم بالسّواك . 46\r\nما لا يدرك كلّه لا يترك كلّه . 47\r\nماء البئر واسع لا يفسده شىء . 89\r\nمن بلغه عن النّبى - صلّى اللّه عليه و آله - شىء . 19\r\nيا أبا عمر تسعة أعشار الدّين فى التّقيّة . 24\r\nيا زراره ! اذا خرجت من شىء ثمّ دخلت فى غيره فشكّك ليس بشيء . 15\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nفهرست مطالب\r\n258 - القول بعدم الفصل 1\r\n259 - قاصر 1\r\n260 - قاعده 3\r\n261 - قاعده‌ى استصحاب 6\r\n262 - قاعده‌ى اشتغال 6\r\n263 - قاعده‌ى اصولى 6\r\n264 - قاعده‌ى الجمع مهما امكن اولى من الطّرح 6\r\n265 - قاعده‌ى تجاوز و فراغ 6\r\n266 - قاعده‌ى ترجيح بلا مرجّح 12\r\n267 - قاعده‌ى تسامح در ادلّه‌ى سنن 12\r\n268 - قاعده‌ى تعيين 14\r\n269 - قاعده‌ى تقيّه 14\r\n270 - قاعده‌ى دفع ضرر محتمل 20\r\n271 - قاعده‌ى فقهى 22\r\n272 - قاعده‌ى قرعه 22\r\n273 - قاعده‌ى لا ضرر و لا ضرار 26\r\n274 - قاعده‌ى لطف 33\r\n275 - قاعده‌ى ما لا يدرك كلّه لا يترك كلّه 36\r\n276 - قاعده‌ى مقتضى و مانع 36\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n277 - قاعده‌ى ملازمه 37\r\n278 - قاعده‌ى ميسور 40\r\n279 - قاعده‌ى نفى عسر و حرج 41\r\n280 - قاعده‌ى يد 48\r\n281 - قاعده‌ى يقين 52\r\n282 - قبح تأخير بيان از وقت حاجت 54\r\n283 - قبح عقاب بلا بيان 54\r\n284 - قدماء 54\r\n285 - قرآن 55\r\n286 - قرينه 60\r\n287 - قصد وجه 62\r\n288 - قضاء 63\r\n289 - قضيّه 63\r\n290 - قطع 67\r\n291 - قطعى الصّدور و ظنّى الدّلالة 75\r\n292 - قلب 76\r\n293 - قول لغوى 77\r\n294 - قياس 80\r\n295 - كافر 85\r\n296 - كان 85\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n297 - كتاب 86\r\n298 - كتابى 86\r\n299 - كتب اربعه 87\r\n300 - كراهت 88\r\n301 - كشف 89\r\n302 - كفائى 91\r\n303 - كفر 91\r\n304 - كلّ 92\r\n305 - كلام 92\r\n306 - كلّما حكم به الشّرع حكم به العقل 93\r\n307 - كلّما حكم به العقل حكم به الشّرع 93\r\n308 - كلّى 93\r\n309 - كليّات خمس 94\r\n310 - كمّ 95\r\n311 - كنايه 96\r\n312 - كون 97\r\n313 - كيف 97\r\n314 - لا ضرر و لا ضرار 98\r\n315 - لبّ 98\r\n316 - لحن الخطاب 98\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n317 - لطف 98\r\n318 - لغت 99\r\n319 - لمّى 100\r\n320 - ما به الوجود 100\r\n321 - مادّه 100\r\n322 - ما منه الوجود 101\r\n323 - مانع 101\r\n324 - مبادى 101\r\n325 - مبادى عاليه 102\r\n326 - مبهم 102\r\n327 - مبيح 103\r\n328 - متأخّرى متأخّرين 103\r\n329 - متأخّرين 103\r\n330 - متجرّى 103\r\n331 - متجزّى 103\r\n332 - مترادف 104\r\n333 - متزاحمين 104\r\n334 - متشابه 104\r\n335 - متشرّعه 105\r\n336 - متعارضين 105\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n337 - متعلّق احكام 105\r\n338 - متواتر 106\r\n339 - مثبتات امارات 107\r\n340 - مجاز 107\r\n341 - مجاز به زياده و نقصان 108\r\n342 - مجاز عقلى 109\r\n343 - مجاز لغوى 110\r\n344 - مجاز مشهور 110\r\n345 - مجتهد 110\r\n346 - مجمل 110\r\n347 - مجهول 111\r\n348 - محدّد 112\r\n349 - محكم 112\r\n350 - محمول 113\r\n351 - محمول بالضّميمه 113\r\n352 - مخالفت احتمالى عملى 113\r\n353 - مخالفت قطعى التزامى 114\r\n354 - مخالفت قطعى عملى 114\r\n355 - مخصّص 114\r\n356 - مخصّص ظنّى الدّلاله 115\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n357 - مخصّص عقلى 115\r\n358 - مخصّص قطعى الدّلاله 115\r\n359 - مخصّص لبّى 116\r\n360 - مخصّص لفظى 117\r\n361 - مخصّص مبيّن 117\r\n362 - مخصّص متّصل 117\r\n363 - مخصّص متّصل لبّى 118\r\n364 - مخصّص متّصل لفظى 118\r\n365 - مخصّص مجمل 118\r\n366 - مخصّص منفصل 120\r\n367 - مخصّص منفصل لبّى 120\r\n368 - مخصّص منفصل لفظى 120\r\n369 - مراتب حكم 121\r\n370 - مرجّح 122\r\n371 - مسئله‌ى اصولى 123\r\n372 - مسئله‌ى فقهى 123\r\n373 - مسائل 123\r\n374 - مستثنى 124\r\n375 - مستثنى منه 124\r\n376 - مستحبّ 124\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n377 - مستقلّات عقلى 124\r\n378 - مسلّمات 125\r\n379 - مشترك 125\r\n380 - مشتق 126\r\n381 - مشروط 129\r\n382 - مشهور 129\r\n383 - مشهورات 130\r\n384 - مصالح مرسله 131\r\n385 - مصلحت 137\r\n386 - مصلحت سلوكيه 138\r\n387 - مصوّبه 139\r\n388 - مضيّق 140\r\n389 - مطلق 140\r\n390 - مظنونات 141\r\n391 - معلّق 141\r\n392 - مفاهيم اعتبارى 141\r\n393 - مفاهيم انتزاعى 142\r\n394 - مفاهيم حقيقى 142\r\n395 - مفتى 142\r\n396 - مفهوم 142\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n397 - مفهوم استثناء 147\r\n398 - مفهوم حصر 147\r\n399 - مفهوم شرط 148\r\n400 - مفهوم عدد 149\r\n401 - مفهوم غايت 150\r\n402 - مفهوم لقب 153\r\n403 - مفهوم مخالف 154\r\n404 - مفهوم مردّد 154\r\n405 - مفهوم موافق 154\r\n406 - مفهوم وصف 154\r\n407 - مقتضى 155\r\n408 - مقدّمات حكمت 156\r\n409 - مقدّمات دليل انسداد 158\r\n410 - مقدّمه 158\r\n411 - مقدّمه‌ى حرام 159\r\n412 - مقدّمه‌ى خارجى 161\r\n413 - مقدّمه‌ى داخلى 162\r\n414 - مقدّمه‌ى سبب 163\r\n415 - مقدّمه‌ى شرط 163\r\n416 - مقدّمه‌ى شرعى 164\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n417 - مقدّمه‌ى صحّت 165\r\n418 - مقدّمه‌ى عادى 165\r\n419 - مقدّمه‌ى عبادى 166\r\n420 - مقدّمه‌ى عدم مانع 166\r\n421 - مقدّمه‌ى عقلى 167\r\n422 - مقدّمه‌ى علم 167\r\n423 - مقدّمه‌ى غير موصله 168\r\n424 - مقدّمه‌ى متأخّر 168\r\n425 - مقدّمه‌ى متقدّم 169\r\n426 - مقدّمه‌ى معدّ 169\r\n427 - مقدّمه‌ى مفوّته 169\r\n428 - مقدّمه‌ى مقارن 170\r\n429 - مقدّمه‌ى موصله 170\r\n430 - مقدّمه‌ى واجب 172\r\n431 - مقدّمه‌ى وجوب 174\r\n432 - مقدّمه‌ى وجود 175\r\n433 - مقرّر 175\r\n434 - مقيّد 176\r\n435 - ملازمه بين حكم شرع و عقل 176\r\n436 - ملاكات احكام 176\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n437 - ملكه 177\r\n438 - ممكن 177\r\n439 - مناسب 177\r\n440 - مناط 177\r\n441 - منجّز 177\r\n442 - منصوص العلّه 178\r\n443 - منطوق 178\r\n444 - موافقت احتمالى التزامى 178\r\n445 - موافقت احتمالى عملى 178\r\n446 - موافقت قطعى التزامى 178\r\n447 - موافقت قطعى عملى 178\r\n448 - موافقت و مخالفت 178\r\n449 - موسّع 181\r\n450 - موضوع 181\r\n451 - موضوع علم اصول 182\r\n452 - مهمل 183\r\n453 - ناسخ 183\r\n454 - ناقل 183\r\n455 - ندب 183\r\n456 - نسخ 184\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n457 - نسخ وجوب 187\r\n458 - نصّ 188\r\n459 - نصّ اهل لغت 189\r\n460 - نظر 189\r\n461 - نظرى 191\r\n462 - نعت 191\r\n463 - نفس 192\r\n464 - نفس الامر 193\r\n465 - نفل 193\r\n466 - نوع 194\r\n467 - نهى 194\r\n468 - نهى ارشادى 197\r\n469 - نهى تحريمى 198\r\n470 - نهى تنزيهى 198\r\n471 - نهى غيرى 198\r\n472 - نهى نفسى 199\r\n473 - واجب 199\r\n474 - واجب اصلى 200\r\n475 - واجب تبعى 200\r\n476 - واجب تخييرى 200\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n477 - واجب تعبّدى 201\r\n478 - واجب تعيينى 201\r\n479 - واجب توصّلى 202\r\n480 - واجب عينى 202\r\n481 - واجب غيرى 202\r\n482 - واجب كفائى 202\r\n483 - واجب مشروط 203\r\n484 - واجب مضيّق 203\r\n485 - واجب مطلق 204\r\n486 - واجب معلّق 204\r\n487 - واجب مقيّد 205\r\n488 - واجب منجّز 205\r\n489 - واجب موسّع 205\r\n490 - واجب موقّت 205\r\n491 - واجب نفسى 205\r\n492 - واسطه در ثبوت 206\r\n493 - واسطه در عروض 206\r\n494 - واضع 206\r\n495 - وجدان 207\r\n496 - وجوب 207\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n497 - وحدت مطلوب و تعدّد مطلوب 211\r\n498 - ورود 213\r\n499 - وصف 214\r\n500 - وضع 215\r\n501 - وضع تخصّصى 219\r\n502 - وضع تخصيصى 219\r\n503 - وضع تعيّنى 219\r\n504 - وضع تعيينى 219\r\n505 - وضع جزئى 219\r\n506 - وضع شخصى 219\r\n507 - وضع عينى 220\r\n508 - وضع كلّى 220\r\n509 - وضع مركّبات 220\r\n510 - وضع نوعى 220\r\n511 - وظيفه‌ى شرعى 221\r\n512 - وهم 222\r\n513 - يقين 222\r\n\r\n","description":"","footnote":"","page_name":" 246 ","page_number":246},
  {"content":"\r\n . \r\n","description":"","footnote":"","page_name":" 247 ","page_number":247},
  {"content":"\r\n . \r\n\r\n","description":"","footnote":"","page_name":" 248 ","page_number":248}
  ]