[
  {"content":"\r\n\r\nانتشارات توس\r\n\" 406 \"\r\nسفرنامهء شاردن\r\n- متن كامل -\r\nجلد پنجم\r\nترجمهء\r\nاقبال يغمايى\r\n\r\n","description":"","footnote":"","page_name":" 1649 ","page_number":1},
  {"content":"\r\n\r\nسفرنامه شواليه شاردن ( جلد پنجم )\r\nترجمهء اقبال يغمائى\r\nحروفچينى گيتى خودكار - رضا -\r\nصفحه آرا : محمد اشرف\r\nليتوگرافى قاسملو\r\nچاپ اول ، 1372\r\nتيراژ : 2200 نسخه\r\nچاپخانهء حيدرى\r\nانتشارات توس ، تهران ، تلفن : 6461007\r\nشابك 2 - 5 - 402 - 315 - 964\r\nISBN 964 - 315 - 402 - 5 - 2\r\n\r\n","description":"","footnote":"","page_name":" 1650 ","page_number":2},
  {"content":"\r\n\r\nسفرنامهء شاردن\r\n\r\n","description":"","footnote":"","page_name":" 1651 ","page_number":3},
  {"content":"\r\n . \r\n","description":"","footnote":"","page_name":" 1652 ","page_number":4},
  {"content":"\r\n\r\n\r\nتوضيح ناشر\r\nهر چند تا پيش از عصر آق‌قوينلو و صفويه ، كما بيش سياحان يا سفراى كشورهاى بزرگ اروپايى به مشرق‌زمين و خاصه ايران در رفت و آمد بودند ، امّا از ميانهء عصر صفوى اين تردّدها استمرار و تداوم يافت و گروهى از غربىها به تأسى از اسلاف خود و به عناوين مختلف به ايران مسافرت كردند و برخى مدت زيادى را در اين كشور به‌سر بردند ، از ميان اين گروه تعداد اندكى آشنايى كافى با فرهنگ و تمدّن ايران پيدا كردند ، يا به انگيزه آنكه ذوق نگارش در آنان وجود داشت به نوشتن سفرنامه‌ها و آثار مشابه پرداختند . اما بىهيچ ترديد كتاب عظيم شواليه شاردن بزرگترين سفرنامه‌اى است كه يك اروپايى دربارهء ايران عصر صفوى پديد آورده است .\r\nكتاب او مملو از اطلاعات گرانبها و خواندنى است . اقامت طولانى و ممتد شاردن و آميزش او با طبقات مختلف مردم و نزديكى با دربار صفوى و پيشه بازرگانى و بيشتر از همه قدرت ديد و هنرمندى وى در استخراج مطالب و نكات ارزشمند ، سبب گرديد كه اثر مفصل او مورد استفاده تعداد كثيرى از علاقمندان به مشرق زمين در اروپا گردد . شاردن تقريبا چهارصد سال پيش به ايران آمد . او فارسى را به خوبى فرا گرفت و به آن صحبت مىكرد و با عربى و تركى آشنايى يافت . او مدتى دراز در ايران زيست\r\n\r\n","description":"","footnote":"","page_name":" 1653 ","page_number":5},
  {"content":"\r\n\r\nو اطلاعات فراوان از اوضاع اجتماعى و ادارى و فرهنگى آن دوره به دست آورد و افزون بر آنها ، بسيارى از مآخذ مكتوب را از زير نظر تيزبين خود گذارند ، از اين رو اثر او حاوى اطلاعات ارزشمند فراوان است ، به گونه‌اى كه گروهى از نخستين مستشرقان و ايران‌شناسان نخستين با خواندن كتاب او به شناسائى و مسافرت به ايران تشويق شدند . با اين همه نبايد از نظر دور داشت كه شاردن سياحتگرى اروپايى بود و بر دين مسيحى اعتقاد و عشق تام داشت و آشنايى و علائق او با تمدّن و فرهنگ اسلامى و ايران بعدا پديد آمد و در مرحله بعد قرار گرفته بود . افزون بر آن و بهر حال او تحت تأثير فرهنگ غربى بوده و به مسائل ايران و جامعه اسلامى آن از ديدگاه فردى غربى و با مذهبى متفاوت نگريسته است .\r\nخواننده علاقمند امروز همواره بايد اين نكته را در مدّ نظر داشته باشد كه اگر پاره‌اى از سخنان او با واقعيت منطبق نيست يا با اعتقادات مذهبى و علائق فرهنگى او تضاد دارد بايد علل آن را در عدم آشنايى دقيق شاردن با موازين اسلامى و جامعه ايرانى جستجو كند . ضمن آنكه مترجم گرامى كتاب ، نظر به رعايت امانت و ضمن پرهيز از مداخله در متن كتاب ، از هر نوع حذف يا اضهار نظر در متن خوددارى ورزيده است . بنابراين و به تأكيد بايد يادآور شد كه اگر نكاتى در متن اثر شاردن ديده مىشود كه مورد قبول و تأييد ما نيست به طريق اولى مورد تأييد مترجم و ناشر هم نمىباشد .\r\nمحسن باقرزاده مدير انتشارات توس\r\n\r\n","description":"","footnote":"","page_name":" 1654 ","page_number":6},
  {"content":"\r\n\r\n\r\n[ جلد پنجم 
  ]\r\n\r\nفهرست مطالب جلد پنجم\r\nدنبالهء سليمان - سومين از نظر نام و 1657\r\nتوضيحات مترجم 1741\r\n\r\n","description":"","footnote":"","page_name":" 1655 ","page_number":7},
  {"content":"\r\n . \r\n","description":"","footnote":"","page_name":" 1656 ","page_number":8},
  {"content":"\r\n\r\n\r\n[ ادامه شرح سازمان سياسى و نظامى و كشورى ايران 
  ]\r\n\r\n[ ادامه فصل پانزدهم 
  ]\r\n\r\n[ ادامه سليمان - سومين از نظر نام 
  ]\r\nكه وضع طبيعيش براى پهلو گرفتن كشتيهاى تجارى بسى مناسب‌تر از هرموز است منتقل كرد .\r\nهوبردولرس  Hubert de Lairesse  به جاى هنرى وان و يك  Henry Von - Wick  كه سه چهار ماه پيش درگذشته بود به ايران آمده بود . وى پس از اين كه امور محوله را با درايت و هوشمندى انجام داد مصمّم بود چهارم اكتبر باز گردد ولى مرگ ناگهانى شاه عباس دوم و جانشينى شاه صفى دوم ، و دگرگونى اوضاع نه تنها مايهء دنبال افتادن سفرش شد بل كه وى را سخت متأثر و متحسّر كرد ، زيرا افزون بر اين كه به پادشاه فقيد به حدّ پرستش حرمت مىنهاد ، و از صميم قلب هوادارش بود ، از او مردميها و مهربانيها ديده بود ، و از مراحم كريمانه‌اش بهره‌ها يافته بود ، و همهء موفقيتهايى كه پس از سفر طولانى و دراز مدت و پر مشقت كسب كرده بود بىهوده مىماند . و امتيازاتى كه پس از خرج كردن بسيار به دست آورده بود جملگى ضايع و باطل مىشد . وى وقوف كامل داشت كه بر اثر وقوع اين حوادث زيانهاى بزرگى به كمپانى وارد مىشود ، و اگر پادشاه كنونى موافقت نامه‌ها و احكام پادشاه فقيد را تأييد و تصديق نكند وى ناچار است به اميد گرفتن احكام تازه به نمايندگى از طرف كمپانى شرفياب شود ، و در اين صورت نيز معلوم وى نيست كه آيا بر اثر بىتجربگى و جوانى پادشاه ، و اغراض شخصى درباريان موفق به دريافت امتيازات مورد نظرش خواهد شد يا نه .\r\nاين انديشه‌هاى يأس‌انگيز وى را رنجه مىداشت ، اما چون به هر روى ناچار به اقدام بود پس از مشورت با همراهان خود تصميم كرد هرچه زودتر و پيش از ديگر اروپاييان به پابوسى شاه برود ، و از او تصويب و تأييد احكامى را كه شاه فقيد به كمپانى و ملت هلند اعطا فرموده بود استدعا كند . پس از اين كه صبحگهان بدين مهم تصميم كرد بعد از ظهر مترجم كمپانى را براى كسب اجازهء شرفيابى نزد تفنگدارباشى فرستاد . زيرا وى يگانه كسى بود كه مىتوانست براى سفير اجازهء شرفيابى بگيرد و شاه دربارهء كليّه امور با وى راى مىزد .\r\nسفير به مترجم سپرد كه پس از تبليغ عرض سلام و مراتب حرمتگزارى به تفنگدارباشى بگويد كه آوازهء توان‌مندى كمپانى را كه به همه جا رسيده و فروغ شهرتش را كه به همه جا تابيده ( اين اصل دو عبارتى است كه به كار رفته ) به شرف عرض اعليحضرت همايونى برساند ، و نظر لطف و عنايت وى را به پاداش\r\n\r\n","description":"","footnote":"","page_name":" 1657 ","page_number":9},
  {"content":"\r\n\r\nداد و ستدهاى بسيارى كه كمپانى در سراسر ايران معمول داشته معطوف دارد ، و الطاف پرمايه و كريمانه‌اى را كه شاهان پيشين ايران از شاه عباس بزرگ تا شاه عباس دوم نسبت به اين كمپانى مبذول داشته‌اند ، و آن را همواره در حمايت خويش گرفته‌اند به صورتى شايسته معروض دارد ، و مشهود خاطر مبارك گرداند كه كمپانى به منظور سپاسگزارى از الطاف بىكران شاهنشاه با اقتدار هوبردولرس  Hubert de Lairesse  را با هداياى ارزنده از سوى شوراى باتاويا به پيشگاه شاهنشاه فردوس آشيان فرستاد و آن پادشاه با اقتدار كريم النفس سفير كمپانى را با گشاده‌رويى و مهربانى تمام پذيرفت . مستدعياتش را بىاكراه شنيد ، و همهء آنها را با رضا و خشنودى خاطر پذيرفت و وى را مرخص فرمود . درست مقارن با زمانى كه سفير قصد بازگشتن به بندرعباس داشت خبر ناگهانى و ملال افزاى درگذشت آن شهريار مفخم را شنيد ، و متعاقب آن از مژدهء فرخنده فرجام تاجگذارى اعليحضرت صفى دوم آگاه گرديد ، و دريغ داشت كه بىافتخار آستان‌بوسى آن پادشاه بلند اقبال نيك‌خصال راه سفر در پيش گيرد ، و بسى شرمنده است كه در اين زمان تحفه‌اى در خور نثار مقدم شهريار در اختيار ندارد ، زيرا آنچه با خود آورده بوده تقديم آستان شاه فقيد كرده است . با اين همه از كرم بىپايان شاه جوان و جوان بخت اميدوار است كه به مراحم عاليه نواخته شود ، و مستدعياتش اجابت گردد ، و در پايان از تفنگدار باشى استدعا كند كه وى تمام قدرت بيان و نفوذ كلمه را براى كسب اجازهء شرفيابى سفير به كار برد ، و چون نمايندهء كمپانى در مركز تجارى بندرعباس به تازگى درگذشته و امور كمپانى مختل گرديده ، و سفير بايد هرچه زودتر به بندرعباس بازگردد ، اگر موجباتى فراهم آورد كه سفير روز بعد اجازه شرفيابى يابد كمپانى هميشه از آن وجود معظم ممنون خواهد بود .\r\nمترجم سفير كمپانى وقتى به خانهء تفنگدار باشى رسيد تمام آنچه را كه سفير به او تفهيم كرده بود در خلوت و به نيكوترين عبارات به تفنگدارباشى اظهار داشت .\r\nاما سخنان آميخته به تعارف مترجم در آن مرد جنگى كمترين اثر نبخشيد ، يا چنين مىنمود كه در وى تأثير نكرده ، و يا در حقيقت نفهميده بود . به هر روى در جواب گفت در اين باره پيش از رسيدن صدر اعظم و درباريان به اصفهان نمىتواند اظهار نظر كند ، و بايد تا آمدن وزيران در انتظار بماند . در اين موقع مترجم به يادآورد كه بايد وعدهء دادن رشوه را نيز به تعارفات خود بيفزايد .\r\n\r\n","description":"","footnote":"","page_name":" 1658 ","page_number":10},
  {"content":"\r\n\r\nتصوّر درخشش سكه‌هاى طلا در جان و فكر آن مرد جنگى صاحب جاه چنان هيجان و حرارت در وجود آورد كه در دم متوجه وظيفه خود شد . به نشان موافقت دست مترجم را فشرد و چون شب فرا رسيد مترجم را احضار كرد و به وى اطلاع داد كه سفير اجازه دارد فردا ساعت ده صبح براى آستان بوسى شرفياب شود . سفير اندكى پيش از وقت معهود با دو تن از اعضاى كمپانى شعبهء اصفهان و منشى و مترجم در عمارتى واقع در نزديكى تالار تاجگذارى شاه حضور يافتند . هنوز بيش از چند دقيقه سپرى نشده بود كه شاه سفير را احضار كرد . تفنگچى باشى كه مأمور راهنمايى بود آنان را از در ورودى تالار به حضور شاه برد . سفير و همراهانش چون تا دو قدمى شاه پيش رفتند ، چنان كه آيين ايرانيان است سه بار زمين را بوسه دادند و بدين سان رسم تصوير ديگر از مراسم تاجگذارى شاه سليمان\r\n\r\n","description":"","footnote":"","page_name":" 1659 ","page_number":11},
  {"content":"\r\n\r\nاحترامگزارى را به جا آوردند . شاه به آنان اجازهء نشستن داد . مترجم از زبان سفير مراتب ادعيهء صادقانهء حاكم باتاويا را براى دوام سلامت و بقاى سلطنت شاه بيان داشت ، و شاه پس از اظهار خشنودى فرمود : آقاى سفير ، خوش آمديد ، و اگر استدعايى داريد به عرض برسانيد . مترجم هلندى فرصت را غنيمت شمرد و از زبان سفير به اختصار معروض داشت : اعليحضرتا ، از زمانى كه شعبه كمپانى هلند در ايران داير شده تا اين زمان همواره از حمايت پادشاهان پيشين به حدّ كمال بهره‌مند بوده است ، و كمپانى اكنون نيز اميدوار و متوقع است كه شهريار مفخم پشتيبانى خود را دريغ ندارند ، و امتيازاتى را كه به كمپانى داده شده تصديق و تأييد فرمايند .\r\nاعليحضرت در جواب مستدعيات سفير فرمود : آقاى سفير ، من شما را مانند يك مهمان و ملت شما را به مثابه دوست خود مىنگرم ، و همه امتيازاتى را كه پدرم و پادشاهان پيشين به كمپانى هلند اعطا فرموده‌اند تصديق و تأييد مىنمايم .\r\nفرستادهء هلند و همراهانش رسم تعظيم و تكريم به جا آوردند ، و سفير معروض داشت ، ما همواره به مراحم ملوكانه مستظهر بوده‌ايم و خواهيم بود ، و اگر ما را به ارجاع خدماتى مأمور فرمايند از فخر سر به آسمان مىساييم ، و اكنون با نهايت توقير استدعاى مرخصى داريم تا هرچه زودتر خود را به بندرعباس برسانيم ، زيرا در آن جا كه مركز فعاليت كمپانى است كارها رو به اختلال نهاده است .\r\nدر اين هنگام تفنگدارباشى از زبان شاه به سفير گفت اعليحضرت مىفرمايند براى چه سفير در رفتن چندين شتاب دارد . بهتر است تا موقع ورود دربار در پايتخت بماند تا در مراسم بار عامى كه تشكيل مىشود شركت جويد ، و بيشتر مورد عنايت شاه قرار گيرد .\r\nهلنديان دگر بار به آيين اول رسم تعظيم به جا آوردند ، از آن پس با نهايت احترامگزارى از مراحم شاهانه تجليل و سپاسگزارى كردند ، و سفير گفت در اين هنگام بزرگ‌ترين كرامت شاهنشاه عظيم الشأن نسبت به ما بندگان اينست كه اجازه مرخصى به ما مرحمت فرمايند ، زيرا امور كمپانى در بندرعباس روز به روز شوريده‌تر و پريشان‌تر مىگردد .\r\nشاه با اشارهء سر با استدعاى آنان موافقت كرد و فرمود اكنون كه در رفتن عجله داريد مانع شما نمىشوم ، به نام و به اميد خدا برويد ، و همواره به مراحم كامل ما مطمئن و مستظهر باشيد ، و اگر حاجتى و مشكلى پيش آمد به عرض برسانيد اجابت\r\n\r\n","description":"","footnote":"","page_name":" 1660 ","page_number":12},
  {"content":"\r\n\r\nخواهد شد .\r\nسفير و همراهانش دگر بار به نشان سپاسگزارى به رسم ايرانيان تعظيم كردند ، و پس از اين كه مراسم شرفيابى سه ربع ساعت به طول انجاميد مرخص شدند .\r\nسفير يك ربع ساعت بعد از ظهر همان روز مترجمش را براى عرض سپاسگزارى به خانهء تفنگدارباشى فرستاد و ضمن ارسال يك ساعت نقره و پنجاه دوكاى طلا استدعا كرد كه همواره اعضاى كمپانى را مشمول الطاف خود بدارد .\r\nوقتى اتين فلور  Etienne Flour  مأمور انگليسيان از جريان شرفيابى نمايندهء كمپانى هلند آگاهى يافت حسّ رقابت وى را برانگيخت كه او نيز بدين فيض عظمى نائل گردد و براى وصول به مقصود به همان عامل هوبردولرس متوسل شد چه وسيلهء مؤثر ديگرى وجود نداشت . وى نيز در اين كار توفيق يافت ، و دو روز بعد با مساعدت تفنگدارباشى ساعت نه صبح در حالى كه معاون و مترجمش به دنبالش مىرفتند به حضور شاه باريافت و پس از آن كه مراسم تعظيم و تجليل را طبق معمول به جا آورد دويست دوكاى طلا تقديم كرد ، و چون شاه اجازهء جلوس به وى داد ، مترجم از طرف اعضاى كمپانى سلامت و عزت و شوكت اعليحضرت و دوام سلطنتش را به دعا از خدا خواستار شد . آن گاه خدمات مهمى را كه ملت انگليس طى روزگاران گذشته به پادشاهان ايران كرده است به اختصار برشمرد ، و افزود به سبب همين خدمتها كه مقبول درگاه نياكان نژاده و پاكيزه گوهر اعليحضرت واقع گرديده آن پادشاه عظيم الشأن پيوسته خاطر نگهدار ملّت انگليس بوده‌اند ، و اكنون نيز اعضاى كمپانى بىنهايت اميدوار و آرزومندند كه مشمول عنايت عاليه آن اعليحضرت قرار گيرند ، و امتيازاتى را كه سابقا به آنها اعطا شده تأييد فرمايند .\r\nشاه چنان كه در پاسخ مستدعيات فرستاده كمپانى هلند فرموده بود در جواب گفت : فرستادهء كمپانى انگليس در نظر ما چون مهمان گرامى است ، و ملت انگليس را دوست خود مىدانيم . البته امتيازاتى كه اجداد من به شما داده‌اند مورد تأييد ما مىباشد ، و هر زمان راجع به كمپانى و ملّت انگليس پيشنهادى داريد با اطمينان خاطر به عرض برسانيد و يقين بدانيد چنانچه مورد قبول باشد پذيرفته خواهد شد .\r\nمأمور انگليس به شنيدن اين سخنان نويد دهنده از سوى خود و مدير عامل شركت با نهايت توقير سپاسگزارى ، و اظهار كرد اگر شهريار مفخم مدير و اعضاى برجستهء شركت را به ارجاع خدمات ملوكانه مباهى فرمايند مايهء افتخار و سرافرازى\r\n\r\n","description":"","footnote":"","page_name":" 1661 ","page_number":13},
  {"content":"\r\n\r\nايشان خواهد بود .\r\nپادشاه به اشارهء سر پذيرفت . آن‌گاه آنان طبق آداب و آيين خود مراسم تكريم و تعظيم را به جاى آورده مرخص شدند . و چون مأمور انگليسى و همراهانش به مساعدت تفنگدارباشى به افتخار شرفيابى و آستان‌بوسى نائل آمده بودند وى همان شب مترجمش را به منظور حق‌شناسى و سپاسگزارى از مراحم وى به خانه‌اش فرستاد ، و وسيلهء او يك قطعهء جواهر و سى دوكاى طلا تقديم كرد .\r\nهمان روز مهماندارباشى يا رئيس تشريفات از سوى سران دولت و بزرگان دربار به پايتخت رسيد و به عرض پادشاه رساند كه وزيران و درباريان همراه جسد پادشاه فقيد در راهند و مرحله به مرحله به اصفهان نزديك مىشوند ، و براى اين كه فقدان شهريار مايهء بروز آشوب و غوغا و موجب ترس و نگرانى مردم نگردد در آغاز چنين نموده‌اند كه شاه بيمار است ، اما اكنون كه به مباركى و ميمنت اعليحضرت همايونى بر اريكهء سلطنت استقرار يافته‌اند و بيم هيچ گونه غوغا نمىرود و مردم نيز كم يا بيش از حادثهء غم‌انگيز مرگ پادشاه فقيد آگاه شده‌اند پوشاندن درگذشت وى لازم نمىنمايد ، و هيأت دولت منتظر وصول دستور اعليحضرت مىباشند .\r\nهمراه مهماندارباشى خواجه‌اى نيز از سوى حمزه ميرزا برادر كوچك شاه براى تهنيت‌گويى تاجگذارى شاه آمده بود . وى به محض اجازهء شرفيابى خود را در پاى شهريار انداخت و از زبان حمزه ميرزا وى را به تمام مقدسات مذهبى سوگند داد كه چشمان شاهزاده را كور نكند ، و به جاى آن هر تنبيه ديگر اعم از حبس و بند و تبعيد كه مصلحت بداند در حقّ وى روا دارد زيرا خواهان آنست كه تا زنده است به تحصيل ادبيات بپردازد .\r\nشاه خواجه را در پايتخت نگهداشت ، و جواب شاهزاده را به زمانى موكول كرد كه خود به دربار آيد . اما همان روز جواب هيأت دولت را همراه مهماندارباشى فرستاد ، و ضمن ابلاغ فرامين ديگر به آنان اطلاع و دستور داد اولا آنچه به هنگام مرگ اعليحضرت فقيد تا اين زمان انجام يافته مورد تصويب و تأييد است . ثانيا پيش از آنكه هرگونه آشفتگى و بىنظمى در دربار و كشور پديد آيد هرچه سريع‌تر خود را به پايتخت برسانند ، و به روشى كه در زمان حيات پادشاه فقيد معمول بوده امور مملكت را اداره كنند .\r\nديگر اين كه جسد شاه فقيد را كه روان پاكش غريق رحمت خدا باد وسيلهء\r\n\r\n","description":"","footnote":"","page_name":" 1662 ","page_number":14},
  {"content":"\r\n\r\nميرزا معصوم به قم بفرستند تا در آن جا به خاك سپرده شود ، و در همان هنگام سه تابوت ديگر با مراسم و تشريفات مشابه به مشهد و اردبيل و كاشان بفرستند .\r\nبراى اين كه سبب دستور اخير شاه تاريك و مبهم نباشد بايد بگويم ايرانيان بر اطلاق دربارهء جسد و آرامگاه پادشاهان خود به اوهام و خرافات عجيبى پاى بندند ، و بر اين باورند كه چون ممكن است ارواح خبيثه با افسون و جادو در آن نفوذ كنند و عزايم و طلسماتشان مايهء شوربختى و پراكندگى و آشفته حالى فرزندان و بستگانشان گردد ، گور آنان را مخفى مىدارند ، بدين سان كه چندين تابوت مشابه درست مىكنند ، و هر يك را به شهرى مىفرستند ، و همه را با تشريفات يكسان به خاك مىسپارند تا آرامگاه واقعى بر همگان معلوم نگردد اما راست اينست كه اگر كسى بخواهد بر محلّ واقعى دفن جسد آگاه گردد با اندك پىگيرى و خرجى نه بسيار زياد به مقصود مىرسد .\r\nمهر شاه سليمان\r\n\r\n","description":"","footnote":"","page_name":" 1663 ","page_number":15},
  {"content":"\r\n\r\nدر احوال شهريار بزرگ شاه عباس كبير نوشته‌اند كه دوازده تابوت به دوازده مكان مقدس فرستادند ، و معلوم مردمان نشد كه جسدش در كدام تابوت بوده و كجا دفن شده است . به جا آوردن اين مراسم نه به خاطر تجليل از مراسم خاكسپارى او بود ، بلكه بدين منظور بدين‌سان معمول گرديد كه مدفنش پوشيده ماند . دربارهء تدفين شاه صفى اول نيز به همين شيوه عمل شد ، اما بسى نگذشت كه معلوم همگان گشت كه او را در شهر قم به خاك سپرده‌اند . همين شهر كه شاه صفى دوم دستور داده جسد پدرش شاه عباس ثانى را در آن جا به خاك كنند .\r\nقم شهريست زيبا و قديمى ، و برخى برآنند كه همان گورياناى  Gouriana  باستانى است . اين شهر در شمار شهرهاى ايالت پارت ، و در سرحد ماد ، و داراى بقعه‌هاى باشكوه و متبرك است غالب اين بناهاى مجلل و مقدس از سنگهاى مرمر و يشم زراندود ساخته شده ، دو تن از پادشاهان صفوى در اين شهر مدفونند ، و سنگ قبرشان را با صفحات ضخيم طلا پوشانده‌اند . خصوصيات اين شهر مذهبى و باستانى را در فصل جغرافياى ايران آورده‌ام .\r\nبارى ، ايرانيان جسد پادشاهان خود را در يكى از شهرهاى قم ، كاشان ، مشهد و اردبيل به خاك مىسپارند ، زيرا از زمانهاى قديم عده‌اى از بزرگان دين و شهيدان اسلام در اين شهر به خاك خفته‌اند . ايرانيان بر اين باورند كه در دو قرن اول هجرى بسيارى از امامزادگان از بيم اين كه به دست دشمنانشان كشته شوند يا شكنجه گردند به دو شهر قم و كاشان پناه آورده‌اند از اين رو اين دو شهر را مقدس مىشمارند ، و در نوشته‌ها و كتابها قم را دار الموحّدين ، و كاشان را دار المومنين مىخوانند ؛ و اردبيل را از اين جهت كه در دل يكى از بزرگان دين گذشته بود كه براى رضاى خدا ، به منظور ارشاد مردم بدان درآيد دار الارشاد مىنامند . اين مرد مؤمن تمام عمر به هدايت خلق پرداخت ، در همان جا درگذشت ، و همان جا به خاك رفت .\r\nيكى ديگر از مدفونين ذوى الاحترام اردبيل شيخ صفى الدين جدّ اعلاى پادشاه كنونى است . مشهد نيز شهرى مذهبى است ، و چون قبر امام رضا در آن جاست ، آن شهر را مقدس مىنامند . شيعيان به اين امام بيش از ديگر امامان حرمت مىنهند . نامش را هميشه در دل و بر زبان دارند ، و بر اين باورند هر آن كس در كنار مرقدش كه زيارتگه مردمان است به خاك سپرده شود آمرزيده مىگردد . افزون بر اين عامه بر اين اعتقادند كه هر كس در جوار يكى از ائمه اهل عصمت دفن شود روز شمار در پناه\r\n\r\n","description":"","footnote":"","page_name":" 1664 ","page_number":16},
  {"content":"\r\n\r\nاوست .\r\nشاه همين كه از ورود هيأت وزيران و درباريان آگاه شد دستور داد ميرزا - صالح و ميرزا كوچك در يكى از عمارات دولتى نزديك حرم مقدس قم تحت نظر باشند و تا پايان عمر به شكرانهء اين كه پس از مرگ شاه فقيد كشته نشده‌اند در آن جا به دعاگويى ذات ملوكانه ، و دوام دولت و سلطنتش بپردازند ، و ميرزا معصوم پسر صدر اعظم و متولى آستان حضرت معصومهء قم تمام دارايى اين دو طبيب را ضبط و صورت بردارى كنند و به دربار بفرستند . شاه براى گذران معيشت ساليانهء آن دوبيست هزار اكو معلوم و مقرّر فرمود كه اين دو بايد تا پايان عمر در آن عمارت زندگى كنند ، از آن جا بيرون نشوند ، و به آن وجه قناعت كنند .\r\nهيأت دولت يك هفته پس از صدور اين حكم ، و سه هفته بعد از تاجگذارى وارد اصفهان شدند . وزيران و درباريان به طور نامنظم يكى پس از ديگرى با خاطر آشفته و دل ناشاد به پايتخت مىرسيدند ، و به ترتيب ورود براى عرض تعزيت از فقدان شاه فقيد ، و اظهار تهنيت به مناسبت تاجگذارى شاه در دربار حضور مىيافتند ، ولى هيچيك آنان از تصميم شاه دربارهء خود آگاه نبود ، و نمىدانست به مقام خويش به جا مىماند يا نه . به هر روى همه طبق رسوم قديم در برابر شاه به زانو درآمدند و بر او سجده بردند . مباركباد گفتند و به خود نويد ترفيع منصب مىدادند . شاه به هر يك آنان كه زمين مىبوسيد و تهنيت مىگفت خلعت مىداد ؛ و دادن خلعت نشان اعتماد پادشاه به كسى است كه خلعت گرفته است ، و اگر يكى از بزرگان به هنگام تاجگذارى شاه نو از گرفتن خلعت محروم مىماند نبايد در دربار حضور يابد ، و اگر در آن جا ظاهر گردد كشته يا به سختى عقوبت مىشود .\r\nبنا به اقتضاى اين رسم خلعت سنگين و گرانبهايى منضم به يك قبضه خنجر گوهرآگين براى خواجه آغا مبارك كه با صراحت و حرارت و جرأت بسيار از پادشاهى يافتن حمزه ميرزا جلوگيرى ، و براى سلطنت صفى ميرزا تلاش كرده بود فرستاد . همه درباريان بر اين گمان بودند كه وى پاداش اين خدمت بسيار بزرگ صاحب يكى از مقامات عالى مىگردد ، اما همواره از قبول مشاغل مهم خوددارى مىورزيد و تنها تصدى امور مربوط به مادر شاه را پذيرفت .\r\nبارى ، تهنيت گويى درباريان و بزرگان چند روز پياپى به طول انجاميد ، و بزرگان دربار جمله جمع آمدند . در گردهمايى نخستين جملگى خلعت خويش را\r\n\r\n","description":"","footnote":"","page_name":" 1665 ","page_number":17},
  {"content":"\r\n\r\nبر تن آراسته بودند ، اما در آن ميان ناظر حضور نداشت زيرا شاه به وى خلعت عنايت نفرموده بود و چون در مجلس دوم نيز شاه به وى خلعت نداد دانست كه پادشاه از جانبدارى وى به پادشاهى حمزه ميرزا آگاه شده و جان و مقامش جملگى در خطر است ، و در اين مورد گمانش به خطا نرفته بود ، چه پادشاه را از آنچه در مجلس شوراى درباريان رفته بود آگاه كرده بودند .\r\nبارى چون به يقين دانست كه جانش در خطر است بهتر آن ديد پيش از آن كه شاه به كشتنش فرمان دهد خود سرش را پيشكش برد باشد كه شهريار بر وى ببخشايد ، و در اين كار به خطا نرفت زيرا اگر خويش را پنهان مىكرد به هر روى دير يا زود دستگيرش مىكردند . دل قوى كرد ، ناخوانده به دربار رفت و پادشاه و جمله درباريان از عمل متهورانه و گستاخى وى در شگفت شدند . روزى به هنگام بار عام در شمار صاحبمنصبانى كه در باغچهء جلو عمارت گرد آمده بودند درآمد ، سرش را به زير انداخت ، نگاهش را به زمين دوخت ، و بىحركت بر پاى ايستاد . چنان مىنمود كه از بودن خود در آن محل شرمگين و به رنج اندر است . حاضران را بر او رحم آمد ، و يكى از آن جمله كه با وى سابقهء معرفت و مودّت بيشتر داشت و مورد اعتماد پادشاه بود از او پايمردى و شفاعت كرد و مورد قبول افتاد .\r\nاز روى ديگر سلطان از حضور ناظر در جمع درباريان در شگفت شد . كسى نزد او فرستاد ، و علّت آمدنش را جويا شد . جواب داد آمده‌ام سر گنهكارم را در پاى شاه بيفشانم و با خون خويش لكّهء بدبختى را كه به سبب قهر و خشم سلطان بر وجودم نشسته بشويم . شاه را بر او رحمت آمد و فرمود آسوده‌خاطر به خانه‌اش بازگردد ، و چهار روز بعد او را نيز مانند ديگر درباريان به ارسال خلعت مباهى كرد و به كار و منصب خود گماشت . و من از بسيارى جاه‌مندان و خويشاوندان و بستگان او شنيدم كه هرگز سرى اين چنين به جدا افتادن از تن نزديك نبوده است ، و اگر كسى كوچك‌ترين سخنى خلاف وى به شاه عرضه مىداشت جانش بر باد بود . اما بخت بلندش يار بود ، و زبان بدخواهانش بسته ماند . وانگهى شاه كه تا يك ماه پيش از آن زمان ميان گروه زنان پرورش يافته بود و از خونريزى بيزار بود آسان آسان رضا نمىشد كسى را كه به هوشمندى و لياقت و درايت نامبردار بود از ميان بردارد و اگر خلاف او پادشاهى پرخاشگر و خونريز بر سرير سلطنت تكيه زده بود بىگمان در كشتنش درنگ نمىكرد .\r\n\r\n","description":"","footnote":"","page_name":" 1666 ","page_number":18},
  {"content":"\r\n\r\nدر سومين مجلس كه در حضور شاه تشكيل يافت آقاى نيكلا كلود دولالن  Nicolas Claude de Lalain  كه از سوى پادشاه فرانسه مأمور سفارت در دربارهاى پادشاهان آسيا شده بود با سه تن از اعضاى برجسته هند شرقى فرانسه به حضور پادشاه باريافت .\r\nچون مترجمش در راه سفر به سختى بيمار و ناتوان شده بود و خود زبان فارسى نمىدانست ، و بىاو نمىتوانست مقاصدش را حضور شاه عرضه دارد شرفيابيش تا اين زمان به تأخير افتاده بود و اگر جز اين بود فرستادگان كمپانى هند شرقى فرانسه خيلى زودتر و آسان‌تر از نمايندگان كمپانيهاى كشورهاى ديگر به حضور شاه پذيرفته مىشدند ، چه ايرانيان به طور كلى كشور و ملت فرانسه را بيش از ممالك و ملل ديگر دوست مىدارند .\r\nنمايندهء كمپانى هند شرقى فرانسه يك آينه كريستال قاب زرين كه پشت آن مزين به مينا و رويش به زمرد ترصيع يافته بود ، با يك طپانچه بسيار ممتاز و يك مجسمه كوچك شير زرين مرواريد نشان به پادشاه تقديم كرد . سپس او و همراهانش به فرمان اعليحضرت ميان جمع بزرگان نشستند . پس از مدتى كوتاه شاه آنها را نزد خود احضار فرمود . لالن زبان به دعا و ثناى پادشاه گشود ، و سلام مشفقانهء شاه فرانسه و ادعيهء خالصانهء وى را براى مزيدا عظمت و شوكت و دوام سلامت و سلطنت شهريار ايران معروض داشت ، و در پايان سخنان خود گفت : شاهنشاه فقيد عباس دوم كه روان پاكش غريق رحمت حق و جايگاهش فردوس برين باد از سر مرحمت با توجّه به منافع مشترك دو دولت امتيازاتى به كمپانى شرقى فرانسه اعطا فرمود . از لطف و كرم شاه اميد دارد به شيوهء مرضيه پدر غفران پناه و جنّت مكان خود اين كمپانى را همچنان در پناه مرحمت خود بگيرند .\r\nو پادشاه به وسيلهء صدر اعظم جواب داد : آقاى سفير ، خوش آمديد ، پادشاه فرانسه مانند برادر ، و ملت فرانسه چونان دوست من است ، و نه تنها امتيازاتى را كه پدرم كه اكنون روح پاكش در روضهء رضوان آرميده است به شما داده تصويب و تأييد مىكنم ، بل‌كه مايلم امتيازات تازه‌اى به شما اعطا نمايم . بنابراين هر زمان هر كارى داريد به عرض برسانيد تا بفور انجام يابد .\r\nبنابر آنچه گفته شد چنين مىنمود كه كارها به ترتيبى كه در زمان پادشاهى عباس دوم مىگذشت جريان داشت . پادشاه خود در ادارهء امور دخالت نمىكرد ، و\r\n\r\n","description":"","footnote":"","page_name":" 1667 ","page_number":19},
  {"content":"\r\n\r\nبراى پيشرفت و آبادانى كشور و آسايش مردم هيچ طرح و نقشه‌اى پيش نظر نداشت .\r\nبه سخن ديگر همان ماشينى بود كه تا آن را به حركت درنمىآوردند جنبش و فعّاليت نداشت . سعى و كوشش هر يك از بزرگان دربار تنها بر اين بود كه چندان كه مىتواند هرگونه ممكن شود خويش را به شاه جوان و بىتجربه نزديك‌تر و نفوذش را در او بيشتر كند ، و ديگران را كه رقيبش بودند از نظر شاه بيفگند . قوىترين و موفق‌ترين اين افراد صاحب نفوذ بوداق سلطان تفنگدارباشى بود كه چنان در فكر و روح پادشاه تسلط يافته بود كه وى بىرضا و تصويب بوداق سلطان به هيچ كار مبادرت نمىورزيد .\r\nجمشيد خان و پيشخدمت‌باشى نيز در ذهن پادشاه نفوذ يافته بودند . مادر شاه نيز در اندرون بر وى تسلّط كامل داشت ، و پادشاه جوان در برابر سلطه و قدرت وى همواره سر تسليم و رضا در پيش داشت .\r\nتفنگدارباشى بر اثر نفوذى كه در شاه به دست آورده بود موفق شد كار پر سود فرستادن خلعت را به خود اختصاص دهد . بنا به رسم هر زمان پادشاهى تاجگذارى و بر تخت سلطنت جلوس مىكند بايد براى همه وزيران و بيگلربيگيها و امرا و بزرگان روى - شناس مورد اعتماد خود رقم - فرمان - و خلعت بفرستد ؛ و كسانى كه به اين افتخار نايل مىشدند خلعت را به نشان اين كه مورد اعتماد شاه و صاحب رتبت و مقامند بر تن مىآراستند ، و بدان صورت ميان مردم ظاهر مىشدند . از روى ديگر ناچار بودند براى پادشاه و مسؤول ارسال خلعت هدايايى لايق تقديم كنند از اين رو اين منصب براى بوداق سلطان سود بسيار داشت ، اما خورشيد بخت و اقبالش بسيار نپاييد زيرا اين مقام مايهء خانه خرابى او و بستگانش شد . توضيح اين كه وى از غايت غرور جانب راستى و درستى را رعايت نمىكرد . خلعتهاى خوب و گرانبها را براى كسانى مىفرستاد كه درخور آن نبودند اما از جملهء دوستداران و آشنايانش به شمار مىآمدند ، و خلعتهاى ارزان بها را براى بزرگانى كه مورد لطفش قرار نداشتند ارسال مىداشت . از جمله براى وزير مازندران كه شخصيتى عالى مقام بود چون دشمنش مىداشت خلعتى حقير ، و نه مناسب مرتبت بلندش مىفرستاد ، و اين كار را نه تنها به قصد توهين بدان مرد بزرگ انجام داد ، بل كه بر اين نيّت بود وى را كه شخصيتى تيز خشم و بىمحابا بود برآشوبد تا در معرض قهر و عقوبت سلطان قرار گيرد . اتفاق را نقشهء بد وى جنبهء تحقق يافت . توضيح اين كه ميرزا هاشم وزير مازندران به پشت گرمى اعتماد و نفوذى كه در دربار شاه عباس دوم داشت همواره به آزادى و گستاخى سخن مىگفت ؛ چنان كه\r\n\r\n","description":"","footnote":"","page_name":" 1668 ","page_number":20},
  {"content":"\r\n\r\nبه بدزبانى و تلخگويى معروف بود و هر سخن زشت و ناسزايى بر زبانش جارى مىشد . از جمله صدر اعظم را گاوميش ، ناظر را دروغزن ، ديوان بيگى را حيله‌گر ، آب زير كاه مىخواند ، و تفنگدارباشى را مردى دزد ، دغل و سيه اندرون مىخواند ، و با اين كه شاه عباس ثانى به گفته‌هايش اعتنا نمىكرد ، و بدانها نمىپرداخت برخى درباريان و از جمله تفنگدارباشى بيم داشتند كه مبادا بر اثر بدگوييهاى مداوم وزير مازندران روزى شاه بر آنان بد گمان و سرگردان شود .\r\nپس از اين كه شاه عباس ثانى يگانه حاميش درگذشت و شاه صفى جانشين او بر تخت سلطنت نشست ، و تفنگدارباشى در مقام اول درباريان قرار گرفت و مقرب‌ترين آنان شد و دانست همه درباريان از هتك حرمت وزير مازندران شاد و خشنود مىشوند و در اين كار با او همدل و همداستانند به منظور طغيان و شورش درون وى پست‌ترين خلعتها را كه بيش از پانصد ليور نمىارزيد براى او فرستاد .\r\nتفنگدارباشى كاملا پيش‌بينى مىكرد كه وزير مازندران اين وهن و خفّت را تحمل نمىكند و عكس العمل وى موجب خشم و غضب پادشاه مىشود . پيش‌نگرى تفنگدارباشى كاملا درست از كار درآمد زيرا ميرزا هاشم وقتى دريافت به منظور سخره و تحقيرش اين خلعت كم بها را برايش فرستاده‌اند بىآن كه به عاقبت كار خود بينديشد ، و دريابد چه دام مهيبى براى نابوديش گسترده‌اند آن خلعت را كه در خور شأن و مقام خود نمىدانست دور انداخت لباس معموليش را بر تن كرد و وقتى نزديك شهر رسيد كسى را به خانه‌اش فرستاد تا خلعت گرانبهايى را كه شاه عباس به او بخشيده بود بياورد ؛ سپس آن را بر تن كرد ، وارد شهر شد ، و چنان نمود آن خلعت را شاه صفى به وى اعطا كرده است . اما بسى نپاييد كه درباريان از كارش آگاه شدند .\r\nتفنگدارباشى زودتر از همه باخبر گرديد ، برآشفت و گفت چگونه جرأت كرده كه بگويد خلعت بىارزش شاه صفى به چه كار مىخورد ، و بىحرمتى و جسارت را به جايى رساند كه خلعت شاه عباس را بر آن برتر شمارد ، به جاى آن بپوشد ، و وارد شهر شود .\r\nپادشاه كه هنوز خام و بىتجربه و بىخبر از كيد و زرق و فتنه‌انگيزى برخى درباريان بود به شنيدن اين خبر برآشفت و به تحريك صدر اعظم مباشر وزير مازندران را به احضار او فرستاد . ميرزا هاشم هراسان گشت و دانست تفنگدارباشى خصم با نفوذش به دشمنى وى برخاسته است .\r\n\r\n","description":"","footnote":"","page_name":" 1669 ","page_number":21},
  {"content":"\r\n\r\nشاه عباس براى حفظ منافع خزانهء دولت و جلوگيرى از بيدادگرى حكام به هر ايالت و ولايت دو حاكم مىفرستاد كه يكى مباشر و معاون ديگرى بود . اين دو همواره ناظر اعمال و رفتار يكديگر بودند . وزير به منظور جلوگيرى از سقوط خود يكى از بستگانش را نزد كسى كه در دربار از او حمايت مىكرد فرستاد و ضمن نامه به او نوشت براى وصول به مقصود از دادن رشوه به درباريان متنفذ و امرا خوددارى نورزد .\r\nاما به صدر اعظم شوخ چشم بدسرشت ، و تفنگدارباشى پست سگ نهاد هرگز چيزى ندهد . از بعض ديگر درباريان نيز به زشتى و بدى نام برده بود . از بخت بد ، فرستادهء وزير مازندران در راه بيمار شد ، از حركت بازماند . مباشر در كاروانسرايى به او رسيد ، چون وى را دردمند و خفته يافت فرصت را غنيمت شمرد ، كيسهء كوچكى را كه نامهء وزير مازندران در آن بود آرام آرام از زير سرش بيرون كشيد و به دربار برد . كسانى كه در آن نامه به زشتى از آنان ياد شده بود آگاه شدند ، افزون‌تر به خشم آمدند ، و باتفاق مباشر را حضور شاه بردند ، و او كلّيهء گناهان وزير مازندران را اعم از دور انداختن خلعت شاه ، و گفتن اين كه خلعت شاه صفى به كار من نمىخورد ، و خلعت شاه فقيد برازندهء من است ، و دشنام گفتن به بعضى درباريان را به عرض رساند . شاه بغايت خشمگين گشت ، و چند بار كلمات سگ ، جهود پليد ، و برخى دشنامهاى ركيك‌تر را كه پادشاهان و بزرگان غالبا بر زبان دارند ، و به اندك تغيّر نثار ديگران مىكنند بر زبان آورد . از آن پس هم دستور توقيف وكيل و حامى وى را داد ، و هم چاپارى به دستگيرى وزير مازندران و مصادرهء كلّيه داراييش فرستاد .\r\nتفنگدارباشى به اين همه دشمنى نسبت به ميرزا هاشم قانع نشد و براى اين كه هرچه زودتر موجبات قتل وى را فراهم كند ، روز بعد به شاه عرضه داشت زمانى كه وزير مازندران مباشر امامقلى خان سردار معروف شاه عباس بزرگ كه وصف دليريها و خدماتش نسبت به مخدوم خويش زبانزد همگان است بود ، و مسؤوليت حفاظت خزانه و جواهرات وى را بر عهده داشت ، پس از اين كه اين سردار نامور به قتل رسيد چندان كه شاه صفى اول سراغ گنجينهء وى را گرفت ميرزا هاشم مهر خموشى بر لب زد ، و از آن راز پرده برنگرفت و اظهار بىخبرى كرد ؛ و اين نيز نشان دغلكارىها و تزويرهاى اوست . راستى اينست كه هيچ كس جز او از محل اين گنجينهء گرانبار آگاه نيست ، و اگر شكنجه شود جاى آن را نشان مىدهد .\r\nشاه اين سخنان بد آموز را نيز باور كرد ، و متعاقب چاپار اول چاپار ديگرى\r\n\r\n","description":"","footnote":"","page_name":" 1670 ","page_number":22},
  {"content":"\r\n\r\nفرستاد كه وزير مازندران را سر و پا برهنه در حالى كه غل به گردنش انداخته باشند به پايتخت بياورند ، و هر روز چهل تازيانه به پايش بزنند تا محلّ دفن جواهرات را بگويد . مأموران دستور شاه را دربارهء وزير اجرا كردند . چون زمان انتقال گنهكار و اعمال شكنجه مقارن با اواسط زمستان ، و زمين غالبا پوشيده از برف بود ميرزا هاشم پير و فرسوده پس از نه روز تحمّل آن عقوبت سخت ميان راه جان سپرد ، و محلّ دفن گنجينه همچنان مكتوم ماند اما ارزش اموال وى كه مصادره شده بود به تقريب بيست و پنج هزار تومان ، معادل چهار صد هزار اكو بود .\r\nمقارن اين احوال اصفهان غرق شور و شادمانى بود . مراسم جشن و اسب‌دوانى و ديگر تفريحات برپا بود . شبها مراسم چراغانى به عمل مىآمد و هزاران چراغ اطراف خانه‌ها ، ميدانها و خيابانها را روشن و غرق نور مىكرد .\r\nشاه پس از مدتها اسارت در حرمسرا چون از آزادى و عزّت سلطنت برخوردار شده بود به كام دل از انواع لذتها بهره مىبرد . هر روز ديه‌ها و آباديهاى پيرامن پايتخت را قرق مىكرد و با زنان حرمش در اطراف شهر به گردش مىرفت . روز پيش از گردش مأموران از پارچهء مخصوص گرداگرد تفرجگاهش حصارى مىكشيدند تا كسى از نزديك و دور نگاه كردن به داخل آن نتواند . همچنين مأمورانى موظف بودند كه مردمان را از نزديك شدن به دو فرسنگى پيرامون آن محل منع كنند تا مردى زنان شاه را نبيند . مردم مىگفتند در مدت پنج ماه از آغاز سلطنت تا اول سال 1078 هجرى اصفهان شصت و دو بار قرق شده تا شاه و زنانش به گردش بروند .\r\nتفرجگاه سلطان غالبا جلفا آبادى ارمنىنشين است كه ميان آن و پايتخت رودى جريان دارد و بر روى اين رود چندين پل زيبا و استوار ساخته‌اند ، و كثرت اين گردشها بيانگر نفوذ زنان حرمسرا بر ارادهء اين پادشاه جوان مىباشد . زنان شاه به بهانهء اين كه از هواى آزاد استفاده كنند ، وى را به بيرون شدن از شهر برمىانگيزند ، در حالى كه نيّت واقعىشان اين است كه ساعتى چند از زندان حرم به درآيند . شاه نه تنها در برابر تمنّيات زنانش سست و ناتوان بود و در برابر خواهشهاى آنان سر تسليم و رضا فرود مىآورد بل‌كه در مقابل درخواستهاى روا يا نارواى نديمان و مقربانش نيز همواره ضعيف و بىاراده بود و چيزى از آنان دريغ نمىداشت . بدين سان بود كه بسيارى از مجرمان كه در زمان پادشاهى پدرش به مكافات گناهان منكر به زندان افتاده بودند به پايمردى و شفاعت برخى زنان يا درباريانش از حبس رهايى يافتند ، و\r\n\r\n","description":"","footnote":"","page_name":" 1671 ","page_number":23},
  {"content":"\r\n\r\nمورد نواخت وى قرار گرفتند .\r\nگفتنى است كه آغاز سلطنتش توأم با عفو عام بود . هر يك از مجرمان به اندك حمايت يكى از درباريان اگر بدخواه با نفوذترى نداشت از زندان خلاص مىشد ؛ و ميرزا رضى يكى از جملهء از بند رستگان بود .\r\nچنان كه سابقا نيز آورده‌ام شاه فقيد وى را به جرم تصرف درآمدهاى يك مسجد محكوم به خانه‌نشينى كرده بود ، و هجده هزار ليور از مجموع صد و پنجاه هزار ليور درآمد ساليانه‌اش را به معيشت او اختصاص داده بود و بقيه را ضبط خزانه كرده بود . مادر ميرزا رضى دختر شاه عباس بزرگ بود و به جرم همين نسبت نزديك بودن به خاندان سلطنت چشمانش را كور كرده بودند . وى درآمد موقوفاتى را كه يكى از اجدادش بر مسجدى وقف كرده بود و متولّى آن را صالح‌ترين افراد دودمانش معين كرده بود به بهانهء اين كه وى فاضل‌ترين آنهاست ، منسوب به خانوادهء سلطنت مىباشد و به سبب نابينايى خانه‌نشين شده ، و غالبا مشغول عبادت است درآمد آن موقوفات را كه ساليانه در حدود شش هزار ليور بود به تصرف خود درآورده بود . اما ديگر افراد خانوادهء واقف وى را غاصب دانستند و به شاه شكايت بردند . شاه فقيد از توجه پيرى فرسوده به امور دنيوى كه به فرمان پدرش كور شده بود خشمگين گرديد ، و چنان كه گفته شد اموالش را مصادره ، و به خانه‌نشينى محكوم كرد . اما شاه صفى اندك مدتى پس از آغاز سلطنت ، وى را عفو فرمود و كلّيهء داراييش را بىكم و كاست به دو باز گرداند .\r\nاما شگفت‌انگيزترين ماجرايى كه در اوايل پادشاهى صفى دوم به وقوع پيوست فرار دليرانه على قلى خان از زندان قزوين بود . وى پس از آگاهى يافتن از مرگ شاه عباس ثانى و پادشاهى يافتن صفى دوم تصميم كرد به هر صورت كه امكان يابد از زندان بگريزد ، و چون براى خويش هيچ حامى و پشتيبانى نمىيافت بر اين نيّت بود پس از فرار خود را به اصفهان برساند ، خويش را بر پاى شاه بيندازد و آزاديش را طلب كند . اما قوللر آقاسى يا رئيس غلامان بنا به سابقهء دوستى قديم يادش را به خاطر داشت و هر زمان فرصت را مناسب مىيافت در حضور سلطان نام او را بر زبان مىآورد ، و از بدحاليش سخن مىگفت و چون شاه را نسبت به وى سرگران و بدخواه نمىديد به دوست زندانيش نوشت به هر تدبير بتواند از زندان بگريزد و خود را به اصفهان برساند . مضمون نامهء قوللر آغاسى على قلى خان را به فرار مصمم‌تر كرد و\r\n\r\n","description":"","footnote":"","page_name":" 1672 ","page_number":24},
  {"content":"\r\n\r\nبه قوللر آقاسى نوشت كه در فلان روز و در فلان محل چند اسب براى وى بفرستد . در آن روز از فرمانده نگهبان زندان اجازه خواست به شكار برود ، و چون در دفعات پيش پس از شكار و گردش بازگشته بود و اعتماد فرمانده را همواره جلب كرده بود اجازه يافت با چهار نفر از رازداران و معتمدانش با سلاح بر اسب سوار شده ، راه صحرا در پيش گيرد ، و پس از اين كه لختى از اين سو به آن سو اسب تاخت از محافظانش پيشى گرفت . نگهبانان در آغاز نسبت به وى بدگمان نشدند . اما همين كه ديدند او و همراهانش به سرعت از ايشان دور مىشوند به تعاقبشان پرداختند . ولى چون اسبانشان طى چهار ساعت تاخت و تاز خسته شده بودند به آنان نرسيدند .\r\nعلى قلى خان و رازدارانش خود را به محلّ معهود رساندند بر اسبهاى تازه نفس سوار شدند و با پنجاه نفر كه به انتظارش بودند به سرعت تمام خود را به اصفهان رساندند .\r\nوى همين كه به پايتخت درآمد به دربار شتافت . قوللر آقاسى متعمدا به ديدن وى در شگفت شد و پرسيد به چه قصد از زندان قزوين به پايتخت آمده است . گفت آمده‌ام كه سر و جان خويش را نثار سلطان كنم .\r\nقوللر آقاسى به حضور شاه رفت تا اجازهء شرفيابى وى را تحصيل كند . اما على قلى خان درنگ نكرده ناخوانده به دنبال حامى خويش تا پشت در اتاق خاص سلطان پيش رفت . به گوش دادن ايستاد و شنيد كه شاه پس از اصغاى گزارش قوللر آقاسى فرمود : خوش گلدى ، صفا گلدى . سپس شاه صفى وى را احضار و به ديدنش اظهار شادمانى كرد ، و به نشان رضاى باطن همان كلمات را تكرار فرمود .\r\nوى را نزديك خود خواند ، و با گشاده‌رويى و مهربانى به او گفت على قلى خان براى چه به دربار آمده‌اى ، و چه مىخواهى ؟ او با نهايت ادب و فروتنى گفت :\r\nآمده‌ام كه سر بر آستان خدايگان بسايم ، زيرا بندگان و سگان بايد همواره براى خدمتگرى بر درگاه صاحبان خود باشند . اين جواب سنجيده و پرداخته شاه جوان را خوش آمد و پس از آن كه وى را مرخص فرمود به صدر اعظم دستور داد او را نيكو بدارند و خانه‌اى مجلل با وسايل تمام و چندان كه پول خواهد در اختيارش بگذارند . و صدر اعظم در اجراى اين فرمان كاخى را كه پيش از آن در سالهاى 1664 و 1665 اقامتگاه سفير اورنگ زيب پادشاه هند بود به او داد . على قلى خان اين كاخ را خراب كرد ، و چنان كه در كتاب اصفهان آورده‌ام مجلل‌تر ، باشكوه‌تر و فرح‌افزاتر ساخت .\r\n\r\n","description":"","footnote":"","page_name":" 1673 ","page_number":25},
  {"content":"\r\n\r\nعلى قلى خان روز بعد از ورودش به پايتخت در مجلس ضيافتى كه در كاخ صدر اعظم ترتيب يافته بود ضمن بيان شرح فرار خود گفت بديهى است سگ هار را چندان كه تنگ‌تر به زنجير كنند هارتر و درنده‌تر مىگردد ، و من آن كسم كه به سبب تندخويى نزديك به جنون به زندان درافتاده بودم .\r\nپس از مدتى نه بسيار دراز شاه به احترام عليقلى خان مجلسى آراست و از او به خوبى پذيرايى كرد و فرمان داد در گذرگاهش تا ايوانى كه براى برپا داشتن مجلس اختصاص يافته بود افزون بر هفتاد قطعه پارچهء زربفت كه هر يك هجده تومان برابر هشتصد تا نهصد ليور و مجموعا معادل بيست هزار اكو بها داشت بگسترانند . رسم بر اين بود آن كس كه اين احترامات براى وى به جا آورده مىشد بايد پا برهنه بر آن پارچه‌هاى زربفت بگذرد و پس از ختم مجلس ضيافت همهء آنها را به خانهء وى مىفرستادند .\r\nدر پايان مجلس شاه خطاب به عليقلى خان فرمود به حكمى كه مىخوانند گوش فرا دارد . آن گاه به فرمان پادشاه منشى حضور ، حكم انتصاب او را به منصب حكومت خراسان - باكتريان - برخواند .\r\nخراسان يكى از مهم‌ترين ايالات ايران ، و حكومت بر آن جا از جمله مناصب عالى است اما چون عليقلى خان شنيده بود كه در آن جا شورش و ناامنى برپا شده و نخواست مسؤوليت آن منطقهء آشوب زده را به گردن بگيرد ، يا اين مقام را پست‌تر از مقام قديمش كه سردارى كلّ قشون بود ، مىشمرد ، قدم جسارت پيش نهاد ، از الطاف ملوكانه تشكر ، و استدعا كرد چون پير و فرومانده شده اجازه فرمايد تا پايان عمر در پايتخت به خدمتگزارى مشغول باشد .\r\nچندى بعد شاه حكومت ارمنستان را كه پايتختش ايروان است به او واگذار نمود ، و على قلى خان به همان بهانه كه مايل است تا آخرين روز زندگى در آستان مبارك مقيم باشد اظهار تشكر ، و استدعا كرد ، وى را از اين خدمت معاف فرمايد ؛ و سرانجام پس از مدتى پادشاه فرماندهى كل قشون را كه بنا به رسم هميشه منضم به حكومت آذربايجان مىباشد ، و تبريز مركز آنست به او محول فرمود . اين بار نيز با وجود چنين مرحمت شايان كه در حقّ او مبذول داشته بود چنين مىنمود كه بدين قدر رضا نيست . سپس قدم جرأت و جسارت پيش نهاد و معروض داشت اكنون كه آن اعليحضرت مرا به اين لطف بزرگ مىنوازند با نهايت فروتنى استدعا دارم حكومت فلان شهرك و فلان قريه را نيز بر آن بيفزايند تا بهتر بتوانم شكوه و جلال مقام خويش را\r\n\r\n","description":"","footnote":"","page_name":" 1674 ","page_number":26},
  {"content":"\r\n\r\nكه همه به اراده و مشيّت آن شهريار مفخم شامل حالم شده به همگان بنمايم ، و اگر اتفاقا بزرگى ناآشنا به ديدارم آمد بتوانم قاب پلويى جلوش بگذارم . شاه استدعايش را پذيرفت ؛ و عليقلى خان به شكرانه اين مرحمت بر پاى شاه افتاد . وقتى قصد مرخصى داشت و پادشاه ميان سبيل او چند تار موى سپيد و دراز كه تا نزديك گوشش رسيده بود ديد به او گفت على قلى خان پيش خزانه‌دار برو و به فرمان من سيصد تومان معادل پانزده هزار ليور - بگير ، براى سياه كردن ريش و سبيلت رنگ بخر تا از اين پس در ريش و سبيلت موى سپيد نبينم . وى بىدرنگ نزد خزانه‌دار رفت آن پول را گرفت ، و اين مرحمتى ديگر از جمله مراحم ديگر شاه نسبت به وى بود .\r\nبدين سان على قلى خان در مدتى كوتاه بدان مقام مهم راه يافت . تمام درباريان و بزرگان از ترقى يافتن ناگهانى آن مرد درنده‌خو و گستاخ درشگفت بودند .\r\nنسبت به او كينه و حسد مىورزيدند ، و از رويارو شدن با آن شخصيت بدآرام و درشت‌كردار بيزار و بر جان و مال خويش بيمناك بودند . اما على قليخان از آغاز انتصابش بدين سمت تا پايان عمر كه بسيار به طول نينجاميد ، و در سطور آينده به شرح آن مىپردازم همچنان معزز و محترم بود .\r\nمقارن اين احوال شاه گناه عمه‌اش پرى رخسار بيگم را كه به سببى نامعلوم مورد غضب و سخط شاه فقيد قرار گرفته بود بخشيد . برخى مىگفتند چون وى در دسيسه‌اى شركت كرده بود ، برادرش شاه عباس ثانى وى را به همسرى يكى از ملايان مقيم اصفهان ، پسر متولى مسجد بزرگ مشهد درآورده بود . اين زن از شوهرش دو پسر - بچه آورد . به فرمان شاه اين دو طفل شيرخوار را چندان از شير خوردن محروم داشتند كه جان سپردند ، و اين نيز راهى براى اعدام افراد منسوب به خاندان سلطنت مىباشد .\r\nپرى رخسار بيگم همين كه از خبر مرگ برادرش ، و تاجگذارى شاه صفى آگاه گرديد سر بر پاى او سود و تقاضاى عفو كرد ، و شاه نه تنها خواهش وى را پذيرفت بل كه شوهرش را صدر خاصه كرد ، و اين منصبى بزرگ بود ، زيرا اختيار كليهء اوقاف سلطنتى سپرده به اوست ، و اين شغل ساليانه دويست هزار ليور عايدى دارد .\r\nيكى ديگر از خواهران شاه فقيد همچنان در حرمسرا بود كه او را سرور حرم مىخواندند . اين دختر نيز بر آن شد كه از لذت زناشويى بهره يابد ، و شاه وى را همسر برادر شوهر خواهر بزرگ‌ترش كرد و به وى كه همچنين در شمار علماى دين بود منصب صدر موقوفات داد . اين منصب نيز معادل صدر خاصه و داراى همان مقام و\r\n\r\n","description":"","footnote":"","page_name":" 1675 ","page_number":27},
  {"content":"\r\n\r\nهمان درآمد است . از دويست سال پيش كلّيه موقوفات مربوط به مساجد و اماكن مقدّس به يك نفر سپرده مىشد . شاه صفى براى جلب رضاى دو عمّه‌اش آنها را به دو بخش تقسيم كرد ، و ادارهء هر قسمت را به شوهر هر يك آن دو سپرد . اين دو ملّا - شوهران دو عمه شاه - به راستى مردانى بىكفايت و كم‌استعدادند ، و پادشاه پس از اين كه بر امور كشور مسلط ، و به عدم لياقت آنان آگاه شد بىگمان هر دو را عزل مىكند .\r\nشاه صفى دوم تنها به گماردن افراد مورد توجّه خود به مناصب مهم قناعت نورزيد بل كه منصبهاى زيادى كه پدرش شاه عباس ثانى بلا متصدى به جا نهاده بود بىرعايت شرايط لازم به نديمان و نزديكانش بخشيد . پادشاه فقيد به عمد برخى از مناصب را بىآن كه به كسى بسپارد همچنان به جا نهاده بود تا از مداخل آن بهره يابد و هر سال از آن ممر دوازده ميليون بر موجودى خزانه افزوده مىشد . حقيقت اين كه بر من مسلم نيست اما چون از زبان بسيار كسان شنيده‌ام مىتوان باور داشت و گرچه غالب سخنانشان منطبق با واقعيت نيست .\r\nبارى ، گرچه در تمام طول مدت تاجگذارى الطاف شاهانه شامل حال همه بزرگان و درباريان بود ، اما قضا را چنان روى نمود كه داروغه ، مغضوب و معزول شد .\r\nچنان كه در جغرافياى تاريخى اصفهان آورده‌ام ، اهالى پايتخت به دو فرقه تقسيم مىشوند كه رقيب و بدخواه يكديگرند ، و به اندك بهانه با هم به جدال برمىخيزند هرگاه عيدى پيش آيد بيشتر افراد دو دسته در ميدان كهنه جمع مىشوند ، برابر هم صف‌آرايى مىكنند و با چوب و سنگ و از اين گونه چيزها به زد و خورد مىپردازند . داروغه هرگز از وقوع چنين پيش‌آمدها نگران و ناراحت نمىگردد ، زيرا پس از مدتى بىآنكه وارد معركه شود آتش جنگ و جدال ميان دو دسته خاموش مىگردد ، و آن گاه نوبت اوست كه به بهانهء بر هم زدن نظم پايتخت از آنان جريمه بگيرد .\r\nيكى از اين روزها در حالى كه شاه در تالار بالاى سر در بزرگ قصرش نشسته بود و مراسم اسبدوانى و تيراندازى را در ميدان شاه تماشا مىكرد به وى خبر دادند افزون بر دو هزار مرد منسوب به دو دسته به جان هم افتاده‌اند و به هم زخم مىزنند . شاه داروغه را احضار كرد و فرمان داد بىدرنگ دو دسته را از هم دور ، و آتش فتنه را خاموش كند . داروغه به اجراى فرمان شتافت ، و كوشش بسيار كرد ، اما به آرام كردن\r\n\r\n","description":"","footnote":"","page_name":" 1676 ","page_number":28},
  {"content":"\r\n\r\nآنان موفق نشد ، و چندان كه آنان را به سكوت و آرامش دعوت كرد سخنش مورد قبول هيچ يك از دو طرف نيفتاد . آنان با سنگ و چوب به داروغه و دويست تن مأمورانش حمله بردند و از ميدان دور كردند ؛ و وى چندان كه آشوبگران را به آرامش و سازش دعوت كرد مورد قبول نيفتاد . ناچار به افراد خود فرمان تيراندازى داد . اما چون فشنگها بىگلوله بود اوباش بيم نكردند و نگريختند ، و چنين پنداشتند كه اين بار نيز داروغه به منظور ارعاب آشوبگران و اسقاط تكليف و نه براى پراكندن آنها آمده است .\r\nاز اين رو غوغاگران بىمحاباتر و دليرتر گشتند .\r\nدر اين هنگام شاه دو نفر را به تحقيق فرستاد كه آيا بلوا خاتمه يافته يا نه ، و داروغه براى اين كه معلوم فرستادگان و شاه نگردد كه او و مأمورانش بر اثر سنگ‌پرانى آشوبگران عقب نشسته‌اند و متهم به عدم لياقت و بىكفايتى نگردد به بيست تن از مأمورانش فرمان داد به اوباشان تيراندازى كنند . بر اثر تيراندازى اين گروه نه نفر از آشوبگران هلاك و چندين تن به سختى مجروح شدند ، بقيه چون وضع را جدّى و خطرناك ديدند كشتگان و مجروحان را به حال خود رها كرده ، پا به فرار نهادند .\r\nچون پادشاه از اين واقعه آگاه شد سخت به خشم آمد . دشمنان داروغه نيز فرصت را غنيمت شمرده ، و به پادشاه از سر دلسوزى عرضه داشتند آيا دور از انصاف نيست مردى بىرحم به جاى اين كه به مدارا و آهستگى و حسن تدبير غوغا را فرو نشاند گروهى از بندگان خدا و رعاياى بىسلاح و بىگناه شاه را بىمحابا بكشد . آيا اين مرد بىتدبير و درشت‌خو درخور سرورى و نگهدارى نظم پايتخت شهريار خواهد بود ؟ و اين درد ديگر چون عامهء مردم داروغه را برگزيدهء شاه و مورد اعتماد و تأييد وى مىدانند ، اين واقعهء خونين را به رضاى اعليحضرت تعبير مىكنند .\r\nشاه كه در اين هنگام بر اثر اين پيشامد دردناك ناراحت و پريشان دل شده بود و بدگويى دشمنان داروغه نيز وى را به شدت خشمگين كرده بود داروغه را معزول و زندانى كرد ولى چند روز بعد به شفاعت مادر شاه آزاد گرديد ، و درخور اين رعايت و عنايت بود زيرا مردى نژاده ، پرهيزگار ، پرهمت ، پاكيزه‌سرشت و از گفتار و كردارش نشانه‌هاى نجابت نمايان بود . نژاد از پادشاهان چركس داشت ، و آخرين پادشاه چركس جدّ وى بود كه امير حمزه ميرزا نام داشت ، و در صفحات آتى دگربار از او ياد خواهيم كرد .\r\nپس از عزل وى شغل داروغگى به پسر مير قاسم بيگ واگذار گرديد . مير قاسم -\r\n\r\n","description":"","footnote":"","page_name":" 1677 ","page_number":29},
  {"content":"\r\n\r\nبيگ نيز پيش از حمزه ميرزا بر همين شغل بود ، و شاه عباس فقيد بر اثر فتنه‌انگيزى صدر اعظم سر او را در ميدان شاه اصفهان از تن جدا كرد . پسرش كلب على بيگ كه مردى نيكو خصال و پاكيزه طبع بود در كوتاه مدتى كه داروغه اصفهان بود خدمات شايانى به پايتخت كرد ، و با تصفيه اصفهان از افراد پليد و زشتگار نام خود و پدرش را زنده نگهداشت .\r\nاين وقايع در اواخر سال 1077 و اوايل سال 1078 كه اتفاقا مطابق حمل بود روى نمود . سال نو كه با شور و شادى و اميدهاى خوش آغاز گرديد به ناكاميها و رنجها و سختيها قرين شد . گرانى ، جنگ ، بيمارى در بسيارى از ايالتها بلاها و مصيبتها به بارآورد ، و مايهء بروز و ظهور فقر و قحط و غلا گرديد . دربار دچار آشفتگى و انقلاب شد ، و در كشاكش اين بىنظميها و اغتشاشها گروهى بىگناه نابود گشتند . بر اثر غفلت و آسانگيرى و سستى پادشاه در هر ولايتى و شهرى كسى دعوى سرورى كرد ، و هر يك آنها به دلخواه خويش به غارتگرى اموال رعايا و ستم كردن آنان پرداخت . شاه جز خوشگذرانى ، عشرت‌جويى و گردش ، خيالى در سر نداشت .\r\nدرباريان و بزرگان نيز اقتدا به دو نموده جز اعمال ظلم و ستم به ضعيفان و تبعيت از هوسهاى پليد خود به چيزى نمىانديشيدند . نخستين واقعه‌اى كه در روزهاى نخستين اين سال روى نمود مرگ محمد قلى خان ديوان بيگى بود . بيماريش مدت زيادى به طول نينجاميد ، و شغل وى را پس از مرگش به ميراب سپردند . زيرا در اين سرزمين آب ارزش نسبتا زياد دارد و ميراب به تحقيق معتبر است . اما هيچ كس گمان نمىبرد كه كار مهّم ديوان بيگى به ميراب سپرده شود . بلكه اعتقاد بيشتر مردم بر اين بود كه پسر رستم خان برادرزاده على قلى خان به اين سمت منصوب خواهد شد . وى سابقا نيز بدين كار اشتغال داشت ، و شاه عباس فقيد به بهانهء سوء سياست وى ، در ادارهء اين مهم ، او را به مشهد تبعيد كرد . چون على قلى خان در دربار نفوذ و قدرت بسيار داشت انتصاب پسر رستم خان به سمت ديوان بيگى امرى مسلّم و محرز مىنمود ، اما بر خلاف تصوّر همگان نه تنها سردار نفوذ خود را در اين امر به كار نگرفت بلكه به مخالفت برخاست زيرا هم از سوء تدبير وى بيمناك بود ، و هم مردم نسبت به او بدبين بودند ، و هم در باطن به وى محبت نداشتند ؛ و عيسويان از مخالفت على قلى خان در انتصاب برادرزاده‌اش رستم خان به سمت ديوان بيگى سخت شاد و سپاسگزار بودند زيرا بدخواه‌تر ، بىرحم‌تر و كينه‌توزتر از او براى خود تصور نمىكردند . اما زمانى بدين\r\n\r\n","description":"","footnote":"","page_name":" 1678 ","page_number":30},
  {"content":"\r\n\r\nسمت منصوب شده بود كه دوران بىتجربگى و تازه جوانى شاه عباس ثانى سپرى شده بود ، و پسر رستم خان هرگز جرأت و جسارت آزار كردن عيسويان را نداشت و اگر نه چنين بود بر عيسويان روزگار به تلخى زهر مىگذشت .\r\nحكايت مىكنند هر زمان مسلمانى با فردى عيسوى نزد او به داورى مىرفت وى بىآنكه به دعوى هر دو گوش فرا داد عيسوى را محكوم مىكرد ، و بنابر عادت بر او مىآشفت و به درشتى و تلخى مىگفت براى كوبيدن سر ارمنى همين بس كه با يك فرد متدين مسلمان به معارضه و مرافعه پرداخته است . اين سگ چرا مرتكب چنين جسارت و گستاخى شده ، مگر نمىداند كه مسيحيان بايد مطيع و فرمانبردار مسلمانان باشند !\r\nبارى بيشتر اوقات شاه به شهوت‌پرستى و زن‌بارگى و باده‌نوشى و انواع عيش و عشرت سپرى مىشد ، و چنين مىنمود كه جز اين كارها وظيفهء ديگر ندارد .\r\nبر اثر مداومت در خفت و خيز با زنان و شهوت‌رانى ، و افراط در مىخوارى روز به روز نيروى فكرى و جسميش كاهيده‌تر مىشد ، و نصيحت‌گرى طبيبان در اندازه - نگهدارى با آميزش زنان و باده‌نوشى هيچ اثر نداشت ، و اگر روزى چند بر اثر سفارش مؤكد پزشكان از شراب خوردن امساك و توبه مىكرد ، پيش از ترميم يافتن قوا توبه را مىشكست ، و از نو به باده‌نوشى مىنشست . از اين رو هميشه ناساز و بيمار و پريده - رنگ بود ؛ و ضعف نيروى جسمى و فكرى چنان بر او طارى شده بود كه حوصلهء كشوردارى نداشت . بدين سبب اوضاع كلى مملكت بسيار آشفته و نابسامان بود .\r\nاتفاقا مقارن اين احوال بهاى نان در اصفهان چندان گران شد كه مردم به فرياد آمدند زيرا از يك سو سال پيش هجوم ملخ به مزارع اطراف پايتخت نيمى از محصول را از بين برده بود و از سوى ديگر مسافرت بسيارى از مردم به اصفهان ، بر جمعيت شهر افزوده بود و زندگى را بر مردمان محل تنگ و تلخ كرده بود . اما آنچه بيشتر مايهء گرانى خواربار شده بود اين بود كه صاحبان املاك و مستغلات به قراين تشخيص داده بودند كه در سال جارى نيز مانند سال گذشته محصول بسيار كم خواهد بود زيرا در بيشتر نقاط سرزمين ايران در ماه‌هاى ژوئن و ژوئيه - جوزا و سرطان - خرداد - تير - فصل درو جو و گندم فرا مىرسد و آنان كه در كشتگرى صاحب‌نظرند با نگاه كردن به كشتزارها در ماه مارس و آوريل - اسفند و فروردين - حوت و حمل - آسان تخمين مىزنند كه محصول كم يا زياد خواهد بود ؛ و چون بر آنان و بازرگانان\r\n\r\n","description":"","footnote":"","page_name":" 1679 ","page_number":31},
  {"content":"\r\n\r\nگندم و جو ، و نانوايان معلوم شده بود كه گندم به قدر كفايت به دست نمىآيد از آغاز فصل درو و خرمن‌كوبى به احتكار و انبار كردن گندم پرداختند تا هنگامى كه جنس در دسترس مردم نماند ، و قحطى چهرهء كريه و شومش را نشان داد به چند برابر قيمت بفروشند .\r\nآشفتگى كلى وضع كشور ، و سوء ادارهء اعضاى حكومت ، و توجه آنان به منافع شخصى نيز مزيد بر علت و گرانى روز افزون بود . در اين دوره نه كسى توجه به قانون داشت و نه خلافكاران بيم به دل راه مىدادند . مؤاخذه و مجازات متروك مانده بود ، مأموران دولت انجام وظيفه نمىكردند و از قصور خود وحشت نداشتند . محتسب كه مسؤول قيمت‌گذارى ارزاق عمومى بود از فروشندگان آن كالاها رشوه مىگرفت و قيمت اجناس را به دلخواه آنان معين مىكرد . از اين رو بهاى همه چيزها سه ربع گران‌تر از زمان پادشاهى شاه فقيد شده بود .\r\nبنا به رسم محتسب در ايران موظّف است نرخ اجناس را طبق ضوابطى معلوم ، معين كند ، و فروشندگانى را كه گران‌تر بفروشند جريمه و تنبيه كند . رشوت‌ستانى و خطاپوشى محتسب قيمت بسيارى از اجناس را دو يا حتى سه برابر كرده بود . فرياد و فغان مردمان از گران شدن كالاهاى مورد نياز عامه تا كاخ پادشاه نيز طنين افكند و به گوش وى رسيد . از شوريدگى وضع پايتخت و زندگى سخت و تلخ مردم ناراحت و نگران شد و براى رفع دشواريها زمام اختيار پايتخت را به على قلى خان سردار كل قشون سپرد . وى در روزهاى اول انتصاب خود با عامه به جوانمردى و مردمى و انصاف رفتار كرد ، نه رشوت گرفت و نه بر گنهكاران بخشيد . از اين رو محتكران و گران‌فروشان به وحشت افتادند . و روزى به يكى از بازرگانان معتبر ارزاق عمومى پيغام فرستاد كه بايد فلان روز دويست كيسه گندم به ميدان عمومى برد و به قيمت سال گذشته به مردم بفروشد . سوداگر گندم به گمان اين كه سردار سر آن دارد به دستاويز اين فرمان هديه يا رشوه‌اى بگيرد براى معاف شدن از اجراى اين دستور دويست تومان معادل هزار پيستول براى وى فرستاد . سردار از نيّت و كار تاجر سخت به خشم آمد ، وى را احضار كرد ، و چون به حضور رسيد به تندى و تلخى بر او برآشفت و گفت : اى سگ روسياه پليد ، تو مىخواهى با اين رشوه جان مردم را از گرانى نان به لبشان برسانى . اين گناه عظيم را بر تو نمىبخشم و به مكافات گمان بدى كه دربارهء من برده‌اى و بيچارگى و درماندگى مردمان شهرى بزرگ را در برابر مطامع پست خود امرى حقير\r\n\r\n","description":"","footnote":"","page_name":" 1680 ","page_number":32},
  {"content":"\r\n\r\nشمرده‌اى بايد دويست ضربه چوب به پايت بزنند . آن‌گاه به گماشتگانش دستور داد دويست ضربه چوب به پاى او بزنند ، و پس از اجراى اين تنبيه هزار اكو جريمه نيز از او گرفت كه ده هزار ليور آن را براى شاه فرستاد . پس آن گاه تنور بزرگى در ميدان شاه ، و تنور ديگرى در ميدان عمومى نصب كرد و گفت در شهر جار بزنند كه هركس نان را گران‌تر از نرخ معيّن بفروشد يا گندم احتكار كند در تنور سوخته خواهد شد . اين تنور مدت يك ماه تافته بود ، اما كسى در آن سوزانده نشد زيرا هيچ كس مايل نبود بر اثر سرپيچى و ناشنيده گرفتن فرمان سردار به تنور انداخته و سوخته شود .\r\nمقارن اين احوال خود به كلّيه انبارهاى گندم و آرد اصفهان سركشى و بازرسى مىكرد و صورت دقيق موجودى آنها را برمىداشت و به صاحبان آنها اخطار مىكرد كه بايد هر كدام هر روز به نسبت موجودى خود مقدارى گندم يا آرد به ميدان ببرند ، و به قيمتى كه معين شده بفروشند ، و جز به كسانى كه حواله در دست دارند ندهند . دربارهء جو نيز همين قاعده برقرار شد ، و جنس تنها به كسانى تحويل مىگرديد كه حواله داشتند . نانواها نيز در آغاز هر هفته به قدر معيّن ، نه بيشتر جنس مىگرفتند ، و براى اين كه نان به همه برسد فقط به افراد محلّت خود نان مىفروختند و به آنان نيز به نسبت افراد خانواده نان مىدادند . سردار قيمت هر من شاه - معادل يازده و سه ربع ليور - يك عباسى معين كرد كه معادل هجده سو پول رايج ما فرانسويان است . بر اثر تدبير و ابتكار عليقلى خان سردار كل نان فراوان شد و نانى را كه پيش از اقدامات سردار به زحمت زياد هر يك من شاه به يك و يك چهارم عباسى معادل بيست و دو سو و شش دينه مىخريدند ، بىهيچ رنج و زحمت هر من شاه به بهاى يك عباسى تحصيل مىكردند . بدين سان غوغا و ناله‌هاى شكوه‌آميز مردمان خاموش شد . زيرا نانوايان مجبور بودند به قدر مصرف ، گندم و آرد فراهم كنند . از آن پس نشانه‌هاى قحط و غلا يك باره از ميان رفت ، و جز اين كه بر قيمت نان در هر من بيست و پنج دينار افزوده شد از آن تنگنا اثرى بر جا نماند .\r\nعلى قلى خان براى اين كه فراوانى و ارزانى نان همچنان بر دوام بماند محصلينى به آباديها و قرا و قصبات اطراف اصفهان تا هشت و نه منزلى پايتخت فرستاد تا به قيمتى كه او معين كرده بود گندم بخرند و به پايتخت بفرستند ، و بسى نگذشت كه به قدر مصرف شش ماه خواربار انبار شد .\r\nوقتى چهارپايان حامل گندم و چهارپاداران وارد شهر مىشدند مردم با\r\n\r\n","description":"","footnote":"","page_name":" 1681 ","page_number":33},
  {"content":"\r\n\r\nشور و شوق و نواختن آلات موسيقى به پيشباز مىرفتند . به پشت چهارپايان غاشيه مىانداختند ، و به گردنشان زنگهاى خوش‌نوا مىآويختند ؛ و هنگامى كه صداى زنگها با بانگ شادى مردم به هم مىآويخت آواز مبهم و دلنوازى به گوش مىرسيد .\r\nساكنان چند ده از قبول فرمان على قلى خان سرباز زدند ، اما وقتى مردم آن ديه‌ها از تنبيهى كه دربارهء اهالى اصفهانك معمول شده بود آگاه شدند سر تمكين فرود آوردند . اصفهانك از جمله شهركهاى اصفهان و در دو فرسنگى آنست و افزون بر چهار هزار خانوار در آن سكونت دارند . وقتى مأمور سردار با در دست داشتن حكم شاه وارد آن جا شد تا دويست كيسه گندم بگيرد ، مردم آن جا به تمرّد پرداختند و گفتند قحطى پايتخت ربطى به ما ندارد . ما كلّيهء مالياتها را پرداخته‌ايم ، و نبايد متحمل زيانهاى تازه بشويم ، و مجبور نيستيم غلّه يا آرد به پايتخت حمل كنيم . اگر آنان احتياج دارند بايد خودشان بيايند و بخرند و ببرند .\r\nمأمور به آنان ابلاغ كرد كه ارادهء شاه بر اين كار تعلّق گرفته ، و حكم شاه را كه در اين مورد شرف صدور يافته بود به آنان نشان داد . اما اهالى اصفهانك بدان اعتنا نكردند ، و چون خشونت و بدگويى و توهين آنان به مأمور از حدّ تحمل وى درگذشت وى دست به شمشير برد مگر تمكين كنند . اما آنان به دو حمله بردند و ضربت بسيار زدند و ز آن پس به بهانه اين كه فرمان پادشاه ساختگى است آن را دريدند .\r\nسردار كل از عصيان مردم اصفهانك سخت خشمگين گشت ، جريان را به عرض شاه رساند و حكم به تنبيه كردن آنان رفت . على قلى خان دويست تن از مأموران خود را به اصفهانك فرستاد . آنان كدخدا و بزرگان آن جا را به ضرب چوب خستند و صد هزار اكو جريمه كردند ، و سردار پس از اين كه آنان با عجز تمام از كار ناشايست خود پوزشگرى و اظهار اطاعت و فرمانبردارى كردند و تحفه‌هاى لايق به وى تقديم داشتند دو سوّم جريمه آنان را بخشيد و بقيه را كه معادل ده هزار ليور بود به نقد گرفت .\r\nعلى قلى خان مقارن اين احوال بهانه‌اى به دست آورد و از ارامنه به سختى انتقام گرفت ، و براى اين كار به همان آسانى كه اجازهء تنبيه كردن اهالى اصفهانك را از شاه گرفته بود فرمان مجازات ارامنه را به دست آورد . ارامنه عيسويان متولد در اصفهان مىباشند آنان را از آن بدين نام مىخوانند كه نياگانشان را شاه عباس بزرگ به پايتخت خود كوچانده بود . مسكن بيشتر آنان اكنون در محلى خارج از شهر است\r\n\r\n","description":"","footnote":"","page_name":" 1682 ","page_number":34},
  {"content":"\r\n\r\nكه چنان كه پيش از اين آورده‌ام وسيلهء رودى از پايتخت جدا شده است . از اين رو ايرانيان قائل به دو ارمنستان مىباشند يكى ارمنستان بزرگ كه ايالتى بزرگ و در شمال است ، و ديگر ارمنستان سفلى كه مراد از آن همين كوچ‌نشين ارامنه است .\r\nعلى قلى خان در به دو ورود به پايتخت قصد ساختن خانه داشت اما دستش خالى بود و احتياج به پول داشت . روزى چند تن از ارامنه به سببى به ديدنش رفتند .\r\nوى از آنان پرسيد ميان ارامنه چه كسانى از ديگران داراترند . ايشان پنج شش نفر را معرفى كردند كه يكى از آنان خواجه زكريّا بود . سردار اين نام را به خاطر سپرد ، و دو روز بعد وقتى يك ارمنى ديگر به ملاقاتش آمده بود از او پرسيد خواجه زكريا را مىشناسد . وى جواب داد مىشناسد و قول داد او را نزد سردار بفرستد . اين مرد ارمنى توجه نداشت زكرياى مورد نظر سردار آن كس است كه آن چند نفر همكيشانش وى را توانگر معرفى كرده بودند ، و او زكريا نام ديگرى را نزد على قلى خان فرستاد كه با دو برادرش عامل پادشاه بود ، و هميشه مبلغ زيادى پول در اختيارش بود ؛ و اين سه هنگام مسافرت و گردش در كشورهاى بيگانه چيزهايى را كه ممكن بود پسند سلطان افتد مىخريدند .\r\nبارى ، سردار كل وى را كنار خود نشاند ، به گرمى و مهربانى از او پذيرايى كرد ، حتى به اصرار تمام براى خوردن شام وى را نگهداشت . پس از صرف شام به او گفت : خواجه زكريا ، آيا مىتوانى به من محبت و مساعدت كنى و دويست تومان به من قرض بدهى - اين مبلغ معادل ده هزار ليور است - به زودى پول زيادى به دستم مىرسد با تشكر اصل و فرع طلب شما را مىدهم . افزون بر اين هر خدمتى از دستم برآيد از شما دريغ نمىكنم .\r\nمرد ارمنى جواب داد : آقا نه تنها حاضرم دويست تومان به عنوان قرض بدهم بل كه اگر نياز داشته باشيد دو هزار تومان هم تقديم مىكنم .\r\nچهرهء سردار كل از جواب مساعد خواجه زكريا چون گل شكفته شد .\r\nسپاسگزارى بسيار كرد و گفت آيا مىتوانى مبلغى را كه گفتم فردا به من بدهى ؟ مرد ارمنى كه بسيار زيرك و هوشمند بود جواب داد هر لحظه امر بفرماييد تقديم حضور مبارك مىكنم اما اجازه فرماييد قبلا به عرض عالى برسانم من و دو برادرم متفقا عامل اعليحضرت شاه مىباشيم . يكى از برادرانم در هند ، و ديگرى در اروپاست ، و چنان كه مىبينند من در پايتخت مىباشم و تمام پولى كه در اختيار ماست متعلق به شخص\r\n\r\n","description":"","footnote":"","page_name":" 1683 ","page_number":35},
  {"content":"\r\n\r\nشاه است ؛ بنابراين ، آقا قبلا بايد از شاه حواله بياورند تا هر چه سريع‌تر مبلغى را كه در آن قيد شده ، به شما تقديم كنم .\r\nسردار كل دريافت در اين كار تير او به سنگ خورده زيرا نمىخواست و نمىتوانست در پولى كه از آن شاه بود طمع ورزد ، و پنداشت ارامنه به عمد اين كس را نزد وى فرستاده‌اند تا بدين بهانه از قرض دادن به وى شانه خالى كنند ، اما نه چنين بود بل كه راستى اين بود كه ارامنه جز به اسمى كه هنگام اجراى غسل تعميد روى آنها نهاده بودند خوانده نمىشدند ، و چون نام خانوادگى نداشتند اسم بسيارى از آنها مشترك بود . عليقلى خان كه از اين پيشامد ناراحت و افسرده خاطر شده بود بر آن شد به هر روى و به هر بهانه ارامنه را گنهكار قلمداد كند و مجازاتشان كند .\r\nاتفاقا دو روز بعد چنين دستاويزى به دستش آمد . توضيح اين كه كلانتر ارامنه به مناسبت اين كه خدمت قابلى به شاه كرده بود مورد لطف وى قرار گرفت ، به دريافت خلعت مفتخر گرديد و پس از اين كه جامه را بر تن آراست به منظور سپاسگزارى از عنايت شاه به آستان بوسى شتافت ؛ و سپس بنا به رسم به ديدار آن دسته از بزرگان دربار كه مىپنداشت در كسب اين افتخار به نوعى مساعدت كرده‌اند شتافت . از جمله به ديدار سردار كل رفت . على قلى خان او و همراهانش را به گرمى و مهربانى پذيرفت ، و پس از پايان يافتن تعارفات معمولى موضوع وام را در ميان نهاد و به كلانتر گفت اگر دويست تومان به او قرض دهد وى پس از مدتى نه بسيار دراز اصل و فرعش را پس مىدهد ؛ همچنين به پاداش اين محبت چندان كه از دستش برآيد در دربار از پيشرفت مقاصد ارامنه در هر مورد حمايت خواهد كرد .\r\nكلانتر كه در بسيار موارد با بزرگان ايران و درباريان رفت و آمد و سر و كار داشت و مىدانست اگر پولى يا چيزى به قرض يا امانت گرفتند باز ستاندن آن دشوار بل كه ناشدنى است ، و به طبع و عادت سردار كل نيز وقوف كامل داشت كه اگر پولى را به قرض گيرد آن را هبه و يا بخشش مىپندارد و پس دادنش را واجب نمىشمارد جواب داد اگر قادر به انجام دادن اين خدمت و جلب رضاى شما بودم به خود مىباليدم اما در شرايط حاضر به هيچ روى نمىتوانم ، زيرا تمام سرمايهء ما در هند و اروپا و ديگر عاملان و وكيلان ما متمركز شده ، و متأسفانه پيش از بازگشتن آنها نمىتوانم درخواست شما را بپذيرم .\r\nسردار كل به نصف ، و سپس به يك سوم اين مبلغ راضى شد ، اما آن\r\n\r\n","description":"","footnote":"","page_name":" 1684 ","page_number":36},
  {"content":"\r\n\r\nخسيس طبع كه به نفوذ على قلى خان در دربار به خوبى آگاه نبود ، و پيش‌بينى نمىكرد كه دشمنى وى چه ناراحتيها و بلاها بر سر ارامنه مىآورد به هيچ روى حاضر به دادن وام نشد . سردار چنان آشفته خاطر و متغير شد كه از جا برخاست و به كسان خود دستور داد او و همراهانش را از در برانند ، و خود پشت بديشان كرد تا ناظر تعظيم كردن و خداحافظى آنان نباشد .\r\nسه هفته بعد به تحريك سردار كل شاه فرمانى به كلانتر ارامنه فرستاد كه چهل هزار من شاه ، معادل پانصد كنتال آرد به شهر حمل كند . كلانتر در جواب معروض داشت كه در همه آبادى اين مقدار آرد وجود ندارد و حمل آن از خارج نيز زيان دارد زيرا بهاى هر من گندم با كرايه حمل به شهر از پنج شاهى تجاوز مىكند و حال آنكه به فرمان اعليحضرت بايد هر من شاه - معادل يازده ليور و سه چهارم ليور - يك عباسى فروخته شود . بنابراين يك پنجم ضرر دارد . اين محاسبه درست و دقيق بود ، و سردار كل نيز مىدانست كه در اين معامله ده هزار ليور آرد به ارامنه زيان مىرسد ، اما تعمّد داشت دويست تومانى را كه از قرض دادن به او سرباز زده بودند بدين گونه به ارامنه زيان وارد آيد .\r\nبارى ، على قلى خان استدلال آنان را نپذيرفت و حكم كرد چون آبادى آنان جزو حومهء شهر به حساب مىآيد بايد به هر صورت در اجراى فرمان شاه در رفع مضيقه پايتخت و رفاه مردم شركت جويند ، و اين مقدار آرد را به شهر حمل كنند . ارامنه كه نمىخواستند بدين دستور ظالمانه گردن نهند جواب دادند كه قادر به اجراى اين دستور نمىباشند . افزون بر اين طبق فرمان شاه نبايد از چهارصد تومان - معادل بيست هزار ليور - ماليات ساليانه به هيچ عنوان چيزى از آنان مطالبه شود ، و ماليات خود را به تمام كمال پرداخته‌اند ، و نه تنها اكنون كه به لطف پروردگار آثار قحطى از پايتخت از ميان رفته بل‌كه اگر همچنان به جا بود طبق فرمان شاه هيچ كس حق ندارد به هيچ عنوان چيزى طلب كند .\r\nحق به جانب ايشان بود ، و استدلالشان كاملا درست بود اما بدخواهشان قوىتر از قانون بود ، و مصمم بود تا رسيدن به هدف از وارد آوردن هر گونه فشار بر آنان خوددارى نورزد ، و گرچه ناچار گردد بزرگان ارامنه را دستگير و دربند كند . ارامنه به منظور رهايى يافتن از اين گرفتارى كليهء زنان خود را كه افزون بر سيصد تن بودند به در حرمسراى شاه فرستادند تا هر زمان پادشاه از آن جا بيرون مىشود دادخواهى\r\n\r\n","description":"","footnote":"","page_name":" 1685 ","page_number":37},
  {"content":"\r\n\r\nكنند . زنان برابر در و پشت به ديوار به صف ايستادند و شيون و غوغا برآوردند .\r\nدرخور گفتن است كه در اندرون شاه بست به شمار مىآيد و هركس يا هر دسته به قصد دادخواهى بدان جا پناه آورد از تعرض مصون است ، و نگهبانان حق ندارند از اجتماع و دادخواهى آنان جلوگيرى كنند .\r\nزنان صداى خود را چنان به شيون بلند كردند كه فرياد و فغانشان به گوش شاه رسيد و سبب آن را پرسيد . و پس از آن كه از حقيقت حالشان آگاه شد به ايشان كس فرستاد كه به خانه‌هاى خود بازگردند و به زودى به كارشان رسيدگى خواهد كرد . اما سردار كل همچنان ارامنه را بيم مىداد و به حبس و بند تهديد مىكرد . آن بيچارگان چاره جز اين نديدند كه دگر بار زنان خود را به دادخواهى به در اندرون شاه بفرستند ، و چون پس از مدتى ناله و استغاثه دريافتند كه شاه در حال بيرون شدن از در ديگر حرمسراست دسته‌جمعى چنان به سرعت بدان سو دويدند كه عده‌اى كاملا نزديك اسب سلطان رسيدند . نگهبانان كه پياده دور اسب شاه را فرا گرفته بودند به ايشان نهيب مىزدند كه از آن جا دور شوند . اما آنان كه از آن ستم بزرگ به جان آمده بودند دست از جان شستند و به سوى نگهبانان سنگ پرتاب كردند ، و يكى از آن زنان پاى جسارت پيش نهاد . زمام اسب شاه را در دست گرفت . شاه از تهور آن زن در شگفت ، و به سبب جوانى و ناآزمودگى سرگشته شد و ندانست با آن پيشامد چگونه رويارو شود . سرانجام گفت زنها را بيرون كنند تا به كارشان رسيدگى شود . با وجود اين وعدهء خوش به سختى توانست از ميان زنان به در رود .\r\nاز روى ديگر مقارن همان احوال مردان ارامنه وسيلهء خواجه مادر شاه شكايت خويش را به عرض ملكه مادر رساندند و گفتند چون جلفا مسكن ارامنه در تيول اوست بايد از متظلّمان حمايت كند و او چون دريافت كه حق به جانب آنان است وعده‌هاى نيكو داد و همين كه شاه از گردش به حرمسرا بازگشت به او گفت پاس امتيازاتى را كه پدر و نياگان وى به ارامنهء جلفا داده‌اند نگهدارد و بفرمايد آنان را از تحميلاتى كه اخيرا بر آنان روا داشته‌اند معاف كنند . شاه سخن ملكه مادر را به سمع رضا قبول كرد و گفت : « بسيار خوب ، بخشيدم . »\r\nملكهء مادر بىدرنگ يكى از خواجگان را پيش گروه زنان ارامنه فرستاد تا اين خبر خوش را به آنان بدهد . اما اين خواجه بر اثر غفلت يا به سبب ديگر اين مژده را به ايشان نرساند ، و آنان آگاه نشدند كه پادشاه اين بار سنگين را از دوششان برداشته\r\n\r\n","description":"","footnote":"","page_name":" 1686 ","page_number":38},
  {"content":"\r\n\r\nاست . لاجرم در حدود چهل پنجاه نفر از بزرگان آنها از بيم زجر و بند سردار كل زير سر در عالى قاپو كه بست كليه شاكيان و گنهگاران مىباشد ، و هيچ كس جرأت ندارد كه بىدستور شاه آنان را از آن جا براند ، پناه گرفتند .\r\nهنگام غروب ، به وقتى كه شاه از حرمسرا به دربار بازمىگشت به وى خبر دادند كه عدهء كثيرى از ارامنه زير سر در عالىقاپو به تظلّم نشسته‌اند از آن كه سردار كل بر اين خيال است آنان را آزار و زندانى كند . شاه گفت ارامنه ديگر از من چه مىخواهند من كه دستور داده‌ام آنان را از زحمت تحويل دادن آرد كه على قلى - خان به فرمان من از آنان خواسته است معاف دارند .\r\nسردار كل به وقتى كه شاه اين سخنان را مىگفت حضور داشت ، اما يك كلمه حرف نزد و از اين كه تا اين زمان موفق به انتقامجويى نشده بود نگران و ناراحت بود .\r\nچند تن از درباريان خبر بخشودگى را به متظلمان اعلام كردند . اما ارامنه از شوربختى سخن آنان را باور نكردند و پنداشتند كه مىخواهند بدين ترفند ايشان را از بست بيرون و توقيف كنند و جواب دادند تا حكم كتبى شاه را داير بر بخشودگى خود نبينند از بست خارج نمىشوند .\r\nخبر بران گفتهء بست‌نشينان را به گوش شاه رساندند ، و سردار كل كه در آن هنگام حضور داشت فرصت را براى پيشبرد مقاصد دور از مردمى خود مغتنم شمرد و معروض داشت : اعليحضرتا ، به عرض نرساندم كه نيّت واقعى ارامنه ايجاد شورش و بلواست . آنان از سر ناچارى سر اطاعت به فرمان شاه نهاده‌اند اما در دل آهنگ ديگر دارند . آنان از غايت شوخ چشمى و جسارت به فرمايشهاى زبانى شاه بىاعتنايند ، و حكم كتبى مىطلبند ، و حال آنكه شهريار به زبان مهرآميز خود ايشان را مورد نواخت و اعانت قرارداده و از تحويل دادن آرد معاف داشته‌اند . آنان به طبع چون سگان پليدند . آيا از اقوام ديگر هرگز چنين نافرمانى و شورشگرى ديده يا شنيده شده است ؟\r\nشاه به شنيدن اين سخنان تحريك‌انگيز به خشم آمد و گفت : حق باتست .\r\nاين قوم مستحق تنبيهند ، بروند و شكم اين سگهاى پليد را بدرند .\r\nمأموران خود را براى اجراى اين فرمان شوم آماده كردند كه سردار كل به آنان اشاره نمود چندى دست نگهدارند . آن‌گاه خود را در پاى شاه انداخت ؛ به شفاعت برخاست چه از كشته شدن آنان چيزى عايد وى نمىشد ، اما همواره چشم طمع به كيسهء آنان دوخته بود . او به يقين مىدانست اجراى اين فرمان وحشيانه و دور از\r\n\r\n","description":"","footnote":"","page_name":" 1687 ","page_number":39},
  {"content":"\r\n\r\nنصفت جز فناى عده‌اى افراد فعال و صاحب هنر و بازرگان روشن‌نگر كه وجودشان مايه رونق و آبادانى كشور است هيچ حاصلى ندارد . از اين رو به پادشاه عرضه داشت : خدايگانا ، بر اين افراد سيه ستاره و نادان ببخشاى . همين بس كه به جريمه محكوم شوند .\r\nشاه گفت بايد چهار برابر قيمت مقدار آردى كه موظف به تحويل آن شده بودند جريمه بدهند . و اين مبلغ چهار هزار تومان معادل دويست هزار ليور بود .\r\nهمان ساعت با خشونت و بىرحمى كه تا آن زمان سابقه نداشت ارامنه را از بست كه مكانى امن و دور از تعرض بود بيرون كشيدند و در اختيار دشمن آنان سردار كل نهادند . او همهء آنان را در عمارتى كه سابقا از آن ميراب بود به زندان كرد و گفت بايد همين جا بمانند تا كليهء جريمه را بپردازند .\r\nحبس و بند آنان را به هوش آورد و دانستند به چه بلا گرفتار آمده‌اند از اين رو يكى را نزد سردار كل فرستادند و پيغام دادند كه حاضرند دويست تومانى را كه اول بار مورد تقاضاى وى بود به شرط آزادى بپردازند ، و در مورد جريمه چون از اداى آن مبلغ زياد عاجزند پس از رفتن به جلفا مبلغ معهود را ميان كليه ارامنه سرشكن مىكنند و پس از جمع‌آورى تقديم مىكنند .\r\nسردار كل به شنيدن اين پيغام گفت اين سگهاى روسياه خيال بدى در سر پرورانده‌اند ، مىخواهند جريمه‌اى را كه خود موظّف به پرداخت آن مىباشند از فقيران و مستمندان بگيرند و خودشان از زير اين بار شانه خالى كنند . نه ، چنين چيزى ممكن نيست زيرا نظر شاه نيز چنين است كه جريمه را تنها افراد دارا و توانگر بپردازند ، نه بينوايان و درماندگان كه درآمد كافى ندارند ، و به تنگدستى و فلاكت روزگار مىگذرانند . اگر نمىخواهند بر مبلغ جريمه افزوده گردد بايد خودشان جريمهء معلوم را بپردازند .\r\nارامنهء گرفتار همچنان اظهار مىكردند كه به هيچ روى قادر به اداى اين جريمهء سنگين نمىباشند . سرانجام دو نفر هندى به ميل خود يا به خواهش و التماس ارمنيهاى ديگر متعهد پرداخت جريمه شدند و سردار كل اين تعهد را پذيرفت ، به شرط اينكه سود مدت تأخير نيز جداگانه به حساب آيد و سردسته ارامنه نيز تا پرداخت كامل جريمه همچنان در توقيف بماند . به هر روى ارامنه گرفتار در زندان پس از چهار روز مذاكره به قيد اين كه چهار هزار تومان براى شاه و پانصد تومان براى سردار كل - مجموعا\r\n\r\n","description":"","footnote":"","page_name":" 1688 ","page_number":40},
  {"content":"\r\n\r\nدويست و بيست و پنج هزار ليور - بپردازند ، آزاد شدند . اما مهتر ارامنه گرفتار تا چند هفته همچنان محبوس بود ؛ و اين سرانجام كار ارامنهء پول دوستى بود كه بر اثر خست در پرداختن دويست تومان وام درخواست سردار كل پيرو محيل بدان خسارت گرفتار شدند . اما پرداخت كلّيهء جريمه مورد بحث به بازرگانان ارمنى مقيم جلفا تحميل گرديد .\r\nآبادى جلفا يكى از توابع نزديك اصفهان است ، و ساكنان آن همه ارامنه‌اى مىباشند كه از ارمنستان بدانجا كوچانده شده‌اند . اما همه از يك آبادى در آن جا گرد نيامده‌اند و به دو كلنى متفاوت تقسيم مىشوند . دستهء اول كه مهم‌تر نيز مىباشند از شهرك جلفاى ارمنستان واقع در كنار رود ارس بدين مكان كوچ كرده‌اند ، و اين آبادى را بنا نهاده‌اند ، و به ياد موطن اصلى خويش آن را جلفا ناميده‌اند . سپس به تدريج و بالاخص اخيرا ارامنهء مقيم شهر نيز ناچار شده‌اند بدان جا انتقال يابند . از اين رو در پايان آبادى جلفا خانه‌هايى براى سكونت خويش بنا كرده‌اند . از اجتماع اين خانه‌ها چهار محله جدا از هم پديد آمده كه يكى به نام كوى ايروانيها ، ديگرى به اسم محلهء نخجوانيها ناميده مىشود . دو محله ديگر به كوى شمس‌آباد و شيخ بنّا معروف است ، زيرا مردم آنها از دو آبادى شمس‌آبادى و شيخ بنّاى اصفهان بدان جا كوچيده‌اند .\r\nچون على قلى خان سردار كل به همه ساكنان جلفا يكسان دشمنى نمىورزيد و نسبت به بعض آنان انصاف را رعايت مىكرد رضا شد به جاى مجموع آردهايى كه موظف به تحويل آن بودند پانزده هزار ليور بدهند . گبرها كه نژاده مردمان ايران قديمند و آتش پرست خوانده مىشوند ، و در ديگر انتهاى جلفا سكونت دارند چون به راستى بىبضاعت بودند از دادن جريمه معاف شدند . تهيدستى گبران مورد تأييد همگان است .\r\nكوته مدتى پس از اين واقعه ، سردار كل چهارصد هزار ليور از مولتانيان جريمه گرفت و عايد خزانهء پادشاه كرد . اما اين بار جريمه كردنش مغاير عدالت نبود .\r\nمولتانيان  Multany  منسوب به مولتان  Multan  يكى از شهرهاى بزرگ هند واقع در نزديكى قندهار و سرحد ايران مىباشد ، و اهالى اين شهر نخستين اقوام هندند كه به ايران رفت و آمد كرده‌اند .\r\nدو نفر از اين هنديان مقيم ايران از سالها پيش با وزيران هندى رابطه\r\n\r\n","description":"","footnote":"","page_name":" 1689 ","page_number":41},
  {"content":"\r\n\r\nداشته‌اند و به نفع آنان در ايران جاسوسى مىكرده‌اند . اينان به وسيلهء كاروانهايى كه معمولا در فصل بهار بيش از مواقع ديگر به هند رفت و آمد مىكنند ، اطلاعاتى از ايران به دربار اورنگ زيب پادشاه هند مىفرستادند . به وى نوشته بودند اكنون هنگام حمله به ايران فرا رسيده و هيچ مانعى براى پيشرفت سريع و قطعى هنديان تا اصفهان پايتخت ايران وجود ندارد . زيرا بر اين كشور پادشاهى جوان و جبان ، بىتجربه مستغرق در شهوترانى و باده‌نوشى و زن‌بارگى حكومت مىكند ، و فرمانده كل سپاهيان ايران پيرمردى فرتوت است كه توانايى لشكركشى و جنگيدن ندارد . ديگر وزيران نيز جملگى نادان ، بىكفايت ، نالايقند ، افزون بر اين همه از شاه خود بيزارند . سراسر كشور را گرانى و قحطى مهيبى فراگرفته ، همه چيز كمياب و بسيار گران شده ، مردم پايتخت از اين جهت و آشفتگيها و نابسامانيهايى كه دامنگير خلق شده ، و بيدادى كه برآنان مىرود سخت در رنج ، و خشمگين‌اند ؛ و جز اينها شنيده مىشود كه ايران از همه سو در معرض تهاجم دشمنانش قرار گرفته است .\r\nجاسوسان هندى براى اين كه چهرهء پادشاه و وزيران و فرمانده قشون ايران را به دربار هند بشناسانند تصوير آنان را كه نقاشى در برابر گرفتن حق الزحمه زياد كشيده بود ، همراه نامه خود فرستاده بودند ، و همين موجب برملا شدن توطئه و كشف اسرار جاسوسى آنان شد . توضيح اين كه شش هفته پس از عزيمت كاروان غلام بچهء نقاش بر اثر شكنجه بسيار شديدى كه اربابش بر او وارد آورده بود به قصد انتقامجويى گريزان به خانهء سردار كل رفت و به خادمانش گفت حرفى دارد كه بايد شخصا در خلوت به على قلى خان بگويد . كسى به او نپرداخت . سردار كل بارها و بارها با گروهى از بزرگانى كه به ملاقاتش آمده بودند بر او گذشت اما هرگز با او حرف نزد و از رازش نپرسيد . سرانجام سماجت و سرسختى غلام بچه قلى خان را ناچار كرد كسانى را به تحقيق مأمور كند . غلام بچه در جواب پرسشهاى آنان گفت راز خود را جز به سردار به كسان ديگر افشا نمىكند . چون على قلى خان از خوددارى غلام بچه آگاه گشت از سر ناچارى طفل را در خلوت نزد خود خواند و غلام بچه به دو خبر داد خداوندگارش كه صورتگرى استاد و چرب‌دست است در برابر گرفتن مبلغى كلان تصوير شاه و وزيران را كشيده و با نام تمام درباريان به جاسوسان هندى داده است . آنان تصاوير را در جامه سه درويش دوخته‌اند و همراه كاروان به هند فرستاده‌اند . همچنين شاهد نامه‌هاى زيادى بوده كه همراه همين سه درويش و\r\n\r\n","description":"","footnote":"","page_name":" 1690 ","page_number":42},
  {"content":"\r\n\r\nهمين گونه ارسال داشته‌اند . او از مضمون نامه‌ها آگاه نيست ، اما مىداند كه درويشان همراه كاروان رهسپار قندهار شده‌اند .\r\nسردار كل به شنيدن گفته‌هاى غلام بچه لختى مردد ماند . سپس براى اين كه حقيقت را دريابد گاهى وى را به شكنجه‌هاى سخت ، و گاهى به وعده‌هاى خوش مىآزمود ، و وى را بيم داد كه اگر بر خلاف حقيقت سخن گفته باشد سر از بدنش جدا مىكند ؛ و چون او را همچنان بر سر قول خويش ديد و دريافت كه حرفهايش ساختگى و بىمايه نيست ، فرمانى مبنى بر دستگيرى سه درويش ، به دست دو سواركار تيزرو سپرد و آنان را به دنبال كاروان فرستاد . سواركاران پس از يك ماه به كاروان رسيدند و سه درويش را طبق نشانيهايى كه غلام بچه نقاش داده بود شناختند . آنان را دستگير كردند و به اصفهان بازگرداندند .\r\nآن گاه سردار كل ايشان را با غلام بچه رويارو كرد و از او پرسيد كه آن سه تن را مىشناسد ، و او تأييد كرد همانند كه نقاش تصاوير را به آنان داده است ، و چندان به حجت بر ايشان فائق آمد كه سه درويش از جواب گفتن درماندند . آن‌گاه سردار دستور داد لباسشان را بشكافند . صورتها و نامه‌ها نمايان شد . آنها را از نظر شاه گذراندند ، و او به ديدن آنها چنان به خشم آمد كه بر آن شد بدين جرم بزرگ بيشتر مولتانيان مقيم پايتخت را كه عده‌شان متجاوز از بيست هزار تن بود بكشد و بقيه را از كشور خارج كند . سردار كل و صدر اعظم به سخنان خوش و آرام بخش غضب سلطان را فرو نشاندند و استرحام كردند كه به تنبيه كردن مجرمان خرسند گردد زيرا ديگر هنديان در اين جرم عظيم شركت نداشته‌اند . اما درويشان را چندان كه شكنجه كردند آمران و مجرمان اصلى را معرفى نكردند و همواره مىگفتند نه نامشان را مىدانند نه آنان را ديده‌اند ، و صورتها و نامه‌ها را از مرد نقاش گرفته‌اند . در نامه‌ها نيز نام هنديانى كه مكاتيب و تصاوير را فرستاده بودند منعكس نبود ، و سردار به اميد اين كه مجرمان را بيابد دويست نفر از بزرگان مظنون را توقيف و كلّيهء داراييشان را مصادره كرد . اما پس از پانزده روز جز سه تن كه به جاى مقصرين محكوم به پرداخت جريمه شدند ، همه توقيف شدگان را رها ساخت .\r\nاز مجموع اموال مصادره شده كه زياد بود فقط هشت هزار تومان معادل چهار صد هزار ليور ضبط كرد و بقيه را چون به تواتر پيوسته بود كه گرچه در دست آنان بود از آن بازرگانان هندى مقيم آن كشور است به نشان ترحم به آنان پس داد .\r\n\r\n","description":"","footnote":"","page_name":" 1691 ","page_number":43},
  {"content":"\r\n\r\nاما بر پاى صورتگر و سه درويش حامل صورتها و نامه‌ها چندان چوب زدند كه پاهاشان مثل سرشان بزرگ شد .\r\nمقارن اين احوال شهنواز خان حاكم گرجستان پسرش را به اصفهان فرستاد و از شاه تقاضا كرد طبق معاهده‌اى كه از سالها پيش ميان پادشاهان ايران و اميران گرجستان بسته شده وى را به داروغگى اصفهان كه حقّ اوست بگمارد . شاه در اين كار مردّد و دچار زحمت شد . زيرا داروغگى اصفهان را قبلا به ديگرى سپرده بود . اما چون صدر اعظم و وزيران و همه درباريان حقانيّت پسر شهنواز خان را تأييد كردند ناچار داروغه را عزل ، و كلب على خان را جاى وى نصب كرد .\r\nدر اين جا آوردن اين مطلب كاملا مناسبت دارد كه چون شاه عباس بزرگ به همت و نيرو گرجستان را تصرف كرد ، و تهمورس خان شاه شوريده بخت و سيه ستارهء آن جا را كه آخرين سلاطين آن سرزمين بود به زانو درآورد ، چون از در اطاعت درآمد و تسلّط ايران را بر آن سرزمين پذيرفت ، شاه به منظور اين كه پيوسته مطيع بماند از سر رحمت و رأفت امتيازاتى به وى بخشيد . از جمله اين كه پذيرفت داروغگى پايتخت همواره به دست يكى از شاهزادگان گرجستان اداره شود و اين شغل مهم پيوسته به توارث در خانوادهء اميران گرجستان باقى بماند اين امتياز تا كنون بر دوام ، و يكى از شاهزادگان گرجستان داروغهء پايتخت بوده است .\r\nموضوع سوم اين كه نجفقلى خان حاكم ايالت شماخى كه مشتمل بر بخشى از ماد و قسمتى از هيركانى است درگذشت ، و جاى او صفر قلى خان حكومت يافت .\r\nنجفقلى خان يكى از بزرگان صاحب فضيلت و با سخاوت و برجستهء ايران بود ، و بر اثر هوش سرشار و همت و عزم استوار به درجات عالى ارتقاء يافته بود و دارايى بسيار داشت . چنانچه جواهرفروشان اروپايى همواره از بذل و بخشش وى بهره‌مند بودند و هرگاه اين بزرگ مرد كريم گوهر جواهرى از ايشان مىخريد نه تنها بهاى آن را به نقد مىپرداخت ، بل كه از دادن هديه و تقديم جامه‌هاى گرانبها امساك نمىورزيد .\r\nبه هنگامى كه امور پايتخت ايران بدين صورت جريان داشت بيشتر سرحدات كشور در معرض تاخت و تاز و هجوم دشمنان بود . چاپارهاى ايالات باكتريان ، هيركانى و ماد از فتنه‌انگيزى و خيالات شوم ازبكها ، تاتارها ، همچنين از طرف عثمانى و هند خبرهاى بد مىآوردند . وحشت دربار ، بيشتر ، از حملهء سپاهيان ترك و هند بود . عثمانيها درگير جنگ با كاندى  Candie  بودند . اما قرائن و شواهد نشان مىداد كه دولت هند خود\r\n\r\n","description":"","footnote":"","page_name":" 1692 ","page_number":44},
  {"content":"\r\n\r\nرا آماده جنگ مىكرد . چه پادشاه هند هم افزون‌طلب و پرخاشگر و ستيزه‌جو بود و هم از لحاظ وضع داخلى و خارجى هيچ گونه نگرانى و دلواپسى نداشت . از اين رو چنين مىنمود كه اورنگ زيب امپراتور هند به منظور انتقامجويى از دربار ايران به منظور اهانتى كه نسبت به تربيت خان فرستاده‌اش روا داشته بودند به ايران لشكر خواهد كشيد .\r\nضمن شرح حال شاه عباس دوم جريان ورود تربيت خان فرستادهء اورنگ زيب پادشاه هند را به دربار ايران به تفصيل آورده‌ام . خلاصه اين كه سفير هند در سال 1664 ميلادى با هشت هزار تن از همراهانش وارد ايران شد . هداياى گرانبها و گوناگون را كه با خود براى تقديم به شاه ايران آورده بود همان جا برشمرده‌ام . شاه عباس فقيد تنها به منظور توهين به پادشاه هند سفيرش را مدت زيادى در اصفهان نگهداشت .\r\nشرح كلى هدايايى را كه شاه وسيلهء تربيت خان براى اورنگ زيب فرستاده بود آورده‌ام . شاه عباس قريب پانزده روز پيش از رسيدن سفير به وطنش درگذشت .\r\nاورنگ زيب هنوز از مرگ ناگهانى شاه عباس دوم آگاه نشده بود ، اما از بىاحترامى و توهينى كه دربار ايران نسبت به سفيرش روا داشته بود باخبر بود . از اين رو سخت ناراحت و خشمگين شد ، و وقتى تربيت خان به دربار هند بازگشت به شدت مورد سرزنش و مؤاخذه قرار گرفت . شاه به وى غرّيد و به خشم فرياد زد بهتر آن بود هزار بار بميرى و متحمل اين همه توهين نشوى . سپس به نشان غضب صد و بيست اسب گرانبهايى را كه شاه ايران براى وى فرستاده بود به ميدان عمومى دهلى برد و جملگى را پى كرد . همچنين در نظرگاه عامه پارچه‌هاى زربفت و ابريشمين گران قيمت و فيروزه‌ها و ديگر جواهر اهدايى شاه را به آتش سوزاند . همه راههاى بازرگانى با ايران را بست ، و به مأموران بندرها دستور داد مانع حركت كردن كشتيهاى تجارى به ايران بشوند .\r\nمجموع اين اعمال حاد نشان اين بود كه پادشاه هند با همسايه‌اش ايران سر پيكار دارد ؛ و انعكاس اين خبر در اصفهان مايهء تشويش و نگرانى مردم شد ، و عامه بر اين باور بودند كه جنگ بين ايران و هند اجتناب ناپذير است . اما در نظر بسيارى از روشنفكران شروع شدن جنگ محتمل نمىنمود . كسى كه جنگ را حتمى الوقوع مىشمرد ، و نظريه خود را در اين مورد به شدت قاطع مىشمرد جمشيد خان -\r\n\r\n","description":"","footnote":"","page_name":" 1693 ","page_number":45},
  {"content":"\r\n\r\nقوللر آقاسى بود . وى به يمن لطف و محبت شاه و سردار كل داراى مقامى شايسته شده بود اما طّى نه ماه دورهء نخستين سلطنت شاه چندان در كار درباريان و بزرگان حيله و تزوير به كار برده بود كه همه از او بيزار و گريزان بودند و كينه‌اش در دل همگان ريشه گرفته بود . چون بر بدخواهى بزرگان نسبت به خود كاملا وقوف يافت و بيم كرد مبادا موجبى پيش آيد كه مورد خشم سلطان قرار گيرد تصميم كرد حكومت يكى از دورترين نقاط ايران را بپذيرد و از دربار دور گردد . اتفاق را در اين هنگام حاكم قندهار معزول شده بود و آن ايالت بزرگ حاكم نداشت . وى براى اين كه به حكومت آن شهر فرستاده شود خبرهاى دروغ بر سر زبانها مىافكند . به شاه عرضه مىداشت خبر موثّق دارد داير بر اين كه پادشاه هند با سپاهى گران و پر توان به قصد تصرّف قندهار حركت كرده ، به زودى آن را در محاصره مىگيرد ، و براى اين كه هرچه زودتر به هدف خويش نايل آيد پنجاه لك روپيه - هفت ميليون ليور - به امير ازبكان داده و او را نيز با خود همراه كرده است ؛ و چندان از اين اخبار نادرست و وحشت‌انگيز بر بزرگان و عامه خواند كه شاه و درباريان درصدد چاره‌گرى برآمدند .\r\nقوللر آقاسى پس از تمهيد اين مقدمه وقتى همه بزرگان را اعم از شاه و وزيران و درباريان در انديشه دفع خطر ديد ، خود را خدمتگزار صميمى شاه ، و فدايى وطن قلمداد كرد و گفت آماده است براى نجات ميهن ، و دفع دشمن متجاوز به سرعت روانهء قندهار شود و چندان بجنگد كه يا خصم را به زانو درآورد و يا در راه خدمت به شاه و وطن و هموطنانش جان ببازد . او مىخواهد نخستين كس باشد كه سينه‌اش را در راه صيانت شاه و وطن سپر بلاى دشمن سازد . در اين نيرنگبازى و فريب‌كارى سردار كل را نيز با خود موافق و دمساز كرد زيرا اين دو در بسيار موارد سود و صلاح خويش را در نظر مىگرفتند ، مخصوصا قوللر آقاسى تظاهر مىكرد به منظور جبران محبتهاى گذشته سردار كل حاضر به قبول اين مأموريت خطرمند شده است .\r\nپادشاه بىتجربه و ساده‌دل اين دو كس را امين صادق مىشمرد ، و به قول ايشان اعتماد كامل داشت . از اين رو سخنان خدعه‌آميز و فريبكارانهء قوللر آقاسى را باور كرد و حكومت قندهار را كه در طلبش چندين دروغ و ترفند به كار برده بود ، به وى سپرد . آن‌گاه شاه صفى دوم جمع‌آورى سپاه را فرمان داد .\r\nچنان كه پيش از اين به مناسبت آورده‌ام قوللر آقاسى كه شخصى بدسرشت ، زشتكار ، كينه‌توز ، مزوّر و حيلت پرداز بود در زمان پادشاهى شاه عباس فقيد نيز چون\r\n\r\n","description":"","footnote":"","page_name":" 1694 ","page_number":46},
  {"content":"\r\n\r\nبه حمايت شاه مستظهر بود از بدكارى روى گردان نبود . وى از كسانى كه خواهان منصب و مقام بودند رشوه‌هاى كلان مىگرفت ، و آنان را به وعده‌هاى خوش اميدوار مىكرد . اما پس از مدتى قول خود را از ياد مىبرد . از افروختن آتش نفاق و دشمنى ميان بزرگان و درباريان لذت مىبرد . از تهمت زدن به افراد صالح و نيكنام پروا نداشت . در حضور شاه بد را نيك و نيك را بد جلوه مىداد . با اين همه رذيلت و قبايح داراى فضايلى نيز بود . خوش‌ظاهر ، نيك‌اندام ، هوشمند ، جنگجو و سخى بود ، و اگر آن بديها در وجودش متمكن نبود هر آينه مردى به صفات انسانى و درخور احترام بود .\r\nقوللر آقاسى با بهره‌گيرى از صفات خويش نظر پادشاه و بزرگان دربار را به سوى خود جلب مىكرد ، و زيردستانش از صفات بدش و صدماتى كه بدانان مىزد دردمند و نالان بودند . براى همطرازانش نيز وجود او مايهء خير و شادى نبود ، زيرا چون در دستگاه شاه صفى دوم هم مانند دوران پادشاهى شاه عباس فقيد نفوذ و قدرت فراوان داشت همه از او بيمناك و نگران بودند . از جمله نخستين دسائس اين توطئه‌پرداز مزوّر حيلتى بود كه در كار ميرزا ابراهيم وزير آذربايجان يا مدى كرده بود .\r\nتوضيح اين كه از وى پنجاه هزار ليور به رشوت گرفت تا موجبات ارتقاى او را به مقام صدارت فراهم آورد . و عده‌اى كه نه تنها مبلغى بدين زيادى از دست وزير آذربايجان يكى از مهم‌ترين و ثروتمندترين ايالات ايران به در شد ، بل كه چنان در چاه بدبختى فرو افتاد كه هنوز بيرون آمدن از آن را نتوانسته و شايد هرگز رهايى از آن را نتواند .\r\nقوللر آقاسى براى به دست آوردن اين رشوت كلان نقشه‌اى ماهرانه بدين گونه طرح كرد : روزى به پسر جوان ميرزا صادق وزير ايالت فارس برادر ميرزا ابراهيم به خوشرويى و محبت گفت : عموى تو چرا همچنان در تبريز مانده است و خود را به پايتخت نمىرساند ؟ مگر كسى شايسته‌تر و لايق‌تر از او براى تصدّى مقام صدارت اعظم وجود دارد . محمد مهدى صدر اعظم كنونى مردى كودن ، بىاستعداد و نالايق است ، و از عهدهء كارى بدين خطر برنمىآيد ، و من خبر يقين دارم كه شاه مىخواهد ديگرى را بدين مقام مهم بنشاند ، و من هيچ كس را لايق‌تر از ميرزا ابراهيم وزير آذربايجان نمىشناسم ، و او مىتواند با تقديم پيشكشى نه بسيار زياد بدين مقام عالى ارتقا يابد . اگر تو هزار تومان - پنجاه هزار ليور - به من بدهى وسايل اين كار را هر چه زودتر فراهم مىكنم ، و او به جاى اين كه وزير آذربايجان باشد صدر اعظم كلّ كشور\r\n\r\n","description":"","footnote":"","page_name":" 1695 ","page_number":47},
  {"content":"\r\n\r\nايران خواهد بود .\r\nپسر جوان لختى انديشيد و گفت در اين باره فكر مىكنم و جواب را به عرض مىرسانم . وى بىدرنگ چاپارى نزد عمويش به تبريز فرستاد ، و او را از پيشنهاد قوللر آقاسى آگاه كرد ؛ و ميرزا ابراهيم وسيلهء همان چاپار به برادرزاده‌اش جواب فرستاد كه مبلغ مورد تقاضاى رئيس غلامان را به او بدهد .\r\nاز روى ديگر چون به قول قوللر آقاسى اطمينان كامل داشت براى اين كه موجبات تسهيل اين امر مهم هر چه زودتر فراهم شود چاپارى ديگر به پايتخت فرستاد و اجازهء شرفيابى و پاىبوسى شاه را تقاضا كرد ؛ و براى اين كه امور ايالت آذربايجان معوق نماند پسرش را جانشين خويش كرد .\r\nوزيران و درباريان كه از دسيسهء قوللر آقاسى و سوداى بلند وزير آذربايجان كاملا بىخبر بودند آمدن وزير آذربايجان را مخالف مصالح خويش ندانستند و با سفر كردن وى به پايتخت موافقت كردند و اجازه دادند پسرش را موقتا به جانشينى خود بگمارد .\r\nبه هنگامى كه اين گفتگوها و رفت و آمدها جريان داشت برادرزاده ميرزا ابراهيم جسته گريخته شنيد كه جمشيد خان قوللر آقاسى خود را براى سفر كردن به قندهار آماده مىكند . و اين خيال در ذهنش قوت گرفت كه اگر پيش از عزيمت وى هزار تومانى را كه از طرف عمويش به او داده نگيرد از ميان مىرود . از اين رو نزد قوللر آقاسى رفت و پول را طلب كرد . جمشيد خان بىآنكه تحاشى يا انكار كند بىاكراه وعدهء استرداد آن را داد . اين مطالبه و وعده دادنها چندين بار تكرار شد ، و هر چند بار كه جوان در خلوت به آهستگى در وصول آن مىكوشيد به مراد نمىرسيد .\r\nسرانجام قوللر آقاسى از رفت و آمد مكرر جوان و طلبگارى او خسته شد و چون نمىخواست پولى را كه گرفته بود پس بدهد تصميم كرد بىامروز و فردا كردن آب پاك روى دستش بريزد و بگويد پول را پس نمىدهد . از اين رو يك شب در مسجد هنگامى كه قصد خواندن نماز جماعت داشت - مسلمانان غالبا نماز را به جماعت مىخوانند - چون برادرزاده وزير را مشاهده كرد كه در طلب پول به سوى او پيش مىآيد موقع را براى انجام دادن نيّت خود مناسب شمرد و چنان كه همه حاضران ببينند و بشنوند چشم و دستش را به سوى آسمان بالا برد ، آهى بلند از سينه برآورد و گفت : اى خداى بزرگ ، از شرّ مزاحمت اين جوان چه كنم و به كه پناه ببرم ؛ چنان كه\r\n\r\n","description":"","footnote":"","page_name":" 1696 ","page_number":48},
  {"content":"\r\n\r\nمقصرى را تعقيب مىكنند همه جا به دنبالم روان است ، حتى به من فرصت نمىدهد نماز واجبم را درست و با خيال راحت بخوانم ؛ رها نمىكند به اندرون خانه‌ام بروم و به زن و فرزندانم سر بزنم ، و در آن جا ساعتى آسوده باشم . سپس رو به جوان كرد و گفت : دوست من براى رضا كردن تو چه كارى از دست من برمىآيد ؟ مگر من پادشاهم كه عمويت را به مسند صدارت بنشانم ، برويد و اين تقاضا را از اعليحضرت كنيد ، من در اين كار هيچ كمكى نمىتوانم به شما بكنم .\r\nتصوّر اين كه اين سخن درشت و غير مترقّب و خدعه‌آميز قوللر آقاسى در روح جوان چه تأثير ناراحت كننده و جانگزايى به جا نهاد به خواننده واگذار مىكنم . جوان ساده‌دل و زودباور از اين كه چنين آسان به دام افسون رئيس غلامان گرفتار آمده بود خود را ملامت كرد اما بىفايده بود .\r\nهمهء وزيران و بزرگان دربار از افكار خام و سوداها و جاه‌طلبيهاى ميرزا ابراهيم آگاه شدند و دانستند به چه علت اجازهء شرفيابى خواسته است .\r\nافزون‌طلبى وى مايهء زوال مقام و دولتش شد ؛ از بدفرجامى و آثار شومش هنوز رهايى نيافته و باشد كه هرگز نجات نيابد .\r\nقوللر آقاسى با به كار گرفتن همين گونه دسائس ناظر را فريب داد .\r\nسيصد تومان معادل هزار و پانصد پيستول از او گرفت . بدين سان زمانى كه به دربار شاه فقيد به اصفهان رسيد جمشيد خان به ملاقات ناظر رفت ، و با حرارت به وى گفت : آقا ، باور كنيد كه من جان شما را از گزند دشمنانتان نجات دادم . شاه گفته‌هاى آنان را چنان باور كرده بود كه مصمم بود براى شما خلعت و رقم نفرستد ، اما من خدمت شاه از شما به خوبى دفاع كردم چنان كه گفته‌هاى آنها را به هيچ گرفت و خطر از جان شما دور شد . اين نكته را نيز بگويم كه تفنگدارباشى بيش از ديگر صاحبمنصبان از شما سعايت و بدگويى مىكرد . من تاب نياوردم و با او به مقابله پرداختم ، و يقين دارم كه شما حق خدمت مرا نيكو خواهيد شناخت و به سزا جبران خواهيد كرد .\r\nقوللر آقاسى با همين دسيسه كاريها دو هزار پيستول از ميرزا مؤمن ميرآخور گرفت ، و به او وعده داد وى را به جاى مقصود بيگ ناظر كه به سبب بىلياقتى از نظر پادشاه افتاده و عن قريب به مرگ محكوم مىشود مىنشاند و خود حكم انتصابش را پس از آنكه به توشيح شاه رسيد به دستش مىدهد .\r\nچند روز پيش از حركت كردن به قندهار بر آن شد نشانه‌اى از خباثت طبع و\r\n\r\n","description":"","footnote":"","page_name":" 1697 ","page_number":49},
  {"content":"\r\n\r\nشرارت سرشت خويش را به يادگار گذارد و محبت دو خواجه پادشاه را نسبت به هم ، بدل به دشمنى كند . از اين رو نزد مهتر خواجه رفت ، او را به كنارى كشيد ، و چنان كه خواهد سخن محرمانه بسيار مهمى را به او بگويد سر نزديك گوشش برد و گفت ارادت صادقانه‌اى كه نسبت به وجود مبارك دارم وادارم مىكند به اطلاع شما برسانم كه مدت زيادى است آغا مبارك خواجهء خاص مادر شاه از شما نزد شاه بغايت بدگويى مىكند . بيم آن داشتم كه مبادا سعايتش سرانجام ذهن شاه را مشوب و مسموم كند ، اما سپاس خداى را كه شآمت بدگوييهايش دامنگير خودش شد و شاه چنان بر او برآشفت و دشنامش داد كه اگر پاس خدماتى را كه به هنگام انتخابش به سلطنت انجام داده بود رعايت نمىكرد هرآينه به كشتنش فرمان مىداد .\r\nسپس بنا به خبث طينتى كه داشت نزد آغا مبارك رفت و قريب هر آنچه بر مهتر خواجه خوانده بود به او گفت ، و بدين گونه آن دو خواجه را كه دوست و نكوخواه يكدگر بودند بر خلاف هم برانگيخت چنان كه هر دو بد هم را آرزو مىكردند . اما چون مدتى سپرى گشت و از هيچ يك آن دو بر دگرى بدى و سخن ناهموار و ستم نرسيد هر كدام از واقعيت آنچه قوللر آقاسى بر زبان آورده بود در گمان شدند ؛ زيرا هر دو فى الجمله به سرشت بدش آگاه بودند ، و مىدانستند كه در دروغپردازى دلير و بىمحاباست ، و بر آن شدند كه به حقيقت موضوع آگاه شوند . مهتر خواجه نخست به پىجويى مصمم شد و يك روز كه آغا مبارك موافق روزگاران گذشته به مهربانى و گرمخويى بر او سلام كرد مهتر به سردى و سرگرانى جوابش داد و گفت شگفت حالى در تو مىبينم ؛ با زبانت به گوشم نواى مهر و محبت مىخوانى ، اما در دلت آرزوى مرگم را دارى ، و افزود چه گناه و خطا كرده‌ام كه دوستم بودى و دشمنم شده‌اى ، و در حضور پادشاه از من سعايت مىكنى ؛ اما خوشحالم كه بدگويى شما در حضرت شاه ، نظر لطف و عنايتش را از من برنگرفته است .\r\nآغا مبارك نيز موقع را براى گله‌گذارى مناسب ديد و گفت اين شما هستيد كه پيش دوست و دشمن زبان به بدگويى من مىگشاييد ، و چندان در محضر شاه به بدى از من ياد مىكنيد كه اگر گفته‌هاى شما را باور مىكرد ، و حقوق خدمتگرى مرا رعايت نمىفرمود ، بارى بىدرنگ به كشتنم فرمان مىداد .\r\nهر دو از گفته‌هاى شكوه‌آميز هم كه همانند بود در شگفت شدند ، و سرانجام بدين واقعيت پى بردند كه آنچه به آن دو گفته‌اند جملگى دروغ و ترفند بوده ، دروغى\r\n\r\n","description":"","footnote":"","page_name":" 1698 ","page_number":50},
  {"content":"\r\n\r\nكه قوللر آقاسى از آن پرداخته بود كه دوستى صميمانهء آن دو را به دشمنى مبدل كند .\r\nاما چون مفسدت‌انگيزى رئيس غلامان هنوز به نتيجه نينجاميده بود ، و آن دو خواجه نيز در حقّ هم بدى نكرده بودند دنباله گله‌گذارى را رها كردند ، و منتظر فرصت ماندند تا زشتكارى و بدانديشى قوللر آقاسى را به سزا تلافى كنند .\r\nگفتنى است كه خواجه‌ها بر عموم در پنهان داشتن احساسات خود و آنچه در ضميرشان مىگذرد ، تسلط كامل دارند ، و آسان آسان دوستى يا دشمنىشان معلوم نمىگردد ، از اين رو حاصل كينه‌ورزى يا مهرجويى ايشان ناگهان و غير مترقّب آثار خويش را نمىنمايد . در مورد انتقامجويى از قوللر آغاسى نيز بدين سان و بىآنكه نيّت خود را بنمايند عمل كردند . چنان كه به اعتقاد برخى از بزرگان دربار كشته شدن جمشيد خان رئيس غلامان نتيجه توطئه‌گرى اين دو خواجه بود .\r\nبارى ، همين كه قوللر آقاسى فرمان حكومت قندهار را به دست آورد به منظور رويارويى با لشكريان هندى به جمع‌آورى مردان سپاهى و تجهيز آنان پرداخت ؛ و پس از تجمع چهار هزار تن سرباز دلير گفت به سپاهيان بيشتر نياز ندارد . اين عده را هر روز به عمليات نظامى وامىداشت چنان كه به خيال مردمان مىگذشت كه دشمن به حصار و قلعه‌هاى پايتخت نزديك شده است .\r\nقندهار ولايتى است كه مركزش نيز به همين نام است . موقع اين شهر چنان است كه از جانب هندوستان به مثابه كليد كشور ايران مىباشد . بر سه بلندى بنا شده كه هر يك آن سه ، محافظ ديگرى است . ايرانيان نفوذ و تسلط دشمن را بر استحكامات قندهار امرى بسيار دشوار بل ناشدنى مىدانند ، و استوارى قلاع آن در ايران ضرب المثل مىباشد .\r\nپيش از آن كه قوللر آقاسى به طرف قندهار عزيمت كند موافقت شاه را مبنى به جانشينى پسرش به جاى خود كسب كرد ، و چون پسرش طفل بود شاه اجازه داد تا هنگامى كه ببالد و بزرگ شود برادرش فريدون بيگ رياست غلامان را بر عهده داشته باشد . افزون بر اين با مساعدت سردار كل از سوى پادشاه موفق به دريافت حكمى شد كه هر زمان بخواهد به دربار بازگردد ، و پس از به دست آوردن اين امتيازات با خشنودى خاطر ، و شاد از اين كه زشتكاريهايش مكتوم مانده و به مكافات آنها مجازات نشده راه قندهار را در پيش گرفت .\r\nپس از عزيمت قوللر آقاسى خبرى از وقوع جنگ بر سر زبانها نبود ، و مردم بر اين\r\n\r\n","description":"","footnote":"","page_name":" 1699 ","page_number":51},
  {"content":"\r\n\r\nعقيده بودند كه اصولا خبر جنگ دروغ بوده است . برخى نيز مىگفتند چون اورنگ زيب پادشاه هند آگاه شده كه پس از مرگ شاه عباس ثانى جوانى بىتجربه و ناقابل به سلطنت ايران نشسته جنگيدن با او را كسر شأن خويش شمرده و از آن خيال درگذشته است . اگر اين گفته راست باشد بايد باور كرد كه اورنگ زيب از رويارو شدن با لشكريان ايران در هراس بوده و براى حفظ نام و شرف خويش بدين بهانه متوسل شده است . چه اين دستاويزها و عذرهاى سست و نادرست زمان قديم همانند روزگاران رستم پهلوان ايران قابل قبول بود كه فرمانده سپاهيان مخالف بىشركت سربازان با هم مىجنگيدند . اما ديرى است كه اين روش متروك مانده ، جنگ تن به تن منسوخ شده و سربازان دو صف مخالف با هم به جنگ برمىخيزند . از روى ديگر مراد از فتح تنها تصرف خاك دشمن نيست . بل كه هدف اصلى غارتگرى است .\r\nاين نكته نيز روشن است كه اورنگ زيب پادشاه هند تا سه ماه پس از مرگ شاه عباس دوم خيال جنگ با ايران ، و تصرّف قندهار را همواره در سر داشت ، و به تهيه تجهيزات ، و آماده كردن افراد سپاهى مشغول بود ، و به همين دليل رابطهء بازرگانى هند و ايران كاملا قطع بود ؛ و اگر چنانچه بر سر زبانها افتاده بود پادشاه هند به سبب حقير شمردن پادشاه ايران از جنگ صرف نظر كرده بود قطع رابطهء تجارى كارى نابخردانه بود .\r\nاز افراد هوشمند و صاحب‌نظر شنيده‌ام و اين قول درست و منطقى مىنمايد كه اورنگ زيب بر اثر نصيحتگرى و رهنمايى خواهرش از حمله بردن به ايران صرف‌نظر كرد . خواهرش به او گفت دور از آيين خرد است كه پادشاهى افتخارات و سربلنديهاى قويم و قديم خود را به اميد كسب افتخارات موهوم تازه در معرض خطر و هدر اندازد . زيرا اگر پس از صرف مال و نيروى بسيار و كشته شدن عدهء زيادى از سربازانش به اندك پيروزى نايل آيد بر شكوه و شوكتش بسيار نمىافزايد ، اما اگر شكست يابد هيبت و سطوتش شكسته مىشود ، و بدان كه گشودن قندهار كارى آسان نيست . پدرت نيز دوبار با لشكريان بسيار به فتح آن كوشيد و كارى از پيش نبرد .\r\nافزون بر اين بيشتر فرماندهان و درباريان شهريار ايرانىاند ، يا گوهر از ايرانيان دارند ، و اگر جنگى ميان ايران و هند درگيرد احساسات ملى وادارشان مىكند كه از بروز اين جنگ خشنود نباشند ، و اگر جانب ايران را نگيرند بارى در پيروزى يافتن ايران\r\n\r\n","description":"","footnote":"","page_name":" 1700 ","page_number":52},
  {"content":"\r\n\r\nتلاش مىكنند .\r\nاورنگ زيب نصايح خردمندانهء خواهرش را شنيد و چه خوب كرد زيرا اگر غرور و خودرايى وى را به جنگ كشانده بود چنانچه پيروز مىگرديد سود بسيارى نصيبش نمىشد و اگر شكست مىخورد بر جريدهء روزگار نامش به بىلياقتى ثبت مىگرديد .\r\nيك ماه پس از اين كه قوللر آقاسى رئيس غلامان كه اخيرا به سمت فرماندهى سپاه عازم قندهار منصوب شده بود راهى سفر شد ميرزا ابراهيم با حالى نژند و ترسان و نگران وارد پايتخت شد ؛ و چون پيش از روانه شدن از تبريز از كشف نقشه و اسرار خود و نيرنگبازى و دغلكارى قوللر آقاسى آگاه شده بود از سفر كردن اكراه داشت ، اما چون دربار با سفرش موافقت كرده بود انصراف از آن نمىتوانست ، ولى به بهانه‌هاى نادرست گاه به عنوان اين كه در اين روزها ساعت براى شروع مسافرت خوش يمن نيست ، و گاه به دستاويز نقاهت يا بيمارى سفرش را به تأخير مىانداخت ، و آن گاه كه از سر ناچارى از تبريز بيرون شد در قطع مراحل درنگ بسيار مىكرد ، و سعيش بر اين بود در طول راه با قوللر آقاسى كه با سپاهيانش به قندهار مىرفت رويارو نشود .\r\nوقتى به اصفهان رسيد هيچ كس به او نپرداخت ، و هيچ كدام از درباريان و وزيران روى خوش به او نشان نداد . از اين رو براى جلب لطف و مرحمت بزرگان ناچار شد به آنها رشوه بدهد . يعنى آنچه را به جبر و ستم از مردمان ستانده بود از سر ناچارى بر پاى درباريان ستمگر بيفشاند . درباريان به منظور اين كه آسان‌تر و بيشتر نقدينه وى را بربايند موجباتى فراهم آوردند كه مردم آذربايجان از او شكايت بسيار كنند . در ايران رسم بر اين است كه هر كس از عالى و دانى مىتواند از حاكم ايالات و ولايات يا صاحبمنصبان و مأموران ديگر به پادشاه شكايت برد ، و هر زمان وزيران و درباريان بر آن شوند به مخالفت و دشمنى با حاكمان برخيزند جهدشان اينست كه به افزايش شاكيان بكوشند . گاه نيز آنان را به پناه آوردن به دربار و فرياد و فغان كردن برمىانگيزند . دربارهء ميرزا ابراهيم نيز همين روش را در پيش گرفتند اما مايل نبودند چنان مورد قهر و غضب شاه قرار گيرد كه داراييش را به نفع خزانه خويش مصادره كند زيرا در اين صورت از آن همه دارايى كه گردآورده بود يا به سخن ديگر دزديده بود نمىتوانستند اندك اندك بربايند .\r\n\r\n","description":"","footnote":"","page_name":" 1701 ","page_number":53},
  {"content":"\r\n\r\nبزرگ‌ترين دشمن ميرزا ابراهيم در دربار على قلى خان پيرو بىرحم و دژم خوى بود . وى چندان از وزير برگشته بخت آذربايجان بيزار و متنفر بود كه مرگش را از خدا مىخواست ، و مايل نبود رويش را ببيند حتى از گرفتن پيشكشهايى كه به خدمتش مىآورد امتناع مىورزيد . سبب خصومت سردار كل نسبت به وزير آذربايجان اين بود كه دوازده سال پيش از مرگ شاه عباس ثانى ، وزير ، حاكم تبريز بود . شاه به سببى كه پيش از اين آورده‌ام بر وى خشم گرفت ، در قزوين به زندانش كرد همه اموالش را مصادره كرد و به ميرزا صادق خان برادر ميرزا ابراهيم كه در آن وقت وزير قزوين بود امر فرمود كليه اموال على قلى خان را بفروشد ، و ميرزا صادق خان چندان در اين كار سختگيرى كرد كه حتى تنبان  Tanban  زنان او را در نظرگاه عام به معرض فروش گذاشت . عليقلى خان زنان متعدد داشت ، و چون معمولا زنان ايرانى جامه‌هاى گرانبها بر تن مىآرايند قيمت هر قطعه از البسه زنانش افزون به سى چهل اكو ، و در مجموع مبلغى سنگين بود . اين وهن و بىحرمتى چنان بر وى گران آمد كه كينهء آن خانواده را به دل گرفت ، و تصميم كرد هر زمان قدرت يابد زشتكاريش را تلافى كند . اتفاق را بسى برنيامد كه دگر بار مورد لطف و عنايت سلطان قرار گرفت و چون خود را بر آنچه مىخواست توانا و آزاد يافت ميرزا صادق را احضار كرد و چون درآمد بىآنكه به وى رخصت ملاقات دهد دستور داد او را در طويله بيندازند و به شش نفر از مهتران قوى حال خود فرمان داد به جبر با وى عمل زشتى كه من از بردن نام آن شرم دارم ، انجام دهند . ميرزا ابراهيم از آنچه بر برادرش رفته بود آگاه بود ، و به خوبى مىدانست على قلى خان كه مقام سوم دربار را يافته بود و به هر آنچه اراده مىكرد مختار بود آسان آسان دل از دشمنيش نمىپردازد ، و طبع خشن و كينه‌توزش آرام نمىگيرد ، و اگر بخواهد مىتواند به بهانه‌اى او را بكشد . بنابراين تصميم كرد به هر صورت كه ميسرش گردد او را به خود مهربان كند ، و اگر نتوانست دست كم آتش كينه‌اش را خاموش ، و نسبت به خود بىتفاوت كند . بدين اميد روزى به قصد عرض ادب و ارادت به خانه‌اش رفت . سردار كل در آغاز ورودش چنين نمود كه آمدن وى را درنيافته و سپس به بهانهء سر درد بستر طلبيد و آرميد ، و پس از دو ساعت به اندرون رفت .\r\nآنان كه به ديدارش رفته بودند ، و ميرزا ابراهيم نيز بىآن كه به ملاقاتش نائل آمده باشند به خانهء خويش بازگشتند . وى بىآن كه از چنين برخورد سردى احساس نااميدى كند روز ديگر نيز به مجلس فرمانده كل رفت ، و اجازهء حضور خواست ، على قلى خان\r\n\r\n","description":"","footnote":"","page_name":" 1702 ","page_number":54},
  {"content":"\r\n\r\nاين بار نيز درخواست وى را ناشنيده گرفت . همچنان سه ساعت او را بر سر پا نگهداشت . از آن پس بىآن كه به سوى او بنگرد سوار بر اسبش شد و بيرون رفت .\r\nميرزا ابراهيم به دنبالش شتافت ، و پيوسته با صداى بلند عرض ادب و ارادت مىكرد .\r\nسردار مدتى به وى جواب نداد ، اما چون ديد همچنان در پىاش روان ، و زبانش به تعارف گوياست به سوى او نگاه كرد . دشنامش داد و گفت : اى سگ پليد ، مرا با تو كارى نيست . چرا بيهوده مزاحم مىشوى از نظرم دور شو و به جهنم برو ، نمىخواهم هرگز ترا ببينم و به خدمتگرانش دستور داد كه وى را از او دور كنند .\r\nميرزا ابراهيم وقتى دريافت سلام و تعارف و تملق در او ، اثر مطلوب ندارد به دادن رشوه متوسّل شد . روز بعد دگر بار به خانه‌اش رفت و دو هزار تومان به وى تقديم كرد . اما فرمانده كل از گرفتن آن مبلغ خوددارى ورزيد . دفعهء بعد پانصد تومان بر آن افزود ، باز هم نپذيرفت . سه هزار تومان نيز كارساز نشد . چهار هزار تومان هم آن كينه‌توز بىرحم بد آرام را رام نكرد . سرانجام پنج هزار تومان معادل دويست و پنجاه هزار ليور به خدمتش فرستاد ، و دو روز بعد فرمانده كل ميرزا ابراهيم بدبخت را به مجلس خود دعوت كرد ، اما وى را ننواخت ، و سخنى از سر لطف و آشتى با وى نگفت . فقط هنگام ورود و خروجش گفت : خوش گلدى .\r\nنخستين بارى كه از اين ماجرا آگاه شدم هرگز باور نكردم كه كسى به اين بهاى سنگين خواهان آشتى جويى و جلب رضا و خشنودى ديگرى شده باشد . اما پس از تحقيق كافى بر من مسلم شد كه آن معامله واقعيت داشته است .\r\nمقارن اين احوال كسالت و نقاهت شاه دائم رو به فزونى بود . چنان كه سوار شدن بر اسب سخت به وى دشوار مىنمود ، و آن گاه با زنانش از حرمسرا بيرون مىشد كه در كجاوه مىنشست . كجاوه نشستنگه چوبينى است كه بر شتر مىبندند ، و زنان به هنگامى كه آهنگ گردش دارند در آن مىنشينند . شايد قريب يك ماه بدين حال بود اما از قرق و گردش كردن با زنان در اطراف اصفهان به شيوه سابق خوددارى نمىورزيد ؛ و هر جا دخترى زيبا و عشوه‌پرداز و دلارام مىديد وى را به حرم خويش مىفرستاد .\r\nروزى مادر پادشاه هوس كرد چيزهاى گرانبهايى را كه از زمانهاى دور وسيله پادشاهان قديم و متأخر در قلعهء شهر گرد آمده بود ، يا خريدارى شده بود يا پادشاهان ديگر به هديه فرستاده بودند ببيند . بدين مناسبت قسمتى از شهر را قرق كردند . تا آن\r\n\r\n","description":"","footnote":"","page_name":" 1703 ","page_number":55},
  {"content":"\r\n\r\nزمان چنين اتفاقى روى نداده بود .\r\nدر يكى از گردشهايى كه شاه با زنانش انجام مىداد سانحه‌اى اتفاق افتاد كه بر اثر آن خسارات سنگينى بر گروهى از مردمان وارد آمد . توضيح اين كه به هنگامى كه كشاورزان محصول گندم خود را درو ، و براى كوبيدن در خرمنها روى هم انباشته بودند ، روزى شاه و زنانش به قصد گردش به يكى از نقاط اصفهان رفته بودند ، و او چنان كه عادتش بود به تماشاى آتش‌بازى كه به خاطر سرگرمى او بر پا داشته بودند مشغول بود . در اين هنگام چند موشك بالا رونده كه وزن هر يك بيش از چهل ليور بود به او نشان دادند . به دست خود يكى از آنها را آتش زد تا بالا برود اما موشك چون خيلى سنگين بود پس از اين كه مقدارى بالا رفت مسافتى دور از آن جا روى خرمنى انباشته از خوشه‌هاى گندم سقوط كرد و آن خرمن و چندين خرمن ديگر و چند خانه را به آتش كشيد و خساراتى افزون بر دويست هزار ليور وارد آورد و وقوع اين حادثه از اين سبب بيشتر مايه اندوه و تأسف مردمان شد كه به سبب كمبود نان و گندم سخت در تنگنا بودند ، و قحطى چهرهء كريه خويش را مىنمود .\r\nدر اين جا بىمناسبت نيست بگويم براى اين كه شاه و زنانش به منظور بيرون شدن از شهر مجبور به عبور از گذرگاههاى داخل پايتخت نباشند به فرمانش خيابان مخصوص كشيده بودند كه اطرافش درختان گل و درختان معطر ديگر غرس و جابه‌جا فواره تعبيه شده بود .\r\nاتفاق را مقارن اين احوال از سوى حاكم خراسان - باكتريان - پىدرپى به دربار خبر رسيد كه ازبكان به آن استان حمله آورده‌اند و به قتل و غارت پرداخته‌اند ، و اگر شاه هرچه زودتر به مقابله و دفع آنان نپردازد بر اثر كشتار و تاراجگرى و آتش‌افروزى آن قوم وحشى در سراسر اين ايالت نشانى از آبادانى به جا نخواهد ماند .\r\nازبكها قومى بىفرهنگند كه در نواحى شمالى ايران در مناطق ميان درياى خزر و هندوستان سكونت دارند . سرزمين پهناور آنها به چند ناحيه تقسيم مىشود و هر كدام رئيس يا اميرى جداگانه دارد . بنا به قول ايرانيان اين نام از آن يافته‌اند كه داراى اميران بسيارند چه يوز به زبان تركان و تاتارها به معنى صد ، و بگ به مفهوم رئيس و آقا ، و روى هم به معنى صد مهتر يا صد رئيس است . اما مردم تركستان اين تعريف را نادرست مىدانند و آن را توهين به جامعه خود مىشمارند و مىگويند يوزى به معنى اوست كه بر اثر كثرت استعمال صداى حرف آخرش تغيير يافته و به لفظ اوز\r\n\r\n","description":"","footnote":"","page_name":" 1704 ","page_number":56},
  {"content":"\r\n\r\nمبدّل شده است . بگ به معنى آقا و رئيس ، و روى هم اوزبك به مفهوم رئيس كل ، و مهتر بلا منازع است و در روى زمين همتا ندارد ، و اين نشان غرور و تكبر اين قوم وحشى تواند بود .\r\nيكى از بزرگان سالخوردهء دربار ايران كه در زمان شاه عباس بزرگ با يكى از اميران ازبك ديدار و گفتگو كرده بود به من گفت آن مرد ازبك چندان خويشتن - پسند و مغرور و متكبر بود كه از سر بىخبرى و بىخردى خود را پادشاه مطلق و بالاستحقاق سرزمين مشرق مىشمرد و مىپرسيد آيا در مغرب زمين چون من پادشاهى مقتدر و پرابّهت وجود دارد يا نه ؟ هرچه باشد مشرق زمين زير نگين من است . اين ناقص خرد بىخبر از همه جا و همه چيز ناحيهء كم وسعت خويش را مشرق‌زمين ، و خود را ملك الملوك مىناميد .\r\nميان نواحى تاتارنشين سفلى سه ناحيهء : بخارا ، بلخ ، خوارزم يا اورگنج ، از نواحى ديگر آبادتر و بزرگتر و مهم‌ترند . در زمان صفى اول جدّ پادشاه كنونى كه براى عدم التباس با صفى دوم ، او را صفى ماضى مىنامند ، اوزبكها به خراسان - باكتريان - حمله كردند . سپاهيان ايران به مقابله شتافتند ، و در جنگ خونينى كه درگرفت از هجده هزار سپاهيان اوزبك دوازده هزار نفر كشته شدند و باقى به اسارت درآمدند . ميان اسيران شاهزادهء جوانى از دودمان پادشاهان خوارزم - اورگنج - به نام ابو الغازى وجود داشت . او را به اصفهان آوردند و شاه صفى اول چون به اصل و نسبش آگاه شد او را گرامى داشت ، و هرگز وى را دزد و راهزن نشمرد . كاخ مجللى را با اثاثهء كامل و گرانبها به اقامتگاهش اختصاص داد . هزار و پانصد تومان معادل هفتاد و پنج هزار ليور براى مخارجش معلوم كرد و چندين خدمتگر به خدمتش گماشت ، و وزير اصفهان را به ميزبانيش معين فرمود . بارى ، مدت ده سال به نيكوترين و تمام‌ترين آيين كه بهتر از آن در كشورهاى متمدّن اروپا متصور نبود از او پذيرايى كرد . در طىّ اين مدت طولانى اين شهزادهء تورانى چنان در پنهان داشتن درنده‌خويى و وحشيگرى و خشونت ذاتى خود مهارت نشان داد كه در نظر همگان چون نژاده‌اى از دودمان با گوهر ايرانيان مىنمود و در مجالس دربار چنان هشيوار و به هنجار رفتار مىكرد كه مايهء شگفتى درباريان و بزرگان بود . اندك اندك شاه چنان شيفته ظرافت\r\n\r\n","description":"","footnote":"","page_name":" 1705 ","page_number":57},
  {"content":"\r\n\r\nگفتار و كمال كردارش شد كه وى را در مجالس رسمى در شمار وزيران و بزرگان دربارش مىنشاند و به او اجازه داد به آزادى تمام همراه مهماندار و خدمتگزارانش در خارج و داخل پايتخت بگردد . و همراهى خدمه به منظور اجراى مراسم خدمتگزارى و تجليل از او بود نه به خاطر بدگمانى و بيم از فرار . زيرا اعتماد همگان را نسبت به خود جلب كرده بود . اما همواره آرزومند و مشتاق بازگشتن به سرزمين اجدادى خود بود .\r\nخرّمى و سرسبزى و آبادانى كشور ايران در نظرش جلوه نكرده بود و به اقتضاى خوى بدى كه در نهادش متمكن بود به سرزمين باير ، و خالى از سبزه و درخت زادگاهش نظر دوخته بود ، و همچنان شعلهء اشتياق زندگى كردن در ميان طايفهء بدوى خويش در دلش فروزان بود . در اين آرزو پنهان از نظر همگان نامه‌اى به پدرش امير اورگنج فرستاد كه در آزادى فرزندش بكوشد . پدر ابو الغازى سفيرى به نشان آشتىجويى به دربار شاه ايران فرستاد و به او دستور داد در طول مدت شش ماه اقامت در پايتخت ايران وسايل خلاص شاهزاده را فراهم آورد . و قرار اين دو بدين تمهيد صورت پذيرفت كه سفير پس از كسب اجازهء مرخصى راهى خوارزم شد ، و شاهزاده پس از اين كه در ذهن خود طول مدت رسيدن سفير را به مرز محاسبه كرد ، روزى تمارض ، و از شاه استدعا كرد چون هيچ مداوا و عاملى زودتر و بهتر از استحمام در چشمهء آب معدنى واقع در سه روز راه پايتخت نمىتواند در بهبودش مؤثر افتد اجازه دهد بدان جا رود .\r\nشاه كه هرگز تصور نمىكرد شاهزاده پس از چندين مدت اقامت در ايران و بهره‌يابى از انواع تنعّم و وسايل آسايش ، انديشهء فرار در سر داشته باشد بىدرنگ به وى اجازه داد . اتفاقا روزى كه شاهزاده مهياى حركت به چشمه سار شد وزير اصفهان را كارى پيش آمده بود كه نتوانست شاهزاده را همراهى كند ، و يكى از بزرگان را به معيّت او فرستاد . پانزده شانزده تن خدمتگر نيز همراهش كرد . وقتى ابو الغازى نزديك چشمه رسيد ديد بنا به قراردادى كه با سفير پدرش بسته بود قريب بيست تن ازبك توان‌مند و چست و چالاك و مسلح به انواع سلاح در حالى كه هر يك زمام اسبى را به دست دارد و چندين اسب به جنيبت دارند در محلى دور از نظر ديگران در انتظار وى ايستاده‌اند . شاهزاده آهسته آهسته و اندك اندك از خدمتگران ايرانى همراهش فاصله گرفت و چون نزديك ازبكان رسيد بر يكى از اسبان تازه نفس نشست و همگى به سرعت راه خوارزم را در پيش گرفتند . راهنماى ايرانى او كه سمت جلوداريش را داشت به تعقيب آنان پرداخت اما چون عدهء كسانش اندك بود و\r\n\r\n","description":"","footnote":"","page_name":" 1706 ","page_number":58},
  {"content":"\r\n\r\nاسبانشان چون اسبان ازبكان نيروى تاختن نداشتند به ناچار بازايستاد و از سر التماس خطاب به ابو الغازى گفت : آقاى من ، شاهزاده ، گناه من چيست ، چه خطا نسبت به تو انجام داده‌ام كه رضا مىدهى سرم به باد رود . وقتى بىتو به اصفهان برگردم سرنوشت شومى خواهم داشت و شاه فرمان مىدهد شكمم را بدرند .\r\nشاهزاده در حالى كه اسبش را آهسته مىراند با صداى بلند به جلودارباشى گفت من از مرحمتها و مكرمتهاى پادشاه ايران بسيار سپاسگزارم ، اما به وطن و هموطنانم و پدرم كه مرا مىطلبند بيشتر دلبستگى دارم . عده‌اى را كه مىبينى پدرم براى رهاييم فرستاده تا دگربار به وطنم برسم ، و در آن جا زندگى كنم . پس از مرگ پدرم وارثش خواهم بود و به جاى او بر تخت سلطنت مىنشينم . در طىّ مدتى كه در اصفهان بودم تو به من نيكيها كرده‌اى و همواره پاس حرمتم را نگهداشته‌اى و كوشيده‌اى كه هرگز ناراحت نباشم . اكنون نوبت تلافى كردن من است ، اگر همراهم بيايى هر محبتى كه از دستم برآيد از تو دريغ نمىدارم . مقامت را از جمله درباريانم بالاتر مىبرم و آن مىكنم كه سزاوار آنى . و اگر با من همراهى نمىكنى زود به پايتخت بازگرد ، و از قول من به پادشاه بگو همواره رهين احساس او خواهم بود ، و هرگز مراحم و عواطفش را از ياد نمىبرم و تا هستم غلام و فرمانبردارش خواهم بود ؛ و گذشت زمان اخلاص و مراتب خدمتگزارى مرا نسبت به آن شهريار معظم ثابت خواهد كرد .\r\nپس از اين كه اين سخنان را گفت اسبش را چنان به تك درآورد كه جلودار ايرانى پس از سپرى شدن چند لحظه از نظرش ناپديد شد . زيرا ازبكها در تازاندن اسب سخت دلير و ماهرند ، و كسى در اين هنر همتاى آنان نيست .\r\nوقتى خبر فرار شاهزاده به اصفهان رسيد گروهى از سواران به دنبال ازبكان تاختند اما به گرد ايشان نرسيدند ، چه آنان به تندى باد پيش مىرفتند . دربار ايران از فرار شاهزاده درشگفت ماند ، و تعجب پادشاه بيش از ديگران بود ، و باور نمىكرد عشق به وطن ابو الغازى را پس از ده سال اقامت در ايران به بازگشت به زادگاه خود برانگيزد .\r\nشاهزاده همچنان كه وطنش را فراموش نكرده بود محبتهاى شاه ايران را از ياد نبرد . زيرا پس از آن كه جانشين پدرش شد در تمام دوران سلطنتش با شاه صفى اول و جانشين شاه عباس ثانى روابط دوستانه داشت چنان كه اگر سبحان قلى امير بلخ به قصد دست‌اندازى به كشور ايران از سرزمينش بيرون مىشد شاه ازبك به منظور\r\n\r\n","description":"","footnote":"","page_name":" 1707 ","page_number":59},
  {"content":"\r\n\r\nانصراف خاطر او از اين تجاوز بىدرنگ به منطقهء امارتش لشكر مىكشيد ، و سبحان قلى ناچار بازمىگشت .\r\nرفتار سلطان ابو الغازى با عبد العزيز خان امير بخارا نيز بر همين روش بود و هرگز به او فرصت و امان نمىداد كه به دشمنى با ايران برخيزد ، و در صورت لزوم خود به حفظ سرحدات ايران مىكوشيد ، و مانع تجاوز و غارتگرى اميران بلخ و بخارا به ايران مىشد .\r\nبدين گونه باكتريان ، درنگيان ، مارگيان و نواحى ساحلى درياى خزر همواره از تعرض قبايل مختلف ازبك مصون بود . شاه عباس ثانى نيز پيوسته از سازگارى و جانبدارى پادشاه خوارزم شادمان و ممنون بود و به نشان سپاسگزارى از مساعدتهاى وى مبلغى را كه هنگام اقامتش در ايران به او مىداد همواره مىپرداخت . اما پس از اين كه ابو الغازى درگذشت و پسرش انوش خان جاى او به سلطنت نشست چون شاه عباس دوم نسبت به وى عنايت و محبت نداشت از پرداختن مبلغى كه به پدرش مىفرستاد خوددارى ورزيد و انوش خان كه آن ادرار را باجى مىشمرد كه شاه ايران به منظور صيانت مركز كشورش به پدر او مىداد ، چون خود را محروم از آن ديد درصدد تلافى برآمد . در انديشه تجاوز به ايران شد . بدين منظور نخست با اميران بلخ و بخارا متحد شد ، و به قصد مستحكم داشتن اين اتحاد خواهر امير بلخ را به زنى گرفت و خواهرش را به زنى به امير بخارا داد و اين سه پس از برقرارى اين اتحاد مصمّم حمله به ايران شدند . اما موجبى در ميان آمد كه اميران بلخ و بخارا نسبت به امير خوارزم بد گمان شدند . توضيح اين كه دو امير مذكور پيرو مذهب تسنن بودند ، و چون ابو الغازى پدر انوش خان شيعه بود ، و پسرش را نيز پيرو اين مذهب مىدانستند و هر چند انوش خان از پيروى مذهب شيعه انكار مىورزيد و عقيدهء پدرش را تخطئه و مذمت مىكرد ، آن دو حرفش را باور نمىكردند ، و بر اين گمان بودند كه قصدش فريب دادن و به خطر انداختن آنهاست . سرانجام براى رفع بدگمانى و مسلم شدن اين كه انوش خان سنّى صادق است قرار بر اين شد نخست امير خوارزم تجاوز به خاك ايران را آغاز كند و دو امير ديگر سال بعد به ياريش برخيزند . بنابراين معاهده انوش - خان امير اورگنج از مرز ايران گذشت اما چون با مقاومت شديد و شكنندهء سپاهيان ايران رويارو شد حمله‌اش متوقف گرديد و موفقيتى به دست نياورد .\r\nشاه عباس ثانى چون از اتحاد و هم پيمانى اميران سه گانه بلخ و بخارا و\r\n\r\n","description":"","footnote":"","page_name":" 1708 ","page_number":60},
  {"content":"\r\n\r\nخوارزم آگاه شد با عزم راسخ به نابودى آنان تصميم كرد ، و در سال 1665 با لشكريان بسيار از راه مازندران راه خراسان در پيش گرفت تا از آن جا به ازبكان حمله برد . اميران ازبك چون از حركت شاه ايران آگاه گشتند جرأت و جسارتى كه در مراحل اوليهء جنگ از خود نشان داده بودند فرو نشست و چون خويش را در برابر سپاهيان توانمند ايران ناتوان يافتند مصمم به تسليم شدند ؛ و در سال 1666 هر يك جداگانه سفيرى براى بستن معاهدهء صلح به پايتخت ايران فرستادند و بدين‌سان آتش خشم و غضب شاه را فرو نشاندند . معاهده‌اى كه بسيار نپاييد ، و پس از مرگ غم‌انگيز و زيان‌خيز پادشاه ، به سبب سستى و ناتوانى ، و عدم لياقت جانشينش شكسته شد .\r\nازبكان از نو جرأت يافتند و در سال 1667 امير اورگنج بسان شيرى شرزه و جوان داخل مرو و ساوا  Sava  شد ، و چون در آن حدود مدافعى نيافت به كشتار و غارتگرى پرداخت . مردم از دفع تاتارها عاجز ماندند زيرا آنان پس از قتل و تاراج پيش از آن كه دشمن بر آنان دست يابد مانند مرغان شكارى به سرعت از جايى به جاى ديگر مىرفتند ، و كار غارتگرى و خونريزى را از سر مىگرفتند .\r\nدربار پس از اين كه ويرانگريها و تاراجگريها به وقوع پيوست مصمّم به چاره‌جويى شد اما اين كار چندان به تأنى و تساهل صورت گرفت كه چنان كه همه مىگفتند سودمند نيفتاد . هيأت وزيران از جانب شاه قليچ خان و شيخ على خان دو تن از حكام لايق و هوشمند و تجربت آموخته را براى فرماندهى از مقرّ حكومت خويش احضار كرد . قليچ خان حاكم ايالت كرمان بود و برادرش جانشين او شد و به جاى شيخ على خان حاكم كرمان‌شاه - كلده - پسرش مأمور گرديد . اين دو سردار به دفع دشمن اعزام شدند . آنان از اصفهان چهار هزار مرد سپاهى همراه بردند تا به سپاهيان پادگان خراسان بپيوندند ، و چون خبر تجاوز هنديان به داخل ايران منتفى شده بود به فرمانده سپاه قندهار امر شد كه لشكريان حاضر در آن ولايت را به كمك اين دو فرمانده بفرستد .\r\nشش هفته پس از عزيمت اين دو با چهار هزار مرد سپاهى از اصفهان مبلغ گزافى پول به منظور پرداخت حقوق افراد سپاهى و مخارج ديگر ، از پايتخت به خراسان فرستاده شد ، و چون ظاهرا راه امن بود و بيم خطر در ميان نبود فقط دويست تن مأمور به نگهبانى پولها گماشته شدند . اما معلوم كس نشد كه فرمانده ازبكان چگونه بر اين راز آگاه شد و سه هزار نفر را براى ربودن اين گنج گران سنگ فرستاد . ازبكان در\r\n\r\n","description":"","footnote":"","page_name":" 1709 ","page_number":61},
  {"content":"\r\n\r\nفرصتى مناسب بر سر نگهبانان تاختند ، و پولها را هرچه آسان‌تر برگرفتند و رفتند ، و هرگونه اقدام براى پس گرفتن پولها بىنتيجه ماند .\r\nدر جريان اين احوال عليقلى خان سردار كل كه بارها به مناسبت از او ياد كرده‌ام به سبب سينه تنگى درگذشت . فقط چهار روز بيمار بود و دردش به هيچ دارو درمان نيافت .\r\nدر نخستين قسمت اين تاريخ كه اميدوارم به زودى طبع آن را آغاز كنم از تولد ، دوران طفوليّت ، چگونگى باليدن ، و سوانح زندگى و نشيب و فرازهاى زندگى او سخن گفته‌ام . از شگفتيهاى سرنوشتش اين كه هر زمان گناه مىكرد - و اغلب گنهكار بود - شاه عباس ثانى خطايش را مىبخشيد و هرگز وى را نمىآزرد . زيرا وقتى شاه - صفى اول احساس كرد مرگش فرا رسيده وسيلهء على قلى خان ، پسرش عباس دوم را از حرمسرا نزد خود خواند ، و وى را وليعهد و جانشين خويش كرد .\r\nبىترديد مىتوان باور كرد كه در طول پنجاه سال خدمت دربارى ، و هفتاد سال عمر ، زندگى هيچ كس چندين فراز و نشيب ، و صعود و سقوط نداشته است . زمانى مرگ گلويش را فشرد كه در اوج عزت و توانگرى بود . شاه همواره به او محبت و مرحمت مىورزيد ، و هرگز چيزى از او دريغ نمىداشت . چنان كه شش هفته پيش از مرگش يك قبضه شمشير ، يك خنجر ، سه جيقه كه بهاى مجموع آنها افزون بر پنجاه هزار اكو بود به او مرحمت كرد . با اين همه احسان اين بخششهاى ظاهرى و مادى در برابر مهربانيهاى قلبى و باطنى كه دربارهء وى مبذول مىفرمود ناچيز مىنمود .\r\nعلى قلى خان چنان وابسته به شاه بود كه وى بىصوابديد و موافقتش به هيچ كار آغاز نمىكرد . گفتى كه نام و عنوان سلطنت با صفى ، و امور پادشاهى با فرمانده كل بود . زندگى او نيز شاهانه بود ، و بسى مجلل‌تر و باشكوه‌تر از ديگر درباريان روزگار مىگذراند . همواره سيصد تن صاحبمنصب و خواجه آمادهء خدمتش بودند .\r\nزمانى كه حاكم آذربايجان و فرمانده كل سپاهيان بود بىاحتساب عايدات اتفاقى ساليانه سى هزار تومان معادل يك ميليون و پانصد هزار ليور درآمد داشت . نيم اين مبلغ گزاف را خرج نگهدارى هزار و پانصد تن محافظان خود مىكرد و بقيه را به مصرف مخارج خانه و دربار خويش مىرساند . براى استفادهء شخص خود كارخانه‌هاى متعددى در قصر خويش برپا كرده بود ، و هنرمندانى در رشته‌هاى مختلف : زرگرى ،\r\n\r\n","description":"","footnote":"","page_name":" 1710 ","page_number":62},
  {"content":"\r\n\r\nدرزيگرى ، اسلحه‌سازى ، زين و برگ‌سازى ، شمشيرسازى و غيره به كار گماشته بود .\r\nبارى ، قصرى داشت همانند كاخ پادشاهان . در خرج كردن بىمحابا بود . از اين رو با آن همه درآمد كه داشت همواره بىپول و وامدار بود ؛ و چون زن و فرزند نداشت هرگز به اندوختن مال نمىپرداخت ، و از بسيار خرج كردن نمىانديشيد .\r\nاگر دربارهء قيافهء اين شخصيّت كه در زندگى شيوه و سليقه‌اى جدا از ديگران داشت و زندگى پرماجرايش توأم با نيك بختيها ، شوربختيها ، و طلوع و افول بسيار بود ، اندكى بياورم بىگمان موجب ملال و دردسر خوانندگان نخواهد بود .\r\nعلى قلى خان فرمانده كل ميانه اندام ، نزديك به بلند بالا بود ؛ چهره‌اش گرچه ظاهرا مهيب مىنمود زشت نبود . سبيلش انبوه و چنان بلند بود كه درازيش به سه چهارم يك پا مىرسيد . با اين كه هفتاد سال از عمرش سپرى شده بود چشمانش به نيرو بود ، و عينك به كار نمىبرد . ساير قوايش نيز همانند چشمانش قوى بود . هر روز مانند جوانان ورزش مىكرد ، و در شمشير زدن و تيراندازى و به كار بردن سلاحهاى ديگر كسى از او برتر نبود . همه وى را مردى دلير و بىباك مىشمردند ، اما فاقد قابليّت فرماندهى و مشورت مىدانستند . خصوصيات روحى و اخلاقى على قلى خان جامع عناصرى بود كه به ندرت در كسى جمع مىآيد . از يك سو خودخواه و تيز خشم و آتشناك ، و از دگر سو تودار ، دقيق و آرام بود . بر بديهايى كه از ديگران بر او مىرسيد شكيبا بود ، و هنگام انتقامجويى را نيكو مىشناخت . در برابر مخالفت عقيدهء ديگران تاب نمىآورد . اگر فرمانى به نوكران و گماشتگان خود مىداد ، و آنان قادر به جلب رضاى خاطرش نمىشدند ، بر ايشان سخت مىگرفت ، و تنشان را به ضرب تازيانه مىآزرد . در غير اين مواقع مخصوصا نسبت به بيگانگان نرمخو و فروتن بود ، هر زمان از او چيزى طلب مىكردند ، يا در امرى مساعدت مىخواستند موافقت و مرافقت مىكرد .\r\nوى از مردم گرجستان بود ، و او را در نوباوگى به غلامى آورده بودند . از اين رو خواندن و نوشتن جز به زبان گرجى نمىدانست . با چند تن از اديبان گرجستان هم‌صحبت بود و از آنان روان‌تر خواندن و نوشتن زبان گرجى را مىآموخت . علوم را بىآن كه بداند و از آنها سودى يابد دوست مىداشت ، و به علوم اخترگرى ، رمل ، جفر ، و تفأل كه از آينده خبر مىدهند ، شيفته بود و چون از نظر نيروى تعقل و واقع‌نگرى ضعيف بود به احتمالات و اوهام بيش از مسائل علمى اهميّت مىنهاد .\r\nجسد على قلى خان را پس از مرگش روزى چند در يكى از مساجد نزديك\r\n\r\n","description":"","footnote":"","page_name":" 1711 ","page_number":63},
  {"content":"\r\n\r\nكاخش به امانت سپردند و سپس به مشهد حمل كردند ، و در آن جا در پناه رحمت امام به خاك سپردند . موضوع ديگرى كه تا انسان نبيند باور نمىكند ، و در كشور ما نيز سابقه دارد اينست كه همين كه جسد را از قصر به مسجد بردند كاخى كه پيوسته محل رفت و آمد افراد طبقات مختلف بود يكسره خالى از جمعيت و خاموش شد ، و در آن سكوت حزن‌انگيز از آن خاندان پرجمعيت كسى نبود كه به پرسش كنندگان جواب دهد كه خداوند آن كاخ شاهانه كجا شد و چه ماجرا بر او رفت .\r\nمرگ على قلى خان تغييرات و جنبشهاى بزرگى در دربار در وجود آورد .\r\nدرگذشت وى گروهى را برانگيخت مگر جانشين او شوند . نه تنها هيچ كس بر مرگش غمگين نشد و اشك نباريد بل كه آنان كه مورد لطف و مرحمت شاه بودند اما وجود على قلى خان را سدّ راه ترقى و نفوذ بيشتر خود مىدانستند بر مرگش شادمان شدند . اما شاه از درگذشتش دريغاگوى و سوكوار شد .\r\nمقارن اين احوال خبر ناگوار ديگرى به شاه رسيد كه همچند مرگ فرمانده كل مايه غم و اندوه وى گرديد . توضيح اين كه آگاه شد قبيلهء وحشى قلماق به سرزمين آباد استرآباد حمله برده‌اند ، و حاكم آن جا درخواست امداد فورى كرده است .\r\nبجاست پيش از آوردن نتيجهء يورش اين قبيله به معرفى آنان و سبب هجومشان بپردازم .\r\nنام اين قبيله از قلماق اسم شهر مهمّ سرزمين آنان آمده كه در تركستان اصلى و سواحل شرقى درياى خزر ، و شمال شرقى ايران واقع است . گاهى نيز آنان را ازبك قلماقى مىخوانند ، اما غالبا به جهت سهولت تلفظ قالماق مىگويند .\r\nساليانى چند پيش از اين زمان گروه سنگينى از تركمانان ساكن مرز ايران واقع ميان اورگنج و استرآباد ، به ايران مهاجرت كردند . شغل اينان گله‌دارى بود . زير چادر زندگى مىكردند ، و مانند چلچله به اقتضاى فصل جابه‌جا مىشدند . محققان جديد ناروا اين طوايف را تركمن مىنامند . اين چوپانان چادرنشين با تركانى كه اكنون در قسطنطنيه پادشاهى مىكنند ازبك نژادند . جمله تركستانىاند و ما به سابقهء احوالشان آگاهى كامل نداريم .\r\nايرانيان براى اين كه تركمنها را از تركان بازشناسند به زبان خود آنان را صحرانشين مىخوانند . مورخان قديم و ناآگاهى كه خويش را محقق مىشمارند ، چون به زبانهاى ملل مشرق زمين آشنا نمىباشند به غلط آنان را سارّازن  Sarrasin \r\n\r\n","description":"","footnote":"","page_name":" 1712 ","page_number":64},
  {"content":"\r\n\r\nناميده‌اند از اين رو سيّاحان و محققان دقيق براى اين كه آثارشان خالى از خطا باشد نخست زبان اقوام مورد توجه خود را مىآموزند . براى اثبات گفته خود مىگويم واله  Valle  و اوله آريوس  Ole arius  دو سياح معروف كه نه در زمانهاى بسيار دور از هم ، در ايران سياحت كرده‌اند سياحت‌نامه‌هاشان از نظر ارزش كاملا متفاوت است . زيرا آنچه واله به قلم آورده چون زبان فارسى نمىدانسته غالبا نادرست و غير قابل باور است ؛ اما اوله آريوس چون به قدر كافى به زبان فارسى آشنا بوده آنچه دريافته و نوشته است درست و پذيرفتنى است .\r\nبارى قلماقها مدت سى سال در پناه حكومت مقتدر ايران به دامدارى اشتغال داشتند و همواره مطيع و آرام بودند ، و براى رفع تصادم ، در سرزمينهاى خالى از سكنه ، اما مساعد براى تعليف گوسفندان چادر مىافراشتند ، و زندگى مىكردند . ليكن همين قبيلهء آرام و فرمانبر همين كه در سال 1667 دريافتند قدرت دولت ايران بر اثر عدم لياقت پادشاهى جوان و بىتجربه و شهوتران به منتهاى ضعف گراييده است فرصت را براى شروع جنگ مناسب يافته ، بهانه را سفيرى به دربار فرستادند تا از دادن باجى كه مدت سى سال از ايشان گرفته مىشد معاف شوند . فرستادهء طايفه قلماق چون به استرآباد كه بزرگ‌ترين شهرهاى آن حدود است رسيد ، حاكم آن جا او را نگهداشت ، و قول داد خود قاصدى بدين كار به دربار بفرستد ، و پس از آن كه جواب رسيد او را از نتيجه آگاه كند .\r\nدر اصفهان چون وزيران درخواست طايفهء قلماق را مخالف و مغاير شؤون و قدرت دولت شمردند رد كردند . ظاهرا اتخاذ اين تصميم كارى درست و بجا بود ، اما با مقتضيات آن زمان كه اوضاع بر اثر ضعف دولت سخت شوريده و نابسامان بود موافقت نداشت . نتيجه اين كه وقتى ايل قلماق از رد شدن تقاضاى خود آگاه شدند در سرحد اجتماع كرده به نشان اعلان جنگ تيرى به سوى ايران پرتاب كردند . در سطور آينده خواهيم آورد كه اين جنگ چگونه پايان يافت .\r\nمقارن اين احوال بر اثر جوانى و عدم تجربه و سست‌رايى شاه و بىتدبيرى و سوء نيّت وزيران ، ايران از هر سو دچار مخاطره شده بود ، و درباريان به هيچ روى چاره‌گرى نمىتوانستند .\r\nاتفاق را همزمان با اين احوال پاشاى بصره كه شهرى واقع در دهانه خليج فارس مىباشد بر اثر تعرضات تركها از دولت ايران استعانت جست . در آن\r\n\r\n","description":"","footnote":"","page_name":" 1713 ","page_number":65},
  {"content":"\r\n\r\nروزگاران حاكم بصره داراى نوعى استقلال بود و ميان دو دولت قوى پنجه ايران و عثمانى روزگار مىگذراند . هر زمانى عثمانى به قصد تصرف بصره برمىخاست حاكم تهديد مىكرد كه به دولت ايران تسليم مىشود ، و بدين تدبير خطر را پشت سر مىنهاد و هرگاه دولت ايران در آن طمع مىبست ، ايران را مىترساند كه خود را به دامان تركان مىاندازد ، و چون اين دو دولت به تسلط ديگرى بر بصره رضا نبود پاشاى بصره خاطر - آسوده و مستقل بود .\r\nدر زمان پادشاهى شاه عباس ثانى پاشاى بصره از اين تدبيرها بسيار به كار برده بود و پيوسته مؤثر افتاده بود . در آغاز سلطنت صفى دوم چون دولت ايران سخت ناتوان و درمانده شده بود تركان بر آن شدند همان شيوه‌اى را كه سلطان مراد مقارن با ايام تاجگذارى شاه صفى اول به كار برده بود ، و در عين اشتغال به جنگ كاندى بغداد را محاصره و فتح كرده بود به كار برند . براساس اين تصميم فرمانده كل سپاه عثمانى به پاشاهاى دياربكر ، موصل ، حلب ، ماردين و ديگر حكام آن حدود دستور داد با كليه نيروهاى خود براى تصرف بصره گرد آيند و زير فرمان حاكم بغداد متفقا به آن شهر حمله كنند .\r\nحسين پاشا حاكم مستقلّ بصره چون از نيّت بد تركان خبر يافت سفيرى به دربار ايران فرستاد و همچنان كه در زمان سلطنت شاه عباس ثانى در اين گونه موارد بدين دولت متوسل مىشد از شاه صفى مدد طلبيد . اما فرستاده حسين پاشا آسان دريافت كه وضع ايران چنان آشفته و دگرگون شده كه شاه از انتظام كشور خود نيز عاجز مانده و وزيران كه از غايت غرور و نادانى حاضر به قبول ضعف و ناتوانى خود نبودند به فرستاده پاشاى بصره گفتند كه والى بصره در گفتار و افعال خود چندان نيرنگ به كار برده كه به قول او اعتماد نمىتوان كرد . و اگر راستى را به بلايى گرفتار آمده حاصل بدانديشى و حيله‌پردازى خود اوست ، و عقوبات آن را خود بايد تحمل و چاره‌گرى كند .\r\nفرستادهء پاشاى بصره نااميد بازگشت ، و والى آن شهر چون از معاونت دولت ايران مأيوس گرديد هوشمندى و دورانديشى را به كار بست ، به منظور صيانت حكومت خويش به دادن رشوه متوسل شد . وى در مدت طولانى حكومتش مال بسيار اندوخته بود . از آن همه دويست هزار اكو به حاكم بغداد فرمانده كل قواى ترك تقديم كرد ، افزون بر آن متعهد شد صد هزار اكو به رسم باج بپردازد و بصره در حمايت سلطان عثمانى قرار گيرد . شرايط ديگرى كه از ذكر آن درمىگذرم مورد قبول طرفين قرار\r\n\r\n","description":"","footnote":"","page_name":" 1714 ","page_number":66},
  {"content":"\r\n\r\nگرفت . بدين ترتيب محاصرهء بصره پايان پذيرفت و حسين پاشا دامادش را به قسطنطنيه فرستاد تا قرارداد مذكور را به توشيح سلطان عثمانى برساند ، و اين شرح مفصل جنگهاى 1667 بود .\r\nدر اواخر همين سال از نواحى مجاور درياى خزر خبرهاى وحشتناك و ملالت‌بارى به پايتخت رسيد ، مشعر بر اين كه شروان مهم‌ترين شهر ولايتى به همين نام كه بخشى از ارمنستان بزرگ و نزديك تفليس پايتخت گرجستان مىباشد بر اثر زلزله‌اى مهيب بيشتر بناهايش ويران گرديده چهار دهكده زير و رو شده و افزون بر سى هزار تن تلف شده‌اند . در شهر شماخى كه ولايتى به همين نام است زلزلهء ويرانگر ديگرى به وقوع پيوسته كه بر اثر آن بيست هزار تن جان باخته‌اند ، و سه چهارم شهر به كلى خراب شده است .\r\nبه گمان من در سراسر روى زمين از وقوع اين حادثه‌هاى وحشت‌بار و غم‌انگيز كه مصائب دامنگيرى به جا گذاشت هيچ كس جز ميرزا ابراهيم شادمان نشد . او كه هنوز وزير آذربايجان بود و سزاوار بود از ويران شدن محل وزارتش بيش از ديگر مردمان ايران غمگين باشد به دل خشنود بود . زيرا بدين بهانه مىتوانست از اصفهان كه در نظرش چون زندانى تنگ و وحشتزاى و بهتر بگويم چون جهنم مىنمود به جايگاه حكومتش بازگردد . از اين رو فرصت را غنيمت شمرد ، به پادشاه و وزيران عريضه‌اى تقديم كرد و در آن نوشت چون شماخى جزو حوزهء وزارت اوست اجازه فرمايند به محلّ حكومت خويش بازگردد ، و به تجديد عمارت ويرانيها بكوشد ؛ تا بار رنج كسانى را كه از اين حادثهء بلازاى و مصيبت آفرين نجات يافته‌اند بكاهد . و براى اين كه مسؤولش اجابت گردد همراه عريضه خود به شاه و صدر اعظم و وزيران هداياى ارزشمندى تقديم كرد . بدين ترتيب تقاضايش پذيرفته شد و از عواقب شوم افزون‌طلبىهايش كه وى را از مقرّ وزارتش به پايتخت كشانده بود و اميد بازگشتن نداشت ، رست .\r\nاين نيز گفتنى است كه طىّ مدت شش ماه اقامتش در پايتخت شاه و وزيران قريب شصت هزار تومان از او گرفتند . با اين همه او را فردى احمق و نالايق مىشمردند . بسيارى از مردمان طبقه عالى و متوسط با مسخره كردن وى خويش را سرگرم و شاد مىداشتند ، و چون در نظر همگان خوار و شرمسار مىنمود هر كس از او چيزى مىطلبيد ، و آنان كه حقوقشان حواله ايالت آذربايجان بود براى اين كه زودتر\r\n\r\n","description":"","footnote":"","page_name":" 1715 ","page_number":67},
  {"content":"\r\n\r\nبه دستشان برسد وى را در معرض وهن قرار مىدادند ، و بر او سخت مىگرفتند .\r\nاز يكى از افراد صاحب خبر شنيدم كه اندك مدتى پيش از عزيمت ميرزا ابراهيم به آذربايجان ، هنگامى كه در دربار صحبت تحصيل پول در ميان بود ديوان بيگى يادداشتى به پادشاه تقديم كرد ، در آن نوشته بود اگر شهريار ميرزا ابراهيم و برادرش ميرزا صادق را در اختيار او نهد ، متعهد و ملتزم مىشود و سرش را به گرو مىگذارد كه ششصد هزار تومان معادل سى ميليون اكو تحويل خزانه كند . اتفاق را همان هنگام ميرزا ابراهيم وارد مجلس شد و چون به دستور شاه كسى متن يادداشت ديوان‌بيگى را با صداى بلند خواند ، به شنيدن آن رنگ از روى ميرزا ابراهيم پريد و از غايت پريشان‌دلى حرفى بر زبان نياورد .\r\nسخن كوتاه ، اگر حادثه الم‌انگيز زلزله روى ننموده بود و وزير آذربايجان براى رفتن به آن جا بهانه‌اى نمىيافت و عزيمت نمىكرد ، و همچنان در پايتخت مىماند بىگمان جان و مالش در معرض خطر بود . اما آنان كه با روشن نگرى و واقع‌بينى جريان امور دربار را دنبال مىكردند بر اين باور بودند كه ميرزا ابراهيم تنها توفيق يافته كه چند سال ديگر بر منصب خود بماند و همين كه دربار و درباريان به پول زياد نيازمند شدند چون مرغان لاشخوار بر او حمله مىبرند .\r\nسال 1668 ميلادى برابر 1079 هجرى ، به اميد شادى ، فراوانى ، و رفاه آغاز شد ، و شاه بر اين آرزو بود كه آن سال را همانند نخستين روزهاى سلطنتش به خرمى و شادكامى بگذراند . امّا گردش چرخ به دلخواه او نبود . روشن نگران ، و آنان كه به كنه امور و مسائل مىنگريستند گرچه اظهار بدبينى و يأس نمىكردند ، اما چون روز در نظرشان روشن بود دشواريهاى صعب گذر در پيش دارند ؛ چه روز به روز وضع كشور شوريده‌تر و پريشان‌تر مىگشت . چند ايالت در معرض كشتار و تاراجگرى اقوام مختلف قرار گرفته بود ، و مردمان چند ولايت ديگر همواره از بيم حملهء مهاجمان ديگر بر جان و مال خود بيمناك بودند . خسارات ناشى از زلزله جبران نشده بود ، و گرانى و قحطى در پايتخت از حدّ تحمل مردمان درگذشته بود . در طى مدّت هجده ماه سلطنت پادشاه جديد ، خزانه خواه به سبب بخششهاى بىجا و هوسناك پادشاه ، و خواه به جهت آسانگيرى و بىنظمى در گرفتن ماليات به كلى خالى مانده بود ؛ و محصلان ماليات حتى موفق نشده بودند يك سوم مالياتى را كه در زمان شاه فقيد عايد خزانه مىشد دريافت كنند . شاه جوان و غافل و هوسران بر اين پندار بود خزانهء آگنده‌اى كه\r\n\r\n","description":"","footnote":"","page_name":" 1716 ","page_number":68},
  {"content":"\r\n\r\nبه ميراث يافته همواره همچنان انباشته خواهد ماند ، و چندان كه از آن برگيرد و به جاى آن ننهند همچنان معمور خواهد بود ، و هيچ خيرانديشى نبود و يا جرأت نداشت كه به او بگويد خالى كردن خزانه بسى آسان‌تر از انباشتن آنست .\r\nوقتى سختى به غايت ، و مشقت و عسرت به نهايت رسيد مادر پادشاه كه فرزانه و به حكومت سزاوارتر بود مشفقانه ، و از سر حسن نيّت به پسرش گفت براى ترميم وضع خزانه در اين كار نظارت كند . آن گاه امور مربوط به خزانه و درآمد و خرج را زير نظر خويش گرفت . از اين رو وضع به گونهء ديگر شد . از بذل و بخششهاى بىجا و نارواى شاه جلوگيرى كرد . سخاوت به خسّت بدل گشت . حتى آنان كه مستحقّ جود و انفاق بودند از حقّ خويش محروم شدند . در اين حال وضع پادشاه همانند سيلى جوشان و خروشان بود كه زمانى چند طغيان كند ، سراسر زمينهاى گذرگاه خود را فراگيرد و غرق كند ، و زمانى بعد از جريان بازايستد و بخشكد و بخشكاند .\r\nمجموع اين پريشانيها و بىنظميها و آشفتگيها ، خاطرهء دوران شكوفايى و آرامش سلطنت شاه عباس دوم را در دل همه از عالى و دانى زنده كرد ، و ديده‌ها را به سوى گذشته‌اى كه همواره توأم به فعاليّت و نشاط و سور و سرور بود معطوف داشت .\r\nجوابى كه روزى در روزگاران گذشته فرمانده كل قوا به شاه داد بيانگر افكار و احساسات عموم مردمان بود . توضيح اين كه وقتى شاه در خلوت به او گفت : على قلى - خان ، مىدانى چه كسانى از مرگ پدرم شادمان شده‌اند ؟ اگر من اين سگان پليد را بشناسم ، شكم آنان را به دست خودم پاره مىكنم .\r\nعلى قلى خان با جرأت و شهامتى كه سرشته به وجودش بود بىرودربايستى ، جدّى و قاطعانه جواب داد : بهتر است اعليحضرت از اين نيّت درگذرند زيرا جز من و شما كه هر دو از زندان رهايى يافته‌ايم و شادمانيم همه از اين حادثه جانگزاى غمگين و گريان گشته‌اند . از پس مرگ شاه تو سلطنت يافته‌اى و من فرمانده كلّ قوا شده‌ام .\r\nدر سال نو نيز سلامت پادشاه دچار اختلال بود . غالبا به بحرانهاى شديد گرفتار مىشد ، و بعضى هفته‌ها به سبب كسالت مداوم از حرمسرا بيرون نمىآمد ، و برخى اوقات براى اين كه خويش را بنمايد ، هنگام شب از اندرون خارج مىگرديد ، و پس از مدت كوتاهى اسب سوارى بازمىگشت . ساعاتى كه اسب مىراند به نشان بيمارى و دردمندى دستمال گردنى را سه چهار بار دور گردنش مىپيچيد . با وجود اين روزى از خوشگذرانى و عشرت‌جويى بازنمىايستاد . غالبا خود و زنانش براى\r\n\r\n","description":"","footnote":"","page_name":" 1717 ","page_number":69},
  {"content":"\r\n\r\nگردش به اطراف پايتخت ، و بيشتر به جلفا مىرفتند ، و هر دختر زيبا و خوش آب و رنگى مىديد به حرمش مىبرد .\r\nمىگويند نخستين بارى كه گروهى دختران ده دوازده ساله تا بيست ساله را ربود و با خود به حرمش برد ، فقط يكى از آنها را نگاه داشت و باقى را چون به شدت اشك مىباريدند ، و آنان را معصوم و مهموم يا حيله‌گر يافت به خانهء پدرشان باز گرداند ، و براى پدرى كه دخترش را نگه داشته بود هشت تومان برابر چهار صد ليور فرستاد . زيرا در دربار پادشاهان اين سلسله رسم چنان است كه هر وقت پادشاه از خانواده‌اى بينوا دخترى مىربايد و به حرمش مىبرد اين مبلغ مقرّرى را درباره پدر دختر منظور مىدارد .\r\nاز اين جهت نام خانواده‌هاى بينوا را در ميان آورده‌ام زيرا جاه‌مندان خود پيشنهاد و افتخار مىكنند كه دخترانشان در حرمسراى پادشاه درآيند از اين كه وسيله ايشان بر جاه و مقام و اعتبار و نفوذشان افزوده مىشود .\r\nچون گلوى پادشاه جوان بر اثر زياده‌روى در باده‌گسارى متورم و دردناك شده بود از سال پيش شراب خوردن را ترك كرد ، اما چون پدرش نيز به سبب افراط در شرابخوارى دچار همين عارضه شد ، و بزرگان و جاه‌مندان مشرق زمين بر عموم ، نمىتوانند در برابر تمنّيات نفسانى پاى بر سر هوس نهند ، و از نوشيدن باده خوددارى كنند شاه مكرر در مكرر توبه مىكرد و توبه مىشكست . اين نكته را نيز بگويم درباريان و بزرگان وقتى قوّت پرهيز از باده‌نوشى نداشته باشند به منظور دوام يافتن توبه ، خمهاى شراب خود را مىشكنند ، و جمله را بر خاك مىريزند ، تا دسترس يافتن به شراب بر آنان دشوار باشد .\r\nترك شراب نيز در بهبود حال شاه اثر نكرد . تنش روز به روز فسرده‌تر ، كاهيده‌تر و رنگش زردتر مىشد . بىميليش نسبت به غذا نشان اين بود كه سلامتش مختل شده است . حكيمباشى از علاج كردنش درمانده بود . همه حذاقت و مهارتش را در كار درمان كردنش به كار گرفته بود و همه بىفايده مانده بود . از اين رو بر جان خود و جان او بيمناك بود . زيرا چنان كه در جاى ديگر به مناسبت آورده‌ام جان او به جان شاه بستگى داشت ، و اگر پادشاه بر اثر بيمارى درمىگذشت حكيم‌باشى را به سبب عدم مهارت در مداواى بيمار مىكشتند ، يا دست‌كم كلّيه داراييش را مصادره ، و خودش را تبعيد مىكردند . چنان كه بر هر دو طبيب شاه‌عباس ثانى همين ماجرا\r\n\r\n","description":"","footnote":"","page_name":" 1718 ","page_number":70},
  {"content":"\r\n\r\nرفت . و سرنوشت تمام طبيبان پادشاهان آسيا نيز همين بوده است . منجمان نيز وقتى سلامت پادشاه را در خطر ديدند جسته گريخته به رازداران و محرمان خود مىگفتند عمر اين پادشاه شش سال پس از تاجگذارى به پايان مىرسد . يك سوم آن سپرى شده ، و باقى عمرش نيز قرين ملال خواهد بود .\r\nمادر شاه كه كوركورانه پسرش را دوست مىداشت و از غايت خاطرخواهى علّت واقعى دردمندى او را كه زياده‌روى در باده‌نوشى و آميزش با زنان بود در نمىيافت ، حكيمباشى را به نادانى و عدم حذاقت متهم ، و از او به تلخرويى مؤاخذه مىكرد كه چرا پسرش درمان نمىيابد .\r\nطبيب براى بهبود شاه و نجات جان خود هر دارويى را كه مفيد مىدانست به وى خوراند و هيچ كدام سودمند نيفتاد ، و چون از علاج كردن پادشاه درماند و نااميد شد ، براى خلاص خود عذرى انديشيد كه طبيبان هوشمند اروپا با همه ظرافت طبع و نيروى ابتكار ، آفريدن چنان دستاويزى را نمىتوانند ، و در كتابهاى بقراط و جالينوس نيز مشابه چنين دستور درج نشده است ! حكيمباشى گناه را به گردن منجم باشى انداخت و گفت مقصر حقيقى منجم باشى است كه براى تاجگذارى ساعت سعد انتخاب نكرده است . گفته حكيم‌باشى مورد تأييد طبيبان ديگر قرار گرفت . ميرزا منجم يكى ديگر از اخترگران ديگر كه با منجم باشى سابقهء دشمنى داشت يا نسبت به او حسادت مىورزيد به حمايت از حكيمباشى برخاست ، و به اميد اين كه منجم‌باشى از دربار طرد ، و او به جانشينى وى انتخاب گردد نظر او را تأييد كرد . اندك اندك اين توهم چنان شهرت يافت و قوت گرفت كه همهء درباريان و بزرگان بر اين عقيده شدند كه چون منجم‌باشى در انتخاب ساعت سعد براى تاجگذارى دقّت ، و همهء جوانب را رعايت نكرده ، لا جرم بر اثر نحوست ساعت نامساعد پادشاه بيمار شده و بيماريش بر دوام مانده است .\r\nپادشاه و مادرش از جمله نخستين كسان بودند كه زودتر از همه اين خرافات و اباطيل را باور كردند . سپس زنان منسوب به شاه نيز متفقا اظهار نظر كردند اگر منجم باشى در تعيين ساعت سعد راه خطا نمىرفت هر آينه چنين نحوستها و مشكلات جبران‌ناپذير روى نمىنمود . خواجه‌هاى حرم نيز بر اين داستان شدند ، و افراد مربوط به دربار نيز نظر ديگران را پذيرفتند . در نتيجه حكيم‌باشى بر اثر اتخاذ اين تدبير مزوّرانه اعتبار و جان و مال خويش را نجات داد . اما منجم‌باشى چندان كه با اقامهء\r\n\r\n","description":"","footnote":"","page_name":" 1719 ","page_number":71},
  {"content":"\r\n\r\nبراهين متقن و منطقى در بطلان گفته‌هاى حكيم‌باشى و صحت نظر خود در انتخاب ساعت سعد كوشيد مورد قبول نيفتاد . لا جرم از سر ناچارى محكوميت را پذيرفت ، و در صدد چاره‌گرى برآمد . سرانجام اين انديشه در سرش راه يافت كه بهترين راه جبران ، تجديد مراسم تاجگذارى شاه مىباشد . و چون اين پيشنهاد را در ميان نهاد نه تنها مورد تأييد و قبول همگان قرار گرفت ، بلكه جملگى مصلحت آن ديدند پادشاه نام ديگرى براى خود انتخاب كند تا همهء آثار ناشى از شآمت تاجگذارى در ساعت نامبارك ، از ميان برود ، و براى جلب رضاى شاه و وادار كردن وى به قبول اين پيشنهاد گفتند در آغاز پادشاهى جدّش شاه صفى اول چنين واقعه‌اى روى نمود ، بدين تفصيل كه از يك سو قحطى سختى در اصفهان اتفاق افتاد ، و از دگر سو پادشاه عثمانى به ايران اعلان جنگ داد و سلامت پادشاه نيز مختل شد .\r\nبارى ، پس از اينكه تجديد تاجگذارى شاه و تغيير نام وى قطعى و مسلم شد تعيين تاريخ اين مراسم مورد شور و تحقيق قرار گرفت ، و مدتى در اين كار صرف وقت شد . سرانجام پس از اين كه اخترگران دربار مدتى نسبتا دراز حركت روشنان فلكى و اقتران و افتراق آنها و گردش ماه و خورشيد را مورد مطالعه قراردادند بنا به صلاح‌انديشى آنان مقرّر شد هنگامى اين مراسم به عمل آيد كه آفتاب داخل برج حمل گردد ، و اين زمان مقارن با ساعت نه صبح روز شنبه بيستم ماه مارس ما اروپاييان بود .\r\nچون جريان برگزارى مراسم دومين تاجگذارى شاه تقريبا همانند آيين نخستين تاجگذاريش بود از شرح و تفصيل آن درمىگذرم ، و فقط به تفاوتهاى اين مراسم مىپردازم . مراسم دومين تاجگذارى در تالار بزرگ عمارت چهل ستون كه مجلل‌ترين و باشكوه‌ترين بناهاى سلطنتى شهر اصفهان است ، و من وصف آن را به تفصيل در كتاب راجع به اصفهان آورده‌ام انجام گرفت . وزيران و درباريان و بزرگان در ساعتى كه منجمان براى برگزارى اين مراسم معين كرده بودند با آراستگى تمام حاضر شدند . صاحبمنصبان و بزرگان در طرف راست ، و علماى روحانى و ملايان در جانب چپ جاى گرفتند . وقتى همه آمدند و در جاى خويش نشستند سكوت مطلق در تالار حكمفرما گرديد . دمى بعد شاه از در عقب وارد تالار شد ، بر تخت نشست .\r\nهمه از جاى برخاستند ، و مراسم تاجگذارى همانند دفعهء پيش به عمل آمد . محمد باقر - خراسانى خطبه را در چهار قسمت خواند ، و در آخرين قسمت خطبه شاه را به نام\r\n\r\n","description":"","footnote":"","page_name":" 1720 ","page_number":72},
  {"content":"\r\n\r\nتازه‌اش سليمان ناميد . حاضران به شنيدن اين نام مانند مراسم تاجگذارى اول ان شاء الله گفتند ، و براى شاه حشمت و شوكت و سلامت سليمان را آرزو كردند . زيرا لفظ سليمان در زبان فارسى به مفهوم سليمان پيغمبر و پادشاه عبريان مىباشد ، و به معنى صلح و آشتى است . تازيان آن را سليم تلفظ ، و آرام ، ملايم ، صلحجو تعبير مىكنند ، و دور نيست نام سولون قانونگزار معروف نيز از كلمهء سليمان گرفته شده باشد . به سخن ديگر سليمان در زبان فارسى ، سليم به لسان تازى و تركى ، و سلن به زبان يونانى كلمه‌اى واحد است كه با مختصر تفاوت تلفظ مىشود .\r\nبارى ، خطيب خطبه‌اش را با نهايت فصاحت و بلاغت به پايان برد . آن گاه حاضران يكايك به پاىبوسى شاه مفتخر شدند ، و به جاى خود نشستند . مراسم جشن تجديد تاجگذارى تا ظهر به طول انجاميد ، به هنگام چاشت شركت كنندگان در مراسم جشن با صرف شيرينى كه در ظروف طلا جا داده بودند پذيرايى شدند ، و به سبب بيمارى شاه از غذايى كه با گوشت تهيه شده باشد خبرى نبود .\r\nمقارن اين احوال نواى موزيك در ميدان شاه به ترنم درآمد ، و بدين‌سان همهء مردم پايتخت از تجديد تاجگذارى شاه باخبر شدند . آن روز پايتخت غرق سرور و شادى بود ، و شب هنگام از چراغانى چون روز روشن مىنمود ، و حكم شد دكانها را همه شب باز بگذارند تا از نور چراغ آنها كوىها و بازارها روشن گردد .\r\nدر همان روز چندين هزار سكه به نام تازهء سلطان ضرب ، و مهرها را به نام وى كردند . همچنين محمد صالح منجم برادر منجم‌باشى دربار مأمور شد به همه مأموران از هر درجه و مقام كه باشند علّت تجديد تاجگذارى و تغيير نام شاه را به وسايل مقتضى توضيح ، و فرمان دهد از اين پس شاه را به نام جديدش سليمان خطاب كنند ، و نام صفى را كه براى شاه نامبارك بوده بر زبان نياورند و هر جا ببينند حك كنند .\r\nمحمد صالح از اين مأموريت سود بسيار برد زيرا حكام و صاحبمنصبانى كه از زبان او اين خبر را مىشنيدند به نسبت مقام و شخصيت خود به رسم مژدگانى هديتى به او مىدادند .\r\nخرافات و اوهام چنان بر جان و انديشهء شاه حكمروا شده بود كه بنا به تشويق درباريان متملّق در همان روز به نام جديدش براى حكام بزرگ و معاونان آنان ، و صاحبمنصبان مهمّ سراسر كشور رقم و خلعت فرستاد . گفتى پادشاهى نو به تخت سلطنت برآمده است .\r\n\r\n","description":"","footnote":"","page_name":" 1721 ","page_number":73},
  {"content":"\r\n\r\nدرباريان فقط به خاطر خوشامد شاه و جلب نظر و رضاى او به چنين اعمالى مبادرت مىورزيدند ، و گرنه به نظر من چندان ناقص عقل و ناآگاه نبودند كه اين كارهاى نابخردانه و دور از منطق را كه در هيچ زمان و در هيچ كشور و هيچ تاريخ سابقه نداشته جدى تلقى كنند .\r\nشاه چنين مىپنداشت پس از انجام يافتن اين مراسم از شدت بيماريش كاسته شده و حالش رو به بهبود نهاده است . شگفت اين كه بر اثر همين تلقينات اميد آفرين ، يا مصرف دواهايى كه طبيبان تجويز مىكردند مزاجش به صحت و سلامت نزديك شده بود . اما اوضاع كشور همچنان آشفته و پريشان بود . از يك سو خبر تجاوز دشمنان از هر سو به اصفهان مىرسيد ، و از سوى ديگر نمايان شدن ستارهء دنباله‌دار در آسمان ايران وحشت عظيمى در دلها افگنده بود . منجمان ستاره دنباله‌دار را نيزك  Nyzek  كه معنى نيزه كوچك است مىنامند ، زيرا به نيزه شبيه است . ايرانيان مانند ما اروپاييان به هر دسته از اجرام سماوى اسمى عام نمىنهند ، بل كه هر يك را به نامى خاص و متناسب با شكل آن مىخوانند . آنان از ديدن آن پديده در شگفت مانده مىگفتند هرگز نه چنان چيزى ديده‌اند و نه وصفش را شنيده‌اند . سر ستارهء دنباله دار چنان در سمت مغرب پنهان شده بود كه ديده نمىشد .\r\nضمن شرحى كه دربارهء ستارهء دنباله‌دار و اصول تنجيم در ايران نوشته‌ام شكل ستارهء دنباله‌دار را موافق رصدى كه روز هفتم مارس ، دومين روز ظهور اين جرم فلكى بسته شده آورده‌ام . اما از رصد بندييى كه ساعت هفت بعد از ظهر روز دهم ماه مه وسيله منجم‌باشى دربار در اصفهان بسته شده ذكرى نكرده‌ام ، بنابراين مناسب است به آن اشاره نمايم . حاصل اين كه در جانب جنوب نمايان شد طولش سى درجه و سى و دو دقيقه ، و عرضش به طول مساوى در همه جا سى درجه ، و رنگش سرخ مايل به زرد بود .\r\nبالاترين قسمتش به انحناى صورت جبار  Orion  وسط اريدان  Eridan  مايل ، و طولش از برج حمل هفتاد و دو درجه ، و عرضش از مدار زمين سه درجه بود اما كوتوس  Coetus  انتهاى پايينش كه مجاور اعوجاج صورت جبار بود چهل و يك درجه و سى دقيقه طول و شش درجه عرض داشت .\r\nهمه منجمان در تقويمهاى آن سال خود ظهور ستارهء دنباله‌دار را پيش‌بينى كرده بودند و نمايان شدنش را نشان بروز جنگ ، كشتار ، خونريزى ، شورش ، آتش‌سوزىهاى مهيب ، بيماريهاى خطرناك ، انقلابات بيم‌انگيز و بنيان‌كن ، كوتاه\r\n\r\n","description":"","footnote":"","page_name":" 1722 ","page_number":74},
  {"content":"\r\n\r\nسخن ، مايهء ظهور انواع آفتها و بلاها شمردند . اما ايران را از آسيب اين حوادث شوم مصون دانستند ، و گفتند اين بلاها منحصرا بر سنّيان كه تركان عثمانىاند ، بر كافران يعنى بت‌پرستان و مسيحيان وارد مىشود . اما زمان كه ستاره‌شناسى از آن هستى مىگيرد عملا به ايرانيان نشان داد كه آنان نيز در معرض اين بلاهاى طاقت‌سوز مىباشند ، و اين نيزهء كوچك به سختى و بىرحمى تن آنان را همانند سينهء ديگران مىشكافد ، و ايران هم بايد به نوبت و سهم خود آن مصائب جانسوز را بپذيرد و تحمل كند .\r\nحاكم قندهار كه پيش از آن رئيس غلامان شاه بود نخستين كس بود كه هدف شآمت ظهور ستارهء دنباله‌دار شد ، و بر اثر نحوست آن مورد قهر و غضب سلطان قرار گرفت و كشته شد . شرح حال او را تا وقتى كه روانه قندهار شد نوشتم . چون به آن شهر رسيد چنان كه خود مىدانست نه نشانى از وقوع جنگ بود ، و نه دشمنى خيال دست‌اندازى بدان شهر داشت . بنابراين بىآنكه بيمى از دربار داشته باشد به فرمان طبع خبيث و ذات شرير خود به زشتكارى پرداخت ، و از طمع كردن به جان و مال و ناموس مردمان پروا نداشت . همانند پادشاهى حكومت مىكرد . هر بىگناهى را به خاطر ارضاى هوس مىكشت . مال‌دارايان را به جبر و ستم مىگرفت . دختران را به عنف مىربود و هر زن زيبايى كه مىديد به حرمسراى خود مىكشاند . حكام ايالات و ولايات ، و صاحبمنصبان جزء آن سرزمين را چون خدمتگران خويش مىشمرد ، و حرمتشان را رعايت نمىكرد .\r\nبارى ، ظلم و آزارش چنان دامنگير خلقان شد كه هيچ كس از گزندش در آسايش نبود ، و چون ستمش از حدّ تحمل مردم درگذشت شكايت به شاه نوشتند . از روى ديگر دشمنانش كه در دربار بودند مدام تظلمات و دادخواهيهاى مظلومان را به تفصيل و با آب و تاب بسيار به شاه عرضه مىداشتند و بر خشم او نسبت به حاكم مىافزودند . بستگان و دوستان معدودش هر چند به وى نوشتند و پيغام فرستادند كه با مردمان ره مدارا و انصاف در پيش گيرد ، و از آه مظلومان و سخط سلطان بترسد ، در او اثر نكرد . خويش را در پناه حمايت شاه مىپنداشت . نه تنها پند نصيحتگران را به گوش نمىگرفت بل كه بر غرور و ستمگرى مىافزود .\r\nمقارن اين احوال حاكمى كه پيش از او بر قندهار حكومت كرده بود در دربار بود و پيوسته دوستان محلّى خويش را به دشمنى با وى برمىانگيخت ، و خود\r\n\r\n","description":"","footnote":"","page_name":" 1723 ","page_number":75},
  {"content":"\r\n\r\nبه تمام نيرو از شكايت‌كنندگان جانب‌دارى مىكرد .\r\nاين نيز گفتنى است كه در فاصلهء ميان كشمير و قندهار قبايل مختلفى زندگى مىكنند كه كليهء آنان بلّوكى  Bolluky  خوانده مىشوند ، و سرزمينشان تا مرز هندوستان ادامه دارد . بيشتر اين طوايف زير فرمان حاكمان خود به استقلال زندگى مىكنند . اما برخى كه نزديك مرز ايران توطن اختيار كرده‌اند مطيع ايرانند و باج مىدهند . يكى از رؤساى طوايف مجاور ايران دخترى زيبا و دلارام داشت . چون حاكم جابر وصف آن دختر نكوروى تازه رسيده را شنيد بر او فتنه گشت ، دل در او بست و كسى را به خواستگارى فرستاد . چون رسم آن طوايف بر آن بود كه جز به جوانان قبيلهء خود دختر نمىدادند پدر دختر خواستگارى حاكم را نپذيرفت . حاكم كينه وى را در دل گرفت ، و براى انتقامجويى به ظاهر با وى طرح دوستى افگند .\r\nسرانجام پس از مدتها او را به بهانهء شركت كردن در جشنى به قندهار دعوت كرد .\r\nرئيس طايفه بىخبر از بدخواهى و سوء نيّت آن پست فطرت بد آيين دعوتش را پذيرفت و با گروهى از ياران و محافظانش به قندهار رفت . حاكم چون وى را در دام خود گرفتار ديد به كشتنش فرمان داد . بر اثر اين زشتكارى ميان چاكران حاكم و همراهان رئيس طايفه جنگ خونينى درگرفت كه بر اثر آن سيصد تن از كسان حاكم و هفتصد تا هشتصد تن از همراهان رئيس قبيله كشته شدند .\r\nانتشار اين خبر در پايتخت ايران آشوبى بر پا كرد . شاه به خشم آمد . دشمنان حاكم نيز فرصت را غنيمت شمردند و هر دم غضب پادشاه را تيزتر مىكردند . در اين هنگام وزيران و درباريان كه جملگى دشمن حاكم بودند به عرض شاه رساندند مصلحت بل واجب است حكمى كه به حاكم داده است مبنى بر اين كه هر زمان بخواهد حكومت را رها كند و به دربار برگردد ، لغو شود زيرا چنين حكم مغاير با رسوم و آداب مملكت است و تا حال به هيچ كس چنين اختيارى داده نشده است . شاه فسخ حكم را اجازت فرمود . لغو اين فرمان براى دشمنان حاكم اهميت بسيار داشت ، زيرا وى به استناد آن مىتوانست به محض احساس خطر به پايتخت بازگردد ، و با ترفندها و شيوه‌هايى كه معمول وى بود دگر بار دل شاه را نسبت به خود مهربان كند ، و اين كار بر او آسان بود زيرا شاه پيش از بروز واقعه اخير چندان به وى محبت مىورزيد كه هنگامى كه قدم در راه سفر قندهار پيش نهاد از دور شدن و غيبتش اظهار تأسف كرد و به او گفت در قندهار نيز همواره از مراحم او بهره‌مند خواهد بود و\r\n\r\n","description":"","footnote":"","page_name":" 1724 ","page_number":76},
  {"content":"\r\n\r\nاجازه دارد هر زمان بخواهد به پايتخت بازگردد .\r\nحاكم مغضوب فرمان نسخ اجازهء مراجعت ، و نامه‌هاى دوستانش را هم‌زمان دريافت كرد . دوستانش وى را به سييآت اعمالش بيم داده بودند و نوشته بودند شاه بر او خشم گرفته و اگر زود به جبران زشتكاريهايش نپردازد ، و در به دست آوردن دل دردمندان و شاكيان نكوشد زود باشد كه جان و مالش بر باد رود .\r\nوى همين كه از اين خبرهاى بد آگاه شد به اطمينان اين كه بلافاصله پس از ديدار شاه دگر بار وى را به خود مهربان مىكند على رغم لغو فرمان به پاى شتاب راه اصفهان را در پيش گرفت و نه روزه خود را به حومه اصفهان رساند و يك روز در باغى واقع در يكى از آباديها استراحت كرد . اين سرعت سير در آن زمان كه كاروانيان سيصد و پنجاه فرسنگ ايرانى - معادل چهار صد و پنجاه فرسنگ فرانسوى - را معمولا در مدت سه ماه مىپيمودند غير قابل باور ، و شبيه معجزه بود .\r\nحاكم قندهار پيش از ورود به داخل پايتخت در باغى واقع در نزديكى دروازهء طوقچى فرود آمد و از آن جا عريضه‌اى بدين مضمون خدمت شاه تقديم داشت : حاكم قندهار غلام شهريار بر اين انتظار و اميد است كه اعليحضرت از نظر لطف و بنده‌نوازى اجازهء پاىبوسى به او كرامت فرمايد .\r\nحاكم بر اين گمان بود كه با تمهيد اين مقدمات مىتواند دگر بار محبت شاه را نسبت به خود جلب كند و بر دشمنانش ظفر يابد .\r\nنامهء حاكم هنگامى به دست شاه رسيد كه در اندرون بود و مهتر و آغا مبارك دو خواجهء مقرب پادشاه در حضورش بودند . اين دو خواجه از دشمنان سرسخت حاكم بودند ، و همين كه از مضمون نامه آگاه شدند با تعجب به شاه معروض داشتند : اين حاكم چه شوخ چشم و جسور است ! چگونه جرأت كرده بر خلاف دستور شهريار به پايتخت بيايد . اين گستاخى را چگونه مىتوان تعبير كرد . بىگمان از آغاز بنيان‌گزارى سلطنت در ايران تا اين زمان ، هيچ حاكمى چنين جسارتى نكرده است .\r\nاين توهينى بزرگ به مقام سلطنت است ؛ و چندان از اين سخنان تحريك‌آميز بر شاه فرو خواندند كه پادشاه در جواب عريضه‌اش فرمان داد بىدرنگ خود را به اغورلو خان  Oighourlou Khan  حاجب بزرگ تسليم كند ، و به حاجب نيز دستور داد به گردنش غل بيندازد . غل گردن در آن زمان دستگاهى چوبين بود كه گردن را به‌بند مىگرفت .\r\nسپس دست راست مجرم را چنان به كمرش محكم مىبستند كه قدرت به كار بردن آن\r\n\r\n","description":"","footnote":"","page_name":" 1725 ","page_number":77},
  {"content":"\r\n\r\nرا نداشت . اين آلت را براى مجازات مجرمان صاحب مقام به كار مىبردند .\r\nحاكم قندهار سه روز بدين ذلت و خوارى در بند حاجب قصر بود ، و در طول اين مدت پيوسته به درگاه پروردگار استغاثه مىكرد و از بزرگان مدد مىطلبيد تا وسيلهء ديدار پادشاه را بر او آسان كنند . وى يقين داشت اگر چنين موفقيت نصيبش گردد به زودى مىتواند دگر بار نظر رأفت و رحمت شاه را نسبت به خود جلب كند . و چون معاندانش نيز بدين واقعيت آگاه بودند كوشش بسيار مىكردند به هر روى مانع شرفيابى او شوند ، و همچنان غضب شاه را نسبت به وى برمىانگيختند . اما سرانجام چندان جبين ضراعت بر آستان حاجب ساييد و ناله و زارى كرد كه ترحم وى را نسبت به خود جلب كرد ، و روزى همچنان كه غل به گردنش بود او را به در بزرگ قصر رساند ، و پس از آن كه وى را به دست مأمورانش سپرد به شاه عرض كرد : حاكم قندهار چندان تضرع و زارى كرده و ناليده كه او را همچنان غل به گردن به درگاه آورده‌ام ، و اميد پاىبوسى به دل دارد .\r\nدشمنان حاكم كه بسيار ، و همه در حضور بودند دگر بار خطاها و گناهان منكر وى را يكان يكان به تفصيل برشمردند . مخصوصا حاكم سابق قندهار سيصد نامهء تظلم‌آميز مردمان قندهار را كه آماده داشت از نظر پادشاه گذراند ؛ و چون عدهء بدخواهان جمشيد خان در دربار بسيار بود شاه پس از نيم ساعت مشورت به قتل فرماندار شوريده‌بخت فرمان داد ، و حاجب را به دريدن شكم او مأمور كرد . حاجب بىدرنگ براى اجراى فرمان بيرون شد ، و همين كه از دور مأموران خود را ديد فرياد زد : وور  Vour  يعنى بزن ، و اين نشان اجراى قتل بود . يكى از مأموران كه به حاكم مغضوب نزديك‌تر از ديگران بود به شنيدن اين لفظ لگدى با پا به آن بدبخت زد و او را از كنار درگاه به ميدان شاه فرو انداخت سپس با خنجرى دو ضربت كارى به گردنش زد ، و چون هنوز سر از تنش جدا نشده بود ، يكى ديگر از مأموران با دشنه‌اى زير پهلو و آبگاهش را شكافت . حاكم در خون خود غرقه شد و بدين سان جان سپرد ؛ و چون فربه و تنومند بود مقدار زيادى از زمين را به خون خويش رنگين كرد .\r\nميان ميدان شاه ، درست روبه‌روى در بزرگ قصر ، دكل بلندى بود كه روزهاى عيد در بالاى آن دار جام زرينى قرار مىدادند ، و سواركاران در حال تاختن اسب با تير كمان خود آن را نشانه مىگرفتند ، و تير هركس به هدف مىرسيد و جام را از بالا به زير مىانداخت جام از آن او بود . به فرمان شاه سر مقتول را بالاى آن دار\r\n\r\n","description":"","footnote":"","page_name":" 1726 ","page_number":78},
  {"content":"\r\n\r\nآويختند ، و كسانى كه از كنار آن دكل مىگذشتند مىگفتند سر اين بد گهر را از آن بالا از آن آويخته‌اند كه با زبان ناسزا گويش نتواند دل مردمان را بيازارد ، و تخم كينه و نفاق ميان آنان بيفشاند .\r\nو اين بود سرگذشت جمشيد خان كه درخور پايانى بهتر از اين نبود ، بر مرگش نه تنها هيچ كس غم نخورد بل همه وى را لعن مىكردند ، و ناسزا مىگفتند . جسدش دو روز همچنان ميان ميدان افتاده بود . سرانجام به فرمان شاه دفن كردند .\r\nجمشيد خان مقتول خوش هيكل ، با صولت ، خوب چهر بود . سخاوتمند و دلير بود ، و جز اين دو صفت نيكو ، ديگر صفتهايش زهرآگين و آزاردهنده بود .\r\nچهار روز پس از كشته شدن جمشيد خان حكومت قندهار را به محمد قلى - خان سپردند . او به فرمان شاه عباس دوم مدت سيزده سال در زندان قزوين به سر برده بود .\r\nسابقا به مناسبت نامش را آورده‌ام ، اما چون علت محبوس شدنش را نمىدانستم ذكر نكردم . شنيده‌ام روزى شاه با زنان حرمش به عزم گردش از پايتخت بيرون رفت . مأموران قرق محمد قلى را در محدودهء قرق مشاهده كردند ، وى را گرفتند و تنش را چنان به ضرب چماق خستند كه حركت كردن بر او دشوار شد . پس از مدتى كه به زحمت راه رفتن توانست به دربار رفت . قدم جرأت و جسارت پيش نهاد و در حالى كه شاه و وزيران و درباريانش جمله جمع آمده بودند دليرانه خطاب به وى گفت : اگر تاج بر سر نداشتى و مورد حرمت بزرگان نبودى نه تنها ترا شاه ايران نمىدانستم بل كه هيچ مىشمردم . ترا به خدا بگو براى چه هر چند روز يك بار با انبوه زنهايت به گردش مىروى و كوه و دشت را قرق مىكنى تا مأمورانت تن بزرگان كشورت را به ضرب چماق مجروح كنند .\r\nشاه به شنيدن اين سخنان تلخ و درشت از جا در نرفت ، به خونسردى فرمان داد يك بار دگر چوبش بزنند . محمد قلى خان به شنيدن اين فرمان ناشكيبا شد .\r\nشمشيرش را از نيام بركشيد ، در پاى شاه انداخت ، و به تندى گفت : مىگويى دوباره به تنم چوب بزنند . اين شمشير من است با آن تنبيهم كن . شاه مىتواند به دلخواه خود مرا مجازات كند . اما اگر با من بدين درشتى و ناهموارى رفتار شود تكليف قزلباش بيچاره چه خواهد بود . و به چه اميد زنده باشد ؟ ( سرباز داوطلب قزلباش ناميده مىشود . )\r\n\r\n","description":"","footnote":"","page_name":" 1727 ","page_number":79},
  {"content":"\r\n\r\nپادشاه چون به فراست دريافت محمد قلى خان به سبب رنج سختى كه بر او رسيده بىخويشتن و گستاخ شده بر او رحمت آورد ، و به جاى اين كه به كشتنش فرمان دهد ، دستور داد در قزوين او را به زندان كنند .\r\nمحمد قلى خان وقتى آگاه شد به حكومت قندهار منصوب گرديده از شادمانى بسيار در شگفت و سرگشته شد . زيرا از يك سو از بند زندان رها شده بود ، و از دگر سو حكومت ولايتى را كه از طرف مشرق كليد كشور ايران بود به وى سپرده بودند ؛ و راستى امرى غريب مىنمود كه حكومت ولايتى بدان عظمت را به كسى دهند كه سيزده سال عمر خود را به فرمان شاه در زندان گذرانده است ، و بيم نكنند آن ايالت را در برابر گرفتن چند ميليون به پادشاه هند تسليم كند . حقيقت اينست كه شاه بايد دل شير داشته باشد و به وفادارى و راستگارى كارداران خود اطمينان كامل داشته باشد كه چنين حكمرانانى برگزيند .\r\nبه هنگامى كه ايران دچار اين شوريدگيها و نابسامانيها بود از سوى قزاقهاى مسكوى كه دو ماه پيش در حدود هيركانى واقع در سواحل درياى خزر تجاوز و تاخت و تاز كرده بودند چهار نماينده به دربار ايران رسيدند .\r\nپيش از اين كه به شرح اين هجوم و اثرات آن بپردازيم مناسب مىنمايد نخست موجبات اين تجاوز را بياورم . در سال 1664 هيأت سفارت معتبرى از مسكو به ايران آمد . اين هيأت متشكل از دو سفير و هشتصد عضو و چندين خدمه بود . هيأت مذكور هداياى گرانبهايى مشتمل بر دو كالسكهء مجلل مطلّا ، چند رأس اسب اصيل روسى ، و برخى جانوران آن سرزمين مثل روباه ، خرس سفيد ، سگهاى مخصوص آن كشور ، و از همه مهم‌تر و گرانبهاتر مقدار زيادى پوست سمور بود ، و بهاى اين هدايا كه براى شاه آورده بودند از پنج هزار تومان برابر دويست و پنجاه هزار ليور تجاوز مىكرد .\r\nاين گروه ظاهرا به عنوان سفارت اما در واقع براى بازرگانى به ايران آمده بودند ، و بر اين نيت بودند به نام سفارت سوداگرى كنند ، و بدون پرداختن حقوق گمركى بعضى جنسها را به داخل بياورند . و اجناس مورد پسند خود را بخرند و ببرند . چنان كه در همين سفر در پايتخت هشتاد هزار تومان معادل چهار ميليون ليور پوست سمور فروختند ، و بقيهء اجناس مورد معامله را مىتوان بر اين قياس سنجيد .\r\nبا وجود اين عمل نادرست ، در به دو ورود ، شاه به حرمت و مهربانى از آنان پذيرايى كرد ، و مخارج آنان را به قرار روزى ده تومان معادل پانصد ليور از خزانه\r\n\r\n","description":"","footnote":"","page_name":" 1728 ","page_number":80},
  {"content":"\r\n\r\nمىپرداخت . اما اين گروه چون به طبع سفله و فرومايه بودند بهتر آن ديدند به جاى جنس پول نقد دريافت كنند كه قسمتى از آن را پس‌انداز نمايند . چنين كردند ، و از اين رو در آن قصر مجلل كه به اقامتگاهشان اختصاص يافته بود و اثاثهء گرانبها داشت به مسكنت زندگى مىكردند ، و مانند سگ غرق در كثافت به سر مىبردند . و به همين سبب ايرانيان مسكويها را پست‌ترين و كثيف‌ترين پيروان مسيح مىشمارند ، و آنان را به غرض تحقير ازبك اروپا مىنامند ، زيرا ازبكان پست‌ترين و كثيف‌ترين اقوام مشرق زمين مىباشند .\r\nپادشاه چون پستى طبع و نيّت خسيس ، و زشتى اخلاق و رفتارشان را دريافت و دانست كه ايشان سفير پادشاه خود نمىباشند ، و جز فروختن پوست و ديگر كالاهاى خويش و خريدن پارچه و چرم و چيزهاى ديگر ، مخصوصا به دست آوردن پول نقد هدفى ندارند ، به ايشان بىاعتنا شد . يكى از آنان درگذشت ، و ديگرى با چند تن از همراهانش دست خالى و بىآنكه جوابى به او داده باشند مراجعت كرد .\r\nدوك مسكوى از خفت و تحقيرى كه نسبت به فرستادگانش كرده بودند سخت ناراحت و خشمگين شد ؛ اما چون از ستيزگرى و رويارويى با شاه عباس دوم در هراس بود خشم خويش را فرو خورد و فرصت نگهداشت . در سال 1667 از خبر مرگ شاه عباس ثانى و پادشاهى يافتن جوانى نالايق و شرابخوار و زن‌باره آگاه شد .\r\nوى نخست بر اين انديشه بود كه به ايران حمله برد ، اما مصلحت آن ديد كه از جنگ علنى با اين كشور خوددارى كند . از اين رو به منظور انتقامجويى طوايف قزاق را كه در سواحل بحر سياه سكونت داشتند برانگيخت كه دسته‌جمعى به سواحل گيلان و مازندران حمله برند و آن سرزمين را به تصرّف خويش درآورند اما نه هرگز نام دوك را بر زبان آورند و نه اعتراف كنند كه آنان را به حمله كردن به ايران برانگيخته است .\r\nقزاقها فرمان دوك بزرگ مسكوى را پذيرفتند . شش هزار تن وسيله چهل قايق از درياى خزر گذشتند و وارد سواحل ايران شدند . قايقهاشان دراز و عريض و كم - عمق بود تا به تخته سنگهايى كه غالبا دو يا سه پا زير آبند تصادم نكنند . هر يك اين قايقها حامل دو توپ كوچك بود . نخست چهار هزار تن به شهر كوچك رشت واقع در گيلان حمله بردند . اين شهر خالى از افراد سپاهى و كاملا بىدفاع بود . آنان پس از كشتن بسيارى زن و مرد شهر را غارت كردند . سپس به سرعت تمام اموال غارت شده را به قايقهاى خود انتقال داده ، بر آنها سوار شدند و راه دريا را در پيش گرفتند .\r\n\r\n","description":"","footnote":"","page_name":" 1729 ","page_number":81},
  {"content":"\r\n\r\nاين عمليات را چنان به سرعت انجام دادند كه كسى در آن هنگام متوجه آمدن و رفتنشان نشد . سپس براى اينكه بر روى زشتكارى خود پرده بكشند چهار تن را با داشتن اعتبار نامه سفارت به دربار ايران فرستادند . مأموران حاكم شهر شماخى آنان را چند روز پس از رسيدن خبر تاراج شدن شهر رشت به اصفهان ، به پايتخت رساندند .\r\nدربار به گرمى و مرحمت آنان را پذيرفت ، و همچنان كه عمارت مجللى براى اقامت سفيران در اختيار آنان مىگذارند به آنان نيز بنايى آراسته دادند . اما چون هم شأن سفيران نبودند ، به علاوه به دشمنى با ايران برخاسته بودند ، شاه آنان را به حضور نپذيرفت ، اما با صدر اعظم ديدار كردند . آنان اظهار داشتند كه نماينده و فرستادهء ششهزار تن قزاقند كه اكنون در روى دريا حركت مىكنند . ظاهرا تابع دوك مسكوى مىباشند ، اما چون وى بر ايشان ستم بسيار مىكند تصميم كرده‌اند از وسايل زندگى هر چه مىتوانند برگيرند و با زن و بچه از كشور او بگريزند ، و چون براى ادامه زندگى بهترين و آرام‌ترين جاها را كشور ايران مىدانند ، و بر اين اعتقادند كه رفتار بزرگان و عامه مردم ايران نسبت به مهاجران بسيار دوستانه و مشفقانه است ، مىخواهند به ايران پناه بياورند و اكنون از كرامت و لطف عاليهء شهريار اميد دارند كه آنان را در سايهء عنايات خود پناه دهند ، و به آنان زمينى واگذارند تا براى خود خانه بسازند .\r\nسپس اعتبار نامهء خود را تقديم كردند . اما نه تنها هيچيك از درباريان بل هيچ كدام از بيگانگان مقيم اصفهان نتوانستند آن را بخوانند . صدر اعظم براى حل كردن اين مشكل پررافائل دومانس  Peia RaPhael du Mans  را كه طى مدت بيست سال اقامت در پايتخت همواره در چنين موارد گره‌گشا بود ، احضار كرد اما از او نيز كارى برنيامد . منشيان و مترجمان سفارتخانه‌هاى فرانسه ، ايتاليا و آلمان و كشورهاى شمالى نيز نتوانستند اعتبار نامه را بخوانند . اتفاقا مقارن اين احوال هربرديازه « 1 »  Herbert D'iager  كه در سال 1666 منشى سفارت هلند و رئيس تجارتخانهء هلنديان در اصفهان بود مقيم پايتخت بود . او بيشتر زبانهاى مهمّ اروپا و آسيا و زبان يونانى ادبى و عاميانه ، همچنين سريانى و عبرى را مىدانست ، هر چند بعضى از كلمات آن را به طور پراكنده و به زحمت زياد خواند ، اما چون از تركيب آن كلمات معنى درستى\r\n\r\n\r\n","description":"","footnote":"\r\n( 1 ) اين شخصيت هوشمند هلندى مدتها در ايران ماند . در سال 1693 برابر 1072 خورشيدى خرابه‌هاى تخت جمشيد را به دقت مورد مطالعه قرار داد و نتيجهء تحقيقات خود را منتشر كرد .\r\n","page_name":" 1730 ","page_number":82},
  {"content":"\r\n\r\nمفهوم نمىشد رئيس فرقه كاپوسنها اظهار نظر كرد چون اعتبار نامه با خطى آميخته از حروف قزاقى و روسى نوشته شده همگى از خواندن آن عاجزند . سرانجام اعتبار نامه ناخوانده ماند و اولياى امور مجبور شدند آنچه را فرستادگان مىگفتند باور كنند .\r\nصدر اعظم در جواب مستدعيات آنان گفت اگر آنچه شما مىگوييد مقرون به حقيقت است و مىخواهيد به آزادى و راحتى در كشور ما زندگى كنيد و مطيع پادشاه ما باشيد چرا شمشير به دست وارد كشور ما شده‌ايد ، چرا بسيارى از مردم يكى از شهرهاى ما را كشته‌ايد برخى را به اسارت برده‌ايد ، و اموالشان را غارت كرده‌ايد ؟\r\nآنان جواب دادند قزاقان بدين كار ناشايسته ناچار شده‌اند چه مردم آن شهر بىاعتنا به مصائبى كه بر ما وارد شده بود از پذيرفتن ما در بند بلا افتادگان خوددارى كردند . آيين ميهمان‌نوازى را فرو گذاشتند ، و وقتى خواستند به مدارا و ملايمت از ايشان نان و خورش و چيزهاى ديگر بخرند درشتى آغاز كردند . از اين رو افراد قبيلهء قزاق حق داشته‌اند از خود دفاع كنند و اگر ماده معيشتى را كه به خواهش و تمنا نتوانسته‌اند بگيرند به جبر و زور گرفته‌اند نبايد مورد ملامت و مؤاخذه قرار گيرند .\r\nدرست به هنگامى كه ميان دربار ايران و نمايندگان قزاقها اين مذاكرات جريان داشت نمايندهء دوك مسكوى با نامه‌اى كه همراه داشت وارد پايتخت شد و نامه را از طرف دوك به پادشاه تقديم كرد . در نامه درج شده بود : به من خبر داده‌اند دسته‌اى از قزاقها از زادگاه خود گريخته و به ايران آمده‌اند تا در آن جا زندگى كنند .\r\nاز آن اعليحضرت توقع و انتظار دارد آنان را به هيچ روى نپذيرند و از كشور خويش بيرون كنند ، زيرا اينان افرادى سركش و ماجراجويند ، و با هيچ گروه و هيچ پادشاه وفا به جا نمىآورند ، چنانچه از مهتر واقعى خود روى برتافته ، به بيگانه پناه آورده‌اند .\r\nگروهى مردان سپاهى را براى بازگرداندن و وادار كردن ايشان به وظايفشان فرستاده‌ام .\r\nاما همچنان كه دوك مسكوى به شاه ايران توصيه كرده بود كه به قزاقهاى فرارى اعتماد نكنند كه ناسازگار و اهل نفاقند ، خود او نيز درخور اعتماد و اطمينان نبود .\r\nدرباريان و بزرگان همه بر اين راى شدند كه خود دوك مسكوى قزاقان را به تجاوز به ايران برانگيخته ، و گرنه چگونه ممكن است عده‌اى در حدود پنج شش هزار نفر با هشتاد توپ و انواع سلاح و مهمات و خواربار كافى در چهل قايق بنشينند و پس\r\n\r\n","description":"","footnote":"","page_name":" 1731 ","page_number":83},
  {"content":"\r\n\r\nاز عبور از دريا در ساحل ايران پياده شوند . دوك مسكوى اين عده را با تجهيزات كامل از آن مأمور تجاوز به ايران كرده تا بىاعتنايى شاه فقيد را نسبت به فرستادگانش تلافى كرده باشد .\r\nبه هر روى ، همچنان كه دوك بزرگ مسكوى به جلب موافقت دربار ايران توفيق نيافت پاشاى بصره نيز در اين كار كامياب نشد . توضيح اين كه به شرحى كه پيش از اين گفته شد پاشاى بصره تحت شرايطى با سردار عثمانى صلح كرد ، و پس از مدتى دامادش را به قسطنطنيه فرستاد تا معاهده را به امضاى دربار عثمانى برساند .\r\nوقتى فرستادهء پاشا به آن جا رسيد ، دربار عثمانى از تأييد و امضا كردن معاهده سرباز زد ، و وزيران گفتند سردار سپاه عثمانى بىاجازهء دربار آن معاهده را بسته و مورد قبول نيست ، و بايد بصره زير فرمان امپراتور عثمانى درآيد . اما اگر او در گشودن بصره سپاهيان عثمانى را يارى دهد امپراتور حكومت بصره را به دو مىسپارد . و چندان وى را اميد و نويد دادند كه به وعده‌هاى خوش آنان فريفته شد و پذيرفت . پس از اين موافقت وزيران عثمانى همان سردار را كه در نبرد نخستين بصره فرمانده سپاهيان بود مأمور كردند كه بار دگر بدان شهر حمله برد و آن را فتح كند . و اجازه ندارد تحت هيچ شرايطى با پاشاى بصره صلح كند . و از اين كه در نخستين بار به چنين كارى مبادرت ورزيده بود سخت وى را تقبيح و ملامت كردند . همچنين وزيران به كلّيه رؤساى پادگانها كه سال پيش در جنگ بصره شركت ورزيده بودند دستور دادند كه فورا با سپاهيان خود به لشكريان فرمانده قشون بغداد بپيوندند .\r\nپاشاى بصره وقتى از خيانت دامادش آگاه گشت سخت ناراحت و نگران شد و درصدد برآمد به تدبير درست توفان دهشتناكى كه وى را تهديد مىكرد بنشاند .\r\nو چون مىدانست كه سپاهيان عثمانى در فصلى كه هوا بسيار گرم و طاقت‌سوز است جنگ را آغاز نمىكنند ، فرصت را غنيمت شمرد ، سفيرى به ايران اعزام داشت كه اگر ايران تعهد كند حكومت بصره را تا پايان عمر پاشا به او سپارد شهر را به سپاهيان ايران تسليم مىكند .\r\nهمه وزيران ايران از موقع مهم بصره آگاه بودند و مىدانستند اگر اين شهر به تصرف سپاهيان عثمانى درآيد چه عواقب وخيمى براى ايران به بار مىآورد ، و اگر در اين هنگام پادشاه ديگرى بر ايران سلطنت مىكرد بىگمان با شوق و آمادگى بسيار اين شرط را مىپذيرفت . اما چون در اين احوال پادشاهى جوان ، سست عنصر ، بىاراده ،\r\n\r\n","description":"","footnote":"","page_name":" 1732 ","page_number":84},
  {"content":"\r\n\r\nو نالايق كه جرأت اقدام به هيچ كار مهمى نداشت ، بر ايران فرمانروا بود ، وزيران و درباريان از رنجاندن و خشمگين كردن امپراتور عثمانى كه چون شبحى مخوف و سهمگين بر سراسر منطقه سايه گسترده بود و همه پادشاهان را به وحشت افگنده بود در هراس افتادند ، اما چون شرم داشتند آشكارا به فرستادهء پاشا بگويند كه از غضب امپراتور عثمانى مىترسند مدتها همچنان وى را سرگردان در دربار نگهداشتند و جواب قاطعى به او نمىدادند .\r\nهنگامى كه امور مهم بدين گونه جريان داشت صحبت كناره‌گيرى بوداق - سلطان تفنگدار باشى در ميان بود . وى نيز مانند ديگر بزرگان كه تا بر سر عمل بودند چندان كه مىتوانستند به ديگران ناسازگارى و ستم مىكردند بر اثر بدرفتارى و خشونت براى خود دشمنان بسيار فراهم آورده بود ، و روز به روز بر عدهء آنان افزوده مىشد . از روى ديگر با سوء استفاده از شغل و مقام خويش دارايى بسيار اندوخته بود . مردم ستم رسيده پيوسته از او به شاه و وزيران شكايت مىبردند از اين رو روز به روز از اعتبار و نفوذش كاسته مىشد . شاه مانند روزگاران گذشته به او توجه و اعتنا نمىفرمود بدين سبب از فرجام كار خود انديشناك شد ، و از بيم آن كه مبادا چون جمشيد خان حاكم پيشين قندهار بر اثر بدگويى دشمنانش به غضب و سخط پادشاه گرفتار و كشته شود ، به سخن ديگر پيش از آن كه شكوه و درخشندگى مقام بلند مايهء نگونسارى و فنايش گردد به اختيار و آرام آرام از دستگاه دولت كناره‌گيرى كند .\r\nاما علت كاهش محبت و مرحمت شاه به وى اين بود : در سمت باختر اصفهان ، و نزديك محدودهء آن ، ايالت لرستان واقع است كه به اعتقاد برخى ، قسمتى از پارت قديم مىباشد . دامنهء اين ايالت تا حدود بصره مىرسد . مردم لرستان در سرزمين خود خانه نساخته‌اند ، و به آيين روزگاران گذشته در زير چادر زندگى مىكنند . شغلشان دامدارى ، روزيشان از شير و گوشت ، و بيشتر درآمدشان از پشم گوسفندان است . مهترشان را كه خان ناميده مىشود شاه از ميان افراد مردم انتخاب مىكند . سياست در خانوادهء خان ارثى است ، و پس از مرگ پدر پسرش جانشين او مىشود . آنان باجگزار شاهند و در بعضى كارها استقلال دارند . چهارپايان شهر و حوالى را مردمان لرستان تأمين مىكنند . به همين جهت خان لرستان در اصفهان فى الجمله اعتبار و نفوذ دارد . شاه سليمان كه در آغاز تاجگذارى بدين نكته كاملا توجه داشت مؤكدا به تفنگدار باشى دستور داده بود كه رقم و خلعت منوچهر خان را\r\n\r\n","description":"","footnote":"","page_name":" 1733 ","page_number":85},
  {"content":"\r\n\r\nزودتر از رقم و خلعت ديگران بفرستد . اما تفنگدار باشى كه با خان لرستان سابقه دشمنى و كينه‌توزى داشت علىرغم فرمان شاه رقم و خلعت منوچهر خان را شش ماه ديرتر از آن ديگران فرستاد . خان لرستان كه از عداوت و بد انديشى تفنگدار باشى نسبت به خود آگاه بود تاب اين اهانت و تحقير را نياورد . همين كه رقم و خلعت را به او دادند هر دو را دريد و دور ريخت و گفت من رقم و خلعتى را كه تفنگدار باشى براى من بفرستد هرگز نمىخواهم .\r\nبراى اين كه شاه به شنيدن اين خبر از جا در نرود و خشمگين نگردد چيزى از اين مقوله با وى نگفتند . اما منوچهر خان كه سخت ناراحت و مكدر شده بود پس از كسب اجازه از شاه به پايتخت آمد . به هنگام شرفيابى پس از به جا آوردن مراسم پابوسى و تقديم پيشكشى زبان به شكايت از تفنگدار باشى گشود و ماجرا را بر او آشكار كرد . شاه تفنگدار باشى را احضار فرمود و به سختى ملامت كرد . اما چون رسم پادشاهان ايران بر اين است كه نخستين كسى را كه خبر سلطنت به آنان رساند نمىكشند ، و تفنگدار باشى كه اين امتياز را دارا بود درصدد قتلش برنيامد . اما چون وى به هر روى بيمناك بود و مىدانست قادر به صيانت مقام و نفوذ خود نيست مىكوشيد به عذرى از كار خويش كناره گيرد .\r\nاتفاق را مقارن اين احوال ابدال بيگ دربان حرمسرا كه از بستگان او بود درگذشت . پس از روزى چند عريضه‌اى به شاه فرستاد كه چون دربان حرم از خويشاوندان او بوده اين شغل ارثى است و دربان مرحوم پسر ندارد كه جانشين وى گردد او كه از بستگان متوفى است حاضر است به طيب خاطر از مقام بلند خود كه از جمله امتيازاتش حق جلوس در حضور شاه است استعفا كند ، و افتخار دربانى حرم را دريابد . پادشاه كه همچنان در دل وى را دوست مىداشت درخواستش را پذيرفت و تفنگدار باشى بدين تدبير از توفان مهيبى كه ممكن بود هر دم وى را در غرقاب فنا غرقه سازد رهايى يافت .\r\nتفنگدار باشى همان كس بود كه وقتى اورنگ زيب پادشاه هند سراسر سرزمين هند را به تصرف خود درآورد شاه عباس دوم وى را به سفارت هند فرستاد تا از سوى او فتوحاتش را تهنيت بگويد ، و وى چنان كه در صفحات پيش آورده‌ام اين مأموريت را به كمال كفايت انجام داد . برنيه  Bernier  معروف زمانى كه تفنگدار باشى رسالت خود را در دربار پادشاه هند مىگزارد آن جا بود ، و در كتاب\r\n\r\n","description":"","footnote":"","page_name":" 1734 ","page_number":86},
  {"content":"\r\n\r\nخود شرح قابليّت وى را آورده و ستوده است .\r\nپس از كناره‌گيرى بوداق سلطان از مقام تفنگدار باشى ، شغل و منصبش را به شيخ على خان كه به فرماندهى سپاهيان منصوب شده بود و به جنگ ازبكان رفته بود سپردند . وى شايسته و درخور تصدى مقامات بزرگ بود . دليرى پاك سرشت ، بيدار - دل ، رايمند و مدبر بود . يكى از سرداران برجسته و نامى شاه عباس فقيد بود ، و بسيارى از فتوحات بزرگ وى به همت و تدبير اين فرمانده با كفايت انجام يافته بود .\r\nمقارن اين احوال حكومت كلده به دست سليمان خان يكى از پسران شيخ - على خان سپرده شد . او نيز همانند پدرش هوشمند و قابل و دلير بود .\r\nدر اين هنگام صاعقه خشم و غضب پادشاه بر سر ميرزا صادق برادر ميرزا ابراهيم فرود آمد . وى به خبث طينت از برادرش فزون‌تر بود ، و در زمانى كه حكومت فارس سپرده به او بود همواره دست مردمان آن سامان از ستمش بر آسمان بود .\r\nسالها بود كه مردمان از بيدادش به فغان آمده بودند ، و عزلش را به تضرع از پادشاه مىطلبيدند . هر زمان شاكيان از بسيارى ظلمش به دربار پناهنده مىشدند هدايا و رشوه‌ها ، و نامه‌هاى تملق آميزش ، ناله‌هاى جان‌سوز متظلمان را خاموش مىكرد .\r\nيكى از موجبات آمدن سفير هلند به دربار در سال 1666 بدرفتارى حاكم و مشكل‌تراشيهاى وى در كار بازرگانى بود . همهء شاكيان بر اين باور بودند كه سرانجام پادشاه به كشتنش فرمان مىدهد ؛ اما شاه همواره جرم او را به خواهش خواهرش كه در حرمسرا بود مىبخشيد . آخرين شكايت‌نامه‌اى كه اهالى شيراز به دربار تقديم داشته بودند مسؤولان كمپانى بازرگانى هلند نيز آن را تأييد كرده بودند ، و خود از نظر پادشاه گذراندند . پادشاه چنان به خشم آمد كه نه امكان شفاعت بر كسى ميسّر شد ، و نه تقديم هديه و صد هزار اكو مايهء رهاييش گرديد . معزول ، و همه داراييش مصادره شد . درباريان بهاى اموالش را افزون بر چندين ميليون تخمين مىزدند ، اما با شگفتى تمام دريافتند كه قيمت آنها از يك ميليون تجاوز نكرده است . در صندوقهايش نه هزار و پانصد تومان پول سفيد ، چهار صد و پنجاه تومان دوكاى طلا ، وجود داشت و بهاى البسه ، اثاثه ، اسبها ، پارچه‌هاى مختلف ، مواد خوراكى و چيزهاى متنوع ديگر از اين گونه به هشت هزار تومان تخمين زده شد . در صندوق ناظرش نيز دو هزار پول نقره و دويست و پنجاه تومان دوكاى طلا بود .\r\nميرزا صادق كه از مدتها پيش چنين سرنوشت را براى خود پيش‌بينى كرده\r\n\r\n","description":"","footnote":"","page_name":" 1735 ","page_number":87},
  {"content":"\r\n\r\nبود كلّيهء جواهرات و نفايس و پولهايش را در محلى مطمئن پنهان كرده بود ، و اين مقدار را از آن در خانهء خود نگهداشته بود كه باور كنند كلّيه داراييش همين قدر بوده است . اما هيچ كس باور نكرد و پادشاه به تمام حوزهء حكومت وى مأمورانى فرستاد ، و فرمان صادر شد هركس از محلّ اختفاى اموال او خبر دارد بگويد . در اصفهان نيز بدين‌سان عمل شد ، و بر اثر اين اقدامات جز از مستغلات و اموال غير منقول او قريب شصت هزار اكو كشف شد . به فرمان شاه خانه و اثاثهء خانه ، و آنچه براى زندگى لازم داشت ، همچنين لباسهاى خود و زنانش را در اختيارش نهادند ، و براى معيشتش پنجاه هزار ليور مقرّر كردند . به دستور شاه خانه‌اى در خارج شهر شيراز به او داده شد كه دوستانش به ديدنش بروند . پسرانش را نيز از دستگاه دولت بيرون كردند .\r\nشاه پس از عزل وى هيچ كس را به جانشينيش نفرستاد و موقتا انتظام امور آن ايالت را تا انتخاب و اعزام وزيرى ديگر به صفى قلى سلطان يكى از بزرگان آن خطه واگذار كرد .\r\nپيش از اين نيز اشاره كردم بسيارى از كسان را كه شاه فقيد به جرمى از نظر انداخته بود و دربند كرده بود ، شاه نو پس از تاجگذارى از زندان آزاد كرد و منصب داد . ميرزا هادى در شمار اينان بود . وى از جمله اجله علماى ايران است و به بسيارى از علوم و امور و اسرار كشور كاملا آگاه مىباشد ، و من به نوبهء خود از رفت و آمد با او ، و اطلاعات وسيعش در رشته‌هاى مختلف استفادهء بسيار برده‌ام .\r\nصدر اعظم وقت چندان از او در خدمت شاه عباس فقيد بدگويى كرد كه شاه وى را در خانه‌اش مجبور به اقامت كرد ، و تا هنگامى كه شاه درگذشت ناچار خانه‌نشين بود . اما از آن پس شاه سليمان وى را كه مردى اهل و مردم‌گرا ، و ميان بزرگان محترم بود به وزارت كرمان فرستاد .\r\nاز سه سال پيش از مرگ شاه فقيد ، خواهر آخرين پادشاه دكن كه شاهزاده - خانم پيرى بود ، و براى اين كه از خواهر بزرگترش بازشناخته شود صاحب كوچك ناميده مىشد ، و بيشتر عمرش را در ويجاپور  VigaPur  گذرانده بود به اصفهان آمده بود تا از آن جا به زيارت خانهء خدا برود اما شاه عباس دوم به سببى كه بر هيچ كس معلوم نشد نه اجازه سفر مكه به او مىداد و نه رخصت برگشتن به كشور خودش . و با اين كه بارها به منظور كسب اجازه هداياى ارزشمندى تقديم كرد هرگز مراد نيافت . شاه - سليمان بر خلاف پدرش پس از اين كه مجموعهء جواهرات بسيار گرانبهايى از او گرفت\r\n\r\n","description":"","footnote":"","page_name":" 1736 ","page_number":88},
  {"content":"\r\n\r\nاجازه رفتن به وى مرحمت فرمود . ماجرا از اين قرار بود : يك روز كه شاه و زنانش از برابر كاخى كه اقامتگاه صاحب كوچك بود مىگذشتند ، او در حالى كه هدايايى در دست داشت و در گذرگاه شاه پارچه‌هاى زربفت گسترده بود ، او و همراهانش را به خانه‌اش دعوت كرد . پس از اين كه پادشاه با اسب از روى آن پارچه‌هاى گرانبها گذشت نوكران صاحب كوچك بر پاى اسب شاه معادل ده هزار اكو سكه‌هاى طلا و نقره نثار كردند . ايرانيان وقتى بخواهند از پادشاهى با نهايت شكوه و جلال پذيرايى كنند ، چنين مىكنند .\r\nدر اواخر همين سال 1668 هيأتى از پيروان فرقهء كاپوسن ايتاليايى از سوى انجمن ارشاد رم وارد ايران شد . عدهء افراد اين هيأت شش نفر مشتمل بر دو كشيش و چهار نفر ديگر بود . هيأت مذكور كه رئيسشان پراتين دامريا  Pere Etienne d'Ameria  نام داشت مأمور گرجستان بود ، و از سوى پاپ نامه‌اى به اين مضمون براى شاه آورده بود :\r\nپادشاه توان‌مند و نامى ايران ، ما همواره براى شما شكوه و شادمانى و تندرستى از خداى بزرگ مسألت مىكنيم . رأفت و محبتى كه پروردگار مهربان به كرم عميم خود به رؤساى روحانى مذهب مسيح ارزانى داشته و در دل آنان متمكن كرده ، مانع آنست كه هرگز انجمن يا جمعيتى را بيگانه شمارند ، و نيّت و عملشان مصروف بر اينست كه بىكمترين تفاوت بر عموم ، رحمت الهى را براى جمله خلقان از آستان پاك و لا يزال حضرت احديّت به تضرع بخواهند . آنان از هيچ فرقه و هر مذهب كه باشند روى برنمىتابند و دورى نمىجويند و همواره ، عدالت ، نصفت ، مهربانى ، و همه فضايل انسانى را به ديدهء تكريم و تحسين مىنگرند . از اين رو رؤساى روحانى كه پيش از ما زيسته‌اند همواره نسبت به شهرياران ايران كه وجودشان به كليهء فضايل انسانى آراسته بوده به نظر احترام مىنگريسته‌اند . ما نيز شما را كه آوازهء رأفت و صفتهاى پسنديده‌تان در اقطار زمين ساير است از صميم دل دعا مىكنيم ، و به استظهار مراحم و مكارم ملوكانه تمنا مىكنيم ابه‌اتين و همراهان او را كه به سفر گرجستان مىروند در پناه رحمت و احسان خويش بگيريد .\r\nچنان كه دل روشن شما آگاه است سائق اينان بدين سفر امور مادى و دنيوى نيست ، و سوداى سوداگرى در سر ندارند ، بلكه به اميد تصفيه روانها از آلودگيها ، و تشويق مردم به توجه داشتن به امور معنوى و اخروى رنج اين سفر دورودراز را تحمل\r\n\r\n","description":"","footnote":"","page_name":" 1737 ","page_number":89},
  {"content":"\r\n\r\nكرده‌اند . از اين رو از كرم عميم آن اعليحضرت توقع و انتظار داريم كه پراتين و همراهانش را از بدخواهى و آزار روافض يونانى در پناه رأفت و رحمت خويش بگيرند تا با خاطر آسوده به مقصد برسند ، و با خيال راحت به انجام دادن مأموريت دينى خود بپردازند . همچنين از عنايات كامل و بىكران آن اعليحضرت عادل و باذل توقع داريم كه از حمايت خود نسبت به كاتوليك‌هايى كه در آن كشور وسيع و توابع آن سكونت دارند ، دريغ نفرمايند . ما نيز متقابلا پيوسته به صدق و ارادت از پروردگار بزرگ مسألت داريم كه ضمير منير آن اعليحضرت را همچنان به انوار الهى روشن بدارد ؛ ذات مبارك را از انواع نعمتها بهره‌مند كند ، و دائم بر رونق و شكوه و جلال آن شهريار مفخم بيفزايد .\r\nفرستاده از رم در سنت مارى ماژر  Sainte Marie Majeure  بندهء گنهكار دهم مارس 1668 نخستين سال خلافت .\r\nدر صفحات پيش برخى از اعمال ناهنجار قبيلهء قزاقها را كه در صفحات ساحلى درياى خزر مرتكب شده بودند به شرح آوردم ، و تفصيل ورود نمايندگان آنان را به دربار ايران ، و عدم اعتماد وزيران و درباريان را به گفته‌هاى ايشان بازنمودم و گفتم كه وزيران و درباريان بر اين گفتگو بودند كه سراسر سخنان آنان دروغ و ساختگى مىباشد ، و اكنون به بحث دربارهء دومين حملهء آنان در همين سال 1668 مىپردازم .\r\nهنگامى كه ميان بزرگان و درباريان بر سر دوست يا دشمن بودن آنان اختلاف نظر وجود داشت با اين كه نمايندگانشان به گرمى و مهربانى پذيرفته شده بودند و با وعده‌هاى مساعد و خوش رضامند و با نهايت شادمانى بازگشته بودند افرادشان افزون بر اين كه برخى نقاط ساحلى بحر خزر را به باد غارت داده بودند در انديشه حمله به تمام سرزمينهاى ساحلى و ولايات شرقى بودند . آنان بدين منظور از ساوا  Sava  گذشتند و رو به ولايات سواحل شرقى درياى خزر نهادند و پس از اين كه هفتاد فرسنگ پيش رفتند بىآنكه از خشكى ديده شوند خود را به فرح آباد مركز ايالت مازندران رساندند . در آن جا روزها به بازار مىرفتند و مانند كسانى كه از خريد و فروخت ، و امور سوداگرى كاملا ناآگاهند در داد و ستد هر دوكاى طلا را پنج شاهى برابر بيست و پنج سو حساب مىكردند . ماهوت انگليسى را هرگزى چهار عباسى مىفروختند . پنج روز كارشان اين بود . بازاريان كه از اين نوع معامله سود سرشارى\r\n\r\n","description":"","footnote":"","page_name":" 1738 ","page_number":90},
  {"content":"\r\n\r\nنصيبشان شده بود ، همواره آنان را مورد لطف و محبت قرار مىدادند . اما در روز ششم در حالى كه چنين مىنمودند عملشان مانند روزهاى پيش خواهد بود بر حسب قرارى كه قبلا ميان خود نهاده بودند در ساعتى معلوم ، با عدهء كافى ، اما جدا از هم وارد شهر شدند . ناگهان دست به اسلحه بردند و به كشتن مردم و غارتگرى خانه‌ها پرداختند ، و پس از اين كه افزون بر پانصد نفر را كشتند در همان روز با غنائم فراوان پيش قايقهاى خود بازگشتند ، و مانند دفعه قبل سوار شده به جايى از دريا كه به چشم ديده نمىشدند پناه بردند .\r\nبزرگ‌ترين زيان غير قابل جبرانى كه در اين تاراجگرى در وجود آمد منهدم شدن كاخ سلطنتى واقع در ميان شهر بود كه در آن نفايس بسيار از جمله ظروف چينى گرانبها ، قدحهاى عقيق‌نشان ، توده‌هايى از مرجان و كهربا ، ظروف ظريف سنگى يا بلور و ديگر اشياء قيمتى بود كه اين وحشيهاى خونخوار بردند يا شكستند . از همهء آثار نفيس منهدم شده حوضى ساخته از سنگ يشم مزين به تيغه‌ها و تارهاى زر بود كه در آن عمارت با شكوه وجود داشت . و من هر زمان ويران شدن كاخ مجلل و به تاراج رفتن يا منهدم شدن نفايس و بدايعش را به ياد مىآورم غرق درياى افسوس و حسرت مىشوم ، و اگر خوانندگان پيش از ويرانى ، آن قصر عالى و با شكوه را ديده باشند ، يا وصف آن را خوانده يا شنيده باشند بىگمان در تأسف بر ويرانى آن كاخ مجلل كه درخور آن بود بردوام بماند با من هم صدا خواهند شد .\r\nپيرامن فرح آباد عده‌اى ارامنه كه شاه عباس بزرگ بدان جا كوچانده بود زندگى مىكنند ؛ اما عدهء آنان از يك صدم آنچه در به دو كوچ بدين مكان انتقال يافته بودند بيشتر نيست . برخى از آنان براى اين كه از امتيازات مسلمانان بهره يابند به دين اسلام گرويده‌اند ؛ اما باقى مانده ، وقتى قزاقها را كه آنان نيز عيسويند ديدند كه به سوى آنها مىآيند براى اين كه از بلاى كشتار و غارتگرىشان در امان مانند فرياد برآوردند : كريستوس ، كريستوس ، يعنى مسيح ، مسيح ؛ و براى اين كه هر چه نمايان‌تر آيين خويش را بدانها نشان دهند نشان صليب را پياپى با اشاره دست از سر تا قدم خويش رسم مىكردند . قزاقها چون آن نام مقدس را از زبان ايشان شنيدند و ديدند كه نشان صليب را با اشارهء دست بر اندام خويش نقش مىكنند چون خود بر آيين مسيح بودند از كشتن آنان و تاراج و ويران كردن خانه‌هاشان خوددارى كردند .\r\nاما آن عده از مردم فرح آباد كه به فرار كردن از بلاى وحشت‌انگيز كشتار\r\n\r\n","description":"","footnote":"","page_name":" 1739 ","page_number":91},
  {"content":"\r\n\r\nقزاقان گريخته و جان به در برده بودند روز ديگر به اطمينان اين كه آن گروه خونخوار پس از آن همه ويرانگرى و غارتگرى باز نخواهند گشت به جايگاه خويش باز آمدند تا اگر چيزى درست بر جاى مانده باشد بيابند و برگيرند . همين كه به تجسس پرداختند قزاقان دگر بار از دريا به خشكى پياده شده ، در آنها شمشير نهادند ، هفتصد نفرشان را كشتند و عدهء زيادى را به اسارت بردند .\r\nوقتى زمستان فرا رسيد قزاقها بهتر آن ديدند كه فصل سرما در ايران بمانند و در محلى امن آرام بگيرند . روبه‌روى فرح آباد ، قريب ده دوازده فرسنگ دور از آن ، در دريا شبه جزيره‌ايست به شكل زبان . در آن شبه جزيره انواع جانوران از قبيل گوزن ، گراز ، غزال و امثال اينها وجود دارد . آبش گواراست ، و در مجموع براى زندگى مكانى مساعد است ، و ايرانيان آن را ميان قلعه مىنامند . قزاقان در اين شبه جزيره فرود آمدند ، خيمه زدند و اسيران را به كندن خندق در اطراف چادرهاى خود وادار كردند . همچنين پس از آن كه با تنهء درختان عظيمى كه در آن جا بسيار بود دور محلّ استقرار خويش را سنگربندى كردند ، توپهاى خود را به منظور دفاع در بالاى سنگرها مستقر ساختند .\r\nجمع آمدن و پناه جستن قزاقان در چنان محل ، غايت مطلوب فرماندهان ايران بود . آنان فرصت را غنيمت شمرده ، در بحبوحه شدت سرماى زمستان به ايشان حمله بردند ، و چون در جنگ برّى بر ايشان برترى داشتند فائق آمدند . اسيران خود را آزاد كردند و چندان بر قزاقان تنگ و سخت گرفتند كه آنان از سر ناچارى به قايقهاى خود سوار شده گريختند و پس از مدتها سرگردانى در روى دريا در آخرين نقطهء شبه جزيره جايى كه در پناه مردابى بود با غنايم خود فرود آمدند .\r\nاز خداى بزرگ اميدوارم به من اين توفيق عنايت فرمايد براى بار سوم به ايران بازگردم . بديهى است اگر آرزويم برآورده شود ، وقايع مهمى را كه پس از اين تاريخ در ايران روى نموده ، به تفصيل مىنويسم .\r\n\r\n","description":"","footnote":"","page_name":" 1740 ","page_number":92},
  {"content":"\r\n\r\n\r\nتوضيحات مترجم\r\nدر سفرنامهء شواليه شاردن از برخى كسان ، جايها ، و ديگر چيزها نام در ميان آمده كه آوردن شرح مختصرى از بعض آنها به جهتى مناسب مىنمود . آنها را بدون جداسازى نوعشان به ترتيب حروف تهجى آوردم . اميد آن كه سودمند باشد .\r\nآپولونيوس  APollonios  از معروف‌ترين رياضيون يونانى حوزهء اسكندريه منسوب به شهر پرگا از بلاد قديم ناحيهء پامفوليا در آسياى صغير ، مشهورترين اثر وى كتابى است در قطوع مخروطى كه ظاهرا در هشت مقاله بوده ، ولى مقالهء هشتم آن تاكنون به دست نيامده است . اين كتاب مشتمل بر تحقيقات پيشينيان و تحقيقات عمده اپولونيوس است ، و جمعى از رياضيون دورهء اسلامى آن را به عربى ترجمه و شرح و تلخيص كرده‌اند . از آن جمله هلال بن هلال حمصى ، ثابت بن قره ، ابو الفتح اصفهانى ، ابو الحسين عبد الملك بن محمد شيرازى و خواجه نصير طوسى .\r\n( صفحه 40 مجله اول دائرة المعارف فارسى به سرپرستى دكتر مصاحب ) .\r\nآدرين  Adrien  امپراتور رم ، متولد به سال 76 ميلادى . وى از سال 117 تا 138 پس از تراژان فرمانروا بود . در زمان امپراتورى او هنر و صنعت و ادبيات ترقى و رونق يافت .\r\nآدم : نوشته‌اند چون مشيت و ارادهء پروردگار بزرگ بر آن قرار گرفت كه آدم را از گل بيافريند جبرئيل را به زمين فرستاد تا خاك از زمين برگيرد . زمين جبرئيل را سوگند داد خاك از من برمگير ترسم خلقى كه از مايهء من در وجود آيند كارهاى زشت و ناشايست كنند ، و من در معرض سخط و غضب خدا قرار گيرم . جبرئيل دست خالى بازگشت .\r\nخدا ميكائيل را بدين كار به زمين فرستاد . زمين او را نيز بدان گونه سوگند داد . اين بار حق تعالى عزرائيل را فرستاد . زمين او را نيز سوگند داد . اما عزرائيل نپذيرفت و گفت فرمان خدا بالاتر از سوگند تست . آن گاه از جايى كه خانهء كعبه است خاك برگرفت و برد .\r\nبه ارادهء ربّ جليل خاك گل شد و مدت چهل روز همچنان بود تا حق تعالى به قدرت خويش از آن خاك آدم آفريد . عطار گفته است :\r\n خاك ما گل كرد در چل بامداد * بعد از آن جان را در آن آرام داد \r\nو اهلى شيرازى در همين معنى سروده است :\r\n بسرشت به چل صباح ايزد گل تو * كز صبر خمير مايه گيرد دل تو \r\nو سنايى فرموده است :\r\n كز براى پخته گشتن كرد آدم را خداى * در چهل صبح الهى طينت پاكش خمير \r\n\r\n","description":"","footnote":"","page_name":" 1741 ","page_number":93},
  {"content":"\r\n\r\nو ابن يمين فريومدى گفته است :\r\n گل پيكرت را چهل بامداد * به دست خود از راه حكمت سرشت \r\nو در حديث آمده است\r\nخمرت طينة آدم بيدى اربعين صباحا\r\nسپس پروردگار حكيم روح به كالبد وى در پيوست و چندان علم به دو آموخت كه همه فرشتگان به دانايى وى اقرار ، و به فرمان يزدان جز شيطان همه او را سجده كردند .\r\nخداى بزرگ آدم را در بهشت جاى داد . حوا را از او آفريد و به آن دو اجازه فرمود جز گندم از هر چه خوردنى در بهشت وجود دارد بخورند . اما ابليس كه از آستان ربوبيّت رانده شده بود به يارى مار وارد بهشت شد و آن دو را فريب داد تا گندم خوردند و به مكافات نافرمانى از بهشت رانده شدند . آدم به كوه سر نديب هندوستان افتاد ، حوّا به جدّه ، مار به كوهستان اصفهان و ابليس به ميسان .\r\nآدم پس از اين كه مدتى در زمين آرام گرفت ريشش درآمد و دانست مورد خشم پروردگار قرار گرفته است . دويست سال طاعت كرد ، و چندان گريست كه از گريه‌اش انواع گياهان طبى سر از خاك بركشيدند . از آن پس پروردگار خطايش را بخشيد . حوا نيز به دو پيوست . از اين دو پسران و دختران پديد آمدند ، هر بار پسرى و دخترى با هم ، و آدم پسر بطنى را به دختر بطنى ديگر به زنى داد . قابيل و خواهرش با هم به دنيا آمدند چون دختر توامان اقليميا زيباتر بود ميل به او كرد كه نامزد هابيل بود . از اين رو ميان هابيل و قابيل جنگ درگرفت و هابيل كشته شد .\r\nبارى ، چون عمر آدم به هزار سال رسيد درگذشت ، و حوّا نيز يك سال بعد ، و به روايتى صد روز بعد وفات يافت ، و « گور آدم و حوا هر دو بر سر كوه سر نديب بود تا وقت توفان نوح ، پس آنگه خداى عزّ و جلّ بفرمود مر نوح را كه اين آب عذاب است كه همى آيد بدين جهان . برو و آن استخوانهاى آدم و حوا بردار از كوه سر نديب و با خويشتن در كشتى نه تا اين عذاب بگذرد .\r\nو نوح عليه السلام برفت ، و آن استخوانها هر دو برداشت و با خود در كشتى نهاد و با خود همى داشت تا آن آب عذاب از جهان برفت . پس از آنكه نوح آن را برداشت و به بيت المقدس برد ، و در آن جا دفن كرد ، و اكنون گور آدم و حوا هر دو در بيت المقدس است .\r\n« عبد اللّه بن مقفّع و اصمعى هر دو آورده‌اند كه به آن وقت كه طوفان نوح فرو نشست نوح خواست كه آن استخوانهاى آدم و حوا به بيت المقدس برد كه خداى عزّ و جلّ او را فرموده بود كه آن جا بر و دفن كن .\r\n« نوح با آن چهل مرد گفت كه با او در كشتى بودند كه كيست از شما كه اين پدر و مادر خويش برد و در بيت المقدس دفن كند و بشارت زندگى بپذيرد كه تا قيامت زنده ماند ؟\r\nخضر با آن مردمان بود كه در كشتى بودند ، و گفت كه من برم . و نوح گفت كه روا باشد و پس آن استخوانها برداشت ، و به بيت المقدس برد و آن جا دفن كرد .\r\n« ايزد تعالى بر عمر و زندگانى او بركات كرد و تا قيامت زنده ماند ، به بركات دعاى\r\n\r\n","description":"","footnote":"","page_name":" 1742 ","page_number":94},
  {"content":"\r\n\r\nنوح عليه السلام . » ( صفحات 399 و 400 تفسير طبرى )\r\nآرگوس :  Argus  موجودى بود كه به روايت برخى يك چشم و به قول بعضى چهار چشم داشت ، و مىتوانست با دو چشم جلو و با دو چشم ديگر پشت سرش را بنگرد . گروهى نيز گفته‌اند وى داراى چشمان متعددى بود كه در سراسر بدنش پراكنده بود .\r\nآرگوس نيرويى خارق العاده داشت . او آركادىها را از شرّ گاو زورمند و خطرناكى كه همواره به سرزمين آنان خسارت و زيان وارد مىكرد رها ساخت . آن را كشت و پوستش را به صورت جامه‌اى بر اندام خود پوشيد . آرگوس يكى از ساتيرها را كه غالبا گله‌هاى آركادىها را مىربود ، كشت همچنين اكيدنا  Echidna  دختر عجيب الخلقه‌اى كه رهگذران را مىگرفت و مىكشت در حالى كه آن دختر به خواب بود ، به قتل رساند .\r\nهرا  areH  بزرگترين دختران كرونوس ورئا ، خواهر ونوس ، آرگوس را به نگهبانى يو  io  كه او را به صورت گاو سفيدى درآورده بودند گماشت .\r\nچشمان متعدد ارگوس چنان بود كه هنگامى مىخوابيد نيم آنها بسته و نيم ديگر باز بود .\r\nسرانجام هرمس پسر زئوس از راه دور سنگى بزرگ به وى زد و او را كشت . برخى نيز گفته‌اند هرمس نخست با تركه‌اى سحرآميز آرگوس را به خواب كرد ، و پس آن گاه او را به قتل رساند .\r\nآل بويه : مؤسس سلسلهء آل بويه سه پسر بويه : على ، احمد و حسن بودند . على بزرگ‌تر ، احمد كوچك‌تر ، و حسن ميانه بود . پدر بويه از قبيلهء شرزيل آوند ( شرزيل تلفظ ديلمى شيردل ) و از مردم ديه كياكيش بود . احمد پس از فتوحات متعدد به گرفتن بغداد مصمم شد ، و چون به بيرون آن شهر رسيد غلامان ترك خليفه المستكفى باللّه همه گريختند ، از اين رو پايتخت بىهيچ خونريزى روز يازدهم جمادى الاولى سال 334 هجرى قمرى به تصرف احمد درآمد . اما پسر بويه با خليفه به حرمت رفتار كرد و المستكفى در برابر اين جوانمردى به او خلعت و لقب معز الدوله داد ؛ برادرش ابو الحسن على را به عماد الدوله و ابو على برادر ديگرش را به ركن الدوله ملقب كرد .\r\nمناسبات معز الدوله و مستكفى چهارده روز دوستانه بود و چون دريافت كه خليفه و درباريانش طرح توطئه افگنده‌اند وى را از خلافت عزل كرد و المطيع للّه را به جاى او نشاند .\r\nمعز الدوله سرانجام در پنجاه و چهار سالگى چهار ساعت گذشته از شب سيزدهم ربيع الآخر سال 356 قمرى - 345 خورشيدى درگذشت . عماد الدوله كه در فارس حكومت مىراند . پيش از دو برادرش در ماه جمادى الآخر سال 338 قمرى - 328 خورشيدى - درگذشت و ابو شجاع پنا خسرو با لقب عضد الدوله كه در آن وقت بيش از سيزده سال نداشت جانشين او شد و سالها بعد به منظور استحكام روابط دوستى ، نوح سامانى دختر عضد الدوله را به زنى گرفت .\r\nاما حسن ركن الدوله تا محرم سال 366 - قمرى 355 شمسى - زنده ماند و بر رى حكومت مىكرد . سه پسر داشت : ابو شجاع پنا خسرو عضد الدوله ، ابو الحسن على فخر الدوله ،\r\n\r\n","description":"","footnote":"","page_name":" 1743 ","page_number":95},
  {"content":"\r\n\r\nابو منصور بويه مؤيد الدوله . او پيش از مرگ عضد الدوله را وليعهد كرد . حكومت همدان و رى و قزوين را به فخر الدوله و امارت اصفهان را به مؤيد الدوله سپرد و به اين دو وصيت كرد همواره فرمانبر و حامى برادر ارشد خود عضد الدوله باشند . سرانجام عضد الدوله كه پنجم ذى قعدهء 324 قمرى - 314 خورشيدى - به دنيا آمده بود . روز هشتم شوال 372 به بيمارى صرع درگذشت و در نجف به خاك رفت .\r\nابو على فارسى از بزرگان نحو ، عبد الرحمن صوفى رازى از اجلهء علماى هيأت ، و على بن عباس مجوسى از دانايان نامور طپ در دربار عضد الدوله مقام و مكانتى عظيم داشتند و وى به شاگردى اين استادان جليل القدر مفاخرت مىكرد .\r\nسلطنت آل بويه در سال 447 - قمرى - 434 خورشيدى به دست طغرل سلجوقى به آخر رسيد .\r\nانتونن مقدس  Antonin Le Pieux  امپراتور رم كه پس از آدرين از سال 138 تا 161 به داد و دانش بر رم حكومت كرد . وى به سال 86 تولد يافته بود .\r\nانتونى جنكينسون در زمانى كه ملكه اليزابت پادشاه انگليس شركت مسكوى متشكل از گروهى بازرگانان انگليسى كه با روسيه تجارت مىكردند به فعاليّت پرداخت و آنتونى جنكين سون  Antony Genkinson  متوفى در سال 1611 - 990 شمسى - را با چند كشتى به روسيه فرستاد . او پس از رسيدن به آن كشور با ايوان مخوف ملاقات كرد و از آن پس راهى هشترخان شد ، و خواست از راه بخارا وارد ايران شود ، اما بر اثر ظهور مشكلاتى به مسكو بازگشت و روانه انگلستان شد .\r\nسه سال بعد يعنى 1561 ميلادى جنكين سون با دو نامه كه اليزابت اول ، يكى را به نام تزار روسيه و ديگرى را به نام شاه تهماسب صفوى نوشته بود راه روسيه را در پيش گرفت ، و چون بدانجا رسيد يك ماه ماند و از آن جا خود را به شيروان رساند . عبد اللّه خان امير شروان وى را به گرمى پذيرفت ، روزى چند توقف كرد و از آن پس راهى قزوين پايتخت شاه ايران شد .\r\nروز بيستم ماه نوامبر 1561 برابر 940 خورشيدى اجازه شرفيابى يافت . سه ساعت بعد از ظهر جلو در كاخ رسيد اما پيش از آن كه از اسب فرود آيد وى را ناچار كردند به جاى كفش خود يك جفت باشماق كه خود شاه هنگام گزاردن نماز از آن به پا مىكرد بپوشد . وقتى به بارگاه رسيد بنا به رسم زمين ادب را بوسه داد و نامه ملكه را تقديم كرد . شاه از او پرسيد از مردم كدام كشور است ، كيست و به چه كار آمده است . جن كينسون جواب داد : من از شهر بزرگ و معروف لندن كه مايهء افتخار كشور انگلستان است آمده‌ام . مرا بانوى عظيم الشان و تاجدار ملكه انگليس فرستاده تا پيوند مناسبات تجارى ميان سوداگران انگليسى و بازرگانان ايرانى را كه مايه مزيد آبادانى هر دو كشور خواهد بود برقرار كنم . شاه چون دانست كه وى مسلمان نيست برآشفت و گفت مرا با كافران كارى نيست ؛ و فرمان داد جنكين سون را از دربار بيرون كنند .\r\nهمچنين يكى از خدمتگران را گفت بر جاى پاى وى خاك بريزد تا كسانى كه از آن راه مىگذرند نجس نشوند . جنكين سون چون دانست كه جانش در خطر است بىدرنگ عازم بيرون\r\n\r\n","description":"","footnote":"","page_name":" 1744 ","page_number":96},
  {"content":"\r\n\r\nشدن از ايران شد ، به سرعت خود را به هشتر خان رساند ، و بيستم اوت 1563 برابر 942 وارد مسكو شد .\r\nآندره ميشو  Andre michaux  گياه‌شناس معروف در دو سال 1783 و 1784 ميلادى برابر 1162 و 1163 خورشيدى كه براى تحقيق و تجسس دربارهء گياهان محلى به ايران آمده دربارهء كوه الوند تحقيقات مفصلى كرده و نوشته است اين كوه 3500 مترى از لحاظ داشتن معادن و انواع گياهان كم نظير مىباشد .\r\nگفتنى است كه يازده سال پيش از مسافرت ميشوژ . آ . اوليويه  G . A . Olivier  فرانسوى و پس از او كينيئر  Kinneir  و كر پارتر  Ker Parter  و كپل  KePPel  از كوه الوند بالا رفتند .\r\nابريشم ايران : يان اسميت نخستين سفير هلند در ايران كه از 26 ژوئيه 1628 تا 14 ژوئن 1630 در ايران مأمور بوده دربارهء ابريشم ايران در سفرنامه‌اش نوشته است : در ايران چند نوع ابريشم توليد مىشود . مرغوب‌ترين و بهترين آنها ابريشم ميلانى است كه چون تابيدن آنها مستلزم دقت و زحمت زياد است هم كم تهيه مىشود و هم گران است . نوع دوم ابريشم شعر بافى يا ابريشم زربفت نام دارد . نوع ديگر ابريشم لاجى است كه بيشتر در لاهيجان توليد مىشود و مورد پسند سوداگران اروپايى است . نوع ديگر ابريشم شيروانى است كه آن را كدخدا پسند يا تاجر باب هم مىخوانند و بيشتر در شماخى و گنجه و شيروان تهيه مىشود و جنس آن از نوع ابريشم لاجى پست‌تر است . ابريشم لاس نوع ديگرى از ابريشم ايران است كه اروپائيان آن را سالواتيكا  Salvatica  مىنامند و پست‌ترين و نامرغوب‌ترين انواع ابريشمهاى ايران مىباشد .\r\nمنطقه اصلى توليد ابريشم ايران رشت ، لاهيجان ، فومن ، كاشان و يزد مىباشد ولى محصول ابريشم يزد به خوبى ابريشم شهرهاى شمالى ايران نيست .\r\nابن الخمار : ابو الحسن بن سوار ملقب به ابن الخمار در سال 331 هجرى قمرى در بغداد به دنيا آمد .\r\nشاگرد يحيى بن عدى بود و در فلسفه و طب سرآمد دانايان زمان خود بود . به خواهش مأمون بن محمد پادشاه فاضل ، به خوارزم رفت و در سايه حمايت او آسوده به سر مىبرد . پس از اين كه محمود غزنوى خوارزم را گشود او و ديگر دانشمندانى را كه در خوارزم فراهم آمده بودند در غزنه برد ، او سالخورده بود و محمود وى را گرامى مىداشت چندان كه يك بار از بسيارى حرمتى كه به او مىنهاد زمين را در برابرش بوسيد .\r\nابو الخمار در برابر دانشمندان و ضعيفان بسيار تواضع بود و هر زمان قصد ديدار دانشوران و پارسايان مىكرد پياده به خانه آنان مىرفت ؛ اما هر وقت نيّت رفتن به دربار ، يا ملاقات وزيران و جاهمندان مىكرد سيصد غلام در ركابش بودند .\r\nدر يكى از روزها كه اين پير دانشمند به دربار محمود مىرفت در بازار كفشگرى اسبش رميد و او را بر زمين انداخت . وى دردمند گشت و به همان علت درگذشت مرگش در حدود 440 اتفاق افتاده است .\r\n\r\n","description":"","footnote":"","page_name":" 1745 ","page_number":97},
  {"content":"\r\n\r\nابن الخمار بسيارى از كتب سريانى را به عربى برگرداند . وى در فلسفه و منطق و طب آثار گرانبهايى به جا نهاد . ابو على سعيد به نيكى از او ياد كرده است .\r\nابن بوّاب ابو الحسن علاء الدين على بن هلال ، از جمله خوش‌نويسان عرب بود و چون پدرش دربانى قاضى بغداد را به عهده داشت به ابن بوّاب شهرت يافت . به قول برخى خط محقق و ريحانى از ابداعات و اختراعات اوست و نيز شصت و چهار قرآن نوشت كه يكى از آنها را به سلطان عثمانى داد و او آن قرآن را به مسجد قسطنطنيه فرستاد .\r\nابن حوقل : ابو القاسم محمد بن حوقل بازرگانى هوشمند بود ، و شوق جهانگردى در جوانى وى را برانگيخت كه به سفرهاى دور و دراز بپردازد . او در سال 331 هجرى قمرى خورشيدى مسافرت به جهان اسلام را آغاز نهاد و نخست از مرز جنوبى صحرا و اسپانيا گذشت . در سال 344 مصر و ارمنستان و آذربايجان را زير پا نهاد و در فاصله سالهاى 350 - 358 عراق و ايران و ماوراء النهر و خوارزم را سياحت كرد و در سال 362 به سيسيل درآمد .\r\nابن كثير محمد بن كثير الفرقانى ملقب به حاسب ، ستاره‌شناسى دانا ، معاصر مأمون خليفه عباسى ، و از مردم سغد بود . به امر مأمون در تصحيح زيج بطلميوس با گروهى از دانشمندان ستاره‌شناس مشاركت ورزيد . از آثار ارزشمند اوست : كتاب اختيار المجسطى ، كتاب فى الحركات السماويه .\r\nابن مقله ابو على محمد بن على بن حسين در سال 272 قمرى برابر 264 شمسى به دنيا آمد . از مردم پارس بود و بيشتر عمرش را در بغداد به سر برد . پس از اين كه باليد در بعضى دواوين به كار پرداخت .\r\nسپس به خدمت ابى الحسن الفرات پيوست . مقامى عظيم يافت ، و دارايى بسيار اندوخت . اما پس از چندى در صف دشمنان منعم خود درآمد ، و ابن الفرات چون فرصت يافت پانصد هزار دينار به مصادره از او گرفت .\r\nدر سال 316 قمرى مقتدر خليفه او را وزير خود كرد و تا سال 318 كه مغضوب و محبوس شد و دست راستش را بريد بر اين مقام بود . او در زندان قلم به ساعد دست راست مىبست و به نيكويى تمام خط مىنوشت . اين مقله از خط كوفى شش گونه خط : ريحان ، ثلث ، رقاع ، محقق ، توقيع و نسخ پديد آورد . انواع اين خطها به هنرمندى جمال الدين ياقوت بن عبد اللّه متوفى به سال 696 قمرى برابر 676 خورشيدى صورت كمال يافت و چند نفر از شاگردانش :\r\nيوسف مشهدى ، مباركشاه زرين قلم ، شيخ زادهء سهروردى ، سيد حيدر حلبى آن خطها را در سراسر زمينهاى اسلامى مخصوصا كشور ايران رواج دادند . تا پايان قرن هشتم هجرى اين خطوط رواج داشت ولى چون هيچ كدام آنها براى تند نوشتن مناسب و داراى شرايط لازم نبود خواجه تاج اصفهان از تخليط دو خط توقيع و رقاع خط تازه‌اى اختراع كرد كه تعليق نام گرفت و در اوايل قرن نهم هجرى مير على تبريزى از امتزاج تعليق و نسخ خط ديگرى به وجود آورد و آن را نستعليق نام نهاد .\r\nتكميل خط نسخ تعليق و يا نستعليق به هنرمندى مير على هروى متوفى به سال 951 قمرى تحقق يافت ، و مير عماد حسنى سيفى مقتول به سال 1024 زيبايى و كمال آن را به\r\n\r\n","description":"","footnote":"","page_name":" 1746 ","page_number":98},
  {"content":"\r\n\r\nبالاترين مرتبه رساند .\r\nبارى ، ابن مقله سه خليفه را خدمت كرد ، دوبار قرآن نوشت و در سال 328 در زندان جان سپرد .\r\nابن هيثم : ابو على حسن بن حسن بصرى ابن هيثم كه اروپاييان او را الهازن مىگويند و  Alhazen  صورت لاتين حسن است ، در سال 354 هجرى قمرى 344 خورشيدى برابر 965 ميلادى در بصره تولد يافته و اوايل عمر را در آنجا گذرانده و سپس به مصر رفته است .\r\nابن هيثم در شمار بزرگترين دانشمندان دورهء اسلامى است و محققان تاريخ علوم طرز فكر او را مانند دكارت دانسته‌اند .\r\nقريب يكصد مجلد كتاب و رساله در فيزيك و نجوم و رياضيات نوشته كه غالب آنها از ميان رفته است . از آثار اوست :\r\nكتاب المناظر در هفت مقاله\r\nمقاله فى هيئة العالم\r\nمقاله فى المرايا المحرقه\r\nمقاله فى تربيع الدائرة\r\nمقاله فى كيفية الاظلال\r\nابن هيثم در حدود سال 430 در قاهره درگذشته است .\r\nابو العباس خوارزمشاه بنا به نوشته ابو ريحان :\r\n« خوارزمشاه ابو العباس مأمون بن مأمون رحمة اللّه عليه ، بازپسين اميرى بود كه خاندان پس از گذشتن وى برافتاد ، و دولت مأمونيان به پايان رسيد ، و او مردى بود فاضل و شهم و كارى و در كارها سخت مثبت . و چنان كه وى را اخلاق ستوده بود ناستوده نيز بود ، و اين از آن مىگويم تا مقرّر گردد كه ميل و محابا نمىكنم . و هنر بزرگ‌تر امير ابو العباس را آن بود كه زبان او بسته بود از دشنام و فحش و خرافات . من كه بو ريحانم و مرا او را هفت سال خدمت كردم نشنودم كه بر زبان وى هيچ دشنام رفت و غايت دشنام او در آن بود كه چون سخت در خشم شدى گفتى :\r\nاى سگ . و ميان او و امير محمود دوستى محكم شد ، و حرهء كالجى راد دختر سبكتكين آنجا آوردند ، و در پردهء ابو العباس قرار گرفت و مكاتبات و ملاحظات و مهادات پيوسته گشت .\r\nو ابو العباس دل امير محمود در همه چيزها نگهداشتى و از حد گذشته تواضع نمودى . . .\r\nو اين خوارزمشاه را حلم به جايگاهى بود كه روزى شراب مىخورد بر سماع رود ؛ و ملاحظه ادب بسيار مىكردى كه مردى سخت فاضل و اديب بود و من پيش او بودم و ديگرى كه وى را صخره گفتندى ، مردى سخت فاضل و اديب بود ، و نيكو سخن و ترسل و ليكن سخت بىادب كه به يك راه ادب نفس نداشت و گفته‌اند : ادب النفس خير من ادب الدرس .\r\nصخرى پياله شراب در دست داشت و بخواست خورد . اسبان نوبت كه در سراى بداشته بودند بانگى كردند و از يكى بادى رها شد بنيرو . خوارزمشاه گفت : فى شارب الشارب . صخرى از رعنايى و بىادبى پياله بينداخت ؛ و من بترسيدم و انديشيدم كه فرمايد تا گردنش بزنند ؛ و\r\n\r\n","description":"","footnote":"","page_name":" 1747 ","page_number":99},
  {"content":"\r\n\r\nنفرمود و بخنديد ، و اهمال كرد ، و بر راه حلم و كرم رفت . »\r\nابو العلا احمد بن عبد اللّه بن سليمان بن محمد بن سليمان بن احمد بن سليمان بن داود المطهر بن زياد بن ربيعة بن الحارث بن ربيعه تنوخى روز جمعه بيست و هفتم ربيع الاول سال 363 قمرى برابر 353 هجرى شمسى به زمانى كه پدرش عبد اللّه بن سليمان سى و سه ساله بود در معرة النعمان به دنيا آمد . صرف و نحو را در محضر پدرش آموخت ، در معره و ديگر شهرهاى شام لغت و ادب را فرا گرفت و در بغداد حكمت يونانى و هندى را تحصيل كرد . و چون به سى و دو سالگى رسيد پدرش كه مردى دانشمند و شاعر بود درگذشت . مادرش نيز به سال 400 هجرى قمرى وفات يافت . ابو العلا كه حافظه‌اى شگفت‌انگيز داشت از بد حادثه در اوائل سال 367 بر اثر بيمارى آبله كور شد و هر دو چشمش نابينا گشت . در سال 398 به بغداد سفر كرد ، در آن جا با گروهى از اهل دانش آشنا گرديد اما بر اثر ناملايمات و بد خوييهاى مردم روزگار دگر بار آزرده و حسرت رسيده به زادگاه خود بازگشت . با اين كه دارا و متنعم بود سرايش از تجمل خالى بود .\r\nدر زمستان فرشش نمد و تابستان حصير بود . پيوسته گروهى از طالب علمان به شوق و ارادت در محضرش فراهم مىآمدند ، و به نسبت استعداد و اهليت خود از خرمن گرانبار دانش او خوشه چينى مىكردند . وى قريب هشتاد و دو سال در زندان خانه و كورى به سر برد در اين مدت افزون بر پنجاه كتاب و رساله نوشت .\r\nاين دانشى مرد تيره چشم روشن بين اوّل ربيع الاول سال 449 در هشتاد و شش سالگى درگذشت ، و هشتاد و چهار تن از شاعران نامور بر مرگش مرثيه سرودند .\r\nافكار و عقايد ابو العلاء را دو گونه نوشته‌اند برخى او را زاهدى وارسته و آزاده دانسته‌اند ، و گروهى وى را به الحاد و زندقه متهم كرده‌اند و گفته‌اند به پيغمبران و بعثت و نشور اعتقاد نداشت . همچنين آورده‌اند روزى احمد بن مغازى به ديدن ابو العلا رفت . شاعر و متفكر نامى از بدرفتارى و بدگويى مردم در حق او به احمد گله‌ها و شكوه‌ها كرد . احمد پس از اينكه با رافت و شكيبايى گله‌منديهايش را شنيد به او گفت : در شگفتم تو كه از سر دنيا گذشته‌اى و به آنان سپرده‌اى از چه آزارت مىكنند ؛ و ابو العلا در جواب او گفت من نه تنها دنيا را به آنان واگذاشته‌ام بلكه آخرت را هم به آنان داده‌ام .\r\nچنان كه ياد شد تا زمانى كه اين دانشور زنده بود نه تنها گروه بسيارى از دانش طلبان به اميد خوشه‌چينى از خرمن دانشش در خانه‌اش انجمن مىكردند ، بل كه بسيارى از وزيران و اهل دانش كه از معره دور بودند با وى مكاتبه مىكردند ، و آنچه را نمىدانستند مىپرسيدند .\r\nابو العلا مدت چهل و پنج سال از خوردن گوشت و شير و كره و آنچه از گوسفندان و گاو به دست مىآيد پرهيز كرد . مستنصر خليفه فاطمى آنچه در بيت المال معره و از مال حلال بود به وى بخشيد ، اما ابو العلا آن را نپذيرفت و گفت آنچه كه مرا به كار است مولايم بىمنت و اذى به من مىبخشد ، و ناسپاسى است كه جز احسان او چشم به دادهء ديگرى باز كنم .\r\nناصر خسرو در سفرنامهء خود دربارهء اين بزرگ مرد دانش چنين نوشته است : در معرة النعمان مردى بود كه ابو العلاء معرى مىگفتند نابينا بود و رئيس شهر او بود و نعمتى بسيار\r\n\r\n","description":"","footnote":"","page_name":" 1748 ","page_number":100},
  {"content":"\r\n\r\nداشت و بندگان و كارگران فراوان ، و خود همه شهر او را چون بندگان بودند ، و خود طريق زهد پيش گرفته بود ، و گليمى پوشيده و در خانه نشسته ؛ نيم من نان جوين راتبه كرده كه جزين هيچ نخورد و من اين معنى شنيدم كه در سراى باز نهاده است و نواب و ملازمان او كار شهر مىسازند ، مگر به كليات كه رجوع به او كنند . و وى نعمت خويش از هيچ كس دريغ ندارد ، و خود صائم الدهر باشد ، و قائم الليل و به هيچ شغل دنيا مشغول نشود ؛ و اين مرد در شعر و ادب به درجه‌ايست كه افاضل شام و مغرب و عراق مقرند كه در اين عصر كسى به پايهء او نبوده است و نيست . و كتابى ساخته آن را الفصول و الغايات نام نهاده و نسخها آورده است مرموز ، و مثلها به الفاظ فصيح و عجيب كه مردم بر آن واقف نمىشوند مگر بر بعضى اندك و آن كس نيز كه بر وى خواند . چنان كه او را تهمت كرده‌اند كه تو اين كتاب به معارضه قرآن كرده‌اى و پيوسته زيادت از دويست كس از اطراف آمده باشند ، و پيش او ادب و شعر خوانند . و شنيدم كه او را زيادت از صد هزار بيت شعر باشد .\r\nكسى از او پرسيد كه ايزد تبارك و تعالى اين همه مال و نعمت ترا داده است ، چه سبب است كه مردم را مىدهى و خويشتن نمىخورى . جواب داد كه مرا بيش از اين نيست كه مىخورم . و چون من آن جا رسيدم اين مرد هنوز در حيات بود . »\r\nابو العلاء كه هوش و حافظه زياد داشت از يازده سالگى به سرودن شعر آغاز نهاد .\r\nدربارهء حدت ذهن و قوت حافظه‌اش حكايتها آورده‌اند از جمله ابو زكرياى تبريزى مشهور به خطيب تبريزى نوشته است : من دو سال در مجلس درس دانشور بىهمال ابو العلاء معرى كه غالبا در مسجد تشكيل مىشد درس مىخواندم . روزى يكى از همسايگان من در تبريز به منظور بجا آوردن نماز جمعه به مسجد معرة النعمان درآمد . از ديدنش چنان شادمان گشتم كه استاد مسرت مرا دريافت . گفتم دوستم را پس از چند سال دورى مىبينم از اين رو سخت شادمانم . فرمود برخيز و با وى لختى گفتگو كن . گفتم از درس خواندن بازمىمانم . فرمود من درنگ مىكنم . آن گاه با اجازت او برخاستم و با دوستم مدتى به لهجهء آذرى صحبت كردم . چون باز آمدم و بر جايم آرام گرفتم پرسيد به چه زبان با دوستت صحبت مىكردى ؟ گفتم به زبان آذرى . گفت : من هرگز چنين زبانى نشنيده‌ام اما هر چه شما به هم گفتيد به خاطر سپردم . آن گاه همه سخنانى را كه ميان من و دوستم رفته بود بىاشتباه و بدون آن كه كلمه‌اى ساقط شده باشد بازگفت .\r\nچنان كه گفته شد اين شاعر متفكر تيره چشم روشندل افزون بر پنجاه كتاب و رساله نوشته كه الفصول و الغايات و رسالة الغفران از جمله آثار مهم اوست در اين كتاب مشاهدات ابو الحسن على بن منصور حلبى معروف به ابن القارح در بهشت و دوزخ و گفتگوى وى با بهشتيان و دوزخيان به شرح آمده است .\r\nابو الوفاء محمد پسر يحيى پسر اسماعيل پسر عباس روز چهارشنبه اول رمضان 328 به دنيا آمد . دوران تازه جوانى خود را در بوزجان شهركى ميان هرات و نيشابور گذراند ، در محضر عمويش ابى عمرو الفازلى ، و خالويش ابى عبد اللّه محمد بن عنبسه علم اعداد و حساب را فرا گرفت ، و بر علم\r\n\r\n","description":"","footnote":"","page_name":" 1749 ","page_number":101},
  {"content":"\r\n\r\nهندسه چندان وقوف يافت كه هيچ يك از رياضيدانان زمانش بدان پايه دانش نرسيد . او يكى از بزرگترين دانشمندان اسلام در علم رياضى بود و در استخراج اوتار تأليفى عظيم كرد .\r\nهمچنين در تكميل محاسبات مثلثات به كشف معادلاتى موفق شد . و هم او نخستين كس است كه نظريهء جيب را در مثلثات كروى غير قائم الزاويه آورد .\r\nاز اين دانشى مرد كه در سال 376 درگذشت آثار علمى معتبر به جا مانده است .\r\nابو جعفر محمد بن موسى : از جمله مشاهير اهل تنجيم و ستاره‌شناسى بوده ، و در اين علوم كتابهايى به رشته تحرير آورده است ، و چون بر مخروطات ابلونيوس شرحى نوشته گروهى از محققان برآنند كه وى جز زبان عربى زبان ديگرى نيز مىدانسته است .\r\nابو حنيفه نعمان بن ثابت بن زوطى از ائمه اربعهء اهل سنت و جماعت ، عالمى زاهد و متورع و اهل خضوع و خشوع بود و غالبا به درگاه خدا تضرع و زارى مىكرد .\r\nخليفه ابو جعفر منصور ابو حنيفه را از كوفه به بغداد طلبيد تا توليت قضاى دار الخلافه را به او سپارد . ابو حنيفه نپذيرفت و چون خليفه اصرار كرد و وى را بيم داد در جواب گفت : اى خليفه ، امر قضا را جز به خداترسان مسپار و امانت خويش را جز بديشان مده ؛ من چنانم كه در حال طبيعى و رضا بر حال خويش ايمن نمىباشم تا به حال خشم و غضب چه رسد ؛ و چون منى هرگز درخور مسند قضا نباشد .\r\nدر احوال وى نوشته‌اند : در همسايگيش پينه‌دوزى بود كه از بامداد تا شامگاه در دكانش كفشگرى مىكرد . چون شب فرا مىرسيد و به خانه بازمىگشت بيشتر مزدى را كه گرفته بود در كار مىگسارى خرج مىكرد ، و اين بيت مكرر مىخواند :\r\n اضاعوتى واىّ فتى اضاعوا * ليوم كريهة و سداد ثغر \r\nچنان روى نمود كه شبى چند گذشت و آواز كفشگرى به گوش ابو حنيفه نرسيد .\r\nسبب آن پرسيد . گفتند عسس او را به زندان كرده است . بامدادان بر استر نشست . پيش امير شهر رفت و گفت همسايهء من كه كفشگرى است عسس او را به زندان افگنده است ، بگوى تا رهايش كنند .\r\nامير حرمت وى دستور داد كفشگر و همه گنهكارانى را كه آن شب دربند شده بودند آزاد كنند .\r\nفضيل و ابراهيم ادهم و بشر حافى و داوود طائى و عبد اللّه بن مبارك از شاگردان او بودند .\r\nابو حنيفه در ماه رجب سال 149 درگذشت . وى را در مقبره خيزران در معسكر مهدى به خاك كردند . مدت عمرش هفتاد سال بود .\r\nابو ريحان بيرونى محمد بن احمد خوارزمى بيرونى از جمله بزرگترين دانشمندان روزگار و اجلّه دانايان رياضى بوده و شهروزى دربارهء او نوشته است : وقتى قانون مسعودى را نوشت پادشاه پيلوارى سيم براى او فرستاد . بيرونى نپذيرفت ، بازگرداند و گفت : من تاكنون عمر را به بىنيازى و خرسندى كه شيوه آزادگان و وارستگان است گذرانده‌ام و اكنون اين ستم بر خود روا نمىدارم\r\n\r\n","description":"","footnote":"","page_name":" 1750 ","page_number":102},
  {"content":"\r\n\r\nكه ترك عادت كنم .\r\nهمچنين نوشته‌اند كه دست و چشم و فكرش جز در روز نوروز و مهرگان و ساعاتى كه براى فراهم آوردن نيازمنديهاى معاش صرف مىنمود پيوسته در كار بود . ميان وى و شيخ الرئيس ابو على سينا درباره مسائل علمى سؤال و جوابهايى رفته است . ابو ريحان گندم گون ، بزرگ شكم بود و محاسن انبوه داشت ، و افزون بر آن كه در دانش ستاره‌شناسى و هيأت و منطق و حكمت و رياضى و لغت و ادب از دانشوران نامى روزگار خود بود شاعرى نكته‌سنج بود . وى هنگامى كه با محمود غزنوى به هند سفر كرد در حالى كه شاه به خراب كردن شهرهاى آن سرزمين مىكوشيد ، و به كشتن و غارت كردن فرمان مىداد ، و به نام جهاد و گسترش دين وحشتها مىآفريد و به خود مىباليد ، او در نهايت آرامش و مهربانى مىكوشيد زبان و ادبيات سانسكريت را بياموزد ، و با گفتگو با هندوان از دانش و فكر و انديشه تابناك و ذوق و هنرشان اطلاع يابد و با اين كه به عظمت و برترى اسلام بر همه اديان معترف بود به عقايد مذهبى هندوان به ديده احترام مىنگريست و اراء ايشان را تخطئه نمىكرد .\r\nچنين مىنمايد كه بيرونى نوشتن كتاب معروف و معتبر التحقيق ماللهند را روز اول محرم سال 423 قمرى برابر 19 دسامبر 1301 زمانى كه پنجاه و هشت سال داشته و سيزده سال عمرش را به مشاهدهء خونريزىهاى سلطان محمود گذرانده در غزنه به پايان برده است . كوشش ابو ريحان بيرونى براى آموختن زبان سانسكريت به منظور آشنايى هر چه بيشتر و كامل‌تر به انديشه‌ها و دانشها و آداب و رسوم هنديان - در كشورهاى اسلامى بىسابقه بوده است . چنان كه ابو على سينا و ابن رشد كه بسيارى از مطالب‌مندرج در كتابهاى ارسطو را در آثار خويش آورده‌اند هرگز زحمت تحصيل زبان لاتين را بر خود هموار نكرده‌اند و به استفاده ترجمه‌هاى ناقصى كه دانشمندان عرب از سريانى كرده‌اند اكتفا ورزيده‌اند .\r\nدر احوالش نوشته‌اند پس از اين كه بيرونى چند سال در دربار قابوس بن وشمگير به سر برد و كتاب بسيار مهم آثار الباقيه عن القرون الخاليه را در حدود سال 391 به نام وى نوشت به وطن خود خوارزم بازگشت و در دربار ابو العباس مأمون بن مأمون مقامى سخت ارجمند يافت .\r\nپس از اينكه مردم خوارزم خوارزمشاه را كشتند سلطان محمود به قصد انتقامجويى به خوارزم حمله برد و در مراجعت ابو ريحان و چند تن ديگر از دانشمندان بزرگ آنجا را در سال 408 به غرنه برد . و خواست او و استادش عبد الصمد بن عبد الصمد حكيم را به تهمت قرمطى بودن بكشد . عبد الصمد را به قتل رساند و چون به كشتن ابو ريحان تصميم كرد گروهى از درباريان به او گفتند ابو ريحان در دانش اخترگرى و بسى از علوم ديگر در پهنه زمين بىهمتاست و شاه را داشتن و حمايت كردن چنين كسى دربايست است . محمود از سر خونش درگذشت اما به زندانش كرد و پس از چندى آزاد ساخت و با خود به سفر هند برد .\r\nبيرونى پس از مراجعت به هند دگر بار به خوارزم رفت و به تصنيف و تأليف پرداخت ؛ و بعد از اين كه محمود غزنوى سه شنبه 23 ربيع الثانى سال 421 قمرى - سى ام آوريل 1030 درگذشت و پسرش مسعود سلطنت يافت به غزنه بازگشت ؛ قانون مسعودى را در صنعت تنجيم\r\n\r\n","description":"","footnote":"","page_name":" 1751 ","page_number":103},
  {"content":"\r\n\r\nبه نام وى تأليف فرمود . سلطان مسعود به نشان حق‌شناسى پيلوارى سيم سره براى وى فرستاد .\r\nبيرونى چون پايهء دانش خود را برتر و بالاتر از آن مىشمرد كه به حفظ آن مال بپردازد نپذيرفت ، بازگرداند و گفت : من تاكنون عمر را به بىنيازى و خرسندى كه شيوهء آزادگان و وارستگان است گذرانده‌ام و اكنون اين ستم بر خود روا نمىدارم كه ترك عادت كنم . افزون بر اين گرفتن و پرداختن به اين بار نقره مرا از كار تأليف و تصنيف بازمىدارد ، و ارباب خرد بر اين باورند كه دارايى ميرود ، اما دانش ارزنده گوهرى است كه مىپايد و من به فرمان خرد هرگز علم پاينده را به دولت و ثروت رونده سودا نمىكنم . بارى ، اين دانشمند بلند نام كه سوم ذى حجه سال 362 قمرى به دنيا آمده و در هفتاد و هفت سالگى به سال 440 از جهان رفته به عمر گرانبار خود افزون بر صد و پنجاه كتاب يا رساله نوشته كه برخى از آنها در گيرودار جنگها و آشوبها از ميان رفته ، بعضى آن آثار به صورت نسخه‌هاى خطى در كتابخانه معتبر مضبوط است و برخى نيز يك يا چند بار چاپ و به زبانهاى بزرگ برگردانده شده است . ابو ريحان 460 سال پيش از انكه كريستف كلمب امريكا را كشف كند . بنابر محاسبات علمى وجود چنان قاره‌اى را پيش‌بينى كرد و در كتاب الهند بودن آن قاره را ثابت كرد .\r\nهمچنين وى نخستين كس بود كه حفر ترعه ميان درياى سرخ و بحر مديترانه را كه اول بار به دستور داريوش شاهنشاه هخامنشى انجام يافته است كشف و ثابت كرد .\r\nو نيز همين داناى نامى اول بار كره جغرافيايى را ساخت . قطر اين كره جغرافيايى ده ذراع يعنى قريب پنج متر بود . وى جاى شهرها را بر روى اين كره معلوم كرد و طول و عرض جغرافيايى و فواصل هر يك را از يكديگر بر آن ثبت نمود .\r\nتاليفات اين دانشمند نامى اغلب به زبان عربى و اندكى به زبان پارسى و در علوم مختلف است . برخى بزرگان نيز به نام وى رسالاتى نوشته‌اند . نام بردن همه كتب و رسالات ابو ريحان در اين مختصر نمىگنجد و به ذكر برخى آنها اقتصار مىرود .\r\nالتفهيم لاوايل صناعة التنجيم به زبان فارسى است . و مؤلف در سال 421 آن را براى ابى الحسن على بن ابى الفضل خاصى نوشته است .\r\nتحقيق ما للهند من مقالة مقبولة فى العقل او مرذوله در سال 423 به نام عبد المنعم بن على بن نوع تفليسى در غزنه نوشته است\r\nالآثار الباقيه عن القرون الخاليه : ابو ريحان آن را به نام شمس المعالى قابوس نوشته .\r\nبزبانهاى فرانسوى و انگليسى برگردانده شده . اعتضاد السلطنه با همكارى ملا على غياث الدين جمشيد ثانى آن را به فارسى ترجمه كرده و در سال 1321 شمسى نيز به همت اكبر دانا سرشت بار دگر ترجمه و چاپ شده است .\r\nالمسائل المفيذة و الجوابات السّديده براى زيج خوارزمى در 250 برگ نوشته است .\r\nابطال البهتان بايراد البرهان على اعمال الخوارزمى فى زيجه در 360 برگ ساخته است .\r\nجوامع الموجود لخواطر الهنود فى حساب التنجيم در 500 برگ نوشته است .\r\n\r\n","description":"","footnote":"","page_name":" 1752 ","page_number":104},
  {"content":"\r\n\r\nمقاليد علم الهيئة براى اسپهد گيلانى مرزبان بن رستم بن شروين در 155 برگ نوشته است .\r\nتهذيب فصول الفرغانى براى احمد بن محمد بن كثير فرغانى در 200 برگ نوشته است .\r\nتهذيب الاقوال فى تصحيح العروض و الاطوال در 200 برگ نوشته است .\r\nتحقيق منازل القمر در 180 برگ دربارهء پژوهش منازل ماه نوشته است .\r\nدر آخر مقال گفتنى است كه بيرونى نسبت به تازيان كه موجب نگونسارى مجد و عظمت سرزمين كهنسال ايران و مايه ويرانى و تباهى اين سرزمين بوده‌اند نفرت و كينه‌اى زايد الوصف داشته است .\r\nاين دانشمند نامى بامداد روز پنج شنبه سوم ذى حجه 362 هجرى قمرى 351 خورشيدى به دنيا آمده و بعد از غروب شب جمعه دوم رجب 440 هجرى قمرى 427 خورشيدى و 1048 ميلادى از دنيا رفته است .\r\nابو سعيد فضل اللّه ابو الخير در سال 340 در ميهنه يكى از قراء خاوران ناحيه‌اى ميان ابيورد و سرخس به دنيا آمد و در همان جا وفات يافت . در علوم تفسير ، حديث ، فقه ، تصوف تبحر داشت . اهل رياضت كرامات بسيار به دو نسبت داده‌اند . كلمات و رباعيات عارفانه دارد ؛ و محمد بن المنور كتاب اسرار التوحيد را در شرح مقامات و فضائل او پرداخته است .\r\nدر يكى از روزها كه ابو الخير به دربار محمود مىرفت در بازار كفشگران اسبش رميد و او را بر زمين انداخت . وى دردمند گشت و به همان علت در حدود سال 440 درگذشت .\r\nسلطان محمود ابو الخير را سخت گرامى مىداشت چنان كه يك بار از بسيارى محبّت زمين را در برابر پاى او بوسيد .\r\nابو على سينا شيخ الرئيس شرف الملك ابو على حسين بن عبد اللّه بن على بن سينا به سال 363 هجرى قمرى 353 خورشيدى و 980 ميلادى در خرميثن تولد يافت . پدرش از مردم بلخ بود ، در زمان امارت نوح بن منصور بن نوح بن نصر بن اسماعيل سامانى امير ماوراء النهر به بخارا سفر كرد و در قريه خرميثن بخارا متصدى كارى شد . سپس در افشنه يكى از ديه‌هاى نزديك خرميثن ستاره را به زنى گرفت .\r\nعبد اللّه وقتى پسرش پنج ساله شد و قابليت تعلم يافت به بخارا بازگشت تا حسين را نزد استادى كامل به تحصيل بگمارد . نخست وى را به دانايى پرهيزگار و خداجوى سپرد تا او را قرآن و اصول دين بياموزد . از آن پس حسين به آموختن صرف و نحو ، معانى بيان و لغت پرداخت و بسى برنيامد كه در اين علوم وقوف كامل حاصل كرد . سپس در محضر محمود مساح كه در آن زمان در علم رياضى يگانه بود ، و از غايت بىنيازى وجه معاش خود را از طريق بقالى و سبزىفروشى به دست مىآورد به آموختن حساب و جبر و مقابله پرداخت و چندان ترقى كرد كه در اين علوم به مقام استاد خود رسيد . از آن پس در خدمت اسماعيل زاهد كه از افاضل فقيهان بود فقه آموخت و چون در اين علم نيز صاحب‌نظر شد در محضر ابو عبد اللّه ناتلى ( ناتل از حوالى آمل ) به فراگرفتن منطق روى نهاد و پس از مدتى چنان در اين علم پيش رفت كه با استادش\r\n\r\n","description":"","footnote":"","page_name":" 1753 ","page_number":105},
  {"content":"\r\n\r\nبه حجت زبان‌آورى مىكرد . و وقتى از تحصيل فقه و رياضى و منطق فراغت يافت در شانزده سالگى در محضر ابو منصور حسن بن نوح القمرى به آموختن طب پرداخت و پس از چهار سال تعلم به مقام استادى رسيد ، چنان كه پايگاهش از همهء طبيبان همعصرش درگذشت . سپس به مطالعه كتاب ما بعد الطبيعه كه به آن علم اعلى يا فلسفه اولى هم مىگويند ، و در آن از امورى كه در وجود خارجى و ذهنى محتاج به ماده نيست بحث مىشود پرداخت . در آغاز با وجود جودت ذهن نتوانست بر بعضى دقايق اين علم راه يابد . اتفاق را بر يكى از آثار ابو نصر فارابى در بيان اعراض ما فوق الطبيعه دست يافت و پس از مطالعهء آن بسيارى از مشكلات بر او آسان گشت .\r\nمقارن اين احوال بيمارى سختى بر امير نوح بن منصور سامانى عارض شد كه طبيبان به درمانش درماندند . مقربانش برخى از فضايل و حذاقت بو على را بر امير عرضه داشتند .\r\nوى كه از درمان يافتن خويش نوميد شده بود بدان مژده اميدوار گشت ، و آن دانشى مرد بسياردان را به دربار خود خواند . ابو على آمد و امير را به چند روز درمان كرد . نوح در حقّ وى نيكيها فرمود و بر همهء مقربان خويش مقدم داشت و به وى اجازه داد از كتابخانه‌اش كه گرانبار و آراسته به انواع كتب بود سود بجويد ، و وى به استنساخ برخى از آن كتب پرداخت .\r\nهنگامى كه عمر ابو على سينا از بيست و دو سال درنگذشته بود ، استاد بلند نام شيخ ابو بكر احمد بن محمد برقى خوارزمى ( متوفى ) به سال 376 كه در فقه و تفسير داناتر او كس نبود از ابو على به التماس خواهش كرد دربارهء مطالب حكميّه كه بدان شوق و رغبت بسيار داشت كتابى بپردازد ؛ و ابو على اجابت آرزوى چنان مرد بزرگ كتابى عظيم در بيان اجزاء فلسفه به نام حاصل و محصول تاليف فرمود و به وى سپرد ؛ و هم بنا به التماس آن جليل القدر كتاب البرّ و الاثم را در علم اخلاق براى او نوشت .\r\nمقارن آن احوال امير نوح بن منصور درگذشت و اوضاع كشورش پريشان گشت ، لا جرم ابو على راهى گرگانج شهرى از خوارزم شد و به خانه ابو الحسين سهيلى كه وزير خوارزمشاه و از فقيهان نامى و حامى فقها بود درآمد . سهيلى چون ابو على را نديده بود و نمىشناخت در آغاز ديدار به او نپرداخت ، اما همين كه به پايهء بلند دانش وى در همهء علوم آگاه شد او را به على بن مأمون بن محمد خوارزم شاه معرفى كرد .\r\nخوارزمشاه از ملاقات ابو على سخت شادمان گشت و چندان كه توانست در نكوداشت او كوشيد .\r\nمقارن اين احوال محمود غزنوى ، ابو الفضل حسن ميكال را كه از بزرگان دربارش بود نزد خوارزمشاه فرستاد تا ابو على سينا ، ابن الخمار ، ابو سهل مسيحى و ابو ريحان بيرونى را كه در دربار وى فراهم آمده بودند نزد وى فرستد . خوارزمشاه از خبر حركت ميكال و مأموريتش پيش از ورودش آگاه شد و به گروه دانشمندان گفت : دوست ندارم به دلخواه خود شما را از خود دور كنم ، اما چاره ندارم اكنون آزاديد پيش از رسيدن فرستاده محمود هر كدام مايل به رفتن غزنين نمىباشيد به هر جا خواهيد سفر كنيد . ابو على سينا و ابو سهل مسيحى راهى رى شدند ، و\r\n\r\n","description":"","footnote":"","page_name":" 1754 ","page_number":106},
  {"content":"\r\n\r\nابو ريحان و ابن الخمار همان جا ماندند .\r\nوقتى محمود از گريختن ابو على سينا آگاه شد به ابو نصر كه در صورتگرى چيره‌دست بود دستور داد تصويرش را بكشد و صورتگران ديگر شبيه آن بسيار رسم كنند تا به هر جا بفرستد تا هر كس او را بيابد بگيرد .\r\nابو سهل مسيحى در راه سفر در بيابانى دراز دامن از رنج تشنگى جان سپرد . ابو على به زحمت بسيار ، نيم جان خود را به ابيورد رساند ، و با اين كه سخت فرسوده و ناتوان شده بود از بيم آن كه مبادا شناخته و دستگير شود شتابناك راه ابيورد در پيش گرفت . در آن شهر نيز نماند و به جرجان رفت ، به طبابت پرداخت و مال اندوخت .\r\nمقارن اين احوال خواهر زادهء قابوس امير آن سرزمين بيمار شده بود . هيچ طبيبى دردش را نمىشناخت و درمانش را نمىتوانست . قابوس را خبر دادند كه زمانى است طبيبى حاذق بدين شهر درآمده و هر بيمار را و گرچه دردش سخت و سنگين باشد درمان مىكند . شيخ را به بالين بيمار بردند . نبضش را گرفت ، قاروره خواست ، دمى چند سر به جيب تفكر فرو برد و پس آن گاه گفت مرا كسى بايد كه همه كويها و خانه‌هاى شهر را بشناسد . چنان كس را آوردند .\r\nبعد از اين كه مجلس را جز او و بيمار از همه كس پرداخت نبض بيمار را گرفت ، آن شخص را نشاند و گفت نام محلات شهر را يكان يكان بر زبان آورد . چون نام محلّى بر زبانش گذشت ضربان نبض بيمار شدت گرفت . سپس به آن شخص فرمود نام خانه‌هاى آن محلت را بگويد .\r\nبيمار چون نام خانه‌اى را شنيد در نبضش شدتى پديد آمد . آن گاه به كسى كه ساكنان آن خانه را مىشناخت فرمان داد نام يكايك آنان را بر زبان آورد . نبض جوان به شنيدن نام يكى از ايشان بيش از بارهاى ديگر به ارتعاش درآمد . سپس ابو على به نزديكان قابوس گفت اين پسر جوان بر فلان دختر كه در فلان خانه فلان محلت است عاشق شده و شور عشق وى را چنين بيمار كرده و از پا انداخته است . چون حقيقت حال بر قابوس آشكار شد از بو على سينا پرسيد چگونه بدين راز راه يافتى . گفت پس از معاينه بيمار جمله اعضايش را سلامت يافتم . دانستم بيماريش جسمانى نيست و بدين تدبير كه كردم دردش را يافتم .\r\nقابوس گفت : اى دانشى مرد اين هر دو خواهر زادگان من ، و با هم خاله زادگانند .\r\nساعتى سعد اختيار كن تا ايشان را به هم پيوند دهيم . و چون اين ساعت معين گشت افتراق آن دو به اقتران انجاميد .\r\nاز روى ديگر قابوس از روى تصوير ابن سينا كه به جرجان رسيده بود ابن سينا را شناخت و روز به روز بر حرمتگزارى وى افزود ، و سرانجام چندان نزد سلطان محمود از او پايمردى و شفاعت كرد كه شاه غزنوى از تعقيب و آزار وى چشم پوشيد .\r\nچنين روى نمود كه مقارن اين احوال مردمان سرزمينى كه زير فرمان قابوس بودند بر او شوريدند ، و وى را كشتند و اوضاع جرجان منقلب شد . در چنان شوريدگى ابو محمد شيرازى كه به تحصيل فلسفه رغبت بسيار داشت از ابو على التماس كرد ، اين علم را به دو بياموزد . شيخ درخواست او را پذيرفت . ابو محمد شيرازى كه مردى متمكن بود نزديك خانه خود براى وى\r\n\r\n","description":"","footnote":"","page_name":" 1755 ","page_number":107},
  {"content":"\r\n\r\nسرايى خريد ، و ابو على مقارن اين زمان كتاب اوسط جرجانى و مبدأ و معاد و چند كتاب ديگر و رسالاتى تأليف كرد .\r\nپس از چندى از توقف بسيار در جرجان دلگير گشت و راهى رى شد . در آن زمان مجد الدوله و ملكهء مادرش بر آن جا حكومت مىكردند ، و چون هر دو به مقام شامخ علمى شيخ آگاه بودند از ورودش شاديها كردند . اتفاق را مقارن آن احوال مجد الدوله به بيمارى ماليخوليا گرفتار آمد . ملكه ابو على سينا را به معالجت وى خواند و حكيم او را درمان كرد مجد الدوله شيخ را به وزارت بركشيد . در جريان آن احوال عبيد اللّه عبد الواحد بن محمد جوزجانى ( متوفى به سال 438 ) كه از جملهء اجلهء شاگردان ابو على بود به وى التماس كرد بر كتابهاى ارسطو شرحى بنويسد ؛ چون اصرار ابو عبيد اللّه از حد گذشت طبيعيات شفا را تأليف فرمود . از آن پس به همدان سفر كرد و در آن جا بعضى اجزاى منطقيّه شفا را كه ناتمام مانده بود نوشت . پس از مدتى شوق سفر اصفهان و مصاحبت با علاء الدوله كاكويه در دلش پديد آمد . بعد از اين كه لوازم سفر را فراهم آورد در كسوت درويشان همراه برادر كوچكترش محمود و ابو عبيد اللّه و دو غلام رو به راه اصفهان نهاد . چون به طبرك رسيد علاء الدوله گروهى كثير از دانشمندان و بزرگان شهر را به پيشباز وى فرستاد . هنگامى كه به شهر درآمد هرچه تمام‌تر به اعزازش كوشيد و وزارت را به او سپرد . در چنين احوال كتاب نجات و حكمت علائيه را به رشته تحرير درآورد .\r\nسرانجام چنان روى نمود كه در اصفهان بيمار شد . در همان روزها علاء الدين از اصفهان راهى همدان گرديد و شيخ الرئيس را نيز همراه خود برد . در راه بيماريش شدت يافت و روز جمعه اول رمضان 427 در همدان درگذشت .\r\nاين رباعى را شيخ در جواب كسانى كه وى را به كفر متهم كرده بودند سروده است :\r\n كفر چو منى گزاف و آسان نبود * محكم‌تر از ايمان من ايمان نبود \r\n در دهر چو من يكى و آن هم كافر * پس در همه دهر يك مسلمان نبود \r\nو نيز از اوست :\r\n دل گرچه در اين باديه بسيار شتافت * يك موى ندانست ولى موى شكافت \r\n اندر دل من هزار خورشيد بتافت * آخر به كمال ذرّه‌اى راه نيافت \r\n از قعر گل سياه تا اوج زحل * كردم همه مشكلات گيتى را حل \r\n بيرون جستم ز بند هر مكر و حيل * هر بند گشوده شد مگر بند اجل \r\n ماييم به عفو تو تولّا كرده * و ز طاعت و معصيت تبترا كرده \r\n آن جا كه عنايت تو باشد ، باشد * ناكرده چو كرده كرده چون ناكرده \r\nابو سعيد ابو الخير در جواب او گفته است :\r\n اى نيك نكرده و بديها كرده * و آنگاه خلاص خود تمنا كرده \r\n بر عفو مكن تكيه كه هرگز نبود * ناكرده چو كرده كرده چون ناكرده \r\n*\r\n\r\n","description":"","footnote":"","page_name":" 1756 ","page_number":108},
  {"content":"\r\n\r\n ز منزلات جهان گر برون نهى قدمى * نزول در حرم كبريا توانى كرد \r\n وليك اين عمل رهروان چالاك است * تو نازنين جهانى كجا توانى كرد \r\nبه زبان تازى نيز اشعار سروده است .\r\nابو على سينا افزون بر دويست كتاب و رساله نوشته . برخى از آنها از ميان رفته ، بعضى چاپ شده و نسخه‌هاى خطى برخى ديگر در كتابخانه‌هاى معتبر مضبوط است . از جملهء آنهاست :\r\nكتاب البرّ و الاثم در اخلاق ، در دو جلد كه به نام شيخ ابو بكر برقى تأليف فرموده است .\r\nكتاب لغات السديديه كه به نام امير نوح بن منصور سامانى تصنيف كرده است .\r\nرساله در الحان موسيقى كه به نام ابو سهل مسيحى نوشته و به سال 1354 قمرى در هند چاپ شده است .\r\nرساله در علم كيميا و در هيأت صور فلكيّه كه به نام ابو الحسين سهيلى نوشته است .\r\n( ابو الحسين احمد بن محمد سهيلى وزير على بن مأمون و برادرش ابو العباس مأمون بن مأمون از افاضل وزيران بوده و به دانشمندان محبت بسيار داشته است . او در سال 488 درگذشته است .\r\nاما مهم‌ترين آثار علمى ابن سينا دانشنامه علايى و رسالهء رگ‌شناسى است . ابن سينا دانشنامه را به دستور شاهزاده كاكويى اصفهان علاء الدوله محمد بن دشمن زيار كه در فاصله سالهاى 398 هجرى قمرى تا 433 حكومت داشته نوشته و به وى تقديم كرده است . اين اثر معتبر را مىتوان نخستين دائرة المعارف علوم فلسفى زبان فارسى به شمار آورد ، و از آن جهت به زبان فارسى تصنيف فرموده كه علاء الدوله زبان عربى نمىدانسته است .\r\nدر اين كتاب مهم و معتبر چهار رشته فلسفه نظرى : منطق ، الهيات ، طبيعيات ، رياضيات شرح شده است .\r\nدانشنامهء علايى به كوشش هانرى ماسه و استاد دانشمند محمد آشنا به زبان فرانسه برگردانده شده و در پاريس به طبع رسيده است .\r\nابو معشر جعفر بن محمد بن عمر خراسانى از مردم بلخ و در علم ستاره‌شناسى و تاريخ يگانهء زمان خود بود . در احوالش نوشته‌اند به شرب خمر عادت داشت و هر زمان ماه به حال بدر درمىآمد صرع بر او عارض مىشد . حكايات و نوادر بسيار دربارهء او پرداخته‌اند . افزون بر صد سال عمر كرد ، و در سال 272 هجرى قمرى در شهر واسط به عالم باقى شتافت . تأليفات بسيار دارد كه از آن جمله است :\r\nكتاب المواليد الرجال و النساء ، كتاب اسرار النجوم ، كتاب السر ، كتاب الطبايع ، كتاب الدول و الملل ؛ كتاب الاقاليم ، كتاب اثبات علم النجوم ، كتاب الكامل و الشامل ، كتاب الاصول ، كتاب طبايع البلدان ، كتاب الامطار و الرياح ، كتاب المذاكرات ، كتاب المدخل الكبير ، كتاب القرانات ، كتاب المقالات ، كتاب قران النحسين ، و چندين كتاب ديگر .\r\n\r\n","description":"","footnote":"","page_name":" 1757 ","page_number":109},
  {"content":"\r\n\r\nابو يوسف يعقوب بن اسحاق معروف به فيلسوف العرب از جملهء اجلّه دانشوران عالم اسلام بود كه بتخصيص در علوم رياضى و طبيعى تبحر داشت . او از قبيله كنده بود و پدرش اسحاق بن صباح از سوى مهدى خليفه و هارون والى كوفه بود . در بغداد به دربار خليفه راه يافت ، و استاد احمد بن معتصم پسر خليفه شد . در علم هندسه ، فلسفه ، منطق ، حساب ، نحو ، نجوم ، طب و سياست و غيره كتب و رسالات متعدد تأليف كرده ، همچنين رساله‌اى نوشته در بيان اين كه جهان و هرچه در اوست كروى است ؛ و نيز رسالهء ديگرى در شرح اينكه كليّه عناصر اوليه و جرم نهايى آنها كروى شكل است . بسيارى از آثارش از ميان رفته اما ترجمه لاتينى برخى از آنها بجاست . از جمله ترجمه رساله‌اى دربارهء اين كه چرا رنگ آسمان آبىگون است . بخشى از رسائل فلسفى وى در سال 1950 به طبع رسيده است .\r\nاپيكور فيلسوف معروف يونانى كه از 341 تا 270 سال پيش از ميلاد مىزيست . او فلسفه را فن حصول سعادت در زندگى مىشمرد و خير را تنها در لذات معنوى و آرامش باطن مىدانست .\r\nاردبيل در دشت پهناورى ميان كوههاى طوالش و سبلان واقع شده ، ارتفاعش از سطح دريا 1100 متر است . طول جغرافياييش نسبت به نصف النهار گرينويچ چهل و هشت درجه و نوزده دقيقه شرقى و عرض جغرافياييش سى و هشت درجه و پانزده دقيقه شمالى مىباشد . رود بالقو از آن مىگذرد . هوايش در تابستان معتدل و در زمستان بسيار سرد است چنان كه گاهى به بيست تا سى درجه سانتىگراد زير صفر فرود مىآيد . بناى اردبيل را به فيروز شهريار سلسلهء ساسانيان نسبت مىدهند . آرامگاه شيخ صفى الدين عارف معروف جد پادشاهان صفوى در اين شهر است .\r\nاز جمله آثار مربوط به بقعه اين شيخ معروف فرمانى است از شاه تهماسب منقوش بر سنگ بزرگى دربارهء منع منهيات به اين شرح :\r\nحكم واجب الاتباع صادر گشته كه از كليه ممالك محروسه از ايجاد شرابخانه ، پننگ خانه ، معجون خانه ، بوزه خانه ، قوال خانه ، بيت اللطف ، قمار خانه ، كبوتر بازى ، ريش‌تراشى ، طنبور زدن ، نرد باختن ، بدعت تعزيه ، خدمت امردان در حمامات ، جلوگيرى شود .\r\nآرامگاه شاه اسماعيل و مسجد جمعه از ديگر بناهاى قديمى اين شهر مىباشد .\r\nفاصلهء ميان اردبيل و تبريز بيش از دوازده فرسخ نيست . شهرت اردبيل از نظر موقع تجارى ابريشم و مقبره شيخ صفى و برخى از شاهزادگان دودمان صفى است .\r\n« اردبيل كنار كوهى قشنگ واقع شده ، خانه‌هايش از گل و خشت ، و كوچه‌هايش تنگ و كج و معوج است ؛ اما كوچه‌اى كه در انتهاى آن كليساى ارامنه ساخته شده راست و زيباست .\r\nرود كوچكى از خاور به باختر و از ميان شهر مىگذرد . انشعابات اين شهر كوچك باغهاى شهر را آبيارى مىكند ؛ و كاروانسراى خوبى در يك طرف ميدان بزرگ ساخته شده است .\r\nمردمان اردبيل بر اين اعتقادند شراب انداختن در شهرشان گناه كبيره است . مدخل آرامگاه شيخ صفى در ميدان است ، و در مدخل عمارت آرامگاه زنجيرى به حلقه‌هايى محكم\r\n\r\n","description":"","footnote":"","page_name":" 1758 ","page_number":110},
  {"content":"\r\n\r\nشده و هر مقصرى داخل محوّطه اول آرامگاه شود از تعرض مصون است . هنگام ورود به حياط دوم آرامگاه هر كس سلاح يا چوبدستى يا عصا دارد بايد آن را از خود جدا كند . در منتها اليه حياط دوم مطبخ است كه بيست و پنج يا سى اجاق دارد ، و روى هر كدام ديگ مسين بزرگى است كه در آنها غذا مىپزند و به مستمندان و زائران مىدهند .\r\nمقبرهء شيخ صفى زير گنبدى هشت ضلعى واقع است ، ضريحش از چوب است و خاتم‌كارى ظريفى دارد ؛ و در چهار گوشهء بالاى آن چهار سيب بزرگ طلا نصب شده . روپوش ضريح زرى سرخ است ، و در قسمتهاى مختلف عمارت آرامگاه چندين چراغ طلا و نقره و مينا كارى وجود دارد .\r\nدر فاصلهء يك چهارم فرسنگ به شهر عمارتى عالى و زيبا كه داراى باغى بزرگ و حياطهاى متعدد است وجود دارد . در آن جا پدر و مادر شيخ صفى مدفونند . ( تاورنيه ) .\r\nكاسپادروويل كه در زمان فتحعلى شاه به ايران آمده و سه سال در ايران به سر برده دربارهء اردبيل نوشته است :\r\nاردبيل شهرى نسبة بزرگ است و به سبب اينكه داراى چشمه‌هاى آب گرم متعدد مىباشد ، و نيز مدفن شيخ صفى الدين اردبيلى در آن جاست اهميت زياد دارد . مردم به اين زاهد معروف اعتقاد كامل دارند و نذرهاى خود را روى آرامگاهش مىگذارند . اردبيل شهرى قديمى است . حكومتش با خانى است كه عنوان بيگلر بيگى دارد و تابع حكومت آذربايجان مىباشد .\r\nارس يكى از رودهاى بزرگ آسياست كه در روزگاران گذشته ارمنستان را از سرزمين مدى جدا كرده است . اين رود از كوههاى نزديك ارزروزم سرچشمه مىگيرد ، و پس از اين كه از ارپا چاى و چندين رود كوچك‌تر كه سرچشمهء همه كوههاى قفقاز است مايهء بيشتر گرفت از دامنهء ارارات مىگذرد و بعد از پيوستن به رودخانه كور به درياى خزر مىريزد .\r\nدر فصل بهار بر اثر ذوب شدن برفهاى كوههاى اطراف مقدار آب اين رودخانه زياد و جريانش شتابناك و سركش مىشود اما در اواخر تابستان آبش چندان كم است كه از گدارهايش پياده و بىخطر مىتوان گذشت . گاسپار دروويل\r\nموريس كوتز بوئه دربارهء ارس در سفرنامه‌اش نوشته است :\r\nيكى از خصوصيت ارس اين است كه با اين كه در 39 درجهء عرض جغرافيايى جارى است در زمستان چنان يخ مىبندد كه در آن حال فوجها با مهمات خود بىهيچ رنج و خطر مىتوانند از روى آب عبور كنند . همچنين وقتى كه امراض سارى در عثمانى شيوع دارد هرگز بيمارى از آن سوى رود به داخل ايران سرايت نمىكند .\r\nارسطو حكيم نامور يونانى 384 پيش از ميلاد مقارن با سال اول نود و نهمين المپياد به دنيا آمد . پدرش نيفرماخس طبيب فيليپ پدر اسكندر ، مادرش فواستيس  Phoistsis  و مولدش استاژير  Stagire  بود . در خدمت افلاطون به تلمذ پرداخت و از جمله شاگردان مستعد و هشيوار وى بود ، و هر زمان افلاطون به سفر مىرفت جاى استاد به شاگردان درس مىآموخت . بيست سال\r\n\r\n","description":"","footnote":"","page_name":" 1759 ","page_number":111},
  {"content":"\r\n\r\nدر محضر افلاطون شاگردى كرد و دانش بسيار اندوخت . در منطق ، طبيعيات و الهيات و خلقيات كتب مهمى تأليف كرد . آنچه دربارهء منطق نوشته شامل هشت كتاب است به اين شرح : قاطيغورياس ( مقولات )  Categoric  ؛ بارى ارميناس  Hermeneias  ( يعنى تعبيرات ) انالوطيقا  Analytiquea  ( يعنى برهان ) طوبيقا  ToPiques  ( به معنى جدل ؛ سوفسطيقا ( به معنى مفالطه ) ريطوريقا  Rhetorique  ( به معنى خطابه ) ؛ بوطيقا ( به معنى شعر ) . جمع اين رسائل در قديم ارغنون  Organon  ناميده مىشد .\r\nارسطو از همسر اولش فتياس داراى دخترى شد و پس از اين كه او درگذشت زن ديگرى گرفت و داراى پسرى شد كه او را نيقوماخوس ناميد .\r\nپس از اين كه آوازهء دانش ارسطو در سراسر يونان زمين پيچيد فليپ پادشاه مقدونيه در سال 342 پيش از ميلاد وى را به معلمى پسرش اسكندر كه در آن زمان سيزده ساله بود برگزيد . و وقتى اسكندر جاى پدرش را گرفت و به جهانگيرى پرداخت از هر شهر كه مىگشود نفايسى براى استاد خود مىفرستاد . برخى از آنها مشتمل بر جانوران و گياهان بود كه در يونان وجود نداشت .\r\nارسطو پس از مرگ اسكندر به آتن بازگشت و مدت ده سال به تدريس پرداخت و سرانجام در شصت و هشت سالگى در سال 316 پيش از ميلاد مقارن با سال سوم المپياد صد و چهارده درگذشت . دربارهء شمايل او نوشته‌اند : نيكو بالا ، سپيد اندام ، درشت استخوان و گشاده سينه بود و چشمان ريز و بينى كشيده داشت . به هنگام حركت هر زمان تنها بود تند ، و هر وقت با شاگردان بود آهسته مىرفت . به مدارا و با تأمل سخن مىگفت ؛ به موسيقى عشق مىورزيد و در جامه پوشيدن و غذا خوردن جانب اعتدال را رعايت مىكرد .\r\nاسكندر دربارهء ارسطو گفته است : درست است كه پدرم موجب به وجود آمدنم شده اما معلم ارسطو درست زندگى كردن را به من آموخته است .\r\nارسطو بر اين اعتقاد بود كه شجاعت مرد در فرماندهى و شجاعت زن در فرمانبردارى است . چون زن در پنجاه سالگى و مرد در هفتاد سالگى از توليد نسل بازمىمانند مناسب آنست كه اختلاف بيست سال از آغاز ازدواج مورد توجه قرار گيرد\r\nارشميدس : در قرن سوم پيش از ميلاد ميان سيراكوزيها و روميها به سببى جنگ سختى درگرفت . روميها از نظر سلاح جنگ بر عدهء جنگجويان بر سيراكوزيها فزونى داشتند ، و چنين مىنمود كه پيروزى از آن آنها خواهد بود . در اثناى جنگ ارشميدس - 287 - 212 - كه طرفدار سيراكوزيها بود چندين منجنيق ساخت كه لشكريان سيراكوز با آنها سنگ به سپاهيان روم پرتاب مىكردند ؛ و طىّ مدت سه سالى كه اين جنگ ادامه داشت سيراكوزيان به سبب داشتن اين منجنيقها اندك اندك به پيشرفتهايى توفيق يافتند . افزون بر اين ، اين رياضيدان و فيزيسين و مهندس بزرگ آيينه‌اى ساخت كه چون آنها را برابر خورشيد مىگرفت و حرارت را بر روى كشتيهاى روميان متمركز مىكرد آتش در آنها مىافتاد .\r\nمارسلوس سردار و كنسول روم چون محاصره شهر و سپاهيان دشمن را بىفايده ديد فرمان\r\n\r\n","description":"","footnote":"","page_name":" 1760 ","page_number":112},
  {"content":"\r\n\r\nداد كه لشكريانش از محاصره دست بكشند . او كوشيد به طريق ديگر دشمن را به زانو درآورد .\r\nاتفاق را شبى ديد كه يكى از قلعه‌هاى سيراكوز چنان كه بايد حفاظت نشده ، و در دم فرمان داد به ناگاه از همان جا حمله برند و شهر را به تصرف درآورند .\r\nدر اين هنگام ارشميدس تنها در گوشه‌اى نشسته بود و چنان به حل يك مسألهء هندسى پرداخته بود كه نه غوغاى درآمدن سپاهيان دشمن را به سيراكوز شنيد ، و نه از تصرف شهر به دست ايشان باخبر شد . ناگهان يكى از سربازان دشمن را بالاى سر خود ديد كه به او فرمان مىداد نزد مارسلوس برود ، و چون ارشميدس به منظور اتمام حلّ مساله از اجراى دستور سرباز سرپيچى كرد سرباز خشمگين شد و خواست با شمشيرش او را بكشد . ارشميدس التماس كرد چندان وى را فرصت دهد كه حل مسأله را به پايان برد ، و از آن پس هرچه خواهد بكند اما آن سرباز نااهل كه ارج دانش را نمىشناخت برآشفته شد و وى را كشت .\r\nمارسلوس از كشته شدن چنان دانشمند بزرگ غمگين شد و بر سر مزارش عمارتى عالى بنا كرد . و مردم سيراكوز به پاى مجسمه‌اى كه به پاس خدماتش كنار مزارش ساختند يك كره و برخى آلات و اسباب هندسى نقش كردند .\r\nكتابهاى كره و استوانه ، اندازه‌گيرى مساحت دايره ، مأخوذات ، تربيع دايره ، و چند كتاب ديگر از آثار ارزندهء اين دانشمند است . پى يعنى نسبت محيط دايره به قطر آن ، هم او معلوم كرد .\r\nاسبها مختصر آنچه تاورنيه در سفرنامه‌اش راجع به اسبها و خرهاى ايران نوشته است .\r\nاسبهاى ايرانى كوچك‌تر از اسبهاى ما مىباشند ، اما آرام ، ملايم رفتار ، و كم خوراكند ، در هر شبانه روز يك توبره كاه و مقدارى جو به هر كدام مىدهند و وقتى قصيل به دست مىآيد مدت بيست روز آنها را به اين خوراك مىبندند كه سبب تصفيه معده‌شان مىگردد .\r\nايرانيان اسب را اخته نمىكنند و مدت هجده سال به طور متوسط از آن كار مىكشند . در زمستان ميخهاى تازه‌اى كه سرشان برجسته است به نعلشان مىزنند تا روى زمينهاى يخ‌زده نلغزند .\r\nدر ايران دو قسم خر هست . يك قسم كه براى باركشى از آنها استفاده مىشود ؛ و يك قسم ديگر كه نژادشان بهتر است و خوش هيكل‌تر و چالاك‌تر و تند رفتارترند و قيمتشان گران‌تر مىباشد . براى سوارى .\r\nسر و گردن و دست و پاى خرها را هم گاهى مثل دست و پاى اسبها رنگ مىكنند و بازرگانان و دكانداران عمدهء اصفهان براى رفتن به محل كسب و كار خود بر خر سوار مىشوند\r\nاسترابن جغرافىدان معروف كه قريب به سال 58 پيش از ميلاد در آماسيا  Amasya  كاپادوكيه به دنيا آمده است . وى مؤلف يك مجلد كتاب جغرافياى مفصل و گرانقدر مىباشد . در حدود سال 25 بعد از ميلاد درگذشته است .\r\nاسطرلاب چيست ؟ اين آلتى است يونانيان را ، نامش اسطرلابون ، اى آيينهء نجوم . و حمزه اسپاهانى او را از پارسى بيرون آورد كه نامش ستاره‌ياب است . و بدين آلت دانسته آيد وقتها . آنچ از روز و شب\r\n\r\n","description":"","footnote":"","page_name":" 1761 ","page_number":113},
  {"content":"\r\n\r\nگذشته بود به آسانى و غايت درستى . و نيز ديگر كارها كه از بسيارى نتوان شمردن . و اين آلت را پشت است و شكم و روى و اندامهاى پراگنده ، و ايشان را به هم آرد قطبى كه به ميان اوست . و هم بر اين آلت صورتهاست و خطها ، و هر يكى را نامى است و لقبى نهاده مر دانستن را .\r\nجملهء اسطرلاب گرد است و از گردى او به يك جاى افزونى دارد بيرون آمده ، نامش كرسى . و اندر او سولاخى است آويزه را و حلقه‌اى اندر وى . و به مركز اسطرلاب سولاخى است و اندر او قطب مىگردد . و اندر قطب اسبكى همى درآيد تا قطب بدان بتواند داشتن آنچ به دو اندر آمده است . و بر پشتش پاره‌ايست دراز چون مسطره ، و بر قطب همى گردد نامش عضاده ، به هر دو سرش نوككهاى تيز بيرون آمده ، و هر دو را مريهاى عضاده خوانند . و فروتر از آن سوى ميانه ، دو پاره است چهار سو ، و بر روى عضاده بر پاى خاسته ، نامشان لبنه‌اى خشتك و نيز هدفه خوانند ، اى نشانه‌اى كه بر او تير زنند . و به ميان هر يكى از اين دو خشتك ، سولاخى است تنگ ، نامش سولاخ شعاع ؛ و گر نيز گويى سولاخ نگرستن شايد . و اما روى اسطرلاب آنست كز آن سوى پشت اوست . و گرد بر گرد او ديواركى است نامش حجره ، و اندرونش بر روى صحيفه‌ايست دريده ، نامش عنكبوت ؛ و نيز شبكه گويند . و اندرين دايره‌ايست تمام ، و بر وى نامهاى دوازده برج نبشته و نامش منطقه البروج ؛ و ز او از سر جدى چيزكى تيز بيرون آمده است خرد نامش مرى مطلق بىصفت . و چون عنكبوت را بگردانى ، هميشه اين مرى مر حجره را ببساود .\r\nو گرد بر گرد منطقه نوكهايى تيز است بيرون آمده از پاره‌هاى چون سه سو ، و نام كواكب ثابته بر آن نبشته . و آن سركهاى تيز را مريهاى كواكب خوانند . و چون فرس از قطب بيرون آرى عنكبوت و صحيفه‌ها جدا شوند ؛ و اين صحيفه‌ها زير عنكبوت باشند . هر روى آن عرض شهرى را كرده يا عرض اقليمى را .\r\nاما بر پشت او چون برابر خويش گيرى ، و كرسى زبر سوى باشد ، آن قطرش كه بر پهناش هست از دست راست تو تا دست چپ او را خط افقى خوانند . و نيز خطّ مشرق و مغرب خوانند ؛ آن چهار يك چپ از نيمهء زبرينش ربع ارتفاع خوانند و به نود پارهء راست بخش كرده است .\r\nآن را اجزاء ارتفاع خوانند ، و آغازشان از خط افقى است ، و به نود رسد برابر نيمهء كرسى . و پنجگان آن يا دهگان زبرش نبشته بود به حروف جمل ، و آن چهار يك كه برابر ربع ارتفاع است او را ربع ظل خوانند . و قسمت كرده است به انگشتهاى سايه . و آغازش از آن قطر است كه از نيمهء كرسى همى آيد ؛ و نهايتشان را حد نيست . زيراك آن جان سپرى شوند كجا اسطرلابگر عاجز شود از جهت تنگ شدنشان . فاما آنچ بر عنكبوت است آنست كه پيشتر گفتيم ؛ و اما آنچه بر صحيفه‌ها بود نخست بر هر روى سه دايره بود متوازى . بزرگترينشان كه بيرون‌تر است و از مركز دور تر ، و به كرانه صحيفه نزديك‌تر نامش مدار جدى است ، و خردترينشان كه اندرون‌تر است و به مركز نزديك‌تر نامش مدار سرطان ؛ و ميانگى نامش مدار حمل و ميزان .\r\nو به هر صحيفه‌اى بر دو قطر است كه رويش را به چهار پاره راست همى بخشند . آن\r\n\r\n","description":"","footnote":"","page_name":" 1762 ","page_number":114},
  {"content":"\r\n\r\nكه بر پهناست از دست راست به چپ او را خط مشرق و مغرب خوانند ، و بر مركز فصل شود تا نيمه چپ خط مشرق باشد ، و نيمه راست خط مغرب . و قطر دوم بر افق فصل شود تا آن پاره كه از وى سوى كرسى است خط وسط السماء خوانند ، و نيز خط نصف النهار . و ديگر پارهء فرودين خطّ و تد الارض و نيز او را خط نصف الليل خوانند . و افق آن قوسى باشد كه بر هر دو تقاطع مدار حمل با خط مشرق و مغرب همى گذرد ؛ و آن قوسها و دايره‌ها كه زير افق‌اند ، مانندهء او مقنطرات خوانند ؛ و زين مقنطرها هرچ از خط نصف النهار سوى مشرق افتد مقنطرات شرقى خوانند ، و هرچ از وى سوى مغرب افتد مقنطرات غربى خوانند . پس مقنطره يكى باشد و لكن به خط نصف النهار چون او را دو پاره كند و نام گيرد ، تا مقنطرات مغرب و مشرق باشند ، و همچنان افق دو نيمه شود . يكى افق مشرق بود ديگر افق مغرب . و ميان كمترين مقنطره نقطه‌ايست بر وى حرف ص نبشته ، نامش سمت الرأس است . و خطهاى ساعتهاى معوجّه آنند كه زير افق ميان مدار سرطان و مدار جدى كشيده است . و به ميان هر دو خطى عددشان نبشته است از يكى تا دوازده .\r\nاسطرلاب تمام آن بود كه مقنطراتش كشيده باشد از افق تا سمت الرأس نود مقنطرهء راست ، و عددشان به حروف جمل نبشته بود از سوى مشرق و ز سوى مغرب از يكى تا نود به ولاء عدد طبيعى . و چون اندازهء اسطرلاب خردتر بود از آن مقدار كه تمام را شايست ، تا همهء مقنطرات اندر و نگنجد ، ميان هر دو يكى يله كنند تا آنچ كشيده شود اندر و چهل و پنج باشد ، و عددشان كه نبشته آيد عددهاى جفت متوالى باشند ، و آن اسطرلاب را نصف خوانند . اگر نيز آن خردتر باشد مقنطرات او سى كنند ، و او را ثلث خوانند . اى مقنطراتش سه يك نوداند . و هم بر اين قياس سدس بود و عشر . و خمس هيچ نكنند هر چند كه شايد كردن . و هرچ از اين معنى بر مقنطرات كرده آيد همچنان به درجه‌هاى بروج كرده آيد .\r\nپس دانسته آيد داننده را كه سبب اين نامها بزرگى و خردى اسطرلاب بود و چابكى دست و ناچابكى صناع . . . »\r\nنقل از كتاب التفهيم فى صناعة التنجيم ابو ريحان بيرونى به تصحيح استاد فقيد جلال الدين همايى .\r\nدر كتاب بيست باب اسطرلاب خواجه نصير الدين طوسى اجزاء اصلى اسطرلاب بدين شرح آمده است : « آنچه در دست گيرند و اسطرلاب را از آن آويزند آويز يا علاقه گويند ، و آنچه علاقه در آنست آن را حلقه ، و آنچه حلقه در وى است عروه خوانند ؛ و بلندى كه عروه بر آن ميخ شده آن را كرسى گويند ، و آنچه كرسى به دو بسته شده صفحه‌ها و عنكبوتها در اندرون وى جاى گرفته آن را حجره يا ام گويند . در روى تمام صفحه‌ها صفحه‌ايست مشبك كه آن را عنكبوت شبكه مىخوانند . ميخى كه بر مركز عضاده و حجره صفحه‌ها و عنكبوت گذرد آن را قطب خوانند ، و بر دو طرف عضاده دو قطعه قائم است آن دو را دفتان خوانند و هر يكى را بالانفراد لبسنه گويند ، و در هر يكى از آن دو لبنه سوراخى است كه آن را ثقبهء ارتفاع نامند .\r\nآنچه قطب بر آن استوار گردد فرس خوانند ، و حلقه‌اى كه در زير فرس بود تا فرس از سطح\r\n\r\n","description":"","footnote":"","page_name":" 1763 ","page_number":115},
  {"content":"\r\n\r\nعنكبوت مرتفع شده باشد آن را پشيزه و فلس خوانند ، و آن كه عنكبوت را بدان مىگردانند آن را مدير يعنى دوردهنده نامند . در حجره هفت يا پنج يا سه صفحه نهاده بود و آن جهت شهرهاى مختلف مىباشد . در بعضى اسطرلابها صفحه‌ايست اضافى كه آن را آفاقى خوانده‌اند . »\r\nبرگرفته از مقاله پروين برزين‌مندرج در شماره 66 مجله هنر و مردم .\r\nسيد اسماعيل جرجانى : قطب الدين محمد خوارزم شاه پسر انوشتكين موسّس سلسله خوارزمشاهيان كه آخرين پادشاهان اين خاندان سلطان جلال الدين است ، در سال 491 هجرى قمرى زمان سلطنت سلطان بركيارق پسر ملكشاه سلجوقى به حكومت خوارزم نشست . او پادشاهى دانش دوست و دانش پرور بود ، و در تمام دوران سى سال امارتش به ترويج علم و تعميم زبان فارسى همت گماشت ، و همواره گروهى از بزرگان دانش در دربارش روزگار به آسايش مىگذراندند . يكى از آن دانشوران زين الدين يا شرف الدين ابو ابراهيم حسن بن احمد بن محمد الحسين الجرجانى سيد اسماعيل پزشك نامور بود كه در سال 504 هجرى قمرى در سلك دانشمندان دربار قطب الدين درآمد . قطب الدين از سر لطف تصدى داروخانه شهر را به وى سپرد و افزون بر آن يكهزار يكهزار دينار ، حقوق ساليانه در حق وى مقرّر كرد . و او در مقام شكرگزارى از احسانهاى متواتر امير كتاب گرانمايه ذخيره خوارزمشاهى را كه در حقيقت دايرة المعارف طب قديم ايران است به نام قطب الدين تأليف فرمود .\r\nاين دانشمند بزرگ سال 531 قمرى برابر 516 . خورشيدى در مرو درگذشت .\r\nاصطخر حمد اللّه مستوفى در نزمة القلوب آورده است :\r\nاصطخر از اقليم سيم است . طولش از جزاير خالدات و فجك و عرض از خط استواك .\r\nبه قولى كيومرث بنياد كرد ، و به روايتى پسرش اصطخر نام ، و هوشنگ عمارت بر آن افزود ، و جمشيد به اتمام رسانيد . چنان كه از حد حفرك تا آخر را مجرد مسافت چهارده فرسنگ طول آن بود و عرض ده فرسنگ ، و در آن جا چندين عمارت و زراعت و قرا كرد كه از وصف بيرون بوده ، و سه قلعهء محكم داشته است و بر سر سه كوه يكى معروف به استخر دوم شكسته ، سيم شنكوان و آن را سه گنبدان گفتندى .\r\n« مولف فارسنامه گويد جمشيد در اصطخر در پاى كوه‌سرايى كرده بود . وصف اين سرا آنكه در پايان كوه دكه ساخته بود از سنگ خاراى سياه ، و آن جا چهار سو است ، و در يك جانب در كوه پيوسته و سه طرف در صحرا گشوده ، و بر بلندى سى گز ساخته به دو طرف نردبانى بر او رفتندى ، و بر آن دكه ستونها از سنگ سفيد مدور كرده ، و بر آن نقّارى چنان باريك كرده كه بر چوب نرم نتوان كرد ، و بر درگاه دو ستون مربع نهاده‌اند و بارهاى آن ستونها هر يك زيادت از صد هزار من مىباشد ، و در آن نزديكى بر آن شكل سنگ نيست ، و برادهء آن امساك خون مىكند بر جراحات و بر آن جا هر يك صورت براق مصطفى صلعم كرده‌اند .\r\nرويش به شكل آدمى با ريش مجعد و تاج بر سر و دست و پا و دم بر صنعت گاو ، و صورت جمشيد به شكل سخت زيبا كرده بودند ، و در آن كوه گرمابه از سنگ كنده‌اند ، چنان كه آب گرمش از چشمه زاينده است و به آتش محتاج نمىشده ، و بر سر آن كوه دخمه‌هاى عظيم بوده\r\n\r\n","description":"","footnote":"","page_name":" 1764 ","page_number":116},
  {"content":"\r\n\r\nاست كه عوام آن را زندان باد گفتندى .\r\nنوشته انگلبرت كمپفر  Engelbert KaemPfer  دربارهء اصفهان\r\nاصفهان چندان گشاده و وسيع است كه مىتوان باور داشت از اين سوى گنگ شهرى بدين بزرگى نيست ، و از زمانى كه پايتخت شده دائم بر وسعت و جمعيتش افزوده مىشود . زيرا مردم بر اين اعتقادند كه در آن جا به امنيّت و رفاهيّت بيشتر مىتوان زيست .\r\nاين شهر عظيم در جلگه‌اى وسيع و پهناور واقع شده و تنها در جنوب به كوه صفه كه شنى و قابليت كشاورزيش كمتر است نزديك مىباشد . آسمان اصفهان غالبا صاف ، و هوا خشك و سالم است . آن چنان كه جسد آدمى پيش از آن كه به فساد گرايد خشك مىشود ؛ آهن و گرچه در جاى نمناك باشد زنگ نمىزند ، و سيم‌ساز مدتهاى دراز كوك را نگه مىدارد .\r\nمردم بر اين اعتقادند كه از زمان پادشاهى شاه عباس نظافت و تازگى هوا بيشتر شده ، زيرا وى خيابانهاى بسيار ساخته و درختان بسيار نشانده است .\r\nدر جلفا كه ساكنان آن همگى ارمنيهاى مسيحى مىباشند سيزده كليسا وجود دارد ، و در محلى واقع در جنوب جلفا زردشتيان يا پارسيان اصيل و نژاده ايران كه آتش را حرمت مىنهند و به كار كشتگرى اشتغال دارند سكونت دارند . شمار آنان از ششصد خانوار تجاوز نمىكند .\r\nزاينده رود در بسترى عريض و كم عمق در طول ضلع جنوبى شهر جريان دارد ، و سرسبزى و خرمى و طراوت اصفهان بيشتر مرهون و مديون اين رودخانه است . قسمت بيشتر آب اين رودخانه به مصرف كشاورزى آباديهاى مجاور مىرسد و قسمتى نيز براى تأمين آب مورد نياز باغها و استخرها و خانه‌هاى شهر به كار مىرود .\r\nانشعاباتى كه از اين رودخانه جدا مىشود بر حسب فراخى مسير و مقدار آب ، نام جداگانه‌اى دارند ، انشعاب اول را كه بزرگتر است و مقدار آب بيشتر در آن جريان دارد مادى ، انشعاب كوچك‌تر را جدول و انشعاب درجهء سوم را جوى مىگويند ، و ميرابها مسؤول تقسيم آب مىباشند .\r\nبر روى زاينده رود چند پل زده شده ، قديم‌ترين آنها در زمان پادشاهى شاه تهماسب با سنگ تراشيده و آجر ساخته شده در مغرب است و هفده دهنهء بزرگ دارد و براى زيبايى بنا بين دهانه‌هاى بزرگ اصلى دوازده دهنهء كوچك نيز ساخته شده كه از سطح جريان رود بالاتر است و به عمق نمىرسد .\r\nپل دوم اللهوردى خان نام دارد ، و اللهوردى خان سردار معروف ايران فاتح لار هشتاد سال پيش با آجر و سنگهاى تراشيده در فاصلهء هفت هزار و ششصد پا دور تر از پل كهنه قديم ساخته است . اين پل كه سى و سه دهانه دارد و به راستى يكى از شاهكارهاى معمارى است امتداد خيابان چهار باغ را به باغ هزار جريب وصل مىكند . پهناى اين پل دوازده قدم ، و درازايش چهار صد قدم است .\r\n\r\n","description":"","footnote":"","page_name":" 1765 ","page_number":117},
  {"content":"\r\n\r\nپل سوم كه از پل كهنه دو هزار قدم فاصله دارد در زمان پادشاهى شاه عباس ثانى ساخته شده و از نظر معمارى از اين جهت كه بيشتر جبهه‌هاى بيرونى آن با كاشيهاى بسيار زيبا پوشيده شده و تزيينات بديعى كه در مجموع آنها به كار رفته بر دو پل ديگر امتياز دارد . اين پل بيست و چهار دهنه دارد و از سنگهايى كه با مهارت تراشيده شده ساخته شده است .\r\nزيباترين خيابانهاى حومه‌هاى جديد شهر خيابان زيباى عباس آباد ، و از آن پس خيابان جلفاست . اما بسيارى از كوچه‌هاى پايتخت تنگ و پر پيچ و خم و برخى از آنها مسقّف است ، و چون به سبب موقع طبيعى برف و باران در اين شهر بسيار نمىبارد اگر كوچه‌ها و خيابانها را آب‌پاشى نكنند گرد و غبار همه جا را فرا مىگيرد .\r\nقلعه اصفهان كه طبرك نام دارد قديمى است . قلعه داراى دو ديوار است و ديوار داخلى از ديوار بيرونى بلندتر مىباشد . هر دو ديوار داراى كنگره‌هايى است كه از آنها مىتوان به سوى دشمن تيراندازى كرد ، و در زير اين دندانه‌ها در فواصل بيشتر سوراخهاى سه گوش تعبيه شده كه مدافعان از آنها مىتوانند روى سر مهاجمان ريگ داغ يا آب جوش بريزند .\r\nاصفهان يك بيمارستان ، و افزون بر يك صد مسجد و مدرسه و شمار زيادترى حمام و مسافرخانه دارد ؛ و همهء اين بناها از نظر معمارى جالب مىباشند .\r\nيكى از ميدانهاى مهم پايتخت ميدان كهنه واقع در قسمت كهنه شهر مىباشد . اين ميدان چهار گوش است و سيصد قدم طول و صد قدم عرض دارد . دكانهاى اطراف ميدان اختصاص به صاحبان حرف دارد . چند قهوه‌خانه نيز در آن داير است .\r\nميدان شاه در سمت جنوب غرب اصفهان مىباشد . اين ميدان به شكل مستطيل ، طولش ششصد و شصت قدم و عرضش دويست و دوازده قدم است . دور آن را غرفه‌هاى دو طبقه و مسقف ساخته‌اند . در طبقهء دوم مىتوانند غربا و بىنوايان و حتى زنان روسپى سكونت كنند ؛ و در غرفه‌هاى زيرين خرده‌فروشان و سازندگان انواع وسايل و ابزار ساده به كار اشتغال دارند .\r\nدر شمال و جنوب ميدان دو ميله تعبيه شده كه در بازيهاى چوگان و اسب‌دوانى .\r\nبه عنوان حدّ نهايى به حساب مىآيد . همچنين در ميان ميدان ميله‌اى نصب گرديده كه اگر شاه بخواهد جامى از مطلّا محتوى يك صد تومان بالاى آن مىگذارند تا به هنگام مسابقه هركس توانست در حالى كه اسبش را چهار نعل مىتازد جام را با تير فرواندازد از آن او باشد .\r\nدر ضلع غربى ميدان عمارت مجلل و با شكوه و تماشايى عالى قاپو بنا شده ، و در ضلع شرقى مسجد شيخ لطف اللّه است كه به راستى كاشيكاريهاى ظريف و بديعش ديدنى و هوش رباست ؛ و در جبههء جنوبى ميدان مسجد با شكوه مسجد شاه قرار دارد كه طاقهاى مقوس آن در نهايت زيبايى است و مىتوان باور داشت كه در سراسر گيتى مانند آن بسيار نيست .\r\nدر بازار قيصريه كه سراسرش مسقّف و داراى چندين دالان مىباشد انواع امتعه به نمايش و در معرض فروش نهاده شده است .\r\nقسمتى از ميدان كه در مدخل بازار واقع است در اختيار خرده‌فروشها ، آب‌نبات‌فروشها ، پينه‌دوزها ، مسگرها و امثال اينهاست .\r\n\r\n","description":"","footnote":"","page_name":" 1766 ","page_number":118},
  {"content":"\r\n\r\nخيابان چهار باغ از پشت قصر شاه در جهت مستقيم از جانب جنوب غربى تا باغ هزار جريب ساخته شده . اين خيابان به سبب جريان جوى آبى كه پنج پا عرض و يك پا عمق دارد ، و سراسر از سنگ تراشيده ساخته شده نزهت و صفاى بسيار دارد . در طول خيابان جابه‌جا حوضهاى زيبايى ساخته شده كه بر زيبايى خيابان مىافزايد . در دو طرف خيابان چنارهاى ستبر و تناور و سايه‌افگنى است كه سايهء آنها لذت آفرين است و غريبان و ديگر كسان ساعات گرم روزها در سايهء آنها استراحت مىكنند .\r\nاما خانه‌هاى اصفهان بر عموم يك طبقه و با خشت و گل ساخته شده ، خانه‌هاى فقيران بدون حياط و تنگ و تاريك مىباشد ، اما خانه‌هاى مالداران و اعيان وسيع و داراى اتاقهاى زيباست . جدار خارجى اتاقها و خانه‌ها نسبة ساده و فاقد تزيين مىباشد ، اما جدار داخلى اتاقها غالبا با گچ سفيد شده و بعضى نيز داراى گچ‌بريها و تزيينات زيباست . در شهر اصفهان افزون بر ساكنان محلى و بومى گروهى از تاتارها ، هنديان ، روسيان ، عربها ، تركها و بعضى اقوام ديگر ، همه طبق آداب و رسوم خود زندگى مىكنند . شاه عباس دوم هفت تن زرگر ، ساعتساز ، ميناگر از اروپا دعوت و استخدام كرد كه هنوز با آسايش خاطر در يكى از محلات ارمنى نشين جلفا زندگى مىكنند .\r\nدر سال 1622 - 1001 خورشيدى - ابراهيم و يوسف دو نفر ايرانى بر اثر تبليغ و تشويق كرمليها به دين حضرت مسيح درآمدند . مسلمانان نخست آنان را بدين گناه سنگسار كردند و جسدشان را به آتش سوزاندند . از آن زمان حقّ تبليغ از مبلّغان دين مسيحى گرفته شده است .\r\nيك سال پيش از اين واقعه يك نفر مسلمان را كه در شيراز مسيحى شده بود در پوست خر دوختند و به چهار ميخ كشيدند .\r\nو كاسپار دروويل نوشته است :\r\nاصفهان پيش از آن كه تهران جانشينش شود پايتخت ايران بوده ، و زمانى بزرگ‌ترين ، آبادترين و زيباترين شهرهاى اين كشور بوده است . پيش از ويرانگريهاى افاغنه و قتل و غارت آنها افزون بر يك ميليون جمعيت داشته ، و از آن پس رو به خرابى نهاده است . اما اكنون و گرچه برخى از كاخها و پلهاى عظيم و زيبايش بجاست اما بيشتر خانه‌هايش خراب و خالى از سكنه شده . در اين روزگاران براى ترميم خرابيها و افزايش جمعيت اصفهان كوششهايى در عمل مىآيد و باشد كه مفيد افتد . زاينده رود از اصفهان مىگذرد .\r\nناحيهء اصفهان تقريبا در مركز ايران واقع است . هوايش شش ماه گرم و شش ماه سرد مىباشد . هر سال در فصل زمستان پنج يا شش بار برف مىبارد ، و گاهى چندان زياد مىبارد كه در برخى نواحى خارج شهر برف راه‌ها را مىپوشاند . در يك فرسنگى دور از شهر ، آن جا كه به سمت كوهستان مىروند سنگ بزرگى است به بلندى دو تا سه پا ، و هر وقت چندان برف ببارد كه آن سنگ زير برف نهان شود مردم خوشحال مىشوند كه در آنسال آب و نعمت فراوان مىشود ، و هر دهقان كه زودتر از ديگران خبر پوشيده شدن سنگ را زير برف به دربار برساند\r\n\r\n","description":"","footnote":"","page_name":" 1767 ","page_number":119},
  {"content":"\r\n\r\nصد تومان مژدگانى مىگيرد . اما در اصفهان باران به ندرت مىبارد .\r\nاين شهر در نود درجه طول و سى و دو درجه و چهل دقيقه عرض در ايالت عراق عجم واقع است و در جلگهء وسيعى افتاده كه سه طرفش از پانزده تا بيست فرسنگ امتداد دارد .\r\nدر جانب جنوب پايتخت به فاصله دو فرسنگ كوه نسبة مرتفعى است كه در قلّه‌اش آثار يك قلعهء قديمى وجود دارد . وسعت اصفهان و محلّات خارج آن كمتر از بزرگى شهر پاريس نيست ، اما بيش از يك دهم پايتخت فرانسه جمعيت ندارد ؛ و سبب عدم نسبت جمعيت با وسعت شهر اينست كه هر خانواده صاحب يك خانهء جداگانه مىباشد كه باغى نيز بر سر آنست .\r\nاز بيرون شهر از هر سو به آن بنگرند نخست مناره‌هاى مسجد ديده مىشود و از پس درختان خانه‌ها . به عبارت ديگر اصفهان از بيرون به جنگل بيش از شهر شباهت دارد .\r\nحصار و باروى اصفهان از گل و خشت ساخته شده و داراى چندين برج بدون كنگره است . خندقش هميشه خشك مىباشد . ده دروازه دارد كه همه از گل و خشت ساخته شده و فاقد استحكام است . كوچه‌هاى اصفهان همه تنگ و كج و معوج و تاريك و انباشته از زباله است ، و اگر هوايش خشك و سالم نبود بىترديد هميشه بيماريهاى مختلف در آن شيوع داشت .\r\nجلو هر خانه گودالى براى ريختن انواع كثافات حفر شده ، هر روز صبح باغداران و كشتگران اين كثافات را بار خر مىكنند و به باغها و كشتزارها مىبرند . شگفت اين كه چون ارامنه و يهوديان شراب بيشتر و غذاهاى نيرو بخش‌تر مىخورند و مدفوعشان براى تقويت زمينهاى زراعى بهتر است به حمل آنها راغب‌تر مىباشند .\r\nكوچه‌ها سنگ‌فرش نيست ، به همين جهت وقتى اندك بادى بوزد فضا پر از گرد و غبار مىگردد ؛ اما در زمستان بر اثر ريزش برف و باران پا تا قوزك در گل فرو مىرود .\r\nيكى ديگر از موجبات كثيف بودن كوچه‌ها اين است كه قصابها گوسفندان را در كوچه ذبح مىكنند و روده و احشاء آنها را همان جا باقى مىگذارند و اگر اسب يا قاطر و خر كسى بميرد نعشش را در كوچه مىاندازند . ( تارونيه )\r\nمختصر نوشته‌هاى دكتر هينريش بروگش دربارهء كاخ هشت بهشت و كاخ چهل ستون و اشاره به اخلاق و ظاهر اصفهانيها\r\nوصف كردن كاخ هشت بهشت را نمىتوانم . بنايى رؤياانگيز و افسانه‌ايست . سبك اين بنا نه چينى است نه هندى و نه ايرانى ، بلكه آميزه‌ايست از مجموع آنها كه با مهارت و ذوق خارق العاده تلفيق شده و هستى يافته است . وقتى آدمى به نقاشيها و آثار هنرى و ريزه‌كاريهايى كه در سراسر آن متجلى است مىنگرد غرق شگفتى مىگردد . از همه ديدنىتر نقاشيهاى هنرمندانه سقف رفيع مركزى تالار است كه منظرهء آسمان را مىنمايد . در ميان بلندترين قسمت گنبد صورت خورشيد با اندازه‌گيريهاى دقيق چنان نقاشى شده كه در روز نور به وضعى بر آن مىتابد كه مىدرخشد ؛ و شبها از پرتو چراغها و شمعهايى كه روشن مىشود چون ماه مىتابد .\r\nهمچنين در سقف آينه‌كاريها و زركاريها و تصاويرى از پسران به صورتى بس هنرمندانه و بديع\r\n\r\n","description":"","footnote":"","page_name":" 1768 ","page_number":120},
  {"content":"\r\n\r\nانجام پذيرفته است .\r\nتزيينات باغهاى پيرامون كاخ نيز بيش از حد تصور جالب و تماشايى است . در فاصله‌هاى متناسب حوضهايى از سنگ ساخته شده و در آنها فواره‌هايى تعبيه شده است .\r\nكاخ چهلستون كه در باغى خرم و وسيع بنا شده يكى ديگر از بناهاى با شكوه اصفهان است . اين كاخ روى پايه‌اى كه قريب پنج پا از سطح زمين بلندتر است ساخته شده ، و مشتمل است بر تالارى بزرگ و ايوانى مجلل . ايوان روى هجده ستون چوبى بلند بنا شده ، و بالاى هر يك از اين ستونها داراى تزييناتى است . تصوير اين ستونها وقتى در استخر مقابل منعكس مىشود سى و شش مىنمايد . معمولا بر اصل و تصوير چهار مىافزايند و مجموع را چهل ستون مىنامند .\r\nدر وسط ديوار رو به روى ايوان درى به تالار و اتاقهاى داخل گشوده مىشود . هر يك اين اتاقها خود مجموعهء بىنظيرى است از آثار هنرى شكوه‌مند ؛ و تالار شاه‌نشين بزرگ‌ترين و مجلل‌ترين آنهاست . اين تالار شصت پا درازا و سى پا عرض دارد ، و در سراسر ديوارهايش نقاشيهاى بديعى رسم گرديده است . بر يكى از ديوارها منظرهء جنگ شاه عباس با ازبكها ، و بر ديوار ديگر مجلس بزم شاه عباس نقش شده است . شاه در صدر مجلس نشسته و پيرامون مجلس سفيران خارجى از جمله سفيران عثمانى و چين وعده‌اى از بستگان شاه و چند تن از بزرگان دربار جاى دارند . چهرهء رقاصان در حال رقصيدن نيز ديده مىشود .\r\nپرده‌ها و فرشهاى اتاقها و تالارهاى چهل ستون همچنان از دوران صفويه به جا مانده است . شاه عباس بزرگ و پادشاهانى كه پس از وى سلطنت يافته‌اند جملگى در كاخ چهل ستون بار عام مىداده‌اند .\r\nبازار اصفهان گشاده و در نهايت استحكام ساخته شده و از ميدان باغ شاه آغاز مىشود .\r\nاين بازار چهار سوقهاى بزرگى دارد كه سقفشان گنبدى و بلند است . در دكانهاى اين بازار و متفرعاتش از كليه آنچه در بازارهاى بزرگ تهران ديده مىشود وجود دارد .\r\nميان مردم اصفهان خوش صورت بسيار نيست ، عامه آنان كشيده روى ، لب كلفت‌اند و بينىشان پهن و كمى دراز مىباشد . مردمانى پرهوش ، متلك گو و كم شكيب‌اند و زخم زبان مىزنند .\r\nروزى درويشى كه از شيراز به اصفهان آمده بود با من به صحبت پرداخت . او ضمن گفتگو از اصفهانيان عيبجويى بسيار كرد اما در پايان گفت خدا اصفهان را از خرابى و آسيب و هر بلا حفظ كند . به درويش گفتم تو كه از اصفهانيها اين قدر مذمت مىكنى چرا دربارهء شهرشان دعاى خير مىكنى ؟\r\nدرويش به رسم فيلسوفان سرش را تكان داد و گفت : اگر خدا نكرده به شهر اصفهان آسيبى برسد مردمانش از سر ناچارى به شهرها و آباديهاى ديگر ايران متفرق مىشوند و مردم آن جاها را هم مثل خودشان بد مىكنند !\r\nاين نكته گفتنى است كه اصولا شيرازيها و اصفهانيها ميانهء خوشى با هم ندارند .\r\n\r\n","description":"","footnote":"","page_name":" 1769 ","page_number":121},
  {"content":"\r\n\r\nمختصر آنچه كنت گوبينو دربارهء اصفهان نوشته است :\r\nاطراف اصفهان را باغهاى پر درخت و بيشه مانند فرا گرفته است . رنگ و روى مردم اصفهان بهتر و روشن‌تر از رنگ اهالى جنوبيهاست ، و آرام‌تر و شادتر از شيرازيها مىباشند . آب رودخانهء زاينده رود كمى از آب رود مانزانارس (  Manzanares  ) ( نام رودى در اسپانيا كه از مادريد مىگذرد ) بيشتر است . اين رود در زمستان طغيان مىكند و گاهى خرابيها به بار مىآورد .\r\nدر روزگاران گذشته اصفهان آبادتر از زمان حال بوده ؛ نوشته‌اند در قرن هفدهم ميلادى جمعيت اين شهر از ششصد و هفتصد هزار نفر تجاوز مىكرده اما اكنون بيش از پنجاه شصت هزار تن جمعيت ندارد ؛ و بسيارى از محلات و خانه‌هاى آن ويران گرديده است .\r\nاصفهان در حمله افغانيها آسيب فراوان ديدهء اما به كاخهاى مجلل و باشكوهش كمتر صدمه رسيده است . كاخهايى كه چهار باغ تام دارند كم نظيرند و فقط در چين همانند آنها را مىتوان يافت ؛ و اين شباهت را از آن مىآورم كه سبك بنا و تزيينات و نقاشيهاى ابنيهء اصفهان همانند قصور پادشاهان چين مىباشد و يادآور مناسبات و روابط نزديكى است كه پس از حمله مغول بين چين و ايران ايجاد شده است .\r\nهنوز چهار باغ همانند بولوارى با شكوه و زيبا مىنمايد و در دو طرفش بناهاى عالى ديده مىشود . در فواصل طول اين خيابان استخرهاى زيبايى وجود داشته كه آب روان از آنها مىگذشته و اكنون چاله‌هايى انباشته از آب راكد است ؛ و به جاى باغچه‌هاى قديمى كه در دو طرف خيابان اصلى وجود داشته و آن را از دو خيابان كم عرض كنار عمارتها جدا مىكرده جز علفهايى كه دسته دسته و به طور درهم برهم روييده چيزى ديده نمىشود ؛ ولى چنان كه گفتم بسيارى از عمارات عالى همچنان با شكوه جلوه‌گر است ؛ از آن جمله مدرسه مادر شاه كه به همت يكى از شاهزاده خانمهاى صفوى ساخته شده با ابهت و عظمت تمام خودنمايى مىكند ؛ حتى در عظيم و نقره‌كارىشده‌اش كه يكى از هنرمندان تبريزى با استادى و مهارت تمام ساخته پابرجاست .\r\nدر حياط كوچك اين مدرسه كه درختان سر به آسمان افراشته بر آن سايه انداخته‌اند ميوه‌فروشان بساط افگنده‌اند تا كار ميوه خريدن مدرسان و طلّاب را آسان كنند . حياط داخلى مدرسه باغ وسيع چهار گوشه‌ايست كه ميان آن چهار باغچه كه در هر كدام چند درخت چنار بزرگ و بوته‌هاى گل سرخ و ياسمن است ديده مىشود .\r\nدر انتهاى خيابانهاى درختناك ، سه در بزرگ كه به تالار عظيم گنبددارى راه دارد در نظر مىآيد ، و در كنار هر يك از درها دو منارهء كوچك كه هر كدام منتهى به گل دسته‌ايست وجود دارد . سراسر بدنه گلدسته‌ها پوشيده از كاشيهاى آبى رنگ زيبا و ظريفى است كه بر حاشيهء آنها كلماتى به خط عربى و كوفى با رنگ سياه و زرد نقش شده است .\r\nدر حجره‌هاى اين مدرسه طالبان تحصيل علوم دينى كه از هر جا گرد آمده‌اند سكونت دارند . بانوى بانى مدرسه تا زمانى كه زنده بوده هفته‌اى يك بار با گروهى از زنان به مدرسه مىآمده ، لباسهاى چرك طلاب را با لباسهاى تميز عوض مىكرده ، و اهتمام بسيار داشته كه\r\n\r\n","description":"","footnote":"","page_name":" 1770 ","page_number":122},
  {"content":"\r\n\r\nآنان بىهيچ نگرانى با نهايت جديت به ادامهء تحصيل اشتغال داشته باشند .\r\nمسجد شاه يكى ديگر از بناهاى باشكوه و پر عظمت اصفهان است . گنبد زيباى اين مسجد داراى كاشيكاريهاى نادرى است كه نقشهاى اسليمى زرد جالب توجهى آن را زينت داده است . اين مسجد در ضلع جنوبى ميدان بزرگ مستطيل شكلى كه بيشتر بناهاى بزرگ در اطرافش ساخته شده‌اند واقع شده است . در دوران صفويان جشنهاى مهم در اين ميدان برپا مىشده است . و پادشاهان از بالاى بناى بلند عالى قاپو منظرهء جشن را تماشا مىكرده‌اند .\r\nعالى قاپو همانند كلاه فرنگى عظيمى است كه همهء درباريان ، سفيران كشورهاى بيگانه ، روحانيان بزرگ ، امراى لشكر و بزرگان عشاير در آن جا مىگرفته‌اند . ايوان عالى قاپو چندان بلند است كه نه تنها از بالاى آن سراسر شهر ديده مىشود بلكه بسيارى از نقاط حومهء شهر ديده مىشود .\r\nچهل ستون كهن‌ترين بناهاى بزرگ اصفهان است . اين بنا از اين نظر كه آميزه‌اى از سليقه بناهاى چينى و ايرانى است و نيز از اين جهت كه داراى جالب‌ترين و هنرمندانه‌ترين نقاشىهاست امتياز خاص دارد .\r\nناصر خسرو در سفرنامهء خود دربارهء اصفهان آورده است :\r\n« هشتم صفر سنهء اربع و اربعين و اربعمائه بود كه به اصفهان رسيديم . از بصره تا اصفهان صد و هشتاد فرسنگ باشد . شهرى است بر هامون نهاده ، آب و هوايى خوش دارد ، و هر جا ده گز چاه فرو برند آبى سرد و خوش برآيد ؛ و شهر ديوارى حصين و بلند دارد ، و دروازه‌ها و جنگ‌گاهها ساخته ، و بر همهء بارو كنگره‌ها ساخته ؛ و در شهر جويهاى آب روان و بناهاى نيكو و مرتفع دارد . ميان شهر مسجد آدينه‌اى بزرگ و نيكو ؛ و باروى شهر را گفتند سه فرسنگ و نيم است ، و اندرون شهر همه آبادان كه من هيچ از وى خراب نديدم و بازارهاى بسيار ، و بازارى ديدم از آن صرافان ، كه اندر او دويست مرد صراف بود ، و هر بازارى را دربندى و دروازه‌اى ، و همه محلتها و كوچه‌ها را همچنين دربندها و دروازه‌هاى محكم و كاروانسراهاى پاكيزه بود ؛ و كوچه‌اى بود كه آن را كوطراز مىگفتند ، و در آن كوچه پنجاه كاروانسراى نيكو ، و در هر يك بيّاعان و حجره‌داران نشسته ؛ و اين كاروان كه ما با ايشان همراه بوديم ، يك هزار و سيصد خروار بار داشتند كه در آن شهر رفتيم ، هيچ بازديد نيامد كه چگونه فرود آمدند ، كه هيچ جا تنگى موضع نبود ، نه تعذر مقام و علوفه . . . و مردم آن جا مىگفتند هرگز بدين شهر هشت من نان كمتر به يك درم كس نديدهاست . و من در همهء زمين پارسىگويان شهرى نيكوتر و جامع‌تر و آبادان‌تر ، و ارزان‌تر از اصفهان نديدم . و گفتند اگر گندم و جو و ديگر حبوب بيست سال نهند تباه نشود . و بعضى گفتند پيش از اين كه بارو نبود هواى شهر خوش‌تر از اين بود ، و چون باروها ساختند متغيّر شد . »\r\nاصفهان از نظر پاتينجر : در طى مدت هشت يا نه روز اقامت در اصفهان بيشتر اوقاتم به ديدن كاخها و باغهاى ديدنى اين شهر بزرگ و با شكوه سپرى شد . در يكى دو قصر از ديدن نقاشيهاى جالب و تماشايى آن لذت بسيار بردم . چهره‌هاى اين تابلوها با صورتهاى واقعى تطابق\r\n\r\n","description":"","footnote":"","page_name":" 1771 ","page_number":123},
  {"content":"\r\n\r\nكامل داشت . همچنين در اين نقاشيها كه در دو تاى آنها منظره جنگ تصوير شده لباس و ابزار جنگ و نحوهء جنگيدن سپاهيان متخاصم چنان كه بوده نموده شده است . بازار اصفهان از بازارهاى ديگر شهرهاى ايران آبادتر ، بزرگ‌تر و زيباتر است . اما بازار وكيل شيراز و بازار جديد كرمان از نظر بنا دست كمى از بازار اصفهان ندارد .\r\nدر اين شهر چند كارخانه بلورسازى وجود دارد كه غالب مصنوع آنها ته قليان‌هاييست كه چندان ظريف و زيبا مىسازند كه مايهء شگفتى و تحسين بينندگان خارجى است .\r\nاصفهان از ديدگاه ابو عبد الله محمد بن عبد الله طنجه‌اى معروف به ابن بطوطه متولد به سال 703 و متوفى به سال 779 هجرى قمرى :\r\nاصفهان از جمله شهرهاى عراق عجم است . سابقا شهرى بزرگ و آباد بوده اما اكنون بر سر اختلافهايى كه ميان پيروان تشيع و تسنن وجود دارد رو به ويرانى است . ميوه‌هاى اصفهان در نهايت خوبى و فراوانى است ؛ از جمله يكى از انواع زردآلوهايش كه قمر الدين ناميده مىشود بسيار مطبوع و شيرين و لذيذ است ، هسته‌اش نيز شيرين مىباشد . به و انگور اصفهان در غايت امتياز است . خربزه‌هاى اصفهان چندان شيرين و آبدار و لطيف است كه غير از خوارزم و بخارا در هيچ نقطهء روى زمين خربزه بدان خوبى وجود ندارد ؛ اما هر كس به خوردنش معتاد نباشد دچار اسهال مىشود .\r\nمردم اصفهان خوبرويند . رنگشان سفيد مايل به سرخى است ، دلير و بىباك و ميهمان‌نوازند . هر دسته از پيشه‌وران اين شهر رئيسى دارد . مردم برايم حكايت كردند دسته‌اى از جوانان اصفهان دستهء ديگرى را ميهمان كردند و براى تفاخر غذاى آنان را با شعلهء شمع پختند . آن دسته به تلافى پرداختند و به منظور خودنمايى براى پختن غذا به جاى هيزم از حرير استفاده كردند .\r\nدر اشكال العالم تاليف ابو القاسم بن احمد جيهانى كه در نيمه دوم قرن چهارم نوشته شده ، درباره اصفهان آمده است : « اصفهان دو شهر است يكى را يهوديه خوانند و يكى را مدينه ؛ و ميان هر دو مسافت نيم فرسنگ باشد . يهوديه بزرگ است از همدان به و بناى هر دو از گل است ، و گذرگاه فارس ، و جبال و خراسان و خوزستان ، و فراخ‌تر شهرهاست . ديه‌هاى بزرگ و مردم بسيار توانگر و مال دارد . در هيچ ولايت شتران باركش چندان نباشد كه در اصفهان . و از آن جا جامه‌هاى خوب از عتابى و منقش و ديگر جامه‌هاى ابريشمى و پنبه به همه جايها مىبرند و بدان جا زعفران هست ؛ و ميوه‌ها چندان است كه به همه عراق مىبرند ، و در عراق شهرى بزرگ‌تر از اصفهان نيست . »\r\n« . . . اين دو بيت منصور بن باذان راست :\r\nمن نه از مردم شهر جى و نه از دهكدهء گروه يهوديانم\r\nمن از مردان آنان دل خوشى ندارم ، و در پى زنانشان نيز نيستم .\r\n« يكى از راويان كه شهرها را گشته بود گفت : من شهرى نديده‌ام كه به اندازهء اصفهان جولاهه و يهودى داشته باشد » .\r\n\r\n","description":"","footnote":"","page_name":" 1772 ","page_number":124},
  {"content":"\r\n\r\n« و در حديث است كه آدم را به هند بر روى كوه سرنديب و حوا را به جده ، و ابليس نفرينى رايه‌ميسان و آن مار را به اصفهان هبوط داده‌اند .\r\n« خاك اصفهان سالم است ، و آبش گوارا ، و هوايش خوب ، و حشراتش اندك . در آن جا حبوبات چندين برابر شهرهاى ديگر ماند كند . »\r\nصفحات 103 و 104 البلدان ابن فقيه ترجمه ح - مسعود دورى اصفهان تا تهران 430 كيلومتر ، طول جغرافيائيش 51 درجه و 38 دقيقه تا 51 درجه و 42 دقيقه ، و عرض جغرافياييش 32 درجه و 42 دقيقه تا 32 درجه و 48 دقيقه ، و ارتفاعش از سطح دريا 1584 متر است .\r\nآب و هواى اين شهر معتدل و خشك ، و حداكثر حرارتش در تابستان ، 4 درجه ، و حداكثر برودتش در زمستان نه درجه زير صفر ، و ميزان متوسط بارندگى ساليانه‌اش 150 ميلى متر است .\r\nاطلس از پيوند ژاپه  JaPee  و كليمينه در وجود آمده و برخى مادرش را آسيا پنداشته‌اند كه قارهء آسيا به نام اوست و او دختر اقيانوس و تتيس بود . زئوس كه دشمن او بود ويرا ناچار كرد كه طاق فلك را پيوسته بر دوش خود نگهدارد .\r\nاز پيوند اطلس با پله يونه  Pleione  ، پله يادها  Pleiade  و هيادها  Hyade  و از ازدواج وى با هيسپرىها  HesPeris  هيسپريدها در وجود آمدند .\r\nبنا به اساطير يونانى وقتى هرا با زئوس عروسى كرد ، گايا - زمين - به نام هديهء عروسى مقدارى سيب زرين به آنان داد . گايا - زمين ، خود پس از خلاء و عشق به دنيا آمده بود و به تنهايى آسمان و كوهستانها و امواج را در وجود آورده بود . وى پس از مدتى با آسمان ازدواج كرد و از اين پيوند خدايان پا به عرصه هستى نهادند .\r\nسيبهاى زرين كه گايا به هرا تقديم كرده بود چنان در نظر وى زيبا و خوب و پسنديده آمد كه آنها را در باغ خود واقع در نزديكى كوه اطلس كاشت و چون دختران اطلس همواره ميوه درختان سيب را مىچيدند هرا اژدهايى را كه صد سر داشت ، و سه الهه شب را به نگهبانى باغ گماشت .\r\nاز روى ديگر اريسته  Eurysthe  به هراكلس دستور داد چند تا از سيبهاى زرّين را براى او بياورد . هراكلس در طلب سيبها حركت كرد ، و پس از رويارو شدن با حوادث بسيار به دامنه‌هاى كوه قفقاز رسيد ؛ از آن بالا رفت و عقابى را ديد كه در حال خوردن جگر پرومته بود . هراكلس او را نجات داد و پرومته در برابر اين محبت به وى توصيه كرد چيدن و آوردن سيبها را از اطلس تقاضا كند و خود به جستجوى آنها نرود كه با خطرهاى بزرگ رويارو خواهد شد .\r\nهراكلس از اطلس التماس كرد سه سيب زرين براى او بياورد ، و پيمان داد كه تا باز گشتن وى به جاى او آسمان را بر دوش خود داشته باشد . اطلس سيبها را چيد و آورد ، و به هراكلس گفت مايل است سيبها را خود براى اريسته ببرد و از او خواهش كرد آسمان را تا باز\r\n\r\n","description":"","footnote":"","page_name":" 1773 ","page_number":125},
  {"content":"\r\n\r\nگشتنش همچنان بر دوش داشته باشد . هراكلس چنين نمود خواهش وى را پذيرفته ، به او گفت فقط چند لحظه آسمان را بر دوش بگيرد تا او بالشى روى دوشهايش بگذارد . اطلس كه هرگز گمان بد دربارهء وى نمىبرد آسمان را بر دوش گرفت . اما هراكلس همين كه خود را از كشيدن بار آسمان آزاد ديد سيبها را كه اطلس روى زمين گذاشته بود برداشت و گريخت !\r\nاعتماد الدوله را فائل دومانس كه چندين سال مقيم اصفهان بوده و با دربار روابط نزديك داشته و سرانجام روز اول آوريل 1696 ميلادى برابر 1075 خورشيدى در هشتاد و سه سالگى در اصفهان در گذشته ، در كتابى كه به نام « ايران در سال 1660 نوشته و به كلبر وزير دارايى فرانسه تقديم كرده ، مقام و شغلى اعتماد الدوله را چنين وصف كرده است :\r\nاعتماد الدوله يا وزير اول در دستگاه شاه عباس ثانى حكم وزير دربار دارد . شاه مسؤوليت انجام دادن همه كارها را به عهدهء او مىگذارد ، اما اعتماد الدوله هيچ كارى را در مرحله آخر بدون اجازهء او انجام نمىدهد . چون هميشه در مجالس طرف دست راست شاه اما دو سه قدم پايين‌تر مىنشيند به او وزير دست راست مىگويند . مخارج اعتماد الدوله از رسوم ساليانه‌اى كه خانها برايش مىفرستند تأمين مىگردد . مقدار اين درآمد به درستى معلوم نيست و هر كس چيزى مىگويد و من بر اين گمانم كه حداكثر از نهصد تا هزار تومان معادل سيصد و شصت تا چهار صد هزار ليره بيشتر نيست .\r\nاقليدس رياضيدان يونانى حوزهء علمى اسكندريه كه احتمالا در دورهء بطلميوس از 328 تا 285 قبل از ميلاد رونق داشت . عمده‌ترين اثر او كتاب اصول هندسه است ، و اصل موضوع معروف به اصل موضوع اقليدس در آن آمده . اثر ديگرش معطّيات يا كتاب المعطيات در هندسه مسطحه است .\r\nتأليفاتى نيز در علم هندسى نور و در موسيقى دارد . ( صفحه 184 مجله اول دائرة المعارف فارسى به سرپرستى دكتر مصاحب ) .\r\nآلسيد  Alcide  پسر آمفيتريون  AmPhitryon  و آلكمن  Alcmene  بود . وى در كودكى اين نام را داشت ، اما پس از مدتى به پيشنهاد و راهنمايى پىتى نام خود را به هراكلس تغيير داد . او گرچه خود را پسر آمفيتريون مىدانست اما در حقيقت پسر زئوس بود . زيرا در ايامى كه آمفيتريون به مأموريتى رفته بود ، زئوس از غيبت وى استفاده كرده خود را شبيه او ساخت با همسرش همبستر ، و نطفه هراكلس بسته شد . پس از تولد وقتى قابليت تعليم يافت در خدمت لينوس به فراگرفتن هنر موسيقى پرداخت ، و چون طفلى بىانضباط بود روزى چون خطا كرده بود هنر آموزش خواست وى را تنبيه كند ، هراكلس به خشم آمد ، بىخويشتن شد و چهار پايه‌اى را چنان بر فرقش كوبيد كه كشته شد . از آن پس تيراندازى را فرا گرفت و چون هجده ساله شد به كشتن شيرى كه هيچ يك از شكارچيان جرأت روبه‌رو شدن با آن را نداشت رفت ، و پس از آن كه آن جانور بزرگ را كشت به زورمندى و دليرى چنان شهره شد كه تس پيوس  ThesPios  كه از همسرش مگامده  Megame de  پنجاه دختر داشت هر يكى از آنها را شبى با هراكلس همبستر كرد كه نوادگانى چون او دلير داشته باشد ، و هراكلس چون در تاريكى با آنها آميخت گمان مىبرد كه تنها با يكى همبستر شده است . از آن پس پادشاه تب به پاداش\r\n\r\n","description":"","footnote":"","page_name":" 1774 ","page_number":126},
  {"content":"\r\n\r\nخدمتى كه هراكلس به او كرده بود مگارا  Megara  دخترش را به زنى به او داد . هراكلس پس از انجام دادن چند كار دشوار ديگر شيرنمه را كه از عجايب مخلوقات بود و آتش و آهن بر پوست آن كارگر نبود كشت .\r\nافسانه‌ها و اساطيرى كه درباره هراكلس نوشته‌اند بسيار مفصل است ، و آوردن بيش از اين در اين جا روا نيست .\r\nافلاطون به سال 427 پيش از ميلاد به دنيا آمد . پدرش ارسطن نام داشته و مادرش از نسل سولون حكيم بود . او و سقراط در خدمت فيثاغورث تلمذ مىكردند . طبعش به شاعرى مايل بود از اين رو سخنورى نامى شد ، امّا در فلسفه به مرتبهء سقراط نرسيد . سقراط هميشه از شعر نكوهش مىكرد و مىگفت بنيادش بر تخيل است نه بر حقيقت‌جويى كه درخور مقام انسانى است .\r\nافلاطون متنبّه شد و شاعرى را ترك گفت ، و پس از مرگ فيثاغورث به جهانگردى پرداخت . در اثناى يكى از سفرهايش به اسارت افتاد ، اما به همت يكى از مريدانش از بند بندگى رست ؛ و هم اين مريد در نزديكى آتن چند باغ خريد و همه را به وى هديه كرد .\r\nافلاطون يكى از آن باغها را كه آكادميا نام داشت به مجلس درس اختصاص داد و از درآمد باغهاى ديگر روزى مىخورد و چون فلسفه را در باغ آكادميا تدريس مىكرد به فلسفه آكادميا معروف شد .\r\nدوران تدريس افلاطون همزمان با پادشاهى داريوش دوم و اردشير دوم يعنى نيمه اول قرن چهارم پيش از ميلاد بود .\r\nاين حكيم نامور در رياضيات به كمال دانش بود ، و چندان به اين علم انس و دلبستگى داشت كه بر سر در باغ آكادميا كتيبه كرده بود : هركس هندسه نمىداند وارد اين باغ نشود . افلاطون با اين كه به دنيا و زوايد زندگى اعتنا نداشت و به آلايشهاى دنيوى پشت پا زده بود ، چون نهايت حكمت را كمال سياست مىدانست در امر معاش و سياست دنيا به ديدهء تحقيق و تفكر مىنگريست ، و پيوسته مىكوشيد نظرات سياسى خود را در جامعه نشر كند اما چون كوشش وى در اين كار سود نبخشيد از سياست به كلى كناره گرفت .\r\nاعتقادش بر اين بود كه محسوسات جمله ظواهرند ، نه حقيقت و اصل ؛ و عقل است كه حقيقت را درمىيابد ؛ و آنچه به حسّ درمىآيد سايه‌اى از حقيقت است ؛ حدس و گمان است نه دانش حقيقى . از اين حكيم آثارى بسيار بجا مانده و از آن جمله است : رسالهء دفاع از سقراط ، خارميدس ، كريتون ، پروتاگوراس ، فيدروس ، سوفيست ، پارميندس .\r\nافلاطون 81 سال عمر كرد و 347 سال پيش از ميلاد درگذشت . او نكو اندام ، خوش سيما ، گندمگون بود ، خالى زير زنخ داشت و سخت با وقار بود .\r\nاين حكيم بلند نام بر اين باور بود كه تا ده سالگى طفل به پرورش بدنى او بايد كاملا توجه داشت . مىگفت : روح انسان از طريق موسيقى پرورش مىيابد ، آموزش ابتدايى بايد در طفل و به آزادى آموخته شود ، زيرا آنچه به جبر ياد داده شود زود فراموش مىگردد . وى به جدّ معتقد بود هيچ قومى نمىتواند قوى گردد مگر اين كه به خدا معتقد باشد .\r\n\r\n","description":"","footnote":"","page_name":" 1775 ","page_number":127},
  {"content":"\r\n\r\nوى را سخنان حكمت آموز بسيار و از آن جمله است :\r\nآن كه مردمان را به مردمى و نيكى كردن رهبرى مىكند و خود به مواعظ خويش عمل نمىنمايد كسى را مىماند كه براى روشنى ديگران چراغ افروخته فرا راه ايشان مىدارد .\r\nعاقل زمانى دل‌آزرده و دژم مىگردد كه وى را به مصاحبت نادانى بدارند .\r\nمبادا ستايشى را كه درخور آن نيستى باور كنى و بپذيرى .\r\nچه خوب است آنچه را كه خوب و واجب است بكنى پيش از آن كه ترا به كردن آن ناچار كنند ، و چه بهتر آن كه آنچه را نبايد بكنى قبل از آن كه ترا از انجام دادنش باز دارند خوددارى ورزى .\r\nواجب است كه دوست دوست خود را دوست بدارى ، اما واجب نيست كه دشمن دشمنش باشى .\r\nاين نيز گفتنى است كه كلمه افلاطون به زبان يونانى به معنى بسياردان و پر سود است .\r\nالغ بيگ : امير تيمور گوركان چهار پسر داشت . غياث الدين جهانگير ، معز الدين عمر شيخ ، جلال الدين ميرانشاه ، و معين الدين شاهرخ . هنگام مرگ پسران و نوادگان ذكورش سى و شش نفر بودند ، اما ميان پسرانش شاهرخ كه در سال 772 قمرى برابر 750 خورشيدى به دنيا آمده بود سليم‌تر و خوشخوتر بود . او در سال 779 از سوى پدر به حكومت خراسان و سيستان و مازندران رفت و پس از اين كه از مرگ پدرش كه شب چهار شنبه 17 شعبان 807 برابر 19 فوريه 1405 ميلادى اتفاق افتاد آگاه شد همچنان در محل حكومت خويش باقى ماند و در صدد مخالفت با برادران و برادر زادگانش كه هر يك بر قسمتى از امپراتورى تيمور حكومت داشت برنيامد . وى بغايت صلح‌طلب بود اما وقتى برادرش ميرانشاه در جنگى كه روز 24 ذى قعده 810 ميان او و قرايوسف تركان درگرفت كشته شد به قصد انتقامجويى به آذربايجان تاخت و پس از خاتمه جنگى كه با جهان شاه پسر قرايوسف كرد و پيروز شد به محل حكومت خويش بازگشت .\r\nشاهرخ كه پادشاهى دادگر و هنرپرور و ستوده‌كار و دربارش مركز تجمع دانشمندان و اديبان بود سرانجام پس از چهل و سه سال پادشاهى صبح روز يكشنبه 25 ذى حجه 850 ( روز نوروز ) درگذشت و در هرات به خاك رفت . او چهار پسر داشت كه بهترين آنها ميرزا الغ بيگ بود و پس از وى همين يك پسر به جا ماند .\r\nالغ بيگ روز 19 جمادى الاول سال 796 برابر 22 مارس 1394 در سلطانيه به دنيا آمد . الغ بيگ به معنى شاهزادهء بزرگ است .\r\nاو در دربار جدش تيمور باليد و پرورش يافت و از سال 812 هجرى قمرى به امارت ماوراء النهر كه مهم‌ترين شهرهايش سمرقند بود برگزيده شد . او بر خلاف جدش به جنگ و جهانگشايى مايل نبود . دانش‌دوست و دانشپرور بود ؛ از اين رو در سال 824 در مركز فرمانروايش مدرسه‌اى با شكوه بنا نهاد ، و گروهى از بزرگان دانش و منجمان نامى از جمله غياث الدين را در آن مدرسه به تدريس گماشت . مهم‌ترين مواد درسى اين مدرسه نجوم بود .\r\n\r\n","description":"","footnote":"","page_name":" 1776 ","page_number":128},
  {"content":"\r\n\r\nچهار سال پس از پايان يافتن بناى مدرسه الغ بيگ به ساختن رصد خانه‌اى سه طبقه آغاز كرد و بعد از اين كه ساختمان آن به پايان آمد چند تن از اخترگران معروف آن روزگار از جمله صلاح الدين موسى قاضى زادهء رومى ، مولانا على قوشچى ، غياث الدين جمشيد كاشانى و معين الدين كاشانى را به رصد كردن روشنان فلكى مأمور فرمود .\r\nاينان با بصيرت تمام به كار پرداختند و پس از اندازه‌گيرى دشوار و دقيق به بررسى حركت سالانه پنج سياره : زحل ، مشترى و مريخ ، زهره ، و عطارد پرداختند . اندازه‌گيريهاى اين دانشمندان چندان دقيق بود كه با محاسبه دلامبر و لالانه كه قرنها بعد با استفاده از ابزار و آلات جديد نجوم صورت پذيرفت به شرح جدول زير پيش از دو تا چند ثانيه اختلاف نداشت :\r\nنام سياره / اندازه‌گيرى زيج الغ بيگ / اندازه‌گيرى جديد\r\nزحل / 12 درجه ، سيزده دقيقه ، 39 ثانيه / 12 درجه ، 13 دقيقه ، 36 ثانيه\r\nمشترى / 30 درجه ، 20 دقيقه ، 34 ثانيه / 30 درجه ، 21 دقيقه و 31 ثانيه\r\nمريخ / 191 درجه ، 17 دقيقه ، 15 ثانيه / 191 درجه ، 17 دقيقه ، 10 ثانيه\r\nزهره / 224 درجه ، 17 دقيقه ، 32 ثانيه / 224 درجه 17 دقيقه ، 30 ثانيه\r\nعطارد / 53 درجه ، 43 دقيقه ، 13 ثانيه / 53 درجه ، 43 دقيقه ، 3 ثانيه\r\nدر سال 853 قمرى عبد اللطيف يكى از پسران الغ بيگ بر پدر ياغى شد . ميان پدر و پسر جنگ درگرفت . پسر غالب آمد و پدر اسير شد و عبد اللطيف روز دهم رمضان 853 به دست يكى از خدمتگران خود او را كشت .\r\nاين پادشاه دانشپرور و دانشمند از سال 812 تا 850 به مدت سى و هشت سال بر ماوراء النهر حكومت ، و پس از مرگ پدرش شاهرخ تنها دو سال و هشت ماه سلطنت كرد . و در اوايل قرن دهم هجرى جمعى از جهّال حيوان صفت به تحريك گروهى از فقيهان كوردل قشرى اين بناى عظيم علمى را چنان درهم كوبيدند كه تا سال 1908 ميلادى برابر خورشيدى جاى آن نيز معلوم نبود در اين سال و . ل . وياتكين  V . L . Viatkin  باستانشناس معروف با تلاش و جستجوى زياد آثار و جاى آن را يافت .\r\nدر سال 1941 ت . ن . قرى نيازوف باستانشناس نامى روس گور الغ بيگ را در سمرقند كشف و نبش كرد . جسد در گورى از سنگ بود . چون امير زاده كشته شده بود و شهيد بود به آيين مسلمانان با لباس خونينش او را دفن كرده بودند . مهرهء سوم گردنش بر اثر ضربت سلاحى برنده جدا شده بوده . همچنين بر اثر ضربتى ديگر كه از جانب چپ بر او وارد آمده بود گوشه راست فك زيرين و لب پاينش بريده شده بود .\r\nالكندى ابو يوسف يعقوب بن اسحاق الكندى ، به سال 185 قمرى - 180 خورشيدى در بصره به دنيا آمد .\r\nپدرش در زمان خلافت مهدى عباسى سومين خليفهء بنى عباس و هارون الرشيد پنجمين خليفه عباسيان 194 - 170 قمرى 188 - 165 خورشيدى حاكم كوفه بود . معتصم عباسى تربيت پسرش محمد را به او سپرد . الكندى دانشى مردى بلند نام بود از اين جهت او را فيلسوف العرب مىناميدند . وى بسيارى از كتابهاى فلسفى را به زبان عربى برگرداند ، از اين جهت جمعى\r\n\r\n","description":"","footnote":"","page_name":" 1777 ","page_number":129},
  {"content":"\r\n\r\nبر اين اعتقادند كه بر زبانهاى سريانى و يونانى مسلط بوده است .\r\nاو آثار بطلميوس و سقراط و ارسطو ، بقراط ، افلاطون و اقليدس را به دقت تمام مطالعه كرد ، و در چندين رشته از علوم مانند رياضيات ، پزشكى ، الهيات ، نجوم ، موسيقى ، و سياست آثار مهمى به جا نهاد كه شمار آنها را از دويست افزون دانسته‌اند . اما بيشتر آثارش بر اثر عوامل بسيار از ميان رفته است ، و اينها برخى از آثار باقى مانده اوست : حدود الاشياء و رسومها ، شارح برخى از واژه‌ها و اصطلاحات فلسفى ؛ الفلسفة الاولى در تجليل فلسفه اولى ؛ اين كتاب را به نام معتصم نوشته است . وحدانية اللّه و تناهى جرم العالم در توضيح اين كه جهان حادث است ، خدا آن را آفريده ، و خدا يكى است . العلة الفاعلة اللقريبه لكون و الفساد ؛ سجود الجرم الاقصى لبارئه ؛ جواهر الاجسام ؛ العقل فى النفس ، ماهية النوم و الرويا ؛ رسالة فى العقل .\r\nعقيدهء الكندى دربارهء خدا چنين است : جهان حادث است ، و هر حادثى را آفريينده‌اى به كار است ، و آفرييندهء جملهء هستيها خداست . خدا ازلى است و حادث نيست ؛ شريك و انباز ندارد ، وحدت محض و علّت نخستين است و مركب نيست . پروردگار هر چيز را از عدم آفريد ، و همين كه فرمود : باش ، در دم در وجود آمد و بقاى هر چيزى به مشيت و حكمت بالغ اوست .\r\nالكندى رؤيا را چنين شرح كرده است ! رؤيا حاصل تعطيل حواس و پرداختن نفس به مطلق تفكر مىباشد . يعنى در طول مدت رؤيا نفس حواس را رها مىكند و چون در ذات نفس خواب قدرت نفوذ ندارد وقتى حواس معوّل و تعطيل ماند ، مرز فعاليّت نفس جهانى گسترده‌تر و روشن‌تر است . نفس به طبع چندان داناست كه گاه مىتواند چيزها را پيش از آنكه در وجود آيند ببيند ، و علم نفس ذاتى و غير اكتسابى است .\r\nدر موضوع وجوه تمايز ميان پيغمبر و فيلسوف مىگويد : فيلسوف براى وصول به حق و حقيقت بايد تفكر و تأمل بسيار كند ، اما پيغمبر به يمن نور و لطف خدا بىهيچ رنج و مشقت به حق راه مىيابد ، به آنچه ديده نمىشود بينا و آگاه مىگردد افزون برين زبان پيغمبر براى بيان حقايق رساتر ، گشاده‌تر و اثر بخش‌تر است . اختلافات ميان دين و فلسفه از نظر كلى ظاهرى است و در معنى قرين يكدگرند .\r\nالكندى در سال 252 قمرى - 244 خورشيدى بر اثر دردى كه بر زانوانش عارض شده بود ، درگذشت .\r\nابو القاسم عبيد اللّه ملقب به المستكفى بن مكتفى بن معتضد بن مقتدر بن موفق به متوكل بن معتصم بن هارون بن هادى بيست و دومين خليفه عباسى ، مادرش ام ولد بود . در زمان خلافت اين خليفه كه بيش از يك سال و چهار ماه مدت نگرفت ديالمه بر بغداد و شهرهاى مجاور و برخى ولايات عراق استيلا يافتند . معز الدوله احمد بن بويه در ماه شعبان 334 او را از خلافت خلع كرد و به چشمانش ميل كشيد .\r\nابو القاسم فضل ملقب به المطيع للّه بن مقتدر بن معتضد بن موفق بن متوكل بن معتصم بن هارون بن مهدى بن منصور بيست و سومين خليفه عباسى ، مادرش كنيزى بود به نام مشغله . در بيشتر\r\n\r\n","description":"","footnote":"","page_name":" 1778 ","page_number":130},
  {"content":"\r\n\r\nزمان او ادارهء امور خلافت به دست معز الدوله احمد بن بويه بود و او را از خلافت جز خطبه و سكه كه به نامش بود نصيبى نبود .\r\nپس از بيست سال خلافت اسمى چون فلج شد در سال 355 كار خلافت را به پسرش الطائع للّه ابو بكر سپرد .\r\nحضرت على بن ابيطالب ملقب به مرتضى و مكنى به ابو الحسن روز جمعه 13 رجب سىامين سال بعد از عام الفيل برابر بيستم مرداد - نوزده سال پيش از هجرت ، مطابق دوازدهم اوت 602 ميلادى در خانهء كعبه به دنيا آمد . مادرش فاطمه دختر اسد بن هاشم بود . در يازده سالگى مسلمان شد و پس از عثمان به خلافت نشست .\r\nحضرت در تمام مدت خلافتش كه بيش از چهار سال و نه ماه نپاييد با دشواريهاى بسيار رويارو بود . در آغاز كار چون طلحه و زبير و مغيرة بن شعبه از گرفتن مشاغلى كه بدان دل بسته بودند بىنصيب ماندند و حضرت بدانها نپرداخت به جنگ آغاز نهادند در اين نبرد بنا به روايتى هشت هزار تن و به روايت ديگر هفده هزار نفر از طرفين كشته شدند كه هزار تن از پيروان حضرت على و باقى از لشكريان مخالف بودند . طلحه و زبير به قتل رسيدند هودج عايشه از بالاى شتر به زير افتاد و حضرت عايشه را به احترام زياد همراه گروهى از زنان بزرگان بصره به آن شهر فرستاد .\r\nپس از مدتى جنگى ديگر ميان آن حضرت و معاويه در پيوست كه منجر به حكميت شد . سران سپاه معاويه عمرو عاص و بزرگان پيروان حضرت على ابو موسى اشعرى را به حكميت برگزيدند . بعد از اين كه عمرو عاص ابو موسى را فريب داد و فتنه بر پا شد حضرت على پس از ختم نماز بر پنج تن : معاويهء عمرو عاص ، ابو اعور سلمى ، عبد الرحمن بن خالد و ضحاك قيس لعنت فرستاد . معاويه نيز بعد از شنيدن اين خبر پس از خواندن نماز حضرت على ، حضرت حسن ، حضرت حسين ، عبد اللّه بن عباس ، و مالك اشتر را كه در كار - خلافت يافتن حضرت على سخت كوشيده بودند لعنت كرد . لعن بر حضرت على و فرزندان و يارانش مدت شصت و سه سال جارى بود تا عمر بن عبد العزيز منع كرد .\r\nحضرت على بن ابيطالب عليه السلام ميانه اندام ، ستبر بازو و گندم‌گون بود . چشمان سياه و درشت ، چهرهء مردانه و شكم نسبتة بزرگ داشت و داناترين مردم زمان خود بود .\r\nعبد الرحمن بن ملجم مرادى كه از معتقدان سرسخت حضرت على بود و در جنگ صفين در ركاب حضرت شمشيرها زده بود و چندين نفر از دشمنان حضرت را به خاك افگنده بود ، پس از آنچه در واقعهء حكميت روى داد در صف خوارج قرار گرفت از دشمنان حضرت شد . عواملى چند در او اثر بخشيد و به گناه انگيخت . وى شب نوزدهم رمضان سال چهلم هجرت بر سر حضرت شمشير زد . حضرت حسن اثير بن عمرو را كه طبيب معروف وقت بود بر بالين پدرآورد و طبيب گفت چون شمشير زهر آگين بوده و زهر در مغز اثر كرده معالجت سود نمىبخشد . و حضرت على نخستين امام شيعيان روز 21 رمضان برابر 7 بهمن 39 شمسى مطابق 27 ژانويه 661 در كوفه به شهادت رسيد . بنا به نوشته صاحب تاريخ طبرى اهل شيعت عبد الرحمن را بياوردند و بكشتند ، او را در حصيرى درپيچيدند و بسوختند و به باد دادند .\r\n\r\n","description":"","footnote":"","page_name":" 1779 ","page_number":131},
  {"content":"\r\n\r\nعمر حضرت از شصت و سه سال درنگذشت . نقش مهرش الملك للّه بود . نه زن گرفت نخستين همسرش حضرت فاطمه دخت حضرت رسول بود و تا او زنده بود زن ديگر نكرد .\r\nبه روايتى سى و پنج و به روايت ديگر 32 فرزند داشت چهارده پسر و هجده دختر حسن ، حسين - محسن ، كه به خردى درگذشت - ام كلثوم و زينب مادرشان حضرت فاطمه بود .\r\nام كلثوم همسر عمر خطاب شد و از او زيد در وجود آمد . پس از كشته شدن عمر زن عون جعفر و پس از او همسر محمد بن جعفر شد و از او دخترى به نام بثينه به دنيا آمد . زينب زن عبد اللّه بن جعفر شد و در خانه او درگذشت ، و على و عون از او پا به عالم هستى نهادند .\r\nديگر دختران حضرت على رمله ، ام الحسن ، ام كلثوم ، صغرى ، زينب صغرى ، حمامه ، ميمونه ، خديجه ، ام الكرام ، نفيسه ، امامه ، نام داشتند كه از مادران ديگر بودند . و نام ديگر پسران حضرت على محمد خنفيه ، عبد اللّه ، ابى بكر ، عباس ، اكبر ، جعفر ، عثمان ، اصغر ، عمر ، يحيى ، عمر اصغر ، ابراهيم ، اسحاق ، و عباس اصغر بود .\r\nاين نيز گفتنى است كه از پسران حضرت على ، حسن ، حسين ، محمد بن حنفيه ، عمر اصغر ، و عباس صاحب فرزند شدند و ديگر پسران بلا عقب بودند .\r\nحضرت امام حسن دومين امام شيعيان روز سه شنبه 15 رمضان سال سوم هجرى قمرى برابر 14 اسفند سال سوم شمسى مطابق 5 مارس 625 در مدينه متولد شد . بيستم رمضان سال چهلم قمرى به خلافت نشست . اما چون دانست كه در جنگ با معاويه برنميآيد با او صلح كرد .\r\nدر اين وقت سى سال از رحلت حضرت رسول سپرى شده بود ، چون معاويه به پايدار بودن مصالحه اعتماد نداشت اسماء زن امام ، و به روايت ديگر جعده دختر اشعث بن قيس را فريب داد تا امام را به زهر كشت . پس از مسموم شدن حضرت كه روز پنج شنبه 28 صفر سال 60 قمرى برابر 7 فروردين 58 شمسى مطابق 27 مارس 679 در مدينه اتفاق افتاد دوستداران و پيروان آن حضرت خواستند او را در كنار حضرت رسول دفن كنند ، عايشه كه صاحب آن زمين بود اجازه نداد . ناچار وى را كنار قبر مادرش فاطمه در بقيع به خاك سپردند .\r\nحضرت امام حسن هشت سال و چهار ماه و 15 روز امامت و 45 سال و چهار ماه و نوزده روز عمر كرد . وى را چهارده پسر و 15 دختر بود .\r\nحضرت امام حسين سيد الشهدا مكنى به ابو عبد اللّه روز پنج شنبه سوم شعبان سال چهارم هجرى قمرى - نوزدهم دى - مطابق نهم ژانويه 626 ميلادى در مدينه به دنيا آمد ، و پس از اينكه يازده سال و يازده ماه و شش روز امامت كرد روز جمعه دهم محرم 61 هجرى قمرى برابر 21 مهر سال 59 شمسى مطابق 13 اكتبر 680 به زمان حكومت يزيد بن معاويه به سعى عبيد الله زياد و عمر بن سعد وقاص و شمر به ضربت زرعة بن شريك در كربلا شهيد شد . پنجاه و شش سال و پنج ماه و هشت روز عمر كرد .\r\nحضرت سيد الشهدا را هفت پسر و دو دختر بود ؛ پسران : على اكبر ، زين العابدين ، عبد اللّه ، محمد ، عبيد اللّه ، جعفر ، على اصغر ، بودند و دختران زينب و سكينه .\r\nعلى بن حسين بن على المرتضى مكنى به ابو محمد امام چهارم شيعيان يك شنبه پنجم شعبان 38 قمرى\r\n\r\n","description":"","footnote":"","page_name":" 1780 ","page_number":132},
  {"content":"\r\n\r\nبرابر 17 دى ماه 37 شمسى مطابق 7 ژانويه 659 ميلادى ، به هنگامى كه پدرش حضرت امام حسين 42 سال داشت در مدينه به دنيا آمد .\r\n33 سال و دو ماه و 27 روز امامت كرد و وقتى نوزده سال داشت پسرش محمد باقر به دنيا آمد . هشت پسر و پنج دختر داشت . 48 سال و چهار ماه عمر كرد ، و به روز شنبه دوازدهم محرم سال 95 قمرى برابر 15 مهر 92 شمسى مطابق هفتم اكتبر 713 در مدينه وفات يافت .\r\nابو جعفر محمد باقر پنجمين امام شيعيان روز دوشنبه سوم صفر سال 57 قمرى برابر 24 آذر 55 شمسى مطابق 15 دسامبر 676 در مدينه به دنيا آمد . 22 سال و هفت ماه و هشت روز امامت كرد . شش پسر و دو دختر داشت و پس از 52 سال و پنج ماه و 12 روز زندگى دوشنبه هفتم ذى حجه 114 قمرى برابر ششم بهمن سال 111 شمسى مطابق 26 ژانويه 733 در مدينه درگذشت .\r\nابو عبد اللّه جعفر صادق ششمين امام شيعيان روز دوشنبه 17 ربيع الاول 83 قمرى ، برابر 28 فروردين 81 شمسى مطابق 17 آوريل 702 در مدينه به دنيا آمد . سى و يك سال و هشت روز امام بود . 65 سال و چهار ماه و نيم عمر كرد ، و هيچ يك از ائمه اطهار عمرش بدين درازى نبود . يازده پسر و هفت دختر داشت و روز دوشنبه 25 شوال 148 قمرى برابر 25 آذر 144 مطابق 16 دسامبر 765 در مدينه درگذشت ، و در بقيع به خاك رفت .\r\nابو ابراهيم موسى بن جعفر بن محمد بن على بن حسين بن على المرتضى هفتمين امام شيعيان روز يك شنبه 7 صفر 128 قمرى برابر شانزدهم آبان 123 مطابق 7 نوامبر 745 در ابواء ميان مكه و مدينه متولد شد . سى و چهار سال و شش ماه و 21 روز امامت كرد و هيچ يك از ائمه معصومين را چندين مدت امامت نبود . در بيست و پنج سالگى وى رضا هشتمين امام به دنيا آمد . امام هفتم 55 سال و پنج روز عمر كرد و روز جمعه 25 رجب 183 قمرى برابر هشتم شهريور 178 شمسى مطابق سىام اوت 799 در بغداد وفات يافت . او را 31 پسر و 28 دختر بود .\r\nابو الحسن ثانى الرضا على بن موسى بن جعفر بن محمد بن على بن حسين بن على ، امام هشتم شيعيان روز پنج شنبه 11 ذى قعده 148 قمرى برابر 5 دى ماه 144 شمسى مطابق 26 دسامبر 765 در مدينه به دنيا آمد . بيست سال و هفت ماه و سه روز امامت ، و پنجاه و يك سال و دو ماه و بيست و شش روز عمر كرد و روز سه شنبه آخر صفر 203 قمرى برابر 16 شهريور 197 شمسى مطابق هفتم سپتامبر 818 در طوس درگذشت . وى را پنج پسر و يك دختر بود .\r\nابو جعفر محمد تقى ملقب به جواد بن على بن موسى بن جعفر بن محمد بن على بن حسين بن على المرتضى نهمين امام شيعيان روز جمعه دهم رجب 195 قمرى برابر 22 فروردين 190 شمسى مطابق يازدهم آوريل 811 ميلادى در مدينه به دنيا آمد . شانزده سال و هشت ماه و 26 روز امام بود . در نوزده سالگى وى حضرت على النقى تولد يافت . امام نهم بيست و چهار سال و نه ماه و هجده روز عمر كرد و روز سه شنبه آخر ذى قعده 220 قمرى برابر دوم آذر 214 شمسى مطابق 23 نوامبر 835 در بغداد درگذشت . او را دو پسر على النقى و جعفر ، و چهار دختر :\r\nحليمه ، ميمونه ، صفيه ، و ام سلمه بود .\r\nابو الحسن الثالث حضرت امام على النقى متخلص به هادى بن محمد تقى بن على بن موسى جعفر بن روز\r\n\r\n","description":"","footnote":"","page_name":" 1781 ","page_number":133},
  {"content":"\r\n\r\nجمعه پانزدهم ذى الحجه سال 212 قمرى برابر 16 اسفند 206 شمسى ، مطابق 7 مارس 826 در مدينه به دنيا آمد . 39 سال و يازده ماه و هيجده روز عمر يافت ، و روز دوشنبه سوم رجب 254 قمرى برابر هشتم تير 247 شمسى مطابق 28 ژوئن 868 در سامره درگذشت و در همان جا به خاك رفت . امام حسن عسگرى به هنگام مرگ پدر 22 سال داشت . امام على النقى را چهار پسر و يك دختر آمده بود . نام پسران حسن عسكرى ، جعفر ، ابو ابراهيم و اسماعيل بود .\r\nابو محمد حسن عسكرى بن على بن محمد بن على بن موسى بن جعفر بن محمد امام يازدهم روز جمعه هشتم ربيع الثانى 232 قمرى برابر دوازدهم آذر 226 شمسى مطابق سوم دسامبر 836 ميلادى در مدينه به دنيا آمد . پنج سال و هشت ماه و پنج روز امام بود ، و بيست و هفت سال و ده ماه و بيست و هشت روز عمر كرد . در بيست و دو سال و نيمى او حضرت مهدى به دنيا آمد . چون روز جمعه هشتم ربيع الاول سال 260 برابر 11 دى ماه 252 مطابق اول ژانويه 874 فرا رسيد امام يازدهم در سامره درگذشت . به هنگام مرگ وى حضرت مهدى چهار سال و نيم داشت .\r\nامام دوازدهم شيعيان حضرت محمد ملقب به مهدى و مكنى به ابو القاسم بن حسن العسكرى ، خاتم ائمه معصومين روز جمعه 15 شعبان 255 قمرى برابر ششم مرداد 248 شمسى مطابق 28 ژوئيه 869 به دنيا آمد . در نهمين سال ولادتش در ماه رمضان 264 زمان خلافت معتمد در زادگاهش غايب شد . مهدى آخر زمان اوست ، در حيات اما از ديدگان غايب است ، و روزى ظهور خواهد كرد .\r\nاللهوردى خان از جمله سرداران دلير و فداكار و امين و خوش نام بود كه بر اثر خصايص و صفات خوبى كه داشت از جايگاهى خسيس به مراتب رفيع برآمد . وى در سال 1004 امير الامراى فارس و سپهسالار ايران شد و چندان لياقت و كفايت و مردمدارى از خود نشان داد كه در طول مدّت درازى كه بر اين سمت بود هرگز شاه به فارس سفر نكرد و به كارش نپرداخت و هر زمان مايل به ديدارش مىشد وى را به پايتخت احضار مىكرد ، و سردار بىدرنگ به خدمت مىشتافت . اين سردار نامى سرانجام در سال 1022 هجرى قمرى درگذشت و چون شاه به وى عنايت و توجه خاص داشت در مراسم تغسيل و تكفين و تدفين وى حضور يافت و هزينه اين مراسم را به مبلغ صد و پنجاه تومان خود داد و دستور داد جسدش را به مشهد ببرند و در جوار حضرت رضا به خاك سپارند .\r\nامامقلى خان پس از مرگ اللهوردى خان امير الامراى فارس و سپهسالار ايران ، كه در سال 1022 قمرى ، برابر 992 خورشيدى اتفاق افتاد شاه عباس بزرگ پسر وى امامقلى خان را جانشينش كرد ، و داود خان پسر ديگرش را به امارت قراباغ برگزيد . امامقلى خان به هنگامى كه پدرش و شاه در خراسان بودند بحرين را كه تا آن زمان زير سلطه پرتغاليان بود آزاد ساخت و غنايم فراوانى از جمله چندين توپ به دست آورد ، و برخى از آن غنيمتها را خدمت شاه به خراسان فرستاد .\r\nاين سردار رشيد و فداكار پس از اين پيروزى لار را نيز گرفت و ضميمهء فارس كرد .\r\nسپس در سال 1031 به فرمان شاه دو جزيره قشم و هرموز را نيز از چنگ پرتغاليها درآورد . بر اثر\r\n\r\n","description":"","footnote":"","page_name":" 1782 ","page_number":134},
  {"content":"\r\n\r\nاين دليريها و پيروزمنديها مورد توجه و احترام خاص شاه قرار گرفت چنان كه در مجلس رسمى وى را بر همهء درباريان مقدم مىداشت .\r\nامامقلى خان پس از اين فتوحات مهم به آبادانى منطقه فرمانروايى خويش همت گماشت . در شهرها مدرسه و بر سر راه‌ها پلها و كاروانسراها ساخت . راههاى زيادى احداث كرد . اما شاه صفى اول جانشين شاه عباس اول كه پادشاهى سفيه و بد طبع و بىرحم و خونريز و درنده خو بود قدر آن سردار لايق و فداكار را نشناخت . ناروا بر او بد گمان شد و نزد خود احضار كرد . و چون آمد به دو داماد وى داوود بيگ و على بيگ فرمان داد نخست فرزندش را كه همراهش آمده بود بكشند و سپس او را به قتل رسانند . آن دو ديو خوى سيه اندرون سر فرزندش را بريدند نزد او بردند و بعد وى را كشتند .\r\nاين واقعه خونين در اوايل ماه جمادى الثانى 1042 روى نمود . به فرمان شاه كليه فرزندان امامقلى را به قتل رساندند و اموال همه را مصادره كردند .\r\nموريس دوكوتزبوئه كه در زمان پادشاهى فتحعلى شاه به ايران آمده دربارهء كليساى ايچ ميازين نوشته است : اين كليسا در روزگاران گذشته اقامتگاه و عبادتگاه يك تن از كشيشان بزرگ ارامنه بوده ، و يكهزار و پانصد سال از بنايش سپرى شده است . شگفت اين كه در برابر بسيارى از حوادث سهمگين پايدارى كرده و كشيشانى كه در طى قرون ساكن و نگهبانش بوده‌اند هرگز از طريق رياضت و پرستش روى برنتافته‌اند .\r\nايچ ميازين به زبان ارمنى به معنى فرودگاه پسر خداست . ساختمان و محوطهء كليسا زيبا و فرح افزاست . حياطش داراى خيابانهاى قشنگ ، گلكاريهاى روح‌پرور ، و آبدانها و فواره‌هاى خوش منظره مىباشد . گرچه سبك بناى صومعه ساده است ولى با شكوه مىنمايد .\r\nبرخى از مردمان بر اين باورند سن گرگوار خود شاهد فرود آمدن روح القدس در اين نقطه بوده و از اين رو در اين مكان كليسا خفته است . همچنين مىگويند سن گرگوار بارها به اميد يافتن تخته شكسته‌اى از كشتى نوح ، از كوه آرارات بالا رفته ، ولى هرگز به قلهء آن نرسيده و تخته‌اى از نيافته است . اما براى اين كه اين آرزو به دلش نماند پروردگار جهان در عالم خواب تخته‌اى از آن كشتى را براى او فرستاده كه هنوز به جاست . متوليان كليسا به حرمت و اعتقاد تمام از آن نگهدارى مىكنند ، و براى اين كه از دستبرد در امان بماند آن را به زنجيرى از سقف آويخته‌اند . اين كليسا تنها محلى است كه كشيش بزرگ در آن جا مجاز به درست كردن روغن مقدس مىباشد . وى با همكارى دوازده اسقف اين كار را انجام مىدهد . از اين رو از سراسر نقاط گيتى پول زيادى به سوى اين صومعه سرازير است .\r\nاورنگ زيب : ظهير الدين محمد بابر - 909 - 862 شمسى - ابن عمر شيخ ابن سلطان سعيد بن سلطان محمد بن ميرانشاه بن امير تيمور گوركان به همّت بلند خود امپراتورى گوركانى هند را بنا نهاد و در سال 905 شمسى زمام قسمت مهمى از شبه قارهء هند را به دست گرفت . او به زبان فارسى و تركى جغتايى شعر مىسرود ، و توزك بابرى وى به چند زبان ترجمه شده است .\r\nپس از او نصير الدين محمد همايون - 935 - 887 شمسى - سلطنت يافت ، سپس جلال\r\n\r\n","description":"","footnote":"","page_name":" 1783 ","page_number":135},
  {"content":"\r\n\r\nالدين محمد اكبر 984 - 921 شمسى به پادشاهى نشست . او شهريارى جنگجو و كشورگشا بود . گرچه به فراگرفتن دانش رغبت نداشت و خواندن و نوشتن را نياموخت اما كتاب را دوست مىداشت ، و بسيارى از نويسندگان و شاعران به نامش كتابها نوشتند .\r\nاوزون حسن : ابو النصر حسن بيگ مؤسس سلسله امراى عشاير تركمن به نام آق قويونلو - سپيد گوسپندان - در حدود 826 قمرى برابر 801 خورشيدى مطابق 1423 ميلادى پا به دنيا نهاد .\r\nپدرش على بيگ ، مادرش ساره خاتون و جدش عثمان بيگ ملقب به قره ايلوك - زالوى سياه - نام داشت .\r\nپدرش على بيگ در حدود سال 844 قمرى - 819 خورشيدى درگذشت . اوزون حسن - حسن قد دراز - ناميده مىشد . او پس از اين كه باليد چون به طبع جاه‌جوى و بيشى طلب بود دست برادر بزرگترش را از رياست بر طايفه كوتاه كرد و به منظور گسترش حوزه فرمانروايى خود به تسخير شهر مصمم شد . براى رسيدن به مقصود تدبيرى شگفت‌انگيز به كار برد بدين شرح كه با چند تن از جنگاوران ورزيده‌اش در هيأت افرادى زغال فروش و عليق فروش رو به شهر گذاشت . اين گروه پس از اين كه به قلعه شهر نزديك شدند به ناگاه با شمشيرهايى كه زير جامهء خود پنهان كرده بودند بر نگهبانان تاختند و آنان را از پا درآوردند . مقارن اين احوال ديگر سپاهيانش بدانان پيوستند و شهر تسليم شد .\r\nاز آن پس سراسر شهرهاى ارمنستان غربى و نواحى كردنشين مجاور را زير فرمان خود درآورد ، و براى رسيدن به هدفهاى ديگرش با شيخ جنيد هم‌پيمان شد . دوستى اين دو چنان استحكام يافت كه در سال 862 قمرى برابر 837 خورشيدى جنيد خواهر اوزون حسن را به زنى گرفت .\r\nچون قدرت اوزون حسن فزونى گرفت كالويوآنس در سال 861 براى مقابله با امپراتور عثمانى خواستار يارى او شد اوزون حسن كه وصف زيبايى كورا كاترينا  Cura Kathreina  دختر وى را از زبان بسيار كسان شنيده بود تقاضاى كالويوآنس را به اين شرط پذيرفت كه دخترش را به او بدهد . پادشاه طرابوزان با اين كه به قبول اين شرط رضا نبود از سر ناچارى پذيرفت ، اما شرط كرد كه اوزون حسن دختر را به تغيير دادن مذهبش ناچار نكند تا همچنان به ديانت مسيح بماند و آداب مذهبيش را به جا آورد ، و چند كشيش نيز همراه بياورد .\r\nاوزون حسن كه دلباخته كورا كاترينا بود اين شرطها را پذيرفت و قرارداد دوستى و كمك در سال 862 ميان آن دو بسته شد . اوزون حسن نام همسرش را به دسپينا خاتون  DesPina Chatun  تغيير داد . اين زن براى شوهرش اوزون حسن دو دختر و يك پسر آورد يكى از اين دو دختر كه نامش مارتا و لقبش علمشاه خاتون بود پس از اين كه به سن رشد رسيد زن شيخ حيدر شد . از اين ازدواج سه پسر : سلطان على ، اسماعيل ، و ابراهيم در وجود آمد و اسماعيل كه 25 رجب 892 قمرى برابر 866 خورشيدى مطابق 17 ژوئيه 1487 تولد يافت ، در سال 905 به سلطنت رسيد و دوم رمضان 907 تاجگذارى كرد .\r\nاوزون حسن در سال 862 قمرى برابر 837 خورشيدى گرجستان را به تصرف خود در\r\n\r\n","description":"","footnote":"","page_name":" 1784 ","page_number":136},
  {"content":"\r\n\r\nآورد . از اين پس با جهانشاه جنگيد . در اين پيگار كه در ماه ربيع الثانى 872 برابر 847 شمسى اتفاق افتاد جهانشاه گريخت . اما به دست تركمنى از سپاهيان اوزون حسن كشته شد .\r\nدر جنگ ديگرى نيز كه ميان ابو سعيد فرمانرواى تركستان و خراسان در دشت مغان روى داد اوزون حسن غالب آمد . زينل پسر اوزون حسن ابو سعيد را دستگير كرد و به خدمت پدر برد ؛ و چون وى گوهرشاد بيگم را كشته بود به قتل رسيد .\r\nاز اين هنگام آذربايجان و برخى ديگر از مناطق آباد ايران به خدمت اوزون حسن افتاد اما سرانجام چهار روز مانده به آخر رمضان 882 قمرى برابر 857 خورشيدى مطابق ششم ژانويه 1478 درگذشت . پدرش على بيگ در سال 844 قمرى برابر 820 شمسى وفات يافته بود .\r\nاوزون حسن آثار مهمى از خود به جاى نهاد . از آن جمله مسجد وى در تبريز است .\r\nاين مسجد در ميدانى وسيع و پر عظمت بود حجره‌هاى متعدد داشت كه همه ديوارهاى آنها با آيينه طلا و لاجورد تزيين يافته بود . اين مسجد يك مدرسه براى سكونت و تحصيل كردن طلاب علوم دينى ضميمه داشت . جسد اوزون حسن را در صحن باغ اين مدرسه به خاك سپردند .\r\nميدان هشت گوشه قيصريه تبريز ، دو مسجد يكى در ابهر و ديگرى در ترجان ، پل سنگى واقع در شمال ارز روم از ديگر آثار اوست .\r\nاهل صفه : . . . و اين جمله احوال اهل صفه است كه در زمان پيغمبر صلوات اللّه عليه بودند : و ايشان غريب و فقير و مهاجر بودند ، بيرون آمده بودند از ديار و اموال خود ؛ و وصف ايشان كرد ابو هريره و فضالة بن عبيد . گفتند كه ايشان چنان بودند از گرسنگى كه به روى مىافتادند و عرب ايشان را ديوانگان مىپنداشتند . و لباس ايشان صوف بود ، و از ايشان بعضى عرق مىكردند چنان كه بوى ميشى كه به روى باران آمده باشد از ايشان مىآمد ، و صوف لباس انبياء است و زىّ اولياء . . .\r\nو اين ديگر از اوصاف اهل صفه است : خداوند تعالى بستود مر اهل صفه پيغمبر را صلوات اللّه عليه به پاكى ؛ فرمود كه ايشان مردانىاند كه خويشتن پاك كردن دوست دارند و خداوند تعالى مر پاكان را دوست دارد . و پاكى ظاهر از نجاست بود ، و پاكى باطن از خطرات نفسانى باشد . و گفتا مردانىاند كه ايشان را مشغول نگرداند بازرگانى و نه خريد و نه فروخت از ياد خداوند و صافى گشت سرهاى ايشان به راستى فراست ايشان را . . . » نقل از باب اول شرح خلاصه شرح تعرف .\r\nاهل صفه عده‌اى از پارسيان و زاهدان و متقيان بودند كه در صفه مسجد حضرت پيغمبر اكرم عبادت مىكردند ، و سلمان فارسى ، مقداد اسود ، عمار ياسر ، بلال حبشى ، ابوذر غفارى ، حذيفة بن يمان از جملهء آنان بودند . و اصحاب صفهء نخستين گروه زاهدان راستينى بودند كه همواره مورد لطف و آفرين حضرت رسول قرار داشتند .\r\nايروان در نظر گاه گاسپا دروويل :\r\nشهرى است بزرگ در ارمنستان ايران و مركز ناحيهء اران است . اين شهر كنار رودخانهء زنگى كه سرچشمه‌اش درياچه‌اى به همين اسم مىباشد و تا آن جا بيش از چند ميل فاصله ندارد\r\n\r\n","description":"","footnote":"","page_name":" 1785 ","page_number":137},
  {"content":"\r\n\r\nواقع شده . ايروان مدتها ما به الاختلاف دولت ايران و عثمانى بوده و چندين بار دست به دست گشته اكنون در تصرف ايران است . سه گردان و شصت توپ از آن حفاظت مىكند و يك خان كه عنوان و مقام بيگلر بيگى دارد بر آن حاكم است .\r\nدكتر هينريش بروگش آورده است :\r\nخانه‌هاى ايروان غالبا به شيوه و سليقهء ايرانيان ساخته شده و قلعه‌اى كه ديوارهايش ضخيم و كاه‌گلى است در قسمت مرتفع شهر بنا گرديده است . نزديك قلعه ساختمان قصر ماننديست كه از آن حاكمان ايرانى بوده است . خانه‌ها مربّع شكلند و در هر خانه چند درخت مشاهده مىشود . پنجره‌هاى كنار خيابان همه در قسمت بالاى ديوارها نصب شده‌اند .\r\nدر خانه‌ها كوچك و رفت و آمد در خيابان اندك است . فقط گاهى يك يا دو تن ارمنى عبور مىكنند . خيابان اصلى شهر به ميدانى منتهى مىشود كه در يك طرفش بازار و در طرف ديگرش بناهاى ادارات دولتى روسيه واقع است . ميان ميدان حوضى است كه داراى چند فواره مىباشد و اطراف آن سبزه‌كارى شده است .\r\nالكسيس سولتيكف در سفرنامه‌اش نوشته است :\r\nوقتى به ايروان كاملا نزديك شدم در هر دو طرف ديوارهايى برآورده از گل و خشت مشاهده كردم . در پس اين ديوارها خانه‌هايى بدنما ، باغهايى رها شده و بىباغبان . درختان سپيدار نيمه خشك ديده مىشد . روزى به تماشاى كليسا اوچ ميازين واقع در چهار فرسنگ و نيمى شهر رفتم . عامه بر اين اعتقادند كه اين كليسا در سال 303 ميلادى ساخته شده است .\r\nايروان در 64 درجه و بيست دقيقه طول و 41 درجه و پانزده دقيقه عرض نهاده شده ؛ يكى از شهرهاى خوب ايران و همه قسم وسايل معشيت در آن فراوان است ، و شراب خوب دارد . شاه از بابت حاصلخيزى زمينهاى مزروعى و حق عبور كاروانهاى تجارى عايدات خوبى از آن تحصيل مىكند .\r\nايروان قديم بر اثر جنگهاى مكرر ميان سپاهيان ايران و عثمانى سراسر ويران شده و ايروان تازه در هشتصد قدمى آن بر روى تپه‌اى كه از پايين سمت مغربش رودخانه‌اى به نام سنگ سياه مىگذرد ، ساخته شده است .\r\nمردم از اين نهر كه به رود ارس مىپيوندد ماهى بسيارى صيد مىكنند . رود ارس در فاصله سه فرسنگى جانب جنوب ايروان جريان دارد . بازرگانان و ارباب حرف و صنايع در محلّه اصلى شهر كه در شمال غرب است فعّاليّت مىكنند و مسيحيان در اين محلّه داراى چهار كليسا و يك دير مىباشند . فاصله ميان ايروان تا تبريز ده روز راه است ، و نخجوان درست ميان اين دو شهر است .\r\nموريس دوكوتز بونه درباره ايروان نوشته است : در زبان ارمنى ايروان به معنى دورنما و منظره است ، و چون از اين محل قلّه كوه آرارات واقع در سه فرسنگى ديده مىشود آن را بدين نام ناميده‌اند . بيشتر خانه‌هاى ايروان در پس ديوارها و درختان باغها پنهان است ، و شهر جاهاى زيبا و ديدنى بسيار دارد . دو رودخانهء « سالكا » و « كوئيربولاك » از نزديكش مىگذرند . و\r\n\r\n","description":"","footnote":"","page_name":" 1786 ","page_number":138},
  {"content":"\r\n\r\nاطرافش را مشروب مىكنند . كوئير بولاك به معنى صد رشته يا صد بازوست و سالكا كه از درياچه وان سرچشمه مىگيرد پس از پيوستن به رود ارس به درياى خزر مىريزد .\r\nمردم ايروان شهر خود را قديم‌ترين شهرهاى روى زمين مىدانند . در سال 1582 - ( 960 خورشيدى ) تركان آن را متصرف شدند و سلطان مراد سوم قلعهء آن را ساخت . ايرانيان در سال 1604 ( 993 خورشيدى ) زمان پادشاهى شاه عباس كبير آن را پس گرفتند . به سال 1615 ( 993 خورشيدى ) تركان به قصد پس گرفتن ايروان بدان جا لشكر كشيدند . اما موفق نشدند . پس از مرگ شاه عباس عثمانيها بر آن مسلط شدند ، ولى زمانى كه سلطان مراد بر عثمانى سلطنت مىراند شاه صفى آن را به تصرف خويش درآورد . پس از انقلاباتى كه در سال 1731 ميلادى ( 1110 خورشيدى ) به ظهور پيوست ايروان به دست عثمانيها افتاد و نادر شاه در 1734 ميلادى ( 1113 خورشيدى ) دگر بار پس گرفت و بعد از سپرى شدن سالها به دست روسيان افتاد .\r\nايشيك آقاسى باشى رافائل دومانس شغل و مقام ايشيك آقاسى باشى را در كتاب ايران در سال 1600 چنين شرح كرده است :\r\nايشيك آقاسى باشى كه رئيس سرايداران شاه نيز هست هر زمان شاه در دربار حضور يابد عصايش را به دست مىگيرد ، و براى نظم مجلس آماده مىشود . بنابر اين مىتوان وى را رئيس تشريفات ناميد . يساولها زير فرمان او انجام وظيفه مىكنند . هر يك از يساولها در سال حدود هشتاد تومان و ايشيك آقاسى پانصد يا ششصد تومان درآمد دارد . زيرا هر هديه كه تقديم پادشاه مىشود ده يك بهاى آن متعلق به اوست . وى پيوسته در كاخ شاه به سر مىبرد . و به كمربندش صندوقچه كوچك زرينى كه در آن چند دستمال وجود دارد آويخته است . وى بدون مانع و رادع داخل حرمسراى شاه مىشود .\r\nايميرت از اواخر قرن پانزدهم يكى از سه ولايت گرجستان بود ؛ لذا از اواسط قرن شانزدهم تا سال 1774 ميلادى خراجگزار عثمانى گرديد . از سال 1804 تحت الحمايه روسيه ، و از سال 1811 ضميمه امپراتورى روسيه شد .\r\n\r\nباغ هزار جريب\r\nاز جمله وقايعى كه در باغ هزار جريب اتفاق افتاده عزل شاه تهماسب دوم پسر شاه سلطان حسين به دست تهماسب قلى خان - نادر شاه بعد - است تفصيل واقعه اين كه پس از اين كه شاه تهماسب در جنگ با عثمانيها شكست خورد ناچار به مصالحه شد و ولايات آن سوى ارس يعنى تفليس و نخجوان و گنجه و ايروان و داغستان را به عثمانيها واگذار كرد . در اين هنگام تهماسب قلى خان در خراسان بود و در افغانستان به فتوحاتى مىكوشيد . وى چون از شرايط صلح آگاه شد سخت خشمگين گرديد و به اصفهان آمد . شاه تهماسب باغ هزار جريب را به محل اقامت وى اختصاص داد و خود در كاخ آينه خانه ماند . پس از روزى چند تهماسب قلى خان شاه را به باغ هزار جريب دعوت و در آن جا از شاه به فروتنى پذيرايى كرد . شاه تهماسب در آن\r\n\r\n","description":"","footnote":"","page_name":" 1787 ","page_number":139},
  {"content":"\r\n\r\nجا چندان باده نوشيد كه مست و بىخويشتن شد . تهماسب قلى خان شاه را در آن حال به بزرگان نشان داد و گفت آيا چنين كسى درخور پادشاهى است ؟\r\nامرا با عزل وى موافقت كردند . تهماسب قلى خان پنجم ربيع الاول سال 1145 قمرى برابر 1112 خورشيدى خبر خلع شاه تهماسب دوم را اعلام كرد و او را در تخت روان نشاند و به خراسان فرستاد و عباس ميرزا طفل شيرخوار وى را به سلطنت برداشت و افسر پادشاهى را به گهواره او آويخت .\r\nمختصر آنچه تاورنيه دربارهء باغ هزار جريب اصفهان نوشته اين است :\r\nباغ هزار جريب چون در دامنهء تپه‌اى واقع شده داراى شانزده طبقه است و هر طبقه شش يا هفت پا از طبقهء پايين بالاتر است . در طبقهء چهارم حوض بزرگى به شكل دايرهء هشت ضلعى ساخته شده كه قطرش نزديك صد و بيست پا مىباشد و دورش لوله‌هايى در فواصل مساوى تعبيه شده كه از آنها آب به ارتفاع سه پا فوران مىكند . در طبقه دهم نيز حوض بزرگى به همين شكل و اندازه درست شده و در آخرين طبقه كه به آخر باغ منتهى مىشود جوى آبى از عرض باغ جريان دارد ؛ و در كنار نهر بناهايى به شكل كلاه فرنگى ساخته شده و براى اين كه فضاى آنها خنك باشد از همه سو باز ، و بدون ديوار است .\r\nجوان فراچسكو جملى كاررى : سياح ونيزى درباره باغ هزار جريب - در سال 1694 برابر 1073 خورشيدى مطابق 1105 قمرى - در سياحت نامهء خود نوشته است :\r\n. . . هزار جريب سه ميل طول و يك ميل عرض دارد . سر در اين باغ باشكوه و بزرگ با دو رديف ايوان ، با طلا و لاجورد تزيين يافته ، و در هر يك از چهار گوشهء باغ برجى ساخته شده ، و در بالاى هر يك اين چهار برج آشيانهء خوبى براى كبوتران وجود دارد . از ميان باغ جوى آب بزرگى كه جدارها و كف آن از سنگ‌هاى تراشيده زينت يافته جريان دارد . از اين جوى بزرگ جويهاى كوچكى كه آبشارهاى زيبايى تشكيل مىدهند منشعب شده و آب را به همهء نقاط باغ مىرسانند . در مسير اين جويها حوضهاى متعددى نيز ساخته شده است . در گوشهء ديگر باغ دو عمارت بسيار زيبا و خوش منظر كه زياد بزرگ نيست بنا شده ، و شاه در فصل تابستان و شدت گرما در آن استراحت مىكند . افزون بر چندين ايوان كه براى استراحت افراد خانوادهء سلطنت بنا گرديده ، در انتهاى باغ عمارتى وسيع براى سكونت حرم پادشاه ساخته شده كه جلو آن استخرى است و يك قايق روى آب است .\r\nدر گوشهء ديگر باغ جاى مخصوصى براى نگهدارى چند جانور درنده از جمله چند شير ، چند پلنگ ، چند يوز پلنگ ساخته شده كه از وجود آنان براى شكار غزال استفاده مىشود .\r\nبد  Bede  مورخ معروف انگليسى كه به سال 675 ميلادى در ورموث متولد شد و در سال 735 ميلادى درگذشت .\r\nبطلميوس منجم ، رياضىدان و جغرافيادان معروف حوزه علمى اسكندريه در قرن دوم ميلادى . در بعضى مآخذ تاريخ تولد و وفات او را به ترتيب 100 و 170 ميلادى و در برخى 85 و 165 ذكر كرده‌اند . در دورهء از 127 تا 151 ميلادى در اسكندريه رصد ستارگان مىكرد . نفوذ وى در\r\n\r\n","description":"","footnote":"","page_name":" 1788 ","page_number":140},
  {"content":"\r\n\r\nمتفكرين ازمنه بعد تا اواسط قرن 16 ميلادى بعد از ارسطو بىمانند است . اطلاعات و اراء پيشينيان و دانشمندان حوزه اسكندريه را تنظيم و ضبط كرد و بر آنها افزود . اثر عمده‌اش كتاب مجسطى است كه قسمت عمدهء آن مبتنى بر كارهاى ابرخس مىباشد و مشتمل بر شرح منظومه بطلميوس يا هيات بطلميوسى زمين مركزى است . زمين در مركز عالم است و خورشيد و ماه و ستارگان در حول مركز زمين مىگردند . توجيه حركات به وسيله توهّم افلاك صورت مىگيرد .\r\nاين نظريه تا زمان كپرنيك معتبر بود .\r\nكتاب بطلميوس در جغرافيا از جهت اهميت تالى مجسطى است . اثر ديگرش به نام تترابيبلس در احكام نجوم است ، و به نام كتاب الاربعه به عربى و لاتين و بعضى زبانهاى ديگر ترجمه شده است . نيز تاليفاتى در نور شناخت ، موسيقى و خواص سنگها و غيره به او منسوب است . ( صفحه 433 مجله اول دائرة المعارف فارسى به سرپرستى دكتر مصاحب ) .\r\nبقراط  HiPPocrate  : كه پدر و سرآمد پزشكان دنياى قديم ناميده مىشود چهار صد و پنجاه سال پيش از ميلاد مىزيست . دربارهء اين پزشك نامدار چندان افسانه ساخته‌اند كه نمىتوان واقعيت زندگى وى را از آن داستانها بازشناخت . آنچه مسلم است اين است هنگامى كه در آتن بيمارى طاعون شيوع يافت او به مبارزه با اين مرض و رهاندن مردم از چنگ مرگ چندان كوشيد كه بسيارى از مردم جان به در بردند و به پاداش اين فداكارى مجسمه‌اش را در ميدان شهر برپا ، و بر لوحهء پايين مجسمه اين جمله را حك كردند : هيپوكرات رهانندهء ما از مرگ .\r\nدر احوال اين پزشك نامى نوشته‌اند اردشير پادشاه ايران هداياى گرانبهايى همراه عده‌اى از درباريانش براى او فرستاد و دعوت كرد به ايران بيايد . بقراط از پذيرفتن آن تحفه‌ها امتناع ورزيد و به فرستادگان شاه ايران گفت : به شهريار خود بگوييد من تحفه‌هاى پادشاهى را كه دشمن وطن من است هرگز نمىپذيرم و به كشورش پا نمىگذارم .\r\nمدت زندگى و مدفن اين پزشك نامى بر محققان معلوم نشده . بعضى را عقيده بر اين است كه وى به سال 370 پيش از ميلاد در تسالى درگذشته و در شهرك لاريس  Larisse  به خاك سپرده شده است .\r\nبنا به افسانه‌اى سالها پس از مرگ بقراط انبوهى از زنبوران عسل هر سال بر مزار اين پزشك بلند نام كندو مىساختند و عسل توليد مىكردند ، و اين عسل مؤثرترين درمان بيماريهاى كودكان بود .\r\nثاساليس و ذراقن پسران بقراط و مالانا ارسا دختر او بودند .\r\nاين پزشك بلند آوازه سفيد پوست ، ميانه بالا ، خوب چهر ، درشت استخوان ، پشت خميده بود . در حال نشستن چشم بر زمين مىداشت . سرش بزرگ بود . هشتاد و پنج سال عمر كرد .\r\nستوان هنرى پاتينجر عضو اداره كمپانى هند شرقى كه در سال 1810 ميلادى برابر 1118 خورشيدى به ايران سفر كرده در سفرنامه‌اش درباره بندر عباس نوشته است :\r\nفاصلهء بندر عباس تا كرمان هجده منزل و هر منزل به طور متوسط هشت فرسنگ است .\r\n\r\n","description":"","footnote":"","page_name":" 1789 ","page_number":141},
  {"content":"\r\n\r\nدر زمان شاه عباس اين بندر رونق و ترقى زياد يافت اما پس از مرگش در معرض تاخت و تاز ساحل‌نشينان لارستان و دزدان دريايى و ديگر غارتگران قرار گرفت . ساختمان بندر عباس خوب نيست . شهرى كثيف ، و كوچه‌هايش تنگ و كج و معوج است . بيشتر راه ميان اين بندر و كرمان خشك و غير مسكونى مىباشد ، و جز چند ديه ويرانه در فاصله اين راه دراز چيزى نيست .\r\nسابقا ميان اين دو شهر كاروانسراهاى بزرگى وجود داشته كه به سبب عدم توجه در نگهدارى آنها ويران شده است .\r\nجمعيت بندر عباس در حدود بيست هزار نفر و متشكل از ايرانيها و عربها و هنديها و ديگر خارجيان است .\r\nبهرام چوبين پس از درگذشت خسرو انوشيروان دادگر در سال 579 ميلادى پسرش هرمز جانشين وى شد . او پشتيبان بينوايان و دستگير درماندگان و از پاافتادگان بود ، و در ترويج دانش و هنر رونده‌تر از خيال بود . وى بر اين نيّت بود كه همانند نيايش قباد از زورگويى و نفوذ و قدرت جاه‌مندان و خداوندان سيم و زر بكاهد و موجبات آسايش مستمندان را فراهم كند ، اما به آرزوهاى بلند خود كامياب نشد ؛ و چنان روى نمود كه در سال 589 ميلادى كه همزمان با يازدهمين سال پادشاهيش بود خاقان ترك با سيصد هزار سپاهى به مرز خاورى ايران حمله برد . هرمز به منظور جلوگيرى از تجاوز دشمن شوراى جنگى تشكيل داد و همه باشندگان در شوراى جنگى بهرام چوبين را به فرماندهى سپاهيان ايران برگزيدند .\r\nبهرام بن بهرام جشنس را از اين جهت كه بالابلند و نازك اندام بود بهرام چوبين مىگفتند و به قول برخى از محققان و مورخان چون يك باريكى از دشمنانش را با يك ضربت شمشير به دو نيم كرده بود و هر كس به ديگرى مىگفت « شوبين » كه چگونه هنرنمايى كرده است ، اين دو كلمه به تصاريف زمان نخست « شوبين » و از آن پس به چوبين بدل شده است .\r\nبارى ، بهرام كه سردارى دلير ، مبارزه‌جو و جنگ آزموده بود با پاهى نه بسيار زياد ، به مقابله خاقان ترك رفت ، و آن‌گاه كه دو سپاه به هم نزديك شدند ، لشكريان خود را در محلى آراست كه سپاهيان انبوه دشمن را در آن تنگنا امكان تحرك و ستيز و آويز نبود ، و چون جنگ درگرفت خاقان ترك كشته شد . لشكريان ترك آنچه با خود داشتند به جا نهادند و به سرزمين خود گريختند . بهرام پس از اين پيروزى درخشان بخشى از غنايمى را كه به چنگ آورده بود براى هرمز فرستاد و باقىمانده را به سپاهيانش بخشيد .\r\nهرمز بر اثر وسوسهء بدخواهان بهرام ، از پيروزى سريع سردار خود و محبوبيتى كه ميان سپاهيان زير فرمان خود يافته بود هراسان شد و به جاى تشويق و قدردانى به بهانه تقسيم قسمت بيشتر غنائم به سپاهيان يك جامهء زنانه و دوك نخ‌ريسى براى او فرستاد . سپاهيان كه بجان پشتيبان بهرام بودند از بىحرمتى و توهينى كه شاه به سردار دلير و پيروزمند خود كرده بود از او روگردان شدند و بهرام كه سخت رنجيده بود سر از فرمان هرمز برتافت . دعوى پادشاهى كرد .\r\nاز بلخ به رى آمد . در آن جا سكه به نام خسرو پرويز زد تا شاه را نسبت به پسرش بد گمان كند .\r\n\r\n","description":"","footnote":"","page_name":" 1790 ","page_number":142},
  {"content":"\r\n\r\nاين توطئه كارگر افتاد ، و هرمز درصدد قتل پسرش برآمد ، اما خسرو پرويز پيش از ان كه به فرمان پدرش كشته شود از نيّت بد وى آگاه شد و گريخت و بهرام راهى تيسفون شد .\r\nمقارن اين احوال بندوى و بسطام دو تن از سرداران شاه ، هرمز را كور و از سلطنت خلع كردند و خسرو پرويز را به پادشاهى برداشتند . بهرام به تيسفون روى نهاد . بندوى و بسطام هرمز را كشتند و با خسرو پرويز به روم گريختند . بهرام وارد تيسفون شد و به نام خود سكه زد .\r\nاز روى ديگر قيصر روم سپاه عظيمى در اختيار خسرو پرويز نهاد وى به ايران بازگشت و به يارى آن سپاه بهرام چوبين را شكست داد . بهرام از سر ناچارى به تركستان رفت . خاقان ترك وى را گرامى داشت ، و بهرام پس از مدتى با سپاهى عظيم كه خاقان ترك در اختيارش نهاده بود به قصد جنگ با خسرو پرويز روانهء ايران شد . بلخ را گرفت و تا مرو پيش آمد . در آن جا بر اثر توطئه‌اى كه خسرو پرويز به يارى يكى از زنان خاقان ترتيب داده بود به دست يكى از غلامان خود كشته شد .\r\nپادشاهى بهرام چوبين دو سال مدت گرفت .\r\nشرح پارس در البلدان تأليف ابو بكر احمد بن محمد اسحاق همدانى معروف به ابن فقيه چنين آمده است :\r\n« فارس را به نام فارس بن طهومرت نام كرده‌اند و پارسيان به دو منسوبند ؛ چه ايشان از فرزندان اويند . وى پادشاهى دادگر و مردم‌دوست بود و نگهبان مردم خويش . او را ده فرزند بود : جم و شيراز و استخر و فسا و جنابا و كسكر و كلواذى و قرقيسيا و عقرقوف و دارابگرد . به هر يك اينان همان شهرى را داد كه به نام و نسبت هموست . پيش از آن فرزندان فارس چادر نشين بودند . گويند پادشاهى او سيصد سال بوده است .\r\n« پيامبر اكرم ( ص ) فرمود : مردم فارس از گروه مايند . انس مالك روايت كرده است كه خداى ، عز و جل ، از ميان خلق خود گزين كرد . گزيدگان خداى از عرب قريش‌اند و از عجم پارسيان .\r\n« نيز پيامبر ( ص ) فرمود : خوشبخت‌ترين مردم در پرتو اسلام پارسيانند . . .\r\n« نيز پيامبر ( ص ) فرمود : پارسيان را دشنام مدهيد چه آنان از گروه مايند ، نيز فرمود : همانا خداى را لشكرى است در ميان پارسيان ، هر گاه بر مردم خشم گيرد ، با آن پارسيان انتقام ستاند .\r\n« و خسرو انوشيروان چنان بود كه به هنگام روزيانه دادن ، يك سرباز پارسى را بر دو سرباز عرب و سى سرباز هندى مقدم مىداشت ؛ زيرا كه سربازان پارسى از همه دلاورتر و بزرگ منش‌تر بودند ، كشورى پهناور داشتند ؛ و در توانائى سخت‌تر و در انديشه فراتر و در تدبير از همگان نيكوتر بودند . چهره‌هاشان از همه خندان‌تر و پاسخهاشان درست‌تر و زبانشان بازتر و فصيح‌تر بود .\r\n« نخستين كسى كه پارسيان را گردآورد و بر آنان فرمان راند اردشير بن بابك بن ساسان بود . او از ملوك طوايف بود كه پادشاهى استخر داشت و خود از فرزندان پادشاهان\r\n\r\n","description":"","footnote":"","page_name":" 1791 ","page_number":143},
  {"content":"\r\n\r\nپيشين بود . اردشير خود را وارث سلطنت آنان ديد ، از اين رو به پادشاهان پارس كه نزديك بودند ، و به ملوك طوايف دوردست نامه كرد و از آهنگ جهاندارى خويش كه نيك شدن مردم و به پاى داشتن دين را در آن مىدانست آگاهشان ساخت . برخى به فرمانبريش سر نهادند . برخى ديگر سر به فرمان او ننهادند تا نزديك او شدند ، و برخى سر نافرمانى برداشتند تا كار به كشتن ايشان كشيد . بدين گونه كار پادشاهى به كام او گرديد .\r\n« و هموست كه شهر گور را در فارس بنياد نهاد . آن جا دشت بود . اردشير از آن دشت گذشت و فرمود تا آن شهر را ساختند و اردشير خره‌اش نام كرد ، و در آن آتشگاهى برپا داشت .\r\nاين شهر به كردار دارابگرد ساخته شده است . شهرهاى رام اردشير و بهمن اردشير خره و شهرهاى ديگرى نيز بساخت .\r\n« از شهر سوق الاهواز تا ارجان آغاز قلمرو فارس از اين سوى سى و يك فرسنگ است .\r\nاز جان از بناهاى قبادين فيروز است . در ارجان پلى است بزرگ كه با سنگ بر روى رودخانه ارجان ساخته‌اند . درازيش از سيصد گز افزون است . از شگفتيهاى ارجان غارى است در دل كوهى ؛ در آن غار آبى بجوشد ، سپس دگرگون شود و چون موميايى سپيد - همان موميايى سپيد معروف شود . در دهانه غار درى آهنين هشته‌اند كه سال تا سال تنها يك ، روز در پيش بزرگان و نيكان شهر گشوده شود . آن گاه مردى جامه بيرون كند و به درون رود ، و هرچه انباشته گشته است در شيشه‌اى جمع كند ، همهء آنچه در سال انباشته شود كم و بيش صد مثقال است و كمتر بر اين اندازه فزونى يابد . پس از آن در غار را ببندند و كليد كنند تا سال ديگر همان هنگام . آن شيشه را از آن پس كه قاضى و والى سر آن را بستند و مهر كردند نزديك سلطان فرستند .\r\nخاصيت آن درمان كردن كونه‌ها زخم و استخوان شكستگى است كه چون به اندازهء عدسى از آن با آب بياشامند ، در دم ، جايى را كه شكستگى ديده است ، يا آسيب رسيده است بهبود بخشد ، و گوشت روياند . » ترجمهء ح - مسعود\r\nپرافانل دومان  Pere RaPhael Dumans  همراه تاورنيه جهانگير معروف فرانسوى به حلب و بغداد سفر كرد ، از آن پس ريشيليو هيأتى را به رياست وى به ايران فرستاد تا از شاه عباس كبير اجازهء فعاليت براى هيأتهاى مبلغ كاپوسنها بگيرد . رافانل پيش از گرويدن به فرقه كاپوسنها ژاك دوترتر  Jeaques du tertre  ناميده مىشد . در سال 1645 ميلادى برابر 1022 خورشيدى مطابق 1055 هجرى قمرى به ايران رسيد . وى به زبانهاى فارسى و تركى و نجوم و رياضيات تسلط داشت و به فلسفه و ادبيات مشرق زمين نيز آشنا بود و مدتى به شاه عباس دوم و چند تن از درباريانش زبان فرانسوى و رياضى و نجوم مىآموخت . در دربار نفوذ و احترام زياد داشت و هم او بود كه در گرفتن فرمان آزادى تجارت به نمايندگانى كه از طرف لويى چهاردهم به ايران آمده بودند كمكهاى مؤثر كرد .\r\nدومان كتابى به نام « كشور ايران در سال هزار و ششصد و شصت  Etat Dela Perse en 0661  راجع به اوضاع ايران نوشت و تقديم كلبر وزير دارايى فرانسه كرد . اين كتاب در سال 1890 در پاريس به طبع رسيد .\r\n\r\n","description":"","footnote":"","page_name":" 1792 ","page_number":144},
  {"content":"\r\n\r\nچون دومان به كلمات و اصطلاحات رايج در دستگاه دولت ايران كاملا واقف بوده كتابش ارزش بسيار دارد . به همين جهت جهانگردانى كه پس از وى به ايران سفر كرده‌اند در تنظيم و تبويب مطالب سفرنامه‌هاى خود از نوشته‌هاى وى استفاده زياد كرده‌اند .\r\nرافانل دومان كه در سال 1613 به دنيا آمده بود به سال 1696 ميلادى برابر 1075 خورشيدى مطابق 1108 قمرى در هشتاد دو سه سالگى در اصفهان درگذشت .\r\nپرسه  Persee  طبق اساطير يونانى پدرش زئوس و مادرش دختر لينسه  Lyncee  و هيپر مستر  HyPermestre  بود . پدر بزرگ پرسه روزى از هاتفى پرسيد چگونه مىتواند داراى پسرى شود .\r\nجواب هاتف اين بود كه از دخترش دانائه  Danae  پسرى در وجود ميآيد كه كشندهء اوست . پدر بزرگ به شنيدن اين خبر سخت ناراحت و نگران شد و به اميد جلوگيرى از وقوع اين خطر بزرگ در زير زمين خانه‌اش اتاقى از مفرغ ساخت و دخترش دانائه را در آن زندانى كرد تا از او فرزندى در وجود نيايد . اما تدبير او سودمند نيفتاد ، و زئوس به صورت قطره بارانى زرين از شكاف در به درون اتاق راه يافت با دانائه درآميخت و از آن دو طفلى به دنيا آمد . پدر بزرگ صداى طفل را شنيد وى را با مادرش در صندوقى چوبين گذاشت و در دريا رها كرد .\r\nديكتيس  Dictys  ماهيگر صندوق را گرفت و به تربيت بچه كوشيد . سرانجام پس از وقوع حوادثى چند در مجلس جشنى كه تتاميدس  Teutamides  پادشاه لاريسا تشكيل داده بود و اتفاق را پرسه و پدر بزرگش بىانكه يكديگر را بشناسند در آن جشن شركت جسته بودند به هنگام اجراى بعضى مسابقات ورزشى پرسه ديسكى پرتاب كرد كه اتفاقا به پاى پدر بزرگش اصابت كرد ، و از صدمت آن درگذشت .\r\nپروكوپ  ProcoPe  نام مورخ معروف بيزانسى كه در سزاره  Cesaree  متولد شد و در حدود سال 562 ميلادى درگذشت . وى مؤلف تاريخ جنگهاى ژوستى نين و چند كتاب ديگر است .\r\nپل اللهوردى خان يا پل سى و سه چشمه يا پل چهار باغ ، به فرمان شاه عباس بزرگ به همت اللهوردى خان با همكارى بيگ ويردى گرجى ، به دست استاد حسين بنا ، پدر محمد رضاى بنا ، معمار مسجد شيخ لطف اللّه ساخته شده ميرزا على تقى كمره‌اى - 1031 - 953 كه از شاعران زمان شاه عباس كبير بوده تاريخ اتمام بناى آن را در اين قطعه سال 1005 آورده است :\r\n فلك قدر اللهوردى كه قدر * ز عباس شاه اندر ايام يافت \r\n به امداد بيگ وردى دادگر * پلى كرد آغاز و انجام يافت \r\n به سعى ملك سيرت آقا حسين * به خير العمل حسن اتمام يافت \r\n به دست زير دست صعب امير * چوبند امير اين بنا نام باخت \r\n پى سال تاريخ اين پل نيافت * كسى خوب‌تر « اين پل اتمام يافت » \r\n1005 پولاك : ياكوب ادوارد پولاك به سال 1818 ميلادى - 1197 خورشيدى - در يكى از نواحى بوهم به دنيا آمد . امير كبير در سال 1266 قمرى برابر 1228 شمسى 1849 ميلادى جان داود خان مترجم اول دولت ايران را براى استخدام شش تن معلم به منظور تدريس در دار الفنون به اتريش فرستاد .\r\n\r\n","description":"","footnote":"","page_name":" 1793 ","page_number":145},
  {"content":"\r\n\r\nوى مأموريت خويش را انجام داد و شش معلم روز جمعه 27 محرم 1268 برابر 24 نوامبر 1851 وارد تهران شدند . يكى آن معلمان ياكوب ادوارد بود كه در آن وقت بيش از سى و سه سال نداشت . وى گرچه به عنوان متخصص - اروسازى به استخدام ايران درآمده بود ، امّا عملا به تدريس و تعليم طب و جراحى پرداخت .\r\nدر سال 1272 قمرى برابر 1234 شمسى دكتر كلوكه طبيب خاص دربار درگذشت ، و ناصر الدين شاه دكتر پولاك را به جانشينى وى برگزيد . او ده سال در ايران ماند ، و در اين مدت چندين كتاب درباره كحالى ، پاتولوژى ، جراحى ، تشريح بدن انسان ، سمومات و رشته‌هاى ديگر نوشت كه اغلب آنها ترجمه و چاپ شد . پولاك علاوه بر تدريس نظرى ، شاگردان برجسته و مستعد خود را به بيمارستان مىبرد و آنان را وادار به جراحى مىكرد . او پس از ده سال اقامت در ايران زبان فارسى را ياد گرفت ، و از آن پس درسهاى خود را به زبان فارسى تقرير مىكرد .\r\nدكتر پولاك از سال 1851 تا 1860 ميلادى در ايران ماند و از آن پس به اروپا بازگشت ؛ اما بعد از سپرى شدن بيست و دو سال در سال 1882 ميلادى برابر 1261 شمسى به ايران مراجعت كرد و به مطالعه و تحقيق پرداخت ، و بعد از اين كه به اروپا برگشت كتابى به نام ايران و ايرانيان نوشت كه سفرنامه اوست . سرانجام بيستم اكتبر 1891 برابر 1270 خورشيدى در هفتاد و سه سالگى درگذشت .\r\nپولهاى رايج ايران - تاورنيه كه نخستين بار در سال 1631 ميلادى - 1041 هجرى قمرى برابر 1010 خورشيدى به ايران سفر كرده - 34 سال پيش از سفر شاردن - پولهاى رايج در ايران را بدين شرح برشمرده : عباسى ، محمودى ، شاهى ، بيستى ، غازيكه\r\nغازيكه كه پول خرد - پول سياه - محسوب مىشده يا ساده بوده يا مضاعف . غازيكه ساده پنج دينه و يك ماى و غازيكه مضاعف دو برابر آن يعنى يازده دينه ارزش داشته .\r\nهر دوازده دينه معادل يك سو ، و چهار غازيكه ساده يا دو غازيكه مضاعف معادل يك بيستى بوده است .\r\nده غازيكه ساده يا پنج سكه مضاعف هم‌ارزيك شاهى و دو شاهى هم‌ارزيك محمودى و دو محمودى هم‌ارزيك عباسى بوده است .\r\nاكوى فرانسوى سه عباسى و يك شاهى مىارزيده و يك اكو معادل يك عباسى و برابر شصت سو بوده است . و 18 سوشش دينه ارزش داشته است ، و بهاى ماى نصف دينه بوده است .\r\nهمه اين مسكوكات جز بيستى كه بيضى شكل بوده مدور بوده‌اند . در يك روى سكه اسم پادشاه وقت و در روى ديگر تاريخ ضرب سكه و نام شهر محل ضرب آن بوده است .\r\nپى تيرو لاواله  Pietro de la V - alle '  روز يازدهم آوريل 1586 برابر 965 خورشيدى در دم به دنيا آمد . پدرش پمپئو  PomPeo  مادرش جيوانا آلبرينى  Givana Alberini  نام داشت . در آغاز جوانى خود را براى حمايت از دين\r\n\r\n","description":"","footnote":"","page_name":" 1794 ","page_number":146},
  {"content":"\r\n\r\nمسيح و ترويج آن آماده كرد اما چنان روى نمود كه در عنفوان جوانى به عشق ماهرويى نامهربان گرفتار آمد . در اين مبارزه سخت شكست خورد و به تشويق و ره‌آموزى دوستش ماريو اسكيپانو  Mario SchiPano  به جهانگردى پناه آورد ، و روز هشتم ژوئن 1614 ميلادى برابر 993 خورشيدى با كشتى گران دلفينو  Gran Delfino  از ونيز راهى قسطنطنيّه شد و پس از توقف مدتى در اين شهر رهسپار آسياى صغير و مصر شد و از آن جا به اورشليم و دمشق و حلب رفت و در بغداد با يك دوشيزه آسورى به نام سيتى مآنى  Sittie Maani  ازدواج كرد و روز چهارم ژانويه 1617 برابر 25 ذى حجه 1025 كه مقارن با بيست و نهمين سال پادشاهى شاه عباس بزرگ بود با همسرش عازم اصفهان شد . در سال 1618 در شهر اشرف به حضور شاه بار يافت ، پس آن‌گاه در سال 1622 برابر 1001 خورشيدى راهى سفر شد . همسرش در ميناب درگذشت و او كه بدان زن جوان و مهربان و وفادار و فداكار تعلّق خاطر ناگسستنى داشت بر فقدانش دچار غمى جانكاه شد . جسدش را موميايى كرد و قريب چهار سال در سفرها همچنان به همراه مىبرد تا سرانجام به شهر رم رساند و در كليساى اراجلى به خاك سپرد .\r\nپيترو دولاواله بر اثر سفرهاى طولانى به مشرق زمين به زبانهاى فارسى ، تركى ، عربى ، كلدانى آشنا شده بود از اين رو سفرنامه‌اش كه به صورت نامه‌هايى نوشته مورد توجه دانشمندان و محققان قرار گرفته ، و به زبانهاى انگليسى ، فرانسوى ، هلندى و آلمانى برگردانده شده است .\r\nاين جهانگرد بلند آوازه كه نوشته‌هايش مخصوصا دربارهء ايران خواندنى است به سال 1652 ميلادى برابر 1031 خورشيدى در رم درگذشت و در همان كليسا كه همسر محبوبش به خاك سپرده شده بود به خاك خفت .\r\nتاج الدين عليشاه جيلان تبريزى در جوانى بينوا اما بسيار زيرك و بلند همت و جاه‌جو و بيشىطلب بود در احوالش نوشته‌اند در جوانى در گرمابه‌ها دلاكى مىكرد . روزى دده على يكى از زاهدان خداترس و مستجاب الدعوه به گرمابه شد . على شاه سر او را تراشيد ، مزد نگرفت و گفت اين كار در راه خدا كردم . دده على در حقش دعاى خير كرد و گفت خدا به تو تندرستى و بزرگى عطا كند . اندك اندك از بركت دعاى دده على كار على شاه رو به ترقى گذاشت چون هوشمند و با كفايت بود كار دلاكى را رها كرد و به دلالى جواهر و انواع سنگهاى گرانبها پرداخت و بسى نگذشت كه در اين كار ورزيده و صاحب بصيرت شد و با غالب بزرگان و دولتمندان آشنا گرديد و در پيشگاه سلطان محمد خدابنده نيز شناخته شد و مورد توجه قرار گرفت .\r\nخواجه سعد الدين ساوجى كه در كار وزارت با خواجه رشيد الدين فضل اللّه شريك بود بر تقرب روزافزون عليشاه حسد ورزيد و وى را به بغداد فرستاد تا امور كارخانه‌هاى پارچه‌بافى آن شهر را اداره كند . على شاه به آن جا رفت و پارچه‌هاى زربفت و زيبايى بافت كه تا آن زمان كسى مانند آنها را نديده بود و چون به نظر پادشاه رسيد بر مقامش افزود .\r\nپس از اين كه روز دهم شوال 711 هجرى خواجه سعد الدين بر اثر خيانتى كه كرده بود\r\n\r\n","description":"","footnote":"","page_name":" 1795 ","page_number":147},
  {"content":"\r\n\r\nبه فرمان سلطان كشته شد تاج الدين به جانشينى وى منصوب شد و اصلاح امور معاملات ديوان به او واگذار شد . سپس در سال 1715 شاه وى را در كار وزارت شريك خواجه سعد الدين كرد .\r\nتاج الدين عليشاه جيلان تبريزى در اواخر جمادى الآخر سال 723 در اوجان درگذشت .\r\nتاريخ اسكندرى مبدء تاريخ معروف به تاريخ اسكندرى سال 312 پيش از ميلاد ، و آن سالى است كه سلوكوس نيكاتر  Seleucus nicator  شهر انطاكيه را ساخت ، در همين سال به پادشاهى نشست و سلسله سوكيدهاى شام را تأسيس كرد .\r\nسال 312 پيش از ميلاد با سال وفات اسكندر كه در 323 پيش از ميلاد اتفاق افتاده يازده سال تفاوت دارد .\r\nاسكندر در سال 356 قبل از ميلاد به دنيا آمده و سلوكوس نيكاتر 280 سال پيش از ميلاد از دنيا رفته است .\r\nاين نكته گفتنى است كه ماه‌هاى تاريخ اسكندرى رومى بود ، سال از تشرين اول آغاز مىشد و هر سال 365 روز و يك چهارم روز بود .\r\nتاريخ پارسيان و اما پارسيان به روزگار دولت خويش تاريخ به روزگار آن ملك داشتندى كه ميان ايشان بودى . و چون به مردى تاريخ از روزگار آن كردندى كه از پس او نشستى ، و چون دولت ايشان بشد تاريخ از آن سال گرفتند كه يزدگرد بن شهريار بن خسرو پرويز به ملك بنشست . و او آخرين ملكى بوده است از خسروان ، و سالهاى او بىكبيسه و بىبهيزك دارند . و بيشترين كبركان و مغان تاريخ از هلاك شدن يزدگرد دارند . و آن از پس اول ملك وى است بيست سال . »\r\nصفحه 238 التفهيم فى صناعة التنجيم ابو ريحان بيرونى به تصحيح استاد فقيد جلال الدين همايى\r\nتاريخ يزدگردى در دوران ايران باستان جلوس هر پادشاه بر تخت سلطنت ، مبدء تاريخ بود و اين رسم تا زمان پادشاهى يزدگرد سوم آخرين شهريار ساسانى برقرار بود و پس از او كه در سال 632 ميلادى به تخت نشسته بود و مبدء تاريخ معمول شد . برخى مردم آغاز سلطنتش را مبدء قرار دادند و برخى ديگر سال كشته‌شدنش را كه در سال 562 ميلادى برابر 31 خورشيدى اتفاق افتاد .\r\nابو ريحان بيرونى در كتاب آثار الباقيه سال كشته شدن يزدگرد را مبدء تاريخ يزدگردى شمرده است .\r\nژان باپتيست تاورنيه  Jean BaPtiste Tavernier  دومين فرزند گابريل در سال 1605 ميلادى برابر 984 شمسى به دنيا آمد . پدرش به جغرافيا علاقهء بسيار داشت و در فن كشيدن نقشه‌هاى جغرافيا استاد بود . عمويش نيز به مسائل جغرافيا و نقشه‌كشى آگاهى داشت .\r\nتاورنيه از تازه جوانى به مسافرت و ديدن غرايب و عجايب جهان بتخصيص سفر كردن به مشرق زمين شوقمند بود و در بيست و دو سالگى بيشتر شهرهاى كشورهاى انگلستان ، هلند ،\r\n\r\n","description":"","footnote":"","page_name":" 1796 ","page_number":148},
  {"content":"\r\n\r\nآلمان ، سويس و لهستان و يكى دو كشور ديگر را ديده بود . او در فاصلهء بين سالهاى 1632 تا 1668 ميلادى ( 1011 تا 1047 خورشيدى ) شش بار به مشرق زمين سفر كرد و نخستين سفرش سى و چهار سال پيش از سفر شاردن آغاز گشت . سفر اولش در سال 1631 انجام يافت . او از راه تبريز به اصفهان آمد و از طريق كنگاور و حلب بازگشت .\r\nپس از پنج سال اقامت در پاريس دگر بار عازم مسافرت به مشرق زمين شد پانزدهم سپتامبر 1638 - 1017 شمسى - با يك كشتى هلندى از پاريس به راه افتاد و از طريق اسكندريه و حلب وارد ايران شد .\r\nتاورنيه سومين سفرش را به مشرق زمين از ششم دسامبر 1643 - 1022 خورشيد - آغاز كرد . از راه موصل ، كردستان وارد اصفهان شد چند ماه در پايتخت ايران به سر برد ، در سال 1645 - 1023 - از آنجا وارد سورات هند شد ، تا جاده پيش رفت ، در مراجعت با كشتى از جنوب آفريقا گذر كرد و پس از عبور از ساحل جزيرهء سنت هلن به اروپا بازگشت .\r\nدر سفر چهارم 18 ژوئن 1651 - 1031 - از پاريس راهى ليون شد روز بعد به آن شهر رسيد و ششم ماه ژوئيه وارد مارسى شد از آن جا به كشتى نشست پس از عبور از اسكندريه از راه رود دجله خويش را به بصره رساند ، از بندر لنگه و هرمز گذشت و وارد هند شد . سه سال در آنجا ماند . در راه مراجعت به كرمان درآمد . آن جا مقدارى پشم خريد و وارد اصفهان شد .\r\nمدّتى نسبة دراز در آن جا ماند و سپس در سال 1655 - 1034 شمسى - به وطنش بازگشت .\r\nوى پس از سپرى شدن دو سال مجددا عازم سفر به مشرق زمين شد . پنجم فوريه 1657 - 1036 - شمسى از پاريس حركت كرد و اين بار از راه ايروان و تبريز وارد اصفهان شد . در اين سفر آندره دوليه دلاند  Andre Daulier de la landes  كه از سوى گروهى از بازرگانان مأمور شده بود دربارهء ايجاد روابط بازرگانى با ايران مطالعاتى كند همراهش بود . آندره در سال 1666 ميلادى - 1045 خورشيدى - به فرانسه بازگشت و چند سال بعد كتابى به نام زيباييهاى ايران منتشر كرد .\r\nتاورنيه در آخرين سفرش از راه ايروان و تبريز راهى اصفهان شد و بيستم ماه دسامبر 1665 به اين شهر درآمد . در جريان اين سفر دو تن از همراهانش كه يكى ساعتساز و ديگرى زرگر بود در تبريز درگذشتند .\r\nپس از مدتى اقامت در پايتخت بعد از ظهر روز 24 فوريه به 1665 براى رفتن به هند از اصفهان بيرون رفت ؛ دو روز بعد به قمشه و روز اول مارس به ده گردو رسيد و از راه بندر عباس وارد هند شد ؛ وى به هنگام مراجعت در بندر عباس به شاردن رسيد .\r\nبارى ، پس از مدتى اقامت در اصفهان به پاريس بازگشت و در اين هنگام بيش از سى و پنج سال از اولين سفرش سپرى شده بود .\r\nبه اعتقاد بعضى از محققان تاورنيه سواد زياد نداشت و بعيد نيست در سفرنامه‌اش اشتباهات متعدد راه يافته باشد ؛ با وجود اين چون نوشته‌هايش دور از مداهنه و گزاف‌گويى و اغراق است درخور توجه مىباشد .\r\n\r\n","description":"","footnote":"","page_name":" 1797 ","page_number":149},
  {"content":"\r\n\r\nتاورنيه نيز همانند شاردن در نتيجه بازرگانى در سفرهاى و دور و درازش به مشرق زمين سود زيادى به دست آورد .\r\nوى پس از اين همه مسافرتهاى طولانى با اين كه هشتاد سال از عمرش سپرى شده بود آرام گرفتن نتوانست و وقتى فردريك گيوم شاهزاده براندبورگ او را براى سفر كردن به هند و تأسيس شركت آلمانى در شرق آن سرزمين احضار كرد راهى برلن شد سىام ژوئن 1684 - ميلادى - 1063 خورشيدى - بدان شهر رسيد و با اين كه نقشهء تاسيس شركت به هم خورد او از پاى ننشست و عزم كرد دگر بار به مشرق زمين سفر كند . اين بار بر آن شد از مسكو بگذرد ، اما عمرش به پايان بردن اين سفر وفا نكرد و وقتى در ماه فوريه 1689 - 1068 شمسى به اسمولسنك رسيد درگذشت .\r\nتبريز - اين شهر در سفرنامه ژوبر چنين توصيف شده است :\r\nتبريز از نظر وسعت و كيفيت بازرگانى دومين شهر ايران است . مىگويند پنجاه هزار نفر جمعيت دارد . دورش قريب پنج هزار ذرع قديم ، و ديوارهايش بلند است و برج و بارو دارد .\r\nدروازه‌هايش از كاشيهاى زيبا و رنگارنگ زينت يافته است . بازارهايش غنى و باشكوه مىباشد ؛ اما مناره‌هاى مساجدش از مناره‌هاى مسجدهاى عثمانى كوتاه‌تر است .\r\nاگر گفته حاجى خليفه درست باشد تبريزيان خويشتن‌پسند ، پرافاده و مغرورند و حسن نيّت ندارند . هم او گفته ميان جامعهء تبريزيان يك نفر صميمى نمىيابيد ، و اگر كسى دعوى دوستى با شما كرد خويش را صادق و صميمى و وفادار شمرد و سپس عهد دوستى شكست و مهر بريد بدانيد كه تبريزى است يا به نوعى با آنان آشنايى و بستگى دارد .\r\nتبريزيان در برابر حمله آقا محمد خان قاجار مردانه ايستادگى كردند ، اما خان قاجار سرانجام پايداريشان را درهم شكست و به سختى تنبيهشان كرد ، بدين سان كه زنان و جوانان آنجا را بنده و برده كرد .\r\nزلزله‌هاى مهيبى تبريز و ديه‌ها و آباديهاى آن را ويران كرده و عمارات و بناهاى باشكوهى كه در زمان اقامت شاردن در تبريز ، جملگى بر جاى بوده بر اثر زلزله فرو ريخته است .\r\nوقتى من در راه بودم احساس كردم زمين زير پايم لرزيد و خبردار شدم كه مردم از خانه‌هاى خود به جاهاى امن پناه برده‌اند و چهل خانه خراب شده است .\r\nالكسيس سولتيكف كه در سال 1828 ميلادى برابر 1207 خورشيدى به ايران سفر كرده در سفرنامه‌اش راجع به تبريز چنين نوشته :\r\nتبريز يكى از شهرهاى مهم ايران است ، مىگويند چهل هزار نفر جمعيت دارد ؛ اما اين شهر در نظر من بزرگ ننمود . كوچه‌هايش پر پيچ و خم و ديوارهايش كوتاه و نابرابرند . خيابانها و كوچه‌هايش سنگ‌فرش نيست ؛ و وقتى تازه‌واردى داخل شهر مىشود در نظرش چنين مىنمايد به محلى وارد شده كه خاكش را براى ايجاد راه‌آهن برداشته‌اند .\r\nاز يكى از كنسولهاى روسى مقيم تبريز پرسيده بودند تبريز چگونه جايى است ؟ جواب داده بود : تبريز نام جايى است كه خاك آن را از چپ و راست برداشته‌اند و بيرون ريخته‌اند .\r\n\r\n","description":"","footnote":"","page_name":" 1798 ","page_number":150},
  {"content":"\r\n\r\nاين شهر مسجد زيبايى دارد كه بنا و گنبدش از كاشيهاى آبى پوشيده شده و در حال ويران شدن است . دكانهاى تبريز بزرگ و زيباست .\r\nو كنت دوسرسرى درباره اين شهر نوشته است :\r\nتبريز داراى حصارى كنگره‌دار است و به ظاهر مستحكم مىنمايد ، اما اين حصار از گل و خشت ساخته شده و اگر رودخانه‌اى كه در كنارش جارى است طغيان كند به آن آسيب مىرساند . اطراف تبريز به هنگام پاييز منظره‌اى زيبا دارد و هوايش خوب و خشك و سالم مىباشد . در كوههاى مجاورش انواع شكار هست ، اما داخل شهر به اندازهء بيرونش دلپذير و ديدنى نيست . كوچه‌ها تنگ و كثيف و ديوارها بلند و در ورود آنها به قدرى پست و كوچك است كه يك نفر يك نفر مىتوانند از آنها بگذرند . اما داخل خانه‌ها نسبة وسيع است و هر كدام باغچه‌اى دارد . كوچه‌ها خاموش و آرام است و فقط زوزهء سگها به گوش مىرسد .\r\nو بنابر آنچه دكتر هينريش بروگش در سفرنامه‌اش آورده .\r\nنام تبريز از دو جزء تب و ريز تركيب شده كه روى هم به معنى شهر تب‌آور است ، و معلوم نيست اين شهر از چه رو اين نام يافته است . نيمى از تبريز بر اثر حدوث زلزله‌هاى مكرر و جنگهاى زياد از جمله جنگ ايران و روس و پيكارهاى ايران و عثمانى ويران شده ، خيابانها و كوچه‌ها همه تنگ و پر پيچ و خم مىباشند . ديوار خانه‌ها كه از گل و خشت ساخته شده بلند ، درهاى آن كوچك و كوتاه مىباشد به سخن ديگر اين شهر كه سابقا بسيار باشكوه و آبادان بوده در سى چهل سال اخير وضع غم‌انگيزى يافته است .\r\nتبريز محل تلاقى راههاى تجارى و ارتباطى اروپا و آسياست و از نظر اين كه نزديك مرز روسيه و سرحدات عثمانى است و بر سر راه تجارى ميان تهران و ترابوزان قرار دارد داراى اهميّت كلى است . امور بازرگانى اين شهر در دست تاجران ايرانى و ارمنى و اروپايى است .\r\nامتعهء انگليسى از اين جا از راه تهران و مشهد به بخارا حمل و كالاهاى فرانسوى و آلمانى از اين شهر به تهران ، و از آن جا به سراسر ايران فرستاده مىشود . هواى تبريز در فصل زمستان چندان سرد است كه اروپاييان هم كه به هواى سرد عادت دارند به سختى آن را تحمل مىكنند .\r\nتابستان‌ها هم هوا آن قدر گرم مىشود كه بسيارى از مردم به نقاط ييلاقى و دامنهء كوهها پناه مىبرند .\r\nدر تبريز همه نوع ميوه هست و بادام و خربزه و هندوانه‌اش معروف است .\r\n« تبريز در 83 درجه و 30 دقيقه طول و چهل درجه و 15 دقيقه عرض ، ميان جلگه‌اى واقع است . شهرى بزرگ و پر جمعيت ، و بر سر راه تجارى ميان عثمانى و مسكوى و هند مىباشد . رودخانه‌اى از ميان شهر مىگذرد كه گاهى طغيان مىكند و خرابيها به بار مىآورد .\r\nخانه‌هاى بزرگان دو طبقه مىباشد . بيشتر بام خانه‌ها مسطّح است و داخل اتاقها را با گچ سفيد مىكنند . اين شهر در سال 1638 ميلادى ( 1017 شمسى ) به دست سلطان مراد عثمانى خراب شد ، و بعدها مرمت گرديد . بازار و كاروانسراهاى عالى دارد . صنعتگرانش بيشتر آهنگرند و بعضى لوازم مانند ارّه ، تبر ، سوهان و قفل مىسازند . برخى نيز زرگر يا نسّاج‌اند ، و از ابريشم\r\n\r\n","description":"","footnote":"","page_name":" 1799 ","page_number":151},
  {"content":"\r\n\r\nپارچه‌هاى لطيف و ظريف مىسازند . چرم ساغرى تبريز نيز معروف است . » ( تاورنيه )\r\nو بنا به نوشته گاسپار دروويل :\r\nتبريز مركز آذربايجان و شهرى معتبر است . در زمانهاى گذشته از جمله شهرهاى معتبر مهم و آبادان آسيا بوده اما بر اثر زلزله‌هاى مكرر بارها ويران و نوسازى شده است . امروز بيش از پنجاه هزار نفر جمعيت ندارد ، و مركز حكومت شاهزاده عباس ميرزاى وليعهد است .\r\nموريس دوكوتزبوئه نوشته است : منظره تبريز از دور زيبا و دلنواز نيست ، و در مجموع عبارت از درختان و ديوارهاى بلنديست كه خانه‌ها را در پناه خود از ديدن دور مىدارند . كوه‌هاى طرف شمال به رنگ سرخ نمودارند و دود گوگرد از آنها متصاعد است . آب و هواى شهر خوب ، و براى رفع هر گونه تب مساعد است . مردم بر اين اعتقادند كه هر چهل سال يك بار شهر دچار زلزله مىشود . كوچه‌هاى اين شهر كثيف و تنگ و پيچ در پيچ است ، و غير از ديوارهاى بلند چيزى در آنها به چشم نمىخورد . بازارها عبارت از گذرگاههائيست كه سقف آنها را با حصير پوشانده‌اند ، و در دو طرف دكانهايى ساخته‌اند . در بعضى نقاط بازار تيمچه‌هاايست كه متعلق به بازرگانان مىباشد . در بازارها مردمان بسيار در رفت و آمدند . چهارپايان نيز در بازار حركت مىكنند ، و گاه خرها و حمالها به رهگذران تنه مىزنند . دكانها آرايش درست ندارند ، مثلا سير و كلم را با ابريشم در يك دكان مىفروشند ، يا دكان كباب فروشى مجاور دكان شال فروشى است . اغلب دكانداران سرمايه و كالاى زياد ندارند . فى المثل در مغازه‌هاى پارچه‌فروشى از هر نوع بيش از يك قواره نيست ؛ و اگر بيشتر از آن بخواهد دكاندار از رفيقش مىگيرد .\r\nناصر خسرو در سفرنامه خود آورده است :\r\n« بيستم صفر سنهء ثمان و ثلاثين و اربعمائه به شهر تبريز رسيدم . و آن شهر قصبهء آذربايجان است ، شهرى آبادان . طول و عرضش به گام پيمودم ، هر يك هزار و چهار صد بود .\r\n. . . مرا حكايت كردند كه بدين شهر زلزله افتاد شب پنج شنبه 17 ربيع الاول سنهء اربع و ثلاثين و اربعمائه و در ايام مسترقه بود . پس از نماز خفتن . بعضى از شهر خراب شده بود ، و بعضى ديگر را آسيبى نرسيده بود و گفتند چهل هزار آدمى هلاك شده بودند .\r\nو در حدود العالم كه به سال 372 تاليف شده آمده است . « تبريز شهركى است خرد و با نعمت و آبادان ، و از گرد وى باره‌اى ، و آن را ءلاء بن احمد كرده است : »\r\nزلزله‌هاى تبريز : شهر تبريز بارها و بارها دچار زلزله و ويرانى شده و نخستين زلزلهء كه در تاريخ شرح آن آمده در سال 244 هجرى قمرى برابر 237 خورشيدى - 858 ميلادى - زمان خلافت موكّل عباسى اتفاق افتاده است .\r\nدومين زلزله يك صد و نود سال بعد ، شب پنج شنبه چهاردهم صفر 434 قمرى - 421 خورشيدى - 1042 ميلادى - روى داد ، و قريب چهل هزار نفر در آن واقعه هلاك شدند .\r\nسومين زلزله دو دانگ گذشته از يكى از شبهاى سال 671 قمرى - 651 شمسى - 1272 ميلادى - در زمان سلطنت آباقا خان روى داد . هجده بار پياپى زمين لرزيد ، و پس از\r\n\r\n","description":"","footnote":"","page_name":" 1800 ","page_number":152},
  {"content":"\r\n\r\nاين كه بر اثر اين زلزلهء سخت قسمتى از شهر ويران شد ، تا چهار ماه گاه گاه همچنان زلزله‌هاى خفيف به وقوع مىپيوست .\r\nچهارمين زلزله روز شنبه بيستم رمضان سال 704 قمرى 683 خورشيدى - برابر 1304 ميلادى ؛ و پنجمين زلزله در سال 746 قمرى - 724 خورشيدى - مطابق 1345 ميلادى ، ششمين زمين لرزه به سال 840 قمرى - 815 شمسى ، 136 سال بعد از پنجمين زلزله اتفاق افتاد ؛ و هفتمين زلزله در سال 957 قمرى - 928 خورشيدى برابر 1550 ميلادى روى نمود كه مدت شش روز همچنان گاه به گاه ادامه داشت ، و بر اثر وقوع آن كوهى واقع در نزديك تبريز چهار قسمت شد ؛ و در شامگاه آدينه چهارم ماه ذى قعدهء سال 1050 قمرى - 1019 خورشيدى برابر پنجم فوريه 1641 كه شبى بسيار سرد بود و برف به شدت مىباريد و مردمان همگى از صولت سرما به خانه‌هاى خود پناه برده بودند ناگهان شهر بر اثر زلزله چنان لرزيد كه بسيارى از عمارات رفيع و باشكوه از جمله شنب غازان - شام غازان و مسجد عظيم و زيباى استاد شاگرد فرو ريخت . آباديى كه بر بلندى كوهى بنا شده بود به زمين فرو رفت . همچنين گله‌بانى با گوسفندانش در مغاكى كه پديد آمد فرو شد و ناپديد گشت ؛ بسيارى از مردگان از گور به در افتادند . اين زلزله مدتى دراز به طور خفيف ادامه داشت و بر اثر آن 590 مرد ، 5144 زن و 1485 دختر و پسر جانباختند و تنها 12982 خانه خراب شد .\r\nشش سال بعد يعنى در سال 1056 قمرى - 1024 خورشيدى - زلزلهء ديگرى در تبريز اتفاق افتاد . گروهى كشته شدند ، و قسمتى از بارو و برجهاى شهر و بسيارى خانه خراب شد .\r\nشگفت اين كه چهار سال بعد نيز در تبريز زلزله‌اى وحشتناك اتفاق افتاد و ويرانيها به بار آورد . مير بقاى بدخشى در اشاره بدين حادثه مهيب منظومه‌اى پرداخته كه برخى از ابياتش اينست :\r\n چه پيش آمد زمين و آسمان را * كه بد مىبينم اوضاع جهان را \r\n چه سر زد يا رب از ما ناگهانى * كه نازل شد بلاى آسمانى \r\n حوادث با هم از هر گوشه جستند * طلسم خاك را درهم شكستند \r\n نورديدند درهم خشم و كين را * ز جا كندند بنياد زمين را \r\n سواد دلنشين ملك تبريز * شد از فرط تزلزل وحشت انگيز \r\n تزلزل آن چنان رفعت گزين شد * كه سقف آسمان سقف زمين شد \r\n ز وحشت لرزه بر مردم درآويخت * كه رنگ سرمه از چشم بتان ريخت \r\n چنان شد در جهان جاى سكون تنگ * كه بىآهن شرر جست از دل سنگ \r\n تزلزل آن چنان شد خانه‌افگن * كه جان بيرون دويد از خانهء تن \r\n شكست آوردش از بس لرزه در پيش * كمان شد گوشه‌گير از خانهء خويش \r\n ز بس ديدند خلق از خانه‌ها رنج * بساط از خان و مان برچيد شطرنج \r\n شد از بس خانه‌ها را رخنه در كار * نمىگرديد گرد خانه ديوار \r\n درين بام كهن بام و درى نيست * كه در بالين هر خشتش سرى نيست \r\n\r\n","description":"","footnote":"","page_name":" 1801 ","page_number":153},
  {"content":"\r\n\r\n چه غم ما را شب گور از شر و شور * كه ما ديديم خود را زنده در گور \r\n هراس از بس اشيا كرد تأثير * چو گل پريد رنگ از روى تصوير \r\n صراحى شد خموش از خنده فى الفور * قدح بىاختيار افتاد از دور \r\n چنان گشت از تزلزل شيشه بىتاب * كه در ملك وجودش زهره شد آب \r\n چو ابروى بتان عنبرين مو * برون شد پيچ و تاب از شاخ آهو \r\n به جز ميخانه كاندروى نه نيرنگ * نيامد هيچ كس را شيشه بر سنگ \r\n در آن جا نامد از وى بيش ازين كار * كه مستان را پريشان ساخت دستار \r\n نشايد يافتن در زير افلاك * نشانى از پى ديوار بر خاك \r\n نبينى خانه‌اى برپا در آفاق * بجز ويرانهء دلهاى مشتاق \r\n فلك تا كرده كار خويش بيداد * ندارد كس عنادى اين چنين ياد \r\n الهى اين بلا دور از زمين باد * زمين را درد و رنج آخرين باد \r\nدر دو سال 1133 و 1134 قمرى - 1099 و 1100 شمسى و 1720 و 1721 ميلادى نيز زلزله‌هايى متناوب در تبريز اتفاق افتاد . نخستين لرزش زمين دو ساعت و نيم برآمده از روز دوشنبه 28 جمادى الثانى 1133 و اوايل محرم 1134 اتفاق افتاد كه بسيار شديد بود و به جز مساجد و كاروانسراها و تيمچه‌ها و گرمابه‌ها و ديگر اماكن عمومى چهل و پنج هزار خانه ويران گرديد و قريب هشتاد هزار نفر جان باختند . اينزلزله تا محرم سال 1135 گاه گاه به طور خفيف ادامه داشت ، و از عجايب اتفاقات آن كه زن و دخترى هفده روز پس از وقوع حادثه از زير آوار سالم به درآمدند ، و در اين مدت از چندين قرص نان كه اندك مدتى بيش از سانحه خريده بودند تغذيه كرده بودند . اين زلزلهء مهيب زمانى اتفاق افتاد كه محمود افغان براى تصرف اصفهان به ايران تاخته بود .\r\nدر سال 1140 هجرى قمرى برابر 1106 خورشيدى مطابق 1723 ميلادى زلزلهء ديگرى در تبريز اتفاق افتاد كه بر اثر آن هفده هزار جان باختند .\r\nبار ديگر دو ساعت گذشته از جمعه سىام ذى حجه 1193 قمرى 1157 شمسى - برابر ششم ژانويه 1780 ميلادى زلزلهء مهيبى در تبريز روى داد و تا بامدادان چهل بار زمين لرزيد .\r\nاين زلزله تا ماهها به تناوب گاهى ضعيف و گاهى شديد ادامه داشت ؛ چنان كه شنبه ششم صفر 1194 و شب يك شنبه 14 صفر شهر به شدت به لرزه درآمد . در شهر ديوارى به بلندى يك وجب به جا نماند ، و در بسى كوهها شكافهاى درشت پديدار آمد . چندين چشمه خشك ، و چند چشمه تازه جارى گرديد . ميرزا مسلم ايروانى متخلص به قدسى در شرح ويرانگريهاى زلزلهء سىام ذى حجه 1193 و تاريخ وقوع آن سروده است :\r\n ز قهر خداوند جبّار حق * شب شنبه كان سلخ ذى حجه بود \r\n گذشته ز شب ساعتى در حساب * فتاده به نبض زمين اضطراب \r\n به شدت به لرزه درآمد چنان * كه شد شهر تبريز همچون سراب \r\n به زير زمين رفته در دم فرو * اساس بناهاى عالى قباب \r\n\r\n","description":"","footnote":"","page_name":" 1802 ","page_number":154},
  {"content":"\r\n\r\n به يك جنبش آن شهر ديرينه رفت * به باد فنا چون بناى حباب \r\n به تخمين مستوفيان صد هزار * درين رجفه ضايع شد از شيخ و شاب \r\n نه تنها كسان را فرو خورده خاك * بسا جمع را برده از گريه آب \r\n به قدسى چنان گفت پير خرد * كه تاريخ اين گشته « قصر خراب » \r\nدر سال 1201 قمرى - 1165 خورشيدى - برابر 1786 ميلادى زمين لرزه‌اى در تبريز روى داد كه چهارده هزار نفر تلف شدند و بسيارى از خانه‌ها ويران گرديد . نادر ميرزا از زبان پير مردى حكايتى آورده كه چون روان و ساده و لطيف است عينا ياد مىشود :\r\n« پير مردى بود خياط ، زنده‌دل و زبان‌آور . جامه سپهبد پدرم ، و جامه‌هاى ما فرزندان همى دوخت . ثقه بود و ديندار . او گفت بدان سال كه اين رجفه شد اين شهر نيك آبادان بود ، و من مراهق بودم . پدر و مادر و خواهر و برادر داشتم . پدرم نيز درزى بود . اول شب به خانهء زير زمين خزيدم . آخر خزان بود . روز ، گردى از برف به درختان نشسته بود . هنوز به جامهء خواب نرفته بوديم كه زمين بجنبيد و خانهء فراز بود تابستانى . فرو ريخت و مخرج بر ما بگرفت . فريادها كرديم . هيچ آوازى نشنوديم . مگر زمين لرزان بود و گاهى صداى سقوط جدران همى شنوديم .\r\nپدر گفت : خروش را حاصلى نيست . اين راه را ببايد گشودن . بيلى و افزارى نبود . مگر سيخى بلند كه بدان نان از تنور برگيرند . بچگان خرد بودند مذونادان ، بخفتند . مادرم تازه دخترى آورده بود . نزار و خسته بود . من سخت خائف بودم و لرزان . پدرم با آن سيخ آهنين درگاه همى كاويد ، و در اين كار به جدّ بود و حريص و من و مادرم خاكها بدين سوى و آن سوى مىزديم تا تاب برفت . مادرم گفت پدر را ، به حمد الله اين خانهء زمينى را خداى عز و جل نگاه داشت . اكنون شب است تا به روز بياييم ، چون صبح دمد همسايگان بيايند و درگاه بگشايند . نان پخته اين جاست و نان خورش قديد زمستانى . سبويى و ابريقى آب است . چراغدان پر از روغن . توانيم روزى چند در اين خانه زندگى كردن .\r\nپدرم با آن كه سخت به دهشت بود برآشفت . زن را برشمرد و گفت : تو چه دانى اى گول و كودن ، ساعتى چند بنگذرد كه انفاس و گرمى تن ما تا اين جاى پر كند ، و ما همه جان دهيم . بايد به خداى پناهيم و روزنه به همت باز كنيم تا توانيم نفس كشيدن . »\r\nدو ساعت از شب گذشته چهار شنبه چهارم محرم 1268 قمرى - خورشيدى - مطابق سىام اكتبر 1851 ميلادى ، زلزلهء مهيبى در تبريز و اطراف آن حادث شد . اين سانحه هنگامى صورت گرفت كه چهار روز پيش از آن برف مفصلى باريده بود ، و بعد از آن نيز باران تندى باريد .\r\nمطابق آنچه خانيكوف دانشمند روسى كه سالى چند با عنوان نمايندهء كنسولگرى روس در تبريز مىزيسته نوشته است شب 22 ذى حجه 1272 قمرى - 1233 شمسى - برابر سپتامبر 1854 مقارن ساعت يازده و چهل دقيقه زلزلهء مهيبى به مدت بيست ثانيه چهار بار شهر را تكان داد ، و چهار روستا و بسيارى از عمارات را ويران كرد .\r\nمدتى پس از نيمه شب چهار شنبه 17 ارديبهشت 1309 خورشيدى برابر 1930 ميلادى\r\n\r\n","description":"","footnote":"","page_name":" 1803 ","page_number":155},
  {"content":"\r\n\r\nدر قسمتى از سرزمين آذربايجان زلزلهء مهيبى به وقوع پيوست كه بر اثر آن شهر سلماس زير و رو شد اما به تبريز و حوالى آن آسيب زياد نرسيد . فقط هشت تن كشته شدند .\r\nمختصر اين كه در قرن سوم هجرى ، يك ، در سدهء پنجم دو زلزله ، در سدهء هفتم دو زلزله ، در سدهء هشتم دو زلزله ، در سدهء نهم دو زلزله ، در سدهء دهم هفت زلزله ، در سدهء يازدهم پنج زلزله ، در سدهء دوازدهم سيزده زلزله ، در سده سيزدهم چهل و پنج زلزله ، در سدهء چهاردهم سى زلزلهء شديد يا خفيف در اين شهر تاريخى روى داده است .\r\n\r\nترتيب ساختن زيت مقدس به روايت تاورنيه\r\nپيش از بيان ترتيب ساختن زيت مقدس بايد يادآورى كرد كه تنها اسقف بزرگ حق درست كردن زيت مقدس را دارد . او هر هفت سال يك بار در ماه سپتامبر شب هنگام عيد نتردام به اين شرح بدين كار مبادرت مىورزد .\r\nوى روغن چند گل خوش‌بوى را كه گل بلسان از جمله آنهاست با چند نوع ادويه معطر به هم مىآميزد و در چند شيشه مىريزد ، و براى همهء مسؤولان كليساهاى ارامنه آسيا و اروپا مىفرستد و كشيشان ناچارند در مراسم غسل تعميد فقط اين زيت مقدس را به كار ببرند .\r\nتزه  These e  فرزند اژه و آثرا  Aethera  در شانزده سالگى چنان برومند و نيرومند شد كه چندين راهزن شجاع و مهيب و چند حيوان درنده قوى پنجه را كشت .\r\nدر جنگهاى بسيار شركت كرد و همه دشمنانش را از ميان برداشت . سرانجام گذار او به جزيره سايروس  Seyros  افتاد در آن جا از كوه بلندى بالا رفت تا اطراف جزيره را تماشا كند از ستيغ كوه به زير افتاد و جان داد .\r\nتفليس 1 در نزهة القلوب حمد اللّه آمده است : « تفليس از اقليم پنجم است و طولش از جزاير خالدات فج و عرض از خط استوا مح . در دره افتاده است كه طرفى از آن يا كوه است ؛ و آب كر بر ميان آن روان است و از طرفى عمارات بر روى كر ساخته‌اند چنان كه بام هر رسته خانه‌هاى زمين كوى بر رسته علياست . و در آن جا حمامات بسيار است كه آب گرم آن را زاينده است ، و به آتش احتياج ندارد . حاصلش غلات بغايت نيكو برآيد و اندكى ميوه دارد .\r\nالكسيس سولتيكف  Alexis Soltycoff  كه در سال 1828 ميلادى برابر 1271 شمسى زمان پادشاهى محمد شاه قاجار به ايران سفر كرده دربارهء تفليس در سفرنامهء خود آورده است : تفليس را ديدم ، ولى دريغ كه با تفليسى كه در نظر مجسم كرده بودم تفاوت بسيار داشت . به ناچار ديدگانم را برهم نهادم تا آنچه دربارهء اين شهر در عالم خيال انديشيده بودم باقى بماند . اما همهء آنها از نظرم رفته بود و آنچه را كه در دنياى تصور مجسم كرده بودم جلوه نمىكرد .\r\nحقيقت اين است كه تفليس نه بزرگ است و نه زيبا . بناهايى به طرح اروپايى و به رنگ سفيد و خاكسترى بين سنگهاى خشك و خالى از سبزه و طراوت و صفا به هم پيوند خورده‌اند . منتظر بودم باغهاى زيادى پر از درخت و سبزه ببينم و اكنون در اين شهر نه نشانى از باغها و بوستانهاى فرح افزا مىبينم ، و نه ساختمانهايى به شيوه و سبك آسيايى .\r\nزنهاى جوان هرگز در برابر مردها نمايان نمىشوند مگر اين كه خود را در چادر\r\n\r\n","description":"","footnote":"","page_name":" 1804 ","page_number":156},
  {"content":"\r\n\r\nضخيمى پنهان كرده باشند . آنان همين كه مردى را ببينند با شتاب تمام مىگريزند . حضور زن در برابر مرد به اعتقاد عيسويانى كه به آداب و سنن مسلمانان خو پذير شده‌اند گناهى بزرگ به شمار مىآيد . دختر تا وقتى شوهر نكرده نبايد سكوت خود را بشكند و مجبور است با اشاره نيت و مطلب خود را بفهماند . اين رسم چنان رعايت مىشود كه زن پيش از آن كه نخستين فرزندش را به دنيا آورد نمىتواند با پدر و مادر خود هم به آزادى سخن بگويد ؛ به عبارت ديگر جوانى اين تيره‌روزان تحت شرايط و رسومى به سر مىرود كه حتى از ساده‌ترين حقوق انسانى محرومند .\r\nاز صفات مشخص ارمنيها دو صفت بسيار بد حسد و خسّت است . چهرهء مردمان ارمنى پريده‌رنگ ، و نگاهشان بيانگر تشويش و نگرانى عميق مىباشد .\r\nدكتر هنرى بروگش استاد دانشگاه برلين و شرق‌شناس معروف كه در سال 1861 ميلادى ، 1240 شمسى و 1278 اواسط پادشاهى ناصر الدين شاه به ايران آمده است در سفرنامهء خود راجع به تفليس نوشته است : رودخانهء كورا با جريان تند از تفليس مىگذرد و بر دو طرف آن خانه‌هايى كه سقف اتاقهاى آنها از سفالهاى سبزرنگى با بىسليقگى پوشيده شده ديده مىشود . قسمت جديد شهر در يك طرف و قسمت قديم آن در سوى ديگر رودخانه است .\r\nخيابانهاى قديم قسطنطنيه نسبت به بولوار عمده تفليس كه خانه‌هاى خارجيان در آن واقع است بسيار تميز و زيبا مىنمايد . سطح بولوار را گل و لجن فراگرفته و ناهمواريها چنان عميق است كه تا زانوى اسبها در لاى و لجن فرو مىرود و آنان كه بر اسب سوارند ناچارند ركاب و پاهاى خود را بالا نگهدارند تا آلوده به گل و لجن نشود .\r\nتفليس شهرى شگفت‌انگيز است ، ظاهرا ساكنان آن گرجى مىباشند ، اما جمعيتهاى مختلفى از همهء كشورهاى اروپا از شمال تا جنوب ، همچنين آسياييها ، و بتخصيص ايرانيها در آن جا زندگى مىكنند . مردان و زنان گرجى ، مخصوصا زنان اين سرزمين بسيار زيبا و خوش‌اندام مىباشند . ابروهاشان كمانى و چشمانشان سياه است ، و اين محاسن به راستى آنان را دلربا و فريبا مىنمايد . مردان نيز خوش‌اندام و رشيد و جنگجو مىباشند . بر اطلاق گرجيهاى اصيل مردمانى خوش‌ذوق ، خوشرو ، مجلس‌آرا ، لطيفه‌پرداز ، بذله‌گو و نجيب مىباشند . زنان اروپاييان ساكن گرجستان از زيبارويان اين سرزمين بدشان مىآيد زيرا چنان كه گفته شد زنان گرجى چندان دلفريب و جذابند كه مردان اروپايى آسان دلباخته آنان مىشوند . به همين سبب ميان بسيارى از زنان اروپايى ساكن گرجستان با شوهرانشان جدايى افتاده است .\r\nارامنهء ساكن گرجستان غالبا تجارت و كسب مىكنند . عدهء قليلى از جوانان آنها نيز در ارتش يا ادارات روسيه به خدمت پرداخته‌اند و غالبا دارا مىباشند . تاتارها كه كلاه‌پوست نوك‌تيزى بر سر مىگذارند و بدين نشان شناخته مىشوند غالبا به كارهاى پست اشتغال دارند و فقيرند . عدهء ايرانيان در تفليس بسيار است و هر سال در حدود ده هزار نفر به اين شهر مىآيند تا تجارت يا بنايى كنند ، يا به كارهاى ديگر بپردازند ، و چون روسيها از ايرانيان مىترسند بر آنان سخت مىگيرند و هر سال در حدود صد نفر از آنها را كه مظنون شوند مىربايند و به سيبرى\r\n\r\n","description":"","footnote":"","page_name":" 1805 ","page_number":157},
  {"content":"\r\n\r\nمىبرند .\r\nبعد از روسيان عدهء فرانسويان در تفليس بيش از ديگر اروپاييان است . در اين شهر در حدود سيصد يا چهار صد نفر فرانسوى به لوكس‌فروشى و لوازم آرايش اشتغال دارند . پس از فرانسويان عدهء آلمانيها از ايتالياييها و يونانيان بيشتر است ؛ و عدهء انگليسيها به لحاظ سياسى كم مىباشند .\r\nدر طى مدت هجده سال كه از جنگهاى داخلى و محاصره‌هاى طولانى قفقاز سپرى شده جمعيت تفليس به چهار برابر افزايش يافته و در زمان حاضر جمعيت اين شهر از صد هزار نفر بيشتر است . اينان مليت مشترك ندارند و به هفتاد زبان و لهجه تكلم مىكنند . آسياييها غالبا به زبان تركى و اروپاييها به زبان فرانسوى حرف مىزنند .\r\nدر تفليس پيروان همه مذاهب آزادانه ، بدون بيم و هراس زندگى مىكنند . بازار از ميان شهر در طول ساحل رود كورا ادامه دارد . از جهتى شهر تفليس حدّ فاصل ميان آسيا و اروپاست زيرا سرمايه‌داران معتبر اروپايى و صنعتگران و كسبهء فقير و كم بضاعت آسيايى در كنار هم دكان دارند و به كار خود مشغول‌اند . آهنگرها شمشير و خنجر و تپانچه مىسازند ؛ خياطها با مهارت و چابكى لباسهاى قفقازى مىدوزند . بعضى زين و برگ اسب درست مىكنند . بعضى از كفشگران تنك‌مايه كه دكان ندارند كنار گوشه‌هاى خيابانها و كويها كفش و چكمه تعمير مىكنند .\r\nدر بازار انواع گوشت حيوانات شكارى و پرندگان از قبيل آهو ، گراز ، قرقاول و كبوتر فراوان است .\r\nتفليس داراى چشمه‌هاى آب گرم معدنى زياد مىباشد . و در حدود العالم من المشرق الى المغرب كه در سال 372 هجرى قمرى تاليف شده آمده است :\r\n« تفليس شهرى است بزرگ و خرم و استوار و آبادان و با نعمت بسيار ، و دو بارو دارد ، و ثغر است بر روى كافران و رود كر اندر ميان وى بگذرد ، و اندر وى يك چشمه‌ايست سخت گرم كه گرمابه‌ها بر وى ساخته‌اند و دايم گرم است بىآتش . »\r\nشهر تفليس در ميان درهء بزرگى واقع است كه رود كر از وسط آن مىگذرد ، آبادى قدرى از شهر در دو طرف راه واقع است . اين شهر نهايت آبادى را دارد . چون بيشتر عماراتش در دامنه و بلنديهاى كوه واقع شده است بسيار باشكوه است . كوچه‌ها همه وسيع و سنگفرش‌اند .\r\nهمه عمارات دو مرتبه ، بعضى سه مرتبه مشرف بر كوچه و مرتبه زير داراى دكاكين و بازارند . خانهء بسيار عالى از سنگ و آجر و چوب ساخته‌اند . باغ و باغچه‌هاى باصفا دارد .\r\nهوايش ملايم ، مردمش گرجى ، روس ، ارامنه مسلم شيعى ، سنى و يهود درهم‌اند . كليساى معتبر بسيار خوب دارد . كليساى بزرگى است نزديك به رود كر از بناهاى شاه عباس صفوى . بسيار معتبر است . كنار رود نزديك به همان كليسا هم مسجد و مناره است از بناهاى شاه عباس .\r\nحمامهاى خوبى دارند كه آب آنها از چشمهء آب گرمى است كه از همان زمين برآيد ،\r\n\r\n","description":"","footnote":"","page_name":" 1806 ","page_number":158},
  {"content":"\r\n\r\nمحتاج به آتش نيست . آب گرمش بسيار صاف ، خوش‌مزه ، و چشمهء آب سرد هم نزديك همان چشمهء آب گرم است . در همهء حمامها لوله‌هاى آب گرم و سرد پهلوى هم به حوضها مىريزد .\r\nاين آب بدن را بسيار نرم مىكند .\r\nاعاظم روسيه ساكن تفليس ، عمارات و بيوتات بسيار عالى و باغات خيلى باصفا ساخته‌اند . از مرد و زن نه چندان صورتهاى خوب هست كه توان ذكر شمه‌اى از آن را نمود . زن و مرد بىعصمت و هرزه‌اند . شرابخانه و قحبه خانه بسيار است . هر كه هر قسم هرزگى خواهد كند اسباب آن موجود و مانع مفقود است .\r\nكاروانسراهاى بسيار خوب دارد . بسيار شهر آباديست و بزرگ . عرض شهر كم ، طولش بسيار است . همه چيز از اجناس و مأكول و مشروب موجود است . هر قسم ميوه به عمل مىآيد .\r\nسيب بسيار خوبى دارد و تا سيب نو دوام مىكند .\r\nتجّار خيلى معتبر صاحب دولت از هر ملتى در شهر تفليس هست و يهود هم بسيار دارد .\r\nبه هر جهت از شهرهاى خوب عالم است . اهل صنايع از هر قسم موجود است . ابريشم زياد به عمل مىآورند . آنچه فعله در اين شهر ديده شد از اهل آذربايجان و خلخال و خمسه و طارم بود .\r\nآن قدر زياد شراب و گوشت خوك در اين شهر مصرف مىشود كه به حساب نيايد .\r\nمردمش بسيار پاكيزه و خوش لباسند . از اهل تفليس آنچه مسلم‌اند و از اهل گرجستان ، لباس زن و مردشان و زبانشان با نصاراى آن جا مثل هم است . زنها هم به رسم نصارا پرده نمىكنند .\r\nدو قسم حمام دارند يك دو حمام به رسم حمامهاى ايران است ، ولى مسلم و نصارا و يهود با هم مىروند . از روسيه هر كه به حمام آيد لنگ نمىبندند . حمام ديگرشان دهليزى است طولانى . از دو طرف درها دارد . صاحب حمام در اين دالان بر صندلى نشسته است . كرسيهاى ديگر هم به جهت مردم گذاشته‌اند . مىنشينى و به صاحب حمام مىگويى كه مىخواهم به حمام بروم . ساعت را نگاه كرده درى را باز مىكند . داخل حجره مىشوى . اگر رفيقى هم دارى زن يا مرد ، بدون پرده و پنهان آشكارا با خود مىبرى . وضع آن حجره سه ذرع در سه ذرع از سنگ تراشيده ساخته‌اند دو تخت چوبى در دو طرف گذارده است . هر يك به قدر يك نفر ، تنها هستى يا با رفيق ، لخت مىشوى . لنگ نيست مگر از خود برده باشى . از اين حجره داخل حجرهء ديگر مىشوى . به همين وضع و اندازه ، فرقى كه دارد وسط حجرهء ثانى حوضى است يك ذرع و نيم در يك ذرع و نيم كه به قدر يك ذرع و يك چهار يك عمق دارد . دو لولهء آب سرد و گرم صاف از ديوار مشرف بر حوض نصب است . هر قدر بخواهى آب گرم و سرد از آنها مىآيد .\r\nبدون اذن ، احدى قدرت بر دخول در آن حجره ندارد . هر گاه تنها آمدى يا رفيقى دارى كه مىخواهى بيايد آواز مىكنى ، آدم مخصوصى جهت اين كار حاضر است اجرت معينى دارد . به او مىگويى برو به فلان زن يا فلان مرد كه رفيق من است بگو بيايد . مىرود مىآورد يا رفيق بخصوصى ندارى و ميل دارى آدمى بياورد به همان شخص مخصوص مىگويى زنى مىخواهم .\r\nفورى حاضر مىكند . قيمت او را قطع كرده تسليم مىكند . از مشروب و ماكول آنچه بخواهى\r\n\r\n","description":"","footnote":"","page_name":" 1807 ","page_number":159},
  {"content":"\r\n\r\nهمان شخص وجه گرفته مىآورد . هر قدر بخواهى مىمانى . بعد از برآمدن از حمام صاحب حمام به ساعت نگاه مىكند هر ساعتى از هر نفرى سه قران اجرت حمام مىگيرد . اين كه شهرت دارد مرد و زن با هم به حمام مىروند اين قسم است . نقل از سفرنامه سيف الدوله در سال 1279 قمرى .\r\nتفليس از دربند كمتر بود ، و دو ديوار دارد از گل : جايى پر نعمت و با ميوهء بسيار ، و كشاورزى بسيار دارد ، و گرمابه‌ها بود چنان كه در طبريه كه بىآتش گرم بود ، و در همهء اران شهرى بزرگ‌تر از بردع و دربند و تفليس نيست . شماخى ، شروان ، ابخاز ، شابران ، قبله ، شكى ، گنجه ، شمكور شهرهاى كوچكند ليكن پر نعمت . مسالك و ممالك اصطخرى\r\nموريس كوتز بوئه در سفرنامه خود آورده است :\r\nآبهاى معدنى شهر تفليس بسيار معروف است ، و مردم روزهاى شنبه دسته دسته به حمامهاى معدنى مىروند . زنان هم به حمامهاى خاص خود مىروند و در آن جا موهاى سير و ابروان خود را به رنگ سياه ، و ناخنهايشان را به رنگ قرمز مىآرايند ، و وقتى از گرمابه‌هاى آب معدنى بيرون مىشوند مانند عروسك صورتشان سپيد ، موهايشان سياه ، و ناخنهايشان قرمز است .\r\nهواى تفليس صاف و روشن و غالب روزها آفتابى است . در تابستانها هوا بسيار گرم مىشوند ، ولى در ييلاقها هوا معتدل است . در فصل زمستان گرچه سه هفته ممكن است برف ببارد اما هرگز سردى هوا از هشت درجه بالاى صفر كمتر نمىشود .\r\nباغهاى تفليس ترتيب درست ندارد ، و درختان آن جا بيشتر مو است . شراب تفليس ملايم و مطبوع ، و ميوه‌هايش لذيذ است . زمين تفليس حاصلخيز مىباشد و هر تخمى سى تخم بار مىآورد . در حوالى اين شهر انواع شكار زياد ، مخصوصا خرگوش و بز كوهى و گوزن و قرقاول فراوان است .\r\nالكسيس سولتيكف  Alexis Soltykoff  كه در سال 1828 ميلادى برابر 1217 خورشيدى مطابق 1255 قمرى زمان پادشاهى محمد شاه قاجار و گاه صدارت حاجى ميرزا آقاسى به ايران سفر كرده راجع به تفليس آورده است :\r\nبيشتر درختان باغهاى تفليس مو است كه روى داربستهايى شاخه افشانده‌اند و سايه آنها به گاه تابستان بسيار مطبوع است . در يكى از آباديهاى نزديك تفليس دو دختر ديدم كه لباسى نسبتا كوتاه با كمر تنگ به تن داشتند . يك دستمال به دور سر گره زده بودند ، و دستمال ديگرى دور گردن انداخته بودند . پاهاشان برهنه ، و گيسوان سياهشان روى شقيقه و گونه‌هايشان افشان بود . باحيا و شرمگين مىنمودند . و با اين كه تابش آفتاب رنگ لباسشان را برده بود و رنگ صورتشان را تيره كرده بود فقر نتوانسته بود اندكى از زيباييشان بكاهد .\r\nو هم او آن جا كه در سفرنامه‌اش از دهكده‌هاى ارمنىنشين سخن در ميان آورده گفته است : اين عيسويان به آداب و رسوم مسلمانان عادت كرده‌اند ، و اگر اتفاقا زن جوانى با مردى رو به رو شود با شتاب و نگرانى از او مىگريزد . زيرا حضور زن نزديك مرد گناهى نابخشودنى است . تا دخترى شوهر نكرده حتى با نزديكترين محارم خود به اكراه و نگرانى صحبت مىكند و\r\n\r\n","description":"","footnote":"","page_name":" 1808 ","page_number":160},
  {"content":"\r\n\r\nزن تنها پس از اين كه فرزند آورد مىتواند با پدر خود آزادانه سخن بگويد . خسّت و حسد دو خصلت مشخصه ارامنه است .\r\nحصار تفليس بيرون شود ، و بازار بازرگانى و سوداگرى بر اثر عدم امنيت از رونق افتاده بود . اما اكنون نه چنان است . باب تجارت مفتوح و دار التجاره‌ها داير شده . خانه‌هاى قشنگ ساخته‌اند ، و كوچه‌ها را سنگفرش كرده‌اند ، و در زندگى فردى و اجتماعى مردم نيز تعبيرات زيادى پديد آمده ، روزهاى يك شنبه دسته دسته مردم به گردش بيرون شهر مىروند و غالبا در كنار چشمه‌هاى آب معدنى به تفريح مىپردازند . مردان به كشيدن سيگار و خوردن شراب و زدن گيتار سرگرم مىشوند . زنان نيز در حمامهاى آب معدنى به سياه كردن موى سر و ابرو ، رنگ كردن ناخنهاى خود به رنگ سرخ مشغول مىشوند . و ديدن آنان وقتى با چهرهء سفيد ، مو و ابروان سياه و ناخنهاى عقيق‌گون از چشمه به‌در مىشوند به راستى تماشايى است .\r\nزنان با چادر از خانه بيرون مىروند ، و از صورتشان جز ابروان سياهشان چيزى ديده نمىشود . و اگر در گذرگاهى باريك ، زنى در جهت مخالف به مردى برسد ، و به سبب تنگى معبر نتواند به راحتى عبور كند ، رو به ديوار مىايستد تا مرد بگذرد .\r\nيگانه تفريح و سرگرمى زنان گرجى اينست كه روزهاى عيد و يك شنبه‌ها پشت‌بام مىروند ، دايره‌وار دور هم مىنشينند ، دايره مىزنند ، و مىرقصند .\r\nزمستان تفليس بيش از سه هفته شدت ندارد . در اين مدت زمين از برف پوشيده مىشود ، اما درجه حرارت از هشت پايين‌تر نمىآيد ، و همين كه هوا رو به گرمى مىنهد . عقربها و رطيل‌ها از لانهء خود بيرون مىآيند .\r\nباغهاى تفليس نامنظم و درختهاى آن تقريبا منحصر به مو است و شراب حاصل از انگور آنها ملايم و گواراست . انگور تفليس از سالى به سال ديگر مىرسد ، و انواع ميوه‌هاى ديگرش در نهايت امتياز است .\r\nدر حوالى تفليس انواع شكار از جمله گوزن ، بز كوهى ، خرگوش ، قرقاول و غيره زياد است ؛ و از جمله جانورانش يك نوع شغال است شبيه گرگ كه گرچه از آن كوچك‌تر مىباشد خطرناك‌تر است . اين جانور مهيب چندان جسور و بىپرواست كه شبانگاهان به اردوگاه سربازان مىرود ، چكمه‌هاى چرمين آنان را مىربايد و مىخورد ، و اگر گرسنگى بر آنان زورآور شود جسد مردگانى را كه تازه به خاك سپرده‌اند از گور بيرون مىآورد و مىخورد .\r\nتقويم جلالى پس از تسلط عرب بر ايران بسيارى از آيينهاى ايرانيان به ناروا تغيير يافت . از آن جمله تقويم رايج در ايران منسوخ ، و جاى آن تقويم قمرى معمول گرديد . چون اين تقويم بر حسب كردش ماه تنظيم شده بود ، و فصول آن تغيير مىيافت ، در كار كشاورزى و گله‌دارى و گرفتن ماليات و بسيارى از امور ديگر دشواريهايى پديد مىآورد ؛ از اين رو جلال الدين ابو الفتح حسن ملكشاه پسر الب ارسلان كه نوزدهم جمادى الاولى 447 به دنيا آمده بود و پس از مرگ پدرش در سال 465 به سلطنت رسيده بود در سال 467 به منظور اصلاح نقايص تقويم گروهى از بزرگترين اخترگران و رياضىدانان و عالمان هيأت را كه حكيم عمر خيام نيشابورى ، امام\r\n\r\n","description":"","footnote":"","page_name":" 1809 ","page_number":161},
  {"content":"\r\n\r\nابو المظفر اسفزارى خواجه عبد الرحمان خازنى ، ميمون بن نجيب واسطى ، محمد ابن احمد معمورى بيهقى ، و ابو العباس لوكرى در رأس آنان بودند ، مأمور كرد در رصد خانه‌اى كه ساختمان آن در اصفهان به سال 467 به پايان رسيده بود و تجهيزاتش كامل شده بود ، به ترتيب دادن تقويمى ثابت ، كه همواره بدون تغيير بماند اقدام كنند . اين گروه دانشوران پس از اندازه‌گيريهاى دقيق و ماهها صرف وقت تقويم جلالى را كه گاه‌شمارى كنونى ايران براساس همان است ابداع و تنظيم كردند .\r\nمبدأ اين تقويم اول فروردين سال 458 شمسى برابر دهم رمضان سال 471 هجرى قمرى ، و 15 مارس 1079 ميلادى بود . بر اين مبنا نخستين روز سال نوروزى است كه خورشيد و تقويم جلالى به اعتقاد همه اخترگران و رياضىدانان علماى هيأت جامع‌ترين و دقيق‌ترين انواع تقويمهايى است كه در سراسر جهان معمول است .\r\nتقويم در نظر تاورنيه ايرانيان به دانستن وقايع و حوادثى كه در آينده روى مىدهد علاقه بسيار دارند ، از اين رو به اخترگران حرمت بسيار مىنهند ، و در غوامض امور خود با آنان به مشورت مىپردازند . شاه نيز منجمانى در دربار خود نگاه مىدارد تا ساعات سعد و نحس را به او بگويند . در هر سال نسخه‌هاى زيادى تقويم نوشته مىشود . در اين تقويم‌ها طول و عرض ، افتراق و اقتران ، و چگونگى مسير كواكب نموده شده ، و نيز حوادث و بلاها مانند شيوع بيمارى ، جارى شدن سيل ، وقوع قحطى يا پيش‌بينىهاى خوب مانند وفور محصولات كشاورزى ، بارورى گوسفندان و چهارپايان درج شده است . همچنين ساعات سعد براى سفر كردن ، جامهء نو پوشيدن ، حجامت كردن و ازدواج ، و ساعات نحس براى پرهيز از شروع برخى كارها با قاطعيت تمام معلوم شده است .\r\nتقويم كرگورى - پاپ كرگورى سيزدهم تقويمى را كه در زمان حاضر در اروپا معمول است در سال 1582 پس از اصلاح تقويم يوليانى ( تقويم يوليانى را يوليوس قيصر روم ، چهل و شش سال پيش از ميلاد رايج كرد . در اين تقويم مدت سال 365 روز بود ، و هر چهار سال يك بار 366 روز منظور مىشد ) رواج داد . در سبك قديم سال 25 مارس آغاز مىشد ، اما در تقويم گرگورى سال اول ژانويه نو مىشد ، اين تقويم پس از تنظيم در بيشتر كشورهاى اروپا معمول گرديد ، اما انگليسيان در سال 1752 ميلادى و روسيان در سال 1918 آن را پذيرفتند .\r\nاسامى ماه‌هاى اين تقويم از نامهاى تقويم يوليانى اقتباس شده و نام ماه‌ها و عدهء روزهاى آن بدين شرح است : ژانويه 31 روز ، فوريه 28 يا 29 روز ؛ مارس 31 روز ؛ آوريل 30 روز ؛ مه 31 روز ؛ ژوئن 30 روز ؛ ژوئيه 31 روز ؛ اوت 31 روز ؛ سپتامبر 30 روز اكتبر 31 روز ؛ نوامبر 30 روز ؛ دسامبر 31 روز .\r\nتميستوكل در سال 525 پيش از ميلاد به دنيا آمد . پس از نخستين جنگ مديك آزاديخواهان او را به رياست خويش برگزيدند . به سال 472 پيش از ميلاد در جنگ سالامين فرمانده نيروى دريايى آتن بود و در نبردى كه ميان خشايارشا و ارتش متحد يونانيان درگرفت فرمانده سپاهيان مشترك آنان بود .\r\n\r\n","description":"","footnote":"","page_name":" 1810 ","page_number":162},
  {"content":"\r\n\r\nپلو تارك نوشته است وى مردى بيشىجوى و خودپسند و آزمند بود ؛ از اين رو دشمنانى يافت كه متعرّض وى شدند و سرانجام او را براى محاكمه به آتن دعوت كردند .\r\nتميستوكل گريخت و در سال 464 پيش از ميلاد به اردشير پسر و جانشين خشايارشا پادشاه ايران پناهنده شد .\r\nاو در سال 460 پيش از ميلاد در ماگنسيا درگذشت .\r\nجالينوس : طبيب گندم‌گون ، ميانه‌بالا ، پهن‌دوش ، متناسب اعضا ، كف دستهايش پهن و انگشتانش دراز بود . وى آواز ، مطالعه كتاب ، سوارى ، پاكيزگى و سفر كردن را دوست مىداشت . در احوالش نوشته‌اند : در مغرب زمين پادشاهى بود به نام باز . يكى از زنانش بيمار شد ، و چون اهل مغرب به طب آشنا نبودند از بيمار ماندن زنش ملول بود . يكى از وزيرانش به او گفت : در يونان طبيبى است حاذق كه او را جالينوس مىگويند . اگر او به معالجه بيمار بپردازد بىگمان شفا مىيابد .\r\nباز به نيقاس پادشاه يونان نوشت به محض اين كه اين نامه را خواندى بايد جالينوس را به دربار من بفرستى و اگر جز اين كنى كشورت را به سم ستوران خراب مىكنم .\r\nنيقاس جالينوس را احضار ، و او را از آنچه باز نوشته بود آگاه كرد ، و به او گفت يا پنهان شو تا به باز جواب بفرستم جالينوس در كشور من نيست ، يا اين كه گويم حكيم به ديار تو نمىآيد . در اين صورت باز كه پادشاهى خودكامه و ظالم و خونريز است ، و لشكر بىشمار دارد به اين جا مىتازد ، سراسر كشورم را ويران مىكند و من و بسيارى از مردمان را مىكشد .\r\nجالينوس گفت مخالفت با فرمان باز فتنه‌ها و فسادها برپا مىكند ؛ من مىروم تا چه پيش آيد .\r\nچون او به دربار باز رسيد شاه به وى گفت چه صنعت دارى ؟ حكيم جواب داد : هنر من نگاه داشتن تندرستى ، و بر طرف ساختن بيمارى دردمندان است پيش از آن كه مرض در بدن ايشان ريشه بدواند .\r\nباز گفت : بيمارى دارم كه رنگ سياهش به سفيدى مايل شده و مرا سخت زشت و ناخوشايند مىنمايد ، تو مىتوانى رنگش را دگر بار تيره كنى ؟ جالينوس گفت : آثار بيماريها پس از مدتى ظاهر مىشود و در مدت ديگر به نهايت مىرسد ، از ظهور بيمارى بيمار تو چه مدت مىگذرد ؟\r\nپادشاه جواب داد : از سه سال پيش اين بيمارى ظاهر شده است .\r\nجالينوس گفت : شنيده‌ام پادشاه چشم هر كس را كه بر حرم او بيفتد كور مىكند ، و تو بايد بدانى تا پزشك بيمار را نبيند علاج كردن نمىتواند .\r\nباز به شنيدن اين سخن در خشم شد و جالينوس چون تلخ‌رويى او را ديد گفت : اما من حيلتى مىدانم كه بىآن كه به روى حرم تو نگاه كنم او را علاج كنم .\r\nپادشاه از گفته جالينوس در شگفت شد و گفت اگر تو اين كار كردى باور مىكنم پزشكى فاضل و قابلى .\r\n\r\n","description":"","footnote":"","page_name":" 1811 ","page_number":163},
  {"content":"\r\n\r\nآن گاه جالينوس براى نماياندن هنر خود آيينه‌يى برابر خود نهاد و گفت زن مريض را چنان پس پشت او بنشانند كه تصويرش در آيينه بيفتد . بدين‌گونه بيمار را ديد ، بيماريش را شناخت و او را علاج كرد .\r\nپادشاه شادمان شد و جالينوس را مصاحب و همسفرهء خود كرد . حكيم مىديد همهء غذاهايى كه بازمىخورد براى سلامتش زيان‌مند است . او را از خوردن آن غذاها منع فرمود ، و گفت خوردن اين غذاها موجب بروز بيمارى جذام است ، و اگر همچنان به خوردن اين غذاها ادامه دهى پس از يك سال اشتهايت كاسته ، و سستى و خواب زياد بر تو عارض مىشود ، و اگر سالى ديگر بگذرد موها و ناخنهايت مىريزد ، و اگر در اين مرتبه نيز از درمان كردن خود غفلت كنى ريشه جذام قوىتر و معالجتش غير ممكن مىشود . آن گاه جالينوس براى اين كه از گزند پادشاه خودكامه در امان بماند رنگ چهرهء خود را به حيله چون سياهان تيره ساخت ، و همراه گروهى كه به يونان مىرفتند رهسپار ديار خود شد .\r\nپادشاه پس از روزى چند از فرار كردن حكيم آگاه شد اما چون رفتن و بودن او در نظرش يكسان مىنمود به حال او نپرداخت .\r\nچون دو سه سال از رفتن جالينوس گذشت نشانه‌هاى شدّت بيمارى جذام در بدن باز نمايان شد ، و ناخنها و موهاى ابروانش ريخت . وى چنان وحشت‌زده و هراسناك شد كه تخت و تاجش را به پسرش سپرد و خود به جستجوى جالينوس به يونان سفر كرد . پرسان پرسان خود را به شهر او رساند و خانه حكيم را پيدا كرد ، در آن فرود آمد . جمعى را ديد كه در محضر آن پزشك نامور گرد آمده بودند . مسكين‌وار در گوشه‌اى نشست و منتظر ماند تا مجلس از جمعيت خالى شود . چون همه رفتند باز خود را معرفى و التماس كرد كه به درمان او بپردازد . جالينوس وى را به سراى خويش برد و يكى از معتمدانش را متعهد خوراك او كرد . پس از يك سال بر اثر معالجت حكيم موهاى ابروان باز و ناخنهايش دگر بار روييد ، و حالش به صلاح آمد . آن گاه جالينوس زاد و توشه‌اى مناسب با مركوب و خدمتگر در اختيار باز نهاد و او را به كشورش فرستاد . پادشاه نيز پس از رسيدن به پايتختش هديه‌هايى گرانبها براى حكيم فرستاد .\r\nجبر ، اصلا جبر و مقابله ؛ رشتهء وسيع و بسيار مهمى است از رياضيات كه موضوعش در مراحل مقدماتى تعميم خواص اعمال حساب بر اعداد ، و تحقيق در روابط عمومى اعداد است به وسيله استعمال علامات ؛ و از فوايد عمدهء آن تعيين مقادير مجهول است به وسيله حل معادلات . تسميهء اين علم به جبر ، و نيز نام آن در زبانهاى اروپايى به مناسبت كتابى است به نام حساب الجبر و المقابله از محمد بن موسى خوارزمى متوفى به سال 232 هجرى قمرى كه تا حدى كه مىدانيم نخستين كتابى است كه به اسم جبر و مقابله خوانده شده است . اما نامى كه خوارزمى بر كتاب خود نهاده به مناسبت دو عملى است كه در حل معادلات معمول بوده و ظاهرا اول بار خوارزمى آنها را تنقيح و تدوين كرده و از اين راه كمك شايانى به وارد كردن جبر به مرحلهء علمى نموده است .\r\nاين دو عمل يكى عمل جبر است و ديگرى عمل « مقابله » كه بر طبق اصطلاحات كنونى اولى نقل يك جمله منفى و دومى جمله مثبت است از يك طرف معادله به طرف ديگر آن با تغيير\r\n\r\n","description":"","footnote":"","page_name":" 1812 ","page_number":164},
  {"content":"\r\n\r\nدادن علامت جمله‌اى كه نقل مىشود . . . »\r\nعين‌مندرجات ستون دوم صفحه 727 جلد اول دائرة المعارف فارسى به سرپرستى دكتر غلامحسين مصاحب » .\r\nجنيد بغدادى در حدود سال 207 هجرى قمرى در بغداد به دنيا آمد ، و در همان جا پرورش و تربيت و تعليم يافت . وى را پيشواى طريقت صوفيان مىدانند . در فقه شاگرد سفيان ثورى بود ، و سخنان وى در تصوف و عرفان مشهور است . از جمله گفته : هر آن كس كه قرآن را از حفظ نخواند و حديث ننويسد هرگز لايق و قابل اقتدا نيست ؛ طريقت مغز شريعت است و حقيقت مغز طريقت .\r\nجنيد نود و يك سال عمر كرد . در بغداد درگذشت و در مقبره شونيزيه دفن شد .\r\nچركستان سرزمينى زيبا و پر نعمت است . هم كوه و جنگل دارد و هم آب فراوان . برخى چشمه‌هايش چندان پر آب است كه آبيارى چند ديه را كفايت مىكند . اقسام گل و گياه در آن سرزمين مىرويد . باغهايش بسيار وسيع است و داراى درختان گيلاس سيب و گلابى و گردو و برخى درختهاى ديگر است . مردم رمه و حشم بسيار دارند . عمده زراعتشان جو و ارزن است گندم نمىكارند . جو را به اسبهاشان مىدهند و ارزن را آرد مىكنند و نان مىپزند و مىخورند .\r\nچون در چركستان مو نيست مردم شراب مورد مصرف خود را از ارزن درست مىكنند .\r\nمردها پيش از شصت سالگى ريش نمىگذارند . چند پوست گوسفند به شكل چوال به هم مىدوزند در آن سفال برنج مىآگنند و به جاى نهالى از آن استفاده مىكنند . بالش را نيز همين گونه مىسازند و گاه به جاى سفال برنج آن را انباشته از پشم مىكنند . زنان چركسى هم مانند زنان گرجستان بسيار زيبا و خوشگل و خوش اندامند و تا چهل و پنجاه سالگى نيز طراوت و شادابىشان به جاست . چركسيها آرام طلبند و نمىخواهند ميانشان غوغا و آشوب به پا شود . از اين رو اگر از سرايى زياد سر و صدا برپا شود و مرد خانه از بدخويى زنش به كدخدا يا به ارباب ده شكايت ببرد آنان زن را به بردگى مىفروشند و اگر زن از تندخويى و بدرفتارى شوهرش شاكى باشد ارباب مرد را مىفروشد .\r\nنقل به معنى به اختصار از سفرنامه تاورنيه چنگ از انواع عمدهء سازهاى زهى ، به شكل مثلث است ، كه به وسيلهء چنگ زدن به ره‌هاى آن معمولا با انگشتان نواخته مىشود . چنگ داراى سه قسمت متمايز : گردن ، ستون ، و جعبهء طنين است . زه‌ها از گردن ساز ، به موازات ستون . ممتد و به جعبهء طنين متصل مىباشند . و حال آن كه در ديگر سازهاى زهى ، زه‌ها با فاصله كمى بر روى جعبهء طنين كشيده شده‌اند . انواع ابتدايى چنگ در آثار سومريها و مصريها از هزارهء سوم پيش از ميلاد مشاهده مىشود .\r\nچنگ از شرق وسطى به شرق اقصى و به مغرب زمين راه يافت و در قرون وسطى به شكلها و اندازه‌هاى مختلف وجود داشت چنگ مثلث شكل در اواخر قرون وسطى در اروپاى غربى رايج بود .\r\n. . . چنگ جديد داراى 47 سيم - زه - و هفت پدال است .\r\n\r\n","description":"","footnote":"","page_name":" 1813 ","page_number":165},
  {"content":"\r\n\r\nبرگرفته از ستون دوم صفحه 807 جلد اول دائرة المعارف فارسى به سرپرستى دكتر مصاحب .\r\nاسكندر بيگ تركمان در مجلد اول تاريخ عالم‌آراى عباسى در شرح چهار باغ اصفهان چنين آورده است :\r\nدر سال ست و الف هجرى راى جهان آرا بدان قرار گرفت كه دار السلطنه مزبور را مقر دولت ابد مقرون ساخته و عمارات عالى طرح نمايند . بدين نيّت صادق و عزم لايق متوجه آن صوب گشته زمستان را به عيش و خرمى در دولت خانه مباركه نقش جهان گذرانيده اكثر اوقات را به سير و شكار صرف مىفرمودند ، و شبها مجالس بهشت‌آسا آراسته بساط عشرت گسترانيده مىشد ؛ و ايام بهار عمارات عالى در نقش جهان طرح انداخته ، معماران و مهندسان در اتمام آن مىكوشيدند ، و از درون شهر يك دروازه در حريم باغ نقش جهان واقع ، و به درب دولت موسوم است . از آن جا تا كنار زاينده‌رود خيابانى احداث فرموده چهار باغى در هر دو طرف خيابان و عمارات عاليه در درگاه هر باغ انداختند ، و از كنار رودخانه تا پاى كوه جانب جنوب شهر انتهاى خيابان چهار باغ قرارداده ، اطراف آن را به بر امرا و اعيان دولت قاهره قسمت فرموده‌اند كه هر كدام باغى طرح انداخته و در درگاه عمارتى مناسب درگاه مشتمل بر درگاه و ساباط رفيع و ايوان بالاخانه‌ها و منظره‌ها در كمال زيب و زينت و نقاشيهاى به طلا و لاجورد ترتيب دهند ؛ و در انتهاى خيابان باغى بزرگ و وسيع پست و بلند نه طبقه جهت خاص پادشاهى طرح انداخته به باغ عباس آباد موسوم گردانيدند ؛ و پل عالى مشتمل بر چهل چشمه به طرز خاص ميان گشاده كه در هنگام طغيان آب در كل يك چشمه به نظر در ميآيد قراردادند كه بر زاينده‌رود بسته شده . هر دو خيابان به يكديگر اتصال يابد و تا عباس آباد يك خيابان باشد . تخمينا يك فرسخ شرعى و از دو طرف خيابان جوى آب جارى گردد ، و درختان سرو ، چنار و كاج و عرعر غرس شود ، و از ميان خيابان نهرى سنگ‌بست ترتيب يابد كه آب از خيابان نيز جارى باشد ، و در برابر عمارت چهار باغ حوض بزرگى به سان درياچه ساخته شود .\r\nالقصه هر كس از امرا و اعيان و سركاران عمارات به وقوف معماران و مهندسان شروع در كار كرده و در انجام آن ساعتى گشتند و از آن تاريخ تا حال كه سنه هجرى به خمس و عشرين و الف رسيده و اين شگرف نامه تحرير مىيابد عمارات با صفا و باغات دلگشا به نوعى كه طرح كارخانهء ابداع در عرصه ضمير مبارك اشرف طرح افگنده بود به حيّز ظهور آمده ، در كمال لطافت و نهايت خوبى اتمام يافت . درختان سر به فلك افراشته و اشجار ميوه‌دارش گويى به طوبى چنان پيوند دارد . القصه هر باغى از آن رشك جنان و عمارات رفيعش كه به نقوش بديع مذهّب و مزين و به صور مصوران نادره كار آراستگى دارد گويى سدير و خورنق از آن نشانى است . بلكه در عرصه گيتى نظير و عديل آن محض خيال و گمانى\r\n عجب چهار باغى است بهجت فزا * گرش ثانى خلد گويند شايد \r\n چو تاريخ آن دل طلب كرد گفتم * نهالش به كام دل شه برآيد \r\nبانو سكويل وست خاورشناس انگليسى دربارهء خيابان چهار باغ نوشته است :\r\n« . . . چهار باغ كه در آغاز كار چهار تاكستان نام داشته خيابانى وسيع به عرض پنجاه\r\n\r\n","description":"","footnote":"","page_name":" 1814 ","page_number":166},
  {"content":"\r\n\r\nمتر است كه چنارهاى كهن و زيبا دارد و دروازه هم در مدخل آن بوده است . آب در وسط خيابان در جويهاى سنگى روان بوده و در سر چهار راه‌ها در حوضهاى جمع مىشده است ، و در دو طرف خيابان سررهاى كاشىكارى باغهاى اعيان و اشراف دربار ديده مىشده است .\r\nهمه مباهات اصفهان در چهار باغ تجلى مىكند . اعيان و اشراف به هواخورى مشغولند و با ملتزمين متعدد خود مىخرامند و سعى مىكنند در شوكت و جلال و سخاوت بر يكديگر پيشى گيرند . در خود باغ انواع درختان سبز و بوى مطبوعى كه هوا را معطر كرده ، چشمه‌هاى آب زلال و آب‌نماها تمام حواس انسانى را لذت مىبخشند ، و منظرهء فرح‌بخش عمارتهاى كلاه فرنگى كه در كنار هر استخرى ساخته شده ، و تمام وسايل تفريح و خوشگذرانى در آن جمع است كمتر از زيباييهاى خود باغ نيست ( از كتاب ميراث ايران مترجم اين فصل كتاب دكتر بهاء الدين پازارگاد ) .\r\nدولاواله دربارهء چهار باغ نوشته است :\r\nنمىخواهم دربارهء چهار باغ به تفصيل شرح بدهم زيرا هرچه بگويم كم گفته‌ام .\r\nمختصر اين كه چهارباغ به راستى با شكوه و شاهانه است و از خيابان زيباى دلپوپولو  DelPoPolo  رم و پوگيورآل  Poggio Reale  ناپل و شر ژنوا  CherGeneva  و خيابان من رآله  Monreale  پالرم بىهيچ گمان فرح‌انگيزتر و قشنگ‌تر است .\r\nچهل ستون . طرح باغ چهل ستون در زمان پادشاهى شاه عباس بزرگ افگنده شده ولى تالار آينه ، تالار هجده ستون و تزيينات آينه‌كارى و نقاشيهاى خوب ساختمان همه در زمان پادشاهى شاه عباس دوم انجام يافت . هر كدام از ستونهاى كاخ چهل ستون كه عدهء آنها از بيست تجاوز نمىكند از تنهء يك درخت چنار است . طول حوض بزرگ عمارت صد و ده متر و عرضش 16 متر است و آب اين حوض از دهان چهار شير كه هر يك در يك گوشهء حوض تعبيه شده به داخل حوض جريان مىيابد . بناى كاخ چهل ستون را شاه عباس ثانى به سال 1057 پنجمين سال پادشاهى خود به پايان رسانده است . « مبارك‌ترين بناهاى دنيا » از جمله تاريخهاى است .\r\nصائب ملك الشعراى دربار شاه عباس ثانى در وصف بناى چهل ستون قصيدهء بلند بالايى سروده كه بعضى ابياتش اين است :\r\n اصفهان شد غيرت‌افزاى بهشت جاودان * زين جهان نو كه شد ابداع در نقش جهان \r\n گشت از اين منزل به تشريف تمامى سرفراز * بود اگر زين پيش شهر اصفهان نصف جهان \r\n گر شود طاق بلند او مدار آفتاب * از زوال ايمن بود تا دورهء آخر زمان \r\n مهر عالمتاب را در سينه مىسوزد نفس * تا رساند روى زرد خود به خاك آستان \r\n در حريم دلگشاى او نگردد تنگ جاى * گر سليمان با جنود خويش گردد ميهمان \r\n در نظر چون حلقه پرگار مىآيد حقير * در فضاى او نشيند گر مربّع آسمان \r\n مجلس رنگين تصويرات او از رزم و بزم * مىدمد در پيكر افسردهء ديوار جان \r\n هر چه در مجموعه امكان بود صورت‌پذير * مىتوان چون جام در حوض او ديدن عيان \r\n اين بلند اقبال كز اوصاف بىپايان او * شمه‌اى با خامهء عاجز رقم كردم بيان \r\n\r\n","description":"","footnote":"","page_name":" 1815 ","page_number":167},
  {"content":"\r\n\r\n در سواد اصفهان دولت سرايى طرح كرد * كز شكوه او خجل گرديد قصر آسمان \r\n خامهء صائب رقم زد از پى تاريخ آن * « قبله‌گاه تاجداران باد دايم اين مكان » \r\n1057 بانو سكويل وست خاورشناس معروف انگليسى درباره عمارت چهل ستون اصفهان آورده است : « چهل ستون هر چند از لحاظ عظمت و پيچيدگى با بناهايى مثلا تاج محل قابل مقايسه نيست ولى از لحاظ كيفيت سبك و ظرافت و خاصيت شاعرانه‌اى كه دارد به نظر من يكى از زيباترين ساختمانهاى شاعرانه جهان است . به كار بردن كلمه ساختمان در مورد چهل ستون خيلى ثقيل است زيرا در فكر خواننده مقدارى آجر و ملاط و مصالح بنايى و نجار و آهنگر و لوله‌كش را مجسم مىكند در حالى كه گويى چهل ستون بدون دخالت بشر به وجود آمده چون يك غزل زيبا و چون يك داستان پريان در حد كمال است و در نام آن نيز خوش ذوقى به كار رفته است زيرا در اين بنا چهل ستون وجود ندارد و بلكه فقط بيست ستون ديده مىشود و بيست ستون ديگر از تصوير آنها در آب استخر پديدار مىشوند . « 1 »\r\nدكتر هينريش بروكش سفير پروس درباره ناصر الدين شاه در شرح عمارت چهل ستون در سفرنامه خود نوشته است :\r\nچهل ستون روى پى ضخيمى كه قريب پنج پا بالاتر از سطح زمين است بنا شده . اين بناى باشكوه كه نيمى از آن از سنگهاى زيبا و ديرياب و نيم ديگر از چوبهاى عالى ساخته شده مشتمل بر يك تالار بزرگ يا ايوان مىباشد كه پهنايش از صد پا درمىگذرد . و سقف آن بر روى هيجده ستون چوبى كه بالاى هر يك تزيينات و كنده‌كاريهاى زيبا دارد متكى است .\r\nقسمتهايى از اين ستونها آينه‌كارى شده ولى آيينه بعضى جاها كنده يا كدر گرديده است .\r\nتصوير اين ستونها با آيينه‌كاريهاشان در حوضهاى كوچكى كه در ايوان است منظرهء جالبى پديد مىآورد و عده ستونها را دو برابر مىنمايد . از همان زمان كه اين بناى مجلل ساخته شده عدهء ستونها را مجازا با تصويرشان چهل شمرده‌اند و عمارت را مجازا چهل ستون ناميده‌اند .\r\nچون اين ايوان يا تالار از سه سو گشاده است و باد مىوزد در تابستانها هوايى معتدل و ملايم دارد . در ميان ديوار رو به روى تالار درى است كه به اتاقها و تالارهايى كه هر كدام از نظر هنرى در نهايت امتياز است گشوده مىشود .\r\nبر سطح ديوارهاى داخلى بزرگترين اين تالارها كه شاه‌نشين است و شصت پا درازا و سى پا پهنا دارد از دوران پادشاهى صفويان نقاشيهاى بسيار جالبى رسم شده ؛ به سخن ديگر هر يك ديوارها در مجموع بمانند تابلوى زيبا و بديع و ديدنى است .\r\nبر يكى از سه ديوار موصوف منظره جنگ شاه عباس اول با ازبكها ، و بر ديوار ديگر منظره بزم شاه در حالى كه درباريان و سفيران برخى كشورهاى بيگانه مانند سفيران چين و\r\n\r\n\r\n","description":"","footnote":"\r\n( 1 ) « از كتاب ميراث ايران صفحه 433 - از انتشارات بنگاه ترجمه و نشر كتاب مترجم اين فصل كتاب دكتر بهاء الدين بازارگاد است .\r\n","page_name":" 1816 ","page_number":168},
  {"content":"\r\n\r\nعثمانى و مغولستان حضور دارند و رقاصه‌ها مشغول پايكوبى و دست‌افشانى مىباشند نقش شده است . جزئيات خطوط چهره و طرح لباسها و اسلحه حاضران چنان با اصل مطابقت دارد كه افزون بر جنبه هنرى از لحاظ اجتماعى درخور اعتبار است .\r\nپرده‌ها و فرشهاى تالارها همچنان از آن دوران به جا مانده و گرچه بر اثر تابش نور خورشيد رنگ همهء آنها پريده اما لطافت و ظرافتشان بجاست .\r\nشاه عباس اول همچنين ديگر سلاطين صفوى كه پس از او پادشاهى كرده‌اند در اين عمارت با شكوه بارعام مىداده‌اند .\r\nمأخوذ از اين حكايت سعدى است كه در باب اول آمده است :\r\nيكى در صنعت كشتى گرفتن به سرآمده بود . سيصد و شصت فن فاخر بدانستى و هر روزى به نوعى از آن كشتى گرفتى . مگر گوشهء خاطرش به جمال يكى از شاگردان ميلى داشت .\r\nسيصد و پنجاه فن او را درآموخت ، مگر يك فن را در تعليم او دفع انداختى ، و تأخير كردى .\r\nفى الجمله پسر در صنعت و قوت به سرآمد ، و كسى را با او امكان مقاومت نماند ؛ تا حدّى كه پيش ملك آن روزگار گفت : استاد را فضيلتى كه بر من است از روى بزرگى است ، و حق تربيت ، و گرنه به قوت از او كمتر نيستم و به صنعت با او برابرم . ملك را آن سخن دشوار آمد ؛ فرمود مصارعت كردن . مقامى متّسع ترتيب كردند ، و اركان دولت و اعيان حضرت ، و زورآوران اقاليم حاضر شدند . پسر چون پيل مست درآمد به صدمتى كه اگر كوه آهنين ديدى از جاى بركندى . استاد دانست كه جوان به قوت از او برتر است . بدان فن غريب كه از وى نهان داشت با او درآويخت . پسر دفع آن نتوانست . استاد او را از زمين برداشت و بالاى سر برد و فرو كوفت .\r\nغريو از خلق برخاست . ملك فرمود تا استاد را خلعت و نعمت دادند ، و پسر را زجر و ملامت كرد كه : با پرورندهء خويش دعوى مقاومت كردى و به سر بردى . گفت : اى خداوند ، استاد به زورآورى بر من دست نيافت بل كه در علم كشتى دقيقه‌اى مانده بود كه از من دريغ همى داشت و امروز بدان بر من غالب آمد . گفت : از بهر چنين روزى نگاه مىداشتم . حكما گفته‌اند دوست را چندان قوت مده كه اگر دشمنى كند تواند\r\n هر آن كهتر كه با مهتر ستيزد * چنان افتد كه هرگز برنخيزد \r\nنشنيده‌اى كه بگفت آن كه از پروردهء خويش جفا ديد\r\n يا وفا خود نبود در عالم * يا كسى اندر اين زمانه نكرد \r\n كس نياموخت علم تير از من * كه مرا عاقبت نشانه نكرد \r\nاساس اختلافات ميان دو دستهء حيدرى و نعمتى مبتنى بر تضاد عقايدشان در بعضى از فروع مذهبى است . مؤسس طريقهء فرقهء نعمة اللهى نعمة اللّه ولى پسر عبد الله ، پسر محمد ، پسر عبد الله ، پسر كمال الدين است كه در سال 730 هجرى قمرى به دنيا آمد . روزگار جوانى را در عراق گذراند . سپس مدت هفت سال در مكه به سر برد ، پس آن گاه به سمرقند و هرات سفر كرد ، و مدتى از عمر دراز خود را در آن جا گذراند . سپس به كرمان آمد و بيست و پنج سال باقى\r\n\r\n","description":"","footnote":"","page_name":" 1817 ","page_number":169},
  {"content":"\r\n\r\nعمرش را در قصبهء ماهان گذراند . از بزرگان عالم تصوف بود . صد سال عمر كرد . مزارش زيارتگه پيروانش مىباشد .\r\nاما قطب الدين حيدر عارف معروف ، سر سلسلهء فرقهء حيدريه در شهرك تون به دنيا آمد .\r\nمدتى از روزگار خود را در تبريز گذراند ، و در آن جا به تبليغ عقايد مذهبى خود پرداخت و در سال 618 هجرى قمرى درگذشت .\r\nخدابنده سلطان محمد خدابنده پسر ارغون ، پسر اباقا خان ، پسر هلاكو ، پسر تولى خان ، پسر چنگيز خان ، سومين پسر ارغون ، دوازدهم ذى حجه 680 قمرى برابر 660 خورشيدى ، در حالى كه مادرش اوروك خاتون دختر شاهزاده سريحه ، برادر دوقوز خاتون ، در راه سفر ميان مرو و سرخس بود ، در صحرايى سوزان و بىآب و گياه پا به دنيا نهاد . اين واقعه در چنان محلى نامساعد موجب بيم و هراس همراهان شد ؛ اما از حسن اتفاق در همان ساعت باران مفصلى باريد و مايهء شادى و رفع نگرانى مسافران شد .\r\nسلطان محمد پس از مرگ برادرش غازان خان كه پسين گاه يك شنبه يازدهم شوال 703 اتفاق افتاد در بيست و سه سالگى به تخت سلطنت نشست و لقب اولجايتورا كه به معنى آمرزيده و به قولى به معنى سعادت‌آور مىباشد اختيار كرد . وى بر اثر تبليغ و تلقين سيد تاج الدين آوجى به مذهب شيعه گراييد از اين رو شيعيان او را خدابنده ، لقب دادند ، و اهل تسنن كه مخالف تشيع بودند وى را خربنده ناميدند ؛ و خواجه رشيد الدين وجه تسميه خربنده را در اين قطعهء لطيف اشاره كرده و گفته است :\r\n دوش در نام شاه خربنده * فكر مىكرد ساعتى بنده \r\n كه مگر معنييى در اين اسم است * كه از آن غافل است خواننده \r\n از درون حرم به گوش آمد * كاى هوا خواه شاه فرخنده \r\n معنيي در حروف اين لفظ است * كه به شاه است سخت زيبنده \r\n عقد كن ارزه حساب جمل * يك به يك حرف شاه خربنده \r\n تا بدانى كه هست معنى آن * « سايهء خاص آفريننده » \r\n سرّ اين اسم چون بدانستم * جمع شد خاطر پراگنده \r\n كردم ادراك معنى و گفتم * شاه خربنده باد پاينده \r\n آفتاب جلال سلطنتش * از سپهر دوام پاينده \r\nاولجايتو سه روز پس از جلوس به تخت پادشاهى مردم را به رعايت احكام دينى و شعائر مذهبى وادار كرد و خواجه رشيد الدين فضل اللّه همدانى را كه پزشكى نامور بود به صدارت نشاند ، و خواجه سعد الدين محمد ساوجى را مأمور كرد تا در امور ديوانى با خواجه همكارى كند .\r\nاولجايتو وقتى از انجام دادن امور مهم فراغت يافت بر آن شد ساختن شهرى را كه غازان خان در اواخر عمرش در چمن سلطانيه آغاز نهاده بود به پايان رساند . اين محل در پنج\r\n\r\n","description":"","footnote":"","page_name":" 1818 ","page_number":170},
  {"content":"\r\n\r\nفرسنگى زنجان و نه فرسنگى ابهر بود . وى مدت ده سال در اين كار كوشيد ، و سرانجام شهرى پديد آورد كه در آن مساجد و مدارس عظيم و باشكوه و عمارات عالى و حمامها و رباطات و بازارهاى بزرگ بود ، و بسى نپاييد كه در شهر سلطانيّه جمع زيادى رحل اقامت افگندند .\r\nخدابنده براى صيانت شهر جديد بارويى به طول سى هزار گام دور آن ساخت . پهناى اين بارو چندان بود كه چهار نفر سوار در كنار هم آسان از روى آن مىرفتند . از آن پس قلعه‌اى ميان شهر احداث كرد ، و در وسط قلعه گنبدى براى آرامگاه خود ساخت . بزرگان و درباريان نيز هر كدام به نوبهء خود در آبادانى آن كوشيدند ، چنان كه خواجه رشيد الدين فضل الله به خرج خود محلتى كه مشتمل بر هزار خان و چند مدرسه و مسجد بود در آن بنا نهاد . اما آبادانى و شكوه سلطانيه مدتى دراز نپاييد ؛ و همچنان كه در مدتى نسبة كوتاه به اوج عظمت رسيد پس از مرگ بانى آن و جانشينش سلطان ابو سعيد يكسره از رونق و اعتبار افتاد .\r\nسلطان محمد خدابنده غروب جمعه سلخ رمضان سال 716 قمرى پس از دوازده سال و نه ماه پادشاهى در سلطانيه درگذشت ، سى و هفت سال بيش نزيست . پادشاهى خوب و نيك‌منش و دادور و مردم‌دوست بود .\r\nتاريخ وفاتش در اين قطعه آمده است :\r\n در هفتصد و شانزده به سلطانيه * سلطان مبارك قدم و نيك سير \r\n آدينه و سلخ رمضان وقت غروب * از روضه به روضهء جنان كرد سفر \r\n« در حدود اواسط قرن هشتم هجرى ، متناوبا سه خط ديگر در ميان خطوط اسلامى جلوه‌گر شده كه بايد آنها را خطوط خاص ايرانى دانست . زيرا اگر چه الفباى اين خطوط همان الفباى مأخوذ از عربى است ولى شكل و تركيب آن با ساير خطوط ، اسلامى متفاوت است ، و حتى تركيب و گردش حروف در آنها شباهت به خطوط باستانى ايران يعنى پهلوى و اوستايى دارد . اين سه خط كه به نام تعليق نستعليق و شكسته نستعليق شناخته شده است به تناوب در ظرف مدت سه قرن وضع شده و ايرانيان با سليقه مخصوص خود در اندك زمانى شيوهء آن خط را به درجهء كمال رسانيدند . » صفحهء 766 جلد اول ايرانشهر\r\nخط كوفى « خط كوفى اولين مرتبه توسط اعراب به كار برده شد و به طورى كه از نام آن برمىآيد از شهر كوفه در عراق برخاسته ولى استفاده از آن به عنوان يك طرح هنرى نه تنها در كتابها بلكه در ظروف سفالى ، فلزى و نساجى و در ساختمانها اساسا به وسيله هنرمندان ايرانى بود .\r\nمشكل است بتوان يك اثر هنرى مربوط به قرن نهم ميلادى ( قرن سوم و چهارم هجرى ) از هر جاى ايران پيدا كرد كه يك خط كوفى روى آن نباشد ، و شايد روى هم رفته صحيح‌تر باشد كه استفاده از اين رسم الخط را در آثار هنرى يك ابداع ايرانى بدانيم تا عربى . » نوشته پرفسور تالبوت رايس استاد تاريخ هنرهاى زيبا در دانشگاه كمبريخ ترجمه عزيز اللّه حاتمى مندرج در صفحات 83 تا 114 كتاب ميراث ايران\r\nاوتر  Otter  يكى از جهانگردان بزرگ دربارهء خلق و خوى ايرانيان نوشته است : ايرانيان طبيعة بسيار دقيق و موشكاف مىباشند ، و به هر كارى اعم از دانش و هنر امثال آن بپردازند . قطعا\r\n\r\n","description":"","footnote":"","page_name":" 1819 ","page_number":171},
  {"content":"\r\n\r\nموفق مىشوند . با بيگانگان بيش از حدّ تصور مؤدب ، خوش رفتار و گرم مىباشند ؛ به تجمل و مىگسارى و شركت كردن در جشنها و بزمها دلبستگى زياد دارند . آنان به نسبت به همه چيز خبره هستند ، و فريب دادنشان آسان نيست .\r\nخواجه نصير الدين طوسى محمد بن فخر الدين محمد ، مكنى به ابو جعفر مشهور به خواجه نصير الدين طوسى ، همزمان با سرزدن خورشيد در روز شنبه يازدهم جمادى الثانى سال 597 هجرى قمرى برابر 580 خورشيدى مطابق 1201 ميلادى در جهرود قم به دنيا آمد . از پدرش علوم نقلى و از داييش معقول را فرا گرفت و زان پس در محضر فريد الدين داماد نيشابورى و كمال الدين محمد حاسب علوم رياضى را آموخت . آن گاه در خدمت برخى اساتيد نامور چون ابو المعادات اصفهانى و قطب الدين مصرى ، و كمال الدين يونس موصلى به تحصيل علوم ديگر پرداخت ، و چنان به كمال دانش رسيد كه در همه علوم بويژه در حكمت و هيأت و رياضى استاد مسلم گرديد .\r\nپس از مدتى به دربار ناصر الدين عبد الرحيم مكنى به ابو الفتح بن ابى منصور كه از جمله اسماعيليان و فرماندار ارقهستان بود درآمد ، و بنا به خواهش محتشم قهستان بين سالهاى 630 و 633 كتاب طهارة الاعراق ابو على مسكويه را به فارسى برگرداند و مطالبى بر آن افزود ، و آن را به نام ناصر الدين اخلاق ناصرى ناميد .\r\nخواجه پس از مدتى به دربار علاء الدين محمد هفتمين خليفه حسن صباح افتاد و سپس به دستگاه ركن الدين خورشاه راه يافت و مدتى به صورت افراد تحت نظر ، اما به احترام تمام به سر برد .\r\nپس از آن كه هلاكو خان بر خورشاه آخرين فرمانرواى اسماعيليان غلبه يافت خان مغول كه مانند ديگر مغولان به ستاره‌شناسى و احكام نجوم و طلسم و تعويذ و جادو اعتقاد كامل داشت و دانست كه خواجه از بزرگترين عالمان هيأت است وى را گرامى داشت و در سال 657 هجرى - 638 خورشيدى وى را به بناى رصد خانه مراغه مأمور كرد . خواجه پس از جمع‌آورى بسيارى از آلات رصد به يارى مؤيد الدين برمك بن مبارك عرضى دمشقى ( عرض ديهى از دمشق ) مهندس و فيلسوف نجم الدين على بن عمر بن على مؤلّف شمسيّه در منطق و حكمة العين در حكمت ، فخر الدين محمد ابى الشكر بن حميد معروف به مغربى متوفى به سال 682 به كار پرداخت ، و ساختمان رصد در سال 672 پايان يافت . خواجه سرانجام غروب روز 17 ذى حجه سال 672 هجرى قمرى برابر 653 شمسى مطابق 1274 ميلادى در بغداد در گذشت . 75 سال و هفت ماه و هشت روز عمر كرد . و از او سه پسر : صدر الدين على ، اصيل الدين حسن ، و فخر الدين احمد به جا ماند .\r\nاز اين دانشمند بلند نام ايرانى در رشته‌هاى مختلف علوم آثار مهمى بر جاى مانده كه برخى به زبان فارسى و بعضى به زبان عربيست . معروف‌ترين تأليفاتش به زبان فارسى اخلاق ناصرى ، اساس الاقتباس در منطق ، معيار الاشعار در عروض و اوصاف الاشراف در تصوف است ؛ و مهم‌ترين تصنيفاتش به زبان عربى تحرير مجسطى در هيأت ، تجريد الكلام در اثبات عقايد شيعهء اماميه و تحرير اقليدس در هندسه مىباشد .\r\n\r\n","description":"","footnote":"","page_name":" 1820 ","page_number":172},
  {"content":"\r\n\r\nخواجه نصير الدين طوسى صور الكواكب عبد الرحمن صوفى را ترجمه كرده و به خط خود نوشته . اين كتاب نفيس نخست جزو كتابهاى كتابخانه رصد خانه سمرقند درآمده سپس به تصرّف سلطان احمد جلاير درآمده و اكنون در كتابخانه استانبول است . خط الغ بيگ و سلطان احمد جلاير بر پشت اين كتاب است .\r\nخواجه نظام الملك : حسن بن على بن اسحاق معروف به نظام الملك از دهقانان طوس ، و پدرش على مكنى به ابو الحسن از مقربان ابو الفضل سورى حاكم خراسان بود . بنا به قولى كه ظاهرا صحيح مىنمايد خواجه روز جمعه بيست و يكم ذى قعده سال 408 قمرى - 397 شمسى - در نوقان طوس به دنيا آمد . بيش از چند ماه از عمرش سپرى نشده بود كه مادرش زمرد خاتون درگذشت و على او را به دايه سپرد . چون قابليت تعليم يافت به مكتب رفت . در تازه جوانى به مرو سفر كرد و به زيارت عارف معروف شيخ ابو سعيد ابو الخير نايل شد .\r\nپس از آن كه مسعود غزنوى در سال 429 در جنگ دندانقان از سلجوقيان شكست خورد ، سورى كه از طرف غزنويان حكومت خراسان را داشت همهء دارايى پدر خواجه را به تملك خود درآورد و به غزنه گريخت . از آن پس خواجه به بلخ رفت و در دستگاه على بن شاذان كه از سوى چغرى بيگ برادر طغرل حكومت آن شهر را داشت به دبيرى پرداخت . حاكم بلخ مردى گرسنه چشم و خسيس طمع بود و هر چند گاه يك بار آنچه خواجه اندوخته بو مىگرفت ، و به دو گفت : « اى حسن ، تو كاتبى و ترا قلمى بس باشد . »\r\nخواجه مدتى بر طمع و رفتار بد حاكم صبورى كرد اما سرانجام ناشكيبا شد ، و در سال 443 با دو پسرش فخر الملك و مؤيد الملك به خدمت داوود چغرى بيگ پدر آلب ارسلان رفت . وى چون نشانه‌هاى هوشمندى و كفايت در جبين حسن ديد او را به پسرش سپرد و سفارش كرد كه پيوسته گراميش بدارد .\r\nدر زمان پادشاهى آلپ ارسلان خواجه به او خدمات شايان كرد و به همت وى حدود حكومت سلجوقيان گسترش بسيار يافت ؛ و آن گاه كه آلپ ارسلان بقراط پادشاه ابخاز را شكست داد و با او صلح كرد دخترش را به زنى گرفت ، و چون شاه به ايران بازگشت دختر بقراط را طلاق داد و زن خواجه كرد .\r\nخواجه در سال 457 قمرى نظاميه بغداد را بنا نهاد .\r\nآلپ ارسلان روز دهم ربيع الاول 465 قمرى به دست يوسف خوارزمى مضروب شد و چون زخمش كارى بود وليعهد هفده ساله‌اش را به خواجه سپرد . خواجه نظام الملك كه مدت دوازده سال وزارت اين پادشاه را كرده بود از اين پس وزارت پسرش را به عهده گرفت و به وى نيز خدمتهاى شايان كرد ؛ اما اندك اندك بر اثر سعايت گرانجانان روابط او و شاه تيره شد ، و سرانجام شب جمعه يازدهم رمضان در ديه صحنه نزديك نهاوند و به دست ابو طاهر ارانى كه در لباس صوفيان درشده بود به قتل رسيد ، و پنج هفته بعد روز جمعه 15 شوال 485 برابر 23 نوامبر 1092 ملكشاه نيز در سى و هشت سالگى درگذشت و به قولى به وسيله كسان و\r\n\r\n","description":"","footnote":"","page_name":" 1821 ","page_number":173},
  {"content":"\r\n\r\nدوستداران خواجه مسموم شد .\r\nخواجه چندين پسر داشت كه همه داراى مناصب مهم بودند ، منصور جمال الملك ، حسين مكنى به ابو عبد الله ملقب به عز الملك ، ابو القاسم ملقب به عماد الملك ، عبيد اللّه مكنى به ابو بكر ملقب به معز الملك ، مظفر مكنى به ابو الفتح ملقب به فخر الملك ، عثمان ملقب به شمس الملك ، قوام الدين مكنى به ابو نصر ملقب به ضياء الملك ، عبد الرحيم ملقب به بهاء الملك ، امير منصور از جمله پسرانش بودند .\r\nسياست نامه كه از آثار مهم منثور زبان فارسى است و در نيمه دوم قرن پنجم نوشته شده اثر قلمى خواجه است .\r\nنظام الملك دوازده مدرسه به نام نظاميه در شهرهاى بغداد ، موصل ، اصفهان ، بصره ، بلخ ، آمل ، جزيرهء ابن عمر ، مرو ، خرگرد خواف ، هرات ، نيشابور ، طبرستان تأسيس كرد .\r\nخواندمير : خواجه غياث الدين بن خواجه همام الدين بن خواجه برهان الدين محمد شيرازى معروف به خواند مير به سال 880 هجرى قمرى در هرات به دنيا آمد . مادرش دختر مير محمد بن خاوند شاه بود . سالى چند وزارت سلطان محمود پسر ابو سعيد گوركان پادشاه ماوراء النهر را داشت ؛ سپس در جمادى الآخر سال 934 راهى هند شد و در ماه محرم 935 در آگرا به خدمت بابر پادشاه هند درآمد . در سال 937 بابر درگذشت و خواجه خواند مير همچنان در دربار پسرش به عزت مىزيست و كتاب همايون نامه را در ذكر فضائل او ، و شرح بناهايى كه به فرمان وى ساخته شده بود نوشت . ديگر آثارش خلاصة الاخبار فى احوال الاخيار است كه به نام امير عليشير نوايى نوشته است . اين كتاب در شرح خلقت و مشتمل برده مقالت است كه به ترتيب دربارهء انبياء ، حكما ، پادشاهان پيش از اسلام ايران و عرب ، سيره پيغمبر اكرم ، خلفاى راشدين و ائمه اثنى عشر ، امويان ، عباسيان ، سلاطين ايران تا دورهء مغول ، چنگيزيان ، و تيموريان بحث شده است\r\nديگر تأليفاتش منتخب تاريخ وصاف و مآثر الملوك مىباشد . اما مهم‌ترين تصنيفاتش حبيب السير است كه شامل وقايع از خلقت آدم تا سال 930 هجرى قمرى است .\r\nخواند مير در سال 942 درگذشت ، و بنا به وصيتش نزديك قبر نظام الدين اولياء و امير خسرو دهلوى واقع در دهلى به خاك سپرده شد .\r\nعقيده محقق و مورخ معروف كسروى درباره كتاب حبيب السير چنين است :\r\n« اگر حبيب السير با روضه الصفا و ناسخ التواريخ و تاريخ گزيده و مطلع السعدين و مانند اينها سنجيده شود حبيب السير از همه اينها بهتر است . زيرا در شمردن خاندانهاى پادشاهى بر همهء آنها بيشى دارد و آن گاه داستان شاه اسماعيل را كه همزمان بوده نيك نوشته است . ولى اگر بخواهند بگويند از ديده تاريخنگارى و شرطهاى آن نيز كتاب بسيار نيكى است چنين گفته‌اى درخور پذيرفتن نخواهد بود . زيرا معنايى كه ما براى تاريخ‌نگارى نگاشتيم و شرطهايى كه شمردم در اين رشته تاريخهاى فارسى نابود است .\r\nاين تاريخنگاران بيش از همه به ستايشگرى و چاپلوسى مىپرداخته‌اند و كسانى كه در\r\n\r\n","description":"","footnote":"","page_name":" 1822 ","page_number":174},
  {"content":"\r\n\r\nپى نيك و بد و درست و نادرست باشند نبوده‌اند . دشمنان ايران را از نگهداران آن جدا نگرفته‌اند . ستم را از دادگرى بازنشناخته‌اند . تيمور و هلاكو و ابقاخان را با اسماعيل سامانى و يعقوب ليث و محمود غزنوى به يك رشته كشيده‌اند ؛ دوست و دشمن و خودى و بيگانه همه را به يك ديده ديده‌اند . از اين گونه ايرادها چندان است كه به آسانى شمرده نشود .\r\nحبيب السير و روضة الصفا به اندازه ظفر نامه و مطلع السعدين و جهانگشاى جوينى و تاريخ وصاف و مانند اينها آلوده نيست ليكن به يك بار پاك هم نيست\r\nحبيب السير و روضة الصفا و مانند آنها چون آغاز تاريخ را از آدم و حوا گرفته‌اند يك بخش بزرگ آنها ارج تاريخى ندارد و بايد به يك بار كنار نهاد . اينست اگر آنها را بپيرايند بسيار كوچك درآيد .\r\nدريا يا درياچهء خزر ، خزر نام قومى ترك نژاد بوده كه در زمانهاى خيلى قديم ، از صحراهاى آسيا به اطراف حوضهء جنوبى رود بزرگ ولگا كوچ كرده ، ساكنان آنجا را فرمانبردار و خراجگزار خود كرده‌اند ، و مدتى مديد در آن جا به دام‌دارى و بازرگانى مشغول بوده‌اند .\r\nمركز قوم خزر شهرى بوده كه پس از ويران شدن آن شهر حاجى ترخان جاى آن بنا شده است .\r\nدر سال 449 ميلادى رئيس قبيلهء هون قوم خزر را زير فرمان خود درآورد ، اما همين كه بزرگ آن قبيله درگذشت خزرها آزادى خود را بازيافتند ، ولى در سال 462 ميلادى فرمانبردار بلغارها شدند .\r\nانو شيروان شاهنشاه ساسانى براى جلوگيرى از هجوم خزرها به ايران و تاراجگرى ايشان سدّ بزرگى در جلو گذرگاههاى آنها بست . گرچه اين تدبير مانع تجاوزها و غارتگريهاى آنان شد ، اما با روميان در هجوم به ايران همراى و همدست شدند به آذربايجان تاختند و پس از اين كه سدّ شهر و آتشكده را ويران كردند به سرزمين خود بازگشتند .\r\nخلفاى اموى و بنى عباس نيز سالهاى دراز با قوم خزر در نبرد بودند و سرانجام اين قبيلهء جنگجو در فاصله سالهاى 354 تا 358 قمرى - خورشيدى - به دست قيصر روس منقرض شدند .\r\nاروپاييان درياى خزر را كاسپين مىگويند . اطلاق اين اسم بدين دريا به سبب سكونت قبيله معروف كاسپى در كرانه‌هاى جنوب باخترى آن بوده است .\r\nيكى ديگر از نامهاى قديمى درياچهء خزر آبسكون است . آبسكون بندر آباد و معتبرى در مصب رود خانهء گرگان ، و نيز نام جزيره‌اى در نزديكى اين بندر بوده و به همين مناسبت اين دريا را درياى آبسكون نيز مىگفته‌اند ، و امروز درياى مازندران هم مىنامند .\r\nبارى ، مساحت درياى خزر 438000 كيلو متر مربع است كه از اين مقدار 2330 كيلو متر مربع مساحت جزاير آنست و اگر بدانيد مساحت سطح زمين اعم از خشكيها و آبها 800 ، 100 ، 510 كيلو متر مربع ، و مساحت آبهاى روى زمين - درياچه‌ها ، درياها ، اقيانوسها ،\r\n\r\n","description":"","footnote":"","page_name":" 1823 ","page_number":175},
  {"content":"\r\n\r\n450 ، 982 ، 365 كيلو متر مربع است پهناورى درياى خزر نسبت به مساحت زمين و آبها و خشكيها چيزى به حساب مىآيد .\r\nمحيط درياى خزر تقريبا شش هزار كيلو متر ، طولش 1205 كيلو متر ، عرضش در بازترين جا نزديك 554 كيلو متر و در تنگ‌ترين محل 202 كيلو متر مىباشد و 79319 ميليون كيلو متر مكعب آب دارد ؛ و براى اين كه عظمتش بهتر نموده شود بايد گفت درياچه مشهور ويكتوريا واقع در آفريقا فقط 000 ، 69 كيلو متر مربع ، درياچهء آرال 000 ، 62 كيلو متر مربع درياچه بايكال 000 ، 33 كيلو متر مربع وسعت دارد .\r\nگودى درياى خزر در شمال و جنوب و شرق و غرب تفاوت دارد در قسمت شمال عمقش چندان كم است كه اگر تا مساحتى از كناره‌ها مرتبا لايروبى نشود كشتيها به گل مىنشينند . در شرق بحر خزر ، آن جا كه خليج قره بوغاز كل است و نور خورشيد بيشتر بر آن مىتابد عمق دريا در سطح وسيعى از دوازده متر تجاوز نمىكند و بيشتر ميان يك تا چهار و پنج متر گودى دارد . در اين خليج و اطراف آن به طور متوسط هر سال آب دريا بر اثر تابش حرارت خورشيد بخار مىشود ، و اگر تبخير آب در سطح وسيعترى از درياى خزر به همين شدت انجام گيرد پس از سپرى شدن چند قرن اين دريا به بيابانى پوشيده از نمك و املاح مختلف مبدل مىشود .\r\nحدّ متوسط گودى درياى خزر 182 متر است و عميق‌ترين نقطهء آن كه در فاصلهء تقريبى صد كيلو مترى چالوس است 946 متر ژرفا دارد ؛ بنابر اين پس از درياچه بايكال واقع در سيبرى كه عميق‌ترين جايش 1523 متر گودى دارد و درياچهء تانگانيكا كه بيشترين عمقش به 1435 متر مىرسد ، خزر عميق‌ترين درياچه‌هاى دنياست .\r\nاقيانوسها و درياها چون به هم راه دارند و آبهاشان بر اثر جريانهاى دريايى ، باد ، اختلاف درجهء حرارت و عوامل ديگر جا به جا مىشود ، از نظر شورى و آميختگى و مواد ديگر با هم اختلاف زياد ندارند ، اما درياچه‌ها به اقيانوسها و درياها راه ندارند و هرچه بر عمرشان بگذرد بر اثر ورود مواد مختلف و نمك ، شورى و غلظت آبشان بيشتر مىشود . آب بعضى درياچه‌ها مثل درياچهء بحر الميت و اروميه آن قدر شور و تلخ است كه هيچ جاندارى در آن قادر به زندگى نيست .\r\nنمك آب درياى خزر از بيست و هفت در هزار بيشتر نيست بنابراين از آب اقيانوسها و درياهاى آزاد كه به طور متوسط سى و پنج در هزار نمك دارند ، شيرين‌تر مىباشد ، و اگر آب درياچهء خزر بيش از اندازه بدمزه است به خاطر املاح مختلف مخصوصا سولفات دومنيزى محلول در آن است .\r\nبعضى درياچه‌ها در بلندى و برخى در پستى واقع شده‌اند سطح درياچه‌هاى كوچك و بزرگ فلات تبّت نزديك پنجهزار متر از سطح دريا بالاتر ، و سطح درياچهء بحر الميت چهار صد متر از سطح دريا پايين‌تر است . اما سطح درياچهء خزر در حدود 6 / 27 متر از سطح درياهاى آزاد پايين‌تر مىباشد و مقدار آبى كه رودخانه‌هاى بزرگ ولگا و ارس و چند\r\n\r\n","description":"","footnote":"","page_name":" 1824 ","page_number":176},
  {"content":"\r\n\r\nرودخانهء متوسط و كوچك و كوچك‌تر وارد آن مىكنند جبران تبخير آن را مىنمايند . به همين سبب است كه طى ربع قرن اخير بلندى آب ثابت مانده و سطح آب فرو ننشسته است .\r\nپس از اين كه كشور شوروى به منظور توسعهء آبيارى و كشاورزى و به كار انداختن كارخانه‌ها در برابر جريان رود ولگا سدهاى بزرگ ساخت و مقدار آب رودخانه به حدّ فاحش كاهش يافت بيم آن بود كه بر اثر كم شدن واردات سطح خزر اندك اندك فرو نشيند . اما پس از اين كه جريان آب دو رود پچورا و ويجكدا را به رود ولگا ملحق كردند اين نگرانى بر طرف شد .\r\nاكنون درياى خزر به وسيله كانالهايى كه كار ساختمان آنها در سال 1952 ميلادى - خورشيدى - پايان يافته و افتتاح شده از راه ولگا و دن به درياهاى آزاد سياه ، آزف و بالتيك و درياى سفيد مربوط شده و كار حمل و نقل دريايى را بر روسيّه آسان كرده است .\r\nدرياى خزر يكى از منابع مهم اقتصادى و غذايى ايران و روسيّه است در اين درياچه چندين گونه ماهى پرورش مىيابد كه همه مصرف غذايى دارند . افزون بر اين نود و پنج درصد خاويار جهان كه بهترين و پر بهاترين خاويارهاست از ماهيهاى مخصوصى كه در اين دريا پرورش مىيابند به دست مىآيد .\r\nدر سالهاى اخير پرورش ماهى سفيد به سبب تكثير ماهيهاى كفال به حد زياد تقليل يافته . كفال كه روسيان به تكثير آن كوشيده‌اند در شمار ماهيان گوشتخوارند و بچه ماهيهاى سفيد را مىبلعند .\r\nآلودگى آب درياى خزر نيز يكى ديگر از موجبات جلوگيرى از رشد و تكثير ماهى است . استخراج نفت در كناره‌هاى شمالى اين دريا و وجود كارخانه‌هاى بسيار و كثرت رفت و آمد كشتيها آب دريا را به انواع روغنها و فضولات نفتى آلوده كرده و كار پرورش ماهيان را دشوار ساخته است .\r\nاثر جزر و مد در درياچه‌ها به مقدار زياد كمتر از درياها و اقيانوسهاست ، از روى ديگر درياچه‌ها چون در خشكى محصورند و از جريانهاى شديد دريايى بر كنار ، از درياها آرام‌ترند ، و موجهاى سخت و سنگين و پر خطر كمتر در آن جا برمىخيزد ، اما درياى خزر بر خلاف اين اصل كلى ، توفان‌زاى ، موج‌خيز و خطرمند مىباشد . اما در اين دريا مخصوصا در كناره‌هايش كوسه و ديگر جانوران دريايى خطرناك وجود ندارد .\r\nاين نكته گفتنى است كه آب بيش از صد و سى رودخانه به اين دريا مىريزد ، و در مجموع هر سال به طور متوسط سيصد و بيست كيلو متر مكعب آب به درياى خزر سرازير مىشود .\r\nبزرگ‌ترين رودهايى كه به اين دريا مىپيوندد ولگاست كه از بسيارى عظمت در آن كشتىرانى مىشود . اين رود پر آب به تنهايى به طور متوسط هر سال دويست و پنجاه كيلو متر مكعب آب وارد اين دريا مىكند .\r\nبيشتر رودهايى كه وارد درياى خزر مىشوند از شمال و شمال غربى و مغرب سرچشمه مىگيرند و جريان مىيابند . كورا يا كورش كه سرچشمه‌اش كوههاى جمهورى آذربايجان است\r\n\r\n","description":"","footnote":"","page_name":" 1825 ","page_number":177},
  {"content":"\r\n\r\nهر سال بين 7 / 11 تا 6 / 22 كيلو متر مكعب آب وارد دريا مىكند .\r\nاز رود اورال سالانه ميان 6 / 9 تا 4 / 11 و از رودخانه‌هاى ايران ساليانه بين ده تا پانزده كيلو متر مكعب آب وارد درياى خزر مىشود .\r\nآب اين رودخانه‌ها كه همه شيرين مىباشند تركيبات املاح دريا را مخصوصا در قسمت شمال به صورت محسوسى تغيير مىدهند . مقدمة بايد دانست كه تركيب آب درياى خزر با آب اقيانوسها اختلاف دارد مثلا اگر بنابر آنچه دانشمندان آزمايش كرده‌اند نسبت سولفات دومنيزى آب اقيانوسها 4 / 6 و سولفات دو كلسيم 94 / 3 كلرور دومنيزيوم و كلر بروموردومنيزى 44 / 9 و كربنات دو كلسيم و كلروردوپتاس 69 / 1 باشد تركيب املاح آب درياى خزر از نظر مواد مذكور به ترتيب 58 / 23 ، 92 / 6 ، 54 / 4 ، 24 / 1 ، 21 / 1 مىباشد . همچنين بايد دانست شورى آب اين دريا در قسمت جنوب بين دوازده ، سيزده در هزار ، در مصب رود ولگا دودهم در هزار ، و در ميان دريا دوازده در هزار است ، در حالى كه شورى آب اقيانوسها به طور متوسط از 35 در هزار تجاوز مىكند ؛ و نيز بايد به خاطر داشت چون كرانه‌هاى خاورى به سبب موقع طبيعى و نزديك بودنش با صحرا گرم‌تر است شورى آب آن منطقه دريا اندكى بيشتر مىباشد .\r\nآب درياى خزر در فصول چهار گانه به سبب كاهش يا افزونى مقدار آب رودخانه‌ها كه هر فصل ، تغيير مىيابد . يخ بستن قسمتى از آب رودخانه‌ها در زمستان و ذوب شدن آنها در بهار در اين امر مؤثر است . توضيح بيشتر اين كه در فصل زمستان به سبب كاستن آب شيرين رودخانه‌ها و يخ بستن آنها ، شورى آب در قسمت شمال دريا افزايش مىيابد ؛ برعكس در اين فصل از شورى آب در قسمت جنوب به علت سرد شدن هوا و كاهش تبخير كمتر مىشود . در فصل بهار و تابستان عمل به عكس انجام مىگيرد يعنى در شمال و مغرب به سبب افزايش آب شيرين رودخانه‌هايى كه وارد دريا مىشوند از شورى آبهاى شمال و مغرب كاسته مىشود و شورى آبهاى جنوبى به سبب افزايش تبخير بيشتر مىگردد .\r\nاين نكته درخور توجه و امعان نظر است كه آخرين نقطه جنوبى اين دريا در 36 درجه و 34 دقيقه عرض شمالى و آخرين نقطه شمالى در 47 درجه و هفت دقيقه عرض شمالى واقع است و بر اثر اين اختلاف و عوامل مؤثر ديگر حرارت آب درياى خزر در شمال و جنوب تفاوت مىيابد . مثلا در ماه اسفند كه حرارت آب در شمال يك تا پنج درجه زير صفر و گاهى پايين‌تر مىشود حرارت آب در قسمتهاى جنوبى هشت تا ده درجه بالاى صفر است . اما در فصل تابستان درجه حرارت بخشهاى شمالى و ميانى و جنوبى تقريبا يكسان است .\r\nآب درياى خزر نه تنها بر اثر حرارت و باد و اختلاف شورى و شيرينى و عوامل ديگر در سطح جابه‌جا مىشود بل كه بر اثر نيروى عواملى ميان آبهاى طبقات بالا و زير جريانهايى به صورت عمودى صورت مىپذيرد ، و بر اثر وقوع اين جابه‌جايى مقدار زيادى مواد غذايى كه در آبهاى اعماق دريا ذخيره شده بالا مىآيد و ماهيان از همين مواد تغذيه مىكنند و بزرگ مىشوند . اين نكته نيز درخور يادآورى است كه اصولا درياى خزر موج‌زاى است ، و گرچه در\r\n\r\n","description":"","footnote":"","page_name":" 1826 ","page_number":178},
  {"content":"\r\n\r\nماه‌هاى - ارديبهشت و خرداد و تير نسبتا آرام است در ماه‌هاى ديگر در آن موجهاى عظيمى برمىخيزد كه گاه ارتفاع آنها از دوازده متر و طولشان از دويست متر درمىگذرد .\r\nبه طور كلى مىتوان دگرگونيها و تغيّرات آب و هواى اين دريا را در چند جمله به اين شرح بيان كرد : در فصل زمستان هواى بخش جنوبى معتدل و ملايم ، و در قسمت شمال سرد و يخبندان و توفانى است ، و در فصل تابستان هواى سراسر دريا گرم و نسبتا خشك است .\r\nدر پايان مقال بىمناسبت نيست گفته شود رودهاى ولگا و كورا و اورال و اترك به طور متوسط هر سال در حدود نود و دو ميليون تن مواد رسوبى وارد درياى خزر مىكنند .\r\nدليجان الكسيس سولتيكف درباره دليجان نوشته است .\r\nدليجان حتى از يك شهرك كوچك‌تر است و به شكل دهكده‌اى جلوه مىكند .\r\nتوده‌هاى كود و خاشاكى كه در اطراف آبادى جابجا روى هم انباشته شده نشان‌گر اين واقعيت است كه در محل آدميان زندگى مىكنند . جايگاه سكونتشان زاغه‌هايى است كه زير زمين كنده‌اند . لباسشان شبيه لباسهاى ايرانيان است .\r\nدين كاسيوس  Dion Cassius  نام مورخ معروف كه در حدود سال 155 ميلادى در نيسه  Nicee  به دنيا آمد . وى به زبان يونانى تاريخى نوشت كه هنوز مورد توجّه محققان است .\r\nديوان مجموع آثار منظوم هر شاعر است ، همچنين دفترى كه جمع آثار شاعرى در آن فراهم آمده باشد .\r\nسازمان ادارى و محاسبات ، همچنين مطلق تشكيلات ادارى را نيز ديوان مىگويند ، چنان كه در دوران فرمانروايى مغولان رئيس كل تشكيلات ادارى را صاحب ديوان مىگفتند .\r\n« من اصفهان الى يزد خواست : از اصفهان تا ديه اصفهانك سه فرسنگ ، از اوتاديه مهيار كه سر حدّ ملك فارس است پنج فرسنگ ؛ از او تا شهر قومشه شش فرسنگ جمله باشد از اصفهان تا قومشه چهارده فرسنگ و از قومشه تا رود كان پنج فرسنگ ، و از اوتاديه يزد خواست هفت فرسنگ .\r\nجمله باشد از قومشه تا يزدخواست دوازده فرسنگ ، و از اصفهان بيست و شش فرسنگ . از يزد خواست راه زمستان به بند عضدى رود به دست چپ ، و راه تابستان به دست راست ، به كوشك زرد . من يزد خواست به طريق الصيفيه الى شيراز . از يزدخواست تا ديه گرد و هشت فرسنگ ، از او تا كوشك زرد هفت فرسنگ ، از او تا رباط صلاح الدين به دشت رون پنج فرسنگ . در اين راه كريوه مادر دختر است . از او تا رباط فول شهريار سه فرسنگ ، از او تا قصبه ما بين هفت فرسنگ . در اين راه كريوه مايين است سنگلاخى درشت ، و تا مايين همه راه سنگلاخ است . ازو تا فول‌نو چهار فرسنگ ، قلاع اصطخر و شكسته به دست چپ بر سر راه است . از فول تا ديه گرگ پنج فرسنگ ، از او تا شهر شيراز پنج فرسنگ جمله باشد . از يزد خواست تا شيراز چهل و چهار فرسنگ و از قومشه پنجاه و شش فرسنگ و از اصفهان هفتاد فرسنگ ، و از كاشان صد و دو فرسنگ ، و از سلطانيه صد و شصت و شش فرسنگ » .\r\nصفحات 184 ، 185 نزهة القلوب حمد اللّه مستوفى به اهتمام گاى ليسترآنج رباب ساز زهى قديمى ، داراى قاب مستطيل يا گرد يا كشكولى كه بعضى از اقسامش با ناخن يا\r\n\r\n","description":"","footnote":"","page_name":" 1827 ","page_number":179},
  {"content":"\r\n\r\nمضراب ، و برخى با قوس ( آرشه ) نواخته مىشده است . رباب در تاريخ سازهاى زهى در اروپا تأثير بسيار قابل ملاحظه‌اى داشته است و بلا شك وسيلهء ورود آرشه به مغرب زمين بوده ، و بعضى آن را نياى ويولن دانسته‌اند . به هر حال ساز زهى قرون وسطايى موسوم به ربك  Rebek  از رباب مقتبس است و بعضى آن را نياى ويولن و ويولن سل شمرده‌اند .\r\nبرگرفته از ستون دوم صفحه 1072 جلد اول دائرة المعارف فارسى به سرپرستى دكتر مصاحب .\r\nرباعى : شعرى است داراى چهار مصراع كه مانند دو بيتىهاى قديم مصراعهاى اول و دوم و چهارم آن به يك قافيه بوده ، و شاعر در قافيه مصراع سوم آزاد باشد .\r\nاز نظر وزن رباعى مركب از دوازده هجاست كه تا هجاى دهم مرتب دو هجاى بلند و دو مجاى كوتاه در پى هم واقع مىشود و هجاى يازدهم و دوازدهم بلند مىباشد بنابر اين بر وزن لا حول و لا قوة الا باللّه در ميآيد .\r\nدر سرودن رباعى رودكى ، خيام ، ابو سعيد ابو الخير ، و مولانا جلال الدين بلخى و ابن يمين مقامى بس ارجمند دارند ؛ بويژه رباعيات خيام شهرت جهانگير پيدا كرده زبانزده خاص و عام است . بديع و قافيه تاليف مرحومان دكتر محمد خزائلى - دكتر حسن سادات ناصرى\r\nرستم پهلوان نامى ايران از پيوند زال و رودابه دختر مهراب پادشاه كابل در وجود آمد . چون هنگام وضع حمل رودابه فرا رسيد زادن بر او چنان دشوار آمد كه از بسيارى درد سخت رنجور شد ، و چون چاره‌گرى بر همگان مشكل آمد سام پر سيمرغ را آتش زد تا آن پرنده به ياريش شتابد .\r\nسيمرغ پرش را به سام داده بود تا هر وقت وى در پيشبرد كارى عاجز ماند آن را آتش بزند تا به كمكش آيد . چون سيمرغ حاضر آمد گفت چندان به رودابه شراب بنوشانند تا بىهوش شود ، آن گاه پهلويش را بشكافند و طفل را بيرون آورند ، و پس از آن پهلويش را بدوزند . چنين كردند .\r\nاز آغاز تولد نشان دليرى و پهلوانى در چهر و جبين رستم نمايان بود ، و چندان كه مىباليد علامات هوشمندى و زيركى و خردورى و برومندى روشن‌تر در وجودش نمودار مىشد ، چنان كه بر دست او كارها رفت كه شرحش را دفترها بايد .\r\nاين نكته گفتنى است كه لفظ رستم از دو جزء رئوز به معنى رشد و نمو و تهم به مفهوم تن و بدن تركيب يافته كه روى هم به معنى كشيده اندام ، بلند بالا و جسيم است . رستم را در زبان پهلوى رات استحمك  Rat Staxmak  و در اوستا رئوته استخمه  Raata Staxma  مىخوانند .\r\nركن الدوله : مرداويج به انجام دادن مراسم و سنتهاى باستانى ايرانيان اعتقاد استوار داشت . در سال 323 هنگامى كه در اصفهان بود وقتى جشن سده فرا رسيد دستور داد مراسم جشن را هر چه باشكوه‌تر فراهم كنند و خود روز قبل از اجراى مراسم به بازرسى مقدمات جشن رفت و چون آن را ناقص و ناتمام يافت بر متصديان مربوطه خشم گرفت و آنان را بيم داد كه به سختى مجازات خواهد كرد .\r\n\r\n","description":"","footnote":"","page_name":" 1828 ","page_number":180},
  {"content":"\r\n\r\nچون مرداويج اميرى تند خو و بىرحم بود بزرگان بر جان خويش ترسيدند ، غلامان ترك درصدد كشتنش برآمدند . و روزى كه به گرمابه رفته بود بر او حمله بردند و وى را كشتند .\r\nمقارن اين احوال حسن بويه - ركن الدوله - كه در اهواز به گرگان بود گريخت و خود خود را به فارس مقرّ برادرش على - عماد الدوله - رساند . على بويه لشكرى در اختيار حسن نهاد و او را مأمور فتح اصفهان كرد ، و او پس از فتح اين شهر به عزم تصرف همدان و رى و قزوين و كاشان راهى آن حدود شد . اما وشمگير بن زيار در سال 327 اصفهان را از حسن ركن الدوله پس گرفت و پسر بويه به اصطخر گريخت . ولى بسى برنيامد كه ركن الدوله و برادرش عماد الدوله دگر بار اصفهان را به تصرف خويش درآوردند . و از آن پس بر طبرستان نيز دست يافتند .\r\nپس از مرگ وشمگير كه روز اول محرم 357 اتفاق افتاد ابو منصور بهستون جاى او را گرفت . بزرگان جانب قابوس پسر ديگر وشمگير را گرفتند و بهستون به ركن الدوله پناه برد و دخترش را به زنى به ركن الدوله داد كه مادر عضد الدوله هموست .\r\nدر سال 360 حسن ركن الدوله درگذشت . وى پيش از مرگ مملكتش را ميان سه پسرش عضد الدوله ، مؤيد الدوله ، و فخر الدوله تقسيم كرد . بدين سان كه فارس و كرمان و سواحل را به عضد الدوله ، اصفهان را به مؤيد الدوله ، و همدان و برخى شهرهاى مركزى را به فخر الدوله سپرد .\r\nنام روزهاى ماه‌هاى پارسيان روز اول : هرمزد ؛ روز دوم : بهمن ؛ روز سوم : ارديبهشت ؛ روز چهارم :\r\nشهريور ؛ روز پنجم : اسفند ارمذ ؛ روز ششم : خرداد ؛ روز هفتم : مرداد ؛ روز هشتم : دى بآذر ؛ روز نهم : آذر ؛ روز دهم : آبان ؛ روز يازدهم : خور ؛ روز دوازدهم : ماه ، روز سيزدهم : تير ؛ روز چهاردهم : گوش ؛ روز پانزدهم : دى به مهر ؛ روز شانزدهم : مهر ؛ روز هفدهم : سروش ؛ روز هجدهم : رشن ؛ روز نوزدهم : فروردين ؛ روز بيستم : بهرام ؛ روز بيست و يكم : رام ؛ روز بيست و دوم : ماذ ؛ روز بيست و سوم : دى بدين ؛ روز بيست و چهارم : دين ؛ روز بيست و پنجم : ارد ؛ روز بيست و ششم : اشتاذ ؛ روز بيست و هفتم : آسمان ؛ روز بيست و هشتم : زامياذ ؛ روز بيست و نهم : مهر اسفند ؛ روز سىام : انيران .\r\nروم شرقى : در زمان سلطنت يزد گرد اول چهاردهمين پادشاه سلسلهء ساسانى تئودز امپراتور رم چون مرگ خود را نزديك ديد مملكتش را ميان دو پسرش آركاديوس و هنريوس تقسيم كرد ( سال 395 ميلادى ) روم شرقى را به آركاديوس ، و روم غربى را به پسر ديگرش داد . آركاديوس چون طفل بود و قابليت كشوردارى نداشت تئودز تربيت و حمايت او را به يزد گرد پادشاه ايران سپرد ؛ و يزد گرد از سر جوانمردى انتيوخوس يكى از بزرگ‌ترين دانايان دربار خود را به قسطنطنيه پايتخت روم شرقى فرستاد و اعلام كرد هركس به دشمنى آركاديوس برخيزد چنانست كه به خصومت شاه توان‌مند ايران برخاسته است . و يزد گرد تا زمانى كه زنده بود از حمايت آركاديوس دريغ نورزيد . حتى هنگامى كه آلاريك ، روم غربى را به تصرف خويش درآورد و شاه ايران در چنين فرصت مناسب مىتوانست به آسانى بيزانس را ضميمه كشور خود كند ، چنين نكرد .\r\nسالهاى پس از اين واقعات سرزمينى كه بعدها عثمانى نام يافت بر اطلاق روم ناميده\r\n\r\n","description":"","footnote":"","page_name":" 1829 ","page_number":181},
  {"content":"\r\n\r\nمىشد .\r\nرود ريون - دكتر هينريش بروگش سفير پروس در دربار ناصر الدين شاه دربارهء اين رود در سفرنامه‌اش نوشته است : نام اين رود سابقا فاسيس بوده و دربارهء آن داستانهاى زيادى بر سر زبانهاست .\r\nنزديك مصب ، در كناره‌هاى راست رودخانه جنگلهايى انبوه ، و در طرف چپ قلعه‌اى قديمى است ، و در دو سو خانه‌هاى چوبى بسيار است كه جدا از هم ساخته‌اند . هر چه از مصب رودخانه دور تر شوند جنگلهاى دو طرف انبوه‌تر مىشود و باتلاقهاى طرفين رودخانه هواى آن جا را ناسازگار مىكند . در فاصله بيشتر از مصب ، جنگلها تنگ شده و جاى آنها را تپه‌هايى گرفته كه تك درختهايى روى آنها خودنمايى مىكنند ، و در فاصله‌اى بس بيشتر جاى اين تپه‌ها كوههايى است كه قله‌هاشان پوشيده از برف مىباشد . در فواصل متفاوت جويهايى به رودخانه مىپيوندد كه بر مقدار آب و عرض آن مىافزايد چنانچه در بعضى جاها عرض رودخانهء ريون به اندازه پهناى رود نيل در مصر يا رود رن در آلمان مىرسد .\r\nدر كتابهاى تاريخ آمده است كه چون ديوان و اهريمنان از تولّد يافتن زردشت آگاه بودند فراهيم را به افسون و دمدمه وادار كردند كه دغدو  Daqdu  يا دغدويه  Doqduya  دخترش را از خانواده‌اش براند . اين دختر پاكيزه دامن و پاك انديش از سر ناچارى به دودمان سپتمان پناه برد .\r\nافراد اين قبيله اصيل كه به نجابت معروف بودند دغدو را چون دختر خود به گرمى و مهربانى پذيرفتند و پس از سپرى شدن مدتى وى همسر پوروشسپ  PurusasP  پسر مهتر قبيله شد ، و چون هنگام تولد زردشت - در اوستا زردوشترا  zaratustra  خداوند شتر زرد يا شتر خشمگين يا شتر پير ناميده شده است . - فرارسيد اهريمنان و زشتگاران و دروغگويان ترسان شدند ، و جملگى به بيابانها و غارها و بيغوله‌ها پناه بردند .\r\nزردشت از هفت تا پانزده سالگى نزد دانا مردى نژاده به آموختن كشاورزى و درمان كردن بيماران و اصول مذهبى پرداخت . چون زمانى گذشت تورانيان به ايران تاختند . زردشت نيز با گروه رزمندگان به دفاع پرداخت ، بر زخم مجروحان مرهم مىنهاد ، و آنان را درمان مىكرد .\r\nپس از گذشت سالها زردشت به ميان قبيله خود بازگشت و به خلوت پناه برد تا در تنهايى براى رهايى مردمان از بد آموزى و افسونگرى اهريمنان و ديوان و دور كردن مردمان از دروغگويى ، روى آوردن آنان به نيكى كردن و كشتگرى و آبادانى چاره بينديشد . سرانجام پس از ده سال مكاشفه اهورا مزدا كتاب اوستا را به او داد .\r\nوى در آغاز تبليغ دين خويش بر اثر مخالفت و دشمنى بعضى از صاحبان نفوذ ناچار شد در فصل زمستان از زادگاهش واقع در شمال غربى با پدر ، مادر ، سه دختر و سه پسر و همسرش هووى و بعض از پيروانش به سوى شمال شرق برود .\r\nبعد از تحمل رنجها بسيار به جايى رسيد كه گشتاسپ بر آن پادشاه بود . نزد او رفت و از بيهوده‌كارى ، شرك و بت‌پرستى ، و يگانگى خدا و ستودگى راستى و درستى سخنها گفت و\r\n\r\n","description":"","footnote":"","page_name":" 1830 ","page_number":182},
  {"content":"\r\n\r\nوى را به پذيرفتن آيين خود دعوت كرد . گشتاسپ به تشويق جاماسپ وزير دانا و هوشمندش آيين زردشت را پذيرفت و خلقى انبوه به پيروى از پادشاه خويش بدين دين گرويدند . آن گاه جاماسپ پوروچيستا  Pouruchista  دختر زردشت را به زنى گرفت .\r\nدر آيين زردشتى احترام به چهارپايان مخصوصا گاو كه وسيلهء خيش كردن زمين و انواع فوايد است همچنين لزوم كار و كوشش ، پرهيز از دروغ گفتن ، توجه به كشاورزى و آبادانى ، منع گريه و سوكوارى توصيه شده است .\r\nچنان كه ياد شد كيش زردشت مبتنى بر خداپرستى است نام خدا آهورا مزداست و سپنتا مينو مقرب او ، و هفت امشاسپند مجرى مشيّت و اراده‌اش مىباشند . در كيش زردشتى ، آخرت ، روز شمار ، پل صراط  chinvant  ميزان داورى ، و بهشت و دوزخ به روشنى تمام تصريح شده ، و از آنچه محققان و پژوهندگان دربارهء زندگى و آيين و خشور بزرگ ايران باستان و مصلح نامور نوشته‌اند اين نكته مسلم است كه كيش زردشتى در زمان پادشاهى اردشير درازدست - از سالهاى 464 تا 422 پيش از ميلاد تا حمله اسكندر گجستك به اين سرزمين ، مذهب رسمى ايرانيان بوده است . سلاطين نخستين سلسله اشكانى به كيش با آفرين زردشتى اعتنا و توجه نداشتند ، اما پادشاهان متأخر اين طبقه آن را گرامى مىداشتند ، چنان كه بلاش - دوران پادشاهى از 77 تا سال 51 پيش از ميلاد - گروهى از دانايان و پژوهندگان را به جمع‌آورى و تدوين اوستا مأمور كرد . در دوران سلطنت سلاطين ساسانى خاصه در آغاز ظهور آن دين زردشت مذهب رسمى ايران بود .\r\nپس از ظهور اسلام حضرت رسول با زردشتيان به تساهل و اغماض رفتار مىفرمود و با زردشتيانى كه از زمان سيادت ايرانيان بر عربستان در آن سرزمين توطّن اختيار كرده بودند به مدارا و شكيبايى عمل ، و پيروان خويش را از آزردن آنان منع مىكرد . با اين همه شواهد نشان مىدهد كه پس از رحلت آن حضرت و گذشتن سالها بر اين حادثه رفتار مسلمانان نسبت به زردشتيان ناملايم‌تر از رفتار آنان به يهوديان و مسيحيان بوده است .\r\nمتقابلا زردشتيان سعى كردند به مردمان خاصه به بد خواهان خويش تفهيم كنند كه آنان خداپرست ، و داراى كتاب آسمانى مىباشند .\r\nاندك اندك سخنان مبلغان زردشتيان مورد قبول مسلمانان قرار گرفت ، و از آن پس از آزار يا خراب كردن آتشكده‌هاى آنان سخنى به گوش نرسيد . اوستا را از كتب مسلم به شمار آوردند . - اوستا كنونى شامل پنج بخش يسنا ، يشتها ، و يسپرد ، خرده اوستا ، و ونديداد مىباشد - و حمايت آنان را لازم شمردند . چنان كه در سال 225 هجرى وقتى در سغد برخى از افراد پايين مرتبه حكومت و متزهدان قشرى به زردشتيان به نوعى تعدى كردند ، حاكم آنان را به شدت مجازات كرد . و نيز شواهد نشان مىدهد كه تا پايان قرن چهارم هجرى آتشكده‌هاى زردشتيان در بسيارى از نقاط فارس كه مركز آنان بوده است داير بوده است ، و آنان با آزادى تمام آداب و مراسم مذهبى و جشنهاى خود را بجا مىآورده‌اند ، چنان كه آتشكده آذر فرنبغ بر سر راه سيران به دارابگرد با عظمت و شكوه تمام داير بوده است ، و هنوز اين آزادى برقرار است .\r\n\r\n","description":"","footnote":"","page_name":" 1831 ","page_number":183},
  {"content":"\r\n\r\nبه هر روى در اين جا بيش از اين درباره زردشت و زردشتيان مجال گفتگو نيست ، اما گفتنى است بر خلاف آنچه شاردن نوشته زردشتيان آتش‌پرست نبوده‌اند ، بل كه به آب و آتش احترام بسيار مىنهاده‌اند و آلودن آنها را گناه مىشمرده‌اند .\r\nاين نيز گفتنى است چون در زمان پادشاهى ساسانيان مردم به زبان اوستا آشنا نبودند آن را به زبان پهلوى برگرداندند و زند ناميدند ، و تفسير آن را پازند گفتند .\r\nشت زردشت در هفتاد و هفت سالگى در دومين هجوم ارجاسپ تورانى به بلخ به دست بره ترك رش  Bratrok ros  يكى از افراد خانواده كرپ  KaraP  تورانيان كشته شد .\r\nسرهنگ گاسپار دروويل  Drowvjlle  در سفرنامه‌اش كه در سال 1191 شمسى برابر 1812 نوشته زن ايرانى را چنين وصف كرده است :\r\nبىگمان زنان ايرانى زيباترين و دلفريب‌ترين زنان جهانند . با اينكه بسيارى از جهانگردان زيبايى زنان گرجى و چركسى را به حد مبالغه ستوده‌اند من بر اين باورم كه زنان هيچ كدام از اين دو سرزمين از نظر زيبايى با زنان ايرانى درخور برابرى نيستند . زنان ايرانى باريك اندام و خوش قد و قامتند . چهره‌شان از زيبايى و لطافت طبيعى بهره‌مند است . چون بدنشان كمتر در معرض تابش نور خورشيد قرار دارد پوست بدنشان سپيد و نرم و لطيف است .\r\nگيسوانشان سياه و بلند است ؛ پيشانى سپيد و بلند ، ابروان كمند و پيوسته ، چشمان سياه و درشت و بادامى ، بينى قلمى ، و دهان كوچك دارند . آنان كه مىپندارند چشمانشان درشت نيست براى رفع اين نقص با ميل عاج به چشم خود سرمه مىكشند . با اين كه اغلب آنان قليان مىكشند دندانهايشان سپيد است . ذقنشان كوچك و صورتشان گرد و گردنشان بلند است .\r\nهمواره از زيبايى و خوش‌تراشى دست و بازوى خود مواظبت مىكنند ، و هر چند گاه يك بار به دست و پاى خود حنا مىبندند . زنان گرجى نيز گرچه بسيار زيبا و خوش منظر و خوش قد و بالايند اما هرگز جذابيت و دلفريبى و هوس‌انگيزى زنان ايرانى را ندارند . زنان ايرانى به پيرايه و زيور چندان دلبستگى دارند كه باور نمىتوان كرد حتى آنان كه فقيرند از داشتن زينت آلات محروم باشند . به اعتقاد من زنان ايران پاكدامن‌ترين و پر آزرم‌ترين زنان روى زمينند . ديد و بازديدهاى زنان ايران بيشتر در حمام صورت مىگيرد . آنان در آن جا رازهاى خويش را با هم در ميان مىنهند . از شوهرانشان و روابط ايشان با ديگر زنان و كنيزان خود سخن مىگويند . از عروسىهايى كه بستگان يا همسايگانشان در پيش دارند ، از روابط زنان آشناى خود با شوهرانشان صحبت مىكنند . شگفت اين كه بيشتر موضوع صحبتشان دربارهء نقاط ضعف و نقائص احتمالى ديگران مىباشد .\r\nگفتنى است كه بر اطلاق زيبايى زنان در نظر مردمان اقاليم مختلف متفاوت است .\r\nريدك خوش آرزو غلام خاص خسرو پرويز كه دانا مردى با ذوق و نكته‌سنج و به دقايق لطايف و ظرايف آگاه بود زيبايى زن را چنين وصف كرده است : زيباترين زنان و جذاب‌ترين زنان آنست كه نه كم سال و نه بزرگ سال باشد نه دراز بالا و نه كوتاه قامت ، نه لاغر و فربه ؛ خوش قامت ، زيباروى ، خوش اندام ، با پيشانى صاف ، كمان ابروان ، بادامى چشم ، بينى به اندازه ،\r\n\r\n","description":"","footnote":"","page_name":" 1832 ","page_number":184},
  {"content":"\r\n\r\nلبها به رنگ عقيق و باريك ، تنگ دهان ، مرواريد دندان ، خوش‌خند ، چانه گرد ، گردن چون صراحى ، رنگ چون دانه‌هاى انار ، با پوستى چون حرير ، مشكين موى ، سيب پستان ، كمر باريك چون زنبور ، نرم شكم با نافى زرافشان ، زيبا سرين ، كوچك پا ، خوشبوى ، و با آوايى نرم ، و كم گوى و با شرم ( تاريخ ثعالبى ترجمه محمد فضايلى )\r\nو وصف زن زيبا در داستان شيرين سمك عيار چنين آمده است : سروى ديد روان ، رويى ماه شب چهارده ، بالايى چون سرو ، و گيسويى چون كمند سياه ، خنديدنى چون صبح ، خراميدنى چون كبك ، جلوه كردنى چون طاووس ، اشكمى چون آرد كه ده بار به حرير ببيزى و به روغن به سرشى ؛ و زنخدانى سيمين ، دهانى چنان كه چون سخن گفتى فهم نتوانستى كردن كه سخن مىگويد ، بينى چون تيغ درم ، چشمى چون چشم گور ، گردنى چون گردن غزالان ، دندانى چون در ، جبهه‌اى چون تخته سيم ، عارضى چون گل . ( صفحه 622 سمك ) .\r\nزنجان از نظر گاه كنت دوسرسى\r\nزنجان شش هزار نفر جمعيت دارد و مركز ايالت كوچكى است . مردم اين شهر ناآرام ، پرخاشگر ، جنگ‌طلب و شريرند . شهر مفلوك و فقير است و در بازارهايش جز پاره پارچه‌هاى بىفايدهء و مقدارى سبزيهاى نيم پلاسيده چيزى نديدم . غالب خانه‌ها در حال ويرانى است ؛ اما چنين مىنمايد كه در زمانهاى گذشته آبادان و بزرگ بوده است . آثار نقاشيهاى زيبا در بعضى ديوارهاى نيمه فرو ريخته شهر نمايان است ؛ همچنين جا به جا نشانه فواره‌ها و درهاى منبت كارى شده و خرده شيشه‌هاى رنگين ديده مىشود .\r\nدكتر هينريش بروگش در سفرنامه‌اش چنين نوشته :\r\nزنجان در دشتى وسيع و مرتفع كه پنج هزار پا از سطح دريا بلندتر است واقع شده . در خيابانهايش ديوارهاى گلى و بناها و مناره‌هاى نيمه ويران ديده مىشود . در راه به مسجدى رسيديم كه گنبدى مزين به كاشيكارى بس زيبا داشت ؛ اما چون در نگهدارى و مرمت آن نكوشيده بودند در شرف انهدام بود . چنين مىنمود كه در روزگاران گذشته اين شهر وسعت و آبادانى زياد داشته و يكى از شهرهاى بزرگ ايران بوده است . اين شهر را اردشير بابكان 226 سال پس از ميلاد مسيح ساخته و بر اثر حملات مغولان ويران و غارت شده در سالهاى اخير نيز در نتيجه جنگ قواى دولتى با بابيها آسيب فراوان ديده است .\r\nهواى زنجان سرد است . وضع مردم خوب نيست . فتحعلى شاه ميان شهر قصرى ساخته كه در زمان سابق بسيار مجلل و با شكوه بوده اما اكنون رو به ويرانى نهاده است .\r\nتيرهاى تلگراف كه تازه در كنار جاده نصب شده و تا تهران امتداد دارد براى ما راهنماى خوبى بود .\r\nبنا به نوشته گاسپار دروويل زنجان شهرى است كهن در ميان دشتى سنگلاخ و باير و مركز حكومت منطقه خمسه مىباشد . اين شهر بر اثر هجوم سپاهيان تيمور ويران و از آن پس بازسازى شده اكنون داراى جمعيت زياد مىباشد ؛ و در تيول يكى از منسوبان شاه است كه بيش از پانزده سال ندارد .\r\n\r\n","description":"","footnote":"","page_name":" 1833 ","page_number":185},
  {"content":"\r\n\r\nمختصر آنچه تاورنيه درباره زنجان نوشته اينست :\r\nزنجان شهرى نسبة بزرگ است اما بد ساخته شده ، كاروانسرايى بزرگ و بسيار خوب دارد .\r\nالكسيس سولتيكف در سفرنامه‌اش نوشته :\r\nزنجان نيز مانند ديگر شهرهايى كه طىّ اين سفر ديده‌ام كوچك است اما در نظرم آباد جلوه كرد .\r\n\r\nاز سفرنامه سيف الدوله\r\nاز سلطانيه الى زنجان كه شهر ولايت خمسه است گويا هشت ساعت قدرى بيش يا كمتر است . اول راه چمن و هموار است از رودخانه سمان ارخى مىگذرد . وسط راه دره‌اى است . پس از اتمام دره از دامنه مىگذرد . پست و بلند كمى دارد . قبل از رسيدن و بعد از بيرون رفتن از دره طرفين راه بعضى محل زراعت و آبادى هست .\r\nشهر زنجان پر دامنه بر بلندى زمين كنار دره رودخانه واقع است . طرف جنوبش رودخانه و دره‌ايست . باغات بسيار در اين سمت شهر هست همه قسم ميوه دارند . بخصوص انگور . درخت بيد و كبوده در اين ولايت بسيار است و خيلى باليده مىشود . دور اين شهر قلعه مختصرى دارد . هوايش سردسير ، آبش از رود و قنات كه مردمش ترك زبان ، اهل دهاتش بسيار پريشان و فقير ، همه ولايت حاصلخيز و زراعت آبى و ديم هر دو دارند . بناى عالى در اين شهر نيست . حمّام‌ها و كاروانسراها و بازارها دارند . همه نزديك به رسم دهات . مسگر در اين شهر بسيار است . مس ساخته از اين شهر به اطراف برند . اكثر اوقات در اين ولايت ارزانى است . در خارج آبادى شهر بعضى كاروانسراها جهت منزل كردن كاروان و مسافر ساخته‌اند بد نيست . از زنجان الى اوجان كه چمن مشهورى است پنج منزل است .\r\nزمخشرى : ابو القاسم محمود بن عمر بن محمد خوارزمى معروف به جار اللّه و منسوب به زمخشرى ديهى از خوارزم بود ، و سبب شهرتش به جار اللّه سالها مجاورت وى با خانهء خدا بوده است .\r\nزمخشرى در نحو و لغت و تفسير و حديث سرامد دانشمندان زمان خود و مورد تكريم و تعظيم علماى معاصر خويش بود . از آثار اوست : مقدمة الادب در لغت ؛ اساس البلاغه . سوائر الامثال ، الكشاف فى تفسير القرآن ، كتاب المفصل .\r\nزيارت نامه - چون برگرداندن زيارتنامهء حضرت معصومه عليها السلام كه شاردن در سياحتنامهء خود به زبان فرانسوى آورده به زبان فارسى درست نيست زيارتنامه‌اى كه زائران زمان حاضر مىخوانند مىآورم :\r\nاذن دخول به قصد قربت\r\nبسم اللّه و باللّه و فى سبيل اللّه و على ملّة رسول اللّه ، صلى اللّه عليه و آله اشهد ان لا إله الا الله وحده لا شريك له و اشهد انّ محمدا عبده و رسوله اللهم صل على محمد و ال محمد ربّ ادخلنى مدخل صدق و اخرجنى مخرج صدق و اجعل لى من لدنك سلطانا نصيرا\r\nپس از رسيدن به مرقد بايد خواند\r\nالسلام على آدم صفوة اللّه السلام على نوح نبى الله السّلام على موسى كليم الله ، السلام\r\n\r\n","description":"","footnote":"","page_name":" 1834 ","page_number":186},
  {"content":"\r\n\r\nعلى عيسى روح الله ، السلام عليك يا رسول الله ، السلام عليك يا خير خلق اللّه ، السلام عليك يا صفى الله ، السلام عليك يا محمد بن عبد الله خاتم النبيين ، السلام عليك يا امير المؤمنين على بن ابيطالب وصىّ رسول الله ، السلام عليك يا فاطمة الزهراء سيدة نساء العالمين ، السلام عليكما يا سبطى نبىّ الرحمه و سيدى شباب اهل الجنّة السلام عليك يا على بن الحسين سيد العابدين و قرة عين الناظرين السلام عليك يا محمد بن على باقر العلم بعد النبى السلام عليك يا جعفر بن محمد الصادق و البارّ الامين ، السلام عليك يا موسى بن جعفر الطاهر الطهر السلام عليك يا على بن موسى الرضا المرتضى السلام عليك يا محمد بن علىّ التقى السلام عليك يا على بن محمد النقى الناصح الامين السلام عليك يا حسن بن على السلام على الوصى من بعده اللهم صلّ على نورك و سراجك و ولىّ وليك و وصىّ وصيك و حجتك على خلقك السلام عليك يا بنت رسول اللّه السلام عليك يا بنت فاطمة و خديجة السلام عليك يا بنت امير المؤمنين السلام عليك يا بنت الحسن و الحسين السلام عليك يا بنت ولى الله السلام عليك يا بنت موسى بن جعفر و رحمة الله و بركاته السلام عليك عرف الله بيننا و بينكم فى الجنة و حشرنا فى زمرتكم و اوردنا حوض نبيكم و سقانا بكاس جدّكم من يد على بن ابيطالب صلواة الله عليكم اسئل اللّه ان يرينا فيكم السرور و الفرج و ان يحمعنا و اياكم فى زمرة جدّكم محمد صلى الله عليه و آله و ان لا يسلبنا معرفتكم انه ولى قدير اتقرب الى اللّه بحبكم و البرائة من أعدائكم و التسليم الى اللّه راضيا به غير منكر و لا مستكبر و على يقين ما اتى به محمد و به راض لطلب بذالك و حمك يا سيدى اللهم و رضاك و الدار الآخرة يا فاطمة اشفعى لى فى الجنة فانّ لك عند اللّه شانا من الشأن اللهم انى اسئلك آن تختم لى با السعادة و لا تسلب منى ما انا فيه و لا حول و لا قوة الا باللّه العلى العظيم اللهم استحب لنا و تقبله بكرمك و عزتك و برحمتك و عافيتك و صلى الله على محمد و إله اجمعين و سلّم تسليما يا ارحم الراحمين .\r\nژب - جب  gob  خداپرستى حقيقت‌شناس و ثروتمندى نامور و بخشنده بود چنان كه بينوايان همواره حاجت از او مىخواستند . پروردگار براى اين كه شكيبايى و بردبارى وى را در تحمل شدايد و دوام خداجوييش را به خلق بنمايد همه دارايش را از او باز گرفت و چنان بىنوا گشت كه خاك‌نشين شد . زنش كه به گاه توانگريش با او مهربان و سازگار بود بدگو و ملامتگرش شد و با سخنانى درشت و ناهموار جانش را مىفرسود و همواره تحقيرش مىكرد . دوستانش نيز مهر از او بريدند و از آن پس به احوالش نپرداختند و جب جمله اين سختيها و ملامتها و محروميتها را به رضاى خاطر تحمل مىكرد ، از اين رو شكيبايى و بردباريش بر آسان گرفتن شدائد ضرب المثل شد .\r\nژوبر سوم ژوئن 1779 ميلادى برابر 1157 خورشيدى به دنيا آمد . در جوانى فارسى و تركى را آموخت و در سال 1800 مترجم وزارت خارجه فرانسه شد و در سال 1804 ناپلئون وى را براى اعلام جلوس خود به تخت سلطنت به دربار سلطان سليم خليفه عثمانى فرستاد ، و در سال 1806 به دربار فتحعلى شاه اعزام داشت . پادشاه ايران به او محبت بسيار كرد و همراه خود به سلطانيه\r\n\r\n","description":"","footnote":"","page_name":" 1835 ","page_number":187},
  {"content":"\r\n\r\nبرد و وقتى به فرانسه بازمىگشت چند كتاب خطى و خلعت به او داد .\r\nژوبر سالهاى بعد در انديشهء يافتن بزهايى شد كه از پشم آنها بتواند شبيه شالهاى كشميرى درست كند . به اين اميد هزار و سيصد بز خريد و با كشتى به مارسى و تولون برد .\r\nاو در سال 1821 كتاب مسافرت به ارمنستان و ايران را منتشر كرد . در سال 1838 استاد زبان فارسى كلّژ دوفرانس و رئيس انجمن آسيايى شد و به سال 1847 درگذشت . او دو فرزند از خود به جا گذاشت .\r\nژوبر نيز مانند شاردن عقيده داشت كه يكى از علل وجود خرابه‌هاى زياد در شهرها و ديه‌هاى ايران اين است كه جوانان ايرانى عادت دارند پس از زن گرفتن خانه‌هاى پدرى خود را رها كنند و براى خود به سليقه خويش خانه‌هاى نو بسازند .\r\nهمچنين در سفرنامه خود مطالبى از اين دست آورده است :\r\nدر ايران محوطه‌ها به طور كلى در ندارند و چون چوب و تخته در ايران كم است باغها بىدرند و باغبانها وسيله نردبان به آن‌ها داخل يا از آنها خارج مىشوند .\r\nتا زمان پادشاهى قاجاريان زنان امراى لشكر و صاحبمنصبان ارشد در لشكركشيهاى همراه اردو مىرفتند ؛ آقا محمد خان قاجار اين كار را منع كرد .\r\nايرانيان كمتر زهد فروشى مىكنند ؛ با علاقه زياد باده مىنوشتند و وقتى پنجاه سالشان شد توبه مىكنند ، و آنان با كسانى كه هم مذهبشان نيستند بىاحترامى روا نمىدارند و هرگز از سلام كردن به آنان خوددارى نمىورزند .\r\nكم اتفاق مىافتد كه يك بيگانه در ايران داراى مقام و منصب مهمى شود ؛ دربار ايران مقامات عالى را جز به كسانى كه در ايران به دنيا آمده باشند و باليده باشند نمىسپارد .\r\nتركان زنان چاق را بر زنان لاغر ترجيح مىنهند و ايرانيان به عكس زنان لاغر ميان را دوست دارند به همين جهت وقتى مىخواهند قامت يك زن زيبا را وصف كنند آن را به سرو تشبيه مىنمايند .\r\nايرانيان طبعا مسافرت را دوست دارند و شكستن پيمان و دورويى و خيانتگرى در نظر ايرانيان كارى ساده است و درخور سرزنش نيست .\r\nژولين مرتد  Julien APostat  متولد سال 331 به دنيا آمد و از سال 361 تا 363 بر رم فرمانروا بود .\r\nژون شر پس از اين كه به اصفهان رسيد و به حضور شاه سليمان بار يافت و با وى دربارهء روابط بازرگانى دو دولت ايران و فرانسه گفتگو كرد شاه سليمان به او گفت امتيازاتى كه شاه عباس دوم درباره شرايط روابط بازرگانى ميان دو دولت به فرانسويان داده است مورد قبول و تاييد او نيز هست . و در اين موضوع فرمان خاصى صادر كرد . بدين شرح :\r\n« بازرگانان امپراتورى فرانسه به الطاف مخصوص و بىپايان اعليحضرت ما مستظهر و مطمئن باشند كه در تحت حمايت شاهانه ما بر اثر درخواست شركت بازرگانى خود ، مىتوانند در هر نقطه از كشور و شهرستانهاى شاهنشاهى وسيع ما درآمد و رفت باشند وزيران و حاكمان\r\n\r\n","description":"","footnote":"","page_name":" 1836 ","page_number":188},
  {"content":"\r\n\r\nو ماموران ديگر بايد در تهيه و آماده ساختن وسايل كار ايشان ساعى و جاهد باشند . فرمان مىدهيم كه مأموران گمركات از گرفتن هر گونه حقوق گمركى از كالاهاى ورودى فرانسويان خوددارى نمايند ؛ و نيز ساير مأموران دولتى در احترام و حسن سلوك نسبت به ايشان كوشيده ، كارى كنند كه بازرگانان مذكور به آسانى بتوانند در نهايت امنيت و خيال آسوده به تجارت مشغول باشند .\r\n« زمانى كه اين فرمان كه به مهر اعلى و شاهانه ما مزين شده است صادر گرديد بر عموم افراد كشور لازم و واجب است كه در احترام و مراعات آن كوشيده و مراقبت نمايند كه اوامر ما كما هو حقه به مورد اجرا گذاشته شود . »\r\nمازندران ، ماه شعبان 1082 هجرى مطابق با دسامبر 1671\r\nساروتقى محمد تقى پسر ميرزا هدايت الله و برادر زادهء قاسم على وزير آذربايجان بود . تا زمانى كه قاسم على زنده بود پدرش ميرزا هدايت زندگى به آسايش و آسودگى مىگذراند ، امّا پس از مرگ وزير آذربايجان روزگار محمد تقى به پريشانى و بينوايى انجاميد . از اين رو به جستجوى كارى مناسب به تلاش پرداخت اما كامياب نشد . ناچار پسرش را كه در اين هنگام به سنّ رشد رسيده بود به اصفهان فرستاد . محمد تقى در آن شهر در شمار تفنگچيان شاهى درآمد و چون داراى هوش و استعداد سرشار بود خان قرامانلو كه از جمله سرداران روشناس و نامدار شاه عباس كبير و حاكم اردبيل بود وى را به منشيگرى خويش پذيرفت و حسابدار دارايى و مستغلّات خود كرد .\r\nپس از سپرى شدن سالها محمد تقى مورد توجه محمد خان زياد اوغلى حاكم قراباغ شد و وزارت خويش را به او سپرد . بعد از ظهور حوادثى نامساعد محمد خان در جنگى كه ميان پادشاه گرجستان و سپاهيان شاه عباس بزرگ درگرفت كشته شد ، و چون محمد تقى در اين جنگ هنرنماييها و دليريها كرده بود محمد قلى خان پسر خردسال محمد خان كه جاى پدرش به حكومت قراباغ فرستاده شده بود وزارتش را به او سپرد .\r\nمحمد تقى همچنان كه هوشمند و مستعد بود نظر باز و عاشق‌پيشه بود و چنان روى نمود تازه جوان تازه‌رويى را كه گم شده بود پس از هشت روز غيبت در خانهء او پيدا كردند و كسان او شكايت به شاه بردند . شاه عباس كه در آن ساعت سرخوش و به نشاط بود در جواب شاكيان به شوخى و خنده گفت : برويد و اخته‌اش كنيد . كسان پسر شوخى شاه را راست انگاشتند و محمد تقى ساده‌پرست را به وضعى دردناك اخته كردند .\r\nمقارن اين احوال وى دو زن در خانه داشت : يكى سوگلى جوان ، و ديگرى كه ماه و سال بيشتر بر او گذشته بود . هنوز بيش از ماهى از اين ماجرا نگذشته بود كه زن جوان وى را رها كرد و شوهرى ديگر جست . اما زن ديگرش مهر از او برنگرفت ، و سالها مانند پرستارى دلسوز و مهربان به تيمارداريش پرداخت .\r\nبارى ، شاه عباس بزرگ كه به هوشمندى و استعداد و قابليت محمد تقى آگاهى كامل\r\n\r\n","description":"","footnote":"","page_name":" 1837 ","page_number":189},
  {"content":"\r\n\r\nداشت و به سبب اين كه موهاى سر و ريشش بور و مايل به زردى بود وى را ساروتقى مىناميد به سمت وزارت مازندران و رستمدار منصوب كرد ، و رسيدگى به املاك شخصى خود را به او سپرد . همچنين در سال 1031 وى را مأمور تعريض و توسعه و سنگ‌فرش راههاى مازندران كرد ، و ساروتقى اين مأموريت را با صداقت و دقت تمام انجام داد .\r\nدر نخستين سالهاى سلطنت شاه صفى نيز مأمور شد گنبد ضريح حضرت امير المؤمنين عليه السلام را كه در آن شكست افتاده بود از نو بسازد و او اين كار مهم را در مدت سه سال به اخلاص انجام داد .\r\nشاه صفى چون قابليت و استعداد و توانمندى ساروتقى را در تعهّد امور خطير دريافت وى را از مازندران به اصفهان احضار كرد و روز جمعه شانزدهم صفر 1044 مقام مهم صدارت را به وى سپرد . ساروتقى بزرگ مردى رستگار ، هوشمند و مدبر بود ، رشوه نمىگرفت و از خداوندان دانش و راى و تدبير حمايت مىكرد . اما كينه‌توز بود . چنان كه كينه‌ورزى وى نسبت به رودلف اشتادلر ساعتساز هنرمند سويسى منجر به كشته شدن آن مرد هنرمند شد . توضيح اين كه رودلف ساعت جيبى كوچك و ظريفى ساخته بود كه زنگ مىزد . مدير كمپانى هند شرقى انگليس در اصفهان اين ساعت را خريد و وسيلهء امامقلى خان تقديم شاه صفى كرد كه بيش از اندازه مورد توجه او قرار گرفت . چنان روى نمود پس از مدتى فنر اين ساعت بر اثر فشارى كه بر آن وارد آمده بود شكست . شاه رودلف را براى تعمير كردن ساعت از اصفهان به قزوين احضار كرد ، و او ساعت را به خوبى تعمير و تقديم كرد . شاه صفى هنرمندى وى را تحسين و او را از جمله مقربان دربار خود كرد .\r\nچنان روى نمود كه روزى محمد تقى ساروتقى اعتماد الدوله به عنوان تعارف بيست بار كاه و جو به خانهء رودلف فرستاد . وى از اين تعارف نابجا رنجيده و برآشفته شد و به آورندهء بارهاى كاه و جو به تلخى و درشتى گفت : به اربابت بگو من اسب و خر نيستم كاه و جوها را خودت بخور .\r\nساروتقى به شنيدن اين جواب درشت كينهء رودلف را در دل گرفت و بر آن شد به هر گونه بتواند او را از ميان بردارد .\r\nاتفاق را برادر قاپوچىباشى با يكى از زنان خانهء رودلف رابطهء عاشقانه برقرار كرد .\r\nساعتساز سويسى وى را بدين گناه كشت و نزد شاه به كارو خود اعتراف كرد . ساروتقى كه مىدانست شاه به كشتن چنان هنرمندى رضا نمىشود از در ديگر درآمد و به دروغ به شاه عرضه داشت رودلف در انديشه بازگشتن به وطن خود مىباشد و چون دريغ است چنين هنرمندى آسان از دست برود مصلحت چنان است كه شاه وى را به قبول اسلام دعوت كند و اگر نپذيرد وى را به قصاص كشتن برادر قاپوچىباشى بترساند .\r\nشاه به افسون ساروتقى چنين كرد ، اما وى مسلمان شدن را نپذيرفت . شاه وى را تطميع كرد كه اگر مسلمان شود يكى از زنان سوگلى خود را با ده هزار تومان به او خواهد داد .\r\nساعتساز بدين سوداگرى رضا نشد . از اين رو وى را به جلاد سپردند تا گردنش را بزند . در\r\n\r\n","description":"","footnote":"","page_name":" 1838 ","page_number":190},
  {"content":"\r\n\r\nاثناى اجراى اين كار اتفاقا شمشير جلاد به پاى خودش خورد و به رودلف آسيبى نرسيد .\r\nتماشاگران فرياد برآوردند كه تيغ او را جواب كرد و قتلش نارواست . چون بيم غوغاى خلق بود او را به زندان كردند و شاه دگر بار به وى پيغام فرستاد اگر مسلمان شود بيست هزار تومان به او خواهد داد ؛ اما رودلف رضا نداد . از اين رو شاه در غضب شد . در اين اثناء ساروتقى به شاه عرض كرد شاگرد رودلف در هنر ساعتسازى از استادش دست كم ندارد . و چندان از رودلف بد گفت كه صفى او را كشت .\r\nاتفاق را مدتى بعد ، دگر بار ساعت شاه عيبناك شد و چون شاگرد رودلف بر خلاف گفته ساروتقى نتوانست تعمير كند شاه ساعت را بر سر اعتماد الدوله كوبيد و به تغيّر گفت افسوس كه بر اثر دمدمه و بد آموزى تو هنرمندى را كشتم كه مانند او در سراسر ايران پيدا نمىشود ؛ سوگند به تاج و تختم كه تا زنده‌ام هرگز كسى را براى مسلمان‌شدنش نكشم .\r\nساروتقى تا پايان پادشاهى شاه صفى و چند سال اول پادشاهى شاه عباس دوم زنده و همچنان در مقام خود باقى بود اما هر چه زمان بيشتر مىگذشت به سبب كينه‌توزى و غرورى كه داشت بر خيل بد خواهانش افزوده مىشد و بر اثر بدگويى و سعايت درباريان لطف و اعتماد شاه به وى كاهش مىيافت .\r\nروزى چنان روى نمود كه شاه اسبى را نزديك اسب خود بسته ديد . به تغيّر پرسيد اين اسب از آن كيست ؟ قورچىباشى جواب داد : جز ساروتقى اين مرد مغرور و بدخواه شاه چه كسى جرأت اين جسارت را دارد .\r\nشاه جواب داد : بايد اين جسارت را مكافات داد .\r\nروز ديگر كه چهار شنبه بيستم شعبان 1055 بود جانى خان و چند تن از همدستانش بدين اشارت كوتاه به خانهء ساروتقى رفتند و به ضرب شمشير او را كشتند . شاه ظاهرا از كار قورچىباشى اظهار رضايت كرد ، اما پنج روز پس از اين واقعه شاه عباس ثانى به تحريك مادرش وى را كشت .\r\nيكى از ظرفا تاريخ كشته شدن ساروتقى را چنين يافته\r\n يك سال دگر اگر نمىمرد * « مىگشت اجاره دار دوزخ » \r\nساژىتر - آپولون نيزه بسيار بزرگى داشت كه پيش از آن كه آن نيزه به صورت فلكى قوس درآيد خود را به سرزمين هى پربورىها كه ملتى افسانه‌اى بودند و در دورترين نقاط شمالى سكنى داشتند رساند . آبازيس  Abasis  يكى از هىپربورىها به وسيلهء همين نيزه همه جاى زمين را زير پا گذاشت و چون در طى اين سفر دور و دراز همين نيزهء جادوسان هر نوع خوردنى در اختيار او مىنهاد احتياج به تهيه غدا پيدا نكرد .\r\nچنان كه ياد شد اين نيزه بزرگ سرانجام به صورت فلكى ساژتر - قوس - درآمد .\r\nسام ميرزا سومين پسر شاه اسماعيل اول پس از اين كه برادر ارشدش تهماسب ميرزا به پادشاهى نشست به حكومت خراسان منصوب شد . او در سال 941 قمرى برابر 913 خورشيدى سر به شورش برداشت و چون پايدارى نتوانست از در عذرخواهى درآمد و مورد عفو قرار گرفت . اما 28 سال بعد\r\n\r\n","description":"","footnote":"","page_name":" 1839 ","page_number":191},
  {"content":"\r\n\r\nدگر بار سر از فرمان برادر برتافت . اين بار پس از اين كه گرفتار شد شاه تهماسب او را در قلعه قهقهه بزندان كرد و در آن جا بر اثر زلزله‌اى كه در سال 974 هجرى قمرى برابر 945 به وقوع پيوست زير آوار ماند و روزگارش به سرآمد .\r\nسام ميرزا شوخ طبع و عشرت‌جو بود . گاهى به تفنن شعر مىسرود و اين رباعى از جمله اشعار اوست :\r\n هر گاه كه عشوه آن دلاويز كند * عاشق ز بلا چگونه پرهيز كند \r\n باد است نصيحت كسان در گوشم * اما بادى كه آتشم تيز كند \r\nتحفه سامى كه تذكره‌اى در احوال شعر است از آثار اين شاهزاده است . آن را در سال 957 هجرى قمرى - 928 خورشيدى - تأليف كرده است .\r\nسام‌يل در زورمندى و پهلوانى كم مانند بود و بر سيستان و بلوچستان حكومت داشت . وى پيوسته بر اين آرزو بود كه يزدان به او پسرى كرامت فرمايد و بر اين اميد نذرها و نيازها كرد .\r\nسرانجام مراد يافت و همسرش فرزندى زاد زيبا ؛ اما موهاى سر و ابروانش جملگى سپيد بود .\r\nسام را خوش نيامد . او را برگرفت و بر سر كوهى نهاد تا يزدان آنچه خواهد بر او روا دارد .\r\nسيمرغ نوزاد را از ستيغ كوه در ربود . به آشيان خود برد و با جوجگانش بپرورد .\r\nچون هفت سال بر اين ماجرا گذشت شبى سام به خواب ديد كه طفلش زنده است . به جستجويش برخاست ، و سيمرغ طفلش را به او باز داد و نيز يكى از پرهايش را به وى بخشيد تا اگر روزى مشكلى برايش پيش آيد بسوزاند تا سيمرغ بدان نشان به ياريش شتابد\r\nسام پسرش را دستان و عنوانش را زال زر نهاد و منجمان را فرمود در طالعش بنگرند .\r\nهمگى گفتند نيك بخت و بلند نام خواهد شد .\r\nپس از سالى چند سام زال را در سيستان به جاى خود نشاند و به هندوستان سفر كرد .\r\nزال در مدت غيبت پدرش غالبا با دانشمندان و بخردان به صحبت مىنشست ، و از آنان دانش مىآموخت . گاهى نيز به شكار مىرفت .\r\nروزى تصميم كرد براى آگاهى يافتن از حال مردمان به نقاط مختلف منطقه حكومت خود سفر كند . بدين خيال زمام حكومت را به دست يكى از فرماندهان معتمد و لايق سپرد و با تنى چند از مركز فرمانروايى خود بيرون شد و ديه‌ها و شهرها را پشت سر نهاد تا به كابل پايتخت مهراب رسيد . پادشاه كابل به گرمى و مهربانى او را پذيرفت و روزها وى را با خود به شكار مىبرد و مدتى چند به انواع محبت او را گرامى مىداشت و چون خواست به سيستان بازگردد به وى تحفه‌هاى كرامند و گرانبها داد .\r\nچون زال از او جدا شد و رو به جايگاه حكومت خويش نهاد به همراهانش گفت :\r\nمهراب پادشاه كابل چه بزرگ‌منش ، پاك نهاد ، پاكيزه خو ، ميهمان‌نواز با ادب و بخشنده است :\r\nو يكى از آنان گفت : او دخترى تازه‌جوان و تازه روى دارد كه در زيبايى و خوش‌اندامى و طنازى و دلفريبى و خوشخويى بىمانند است ، و چندان از اين سخنان وسوسه‌انگيز بر زال خواند كه ناديده دل به دختر باخت و چنان كه مردمان مشتاق بهشتند به عشق آن بهشتى روى\r\n\r\n","description":"","footnote":"","page_name":" 1840 ","page_number":192},
  {"content":"\r\n\r\nگرفتار آمد . از آن پس دمى بىياد دختر مهراب نبود ، و عشق آن پرىچهر چنان در دلش شور انگيخت كه پس از مدتى نه بسيار دير راهى كابل شد ؛ و چون بدان جا نزديك شد خيمه و خرگاه برافراشت و به شكار و گردش پرداخت .\r\nمهراب از آمدنش با خبر شد و به ديدارش شتافت مهربانيها كرد و روزها با هم به گردش مىرفتند .\r\nچنان روى نمود يك روز كه مهراب از ديدار زال برگشته بود در حضور همسرش سيندخت و دخترش رودابه به توصيف زيبايى و حسن ادب و پهلوانى وى پرداخت و چندان زال را ستود كه رودابه تا ديده عاشق بىآرامش شد و چنان شرار عشق وى در دلش زبانه كشيد كه از شدت بىقرارى رازش را بر كنيزانش آشكار ساخت و گروهى از آنان را بر آن گماشت تا نزديك خيمه لشگرگاه زال كه ميان گلستانى بود بروند و به گل چيدن بپردازند باشد كه زال را ببينند .\r\nبارى ، زال در نيمه شبى تاريك به راهنمايى كنيزان پاى قصر رودابه رسيد . دختر چون از آمدنش آگاه شد حلقه رسن گيسوانش را گشود و به پايين فرو افشاند ، و زال با كمند زلف معشوق خود را به بام قصر رساند و چون لختى آن دو به پاكى راز - عشق به هم گفتند از يكديگر جدا شدند .\r\nاز آن پس زال با پيكى از پدرش سام اجازه خواست كه بدين پيوند رضا دهد . وى در اين كار با اخترگران راى زد و چون آنان پس از طالع‌نگرى فرجام اين وصلت را محمود ديدند سام شاد شد و زال را بشارت داد .\r\nاما چون مهراب از شيفتگى و دلباختگى دخترش به زال آگاه شد چنان خشمگين گشت كه خواست وى را به شمشير بكشد زيرا بر اين باور بود كه منوچهر شاه ايران هرگز بدين پيوند رضا نمىدهد .\r\nبارى پس از اينكه سام و زال منوچهر را بدين وصلت رضا ساختند اين دو با هم به كابل رفتند و عروسى به شادى و خرمى انجام گرفت .\r\nسانترها  Centaures  موجودات شگفت‌انگيزى بودند كه نيم بالاى بدنشان مانند انسان و نيم ديگر بدنشان شبيه اسب بود . آنان در كوهستانها و جنگلها زندگى مىكردند ، و غذاشان گوشت خام بود . بنا به اساطير سانترها از آميزش ايكزيون  Ixion  با قطعه ابرى در وجود آمدند ، و در بسيارى از اساطير دخالت داشتند همچنين بارها با هراكلس ولاپيتها جنگيدند . در يكى از جنگها كه ميان لاپيتها و سانترها درگرفت لاپيتها پيروز شدند و سانترها را از تسالى بيرون راندند .\r\nساوه - گاسپارد روويل در سفرنامه‌اش ساوه را چنين وصف كرده است :\r\nساوه يكى از شهرهاى قديمى عراق عجم است ، و قدمت آن را به زمان وقوع توفان نوح مىرسانند . در روزگاران گذشته بزرگ بوده ، اما اكنون شهركى است كوچك‌تر از يك هشتم زمان آبادى و بزرگيش . ساوه در دشتى خشك و كم آب واقع شده از اين رو ماندن در آن دشوار\r\n\r\n","description":"","footnote":"","page_name":" 1841 ","page_number":193},
  {"content":"\r\n\r\nو نامطلوب است . بارها بر اثر جنگهاى داخلى و عوامل ديگر آسيبهاى سخت ديده و اكنون چنان كه ياد شد شهركى بيش نيست .\r\nو كنت دوسرسى چنين آورده است :\r\nساوه نيز مانند بسيارى از شهرهاى ايران روزگارانى آباد و پر جمعيت بوده ، و اكنون نيز آثارى از چندين عمارت عالى و مسجد با شكوه در آن ديده مىشود . اين شهرك بيش از دو هزار و پانصد نفر جمعيت ندارد . اطراف ساوه زمينهاى زراعى وسيعى است . ميوه‌هايش خوب است ؛ مخصوصا انارش بسيار معروف مىباشد .\r\nسلطان محمد سيف الدوله نوه فتحعليشاه كه در سال 1279 هجرى قمرى به مكه سفر كرده درباره ساوه در سفرنامه‌اش نوشته است : ولايت ساوه جاى خوبى است . دهات و مزارع بسيار خوب دارد . انجير و انارش در همه ايران مشهور است . انارش را به كرمانشاه ، همدان ، همه عراق عجم و تهران قزوين و خمسه ، رشت و به هند ولايات آذربايجان برده ، به قيمت زياد مىفروشند .\r\nسرگس سرآمد خنياگران مجلس بزم خسرو پرويز بود . به وى خبر دادند جوانى از مرو به درگاه شهريار آمده كه در نواختن عود كسى عمتايش نيست . سرگس دل بد كرد و راه يافتن وى را به دربار براى خود نامبارك گرفت و ترسيد كه در جايگاه و اعتبارش شكستى پديدار آيد . از اين رو دربانان و سراپرده‌داران را به دادن زر و وعده‌هاى خوش فريب داد تا به هر ترفند كه توانند مانع ورود او به دربار شوند ؛ و جوان تازه رسيده كه باريد نام داشت چندان كه كوشيد نتوانست به دربار راه يابد ؛ و چون همهء درها را به روى خود بسته ديد دست به دامان باغبان شاه شد و با دادن هديه‌هاى گرانبها وى را همراه كرد كه روزى كه شاه زير درختى كه در سايه‌اش آرام مىگرفت و به باده‌نوشى مىپرداخت اجازه دهد بالاى همان درخت برود .\r\nدر چنان روز ، پيش از رفتن شاه به باغ ، باريد جامه‌اى سبز رنگ بر تن آراست ، عودش را نيز به رنگ سبز درآورد و بالاى درخت رفت و ميان شاخه‌ها و برگهاى آن نهان شد . همين كه شاه و نديمانش به باغ آمدند جملگى بر جاى خود آرام گرفتند و شاه جام شراب را به لبانش نزديك كرد باربد به نواختن عود پرداخت و در دستگاه يزدان آفريد نوايى چنان شادىآفرين و شورانگيز انگيخت كه دل شاه به شنيدنش لبريز شادمانى شد و پرسيد اين نوا از كجا برخاست ؟ جستجو كردند و نيافتند . شاه جام ديگر برداشت ، و اين بار باربد در دستگاه پرتو فرخار نوايى دل‌انگيزتر از نواى پيشين ساز كرد . شاه غرق شادى و شگفتى شد ، و گفت چه نواى دلفريبى كه جانم را تازه كرد . و چون جام سوم را برداشت باربد اين بار در دستگاه سبز اندر سبز آهنگى هرچه دلكش‌تر نواخت .\r\nپرويز به شنيدن آن نواى جان‌پرور چنان غرق سرور و خرمى گشت كه گفت اين فرشته‌ايست كه يزدان براى شاد كردن دل من فرستاده است . كاش مىديدمش .\r\nدر اين هنگام باربد از بالاى درخت به زير آمد ، زمين ادب بوسيد ، و چون اجازت\r\n\r\n","description":"","footnote":"","page_name":" 1842 ","page_number":194},
  {"content":"\r\n\r\nيافت ، داستانش را بازگفت . شاه وى را نواخت مهتر خنياگران دربار خود كرد .\r\nسعدى شاعر بلند نام ايران در دهه اول يا دوم قرن هفتم در شيراز به دنيا آمد . و در مدرسه نظاميه اين شهر تحصيل كرد و مدتى از خرمن دانش ابو الفرج بن جوزى و شيخ شهاب الدين ابو حفص عمر بن محمد سهروردى بهره برگرفت . پس از سفرهاى دور و دراز در اقطار جهان و بازگشت به شيراز در دستگاه سعد بن ابى بكر بن سعد بن زنگى تقرب بسيار يافت و تخلص خود را از نام او گرفت .\r\nاز زندگى اين شاعر نامى اطلاعات دقيق و جامعى در دست نيست . از او سه كتاب گرانمايه و ماندگار به يادگار مانده است : غزليات كه بهترين و زيباترين نمونه‌هاى غزل است .\r\nبوستان كه شيخ اجل به نام اتابك ابو بكر بن سعد در سال 655 قمرى در ده باب به بحر متقارب سروده و مشتمل بر حكايات موعظت‌آموز و ره‌آموزندگى است .\r\nگلستان كه در سال 656 به نام ابو بكر در هشت باب به نثر و نظم پرداخته و داراى زيباترين حكايتها به لطيف‌ترين عبارتهاست .\r\nوى در سال 694 در شيراز رخت به ديگر سراى كشيده است .\r\nسقراط كه معنى نامش چنگ‌زننده به عدل است ، در سال 469 پيش از ميلاد در آتن به دنيا آمد . پدرش سفرونسقس كه جز او دو پسر ديگر داشت سنگتراش و مادرش قابله بود . در حدود سى سالگى با كانتيپه كه دخترى كم‌عقل و بىحيا بود ازدواج كرد . به اين سبب اين دختر شوخ چشم كم خرد را به همسرى برگزيد تا در برابر بديهايى كه خلق بر او روا مىدارند نيز شكيبا باشد .\r\nوى روزى به استادش فيثاغورث گفت : چرا آزادم نمىگذارى كه آنچه را تقرير مىكنى بنويسم ؟\r\nاستاد جواب داد : چه چيز ترا به استفاده كردن از پوست حيوانات مرده ، و پرهيز از خاطره‌هاى خوب و پاكيزه برمىانگيزد ؛ به خاطر بياور اگر وقتى كه در راهى مىگذرى كسى از تو چيزى بپرسد كه به خاطر نسپرده‌اى و ناچار شوى به خانه به روى ، به پوستها نظر كنى و پس آن گاه جواب بگويى ناراحت نمىشوى ؟\r\nاين دانشمند نامى پيوسته با جوانان به بحثهاى فلسفى مىپرداخت و آنان را به حقيقت‌جويى و فضيلت‌شناسى تشويق و رهنمايى مىكرد ، و چون گفته‌هايش شيرين و دلنشين و پر مغز بود در دل جوانان مىنشست ، و پيوسته گروهى انبوه در محضرش بودند .\r\nپادشاه وقت به سقراط جامه‌اى ابريشمين و زربفت و مرصع به دانه‌هاى گرانبها فرستاد . حكيم نگرفت و گفت مرا هيچ نياز به سنگ‌ريزه‌هاى زمين و لعاب كرمان نيست و آنچه بايدم دارم .\r\nوقتى بزرگان كاهنان دريافتند كه سقراط شاگردان و مريدانش را با گفته‌هاى شيرين خود از بت‌پرستيدن روگردان مىكند و به خداى يگانه مىخواند به دشمنى با او برخاستند و يازده نفر از داوران به قتلش فتوا دادند و او را براى آخرين دفاع از خود به زندان انداختند با اين كه مريدانش وسيله فرار وى را از زندان فراهم كردند ، حكيم به پاس اطاعت از قانون گريخت\r\n\r\n","description":"","footnote":"","page_name":" 1843 ","page_number":195},
  {"content":"\r\n\r\nجام شوكران را نوشيد و جان داد . سال 399 بيش از ميلاد .\r\nاز روى مجسمه نيم تنه سقراط كه از حجاريهاى دورانهاى بسيار قديم به دست آمده چنين معلوم مىشود كه صورتش پهن ، بينىاش بزرگ ، چشمانش فرو رفته و در مجموع انسانى در نهايت زشتى ظاهر بوده و چون به زن و بچه‌هاى خود زياد علاقه نداشته زنش گزان تيپ معتقد بوده كه سقراط به هيچ كارى نمىخورد .\r\nسقراط غالبا مىگفت من فقط يك چيز مىدانم و آن اين كه هيچ نمىدانم ؛ و همواره به شاگردانش مىگفت : خودتان را بشناسيد .\r\nاز اين حكيم بلند انديشه گفته‌هاى حكمت‌آميز بسيار بجاست . از جمله فرموده :\r\nانسان بىعلم همانند كالبد بىروح است .\r\nهمچنان كه مرد هوشمند و دل آگاه با مست به جنگ نمىآغازد استاد معلم با شاگرد بىادب به صحبت نمىپردازد .\r\nكسانى كه باطن نيكو دارند به اندك ادب‌آموزى به راه راست مىگرايند ، اما كژ طبعان را ادب‌آموزى سود نمىبخشد .\r\nآنان كه خشنوديشان رسيدن به آرزوهاى باطل است اگر ناخشنود بمانند دريغ نيست .\r\nآن كه پندارد به كمال دانش رسيده و جامع فضايل انسانى است درخور سرزنش و تحقير است .\r\nدنيا همانند رهگذرى درشت و ناهموار و خارناك است كه روى آن به خاك پوشانده شده باشد . آن كه دل آگاه و ديده بينا دارد هنگام گذشتن به هشيارى از آن راه مىگذرد و پاهايش مجروح نمىگردد ، و آن كه غافل باشد هنگام عبور پاهايش از آن خارها خليده مىگردد .\r\nآنچه را كه از كردنش شرم مىداريم همان بهتر كه از گفتنش نيز زبان را نگهداريم .\r\nدانا با نادان بايد چنان سخن گويد كه پزشك مشفق با بيمار سخن مىكند .\r\nكسى كه چندان خاموش باشد تا به خواهش او را به سخن گفتن وادارند ، بسيار بار بهتر از كسى است كه چندان سخن گويد كه به تلخى وى را خاموش كنند .\r\nآن كه نيكو خلق است كار به كام و عيش مدام دارد .\r\nحسن خلق همه بديها را مىپوشاند و بد خلقى بر روى همهء خوبيها پرده مىافكند .\r\nپر زيان‌تر از جهل آفتى نيست و بدى بدتر از زن وجود ندارد .\r\nآن كه آرزو دارد از بند بد آموزيها و وسوسه‌انگيزيهاى شيطان در امان بماند بايد كه ميل و طمع زنان نكند ، از آن كه زنان نردبان شيطانند و شيطان حيلت‌گرى نمىتواند مگر آن كه از آن نردبان بالا رود .\r\nسلاجقه : سلجوقيان قبيله‌اى از تركانان غز و خزر بودند كه در زمان پادشاهى و توانمندى سامانيان در دشتهاى پيرامون درياچهء آرال و كناره‌هاى خاورى درياى خزر به سر مىبردند و نام مخصوص و معينى نداشتند . در اواخر پادشاهى سامانيان سلجوق پسر دقاق يكى از برجستگان اين قبيله ، طايفه خود را در جند يكى از شهرهاى نزديك سيحون راند ، و در آن جا اقامت گزيد .\r\n\r\n","description":"","footnote":"","page_name":" 1844 ","page_number":196},
  {"content":"\r\n\r\nپس از مرگ سلجوق پسرش ميكائيل جانشين او و رئيس قبيله شد . وى سه پسر داشت :\r\nطغرل ، بيغو و جغرى .\r\nاين قبيله كه سلاجقه نام گرفتند اندك اندك معتبر شدند و حدود سال 416 زمانى كه رياست سلاجقه در عهده ارسلان بن سلجوق برادر ميكائيل بود چنان كارشان بالا گرفت كه مايه زحمت سلطان محمود غزنوى شدند .\r\nدر عهد پادشاهى مسعود قدرت سلجوقيان بيشتر شد . در جنگى بر پادشاه غزنوى پيروز شدند و مسعود جهت آرام كردن و دلجويى آنان ولايت نسا را به طغرل ، ابيورد را به داود جغرى ، و ولايت فراوه را به يبغو سپرد ، و ايشان را به لقب دهقان ملقب كرد . اما اين سازش و صفا دوام نيافت ، و مسعود حاجب بزرگ خود شباشى را به جنگ طغرل و داود فرستاد . ميان دو سپاه متحاصم در محلى واقع ميان مرو و سرخس جنگ درگرفت . شباشى گريخت . طغرل قسمت بيشتر سرزمين خراسان را گرفت ، و در ماه شوال سال 429 بر تخت مسعود غزنوى نشست ، و خود را سلطان خواند . بدين گونه سلطنت سلجوقيان پاى گرفت و در مدت 123 سال شش تن از سلاطين سلاجقه به اين شرح سلطنت كردند : طغرل از 429 تا 455 ؛ الب ارسلان از 455 تا 465 ؛ ملكشاه از 465 تا 485 ، بركيارق از 485 تا 498 محمد بن ملكشاه از 498 تا 511 ، سنجر از 511 تا 552\r\nسلاطين عثمانى طى چهار قرن از سال 855 هجرى قمرى تا سال 1255 بدين شرح بر عثمانى سلطنت كرده‌اند :\r\nسلطان محمد فاتح پسر سلطان مراد خان ، پسر سلطان محمد ، روز پنج شنبه 16 محرم 855 بر تخت سلطنت جلوس كرد ، 31 سال پادشاه بود و در سال 886 درگذشت .\r\nسلطان بايزيد پسر سلطان محمد فاتح پس از مرگ پدرش روز سيم ربيع الاول 886 سلطنت يافت 31 سال فرمانروا بود و به سال 917 به جهان ديگر رفت .\r\nپس از سلطان بايزيد پسرش سلطان سليم سيزدهم صفر 918 پادشاهى يافت ، در اوايل رجب 919 شاه اسماعيل صفوى را در چالدران شكست داد ، و روز شنبه نهم شوال 926 درگذشت .\r\nبعد از مرگ سلطان سليم پسرش سلطان سليمان پادشاه شد . چهل و هشت سال سلطنت كرد و در سال 974 جان سپرد .\r\nپس از درگذشت سلطان سليمان پسرش سلطان سليم ثانى جاى او را گرفت و هشت سال فرمانروا بود .\r\nبعد از او سلطان مراد ثالث در سال 982 سلطنت يافت . 21 سال پادشاهى كرد و در سال 1003 درگذشت .\r\nپس از سلطان مراد ثالث سلطان محمد جانشين او شد و بعد از نه سال پادشاهى به سال 1012 فوت كرد .\r\nپس از سلطان محمد پسرش سلطان احمد خان به سلطنت رسيد . چهارده سال فرمانروا\r\n\r\n","description":"","footnote":"","page_name":" 1845 ","page_number":197},
  {"content":"\r\n\r\nبود . در سال 1026 درگذشت .\r\nآن گاه سلطان مصطفى خان برادر سلطان احمد خان پادشاهى يافت . او بعد از يك سال و شش ماه از پادشاهى خلع شد . بزرگان دربار سلطان عثمان بن سلطان احمد را به پادشاهى برداشتند . او را پس از چهار سال سلطنت در ماه رجب 1031 كشتند و بار دگر سلطان مصطفى خان به سلطنت رسيد . اما پادشاهى نوبت دومش بيش از يك سال و سه ماه دوام نيافت .\r\nپس از او بزرگان دربار سلطان مراد خان چهارم پسر سلطان احمد برادر كوچك سلطان عثمان را در ماه محرم 1033 به سلطنت برداشتند . وى هفده سال پادشاهى كرد و در سال 1049 از دنيا به آخرت شتافت .\r\nبعد از او سلطان ابراهيم بن سلطان احمد پادشاه شد و نه سال سلطنت كرد .\r\nپس از وى سلطان محمد رابع بن سلطان ابراهيم به سال 1058 در هفت سالگى به پادشاهى نشست . بعد از اين كه 41 سال سلطنت كرد در سال 1098 خلعش كردند ، و برادرش سلطان سليمان خان بن سلطان ابراهيم صاحب سرير شد . او پس از سه سال و نه ماه پادشاهى در رمضان 1102 فوت كرد ، و سلطان احمد خان برادرش پادشاهى يافت . وى بعد از سه سال و نه ماه سلطنت روز يك شنبه 22 جمادى الثانى 1106 به ديگر سراى رفت .\r\nپس از وى سلطان مصطفى خان بن سلطان محمد خان ابن سلطان ابراهيم بر اورنگ سلطنت تكيه زد . اما بعد از اين كه نه سال پادشاهى كرد بزرگان دربار او را خلع و به زندان كردند و در حبس جان باخت .\r\nپس از و سلطان محمد خان برادر كوچك سلطان مصطفى خان چهار شنبه نهم ربيع الاول 1115 پادشاهى يافت و بعد از اين كه بيست و هفت سال فرمانروايى كرد در سال 1147 از سلطنت خلعش كردند ، و برادرش سلطان محمود خان را به پادشاهى برداشتند . وى بيست و هفت سال سلطنت كرد و در سال 1169 درگذشت .\r\nپس از او سلطان عثمان بن سلطان سليمان ثالث خداوند تاج و تخت شد . سه سال پادشاهى كرد ، در سال 1172 جان سپرد و سلطان مصطفى خان بن سلطان احمد خان جانشين او شد . سلطان مصطفى خان پانزده سال پادشاهى كرد و در سال 1187 به ديگر سراى شد . بعد نوبت سلطنت به سلطان عبد الحميد خان بن سلطان احمد رسيد . وى معاصر كريم خان زند بود .\r\nشانزده سال پادشاهى كرد و در سال 1203 راهى سفر آخرت شد .\r\nآن گاه سلطان سليم خان ثالث بن سلطان مصطفى خان بن سلطان احمد خان پادشاه شد .\r\nپس از اين كه نوزده سال سلطنت كرد در اوايل ربيع الثانى 1222 از پادشاهى خلع شد ، و سلطان مصطفى خان بن سلطان عبد الحميد جاى او را گرفت . هنوز بيش از هفت ماه سلطنت نكرده بود كه روز 28 رمضان 1222 برادر كوچكش سلطان محمود او را كشت و جانشينش شد . پس از وى سلطان محمود خان ثانى بن سلطان عبد الحميد در اواخر سال 1222 به سلطنت رسيد . در زمان اين پادشاه جنگ سختى ميان عثمانى و ايران درگرفت . فرمانده سپاه ايران در اين جنگ\r\n\r\n","description":"","footnote":"","page_name":" 1846 ","page_number":198},
  {"content":"\r\n\r\nعباس ميرزاى نايب السلطنه بود . در اين نبرد سپاهيان ايران پيروز شدند . و از پنجاه و يك هزار سوار و پياده عثمانى فقط ده هزار تن جان به در بردند و سى و دو عراده توپ به دست سپاهيان ايران افتاد .\r\nسلطان محمود ثانى پس از سى و دو سال و شش ماه سلطنت شب دوشنبه 19 ربيع الاول 1255 درگذشت و پس از او سلطان عبد الحميد خان بن سلطان محمود خان روز دوشنبه 19 ربيع الاول 1255 در حالى كه هفده سال و هفت ماه داشت بر تخت سلطنت جلوس كرد .\r\nوى پادشاهى كوته بالا و ضعيف جثه بود .\r\nسلطان سليم اول هشتمين پادشاه عثمانى هشتم صفر 918 قمرى برابر 892 خورشيدى پادشاه شد و در سال 918 قمرى برابر 911 خورشيدى درگذشت . وى به ايران سخت كينه و عناد مىورزيد و پيوسته به نابودى اين سرزمين مىكوشيد . براى اين كه سربازان عثمانى در جنگ كردن با ايران دليرتر و مصمم‌تر باشند از علماى دينى ترك فتوا گرفته بود كه ثواب اخروى كشتن يك شيعه ايرانى از قتل هفتاد عيسوى بيشتر مىباشد .\r\nسلطان محمد اول : پادشاه عثمانى سفيد پوست و سياه چشم و خوش‌اندام بود . سينهء فراخ چهرهء سرخ چانهء گرد و ريش انبوه داشت . بر خلاف بيشتر جاه‌مندان مسلمان با عيسويان به مهربانى و گرمى رفتار مىكرد . وقتى در آسيا به جنگ اشتغال داشت حاكم قره‌مان فرصت را غنيمت شمرد و بروسه را محاصره كرد . اما چون ناچار به ترك محاصره شد فرمان داد همه بناهاى اطراف شهر را خراب ، و قبر ايلدرم بايزيد را كه پدرش را اسير كرده بود بشكافند استخوانهايش را بيرون بياورند و بسوزانند . او همانند جدش سلطان مراد اول و پدرش ايلدرم بايزيد به ساختن آثار خير علاقه بسيار داشت .\r\nسپاهيان سلطان محمد پس از اين كه در جنگ با پادشاه قرامان پيروز شدند پسرش مصطفى را به اسارت گرفتند و به خدمت سلطان محمد بردند . سلطان او را بخشيد و مصطفى در برابر اين محبت دستش را بر سينه‌اش گذاشت و قسم ياد كرد كه تا جان در اين باقى است هرگز سر از فرمان او برنمىتابد . سلطان به پاداش شهرهايى را كه سپاهيانش گشوده بودند به او بازگرداند و وى را به قونيه فرستاد .\r\nهنوز شاه و سپاهيانش از مصطفى زياد دور نشده بودند كه مصطفى به دسته‌اى از اسبان پادشاه عثمانى رسيد . همه را پيش انداخت تا ببرد . سردارانش وى را از شكستن سوگند و پيمان ملامت كردند . مصطفى گفت ميان ما و عثمانيها از مهد تا لحد جز كينه و نفرت چيزى وجود ندارد . آن گاه دست بر روى سينه خود برد ، كبوتر مرده‌اى را بيرون انداخت و گفت وقتى در حضور سلطان بودم و سوگند و پيمان وفادارى ياد كردم دستم بر روى اين كبوتر بود ، و حال كه جان از جسم اين كبوتر بيرون شده اعتبار سوگند من نيز به پايان رسيده است .\r\nسلطان محمد اول پس از پيروزيهاى زياد درگذشت و پس از او پسرش سلطان مراد كه در زمان پادشاهى پدرش حاكم اماسيه بود ، در هجده سالگى سلطنت يافت .\r\nسلطان محمد ثانى سه روز پس از مرگ پدرش سلطان مراد ثانى ، در سال 855 هجرى قمرى در بيست و\r\n\r\n","description":"","footnote":"","page_name":" 1847 ","page_number":199},
  {"content":"\r\n\r\nيك سالگى به تخت سلطنت نشست . وى از به دو پادشاهى در انديشه فتح قسطنطنيه بود . از اين رو در سال 857 با دويست و پنجاه هزار مرد سپاهى به محاصرهء آن كوشيد . اتفاق را در جريان جنگ دريايى سپاهيان عثمانى كارى از پيش نبردند ، و سلطان محمد چنان در خشم شد كه فرمان داد چهار غلام سر و پاى بالتاچى اوغلى فرمانده نيروى دريايى را نگاه دارند و شاه به دست خود صد ضربت گرز بر سر و تن او زد ، و يكى ديگر يك چشمش را از حدقه بيرون آورد .\r\nچون مدافعان قسطنطنيه راه ورود كشتيهاى عثمانى را به آن سوى قسطنطنيه با زنجير سد كرده بودند ، سلطان محمد دستور داد كشتيها را از آب بيرون بياورند ، فاصله آنجا را تا نقطه‌اى كه مورد نظرش بود و يك فرسنگ فاصله داشت با تخته بپوشانند و روى تخته‌ها را با چربى گاو و گوسفندان ببندانيد . آن گاه به فرمانش كشتيها را از روى تخته‌ها يا آن سو لغزاندند و در آب انداختند . مدافعان قسطنطنيه وقتى كشتيهاى عثمانى را در پاى ديوارهاى شهر خود ديدند در شگفت شدند و به وحشت افتادند .\r\nسرانجام پس از ماجراهاى بسيار قسطنطين دراكوز كه هفتمين پادشاه سلسلهء پالئولوك ، و آخرين امپراتور دولت بيزانس بود در راه نگهبانى شهرى كه قسطنطين اول 125 سال پيش از ظهور اين وقايع ساخته بود ، كشته شد . تركان ، ساكنان ، شهر را به اسارت گرفته انواع فجايع كردند . در محراب كليسا به كارهاى بسيار زشت پرداختند و تصوير حضرت مريم را پاره كردند . اما پس از چند روز پادشاه پيروزمند باقيماندهء اهالى قسطنطنيه را در اجراى مراسم دينى خود آزاد گذاشت .\r\nبيست و پنج روز پس از فتح قسطنطنيه سلطان محمد با مقدار زيادى غنيمت و عدهء كثيرى از دختران باكرهء زيبا روى كه به اسارت گرفته بود روانهء ادرنه شد .\r\nدر سال 860 هجرى سلطان محمد ثانى با صد و پنجاه هزار سپاهى و سيصد توپ به محاصرهء بلگراد پرداخت و در جنگى كه درگرفت بيست و چهار هزار تن از سپاهيانش كشته شدند . وى مردى خونخوار ، بىرحم و عياش و امردباز بود ، و او كه فاتح لقب يافته بود پس از سى سال پادشاهى در پنجاه و دو سالگى به سال 886 هجرى قمرى درگذشت .\r\nسلطان مراد ثانى پس از جنگهاى بسيار كه در بيشتر آنها پيروز بود بعد از سى سال سلطنت در چهل و نه سالگى پادشاهى را به پسرش سپرد . اما هر زمان خطرى براى كشورش روى مىداد . خود زمام امور را به دست مىگرفت . از اين رو در فواصل مختلف سه بار به تخت سلطنت جلوس كرد . او پلها و مساجد معتبر ساخت كه مهم‌ترين آنها مسجد ادرنه و مسجد بروسه است .\r\nپيوسته به اين مساجد مدارسى نيز براى تحصيل طلاب علوم دينى ساخت و موقوفاتى وقف آنها كرد .\r\nسلطان مراد ثانى در سال 855 هجرى قمرى درگذشت .\r\n\r\nسلطانيه\r\n« روى گنزالز كلاويخو » جهانگرد اسپانيايى كه در سال 1403 ميلادى برابر 782\r\n\r\n","description":"","footnote":"","page_name":" 1848 ","page_number":200},
  {"content":"\r\n\r\nخورشيدى به قصد سفر به سرزمين تاتارها از اسپانيا بيرون شده هنگام ورود به ايران ، و رسيدن به سلطانيه به شرح مشاهدات خود در سفرنامه‌اش نوشته است :\r\nسلطانيه در دشتى گسترده دامن جاى دارد . بىحصار است و در ميان شهر دژى برآمده از سنگ ديده مىشود كه برجهاى استوار دارد . سلطانيه شهرى است آباد و پر جمعيت و از لحاظ بازرگانى معتبرتر از تبريز . ابريشم گيلان از راه سلطانيه به سوريه و بعضى جاهاى ديگر صادر مىشود . در سراسر خيابانها و ميدانهاى زيباى شهر جويهاى آب روان است . ميرانشاه پسر تيمور از سر خفت عقل بسيارى از بناهاى مهم سلطانيه را ويران ساخت . مىگويند وى بر اين نيّت بود عماراتى باشكوه‌تر از آنچه وجود داشت بسازد . چون نتوانست براى اينكه نامش بر جريده عالم بماند به خراب كردن عمارات رفيعى كه پادشاهان و بزرگان پيش از او ساخته بودند ، پرداخت .\r\nسلطانيه در نظر كنت دوسرسى :\r\nسلطانيه با شهر قزوين فاصلهء زياد ندارد ، و در ميان جلگهء وسيعى واقع شده . وقتى وارد شهر شدم خودم را ميان ديوارهاى فرو ريخته و خانه‌هاى ويران شده يافتم . قطعات بزرگى از عمارت سلطانيه روى زمين افتاده بود ، و در ميان گنبد حفره‌اى ديده مىشد . مردم مىگفتند در آن نقطه سابقا قطعهء فيروزهء بزرگى نصب بوده و سربازان مهاجمى كه بارها به اين مكان راه يافته‌اند براى تملك پاره‌اى از آن فيروزه به آن تيراندازى كرده‌اند در نتيجه چنين حفره‌اى پديد آمده است .\r\nاگر اين بناى بزرگ تعمير و ترميم نشود بىهيچ گمان ديرى نمىگذرد كه جهانگردان و محققان همچنان كه اكنون براى يافتن جاى نينوا و بابل در تلاشند دنبال محل اين بناى بزرگ بگردند .\r\nگاسپار دروويل در سفرنامه‌اش آورده :\r\nسلطانيه مشتمل بر ويرانه‌هايى است كه در روزگاران گذشته بزرگ و سخت باشكوه بوده ، اما در اين زمان از آن آبادانيها جز آثار بنايى كه آرامگاه سلطان محمد خدابنده است و به ويرانه بدل شده و چند خانهء معمولى در آن نيست . مردمان مجاور سلطانيه سنگهاى مرمرين اين بناى قديمى ويران شده را براى ساختن خانه كنده‌اند و برده‌اند . اردوگاه تابستانى شاه در نيم فرسنگى ويرانه‌هاى سلطانيه است ، و روى تپه‌اى مشرف بر دشت ، و در وسط اردوگاه قصرى كوچك به شكل كلاه فرنگى ساخته شده كه محلّ سكونت زنان شاه به هنگام تشكيل اردوست .\r\nدكتر هينريش بروگش آورده است :\r\nسلطانيه در روزگاران گذشته مقر تابستانى پادشاهان قاجار بوده است . در دشت وسيع آن سربازان چادر مىزدند و به تعليمات نظامى مىپرداختند . قصر تابستانى ناصر الدين شاه نيز در سلطانيه است . در عقب اين قصر يك دژ و يك قلعه و چندين خانه به چشم مىآيد . بعد از قلعه خانه‌ها و بناهاى شهر و مساجدى كه بيشتر آنها ويران يا نيمه خراب شده ديده مىشود و\r\n\r\n","description":"","footnote":"","page_name":" 1849 ","page_number":201},
  {"content":"\r\n\r\nمهم‌ترين و عظيم‌ترين آنها گنبد معروف سلطانيه است كه به فرمان و به همت سلطان محمد خدابنده بنا شده بر روى بنايى شش ضلعى ساخته شده است .\r\nمناره‌ها و تزيينات بيرونى اين بناى عظيم ويران گرديده ، اما از آثار آن مىتوان دريافت كه در ساختمان آن چه مهارت و ظرافتى به كار رفته است .\r\nسيف الدوله درباره سلطانيه در سفرنامه‌اش چنين نوشته است :\r\nاز خرم دره الى سلطانيه هفت ساعت يا قدرى بيشتر است . نيمهء اول راه دامنه و دره قدرى پست و بلند دارد ؛ بعد از آن هموار است . طرفين راه دهات و مزارع هست . در سر راه دو ده واقع است يكى صايين قلعه كه ده آبادى است ، ثانى امير آباد كه جاى خوبى است . قدرى كه از امير آباد گذشت راه هموار مىشود . خود سلطانيه از چمنهاى مشهور ايران است . چمنى است بسيار وسيع ، اطرافش كوه ، چشمه‌ها و آبهاى جارى بسيار دارد . سابقا شهر عظيمى بوده است ، حال به كلى خراب است .\r\nاز عمارات قديم چيزى كه باقى است يك دو پارچه ديوار قلعه است از سنگ تراشيده ، و گنبد بسيار وسيع مرتفعى از مسجد . اين بناى عالى از آجر و سنگ و گچ است . در ايران بنايى به اين عظمت نيست . حيف كه از ميان رفته است . حال در جاى شهرى به آن عظمت ده مختصرى است . زراعت زياد و باغات كمى دارند . چون خاقان مرحوم [ فتحعلى شاه 
  ] اكثر تابستانها را به سلطانيه تشريف مىبردند به جهت منزل خاصه و خادمان حرم بر بلندى تل خاكى كه در ميان چمن نزديك به وسط واقع است دو سه دست عمارت و حمام خلوت كوچك و سردرى مرتفع ساخته‌اند . در زير تل هر مسجدى و بعضى جاها از جهت رفع حاجت عمله‌جات حرم ساخته شده است . به جهت دو سه ماهه تابستان بد نيست اگر چه آنها هم نيمه خراب است .\r\nدر فصل بهار اين قطعه زمين و كوه اطرافش مملو از سبزه و گلهاى مختلف است . شبها بسيار سرد مىشود كه بدون بالاپوش زيست نمىتوان كرد . روزش خوبست . روزها اكثر باد مىوزد به شدتى كه مايهء زحمت است . كوه طرف شمالش درختهاى جنگلى دارد . در آن كوه خرس ، خوك و ببر بسيار است . در كوهستان اطرافش كبك و تيهو زياده از حد حساب است .\r\nدر دامنهء اطراف اين چمن چشمه‌هاى آب ، و دهات آباد با صفاى پر زراعت بسيار است .\r\nزمستان زندگانى در اين ولايت بسيار سخت است . در شبهاى آخر سنبله خود ديدم آب يخ مىكرد . مرتع بسيار خوبيست . »\r\nسلطانيه در سى كيلو مترى جنوب شرقى زنجان ، پنجاه و چهار كيلو مترى ابهر و شش كيلو مترى راه زنجان به قزوين است .\r\nاولجايتو پس از اين كه به سلطنت رسيد دستور داد در آن جا شهرى بنا نهند كه دورش سى هزار گام است . عرض قلعه اين شهر چندان بود كه چهار سوار به راحتى در كنار هم از روى آن حركت مىكردند . شاه ، وزيران و درباريان و بزرگان را تشويق كرد كه هر كدام عماراتى از هرگونه در آن بسازند ، و خواجه رشيد الدين فضل الله به تنهايى محلتى مشتمل بر يك هزار خانه\r\n\r\n","description":"","footnote":"","page_name":" 1850 ","page_number":202},
  {"content":"\r\n\r\nساخت .\r\nبناى سلطانيه در سال 713 پايان گرفت .\r\nسلطان محمد خدابنده اولجايتو كه دوازدهم ذى حجه 680 تولد يافته و 15 ذى حجه 703 به تخت پادشاهى برآمده بود پس از دوازده سال و نه ماه سلطنت ، در سى و هفت سالگى به ماه جمادى الاولى 780 درگذشت . با مرگ وى اعتبار و اهميّت و جمعيت سلطانيه كاسته شد .\r\nچنان كه همان روز كه شاه درگذشت چون بسيارى از بازرگانان و هنرمندان و طبقات مختلفى كه شاه بدان جا كوچانده بود راضى به اقامت نبودند چهارده هزار خانوار خارج شدند و به موطن خود بازگشتند .\r\nبر اثر حملات امير تيمور گوركان و ديوانه گريهاى پسرش ميرانشاه سلطانيه آسيب فراوان ديد ؛ چنان كه سياحانى كه در زمان شاه عباس بزرگ سلطانيه را ديده‌اند نوشته‌اند نه تنها بيشتر عمارات بل كه حصار شهر نيز جملگى ويران شده است .\r\nمعظم‌ترين بناهاى سلطانيه گنبد سلطانيه بوده كه به دست سيد على شاه معمار ساخته شده است . ارتفاع اين گنبد از بلندترين نقطه تا سنگ‌فرش كف 52 متر و عرضش 5 / 25 مىباشد شكل بنا در داخل به صورت هشت ضلعى منظم است كه هر ضلعش 30 / 10 متر و قطر داخلى بنا 5 / 26 متر مىباشد . ميان جرزهاى هشتگانه پلكانهاى مارپيچى است . بنا از آجر و گنبد دو جداره ساخته شده و فاصله دو پوسته 60 سانتى متر است .\r\nگنبد سلطانيه بزرگ‌ترين گنبدهايى است كه در ايران ساخته شده است .\r\nسنتور ساز شرقى زهى مضرابى ، به شكل ذوذنقه متساوى الساقين ، داراى 72 سيم و 18 خرك . سيمها از يك طرف به گوشيها و از طرف ديگر به ميخهايى متصلند . از روى خرك چهار سيم مىگذرند كه همصدا كوك مىشوند . سنتور را به طورى كه قاعدهء اطولش مقابل نوازنده باشد با دو مضراب چوبى به طول 22 سانتى متر مىنوازند و كوك كردن آن وسيله پس و پيش كردن خركها و پيچاندن گوشيها صورت مىگيرد . سنتور عادى يك ساز مجلسى است ، و نمىتواند با سازهاى آرشه‌اى يا بادى كه حتى در تالارهاى بزرگ و بين ديگر سازهاى اركستر قدرت و درخشش صداى خود را حفظ مىكنند رقابت كند . حبيب سماعى - فوت 1325 شمسى - از نوازندگان مشهور سنتور بود . ابو الحسن صبا - 1281 - 1336 شمسى - نخستين پايه‌گذار خط موسيقى و تنظيم رديف آوازهاى ايران براى اين ساز است .\r\n( برگرفته از ستون سوم صفحه 1345 جلد اول دائرة المعارف فارسى به سرپرستى دكتر مصاحب . )\r\nسنج ساز كوبى مركب از دو صفحه يا سينى مدوّر برنجى و هم اندازه كه در وسط آنها قسمت فرو رفته نعلبكى مانندى وجود دارد . صفحات بعضى انواع قديمى آن ممكن است مسطح يا پياله مانند باشد . از سازهاى باستانى بوده و اصلا از مشرق زمين است . و نزد مصريان و آشوريها رواج داشته است . نوع جديد سنج در اواخر قرون وسطى به اروپا راه يافت ؛ و در حال حاضر در اركسترهاى سمفونيك جديد يكى از سازهاى كوبى اصلى است . وظيفه سنج مخصوصا تنظيم\r\n\r\n","description":"","footnote":"","page_name":" 1851 ","page_number":203},
  {"content":"\r\n\r\nريتم موسيقى و رقص است . اين ساز را به طريق گوناگون مىنوازند كه معمول‌ترين آنها يكى بر هم كوبيدن آرام سينىها توام با لغزاندن و لرزاندن يكى بر ديگرى ، و طريق ديگر به صدا درآوردن يكى از سينىها به كمك كوبه طبل يا تمبال است . طنين سنج پر قدرت و آمرانه مىباشد .\r\n( برگرفته از ستون اول صفحه 1346 جلد اول دائرة المعارف فارسى به سرپرستى دكتر مصاحب )\r\nسن سيريل  Saint Cyrille  به سال 827 ميلادى در سالونيك متولد شد . او با همفكرى برادرش الفبايى اختراع كرد كه ساليان بسيار بلغارها ، روسيها ، سربيها با آن الفبا كتابت مىكردند . وى به سال 869 درگذشت .\r\nسن مارين نام جمهورى كوچكى در ايتاليا بوده كه از طرف مشرق با فلورانس مرز مشترك داشته است .\r\nاين جمهورى كوچك داراى 14 هزار نفر جمعيت و 61 كيلو متر مربع وسعت بوده و پايتختش سان مارينو  San Marino  بوده كه دو هزار نفر جمعيت داشته است .\r\nشاطر يكى از نشانه‌هاى مهترى ايرانيان داشتن شاطر است و هر صاحب جاهى هر چه عدهء شاطرانش بيشتر باشد فخيم‌تر مىنمايد . شاطرها را از سنّ شش يا هفت سالگى براى كارى كه در پيش دارند تربيت مىكنند . در سال اول وادارشان مىكنند كه يك نفس روزى يك فرسنگ بدوند و در سالهاى بعد به نسبت بر طول راه مىافزايند . در هيجده سالگى كوله‌بارى محتوى يك كيسه آرد يك تابهء مخصوص پختن نان و يك كوزهء پر از آب روى پشتش مىگذارند زيرا آنان وقتى مأمور مسافرت مىشوند براى كوتاه كردن راه از بىراهه مىروند و بايد نان و آب را با خود ببرند .\r\nشاطر در موقع گذراندن امتحان عريان مىشود و جز يك شلوار كوتاه چيزى بر تن ندارد .\r\nپاهايش را چرب مىكند و كمربندى كه جلو آن جايى كه از روى شكم مىگذرد سه زنگوله آويخته شده به كمر مىبندد و در چنين حالت بايد دوازده بار از جلو عالى قاپو تا دامنهء كوهى كه يك فرسنگ از شهر دور است بدود . هنگام اجراى اين مراسم كوچه‌هاى مسير شاطر از جمعيت خالى مىگردد و عده‌اى سوار همراهش حركت مىكنند تا شاهد دويدنش باشند . او بايد به نشان رسيدن به پاى كوه تيرى را كه مأمورانى به او مىدهند بگيرد و با خود بياورد طبالان هر بار كه شاطر به ميدان مىرسد طبلها را به صدا درمىآورند و زنهاى آواز خان صورتش را مىبوسند . شاطرهاى شاه از شاطران ديگر تيز تك‌تر و چالاك‌ترند و بر آنان مقدم مىباشند .\r\nنقل به معنى به اختصار از سفرنامه تاورنيه اسماعيل پسر سلطان حيدر ، پسر سلطان جنيد ، پسر صدر الدين ، پسر ابراهيم بود . مادرش علمشاه يا مارتا ، يا حليمه بيگى آغا نام داشت ، و وى از دسپينا خاتون همسر ازون حسن به دنيا آمده بود .\r\nاز پيوند سلطان حيدر كه مردى سنگدل بود و هرگز گنهكاران را نمىبخشيد ، با دختر بزرگ ازون حسن سه پسر : سلطان على ، اسماعيل و ابراهيم به وجود آمدند .\r\n\r\n","description":"","footnote":"","page_name":" 1852 ","page_number":204},
  {"content":"\r\n\r\nروز چهار شنبه نهم ژوئيه 1488 ميلادى برابر 867 شمسى ميان قزلباشهاى سلطان حيدر و نيروى متحد شروانشاه و امير يعقوب تركمن جنگ درگرفت و سلطان حيدر در اين پيكار كشته شد . على آقا نامى كه از جملهء هواداران امير يعقوب بود سر او را جدا كرد و پيش امير تركمن برد .\r\nبه دستور يعقوب سر پدر اسماعيل را در بازار تبريز گرداندند و سپس در منظر عام آويختند .\r\nيكى از پيروان و معتقدان صفويان دور از نگاه دشمنان سر را ربود و در محلى امن به خاك سپرد .\r\nاسماعيل كه سه شنبه بيست و پنجم رجب 892 برابر 17 ژوئيه 1487 به دنيا آمده بود در يك سالگى يتيم شد . ايبه سلطان و تركمنهايى كه از امير يعقوب فرمان مىبردند پس از مرگ وى كه يازدهم صفر 896 قمرى برابر 24 دسامبر 1490 اتفاق افتاد درصدد دستگيرى و كشتن وى برآمدند ( على قبلا در حوالى اردبيل كشته شده بود . ) اسماعيل از بيم دشمن به خانهء قاضى احمد كاكلى پناه برد . وى پس از آن كه سه روز آن طفل يتيم را نگهدارى كرد چون سرايش مورد سوء ظن قرار گرفت اسماعيل را به دست زنى به نام خان جان سپرد ، و او اسماعيل را كه در آن هنگام بيش از هفت سال نداشت نگهدارى كرد ، و جز پاشا خاتون دختر شيخ جنيد هيچ كس از مخفىگاه وى آگاه نبود . پس از چهار هفته تركمانها به خان جان نيز بدگمان شدند ، و آن زن پيش‌انديش اسماعيل را به زنى ديگر به نام اوبه سپرد . و چون در آن هنگام مأموران تركمانان همه خانه‌ها را در طلب اسماعيل جستجو مىكردند ، او به طفل را به يكى از مسجدهاى متروك اردبيل برد و در آن جا از او پرستارى مىكرد . چون آن جا نيز محل امنى نبود اخلاص كسيشان صفوى اسماعيل را به رشت انتقال دادند . پس از مدتى حاكم لاهيجان كه در نهان به صفويان ارادت مىورزيد اسماعيل را به لاهيجان دعوت كرد . وى كه در آن زمان قابليت آموختن يافته بود در خدمت استاد شمس الدين خواندن و نوشتن و قراءت قرآن را فراگرفت .\r\nپس از مدتى دربار آق قويونلو از بودن اسماعيل در لاهيجان آگاه شد و چند تن را به سردستگى رستم نامى به جستجويش فرستاد . صوفيان وى را در پناه خود گرفتند و چون رستم به حضور اسماعيل در مجمع صوفيان آگاه شد طرفدارانش او را در سبدى نهادند و با طنابى به سقف بلندى بالا كشيدند ، و چون رستم بدان خانه درآمد و اسماعيل را از آنان طلب كرد يكايك ايشان قسم ياد كردند كه اسماعيل در خاك ما نيست و بدين تدبير وى را از گزند دشمن رهاندند و اين كار به سال 876 خورشيدى برابر 903 قمرى و 1479 ميلادى اتفاق افتاد .\r\nدر اوايل سال 878 خورشيدى - 905 قمرى - اسماعيل كه بيش از سيزده سال نداشت به پشت‌گرمى صوفيانى كه از نقاط مختلف آذربايجان به درگاه وى گرد آمده بودند به خونخواهى پدر برخاست و پس از زيارت مقابر اجداد خود و ديدار مادرش به شروان تاخت و شروانشاه كشندهء پدرش را كشت . سپس الوند بيگ تركمان را در سال 880 خورشيدى - 907 قمرى مغلوب كرد و افزون بر هشت هزار نفر از سپاهيانش را كشت ، و پس از اين پيروزى بزرگ به تبريز درآمد و آن جا را پايتخت خود قرارداد .\r\n\r\n","description":"","footnote":"","page_name":" 1853 ","page_number":205},
  {"content":"\r\n\r\nشاه اسماعيل پس از تصرف تبريز فرمان داد جسد همهء كسانى را كه در كشتن سلطان حيدر شركت كرده بودند از گور بيرون كردند و با سرهاى از تن جداشدهء گروهى از دزدان و روسپيان سوزاندند .\r\nاز آن پس شاه اسماعيل به ترتيب عراق عجم ، شيراز ، بغداد ، ديار بكر ، خوزستان را گرفت ، سپس در اواسط سال 889 خورشيدى - 916 قمرى - به قصد سركوبى ازبكان به خراسان تاخت و پس از تصرف مشهد 26 شعبان 916 بعد از كشتن شيبك خان مؤسس سلسلهء ازبكان و ده هزار تن از سپاهيانش مرو را گرفت و خانزادهء بيگم خواهر ظهير الدين بابر پادشاه هند را كه اسير شيبك خان شده بود به اعزاز تمام نزد برادرش به هند فرستاد ، و اين جوانمردى مايهء تحكيم روابط دوستى ايران و هند شد . اما در جنگى كه او و بابر مشتركا با جانشين شيبك خان كردند شكست خوردند .\r\nديرى نگذشت كه شاه اسماعيل به جبران كوشيد و ازبكان را از سراسر خراسان بيرون كرد .\r\nدر سال 892 خورشيدى برابر 920 قمرى سلطان سليم اول پادشاه عثمانى با صد و بيست هزار سپاهى مسلح به تفنگ جديد و توپخانهء نيرومند به ايران حمله كرد . روز اول رجب 920 قمرى برابر 22 اوت 1514 لشكريان عثمانى به سردارى سنان پاشا ، مصطفى پاشا ، فرهاد پاشا ، قراچه پاشا ، ذو القدر اوغلى ، على بيگ ، شهسوار كوچك به چالدران واقع در بيست فرسنگى تبريز رسيدند . لشكريان شاه اسماعيل مركب از شصت هزار سواره بود افزون بر اين گروهى از زنان در حالى كه لباس مردان جنگى به تن آراسته بودند در جنگ شركت جستند تا در دفاع از وطن شريك افتخار مردان باشند . فرماندهان ايران در اين جنگ دورمش خان شاملو ، خليل سلطان ذو القدر ، حسن بيگ لله ، نور على خليفه روملو ، سلطان محمد استاجلو و مير عبد الباقى بودند . روز دوم رجب جنگ با حملهء لشكريان ايران آغاز شد . چون عدهء سپاهيان دشمن بيشتر بود و مجهز به توپ و تفنگ بودند شكست در لشكريان ايران افتاد ، و عساكر عثمانى 15 رجب 920 برابر پنجم سپتامبر 1514 وارد تبريز شدند . گرچه دشمن پس از دو هفته توقف بر اثر پايدارى مردم تبريز ناچار به تخليهء تبريز شدند اما سرداران ترك سه هزار تن از صنعتگران و عده‌اى از سپاهيان ايران را به اسارت بردند كه عده‌اى از زنان در شمار آنان بودند . از جملهء آنان بهروزه خانم زن شاه بود .\r\nشاه از اسارت همسرش چنان آشفته و بىقرار شد كه سياه‌پوش شد عمامه سقرلات از سر برداشت و دستار سياه بر سر نهاد . گويند از اين زمان همه سادات عمامه سياه بر سر گذاشتند .\r\nشكست چالدران كه در نتيجهء آن ديار بكر و كردستان از ايران منتزع ، و ضميمهء امپراتورى عثمانى شد در اخلاق و روحيات شاه اسماعيل كه تا آن زمان در همهء جنگها فاتح بود ، و خويش را شكست‌ناپذير مىپنداشت اثرى بد به جا نهاد ، چنان كه از آن هنگام به بعد با شور و شوق به امور لشكرى نمىپرداخت . سرانجام پس از بيست و چهار سال پادشاهى ، در\r\n\r\n","description":"","footnote":"","page_name":" 1854 ","page_number":206},
  {"content":"\r\n\r\nحالى كه بيش از سى و هشت سال عمر نكرده بود شب دوشنبه نوزدهم رجب سال 930 برابر 23 مه 1524 نزديك سراب درگذشت . جسدش را به اردبيل بردند ، و در آرامگاه شيخ صفى به خاك سپردند . وى چهار پسر و پنج دختر داشت . پسرانش تهماسب ميرزا ، سام ميرزا ، القاص ميرزا و بهرام ميرزا بودند و دخترانش خانش خانم ، پرىخان خانم ، مهين بانو ، شاهزاده سلطانم ، فرنگيز خانم و شاه زينت خانم نام داشتند .\r\nدرباره ماده تاريخ مرگ وى سروده‌اند :\r\n شاهى كه چو خورشيد جهان گشت مبين * بزدود غبار ظلم از روى زمين \r\n تاريخ وفات آن شه شير كمين * از « خسرو دين » طلب چو شد خسرو دين \r\n*\r\n شاه گيتى پناه اسماعيل * آنكه چون سرو در نقاب شده \r\n رفته خورشيد و « ظل » شده تاريخ * سايه تاريخ آفتاب شده \r\n*\r\n شاه عجم وارث اورنگ جم * يافت چو از ملك جهان انقطاع \r\n گفت قضا از پى تاريخ آن * « شاه جهان كرد جهان را وداع » \r\n*\r\n چون ز دار فنا به دار بقا * شاه عالم پناه كرد رحيل \r\n گشت تاريخ فوت آن حضرت * « شاه با عدل شاه اسماعيل » \r\nشاه اسماعيل دوم : پس از اين كه شاه تهماسب روز پانزدهم صفر سال 984 قمرى برابر 14 مه 1576 ميلادى - 955 خورشيدى - درگذشت ، بر سر جانشينى او ميان درباريان و سران سپاه و بزرگان اختلاف افتاد . گروهى طرفدار سلطنت حيدر ميرزا و گروهى جانبدار پادشاهى اسماعيل ميرزا پسران تهماسب بودند . سرانجام طرفداران اسماعيل ميرزا پيروز شدند ، حيدر ميرزا را كشتند و اسماعيل ميرزا را به پادشاهى برداشتند ، و بدين سان چهار شنبه 27 جمادى الاول سال 984 بر تخت پادشاهى نشست .\r\nاسماعيل ميرزا بيست و يك سال از عمر خود را در قلعه‌اى به سختى و محروميت گذرانده بود و تا روزى كه سلطنت يافت به فرمان پدرش در قراباغ محبوس بود ؛ از اين رو به جبران محروميتهاى روزگاران گذشته به عيش و نوش پرداخت و در اين كار چندان زياده‌روى كرد كه سلامتش به بيمارى انجاميد و به خوردن ترياك نيز معتاد شد ؛ چنان كه هر شبانروز چهل و پنج نخود ترياك مىخورد . در زمان كوتاه سلطنت وى بر اثر فراوانى و ارزانى اجناس مردم به آسودگى مىزيستند چنان كه بهاى يك من برنج به وزن تبريز هشتاد دينار ، و قيمت گندم يك من چهل دينار تبريزى بود .\r\nاز نوادر زمان پادشاهيش ظهور ستارهء دنباله‌دار در شب جمعه چهارم رمضان سال 985 قمرى 956 خورشيدى بود .\r\nشاه اسماعيل دوم شب يك شنبه سيزدهم رمضان سال 985 قمرى هنگام افطار طبق\r\n\r\n","description":"","footnote":"","page_name":" 1855 ","page_number":207},
  {"content":"\r\n\r\nعادت مقدارى ترياك خورد و پس از صرف غذا با لباس مبدّل با امرد پسرى به نام حسن بيگ حلواجى به گردش رفت و پس از برگشتن قوطى فلونياى خود را كه در آن تركيبى از بنگ و ترياك بود طلب كرد . پرى خان خانم به سبب رنجيدگى از او مقدارى زهر كشنده به حبهاى فلونيا آميخت . شاه و حسن بيگ از آن خوردند و مردند و روز بعد جسد آن دو را بيرون آوردند .\r\nمدت سلطنتش پانزده ماه و نوزده روز بود .\r\nمير حيدر كاشانى متخلّص به رفيعى در تاريخ جلوس و مرگ شاه اسماعيل ثانى گفته است :\r\n شهنشاه جم قدر گيتى پناه * كه مىخورد گردون به ذاتش قسم \r\n پى تاجدارى روى زمين * برافراشت در دهر سالى علم \r\n پس آن گه به شاهى زير زمين * به سال دگر در عدم زد قدم \r\n دو تاريخ زيبنده مىخواست فكر * كه بر لوح عالم نگارد قلم \r\n يكى بهر جاهش در اقليم دهر * يكى بهر عزمش به ملك عدم \r\n « شهنشاه روى زمين » گشت ثبت * « شهنشاه زير زمين » شد رقم \r\nشاه تهماسب سران سپاه و بزرگان دربار ، پس از مرگ شاه كه شب دو شنبه نوزدهم رجب 930 اتفاق افتاد تهماسب ميرزا را كه چهار شنبه 26 ذى حجه 919 برابر 892 شمسى مطابق 11 فوريه 1514 به دنيا آمده بود و هنگام مرگ پدرش ده سال و شش ماه و بيست و چهار روز داشت به سلطنت برداشتند . او در دوران تازه جوانى به خط نويسى و نقاشى شوق بسيار داشت و هر زمان از اين كارها خسته مىشد بر خرهاى مصرى كه پالانهاى گرانبها و مزين به جواهر داشتند سوار مىشد و با همسالان خود به بازى مىپرداخت . از اين رو شاعرى در حق وى سروده است :\r\n بىتكلف خوش ترقى كرده‌اند * كاتب و نقّاش و قزوينى و خر \r\nاما وقتى بيست ساله شد از اين كارهاى كودكانه بيزارى جست متعبّد و پارسا گشت ، ماليات شرابخانه‌ها و قمار خانه‌ها و روسپى خانه‌ها را حرام شمرد و از دفاتر بيرون كرد . و آنچه را نجس مىپنداشت از خود دور مىكرد . و از جمله عاداتش اين بود كه نيم خورده خود را در آب و آتش مىريخت او در رفاه و آسايش مردم و خاطر نگهدارى سپاهيانش بغايت مىكوشيد از اين رو با اينكه مدت چهارده سال به سپاهيانش حقوق نداد هرگز لب به گله و شكايت نگشودند\r\nوى در آغاز سلطنتش با مشكلات و دشواريهاى زياد مواجه شد . سالى چند به سركوبى مدعيان سلطنت پرداخت . وى در دوران سلطنتش كه پنجاه و سه سال و شش ماه و بيست و هشت روز به طول انجاميد جنگهاى زياد كرد كه مهم‌ترين آنها نبرد با سلطان سليم عثمانى و جنگ با عبيد الله ازبك بود . اين دشمن قوى چنگ در اوايل سلطنت شاه تهماسب چندين بار به ايران حمله كرد و در هر يك از هجومهايش تلفات و خرابيها و خسارتهاى زياد به مشهد و هرات و ديگر شهرهاى بزرگ خراسان وارد آورد . از جمله پس از اين كه عبيد الله خان در سال 932 بر مشهد دست يافت به تصرف هرات رو آورد . سرداران سپاه كه در آن شهر متحصّن شده بودند چون دريافتند با كمى ذخيره خواربار و قلت مدافعان قادر\r\n\r\n","description":"","footnote":"","page_name":" 1856 ","page_number":208},
  {"content":"\r\n\r\nبه پايدارى نيستند با خواجه اسحاق سياوشانى كه مردى رايمند و مصلحت‌انديش بود در اين كار راى زدند ؛ و پس از مذاكرات زياد با فرماندهان سپاه امير ازبك قرار بر اين شد كه سرداران ايران شهر را به اين شرط تسليم كنند كه ازبكان چند فرسنگ از پيرامن هرات عقب بنشينند تا ايرانيان بتوانند با زن و فرزند و بار و بنه خود به سلامت از آن جا دور شوند . در اين احوال عبيد خان اين رباعى مستزاد را به درون شهر فرستاد :\r\n اى اهل هرى ز خاص تا عام شما * از شاه و گدا \r\n دانم كه به هم خورد سرانجام شما * از لشكر ما \r\n چون باعث صلح خواجه اسحاق شده * يعنى كه بود \r\n گبرى بهتر ز شيخ الاسلام شما * در مذهب ما \r\nو مولانا هلالى كه آن روز در شمار محصوران بود در جواب اين رباعى مستزاد را سرود\r\n اى شهره شده به ظالمى نام شما * از شاه و گدا \r\n آزار بود به اهل دين كام شما * اين هست روا \r\n بستيد بر اولاد على نان و نمك * چون قوم يزيد \r\n صد لعنت معبود بر اسلام شما * در مذهب ما \r\nو پس از اين كه عبيد الله خان ازبك در سال 932 بر هرات مسلط شد و عدهء بسيارى از شيعيان را كشت جمعى از بد خواهان به عبيد خبر بردند كه هلالى در هجو او گفته است :\r\n گه در پى آزار دل و جان باشى * گاهى ز پى غارت ايمان باشى \r\n با اين همه ، دعوى مسلمانى چيست * كافر باشم اگر مسلمان باشى \r\nخان ازبك به زجر و گذار وى فرمان داد ، دشمنانش كه بيشتر در شمار سپاهيان ازبك بودند هلالى را كشتند .\r\nبارى ، يكى ديگر از پيشامدهاى ديگر دوران پادشاهى شاه تهماسب پناهندگى همايون ، پادشاه هند به دربار اوست . اين ماجرا را توضيحى بيشتر لازم است .\r\nهمايون پسر ظهير الدين محمد بابر پادشاه تيمورى هندى شب سه شنبه چهاردهم ذى قعده 913 هجرى قمرى برابر 886 خورشيدى در ارك كابل به دنيا آمد . مادرش ماهم بيگم بود ، و همايون از ميان پنج تن ديگر پادشاهان بزرگ دودمان تيمورى هند : بابر ، اكبر ، جهانگير ، شاهجهان ، اورنگ زيب نام ، خودش ، مادرش ، همسرش و استادش ايرانى بودند ، از اين رو به ايران و ايرانيان و فرهنگ ايران بر اطلاق دلبستگى بسيار داشت . مادرش ماهم بيگم از نواده‌هاى شيخ احمد جام بود ، بنابراين از سوى مادر نژادش به ايرانيان مىپيوست .\r\nپدرش ظهير الدين كه در سال 932 قمرى زمام سلطنت هند را به دست گرفته بود پس از پنج سال پادشاهى در سال 937 قمرى ، 909 خورشيدى درگذشت و همايون روز نهم جمادى الاول 937 در آگرا جاى پدرش به سلطنت نشست . هشت سال بعد در انديشهء ازدواج افتاد و حميده بانو را كه دخترى زيبا ، هوشمند ، دانا و با وقار بود ، اما از شاهزادگان و درباريان نبود ، پسنديد و خواستگارى كرد . حميده بانو بدين ازدواج تن درنداد و وقتى از او پرسيدند\r\n\r\n","description":"","footnote":"","page_name":" 1857 ","page_number":209},
  {"content":"\r\n\r\nچه شوهرى بهتر از پادشاه نصيبت مىشود ، گفت من شوهرى مىخواهم كه دستم به گريبانش برسد نه شوهرى كه دامنش را هم نتوانم بگيرم .\r\nبارى چون همايون به حميده بانو تعلق خاطر ناگسستنى داشت كسان پادشاه به هر افسون و افسانه بود وى را بدين ازدواج رضا كردند و پس از چهل روز رفت و آمد و گفتگو اين پيوند انجام گرفت .\r\nبسى نگذشت كه شيرخان افغانى با همايون به دشمنى برخاست و با سپاهى سنگين به جنگ او شتافت . برادرهاى ناتنى وى كه از سه ديگر زنان عقدى پدرش بودند نيز با دشمنش همدل و همداستان شدند و همايون در جنگ با آنان چنان شكستى خورد كه اميد جبران نداشت ، و چون در كار خويش درماند به رهنمايى بايرام خان بر آن شد به اميد جلب يارى شاه تهماسب صفوى براى بازگرفتن تخت و تاج خود به ايران بيايد . از اين رو نامه‌اى در شرح حال خويش كه با اين چهار بيت آغاز شده بود به شاه تهماسب نوشت :\r\n پادشاها ، خسروا ، عنقاى عالى همّتم * قلّهء قاف قناعت را نشيمن كرده است \r\n روزگار سفلهء گندم نماى جو فروش * طوطى طبع مرا قانع به ارزن كرده است \r\n دشمنم شير است عمرى پشت بر من كرده بود * اين دم از روى عداوت روى بر من كرده است \r\n دارم اكنون التماس از شاه تا با من كند * آنچه با سلمان على در دشت ارژن كرده است \r\nشيرخان چنان همايون را در تنگنا نهاده بود كه پادشاه برگشته‌بخت و سيه ستارهء هند پيش از موافقت شاه با چهل و دو تن از همراهانش كه دو نفرشان زن بودند رو به سوى ايران نهاد . يكى از اين دو زن حميده بانو بود كه حامله و پا به ماه بود و چون همايون يك اسب بيشتر نداشت وى را بر ترك اسب خود سوار مىكرد . اتفاق را پيش از آن كه همايون به مرز ايران برسد روز دوّم ربيع الاول سال 949 همسرش زاييد و چون نمىتوانست نوزاد را همراه خود داشته باشد پس از چند روز وى را به افغانستان نزد يكى از بستگانش فرستاد تا نگهداريش كند ؛ و اين نوزاد پسر جلال الدين اكبر نام گرفت كه در دوازده سالگى به سلطنت رسيد ، پنجاه و دو سال پادشاهى كرد ، و دوازدهم جمادى الآخر 1014 درگذشت .\r\nبه هنگامى كه همايون وارد سيستان شد احمد سلطان شاملو حاكم آن جا بود وى و بزرگان شهر به پيشباز رفتند و با خدمتگزارى فراوان او و همراهانش را وارد دار الحكومه كردند .\r\nاحمد سلطان همسرش را به مصاحبت و پذيرايى حميده بانو گماشت و خود گزارش ورود همايون را براى سلطان محمد ميرزا پسر شاه و نايب السلطنه خراسان فرستاد . اتفاق را در همين هنگام جواب شاه به نامهء همايون رسيد . اين نامه بسيار محبت‌آميز و گرم و صميمانه بود . ضمنا طى فرمانى جداگانه و مفصل متضمن بيش از دو هزار كلمه ، به همه فرمانداران شهرهاى مسير ،\r\n\r\n","description":"","footnote":"","page_name":" 1858 ","page_number":210},
  {"content":"\r\n\r\nترتيب پذيرايى همايون را به تفصيل تمام اعم از مقدار و چگونگى غذاها ، شربتها ، ميوه‌ها ، لباسهاى تشريفاتى ، مراسم رسمى را دستور داد . فرمان مقرّر مىداشت همه دكانهاى شهرهاى سر راه بايد چراغانى و با قاليچه‌ها و پارچه‌هاى گرانبها و خوش رنگ و نگار زينت شود .\r\nدختران و زنان روى قاليچه‌ها بنشينند و با ميهمانان با گشاده‌رويى و ادب تمام سخن بگويند و هر كس در پذيرايى پادشاه هند كمتر كوتاهى ورزد به سخت‌ترين صورت مجازات مىشود .\r\nنايب السلطنهء ده ساله خراسان و بزرگان در هرات از نصير الدين همايون پذيرايى شاهانه كردند . پادشاه ده روز در هرات ماند و هر شب در مجالس جشن و سرورى كه به مناسبت ورود وى بر پا مىشد شركت مىجست . در اين مجالس خوش آوازترين خوانندگان آواز مىخواندند .\r\nايام توقف همايون در هرات اتفاق را مصادف با عيد نوروز بود . پادشاه هند همانند سلطانى شكوه‌مند در جشن نوروز بر تخت نشست و بزرگان و درباريان هديه‌هاى گرانبها به وى تقديم كردند .\r\nسپس از هرات راهى مشهد شد و چون به آن جا رسيد به زيارت آستان حضرت رضا رفت و از سر اخلاص سر بدان درگاه منيع ساييد . پس از اين كه وارد قزوين و به كاخ شاه نزديك شد از اسب فرود آمد . شاه تهماسب تا جايى كه قالى گسترده شده بود به پيشباز آمد .\r\nسپس وى را طرف راست خود بر تخت نشاند . شاهزاده سلطانم خواهر شاه نيز به احترام حميده بانو جشن بزرگى آراست .\r\nبارى ، پس از اين كه همايون مدتى در قزوين ماند ، شاه پانزده هزار سپاهى در اختيار او نهاد و به وى اجازه بازگشتن داد . همايون از قزوين به تبريز ، و از آن جا به قصد زيارت مزار شيخ صفى الدين و شاه اسماعيل اول به اردبيل رفت و از جنوب درياى خزر به قزوين بازگشت و بعد از توديع با شاه تهماسب راهى مشهد شد . از آن جا به قصد رفتن به قندهار وارد جام شد . مزار شيخ جام را زيارت كرد و از سر ابتهال بر ديوار مزار نوشت :\r\n اى رحمت تو عذر پذير همه كس * ظاهر به جناب تو ضمير همه كس \r\n درگاه و در تو قبله‌گاه همه خلق * لطفت به كرشمه دستگير همه كس \r\nسرگشته باديه بىسرانجامى محمد همايون 14 شوال 951 همايون در مراجعت به هند با كمك پانزده هزار سپاهى كه شاه تهماسب در اختيار وى نهاد بيست و پنجم جمادى الثانى 952 بر قندهار مسلط شد و تا سال 961 قمرى 932 شمسى 1554 ميلادى ، به تدريج سراسر سرزمين هند را به تصرف خويش درآورد و تاج و تخت از دست رفته‌اش را بازيافت ، اما دوران پادشاهيش پس از تحمل آن همه رنج‌مندى و آوارگى بيش از شش ماه نپاييد زيرا از پلكانى به زير افتاد و در سال 963 درگذشت و در دهلى به خاك رفت . حميده بانو بيگم نيز پنجاه سال پس از مرگ شوهر و شصت و سه سال بعد از پيوند با وى درگذشت .\r\nبارى ، شاه تهماسب يكى از پادشاهان بزرگ سلسلهء صفوى است و گرچه درخور برابرى\r\n\r\n","description":"","footnote":"","page_name":" 1859 ","page_number":211},
  {"content":"\r\n\r\nبا پدرش شاه اسماعيل و شاه عباس بزرگ نيست ، اما در دوران سلطنت دراز وى گرچه دشمنان ايران در مشرق و مغرب بسيار زورمند بودند و چندين بار بر او تاختند اما نتوانستند بدستى از سرزمين ايران را به دست آورند . او با چهار تن از سلاطين عثمانى ، سلطان سليم ، سلطان سليمان ، سلطان سليم ثانى ، سلطان مراد معاصر بود و با دو پادشاه اخير روابط نيكو داشت .\r\nپس از مرگ شاه تهماسب كه وقتى اتفاق افتاد كه از عمرش شصت و چهار سال و يك ماه و نوزده روز گذشته بود . شاه اسماعيل دوم روز چهار شنبه 27 شعبان 984 دستور داد جسد شاه متوفى را در گنبد شاهزاده حسين به خاك سپارند . پس از انجام شدن اين كار مرتضى قلى سلطان مأمور شد هفتصد من شربت بسازد ، به قسمتى از آن آب ليمو و به قسمت ديگر گلاب و عرق بيدمشك بياميزد و شاه به يكى ديگر از امرا دستور فرمود پنج هزار طبق حلوا از شكر و عسل و دوشاب سفيد آماده كند ، ديگرى نيز مأمور شد هزار قاب طعام ملوّن به الوان غير مكرر درست كند و خرمنى گوشت پخته بسازد تا پس از خوردن آش بخورند . اين همه فراهم آمد اما به سبب جنگ و آشفتگى كه ميان افراد قزلباش و مخالفشان پديد آمد هيچ كس جرعه‌اى و لقمه‌اى نتوانست برگيرد و همه پامال شد .\r\nبعد از چند گاه جسد شاه تهماسب را از شاهزاده امامزاده حسين قزوين به مشهد مقدس حمل كردند ، و پايين پاى حضرت رضا به خاك سپردند .\r\nاين پادشاه بلند اندام ، دست دراز ، زرد سيما ، بود لبهاى كلفت و ريشى زشت و ترسناك داشت در مدت سلطنت خود چندين زن گرفت و دوازده پسر و هفت دختر داشت ، به اين شرح : محمد ميرزا ( سلطان محمد خدابنده ) اسماعيل ميرزا كه بعدا به نام شاه اسماعيل ثانى سلطنت يافت ؛ سلطان مراد ميرزا ، سلطان حيدر ميرزا ، سلطان مصطفى ميرزا ، سلطان محمود ميرزا ، امامقلى ميرزا ، زين العابدين ميرزا و موسى ميرزا پريحان خانم خواهر تنى سلطان سليمان ميرزا ، فاطمه سلطان خانم خواهر تنى سلطان محمود ميرزا ، خانش خانم خواهر تنى امامقلى ميرزا ، مريم خانم ، انا خانم كه زن على قلى خان حاكم هرات شد ، شهربانو ، و خديجه سلطان خانم .\r\nاين نكته گفتنى است كه پس از مرگ شاه تهماسب برخى از ما ترك او به اين شرح صورت‌بردارى شد :\r\nطلا و نقرهء مسكوك 380000 تومان\r\nخشت طلا و نقره هر يك به وزن سيصد مثقال ششصد عدد\r\nپارچه‌هاى زربفت هشتصد طاقه\r\nجامه از منسوجات قيمتى سى هزار قطعه\r\nجوشن و كجيم و برگستوان سى هزار دست\r\nشتر ماده سه هزار رأس\r\nاسب خاص دويست رأس\r\nماديان عربى سه هزار رأس\r\n\r\n","description":"","footnote":"","page_name":" 1860 ","page_number":212},
  {"content":"\r\n\r\nشاه تهماسب كه روز دوشنبه 19 رجب 930 برابر 903 شمسى مطابق 23 مه 1524 ميلادى به تخت سلطنت نشسته بود ، پس از پنجاه و چهار سال پادشاهى روز 15 صفر 984 برابر 955 شمسى مطابق 14 مه 1576 درگذشت . تاريخ وفاتش را چنين رقم زده‌اند :\r\n رفت ز دنياى دون شاه سليمان مكان * گشت دليل رهش همت پروردگار \r\n با خلف خود گذاشت منصب شاهنشهى * كرد رها تاج و تخت ماه صفر در بهار \r\n كردم از انديشه من پرسش تاريخ سال * گفت بگو سال بود نهصد و هشتاد و چهار \r\nشاه سليمان : شاه عباس ثانى هشت روز پس از آن كه در راه سفر به خراسان به خسرو آباد دامغان رسيد اكتبر 1666 ميلادى در سى و شش سالگى درگذشت . او دو پسر داشت يكى صفى ميرزا كه مادرش چركسى بود و ديگرى حمزه ميرزا كه از زنى گرجى به دنيا آمده بود .\r\nشاه عباس دوم وليعهد و جانشينى انتخاب نكرده بود ، از اين رو امرا و بزرگان براى تعيين شاه نو به مشورت نشستند و سرانجام تصميم كردند حمزه ميرزا را به سلطنت بردارند . اما آقا مبارك كه خواجه باشى حرم بود به جدّ تمام به مخالفت برخاست و تهديد كرد اگر صفى ميرزا را كه در آن وقت بيست سال داشت به پادشاهى برندارند وى حمزه ميرزا را كه هشت سال بيشتر نداشت مىكشد . بزرگان ناچار تسليم نظر وى شدند ، و تفنگچى لر آقاسى را مأمور كردند به اصفهان برود و از سوى ديوان عالى خواهش كند كه صفى ميرزا جاى پدرش تاجگذارى كند .\r\nتفنگچى لر آقاسى 675 كيلو متر فاصله ميان خسرو آباد و اصفهان را در مدت 112 ساعت پيمود و وقتى خبر مرگ شاه عباس دوم را به حرم‌سرا رساند و پيغام ديوان عالى را به صفى ميرزا گفت مادر شاهزاده به تصور اين كه به اين بهانه مىخواهند پسرش را از او جدا كنند و بكشند گريستن آغاز كرد و رها نمىكرد صفى را از او دور كنند . اما تفنگچى لر آقاسى چندان سوگند ياد كرد كه سرانجام مادر با شرايطى رضا شد پسرش را براى تاجگذارى از حرمسرا بيرون ببرند . صفى ميرزا بيش از آنچه از رسيدن به مقام سلطنت خوشحال شده بود از مرگ پدرش ناشاد بود .\r\nصفى ميرزا تمام دوران طفلى و نوباوگى و تازه جوانى خويش را در حرمسرا بمصاحبت و همزبانى خواجگان و زنان گذرانده بود از اين رو فردى ضعيف النفس بىاراده و فاقد شخصيّت بار آمده بود و همنشينى و مشورت با زنان و خواجگان و متملقان را بر رايزنى با مردمانى خداجوى و كريم گوهر و روشندل و مصلحت انديش ترجيح مىنهاد .\r\nروز پس از تاجگذارى به نام وى سكه ضرب شد بر يك روى سكه لا إله الا اللّه ، محمد رسول اللّه ، على ولى اللّه و در روى ديگر\r\n\r\n","description":"","footnote":"","page_name":" 1861 ","page_number":213},
  {"content":"\r\n\r\n ز بعد هستى عباس ثانى * صفى زد سكّه صاحبقرانى \r\nنقش شده بود .\r\nشاه صفى پادشاهى خوشگذران و عياش بود و بسى بر نيامد كه به بيمارى سختى گرفتار آمد . اطبا چون از معالجتش درماندند بهانه آوردند كه هم ساعت تاجگذارى پادشاه سعد نبوده و هم خطبه‌خوان اهليّت و سزاوارى خطبه خواندن را نداشته ؛ بنابراين بايد هم تاجگذارى تجديد گردد و هم نام پادشاه عوض شود .\r\nشاه صفى كه خود بر اثر تربيت نادرست تحت تاثير خرافات بود به گفته طبيبان و اخترگران گردن نهاد . اين بار محلّ تاجگذارى چهل ستون معيّن و شيخ الاسلام ديگرى براى خواندن خطبه انتخاب شد و مراسم تاجگذارى ساعت نه صبح روز بيستم مارس 1668 برابر 1047 سال خورشيدى طىّ تشريفات با شكوهى انجام پذيرفت .\r\nوى كه به حساب مورخان دويست و سى و چهارمين پادشاهان ايران است سلطانى نرمخو ، مهربان ، پوزش‌پذير ، دادگر ، دوستدار نظم ، اما گرسنه چشم ، ممسك و شهوتران بود .\r\nوى در سه سال اول سلطنتش افزون بر صد بار راه ميان كاخ سلطنتى را تا بيرون شهر قرق كرد تا حرمسرايش را براى گردش به آباديهاى خارج پايتخت ببرد .\r\nدر سال 1086 نهمين سال پادشاهى شاه سليمان تركمانان به سركردگى آدينه سلطان به حدود استر اباد و دامغان و سمنان تاختند و غارتگريها و ويرانگريها كردند . شيخ على خان زنگنه صدر اعظم كلبعلى خان شاملو را به سركوبى مهاجمان فرستاد . آدينه سلطان در جريان جنگ به قتل رسيد و سپاهيانش پراكنده گشتند . سردار لشكريان ايران نيز مجروح شد كه پس از مدّتى به همان جراحت جان سپرد .\r\nبزرگترين خوشبختيهاى شاه سليمان اين بود كه در تمام دوران بيست و هشت ساله پادشاهيش همه همسايگان ايران يا ناتوان بودند و آمادگى و جرأت مزاحمت نداشتند و يا سرگرم امور داخلى خود بودند و سوداى جهانگيرى و لشكركشى نداشتند . افزون بر اين صدر اعظمى خداترس و دانا ، با تدبير و درستگار چون شيخ عليخان زنگنه داشت كه تمام امور را به كف كفايت خود گرفته بود . در چنين شرايط مساعد و آرام روابط بازرگانى ايران با كشورهاى خارج توسعهء بسيار يافت و شاه فرصت و مجال پيدا كرد به ساختن بناهاى رفيع و باشكوه در پايتخت و ديگر شهرها بپردازد كه از آن جمله عمارت كم نظير هشت بهشت است كه به سال 1080 سومين سال پادشاهى او ساخته شده است .\r\nسلطنت شاه سليمان در سال 1105 پايان يافت و پس از مرگ وى سلطان حسين ميرزا كه از شش پسر ديگرش بزرگ‌تر بود و بيست و شش سال داشت روز 14 ذى حجه 1105 برابر ششم اوت 1694 به تخت سلطنت نشست .\r\nنوشته‌اند تا سه روز پس از مرگ سليمان هيچ يك از خواجه‌سرايان و محرمان و درباريانش جرأت نداشت نزديكش شود و بفهمد به خواب است تا غش كرده يا مرده است .\r\nپس از اين مدت عمه‌اش مريم بيگم كه زنى جسور بود به بالينش رفت و دانست كه مرده است\r\n\r\n","description":"","footnote":"","page_name":" 1862 ","page_number":214},
  {"content":"\r\n\r\nآن گاه خواجه سرايانش را خبر كرد . جسدش را به قم بردند و در جنوب غربى آرامگاه شاه عباس دوم به خاك سپردند .\r\nآنگلبرت كميفر  Engellbert KamPfer  جهانگرد آلمانى خصوصيات جسمى و روحى شاه سليمان را چنين شرح كرده است : متوسط اندام و باريك است و استخوان‌بنديش ظريف است . صورتش به گاه طفلى و نوباوگى گرد بود اما اكنون كشيده و لاغر شده است .\r\nپوستش پريده‌رنگ و روشن است ، پيشانى بلند و باز دارد ؛ چشمانش مانند چشمان مادر چركسىاش درشت است . ابروانش كم پشت ، بينىاش ظريف و برآمده است ؛ ريشش را كه رنگ مىكند نوك تيز است . سخن آهسته مىگويد . هميشه سرش را بالا نگه مىدارد . اسبش را آهسته مىراند و هنگامى بر اسب سوار است به اطراف خود نگاه مىكند . شاه سليمان پادشاهى ناقص خرد و سست راى بود . هرگز به امور سياسى كشور نمىپرداخت . به سخن ديگر سر رشته همه امور كشور به دست خواجه‌سرايان بود . نوشته‌اند وقتى برخى از بزرگان كه از آسانگيرى او به مهام مملكت سخت ناراضى و نگران بودند به وى گفتند كه كشور از سوى تركان كاملا تهديد مىشود ، و اگر براى دفعشان اقدام عاجل و مؤثر به عمل نيايد ديرى نمىگذرد كه بر سراسر قسمتهاى آباد مملكت تسلط مىيابند . در جواب گفت : چه غم ، مرا همين اصفهان بس است .\r\nوى چندان در باده گسارى دلير و بىباك بود كه در اين كار هيچ از يك از درباريان به قدر او حريص نبود . به سخن ديگر وى هميشه مست و بىخويشتن بود . شاه سليمان بر خلاف پدرش شاه عباس ثانى به عيسويان به سختى و بيدادگرى رفتار مىكرد ؛ آنان را نجس مىخواند ، و بزرگانشان را به زندان مىافگند . شاه سليمان شصت و پنج سال پس از مرگ شاه عباس كبير در 29 ژوئيه سال 1694 در 47 سالگى درگذشت .\r\nبرخى از محققان نوشته‌اند كه شاه سليمان داراى هفت پسر بوده ، اما گروسينسكى كشيش لهستانى عصر صفوى عده پسرانش را سه نفر دانسته و شاهزاده حسين را كه پس از او پادشاهى يافته كوچكترين پسرانش شمرده و آورده است پسر ارشدش به فرمان وى كشته شد و پسر دومش براى اين كه به كنايت عمل زشت پدرش را به وى بنمايد روزى كه او در باغ اختصاصيش گردش مىكرد به بريدن يكى از درختان جوان و شاداب و سرسبز كه در غايت خرمى و ميوه‌دهى بود پرداخت . شاه سليمان كه از بىخردى معنى كار پسرش را درنيافت به قورچىباشى دستور داد وى را بكشد . قورچىباشى كه مردى دانا و مصلحت‌انديش بود با بيان سخنان دلنشين و حكيمانه شاه را به هوش آورد چنان كه از كشتن پسرش چشم پوشيد اما به وى گفت از آنچه گفته بود با هيچ كس خاصه با مادر شهزاده سخن نگويد .\r\nقورچىباشى چون شهزاده را دوست مىداشت براى اين كه همواره از خشم و سخط پدرش در امان ماند روزى از آنچه ميان شاه و وى سخن رفته به اشاره با شهبانو گفتگو كرد و اظهار داشت بىآن كه شهزاده را از آن آگاه كند سفارش كند همواره رفتارش به دلخواه پدرش باشد تا زندگيش به خطر نيفتد .\r\nشهبانو از آن جا كه خوى زنان است كه رازدارى نمىتوانند ، آن خبر را به پسر باز گفت و\r\n\r\n","description":"","footnote":"","page_name":" 1863 ","page_number":215},
  {"content":"\r\n\r\nوى را به بيرون شدن از كشور و رفتن به ديار بيگانگان برانگيخت ؛ و چون شاه از ماجرا آگاه گرديد قورچىباشى را بدان خطا كه رازش را بر شهبانو افشا كرده بود كشت . شهبانو نيز تاب اين حادثه نياورد ، و خود را از بام قصر به زير انداخت و درگذشت .\r\nشاه صفى اول : از شاه عباس اول پنج پسر در وجود آمد : محمد باقر ميرزا كه به صفى ميرزا شهرت يافت .\r\nحسن ميرزا ، محمد ميرزا ، امامقلى ميرزا . حسن ميرزا و اسماعيل ميرزا در طفلى درگذشتند .\r\nشاه صفى پادشاهى شرابخوار ، عياش و بىرحم و خونريز بود ، چنان كه در مدت چهارده سال سلطنتش بسيارى از افراد خانوادهء پادشاهى و سرداران و بزرگان را كشت . اين درشتناك ناهموار كار سنگدل به يك بار چهل تن از بانوان و دختران و كنيزكان حرم را در گودالى كه در حرمسرا كنده بودند زنده به گور كرد ، و همسرش را نيز در حال مستى كشت . اغورلو خان ايشيك آقاسىباشى ، حسن بيگ يساول صحبت ، و عيسى خان قورچىباشى را كه از امراى بزرگ بود با سه پسرش به قتل رساند . از اينها بدتر امامقلى خان فاتح هرموز را كه سردارى بلند نام ، و همواره مورد بزرگداشت و تقرب شاه عباس بود با سه پسرش كشت .\r\nدر طول مدت سلطنت اين پادشاه خونريز آرام سوز مصائب و بلاهاى زيادى بر ايران وارد آمد و بارها اين سرزمين مورد حمله عثمانيان و تاخت و تاز اقوام مختلف قرار گرفت كه بر اثر آنها ويرانيهاى بسيار به بار آمد\r\nعامه مردم از هر طبقه از سنگدلى و شقاوتش دائم در اضطراب و ترس بودند چه از كشتن ، كور كردن ، شكنجه كردن هيچ كس پروا نمىكرد . چنان كه دستور داد دهان دو نفر هندى را كه بر خلاف دستورش قليان كشيده بودند پر از سرب مذاب كردند .\r\nبارى ، اين سلطان سفاك درشت خوى روز دوشنبه دوازدهم صفر 1052 قمرى برابر 1021 خورشيدى مطابق دوّم مه 1642 بر اثر افراط در مىخوارى درگذشت .\r\nمدّت عمرش سى سال و چند ماه بود .\r\nشاه عباس اول به هنگامى كه سلطان محمد ميرزا بزرگ‌ترين پسران شاه تهماسب حكومت هرات را به عهده داشت شب دوشنبه اول رمضان سال 978 قمرى برابر 949 خورشيدى مطابق 27 ژانويه 1571 ميلادى از زنش خير النساء دختر مير عبد الله خان والى مازندران پسرى به دنيا آمد كه بنا به فرمان شاه تهماسب او را عباس ناميدند . هنوز بيش از يك سال و نيم از عمرش نگذشته بود كه شاه وى را به ميرزايى شهر هرات منسوب ، و شاهقلى سلطان را به للگى وى معلوم كرد .\r\nشاه تهماسب پس از اين كه شصت و چهار سال و يك ماه و بيست و پنج روز عمر و پنجاه و سه سال و شش ماه و بيست و شش روز پادشاهى كرد بامداد روز چهار شنبه پانزدهم صفر 984 قمرى برابر 955 خورشيدى مطابق 14 مه 1576 درگذشت و پسرش اسماعيل روز چهار شنبه 27 جمادى الاول 984 جاى او پادشاهى يافت . او در ابتداى سال 985 خواهرش زينب بيگم را به عقد عليقلى بيگ گوركان درآورد ، به حكومت هرات فرستاد و به وى دستور داد پس از ورود به هرات شاهزاده عباس ميرزا را از ميان بردارد . اما فرمانش به جهاتى به تأخير افتاد و اين پادشاه كه در سال 943 به دنيا آمده بود پس از يك سال و نيم پادشاهى روز يكشنبه\r\n\r\n","description":"","footnote":"","page_name":" 1864 ","page_number":216},
  {"content":"\r\n\r\nسيزدهم رمضان 985 قمرى برابر 956 خورشيدى برابر 24 نوامبر 1577 درگذشت و محمد ميرزا به پادشاهى نشست . و چون كور شده بود مهد عليا خير النساء بيگم زنش به كفالت امور مىپرداخت . اما چون ملكه زنى تيز خشم و كينه‌جو و جاه‌طلب بود و به سران قزلباش بىحرمتى مىكرد چند تن از سران اين طايفه ظهر روز يك شنبه اول جمادى الثانى 987 ملكه و مادر پيرش را كشتند .\r\nبارى ، پس از وقوع حوادث بسيار عباس ميرزا روز دهم ذى قعده 996 وارد قزوين - پايتخت - شد و در حالى كه بيش از هجده سال و دو ماه و نيم از عمرش نگذشته بود بر تخت سلطنت تكيه زد . وى از آغاز پادشاهى خويش تصميم گرفت در سر فرصت و به تدريج سران قزلباش را كه در زمان پادشاهى پدرش فتنه‌ها انگيخته ، خونها ريخته بودند ، و همواره در امور كشور دخالت مىكردند از ميان بردارد . مخصوصا مصمم بود كشندگان مادرش را به سزا كيفر دهد و از اين رو بسيارى از سرداران معتبر قزلباش را اعم از اينكه گناهكار يا بىگناه بودند نابود ساخت ، و براى اين كه در ادارهء امور كشور كاملا بىرقيب باشد برادران و پسر عموهاى خود را غالبا كور و به زندان كرد . همچنين پسرانش را به بهانه‌هاى كوچك از نعمت بينايى محروم ساخت يا كشت .\r\nشاه عباس اول اندكى كوته اندام اما متناسب اعضا بود پيشانى كوتاه ، چشمان كوچك ، چانهء باريك و بينى بلند داشت ، و همواره لباس ساده مىپوشيد . در نوباوگى دانش بسيار نياموخت و فقط خواندن و نوشتن مىتوانست . اما چون هوش و حافظه قوى داشت بر اثر مصاحبت با بزرگان ادب و شاعران و هنرمندان به نويسندگى و شاعرى و نقاشى و موسيقى آشنا شد . با وزيران و سرداران و دانشمندان دربار خود به زبان فارسى ، و با صاحب منصبان و سربازان خود كه زبان تركى مىدانستند به آن زبان سخن مىگفت . وى به هنرهاى زيبا از جمله نقاشى ، مينياتور سازى ، كاشىسازى ، تذهيب ، خوشنويسى علاقه و توجه خاص داشت . اخلاق و رفتارش متناقض و جامع نيك و بد بود . هم بىرحم و سنگدل ، و هم مهربان و نرمخو بود .\r\nگاهى بخشنده و گاهى خسيس و گرسنه چشم مىشد . زمانى خويشتن‌بين و خودراى و كينه‌توز بود ، و ديگر زمان ملايم و درويش و باگذشت . گاه چنان غصب بر او چيره مىشد كه اطرافيانش بر جان خود بيم مىكردند ، و ديگر گاه آن سان به مدارا و گرم‌رويى با نوكران خود سخن مىگفت كه گفتى برادران اويند . شاه عباس سرداران و بزرگان فداكار خود را به انواع محبّت مىنواخت ، حتى گاهى زنان و كنيزكان خود را رها مىكرد و به آنان مىبخشيد . خود نيز زن‌دوست بود . هنوز بيش از شانزده سال نداشت كه زنى چركسى گرفت ، و در سال 995 قمرى برابر 966 خورشيدى پسرش صفى ميرزا به دنيا آمد . و دو سال بعد در اواخر ذى حجه 996 در يك شب دو زن از شاهزادگان صفوى گرفت يكى اغلان پاشا خانم دختر سلطان حسين ميرزا ، و ديگرى مهد عليا خانم دختر عمويش . از آن پس نيز چند همسر ديگر گرفت .\r\nجهانگردان خارجى عدهء زنان و كنيزكان حرم شاه عباس را از چهار صد تا پانصد تن نوشته‌اند .\r\nشاه عباس موسيقى را دوست داشت ، و خود نيز نوعى ساز مىنواخت ؛ شراب مىنوشيد ،\r\n\r\n","description":"","footnote":"","page_name":" 1865 ","page_number":217},
  {"content":"\r\n\r\nو شيفته رقص و آواز زنان بود . اما از ترياك و تنباكو بسيار بدش مىآمد . مانند ديگر افراد معاصرش به احكام اخترگران و ستاره‌شناسان اعتقاد محكم داشت و هيچ كار بدون مشورت و صلاح‌انديشى ايشان انجام نمىداد . به استخاره و تفأل نيز معتقد بود .\r\nوى پنج پسر : صفى ميرزا ، حسن ميرزا ، سلطان محمد ميرزا ، خدابنده ميرزا ، اسماعيل ميرزا و شش دختر شاهزاده بيگم ، زبيده بيگم ، خان آغابيگم ، حوابيگم ، شهربانو بيگم و ملك نساء بيگم داشت .\r\nاين شهريار در آغاز سلطنتش نذر كرده بود اگر بر مشكلات فائق آيد يك بار پياده از پايتختش به زيارت مزار حضرت رضا برود ، و چون به مراد خود رسيد ، وفاى نذر را روز پنج شنبه پانزدهم جمادى الاول سال 1010 قمرى برابر 980 خورشيدى از اصفهان بيرون شد ، و به همراهانش اجازه داد به دلخواه خود پياده يا سواره وى را همراهى كنند . از ميان همراهانش ميرزا هدايت الله اصفهانى ، مهتر سلمان دنبلى ركابدار شاه ، و محمد زمان سلطان بايندرى با شاه همچنان پياده مىرفتند . اين سه تن به يارى هم با طنابى كه هشتاد ذرع شرعى طول داشت مسافت ميان اصفهان و مشهد را اندازه گرفتند و در خاتمت سفر معلوم شده شاه در مدت بيست و هشت روز براى رسيدن از اصفهان به مشهد صد و نود و نه فرسنگ و هشتاد و يك طناب و بيست و پنج ذرع شرعى راه پيموده است .\r\nشاه عباس چون فتح لار را امرى لازم مىشمرد همين كه فرصت و بهانه يافت الله‌وردى خان امير الامراى فارس را به گشودن آن مأمور كرد و دستور داد زنده يا مرده ابراهيم خان فرمانده لار را نزديك وى فرستد . مردم آن سامان بر اين باور بودند قلعه لار را لار پسر گرگين ميلاد ساخته و چهار هزار سال پيش وسيله جادوگران چنان طلسم شده كه گشودن آن ناشدنى است ، و هيچ نيرو هر چند عظيم باشد نمىتواند آن را فتح كند .\r\nالله‌وردى خان به منظور اجراى فرمان شاه روز سه شنبه چهارم جمادى الثانى 1010 با سپاهى مركب از پانزده هزار نفر سوار و پياده راهى لار شد و ابراهيم خان را كه در قلعه به دفاع پرداخته بود پس از پانزده روز پايدارى ناچار به تسليم كرد همان سال وارد قلعه شد ، و حكومت آن را به يكى از معتمدانش كه قاضى ابو القاسم نام داشت سپرد و « طلسم كيانى شكست » كه موافق حروف ابجد 1010 است ماده تاريخ اين فتح شد .\r\nشاه عباس كبير در طول دوران سلطنتش جنگهاى بسيار كرد . او پس از آن كه سركشان داخلى را سركوب كرد به منظور بيرون راندن ازبكان از خراسان با واگذارى تبريز و گرجستان و شروان و لرستان به پادشاه عثمانى موافقت كرد و در اواخر سال 1005 به خراسان روى نهاد و ششم محرم آنان را سخت شكست داد ، و بعد از چند سال به پس گرفتن شهرهايى كه به عثمانيان واگذار كرده بود تصميم گرفت . نخست به تبريز حمله برد و روز پانزدهم جمادى الاولى 1011 آن را گشود . پادشاه عثمانى سردار معروف خود جغال اوغلى را با صد هزار سپاهى به مقابلهء وى فرستاد . با اين كه شمار سپاهيان شاه عباس از شصت هزار نفر بيشتر نبود روز 24 جمادى الثانى 1013 سپاه عظيم عثمانى را شكستى سخت داد و قريب چهل هزار\r\n\r\n","description":"","footnote":"","page_name":" 1866 ","page_number":218},
  {"content":"\r\n\r\nنفرشان را كشت . سال بعد نيز سپاهيان ايران گنجه و تفليس و باكو و شروان و شماخى و موصل و ديار بكر را گرفتند . در سال 1017 قمرى برابر 987 خورشيدى مراد پاشا صدر اعظم سلطان احمد خان با سپاهيان فراوان براى تصرف تبريز راهى آذربايجان شد . گرچه نخست تبريز را گرفت اما پس از مدتى كوتاه شكستى فاحش خورد و ناچار به كشور خود عقب نشست .\r\nسرانجام دو دولت ايران و عثمانى در سال 1020 قمرى برابر 990 با هم صلح كردند و پادشاه عثمانى رسما ولاياتى را كه در آغاز سلطنت شاه عباس گرفته بود به ايران پس داد .\r\nدر سال 1027 نيز در جنگى كه ميان لشكريان عثمانى به سركردگى خليل پاشا و سپاهيان ايران به فرماندهى قرچغاى خان سپهسالار ايران به وقوع پيوست عثمانيها به سختى شكست خوردند . همچنين در نبردى كه در فاصلهء بين سالهاى 1032 تا 1034 قمرى ميان سپاهيان دو دولت بر سر تصرف بغداد درگرفت زينل بيگ شاملو فرمانده سپاهيان ايرانى حافظ احمد پاشا سپهسالار لشگريان عثمانى را شكست داد .\r\nدر اوايل سال 1031 قمرى برابر 1001 خورشيدى امامقلى خان فرزند الله‌وردى خان ، نخست جزيرهء قشم و زان پس با يارى انگليسيان روز دهم جمادى الاولى سال 1031 قمرى جزيره هرمز را از پرتغاليها گرفت .\r\nشاه عباس بزرگ پس از آنهمه جنگهاى عظيم كه با دشمنان ايران كرد و در همه پيكارها فاتح بود ، و بعد از آن به بناهاى باشكوه و كاروانسراهاى زياد و آبدانهاى بسيار كه بر سر راهها براى آسايش مسافران ساخت ، شب پنج شنبه 23 جمادى الاول سال 1038 قمرى برابر 1008 خورشيدى در حالى كه پنجاه و نه سال و هشت ماه و 23 روز از عمرش سپرى شده بود در اشرف مازندران درگذشت ، جسدش را در كاشان جنب مزار حبيب بن موسى به خاك سپردند .\r\nشاه عباس كبير هم دولت صفوى را به اوج قدرت و عظمت رساند و هم در اواخر سلطنتش مقدمات زوال تدريجى سلسله صفوى را فراهم آورد . يكى از جمله موجبات سقوط اين دولت اين بود كه مردم بر اثر آسايش و وفور نعمت به تن‌آسانى و عدم فعاليت خو گرفتند و چون سپاهيان اراده و قدرت سلحشورى را از دست دادند لا جرم دشمنان در ايام پادشاهى سلاطين بعد از او كه اغلب بىكفايت و خوشگذران و عشرت‌جو بودند بر ايران مىتاختند و بعضى از ايالات آباد و پر ثروت ايران را غارت و ويران مىكردند . همچنين چون شاه عباس بر اطلاق نسبت به همه پسران خود و شاهزادگان بد گمان بود به آنان اجازه نمىداد هرگز از حرمسرا بيرون شوند و فنون حكومت و سپاهيگرى و جنگاورى را بياموزند . آنان نيز دائم سرگرم عياشى و خوشگذرانى مىشدند و اگر اتفاقا بنا به موجبى امور خطير به ايشان سپرده مىشد از ادارهء آن درمىماندند ، و كارهاى مهم به فساد مىگراييد .\r\nشاه عباس ثانى پس از مرگ شاه صفى پسرش عباس ميرزا كه در آن زمان نه سال و هشت ماه و بيست و هشت روز داشت در روز پانزدهم صفر 1052 به سلطنت رسيد .\r\nميرزا تقى خان اعتماد الدوله نيابت سلطنت و ادارهء امور كشور را متعهد شد . اما چون\r\n\r\n","description":"","footnote":"","page_name":" 1867 ","page_number":219},
  {"content":"\r\n\r\nبه سن رشد رسيد زمام كارها را خود به دست گرفت . نخست يك كرور از ماليات مردم كاست و زان پس نوشيدن شراب را بر مىخوارگان حرام كرد . اما ديرى نپاييد كه نه تنها مردم را در اين كار آزاد نهاد بل كه خود در اين كار چندان افراط كرد كه قبايحى از او سر زد . از جمله يك روز كه از كثرت مىخوارگى در مشاعرش خلل راه يافته بود به سه تن از زنانش امر كرد با او شراب بنوشند . آنان به عذر قصد رفتن به مكه فرمان نبردند او سه بار دستور خود را تكرار كرد و اطاعت نكردند هر سه را به آتش سوزاند . همچنين دو خواهرش را به دو مرد مستمند به زنى داد اما چون شوهرانشان نژاده نبودند شرط كرد از ايشان بچه نياورند ، و چون باردار شدند آنان را به سقط جنين ناچار كرد ؛ و وقتى بار دگر حامله شدند و بچه زادند فرمان داد نوزادان را چندان از خوردن شير محروم بدارند تا بميرند .\r\nدر نخستين سال پادشاهى شاه عباس ثانى . شاه جهان كه در سال 1037 پس از پدرش جهانگير به سلطنت رسيده بود ، و پيش از پادشاهى ، با شاه عباس ثانى روابط دوستانه داشت ، و او را عمو خطاب مىكرد درصدد تسخير قندهار برآمد ؛ و شاه رستم خان سپهسالار را به دفع وى مأمور كرد . چون پادشاه خردسال بود و رستم خان به فرمانهاى او اعتنا نداشت در اين كار نكوشيد و قندهار به تصرف سپاهيان هند درآمد . شاه عباس از آسانگيرى و سستى رستم خان در اين كار مهم ، و شكست وى چنان خشمگين گشت كه به قرچغاى خان حاكم خراسان دستور داد او را بكشد ، و والى خراسان رستم و برادرانش را كشت . اما مقارن اين احوال موجباتى فراهم آمد كه موقتا پادشاه ايران و هند به آشتى گراييدند .\r\nدر سال 1057 شاه عباس ثانى مرتضى قلى خان قاجار را به سپهسالارى منصوب و مأمور جمع‌آورى سپاه و پس گرفتن قندهار كرد . لشكريان ايران در سال 1059 قندهار را گرفتند و كوشش شاه جهان و پسرانش اورنگ زيب را در نگهداشتن آن شهر بىنتيجه گذاشتند ، و در حملاتى كه سه بار طىّ سالهاى 1061 ، 1063 و 1064 براى پس گرفتن قندهار كردند كارى از پيش نبردند . در جنگهايى كه در آغاز پادشاهى شاه عباس ثانى ميان سپاهيان ايران و روميان بر سر تصرف گرجستان درگرفت پيوسته پيروزى با لشكريان ايران بود بدين گونه كه رستم‌خان ، تهمورس خان را كه به قصد تسخير گرجستان آمده بود سركوب و ناچار به فرار كرد .\r\nشاه جهان مدت سى سال از 1037 تا 1069 قمرى برابر 1007 تا 1037 شمسى بر هند سلطنت كرد ، و معاصر لويى چهاردهم پادشاه مقتدر فرانسه بود . در زمان سلطنت وى بسيارى از شعرا و ادبا و هنرمندان ايران روانه هند شدند . تاج‌محل ، مسجد مرواريد ، اگرا ، قلعه سرخ ، مسجد جامع دهلى و باغ معروف لاهور از بناهاى اوست . تخت معروف به تخت طاووس كه با بسيار جواهر گرانبها ترصيع يافته بود براى جلوس اين پادشاه ساخته شده بود .\r\nبه طور كلى اگر تنها كوشش و حمايت شاه جهان را در پيشرفت فرهنگ و هنر مورد توجه قرار دهيم بىگمان وى سرآمد پادشاهان گوركانى است ؛ اما گفتنى است كه از پايان سلطنت وى مقدمات انحطاط و زوال حكومت گوركانيان در هند فراهم آمد .\r\nروابط شاه عباس ثانى با اورنگ زيب جانشين شاه جهان مدتى دوستانه بود . اورنگ\r\n\r\n","description":"","footnote":"","page_name":" 1868 ","page_number":220},
  {"content":"\r\n\r\nزيب كه پادشاهيش را از سال 1659 ميلادى ، 1038 شمسى و 1070 قمرى با زندانى كردن پدر پيرش آغاز نهاده بود و پادشاهيش مدت چهل و هشت سال به طول انجاميد در كار مذهب متعصب و خشك بود و به هنر و ادبيات و معمارى هيچ علاقه نداشت ، از اين رو هزاران معبد هندوان را ويران ، و هندوان را از كارهاى دولتى اخراج كرد . و به زمان سلطنت همين پادشاه جوب چارنوك انگليسى در سال 1690 ميلادى 1069 خورشيدى شهر كلكته را بنا نهاد .\r\nوى حافظ قرآن بود . خط نيكو مىنوشت ، با اين كه ثروت زياد داشت ، خود از راه كتابت قرآن و كلاهدوزى نان مىخورد . دخترش زيب النساء بود . دربارهء اين دختر هنرمند و نكته‌سنج حكايتها پرداخته‌اند . از جمله نوشته‌اند روزى كه در خدمت پدرش بود بناگاه آيينه‌اى گرانبها از ديوار فرو افتاد و شكست . اورنگ زيب بىاختيار گفت از قضا آيينهء چينى شكست . زيب النساء گفت : خوب شد اسباب خودبينى شكست . و نيز نوشته‌اند زيب النساء كه مخفى تخلص داشت روزى در باغ قصر به تماشا مىگذشت به جايى رسيد كه گلهاى نرگس شاداب در آن بسيار بود . بىاختيار چند گل چيد و بر سر زد . در آن روزگاران اگر دخترى گل نرگس بر سر مىزد نشان جفت‌جويى او بود . اتفاق را در آن دم پدرش او را ديد و تبسم كرد .\r\nمخفى دريافت ، شرمگين گشت و عذرخواهى را گفت :\r\n نيست نرگس كه برون كرده سر از افسر من * به تماشاى تو بيرون شده چشم از سر من \r\nبارى ، در سال 1662 ميلادى مطابق 1041 خورشيدى زمان سلطنت همين پادشاه چارلز دوم سلطان انگليس با كاترين براگانزا شاهزاده خانم پرتغالى ازدواج كرد ، و جزيرهء بمبئى را كه در آن روزگاران از آن پرتغاليها بود به عنوان جهيز به دست آورد . وى مدتى نه بسيار دير اين جزيره را در برابر مبلغى نسبة كم به كمپانى شرقى فروخت و همين معامله پس از مدتى منجر به نفوذ كامل و تسلط انگليسيان بر سراسر قارهء هند و مايهء بدبختى هنديان و همسايگان آنان شد ، و مجموع اين عوامل پس از مرگ اورنگ زيب امپراتورى بزرگ و پهناور وى را از هم پاشيد .\r\nروابط شاه عباس ثانى با دربار هند مدتى دوستانه بود و شاه ايران براى تحكيم بيشتر مناسبات در آغاز سلطنت اورنگ زيب بوداق بيگ را به هند فرستاد . پادشاه هند در جمادى الثانى 1071 قمرى 1039 خورشيدى از رسيدن سفير ايران به مرز هند آگاه شد ، و تنى چند از نزديكان عالى رتبه را با خلعتى شايان به پيشباز وى فرستاد . همچنين دستور داد از روز پيش از ورود سفير به دهلى بازارها را تزيين كنند . به هنگام درآمدن او به پايتخت در طول شش كيلومتر سربازان در دو رديف راه صف كشيدند ؛ و وقتى به دروازهء كاخ سلطنتى رسيد نوازندگان به نواختن ساز پرداختند و به نشانهء شادى توپها به غرش درآمدند . اورنگ زيب با نهايت محبت به بوداق بيگ خير مقدم گفت و از اين كه سفير ايران به رسم و آيين ايرانيان سلام كرد نارضايى نشان نداد . با شادى نامه‌اى را كه آورده بود با دو دست گرفت و به علامت احترام تا نزديك تاجش بالا برد . سفير را در كاخى خوش منظر رهنمايى كرد ، و با دست خود هدايايى به وى\r\n\r\n","description":"","footnote":"","page_name":" 1869 ","page_number":221},
  {"content":"\r\n\r\nداد .\r\nپس از سپرى شدن مدتى اورنگ زيب تربيت خان حاكم مولتان را با هدايائى كه بيش از هفتصد هزار روپيه مىارزيد به ايران فرستاد . به فرمان شاه عباس از سفير كه در ربيع الثانى 1074 قمرى 1042 خورشيدى - 1663 ميلادى از دربار هند راه افتاده بود در قندهار استقبال كردند و چون به يزد نزديك شد شاه يكى از درباريان خود را به پيشباز وى فرستاد . و چون تربيت خان چهارم شوال 1074 وارد اصفهان شد به رسم گوركانيان سلام كرد .\r\nرفتار شاه عباس ثانى با سفير هند نه تنها گرم و محبت‌آميز نبود بلكه بسيار تحقيرآميز بود . به او گفت اورنگ زيب را چه رسيده كه خود را عالمگير لقب داده است . و جواب پادشاه هند را نيز سرد و زننده نوشت و چند راس اسب براى اورنگ زيب فرستاد .\r\nوقتى تربيت خان دوم ربيع الاول سال 1077 قمرى برابر سپتامبر 1666 آزرده‌خاطر به هند بازگشت و به اگرا رسيد پادشاه هند دستور داد اسبها را در حضور اشراف ايرانى مقيم هند بكشند .\r\nدر زمان پادشاهى شاه عباس ثانى ندر محمد خان فرمانرواى ازبك پس از جستن از توطئه‌اى كه پسرش عبد العزيز خان و گروهى از پزشكان دربار عليه او ترتيب داده بودند به دربار شاه ايران پناه آورد و از شاه عباس براى پس گرفتن تاج و تخت از دست‌شده‌اش كمك طلبيد . عليقلى خان كه در آن هنگام بيگلر بيگى مرو بود استدعاى وى را به عرض رساند . شاه به كليهء حكام از خراسان تا اصفهان دستور داد از ندرخان هرچه تمام‌تر حرمتگزارى و پذيرايى كنند ، و شما محمد على بيگ اصفهانى ناظر بيوتات سلطنتى را به ميهماندارى فرمانرواى ازبك گماشت . شمسا محمد على بيگ به استقبال ميهمان شتافت . در بسطام اين دو به هم رسيدند و ميهمان‌دار اسبهايى را كه با خود آورده بود ، و همه زين و برگ زرين و جواهرنشان داشتند با ديگر هداياى گرانبها تقديم كرد . روز پيش از ورود فرمانرواى ازبك به دستور شاه فاصلهء ميان ديه دولت آباد و پايتخت را با قاليهاى گرانبها فرش كردند و همين كه شاه از ورود خان ازبك به دولت آباد باخبر شد ، وى با مقربان دربار خود به پيشباز شتافت . ميان راه اين دو به هم رسيدند شاه به نيّت پياده شدن ، پا از ركاب بيرون كرد ، اما ندر محمد خان با اين كه پير بود به چابكى از اسب پياده شد و قدم پيش نهاد تا پاى شاه را ببوسد . به اشارهء شاه وى را از خاك برداشتند . سپس شاه عباس خان را تا مدخل عمارت مجلّل عالى قاپو همراهى كرد ، و چون فرمانرواى ازبك از رنج راه بيمار شده بود طبيب خاص خود حكيم محمد حسين قمى را به معالجت وى فرستاد .\r\nبارى پس از پذيرايى مفصل شاه عباس ثانى در سال 1055 قمرى 1023 خورشيدى پانزده هزار سپاهى سوار و هشت هزار پياده با شصت هزار تومان پول در اختيار خان نهاد ، و او توانست تاج و تخت از دست رفته را بازيابد .\r\nميرزا مقيم تبريزى ماجراى پناه آوردن خان ازبك را در قطعه‌اى به نظم كشيده كه چند بيت آن اينست :\r\n\r\n","description":"","footnote":"","page_name":" 1870 ","page_number":222},
  {"content":"\r\n\r\n از گزارشهاى دوران شد پديد * در ديار خان ازبك انقلاب \r\n خان تركستان به اخلاص درست * كرد رو بر درگه عالم مآب \r\n خان ازبك آمد از روى نياز * بر در كيخسرو مالك رقاب \r\n از براى مقدم خاقان ترك * از فلك تاريخ جستم بىحجاب \r\n بر سؤالم داد دل برجيس و گفت * « مىرود بهرام سوى آفتاب » . \r\nشاه عباس ثانى روى هم رفته از پادشاهان خوب صفويه بود . متهور ، زيرك ، مردم‌گرا و همت‌مند بود . به آبادانى علاقه و شوق داشت چنان كه در سال 1054 قمرى 1022 خورشيدى عمارت عالى قاپو ، در سال 1056 قمرى سال 1024 باغ سعادت و سال 1057 قمرى 1025 خورشيدى عمارت چهل ستون را ساخت و پل زاينده رود را در سال 1068 قمرى 1036 خورشيدى ، و مسجد جامع اصفهان را در سال 1071 قمرى ، 1039 خورشيدى تعمير كرد .\r\nشاه عباس ثانى در سال 1076 قمرى 1044 شمسى بيمار شد و به سفارش پزشكان به مازندران رفت . نزديك يك سال در اشرف اقامت گزيد . از آن پس راهى مشهد شد . او هشت روز پيش از مرگش به خسرو آباد دامغان رسيد و ساعت چهار صبح روز بيست و ششم ربيع الثانى 1077 قمرى برابر 26 اكتبر 1666 درگذشت . جسدش را به قم بردند . روز سيزدهم جمادى الثانى 1077 جنازه به قم رسيد و روز بعد به خاك سپردند .\r\nوى سى و چهار سال و نه ماه و چهارده روز عمر و بيست و پنج سال و پانزده روز پادشاهى كرد .\r\nشاعرى در تاريخ جلوس شاه عباس ثانى گفته است :\r\n شكر للّه كه از عنايت حق * نايب صاحب الزمان آمد \r\n بر سر تخت پادشاهى باز * شاه عباس نوجوان آمد \r\n لطف و قهرش براى دشمن و دوست * مملكت بخش و جان‌ستان آمد \r\n عقل تاريخ شاهيش مىجست * « ظل معبود » بر زبان آمد \r\nو سرايندهء ديگرى سروده است :\r\n شهنشاه گيتى سليمان داور * سكندر نشان شاه عباس ثانى \r\n شه شش جهت آنكه مىزيبد او را * بدين هفت اورنگ صاحبقرانى \r\n چو پرسند تاريخ سال جلوسش * بگو « شاه جم جاه عباس ثانى » \r\nشتر از آن جهت كه مىتواند چند روز بدون آب و خوراك در بيابانهاى پوشيده از شن و فاقد آب و گياه را بپيمايد كشتى بيابان مىگويند . اين حيوان گردن دراز سر كوچك چشمان آرام دارد و با كف پاها دو شقه شده و كبره بسته‌اش به آسانى راههاى هموار را از راههاى ناصاف مىشناسد و از راه بيرون نمىرود .\r\nشتر آرام طبع ، فرمانبردار خاموش و ساكت است و صبر و قناعتش صرب المثل مىباشد ، و اگر صبرش نامحدود نباشد بارى از همهء جانوران بيشتر است .\r\nدر بدن شتر براى ذخيره آب مخزنى است و هر وقت آب مىخورد مقدارى در آن مخزن\r\n\r\n","description":"","footnote":"","page_name":" 1871 ","page_number":223},
  {"content":"\r\n\r\nذخيره مىكند تا اگر مدتى از آب خوردن محرم ماند از آن استفاده كند . همچنين كوهانش انبار ذخيره مواد غذايى اوست و اگر به سببى مدتى از خوردن مواد خوراكى بىنصيب شود از چربى ذخيره شده در كوهانش استفاده مىكند و اگر ذخيرهء كوهانش به آخر رسد مانند پوست شلى روى پشتش آويزان مىماند . همچنين در موقع ناچارى خار مىخورد . لبهايش از قشر كلفتى پوشيده شده تا هنگام خوردن خار دهانش مجروح نشود .\r\nمژه و موهاى گوشش انبوه و دراز است و مانع ورود شن به گوشش و چشمش مىشود .\r\nاگر وقتى كه در بيابانهاست باد سخت بوزد بينىاش را مىبندد تا شن داخل آن نشود .\r\nبر شتر بيش از آن كه چهار ساله شود سوار نمىشوند و بارش نمىكنند اما همراه شترهاى ديگر به سفرهاى دور مىبرند تا پر طاقت بارآيد . وقتى قابليّت باربرى يافت در مرتبه‌هاى اول بارهاى سبك بر او مىنهند و به تدريج بر سنگينى آنها مىافزايند تا حيوان به كشيدن آن عادت كند .\r\nيك شتر متوسط الحال قادر به كشيدن چهار صد تا پانصد كيلو بار است و مىتواند هر شبانروز پنجاه كيلو متر راه بپيمايد . شترهاى معمولى آهسته راه مىروند اما جمّازها چنان تند مىدوند كه با تاختن اسب رقابت مىكنند .\r\nشتر زود به صاحبش مأنوس مىشود ؛ اما سخت كينه‌توز است و اگر كسى به او آزار كند تا زنده است فراموش نمىكند .\r\nهر زمان بر شتر بارى سنگين‌تر از آنچه قادر به حمل آنست بار كنند برنمىخيزد و تا وقتى بارش را سبك نكنند بلند نمىشود .\r\nبعضى شترها يك و نوع ديگر دو كوهان دارند . شترهاى يك كوهانه بيشتر در عربستان ، سوريه ، مصر و ديگر كشورهاى افريقاى شمالى به سر مىبرند و شترهاى دو كوهانه در استپهاى آسياى مركزى مىباشند . مقاومت و نيروى شترهاى دو كوهانه از شترهاى يك كوهانه بيشتر است اما سنگين‌تر و آهسته‌تر حركت مىكنند .\r\nهنوز هم در دشتهاى وسيع تركستان و مغولستان ، همچنين در فلات تپت و بيابانهاى سيبرى شتر يگانه وسيلهء حمل و نقل است .\r\nاشتران نر يا ماده در سنين مختلف اسامى خاص دارند . غذاى اعراب باديه‌نشين غالبا شير و گوشت شتر است . مردمان برخى مناطق ديگر نيز از گوشت شتر استفاده مىكنند و پشم آن را براى بافتن پارچه و فرش به كار مىبرند .\r\nشركت هند شرقى فرانسه در سال 1664 ميلادى برابر 1043 خورشيدى در فرانسه تشكيل شد و هيأتى متشكل از پنج نفر براى مذاكره دربارهء گشودن باب بازرگانى ، به ايران اعزام داشت . از اين پنج نفر دوپن  DuPont  و ببر  Beber  و مارياژ  Mariage  نمايندهء شركت و نيكلا كلود دولالن  Nicolas claude de lalain  و دولابولى گوز  De la Bullaye le gouz  فرستادهء لويى چهاردهم بودند . اين عده در ماه نوامبر 1665 وارد اصفهان شدند .\r\nشركت هند فرانسه در كمبرون كمى در مغرب تجارتخانهء انگليسيان تجارتخانه‌اى داير\r\n\r\n","description":"","footnote":"","page_name":" 1872 ","page_number":224},
  {"content":"\r\n\r\nكرد . اما چون نه لويى چهاردهم و نه رؤساى شركت براى پادشاه ايران هديه‌اى نفرستاده بودند شاه و وزيران از بىاعتنايى آنان رنجيده‌خاطر شدند و بيم دادند كه از ادامهء كار آنان جلوگيرى خواهند كرد .\r\nمقارن اين احوال لويى گيلهرم دولتوال  Louis Guilherme De Letoile  كه در اصفهان بود ، در همين شهر باليده بود و به خدمت در كمپانى هند شرقى درآمده بود بىدرنگ به سورات رفت و رؤساى شركت را از آنچه ممكن بود بر اثر اين سهل‌انگارى پيش آيد آگاه كرد . در نتيجه هشدار لويى ، شركت ، ژستون  Jeston  يكى از دو مدير كل خود را راهى اصفهان كرد . او حامل تحفه‌هايى لايق براى شاه بود . اما وى در شيراز درگذشت ، و جايش را دوژن‌شر  D jonchere  گرفت . او جوان بود و تازه از فرانسه آمده بود . وى وارد اصفهان شد و به كمك پررافائل و لويى گيلهرم دولتوال براى شركت اجازهء تجارت آزاد را تحصيل كرد .\r\nشيروان نام ايالتى است در ساحل غربى درياى خزر و مركزش شماخى است . شيروان كه به مشابه دروازهء مناطق ساحلى درياى خزر است پس از جنگ ايران و روس از ايران جدا و به روسيان واگذار شده است . گاسپار دروويل\r\nژوبر كه در زمان پادشاهى فتحعلى شاه به ايران آمده درباره شكار كردن ايرانيان با مرغان شكارى نوشته‌هاى شاردن را تاييد كرده و در سفرنامهء خود زير عنوان سفر به ارمنستان و ايران آورده است : رسم شكار كردن با مرغان شكارى شايد از تاتارستان به ايران آمده باشد . شاه ايران عدّه زيادى پرندگان شكارى دارد كه آنها را از هشتر خان به ايران آورده‌اند و با دقت و مواظبت تمام تربيت كرده‌اند . هر يك اين پرندگان شكارى مربى خاص دارد ، خوراك آنها فقط گوشت است . اما در فصل شكار آنها را مدّتى از خوردن گوشت محروم مىدارند يا كم مىدهند تا هوس خوردن گوشت آنان را به شكار كردن بيشتر برانگيزد . تربيت‌كنندگان اين پرندگان خوب مىدانند چگونه چشمان آنها را ببندند و چنان تعليمشان دهند كه روى سر شكار فرود آيند . هر يك اين پرندگان نام خاص دارد و چنان تربيت آموخته شده‌اند كه وقتى در حال پروازند و مربى با صداى بلند آنها را مىخواند فورا نزد او بازمىگردند .\r\nهر كدام اين پرندگان براى شكار كردن نوع مخصوصى تربيت شده‌اند مثلا پرندگانى كه طرز شكار كردن غازهاى وحشى را آموخته‌اند عمودى به پرواز درمىآيند تا از زير آسمان بتوانند آنها را به چنگال بگيرند . اما شاهين كه گاهى عقاب را هم شكار مىكند از بالا به ناگاه روى سر شكار فرود مىآيد و چشمانش را مىكند . زيرا عقابها در موقع برخاستن از روى زمين نخست بايد آرام يا تند چند خيز روى زمين بزنند . اما شاهين در پيكار با عقاب هميشه موفق نمىشود . در اين صورت به محض اين كه احساس ضعف و درماندگى كند مىگريزد .\r\nشاهين‌هايى را كه براى شكار كردن خرگوش و غزال و گوزن تربيت مىكنند به سر حيوان فرود مىآيند و چشمشان را درمىآورند يا بالهاى قوى خود را چندان بر سر شكار فرو مىكوبند تا گيج شود .\r\nلذت شكار كردن اردكهايى كه روى بركه‌ها و رودخانه‌ها شنا مىكنند كمتر از\r\n\r\n","description":"","footnote":"","page_name":" 1873 ","page_number":225},
  {"content":"\r\n\r\nشكارهاى ديگر نيست . در چنين مواقع نيز غالبا از وجود شاهين استفاده مىكنند ، اما چون پرندهء شكارى مىترسد كه شكارش زير آب برود به ترساندن آن بسنده مىكند . شگفت اين كه اردك هم به عمد زير آب نمىرود . اما شكارچيها كه مترصد او هستند چندان صداهاى غريب مىكنند كه اردك هراسان به پرواز درمىآيد و در اين هنگام شاهين او را مىربايد .\r\nمختصر آنچه تاورنيه درباره مرغان شكارى ايران نوشته است :\r\nدر ايران اقسام مرغان شكارى از قبيل قرقى ، عقاب ، شاهين و امثال اينها وجود دارد . در شكارخانه شاه هشتصد تا از انواع پرندگان شكارى نگهدارى مىشوند . برخى مخصوص شكار غزال و گراز و گورخرند ، عده‌اى براى صيد درنا و غاز و بعضى براى شكار كردن كبك و تيهو و امثال اينها تربيت مىشوند . بيشتر مرغان شكارى شاه را از روسيه آورده‌اند اما زيباترين و بهترينشان مرغانى است كه از كوههاى واقع در جنوب شيراز گرفته‌اند .\r\nدر ايران بوقلمون وجود ندارد . مركز اول پرورش اين پرنده با تاويا بوده است . هنديها نخست به هلند ، سپس به ديگر كشورهاى اروپا بردند . بازرگانان ارمنى كه به ونيز رفته بودند بوقلمون را از آن جا به ايران آوردند و به شاه تقديم كردند . چون پادشاه از آنها خوشش آمد به چند خانوادهء ارمنى مقيم جلفا تقسيم كرد تا در ازدياد و پرورش آنها بكوشند . اما آنان به جهاتى بدين وظيفه نپرداختند تا همه تلف شدند .\r\nشماخى : شهر شماخى در دامنهء كوهى رو به مشرق واقع است . از دور جمع ابنيه و عماراتش نمايان است . چشم‌انداز خوبى دارد . چون چندين سال قبل از صدمهء زلزله ، شهر قديم آن جا اكثرش خراب شده بوده است ، بناى تازهء آن جا را دولت روس به قاعده گذاشته‌اند . همهء كوچه‌هاى شهر عريض ، وسيع ، راست ، سنگ‌فرش ، و دكاكين در دو طرف كوچه واقع است . عمارات و ابنيهء اين شهر جميع از سنگ تراشيده است . سنگش سفيد رنگ است و چندان سخت نيست . به سهولت تراشيده مىشود . آبش كم است و گوارا نيست . چند كاروانسراى خوب دارد . بهتر از همه كاروانسراى لله اوف است همه از سنگ ؛ بناى خوبى است .\r\nدو سه كليساى عالى دارد ، و مساجد اهل اسلام هم بد نيست . سه چهار حمام به رسم ايران دارد . بعضى عمارات عالى خوب به قانون فرنگى ساخته‌اند . بر بلندى كوه ، مشرف بر آبادى شهر قلعه و توپخانه و بيوتات دولتى واقع است . خيلى باشكوه . . . سكنه اين بلده شيعه ، سنى ، روس و ارمنى درهم‌اند . همه ترك زبان ، و اكثر آنها به زبان روس تكلم مىكنند .\r\nمكتبخانه‌ها هست كه مخارج آن از جانب دولت داده مىشود . اطفال مسلم و ارمنى را زبان روس درس مىدهند . اهلش خيلى خوش‌رو ، خوش‌مو ، باطراوت ، بسيار فضول و بد ذاتند . سماق شكى از محصولات اين جاست . پارچه‌هاى ابريشمى را خوب مىبافند . نوار ابريشم و گلابتون از اين جا به اطراف مىبرند . كمربندهاى طلا و نقره سواركرده قمهء داغستانى در اين شهر ساخته مىشود . استادهاى لزگى قمه‌ساز در اين شهر دكانها دارند و مشغول كارند . بر روى هم رفته جاى خوبى است . نان اين ولايت بهترين نانهاست . زنهاى اين شهر عفيف‌تر از بلاد ديگرند . ماست ، پنير ، سرشير خوبى دارد . در كلّاشى اهل اين ولايت استاد مردم عربند . . .\r\n\r\n","description":"","footnote":"","page_name":" 1874 ","page_number":226},
  {"content":"\r\n\r\nمسجد جامعى دارد كه از اين زلزله خرابى به هم نرسانده است . اهل آن جا گفتند متجاوز از هزار سال است كه اين مسجد را بنا كرده‌اند . در فواكه گلابى آن جا مشهور به خوبى است . ساير ميوه‌ها هم بد نمىشود . هوايش مايل به سردى ، و از جاهاى با صفاى دنياست . از جهت سبزه و گل و طراوت و صفا قطعه‌اى از بهشت است . مردمش از حيث صورت و جمال ثانى حور و غلمانند ، ولى از راه مزاج و حالت همه خلقش بىحيا ، چشم‌سفيد ، گدا طبع طماع ، بد ذات ، شيطان ، دزد ، و دروغگويند و همه صفات ذميمه در آنها موجود است . گويا اهل جهنم را خداوند به صورت ملك تبديل كرده ساكن بهشت فرموده است . كبك ، قرقاول ، تيهو و آهو بسيار دارد . نقل از سفرنامه سيف الدوله در سال 1279 هجرى قمرى\r\nاولئآريوس در سفرنامه‌اش نوشته است : شماخى در چهل مايلى دربند ، و ميان كوهستانهاست . اين شهر پايتخت منطقه‌ايست كه در زمانهاى قديم مادها آن را آتروپاتيا  AtroPathia  مىخواندند و گويا در زمانهاى قديم پنج هزار آتشكده در آن منطقه بوده است .\r\nشماخى به دو بخش كه دور هر كدام ديوارى كشيده شده از هم جدا مىشود . تركها نخستين بارى كه شماخى را از دست ايرانيان گرفتند و به تصرف خود درآوردند و خواستند در آن قلعه‌ها و استحكاماتى بسازند سنگ گور ايرانيان را از مدفنشان برداشتند و به كار بردند .\r\nحمد اللّه مستوفى در نزهة القلوب آورده است : ده شماخى قصبهء شروان است از اقليم پنجم ؛ طولش از جزاير خالدات فدل ، و عرض از خط استوام لط ، انوشيروان عادل ساخت . هوايش به گرمى مايل است ، و بهتر از مواضع ديگر ، در مسالك الممالك گويد كه : صخره موسى عليه السلام و چشمهء حيوان در آن بوده است ؛ و ديگر كتب گويد كه در مجمع البحرين بوده است . »\r\nمساحت بخش شمالى شهر كه بر فراز تپه‌ايست تقريبا برابر مساحت شهر لايپزيگ است . شماخى پنج دروازه دارد و كوچه‌هاى هر دو بخش تنگ و پيچ‌درپيچ مىباشد ، و خانه‌هاى آن از سنگ و گل ساخته شده . اهالى شهر را ايرانيها و ارامنه تشكيل مىدهند . در قسمت جنوبى شهر بازارى است كه در دكانهاى آن انواع كالا و بيشتر كتان ، ابريشم ، نقره‌آلات ، طلاآلات ، تير و كمان ، شمشير و ديگر صنايع محلى وجود دارد .\r\nكنار بازار دو محل براى معاملات عمده است . و در يكى از آنها كه كاروانسراى شاه نام دارد روسها تجارت روى ، مس و ديگر فلزات ، چرم و پوست سمور مىكنند . در كاروانسراى ديگر كه موسوم به كاروانسراى لزگى است جايگاه خريد و فروخت اسب ، زن ، دوشيزگان خردسال و دختران به سنّ زنان رسيده و پسر بچه‌هاى خوب‌روى كه بيشتر آنها از مرز روسيه دزديده شده‌اند مىباشد . شهر شماخى سه گرمابه دارد . از دو حمام شبها مردان و روزها زنان استفاده مىكنند ، و حمام ديگر كه گرمابه شيخ نام دارد مخصوص مردان مىباشد . درآمد اين گرمابه‌ها به مصرف كفن و دفن مردگان مىرسد ، و اگر زياد از اين باشد به مستحقان مىدهند .\r\nشيخ بهايى : بهاء الدين محمد بن حسين معروف به شيخ بهايى در سال 953 هجرى قمرى 925 خورشيد در بعلبك به دنيا آمد . پدرش عز الدين حسين بن عبد الصمد در سال 966 قمر 938 شمسى - به\r\n\r\n","description":"","footnote":"","page_name":" 1875 ","page_number":227},
  {"content":"\r\n\r\nايران مهاجرت كرد ، و بهاء الدين در قزوين و چند شهر ديگر به تحصيل دانش پرداخت\r\nپس از فوت پدر زنش شيخ على منشار ، شاه عباس كبير منصب شيخ الاسلامى و تصدى امور شرعى اصفهان را به دو سپرد . در سال 984 قمرى 955 خورشيدى با پدرش به حج رفت و در سال 1008 قمرى برابر 979 خورشيدى همراه شاه عباس پياده به مشهد سفر كرد .\r\nاز وى به دو زبان فارسى و عربى ، به نظم و نثر افزون بر 88 كتاب و رساله به جا مانده كه از آن جمله است : دو مثنوى نان و حلوا و شير و شكر ، كشكول ، خلاصة الحساب ، اسرار البلاغه ، جامع عباسى .\r\nبهاء الدين به سال 1031 قمرى مطابق 1001 خورشيدى در اصفهان درگذشت ؛ جسدش را به مشهد بردند و پايين پاى امام به خاك سپردند .\r\nشيخ صفى الدين شيخ صفى الدين اسحاق بن امين الدين جبرئيل بن صالح قطب الدين احمد كه به قول برخى از مورّخان نسبش به امام موسى كاظم مىرسد در سال 649 قمرى برابر 630 خورشيدى مطابق 1252 ميلادى ، دو سال پيش از مرگ فردريك دوّم به دنيا آمد . بنا به گفتهء برخى فيروز شاه معروف به زرّين كلاه ، جدّ هفتم او از كردستان به آذربايجان آمد و در آنجا اقامت گزيد بنابراين نه سيّد بود و نه در آغاز عمر بر مذهب شيعه ، وى در خدمت شيخ زاهد گيلانى به كسب علوم دينى پرداخت و چون پاك اعتقاد و مستعد بود و هشيوار و از جملهء مريدان مراد خود برتر بود ، با اين كه زنى به نام اخى سلطان در خانه داشت ، شيخ زاهد از غايت مرحمت دخترش بىبى فاطمه را به عقد ازدواج او درآورد ، و اين زن در سال 724 هجرى قمرى ده سال پيش از مرگ شوهرش درگذشت .\r\nشيخ تاج الدين زاهد گيلانى نيز در سال هفتصد هجرى به ديگر سراى رفت و شيخ صفى جاى او به ارشاد مردم پرداخت . وى در آغاز كار تنها پيشوا و رهبر روحانى عده‌اى از صوفيان و درويشان بود و در امور غير مذهبى دخالتى نداشت . اندك اندك گروه زيادى از ايرانيان و مردم آسياى صغير و عراق عرب به وى پيوستند و مريد و هوادارش شدند . بسى نپاييد كه آوازهء رياضت و دينداريش در بيشتر شهرهاى شمالى ايران منتشر گشت و خلق بسيارى به او گرويدند .\r\nنوشته‌اند سلطان محمد خدابنده اولجايتو در سال هفتصد و بيست به شادى پايان يافتن كار تعميرات سلطانيه پايتخت خود ، جشن عظيم برپا و علما و بزرگان را از هر گوشه دعوت كرد . چون در آنها نگريست شيخ صفى را در جمع ايشان نديد . بىدرنگ چند تن از بزرگان دربار را نزد وى فرستاد و دعوتش كرد . اما شيخ كه بر اين اعتقاد بود ميهمان شدن بر سفرهء پادشاهان از عالم آزادگى و وارستگى به دور است به بهانهء سالخوردگى دعوت شاه را نپذيرفت .\r\nپس از مرگ وى آرامگاهش كه توسط پسرش شيخ صدر الدين ساخته شده بود همچنان مورد احترام خاص و عام و مأمن گنهگاران بود ، چنان كه در زمان سلطنت بيشتر پادشاهان صفوى هر مجرمى كه بدان جا پناه مىبرد از تعرّض مصون مىماند و شاه نيز حرمت آن حريم را نمىشكست .\r\n\r\n","description":"","footnote":"","page_name":" 1876 ","page_number":228},
  {"content":"\r\n\r\nشيخ صنعان شخصيتى خيالى و موهومى است كه دربارهء او داستانى بدين شرح پرداخته‌اند :\r\nشيخ مردى خداجوى و پرهيزگار بوده كه مدتى افزون بر پنجاه سال در مكه معظمه با حضور دل عبادت مىكرده و رياضت مىكشيده است . افزون بر چهار صد مريد همواره سر بر آستانش مىسوده‌اند و از سر صدق و ارادت كمر به فرمانش بسته بودند . وى شبى به خواب ديد كه به پرستش بتى رو نهاده است . صبح ناگهان وقتى از خواب بيدار شد از خواب دوشين چنان دچار شگفتى و پريشان خيالى گشت كه آرام گرفتن نتوانست .\r\nاتفاق را شب بعد و شب ديگر همان خواب در نظرش آمد و بدانسان متفكر و سرگشته شد كه خويشتندارى نتوانست . براى راه يافتن به تعبير خوابش حرم مكه را ترك كرد و روانه روم شد .\r\nمريدانش نيز همراهش شدند . شيخ پس از رسيدن به روم چشمش به دخترى ترسا و زيباروى افتاد و به يك نگاه دل از دستش رفت و چنان گرفتار عشقش شد كه به اميد وصال او ترك دين كرد . شراب نوشيد ، زناربست و بندگى زيبا روى ترسا را به جان خريد . مريدانش چندان كه وى را از آن كار زشت سرزنش و نهى كردند سود نبخشيد . لاجرم او را به حال خود رها كردند و به مكه بازگشتند و دختر ترسا عشق شيخ را بدين شرط پذيرا شد كه به جاى كابين يك سال خوكبانى او را به گردن بگيرد .\r\nاز روى ديگر يكى از مريدان شيخ كه هنگام رفتن او از مكه به روم سفر كرده بود پس از مراجعت چون از حال مراد خود آگاه شد نخست ديگر مريدان را تعنت و سرزنش كرد كه چرا شيخ را در چنان شوريده حالى و سرگشتگى رها كرده‌اند و باز نياورده‌اند . سپس خود به روم سفر كرد ، شيخ را يافت و او را از آن شيفتگى بد سرانجام و رسوايى رهاند ، و به راه صواب و صلاح باز آورد . دختر ترسا نيز تحت تأثير اسلام مسلمان شد اما همان روز جان سپرد .\r\nسخن پردازان اين داستان را به كسانى ديگر نيز نسبت داده‌اند كه چون شرح آن در اين مقام لازم نمىآيد از ذكر آن درمىگذرد . اما گفتنى است غرض اهل تصوف از پرداختن اين حكايت خيالى اين است كه به كنايت بيان كنند روح هر چند پاكيزه و روشن باشد ، باشد به سببى به ناگاه از طريق صواب و صلاح منحرف گردد و به تيرگى و گمراهى بگرايد و نيز بسا امكان دارد به يمن امداد غيبى روح گم كرده ره دگر بار به نور ايمان روشن گردد .\r\nشيخ على خان زنگنه در سال 985 شمسى برابر 1015 قمرى و 1606 ميلادى به دنيا آمد . شاه سليمان وى را كه در زمان سلطنت شاه عباس ثانى نخست حاكم كرمانشاه و سپس مير آخر سلطنتى بود در سال 1047 شمسى برابر 1079 قمرى به صدارت برگزيد و تا سال 1068 شمسى بر اين سمت بود . او مردى خدا ترس پرهيزگار ، كريم گوهر ، منظم ، ميانه رو و با تدبير بود . هرگز دل به عيش و نوش نمىسپرد ، حتى در جوانى از عشرت جويى بيزار بود . در تمام مدت عمر يك زن بيش نگرفت ؛ به سعد و نحس كواكب و ديگر خرافات اعتقاد نداشت ، از تجمل بدش مىآمد ، رشوه نمىگرفت ؛ انصاف را پيوسته رعايت مىكرد ؛ خطاكاران را نمىبخشيد ؛ هميشه رفتار و اعمال داروغه‌ها را زير نظر داشت ، از مخارج زائد جلوگيرى مىكرد ، و به آبادان داشتن خزانه مىكوشيد ، از اين رو همه درباريان از او بيم داشتند . خانهء خدا را زيارت كرده بود . محاسن\r\n\r\n","description":"","footnote":"","page_name":" 1877 ","page_number":229},
  {"content":"\r\n\r\nسپيدش را رنگ و خضاب نمىكرد . شاه به سر خود سوگند ياد كرده بود كه هرگز قصد جانش نكند . او مسلمانى راستين بود و با پيروان مذاهب ديگر سر سازگارى نداشت .\r\nشيراز حمد اللّه در نزمة القلوب آورده است :\r\n« شيراز از اقليم سيم است و شهر اسلامى و قبة الاسلام آن ديار . طولش از جزاير خالدات فج و عرض از خط استوا كط لو . به روايتى شيراز بن تهمورس ساخته بود و خراب شد ؛ و به قولى در زمان سابق بر آن زمين شهر فارس نام بوده است ، و به فارس بن ماسور بن سام بن نوح منسوبست .\r\nواصح آن كه به زمان اسلام محمد بن يوسف ثقفى برادر حجاج بن يوسف ساخت و تجديد عمارتش كرد . و به روايتى عمزاده‌اش محمد بن قاسم بن عقيل تجديد كرد . تاريخ تجديد عمارتش سنه اربع و سبعين هجرى ، طالع برج سنبله . در عهد عضد الدوله ديلمى آن شهر چنان معمور شد كه در او جاى لشكرش نماند . در قبلى شيراز قصبه‌اى ساخت و لشكريان را در او نشاند . فنا خسرو گرد خواندى و عوام سوق الامير خواندندى . و اين قصبه به مرتبه‌اى رسيد كه بيست هزار دينار حاصل داشت . اما اكنون خراب است و داخل قراى حومه شده و شيراز را تا زمان صمصمام الدوله بن عضد الدوله بارو نبود از جهت دفع اعدا . آن را بارو كشيد . دورش دوازده هزار و پانصد گام است . و در اين تاريخ خرابى به حال او راه يافته بود . ملك شرف الدين محمود شاه اينجو عمارت بارو كرد ، و بر بالاى آن بروج جهت محافظان از آجر خانه‌ها ساخت .\r\n« شهر شيراز را هفده محله است و نه دروازه دارد : اصطحر و دراك دوسى و بيضا و كازرون و سلم و فسا و باب و دولت و سعادت . شهر در غايت خوشى است ، اما كوچه‌هايش پر چركين مىباشد ، و مردم متميز را در آن كوچه‌ها تردد متعذر است . و هوايش معتدل است ، و پيوسته همه كارى در او توان كرد ؛ و اكثر اوقات روى بازارش از رياحين خالى نبود . آبش از قنوات است ، و بهترين آن كاريز ركناباد است كه ركن الدوله حسن بن بويه ديلمى اخراج كرده و بزرگترين قنات قلات بندر كه بكت سعدى مشهور است و هرگز به عمارت محتاج نمىشود . و در بهار سيلاب از كوه دراك مىآيد و بر ظاهر شهر مىگذرد . و به بحيره ماهلويه مىرود ؛ و ارتفاعات آن جا وسط است ، و بيشتر اوقات سعر خوردنى بالا باشد . از ميوه‌هايش انگور مثقالى بغايت نيكوست ، و در آن شهر درخت سرو را نموّى به قوت است .\r\nمردم آن جا اكثر لاغر و اسمر و سنّى شافعى مذهب‌اند و اندك حنفى و شيعه نيز مىباشند و در او سادات بزرگ صحيح النسب‌اند و آثار رسول صلى اللّه عليه و آله دارند و اثرى دارد و اكثر نكو دارد و اهل آن جا درويش نهاد و پاك اعتقاد باشند و به كمتر كسى قانع ، و درو بينوا بسيار است ، اما از كديه محترّز باشند ، و البته به كسبى مشغول ، و متمولان آن جا اكثر غريبند و شيرازى متمول به نادر افتد ، و اكثر اهل آن جا در خيرات ساعىاند و در طاعت و عبادت حق تعالى درجهء عالى دارند ، و هرگز آن مقام از اولياء خالى نبوده است ، و بدين سبب او را برج اوليا گفته‌اند . اما اكنون به سبب ناانصافى و طمع پيشوايى مكمن اشقياست ؛ و در آن شهر جامع عتيق عمرو ليث ساخته است ، و گفته‌اند آن مقام هرگز از ولى خالى نبوده ، و بين المحراب و\r\n\r\n","description":"","footnote":"","page_name":" 1878 ","page_number":230},
  {"content":"\r\n\r\nالمنبر دعا را اجابت بود و مسجد جديد اتابك سعد بن زنگى سلغرى كرد ، و مسجد سنقر در خرگاه تراشان به اتابك سنقر بن مودود سلغرى منسوب است و دار الشفا به عضد الدوله ، و ديگر جامعها و خوانق و مدارس و مساجد و ابو الخير كه ارباب تمول ساخته‌اند بسيار است ؛ همانا از پانصد بقعه در گذرد و بدان موقوفات بىشمار ، اما از آن كم به منصب استحقاق مىرسد ، و در دست مستاكله است ، و در آن جا مزارات متبركه مثل امامزادگان محمد و احمد ابن موسى الكاظم رضى اللّه عنهم و شيخ ابو عبد اللّه خفيف كه آن را اتابك زنگى سلغرى عمارت كرد و وقف معين فرمود و شيخ بهلول مرمت عمارتش كرد و بابا كوهى و شيخ روزبهان و شيخ سعدى و كرخى و شيخ حسن گياه و حاجى ركن الدين راز گو و امثالهم فراوان است چه در اكثر مدارس و خوانق و مساجد نيز مقابر خواص است و عموم مقابرش بعضى در اندرون شهر است و برخى در بيرون و به چند موضع متفرقند ، و حقوق ديوانيش به تمغا مقرّر است ، و اكنون چهار صد و پنجاه هزار دينار ضمانى آن جاست و ولايتش تمام فارس از توابع اوست . آنچه بدان شهر مخصوص است و در حوالى آن و آن را حومه مىخوانند هجده پاره ديه است ، و آبش از قنوات ، و در هوا مانند شيراز .\r\nحاصلش غله و پنبه بود و اندكى ميوه از همه نوع است .\r\nابن حوقل گويد : شيراز شهرى است اسلامى و جديد . آن را محمد بن قاسم بن ابى عقيل پسر عم حجاج بن يوسف ثقفى بنا كرد ، و از جهت شباهت به شكم شير شيرازش ناميد چه همه خوردنيها از آن نواحى به شيراز حمل گردد و از آن جا چيزى به جايى برده نشود .\r\n« در العزيزى آمده است كه شيراز شهرى است نيكو و بزرگ خانه‌هاى گشاده و جوهاى پر آب دارد . شرب مردمش از چشمه‌هايى است كه از ميان شهر و خانه‌هاى آن مىگذرد . هيچ خانه‌اى در شيراز نيست كه آن را سرابستانى زيبا و آب روان نباشد . بازارهايش آبادان و پر رونق است . از آن جا تا اصفهان هفتاد و دو فرسخ است . » ( صفحه 375 تقويم البلاد ابو الفداء ترجمه عبد المحمد آيتى )\r\nو شمس الدين محمد بن امين الدين در كتاب خود موسوم به نوادر التبادر لتحفة البهادر مؤلف به سال 669 قمرى آورده است : . . . و ديگر هر كه به شيراز مقام كند غم او كم شود .\r\nشيراز از نظرگاه تاورنيه به اختصار\r\nشيراز در جلگه‌اى كه شمال تا جنوبش چهار فرسنگ است نهاده شده طولش 78 درجه و 15 دقيقه و عرضش 29 درجه و 36 دقيقه است . زمين شيراز مستعد و حاصلخيز است ، اما جاى تماشايى و ديدنى ندارد ؛ و جز مدرسه‌اى كه امامقلى خان ساخته و چند مسجد همه خانه‌هايش از خشت و گل درست شده است . بارگاه شاه چراغ از جمله بناهاى مجلل شيراز است و مردم به مرمت و حفاظتش مىكوشند در اين شهر چند كارخانه شيشه‌سازى داير است و شيشه جاى گلاب و ترشى و شيشه‌هاى ديگر مىسازد . و در شيراز از سيب و آلو و گلابى و ديگر ميوه‌ها مرباهاى خوب درست مىكنند . رودخانهء بند امير تاكستانهاى شهر را سيراب مىكند ، و چون از اواسط بهار تا پاييز در شيراز بارندگى نمىشود آب بند امير به شهر نمىرسد .\r\nمردم از انگور شيره و سركه درست مىكنند . در شيراز عمارت كهنه‌ايست كه آرامگاه\r\n\r\n","description":"","footnote":"","page_name":" 1879 ","page_number":231},
  {"content":"\r\n\r\nسعدى آنجاست . ايرانيان سعدى را بزرگ‌ترين شاعران خود مىدانند . ربع فرسنگ در مغرب قبرستانى است كه دورش حصار دارد و در ميانش رو به قبله مقبره‌ايست كه مطاف و زيارتگه مردمان متدين و درويشان مىباشد . و هر روز گروه بسيارى در آن جا به نماز مىايستند . آن آرامگاه حافظ است كه ايرانيان به آن اعتقاد تمام دارند و برآنند كه در سال 1381 ميلادى ( 760 شمسى ) درگذشته است . اما چون در اشعارش نام شراب زياد آمده معدودى بر اين باورند كه مسلمانى راستين نبوده است .\r\nنزديك اين گورستان باغ بزرگيست كه درختان آن منحصر به درخت سرو است و به راستى تماشايى است . مردم يكى از آن درختها را به هم نشان مىدهند و مىگويند اين سرويست كه شاه عباس بزرگ در سال 1607 ( 986 خورشيدى ) به دست خود كاشته است .\r\nبيشتر باغهاى شيراز با درختان سرو زينت و جلوه يافته‌اند و سروهاى اين شهر با طراوت‌تر و بلندتر و راست‌تر از سروهاى جاهاى ديگر است .\r\n\r\nشيراز از ديدگاه ابن بطوطه\r\nشيراز شهرى قديمى و بزرگ و آباد است . باغهاى بزرگ و چشمه‌سارهاى پر آب ، خيابانهاى زيبا و بازارهاى معمور دارد . در اين شهر نظم و ترتيبى شگفت‌انگيز حكمفرماست .\r\nهر دسته از اصناف بازارى جداگانه دارد .\r\nمردمان شيراز همه خوبرويند و جامه‌هاى پاكيزه مىپوشند . از نظر آبادانى و زيبايى بازار و بسيارى باغ و چشمه‌سار و زيبارويى مردم جز شيراز همتاى دمشق نيست . شيراز در زمينى هموار واقع شده و پنج نهر از ميان شهر مىگذرد . يكى از آنها ركن آباد است كه آبى بس صاف و گوارا دارد . بزرگ‌ترين و زيباترين مساجد شهر مسجد عتيق است . صحنش را با سنگ مرمر فرش كرده‌اند و هر شب به آب مىشويند .\r\nزنان شيرازى پاكدامن ، و به پيرايه عفاف آراسته‌اند و از غرائب رسمهاشان اين است كه روزهاى دوشنبه و پنج شنبه و جمعه در مسجد جامع شهر براى شنيدن مواعظ واعظ حضور مىيابند ، و هر وقت هوا گرم باشد با بادبزن خود را باد مىزنند .\r\nشيرازيان مردمى بىباك و دليرند و همواره نسبت به حاكمان خود سركشى مىكنند .\r\nاز جمله مزارات شيراز مزار احمد بن موسى برادر على بن موسى الرضاست . تاش خاتون مادر سلطان ابو اسحاق براى اين مزار مدرسه بزرگى ساخته است كه در آن مسافران را اطعام مىكنند ، و بر سر تربت احمد چند تن قارى قرآن تلاوت مىكنند .\r\nدر شيراز سيّد بيش از ديگر شهرهاى ايران است .\r\nشيراز - ويليام فرانكلين افسر ارتش انگليس و شرق‌شناس معروف كه در سال 1786 ميلادى - 1165 خورشيدى - به ايران سفر كرده و هشت ماه در شيراز اقامت داشته است دربارهء اين شهر نوشته :\r\nدر سراسر روى زمين زيباتر از دره‌اى كه شيراز در آن افتاده نمىتوان يافت . گلهاى رنگارنگ كه هر يك عطرى دلاويز و جان‌پرور مىپراگنند ، گياهانى كه هر كدام رايحه‌اى لطيف دارند همه چنان فضا را عطرآگين كرده‌اند كه آدمى از ديدن آن مناظر و استشمام آن\r\n\r\n","description":"","footnote":"","page_name":" 1880 ","page_number":232},
  {"content":"\r\n\r\nروايح سير نمىشود . و مردم شيراز از اين همه مواهب زيباييها كه طبيعت به سرزمين آنان ارزانى داشته مىبالند و اگر اشعار سعدى و حافظ تا اعماق روح خواننده نفوذ مىكند و سرور و شادى مىانگيزد بيشتر مديون سخاوت طبيعت به خاك پاك شيراز مىباشد . هواى شيراز لطيف است . دور شهر در حدود يك فرسنگ و شصت ذراع است . پيرامن شيراز را ديوارى به ضخامت ده و به ارتفاع بيست و پنج پا فرا گرفته ؛ همچنين دور شهر خندقى است كه به عمق شصت و پهناى بيست پا كه در زمان پادشاهى كريم خان زند حفر شده است . شيراز شش دروازه دارد بدين نامها : دروازهء باغ شاه ، دروازه شاه ميرزا حمزه ، دروازهء سعدى ، دروازهء شاه داعى ، دروازهء قصابخانه ، و دروازهء كازرون . از هر دروازه چهار افسر و صد دروازه‌بان نگهبانى مىكنند .\r\nدروازه‌ها را همزمان با غروب آفتاب مىبندند ، و با طلوع خورشيد مىگشايند . ارك شهر نزديك دروازهء باغ شاه واقع است . ارك نيز از بناهاى كريم خان زند است ، و اكنون جعفر خان حاكم شهر در آن اقامت دارد . روى در ارك منظرهء جنگ رستم قهرمان ملى ايران با ديو سفيد نقش شده است . يك دسته موزيك متشكل از دهل‌زن نقاره‌چى و طبال در سكويى واقع در ميدان مقابل ارك مستقرند . در يك قسمت ميدان ، جلو ارك ، چند توپ كهنه و زنگ زدهء غير قابل استفاده نصب شده است . شيراز داراى چندين كاروانسرا و بازار مىباشد ، از آجر و چوب ساخته شده و در دو طرفش مغازه‌هاست كه در آنها انواع كالا در معرض فروش نهاده شده .\r\nاين دكانها همه تعلّق به خان دارد كه با اجاره‌اى اندك به دكان‌داران و بازرگانان واگذار شده است . بيرون بازار كاروانسراى بزرگ و خوبى است كه به محل سكونت و كار بازرگانان و مسافران اختصاص دارد .\r\nجز از بازار وكيل بازارهاى ديگر نيز در شيراز هست كه هر يك به يكى از رسته‌هاى صنعتگران يا پيشه‌وران اختصاص دارد مانند بازار مسگرها ، زرگرها ، رنگرزها ، كفشگران ، كلاه‌دوزها و . . .\r\nيهوديان كه بيش از پيروان مذاهب ديگر مورد نفرت ايرانيان مىباشند محلهء مخصوصى دارند .\r\nشيراز داراى عمارات باشكوه و مساجد بزرگ و تماشايى است . بزرگترين مساجد شهر مسجد وكيل است . كريم خان پيش از آن كه تزيينات مسجد را به پايان برد درگذشت . و پس از مرگ وى انجام يافت . اين شهر بزرگ زورخانه‌ها و گرمابه‌هاى خوب دارد ، و يكى ديگر از اماكن معتبرش شاه چراغ است كه در مركز شهر و نزديك مسجد مسجد نو مىباشد .\r\nآرامگاه حافظ در جانب شمال شرق و در جهت دروازهء شاه ميرزا حمزهء در دو ميلى باروى شهر ، و در ميان باغ بزرگى واقع است . سنگ روى قبر مرمر و يك پارچه به عرض چهار و به طول هشت پاست . روى ، اين سنگ كه در زمان كريم خان بريده و نصب شده اشعارى به خط خوش نستعليق حكاكى شده است . در روى سنگ قبر يك نسخه نفيس از ديوان شاعر جاى دارد . از كنار باغ آرامگاه نهر ركن آباد روان است ، و آب آن نسبت به روزگاران گذشته كم شده است .\r\n\r\n","description":"","footnote":"","page_name":" 1881 ","page_number":233},
  {"content":"\r\n\r\nروى دو لنگه در عمارت هفت تن تصوير سعدى و حافظ نقش شده . حافظ در لباس درويشان است ؛ ريش بلند دارد و سى و شش ساله مىنمايد . اما سعدى پيرى است كه ريشهاى سفيد دارد . جامه پيشوايان دينى پوشيده ، و در دست راستش عصايى سر كج از عاج مىباشد ، و در دست چپش ظرفى است .\r\nآرامگاه سعدى كه در يك مايلى جانب شرقى باغ دلگشاست پاى كوهى واقع در شمال شرقى شهر جاى دارد . سنگ قبرش كه به درازاى شش و عرض دو و نيم پاست با پوششى از چوب كه با رنگهاى طلايى و سياه نقاشى شده آراسته گرديده است .\r\nمن بر اين گمانم كه در هيچ يك شهرهاى روى زمين انواع نعمت به فراوانى و ارزانى شهر شيراز نيست . در شهر و آباديهاى پيرامونش بهترين ، درشت‌ترين و خوش‌مزه‌ترين انواع ميوه‌هايى كه در اروپاست به دست مىآيد . انگور شيراز مخصوصا بىنظير است . ارامنه و يهوديان از انگور سياه شراب درست مىكنند كه بىاندازه خوبست و به خارج صادر مىكنند به عبارت ديگر ستاره مىشكنند آفتاب مىسازند . از انگور معروف به صاحبى سركه درست مىكنند . زنان شيرازى به زيبايى شهره‌اند ، و هيچ چشمى چشم دلفريب‌تر و فتنه‌انگيزتر از چشم زنان جوان و دختران شيرازى نديده است . گاسپار دروويل نوشته است :\r\nشيراز مركز فارس در زمانهاى گذشته يكى از آبادترين و زيباترين شهرهاى ايران بوده اما اكنون جز اندكى از آن شكوه‌منديها به جا نمانده است . يكى از موجبات شهرت اين شهر زادگاه بودن دو شاعر بلند نام ايران سعدى و حافظ است كه آرامگاه هر دو نيز آن جاست .\r\nشراب شيراز در سراسر آسيا به گيرايى شهره است . كريم خان زند در اين شهر بازارها ، عمارات و استحكامات عظيمى ساخت اما آقا محمد خان درنده‌خوى بيدادگر پس از تسلط يافتن بر اين شهر بسيارى از آن آثار با شكوه و زيبا را چنان ويران كرد كه با آنچه شاعرانى كه پيش از تسلط قاجاريه دربارهء عظمت و آبادانى شيراز سروده‌اند راست نمىنمايد .\r\nبنابر آنچه در روزنامه وقايع اتفاقيه درج شده در ماه محرم سال 1295 هجرى قمرى برابر 1256 شمسى محمد رضا خان بيگلر بيكى شيراز « تحقيق و خانه شمارى خانه‌ها و مخلوق شيراز را كرده است نتيجه اين كه شهر شيراز ششهزار و پانصد خانه دارد ، و مخلوق تمام شيراز از روى سرشمارى قريب شصت هزار نفر مىباشد . »\r\nشيراز ده محله و شش دروازه ، چهار هزار خانه ، سى هزار نفر جمعيت دارد . پنج محله حيدرى خانه و پنج محلهء ديگر نعمة اللهى خانه است . به سبب رطوبت خانه‌ها از گچ و سنگ و آجر ساخته شده ، و همهء كوچه‌هايش سنگ‌فرش است . حومه شهر دشتى وسيع ، دهاتش بسيار و زراعتش بىشمار است . عرض اين صحرا چهار و طولش شانزده فرسنگ است . يك فرسنگ و نيم دور از شهر بين جنوب و مشرق درياى نمك است . در فصل زمستان آب سراسر دشت در آن جمع و تابستان نمك مىشود . عرض اين دريا دو ، طولش سه و دورش شش فرسنگ است .\r\n( نقل به معنى به اختصار از « دو سفرنامه از جنوب ايران در سالهاى 1256 و 1307 قمرى به تصحيح و اهتمام سيد على آل داود )\r\n\r\n","description":"","footnote":"","page_name":" 1882 ","page_number":234},
  {"content":"\r\n\r\nيان اسميت نخستين سفير هلند در ايران كه از 26 ژوئيه 1628 تا 14 ژوئن 1630 در ايران بوده در سفرنامه خود درباره شيراز نوشته است : دور شيراز را كوه فرا گرفته و در فواصل اين كوه‌ها دره‌هايى خوش منظر و سرسبز و خرم ديده مىشود . در اين دره‌ها موستانهاى گسترده دامنى است كه انگورهاى درشت و پر آب به بار مىآورد و از اين انگورها شرابهاى خوب درست مىكنند . زنان شيرازى نسبت به زنان ديگر شهرها از آزادى بيشتر برخوردارند ، و از رفت و آمد با هم لذت مىبرند . اسكندر مقدونى تخت جمشيد را كه در ده فرسنگى شيراز است به اغواى تائيس زن بدكاره‌اى آتش زد و امروز بيش از شانزده ستون از آن بناهاى با شكوه اثرى بر جاى نمانده است .\r\nپاتينجر در سفرنامه‌اش راجع به شيراز نوشته است : در مدت هفت روز كه در شيراز اقامت داشتم بيشتر وقت خود را به ديدن نقاط تماشايى شهر گذراندم . آنچه بيشتر نظرم را جلب كرد باغ جهان نما و آرامگاه حافظ بود . باغ جهان نما را كريم خان وكيل الرعايا ساخته است .\r\nآرامگاه حافظ تاريك و ملال‌انگيز مىباشد و زيبا و ديدنى نيست . اما يكى از غزلهايش كه به صورتى جالب و دلپذير بر سنگى مرمرين نقش شده خاطره‌انگيز است . مىگويند قديم‌ترين نسخه دستنويس غزليات حافظ در محفظه‌اى از عمارت آرامگاهش نگهدارى مىشود ، اما من به ديدن آن توفيق نيافتم ، زيرا به من گفتند مسؤول نگهدارى اموال آرامگاه موقتا از شهر خارج شده و نيست .\r\nدرخت سدر كهنسالى بر مقبره سايه افگنده اما نه تنها آرامگاه را فرح‌افزا نمىكند بلكه در دل بيننده ملالى عميق ايجاد مىنمايد .\r\nاز شيراز تا اصفهان ده منزل راه است . سه منزل در فارس و هفت منزل در عراق عجم .\r\nمنزل اول زرقان است كه شهركى زيباست . نرسيده به منزل دوم به پرسپوليس رسيدم و خرابه‌هاى آن را كه بيانگر دوران عظمت و شكوه‌مندى شاهنشاهان ايران باستان مىباشد ديدم .\r\nشمس الدين محمد بن امين الدين در كتاب خود موسوم به نوادر التبادر لتحفة البهادر آورده است :\r\nو ديگر هر كه در شيراز مقام كند غم او كم شود .\r\nسرداد موركاتن  SirDadmoreC atton  سفير شارل اول پادشاه انگليس روز جمعه عيد پاك سال 1626 ميلادى برابر 1035 قمرى 1005 شمسى با كشتى رز - گل سرخ - به مقصد خليج فارس حركت كرد و در حالى كه 209 نفر شتر و 12 اسب همراه هيأت بود وارد كامبرون - بندر عباس - شد . يكى از همراهانش سرتماس هربرت بود كه در آن وقت بيست سال داشت . وى دربارهء شيراز نوشته است : شيراز از نظر بازرگانى غنى ، و از لحاظ هنر زيبا و ديدنى است .\r\nديوارهاى خانه‌ها با نقوش تماشايى آراسته شده و از مسافتى مانده به شهر ، مساجد و حمامهايى كه سقفهاى آنها با كاشيهاى نيلگون ساخته شده بادگيرهاى زيبايش كه لكلكها بر آن آشيان ساخته‌اند ديده مىشود . شيراز داراى مدرسه يا دانشكده‌ايست كه در آن فلسفه ، ستاره‌شناسى ، فيزيك ، شيمى ، رياضيات ، تدريس مىشود .\r\n\r\n","description":"","footnote":"","page_name":" 1883 ","page_number":235},
  {"content":"\r\n\r\nصابئين : بر اين اعتقادند كه آفريننده هستىها تدبير كار جهان را به ستارگان سپرده است . آنان براى هر يك از سيارات هفت‌گانه مظهرى دارند ، و مىگويند چون ستارگان از ما فاصلهء زياد دارند بايد در زمين به مظاهر آنها احترام بگزاريم . افزون بر اين چون ستارگان در روز ديده نمىشوند بايد مظاهرى جاى آنان بپردازيم . اين مظاهر در حقيقت بايد روحانى باشند نه جسمانى . اما چون عارمه صابئين به تصور مظاهر معنوى در ذهن و ضمير خود توانا نمىباشند ناچار مظاهر مادى درست شد ، تا توجه بدانان عملى باشد .\r\nصابئيان در هر روز سه بار : بامداد ، ظهر و شب نماز مىخوانند و يك ماه به طور پراگنده روزه مىگيرند . قربانى كردن خروس از جملهمراسم مذهبى آنان است كه در هر ماه چهار بار انجام مىدهند ، و پر و استخوان آن را مىسوزانند . از خوردن سير كه دهان را بد بو ، و باقلا كه آدم را خرف مىكند ، مىپرهيزند . آنان پسران را ختنه نمىكنند . چند زن نمىگيرند .\r\nآداب عروسى صابئيان خاص آنهاست . بدين صورت كه شيخ آنان چندان داخل رود مىشود كه آب به بالاى زانوى او برسد . بعد به دستور او زنان دور عروس ، و مردان گرد داماد حلقه مىزنند ، و عروس و داماد را لخت مىكنند . آن گاه عروس از طرف پشت شيخ و داماد از طرف جلو او نزديك به وى نزديك مىشود . داماد از ميان دو پاى شيخ كه فراخ كرده است مىگذرد ، و عروس را در بغل مىگيرد ، و به خانه مىبرد .\r\nصابئين مقيم ايران پيشتر در شوشتر و اهواز و بعض ديگر از نقاط خوزستان بوده‌اند .\r\nنوشته‌اند : زمانى كه مأمون خليفه عباسى به جنگ روميان مىرفت گروهى از مردم حران در حالى كه قبا و گيسوانشان بلند بود به پيشباز او آمدند . خليفه دين آنان را پرسيد . چون ايشان خود را به پيروى هيچ يك از اديان آسمانى منسوب نكردند ، گفت : بايد تا هنگام بازگشتن من از سفر يكى از اديان آسمانى را بپذيرند و گرنه كشته مىشويد .\r\nحرانيان از شنيدن اين فرمان سخت به وحشت درافتادند . يكى از پيران اين گروه چاره‌انديشى كرد و گفت : ما بايد خود را صابئه بخوانيم كه در قرآن مجيد نام صابئين آمده است .\r\nصوفى : « و صوفيان را از بهر آن صوفى خوانند كه سرهاى ايشان روشن بود و اثرهاى ايشان پاكيزه بود .\r\nبشر بن الحارث گفت صوفى آن باشد كه دل خويش صافى كرده باشد مر خداى را عز و جل و بعضى گفتند صوفى آن باشد كه معاملت وى خداى را عز و جلّ صافى باشد . كرامت خداى نيز او را صافى باشد ؛ و بعضى گفتند كه : صوفيان را از بهر آن صوفى خواندند كه اندر صف اولند پيش خداى عز و جلّ . يعنى به بلندى همتهاى ايشان و به اقبال كردن دلها به وى ، و ايستادن سرها پيش وى . و قومى گفتند : مر ايشان را از بهر آن صوفى گفتند كه نزديك است اوصاف ايشان به اوصاف اهل صفه كه اندر زمان مصطفى بودند صلى اللّه عليه و سلم . و قومى گفتند كه ايشان را از بهر آن صوفى خواندند كه صوف پوشيدند .\r\nو امّا آن كسى كه ايشان را به صفه و صوف منسوب كرد عبارت از ظاهر احوال ايشان كرد ، از بهر آن كه ايشان گروهى بودند كه به ترك دنيا كردند ، و از وطن‌هاى خويش برون\r\n\r\n","description":"","footnote":"","page_name":" 1884 ","page_number":236},
  {"content":"\r\n\r\nشدند ، و از دوستان ببريدند ، و اندر شهرها سياحت كردند ، و جگر خويش را گرسنه و تشنه داشتند ، و تن خويش را برهنه داشتند ؛ و از دنيا نگيرند مگر آن مقدار كه نشايست دست باز داشتن ، عورت‌پوش را و سد جوع را . و از آن كه از وطن‌هاى خويش برون رفته‌اند خلق مر ايشان را غربا خوانند . و از بسيارى سغرها مر ايشان را سياحان خوانند و از گشتن ايشان اندر بيابانها و اندرخشيدن ايشان به غارها اندر وقت ضرورت ، گروهى مر ايشان را شكفتى خواندند ، و شكفت به لغت ايشان غار بود .\r\nو اهل شام ايشان را جوعيان خوانند از آن كه عمر خويش بر گرسنگى برگذارند ، و طعام بيش از آن نخورند كه قوت خدمت يابند ، چون بيماران خورند و چون غرقه‌شدگان خسبند . . .\r\nو از آن كه از ملك خالى باشند فقراشان خوانند ، و بعضى گفتند كه فقير آن باشد كه نه مالك باشد و نه مملوك ، و گفتند كه صوفى آن بود كه ملك ندارد ، و اگر ملك يابد بدهد .\r\nو گفتند از بهر لباس مر ايشان را صوفى خواندند از بهر آن كه ايشان به حظّ نفس جامه نرم نپوشيدند چه پشمينه‌ها و پلاسهاى درشت پوشيدند سرّ عورت را ، و قناعت كردند . . . و چون صفت ايشان صفت اهل صفه بود و لباس ايشان لباس اهل صفه بود بدين معنى ايشان را صوفى خواندند . و هر كه نام ايشان را از صفوت گيرد يا از صفا ، عبارت از سرها و باطن‌هاى ايشان كند . و اين از بهر آنست كه هر كه دنيا به جاى ماند و اندر وى زاهد گردد ، و روى از وى بگرداند خداى عز و جل سرو را پاكيزه گرداند ، و دل و را روشن گرداند . . .\r\n. . . هرچند لفظها به ظاهر مختلف‌اند به معنى متفق‌اند ؛ اگر نام ايشان از صفا و صفوت گرفته‌اند صفوتى باشند به اصل اندرند ، صوفى گفته باشند طلب تخفيف را . و اگر ايشان را از بهر صفت صوفى خوانند ، يا از بهر صفه ، اصل نام صفى بود يا صفى ، ليكن طلب تخفيف را « واو » اندر افزايند صوفى گردد . و شايد كه واو پيش از فا آوردن اندر لفظ صوفيان زيادت بود نه اصلى ، و از بهر آن چنين گشت كه اين نام بر زبانها بسيار گشت مر صفى و صفى گفتن . گران بود صوفى گفتند مر سبكى را و اگر اين نام را از صوف گرفته باشند كه اين طايفه صوف پوشانند لفظ راست بود و عبارت درست بود در حق لغت مر اين را هيچ تأويل به كار نيايد . و گردآورده‌اند اين معنىها را اندر نام اين طايفه از خالى بودن از دنيا و دور بودن نفس ايشان از دنيا ، و به جاى ماندن وطن‌ها و ملازم بر سفر بودن و باز داشتن حظّ نفس از نفس ، و روشنايى سرهاشان و پاكى معاملاتشان و گشادگى صدرهاشان و صفت سابقان . گفت بندار بن الحسن الصوفى كه : صوفى آن كس باشد كه حق تعالى مر او را بگزيند از بهر خويش و با وى دوستى كند ، و مر او را از نفس وى بيزار كند و او را بازنگرداند به تأمل و تكلف و به دعوى .\r\nو گفت صوفى به وزن عوفى بود . گويند : خدايش عافيت داد ، عافيت يافت و خدايش كفايت كرد ، كفايت يافت ، و خدايش پاداش داد ، پاداش يافت . . .\r\nابو على رودبارى را پرسيدند كه صوفى كدام است ؟ گفت : آن كه صوف بر صفا پوشد ، و هوى را طعم جفا بچشاند ، و دنيا را سپس قفا آرد ، و بر راه مصطفى برود .\r\nسهل عبد اللّه را پرسيدند كه كيست صوفى ؟ گفت آن كه از تيرگيها صافى گردد و پر\r\n\r\n","description":"","footnote":"","page_name":" 1885 ","page_number":237},
  {"content":"\r\n\r\nشود از فكرتها و از خلق به خداى پيوندد و يكسان بود نزديك وى كلوخ بازر .\r\nاز ابو الحسين نورى پرسيدند از تصوف . گفت : دل پاك كردن از موافقت خلق و جدا گشتن از اخلاق طبيعت و فرو كشتن صفات بشريه ، و كناره كردن و دور بودن از آنچه نفس به دو خواند ، و يا صفات روحانيون صحبت كردن ، و چنگ به علوم حقيقت زدن و كار بستن آنچه اولىتر است بر دوام ، و نصيحت كردن همه امت را ، و وفا داشتن مر خداوند را به حقيقت ، و متابعت رسول در شريعت .\r\nو گفت يوسف بن الحسين : مر هر امتى را گزيدگانند ، و ايشان زينهارى خدايند عز و جل كه مر ايشان را پنهان كرده است اندر ميان خلق ، اگر از ايشان كسى باشد در اين امت صوفيان باشند . سهل بن عبد اللّه را گفتند : با كه صحبت كنيم از گروه مردمان ؟ گفت : بر شما باد كه با صوفيان صحبت كنيد كه ايشان هيچ چيز را بسيار نشمردند و هر فعلى را نزديك ايشان تأويل باشد كه مر ترا به هر حال معذور دارند . . . » ( نقل از باب اول خلاصه شرح تعرف )\r\nزمخشرى در كتاب اسرار البلاغه به نقل از ابن جوزى كلمه صوفى را به لفظ صوفه كه لقب غوث بن مر يكى از زاهدان و پارسيان معروف كه دل از دنيا بريده بود و همه وجود رو به خدا كرده بود ، نسبت داده است .\r\nبعضى از مستشرقان اين كلمه را مقتبس از لفظ يونانى سوفيا كه به معنى حكمت روحانى است دانسته‌اند اما نلد كه مستشرق آلمانى ، لوي ماسينيون فرانسوى ، و رينولد نيكلسون اين عقيده را كاملا مردود شمرده‌اند .\r\nدر مقدمهء ابن خلدون و در كتاب اللمع ابو نصر سراج طوسى آمده ؛ چون اهل تصوف براى عادت ندادن تن خود به پوشاكهاى نرم و لطيف و گرانبها جامه‌هاى پشمين مىپوشيدند آنها را صوفى مىگفتند ، از آن كه صوف به معنى پشم است . و در كتاب اسرار التوحيد از قول شيخ ابو سعيد ابو الخير در تعريف تصوف آمده است : از شيخ پرسيدند كه صوفى كيست ؟ گفت :\r\nآن است كه هر چه كند به پسند حق كند و هر چه حق كند او بپسندد .\r\nنيز گفت : تصوف عبارتست از صبر و رضا و تسليم ؛ و در جاى ديگر همين كتاب آمده است . يك روز شيخ با جمع صوفيان به در آسيايى رسيد . اسب بازداشت . ساعتى توقف كرد .\r\nپس گفت : مىدانيد اين آسيا چه مىگويد ؟ مىگويد تصوف اين است كه من دارم ؛ درشت مىستانم و نرم باز پس مىدهم ، و دور خود سفر مىكنم تا آنچه نبايد از خود دور كنم .\r\nو در كشف المحجوب على بن بندار نيشابورى گويد : تصوف آن بود كه صاحب آن ظاهرا و باطنا خود را نبيند و جمله حق را بيند . و عبد الرحمن جامى در نفحات الانس آورده نخستين كس كه به نام صوفى شهره شد ابو هاشم صوفى بود و اولين خانقاه در رملهء شام بنا گرديد .\r\nدر رسالهء قشيريه آمده است : افاضل و خواص مسلمين در عصر پيغمبر اكرم به نام صحابى ، و بعد از ايشان تابعى و سپس به عنوان زهّاد و عبّاد خوانده مىشدند و پس از آنكه بدعتها ظاهر و منازعات بين طبقات و فرق مسلمين پديد گرديد خواص اهل دين به نام صوفى ، و\r\n\r\n","description":"","footnote":"","page_name":" 1886 ","page_number":238},
  {"content":"\r\n\r\nمسلك ايشان به عنوان تصوّف معروف شد و ظهور اين اصطلاح قبل از سال دويست هجرى بود .\r\nضحاك پسر اندرماسب و به قولى ديگر فرزند مرداس بود . اسبان بسيار داشت ، از اين رو وى را بيور اسب مىناميدند چه در زبان پهلوى بيور به معنى بيش از صد هزار است . پدرش پادشاه يمن بود . روزى اهريمن فريبش داد كه اگر پدرش را بكشد وى چنان مىكند كه بر جمشيد دست يابد و جاى او را بگيرد . ضحاك بدين سودا به حيلت پدرش را كشت ، و بر اين اميد بود كه اهريمن وفا به جا آورد .\r\nبر اين انديشه بود كه روزى اهريمن به چهرهء آدميان بر او نمايان شد و گفت : من خواليگرم و در پختن غذاهاى خوب چنان چيره كارم كه همواره شاد خواهى بود . ضحاك گفت : نمونه را غذايى بساز . چون ساخت به طبع ضحاك بسيار خوش آمد . او را به خواليگرى پذيرفت .\r\nدر آن روزگاران مردم به خوردن گوشت زياد عادت نداشتند ، و اهريمن غذاهاى ضحاك را بيشتر از گوشت درست مىكرد تا بىرحم و خونريز شود .\r\nيك روز كه غذاى مطبوخ اهريمن به طبع ضحاك خوش‌مزه‌تر و خوب‌تر آمده بود خوشامد او را گفت : هر حاجت كه دارى بگوى تا اجابت كنم . خواليگر گفت : بزرگترين آرزوهايم است كه اجازه دهى به شانه‌هايت بوسه زنم تا هميشه بدين افتخار بر خود ببالم .\r\nضحاك رخصت داد . اهريمن شانه‌هاى او را بوسيد و به افسون چنان كرد كه بر هر يك از دو شانه‌اش مارى روييد و سر برداشت . آن گاه اهريمن از قصر وى بيرون و غايب شد .\r\nاز روى ديگر مارها ضحاك را رنجه مىداشتند و هر زمان كه آنها را به تيغ مىبريدند دگر بار مىروييدند .\r\nپس از روزى چند اهريمن به صورتى ديگر بر او ظاهر شد و گفت : من طبيبى حاذقم و چاره گزند مارها را مىدانم . ضحاك او را به خدمت گرفت ، و اهريمن به دو گفت چاره دفعه درد اين دو مار تنها در اين كار است كه هر روز دو نفر جوان را بكشى و مغز سرشان را غذاى ماران كنى تا آرام بگيرند . ضحاك به دستور اهريمن عمل كرد و آسود ، و بدين ترتيب هر روز دو نفر جوان را مىكشتند و مغز سرشان را غذاى ماران مىكردند .\r\nچند روز بعد چون اهريمن از سراى ضحاك جاى پرداخت وى دو تن يكى ارماييل و ديگرى گرماييل را به خواليگرى گماشت اين دو كه به طبع نيك نهاد و پاكيزه خو بودند با هم همدل و همدستان شدند كه هر روز به جاى دو جوان يك جوان را بكشند و ديگرى را رها سازند و به جاى او گوسفند ذبح نمايند . و چون عدهء جوانان رها شده به ده تن رسيد آن دو خواليگر ماده بزانى به آنان دادند تا دور از شهرها در صحراها بچرانند و از شير آنها غذا بسازند .\r\nآن ده نفر يكى پس از ديگرى زن گرفتند و فرزندان آوردند . كم‌كم نسل آنان فزونى گرفت و نژاد كردان از ايشان است .\r\nضحاك مردى زشتكار و جادوگر بود . قطع كردن اعضاى بدن و به دار آويختن را او به\r\n\r\n","description":"","footnote":"","page_name":" 1887 ","page_number":239},
  {"content":"\r\n\r\nجباران آموخت و معمول و مرسوم كرد .\r\nپس از آن كه روزگارى از پادشاهى ضحاك سپرى شد يكى ديگر از فرزندان كاوهء اصفهانى را براى كشتن و خوراندن مغز سر او به ماران به درگاه ضحاك بردند . چون پيش از آن ، دو پسر ديگر وى را برده بودند و كشته بودند برآشفت ، جامه بر تن دريد ، فرياد برآورد و خلق را به شورش برانگيخت ، مردم سلاح و علم برگرفتند و جوشيدند و خروشيدند ، و به جايى كه فريدون خود را پنهان مىداشت روآوردند و او را به پادشاهى برداشتند . فريدون يزدان را ستود و آهنگران را فرمود گرزها بسازند ؛ و چون پرداخته شد با انبوه ستمرسيدگان به كاخ ضحاك بيدادگر تاخت او را گرفت ، به كوه مازندران به چاهى افگند و خود پادشاه شد .\r\nطبرستان جاى سكونت قومى بسيار قديمى به نام طپورها بوده ، و اين كه برخى نوشته‌اند چون اين سرزمين محل زندگى مردمانى بوده كه به سبب نزديكى زياد با جنگل غالبا با تبر هيزم‌شكنى مىكرده‌اند ، و از اين جهت طبرستان نام گرفته كاملا اشتباه و نادرست است .\r\nدر پهلوى اين سرزمين طپورستان  TaPurestan  خوانده مىشود .\r\nعام الفيل : مورخان و مفسران اسلامى نوشته‌اند ابرهة ابن صباح الاشرم كه از سوى پادشاه حبشه بر يمن حكومت مىكرد در شهر صنعا كنيسه‌اى ساخت ، آن را به نقشهاى بديع و گرانبها آراست و زيورآلات زرين و سيمين در تزيين آن به كار برد تا اعراب به جاى كعبه بدان كنيسه رو كنند .\r\nچون اميدش به نااميدى بدل شد مقارن با نخستين روزهاى محرم 882 اسكندرى همزمان با چهلمين سال پادشاهى انوشيروان با سپاهى انبوه و فيلهاى زياد به قصد خراب كردن كعبه به راه افتاد . چون خبر نزديك شدن ابرهه به مردم مكه رسيد جز عبد المطّلب جدّ پدرى پيغمبر و عمرو بن عائذ جد مادرى حضرت رسول جمله اهل شهر گريختند و به كوهها و صحراها پناه بردند . ابرهه وارد عرفات شد و كسانى را به غارتگرى اموال مردم فرستاد ، و روز بعد عزم ويران ساختن كعبه كرد .\r\nميان فيلهاى ابرهه فيل موسوم به محمود از همه درشت اندام‌تر و قوىتر بود . او از نزديك شدن به كعبه باز ايستاد و چندان كه رنجه‌اش كردند گامى پيش ننهاد . بنا به تفسير آنچه در قرآن آمده مقارن اين احوال خداوند از جانب دريا دسته‌هايى انبوه از مرغان شبيه به پرستو كه هر يك سنگى به منقار و دو سنگ ديگر به چنگال داشت بالاى سر سپاهيان ابرهه فرستاد . ابابيلها سنگها را فرو ريختند ، و به ضربت هر سنگى يكى از افراد سپاهى كشته شد .\r\nابرهه در حالى كه گوشت بدن باقيمانده سپاهيانش از تنشان مىريخت خود را به صنعا رساند و همان روز جان داد ؛ و سال لشكركشى ابرهه به مكّه به سبب اين كه فيلهاى زيادى همراه داشت عام الفيل ناميده و مبدء تاريخ قوم عرب شد .\r\nابو الحسن عبد الرحمن بن عمر صدوفى متولد به سال 291 در رى از جمله اخترگران معروف ايران\r\n\r\n","description":"","footnote":"","page_name":" 1888 ","page_number":240},
  {"content":"\r\n\r\nاست . در سال 333 در اصفهان به محضر ابو الفضل بن عميد راه يافت ، و در سال 344 منجم دربار عضد الدوله شد و اين پادشاه دانشور و دانش‌پرور به شاگردى وى افتخار مىكرد . از جمله آثار مهمش صور الكواكب ، الكواكب الثابته ، و مطارح الشعاعات است . براى عضد الدوله از نقره كره‌اى ساخت . در سال 376 درگذشت .\r\nعماد الدوله در آغاز سال 338 بيمار شد و قرحه‌اى كه در كبدش به وجود آمده بود چنان دردناك بود و رنجش مىداد كه پنداشت مرگش نزديك شده است و چون فرزند ذكور نداشت به ركن الدوله پيغام فرستاد پسر بزرگش ابو شجاع پناه خسرو را كه بعد ملقب به عضد الدوله شد نزد او اعزام دارد تا فرماندهان سپاه و درباريان و بزرگان كشور با وى آشنا شوند و پس از در گذشت وى به سلطنت او گردن نهند .\r\nركن الدوله فرمان برد و پنا خسرو را كه در آن وقت چهارده ساله بود به شيراز فرستاد .\r\nچون او به شهر نزديك شد عماد الدوله خود با جمعى از درباريان و بزرگان به پيشبازش رفت ، آن گاه كه به شيراز درآمد او را بر تختى نشاند و گفت همگان بر او سلام كنند .\r\nسرانجام عماد الدوله كه اميرى نيكخو ، شكيبا ، مردم دوست ، و آبادى خواه بود پس از شانزده سال فرمانروايى در ماه جمادى الاخر همين سال يعنى سال 338 درگذشت .\r\nعضد الدوله پس از اين كه بر بسيارى از دشواريها فائق آمد در ماه رمضان 357 سراسر كرمان را تصرف كرد .\r\nروابط عضد الدوله با الطائع خليفه بسيار دوستانه بود . وى بعضى آباديها و مزارعى را كه معز الدوله و عز الدوله تصرف كرده بودند به طايع باز داد . در سال 367 عضد الدوله به عنوان پادشاهى فاتح وارد بغداد شد ، و خليفه در روى دجله به پيشبازش رفت ، به درخواست وى اجازه داد كه عضد الدوله سواره وارد دار الخلافه شود ، به او خلعت داد و چون عضد الدوله بر خليفه و مركز خلافتش مسلط شد از او خواست موافقت كند بر در سراى وى نيز پنج نوبت طبل بزنند\r\nعضد الدوله در سال 357 كرمان را گرفت و گورگير بن جستان را به نمايندگى خود والى آن جا كرد و گورگير هرموز و مكران را به تصرف درآورد و ضميمه كشور عضد الدوله كرد . پس از چندى عضد الدوله بر ديار بكر و حوزهء علياى فرات استيلا يافت و دامنه حكومتش را تا حدود شام گسترش داد . اين شهريار بزرگ به آبادانى دلبستگى بسيار داشت ، بر مشهد حضرت امير المؤمنين على عليه السلام گنبد و بارگاه ساخت . در سال 371 در جانب خاور بغداد بيمارستان بزرگى بنيان نهاد ؛ روز پنج شنبه سوم صفر 372 گشود و بيست تن پزشك را در آن بيمارستان به معالجت بيماران گماشت . در شيراز نيز بيمارستانى بزرگ و چند آب انبار بنا كرد ؛ و به منظور آبادان كردن جلگه كريال واقع در زير اصطخر فارس ، هفت فرسنگى شمال شيراز در سال 365 بندى را كه به بند امير شهرت يافت بر رود كر ساخت . سرانجام وى كه پنجم ذى قعدهء سال 324 به دنيا آمده بود پس از سى و چهار سال امارت - پنج سال و شش ماه و چهار روز از اين مدت بغداد را نيز زير نگين داشت در چهل و هشت سالگى روز هشتم شوال 372\r\n\r\n","description":"","footnote":"","page_name":" 1889 ","page_number":241},
  {"content":"\r\n\r\nبر اثر بيمارى صرع از دنيا رفت و در نجف اشرف به خاك سپرده شد . و او از پادشاهان آل بويه نخستين كسى بود كه در نجف به خاك خفت .\r\nعطاء الدين على قوشچى در جوانى بازدار و نگهدارنده مرغان شكارى الغ بيگ ميرزا شاهزاده تيمورى بود و بدين جهت بدين لقب شهرت يافت . وى رياضيات را به كمال مىدانست ، و در دربار الغ بيگ چندان قرب و منزلت داشت كه امير از غايت تقرب او را فرزند خطاب مىكرد . وى از جمله دانشورانى بود كه در ترتيب و تكميل زيج الغ بيگى خدمات شايان كرد و تشكيلات زيج را كه به سبب مرگ غياث الدين جمشيد كاشانى و قاضى زاده رومى به آخر نرسيده بود به فرمان الغ بيگ در سال 841 به پايان برد .\r\nقوشچى پس از مرگ شاه به زيارت خانه خدا رفت و چون به تبريز رسيد اوزون حسن مقدمش را گرامى داشت . وى را براى بستن پيمان صلح با سلطان محمد ثانى از سوى خود به عثمانى فرستاد . ملا على پس از انجام دادن اين مهم رساله محمديه را در علم حساب به نام پادشاه عثمانى تأليف كرد ، و از آن پس به مدرسى مدرسه ايا صوفيا منصوب شد .\r\nحاشيه شرح كشاف تفتازانى ، شرح تجريد خواجه نصير الدين طوسى ، محمود الحمايل فى كشف المسائل ، هيأت فارسى ، و چند كتاب ديگر از جمله آثار اوست .\r\nاين دانشمند بزرگ در سال 879 قمرى - 854 خورشيدى - در قسطنطنيه درگذشت و در جوار قبر ابو ايوب انصارى به خاك رفت .\r\nعود ساز زهى مضرابى داراى پنج يا هفت سيم مضاعف ، كاسهء طنينى به شكل گلابى كه خرك بر آن قرار دارد و داراى سوراخى مىباشد . دسته‌اى نسبتا پهن و متصل به كاسه ، و داراى پرده‌ها يا بدون آن ، و سرى به عقب برگشته در انتهاى ديگر دسته كه داراى پيچهايى براى كوك كردن است . يك طرف كاسهء طنين مسطح است ، و خرك تقريبا در 8 / 1 انتهايى طول آن قرار دارد .\r\nسيمها از روى خرك مىگذرند و به پيچها متصل مىشوند . عده سيمها در ادوار مختلف متفاوت بوده است . عود سازى بسيار قديمى است و در حدود دو هزار سال قبل از ميلاد در شرق نزديك وجود داشته است . در نقوش بابلى و آشورى اين ساز داراى دسته‌اى دراز و كاسه‌اى گلابى شكل كوچك است . در ماخذ اسلامى بين عود و بربط تميز نگذاشته‌اند . مسعودى در مروج الذهب آن را به لامك نسبت داده است ولى در جايى ديگر آن كتاب گويد كه عموما اختراع اين ساز به يونانيان منسوب است . همچنين اختراع آن را به فيثاغورث ، افلاطون ، اقليدس ، و بطلميوس ، منسوب كرده‌اند و نيز گفته‌اند كه عود در عهد سلطنت شاپور اول پادشاه ساسانى اختراع شد . ساز معروف به لوت  tuL  در مغرب زمين از عود مشتق شده است . اين ساز نخستين بار در قرن دهم در اروپا مشاهده مىشود ، از قرن چهارده به بعد در اروپا رواج داشته و در قرن شانزدهم اهميت آن به اوج خود رسيده است چنان كه آن را ساز شاهان مىخوانده‌اند . در نيمهء دوم قرن هيجدهم به سبب تكامل پيانو از اهميت آن كاسته شد . لوت داراى پرده است . تعداد پرده‌ها در آغاز هشت بود ، در قرن هفدهم به ده و در قرن هجدهم به دوازده رسيد . در اواخر قرن نوزدهم لوت دگر بار مورد توجه قرار گرفت .\r\n\r\n","description":"","footnote":"","page_name":" 1890 ","page_number":242},
  {"content":"\r\n\r\nبرگرفته از ستون دوم صفحه 1785 جلد دوم دائرة المعارف فارسى به سرپرستى دكتر مصاحب\r\nغازان خان : چنان روى نمود كه زيباترين و محبوب‌ترين زنان ارغون سخت بيمار و مرگش نزديك شد . در لحظات جان سپردن به شوهرش وصيت كرد جز از دودمان او همسرى برنگزيند . ارغون اين وصيّت را به كار بست ، و پس از سپرى شدن مدتى از قوبيلاى قاآن خواست از نزديكان همسر متوفايش دخترى براى او برگزيند . قاآن شاهزاده خانمى هفده ساله انتخاب كرد و همراه سه تن از امراى ارغون و همراهان ايشان كه براى بردن عروس آمده بودند روانه داشت . اين گروه با سه تاجر ونيزى : ماركوپو ، نيكو پولو ، و مافيو پولو كه در پايتخت قوبيلاى قاآن اقامت داشتند و عازم ايران بودند ، همراه شدند . و با سيزده كشتى رو به راه نهادند . اما چنان اتفاق افتاد كه از مجموع ششصد نفر سرنشينان سيزده كشتى در اين سفر دراز جز هفده نفر آنان كسى زنده نماند .\r\nاين گروه پس از هجده ماه به هرمز رسيدند و در آن جا از مرگ ارغون كه در سلخ صفر 690 اتفاق افتاده بود آگاه شدند . سه تاجر ونيزى و يكى از امراى ارغون كه زنده مانده بودند در زنجان به خدمت غازان بار يافتند و عروس را به او سپردند ، و وى پس از مدتى با آن دختر زيبا عروسى كرد .\r\nپس از مرگ ارغون گيخاتو روز بيست و سوم رجب 690 به مقام ايلخانى رسيد . او فرمانروايى فاسق و عياش و سبكسر بود ، و چندان از او كارهاى ناصواب سر زد كه پنج شنبه ششم جمادى الاولى سال 694 به قتل رسيد ، و در ماه جمادى الاول همان سال بايد و جانشين وى گرديد . او نيز فاقد تدبير و خرد بود و در شهوترانى و خونريزى و ربودن مال مردمان هرگز بيم نمىكرد ؛ و سرانجام روز چهار شنبه 23 ذى قعده 694 به دست غازان كشته شد .\r\nغازان در آخرين روز سال 694 كه اتفاق را مصادف نوروز بود بر تخت پادشاهى جلوس كرد ، و از آغاز سلطنت به جنگيدن با مخالفان پرداخت . پس از آسوده شدن از اين كار بزرگ به آباد كردن كشور آغاز نهاد .\r\nگفتنى است كه ارغون در زمان سلطنتش غازان را به حكومت خراسان فرستاد و او كه در آن زمان بت‌پرستى متعصب بود در خبوشان چند بتخانهء بزرگ ساخت ؛ و هر روز چند ساعت در آن بتخانه‌ها عبادت بتان مىكرد . اما در سال 694 بر اثر تبليغ صدر الدين حمويهء جوينى و همرايى امير نوروز اسلام آورد ، و روز چهارم شعبان اين سال كلمهء توحيد را بر زبان جارى ساخت و به پيروى وى عدهء بسيارى از مغولان مسلمان شدند ؛ و هم او دستور داد فرمانها و احكام رسمى را با بسم الله آغاز كنند .\r\nاو هنر دوست و دانشپرور بود . زبانهاى فارسى و مغولى را خوب مىدانست و به زبانهاى چينى ، تبتى ، لاتينى ، و عربى آشنايى داشت . جز اين به هنرها و حرفه‌هاى نقاشى ، ستاره‌شناسى ، آهنگرى ، بنايى و اسلحه‌سازى آشنا بود و به آبادانى و ساختن بناهاى با شكوه شوق فراوان داشت . در سومين سال سلطنتش در سه ربع فرسخى تبريز به ساختن شنب غازان\r\n\r\n","description":"","footnote":"","page_name":" 1891 ","page_number":243},
  {"content":"\r\n\r\nآغاز نهاد و در سال 702 به پايان رساند . در آن زمان اين بناى باشكوه و پر عظمت بىقرين بود چنان كه ديوارهايش از سى و سه آجر چسبيده كنار هم هر آجر ده من تبريز وزن داشت درست شده بود ، و ارتفاع قبه‌اش به صد و بيست متر مىرسيد . داخل و خارج قبه به خطا و نقشهاى بديع آرايش يافته بود و در اين كار چندان گشاده دستى كرده بود كه ديده از ديدن آن بناى مجلل سير نمىشد . چنان كه تنها براى آفرينش نقشهاى سقف قبه سيصد من لاجورد به كار رفته بود . افزون بر اينها براى آرايش داخل قبّه هشتاد قنديل طلا و نقره كه وزن هر كدام پانزده من تبريز بود آويخته بود ؛ و وزن يكى از قنديلها كه از زر و سيم خالص بود از هزار مثقال افزون بود .\r\nغازان پادشاهى مردم‌آميز و نكو خوى و نكوكار بود . وى پرورشگاهى ايجاد كرد كه همواره صد نفر از بچه‌هاى سر راهى را در آن جا نگهدارى كنند . مواجب دايگان و معلمان را معين كرد . همچنين رويهء صد مجلد مصحف كه هر سال براى استفاده اين كودكان پرورشگاهى به تجديد بخرند تا آن گاه كه بزرگ شدند و صنعت و حرفتى بياموزند . همچنين موقوفه‌اى معين كرد كه از درآمد آن در فصل زمستان كه سرما و برف باشد چينه بر بام ريزند تا مرغان هوا بخورند و نميرند . و موقوفاتى ديگر كه از عوايد آنها به پانصد نفر از بيوه زنان درويش به هر نفر چهار من پنبه بدهند تا مايه سازند ، و سبوى بسيار بخرند تا اگر سبوى كنيزى يا غلامى يا خانه شاگردى هنگام كشيدن و بردن آب بشكند و از خداوندگار خود بترسند در عوض به آنان بدهند .\r\nغازان خان راهها و پلها ساخت ، رسم ربا خوارى را برانداخت ، و زنها و پيمانه‌ها را يكسان كرد . شرب شراب و بد مستى را در شارع عام منع فرمود . شهر اوجان را كه ويران شده بود از نو بنا كرد ، و در آن جا بازارها ، گرمابه‌ها ، كاروانسراهاى خوب ساخت . دور تبريز و شيراز را بارو كشيد ، و در همدان خانقاهى بزرگ بر پا كرد . او در سال 703 در تبريز دچار درد چشم سختى شد . طبيبان براى معالجت وى دو جاى بدنش را داغ كردند . غازان بن ارغون بن آباقا خان بن هلاكو خان بن تولى خان بن چنگيز خان كه سحرگاه شب آدينه بيست و نهم ربيع الآخر سال 670 قمرى از بطن قلتاق ايگاچى در وجود آمده بود پس از سى و دو سال و پنج ماه و دوازده روز عمر و قريب نه سال سلطنت پسين‌گاه يك شنبه يازدهم شوال 703 نزديك قزوين درگذشت .\r\nغايشه پوششى بوده است ساده يا نگارين از پارچه كه پس از پياده شده صاحب مقامى از اسب خدمتگرش براى مصون ماندن زين از باران يا گرد و غبار روى زين مىگسترده است . غايشه‌دار موظف بوده هنگام حركت مهتر خود ، غايشهء تا شده را زير بغل بگذارد و پيشاپيش اسب برود تا در موقع لازم آن را روى زين اسب پهن كند ؛ و غايشه داشتن يكى از نشانه‌هاى سرورى و مهترى بوده و شاهان و وزيران و افراد جاه‌مند غايشه و غايشه‌بر ، داشته‌اند . منوچهرى گفته است :\r\n حاش للّه كه اگر زنده شود حاتم طى * پيش اسب تو كشد غايشه در زير بغل \r\nو معزى سروده است\r\n\r\n","description":"","footnote":"","page_name":" 1892 ","page_number":244},
  {"content":"\r\n\r\n خوش است مستى و از روزگار بىخبرى * كه چرخ غايشهء مرد بىخبر كشد \r\nغزل در اصطلاح شعراى فارسى اشعارى است بر يك وزن و قافيت با مطلب مصرع كه حد معمول متوسط ما بين پنج بيت تا دوازده بيت باشد ، و گاهى بيشتر از آن تا حدود پانزده و شانزده بيت و به ندرت تا نوزده بيت نيز گفته‌اند . اما از پنج بيت كمتر ، چون سه چهار بيت باشد مىتوان آن را غزل ناتمام گفت ، و كمتر از سه بيت را به نام غزل نشايد ناميد .\r\nكلمهء غزل در اصل لغت به معنى عشقبازى و حديث عشق و عاشقى كردن است ، و چون اين نوع شعر بيشتر مشتمل بر سخنان عاشقانه است آن را غزل ناميده‌اند . و ليكن در غزل سرايى حديث مغازله شرط نيست بلكه ممكن است متضمن مضامين اخلاقى و دقايق حكمت و معرفت باشد ، و از اين نوع غزلهاى حكيمانه و عارفانه نيز بسيار داريم .\r\nفرق ميان غزل يا تغزل قصيده آنست كه ابيات تغزل بايد همه مربوط به يك موضوع و يك مطلب باشد اما در غزل تنوع مطالب ممكن است ، چندان كه آن را شرط غزل دانسته‌اند .\r\nغزل هر قدر لطيف‌تر و پر سوز و حال‌تر باشد مطبوع‌تر و گيرنده‌تر است و همان اندازه كه در قصيده فخامت و جزالت مطلوب است در الفاظ و معانى غزل بايد رقت و لطافت به كار برد ، و از كلمات وحشى و تعبيرات خشن و ناهموار سخت احتزاز كرد . فنون بلاغت و صناعات ادبى تاليف استاد فقيد همايى ص 124 .\r\nغياث الدين جمشيد كاشانى پسر مسعود ، پسر محمود ، پسر محمد در حدود سال 790 پا به عالم هستى نهاد . چون به آموختن رياضى و نجوم شوق و رغبت بسيار داشت از تحصيل طب كه دانش پدران او بود چشم پوشيد ، و چون مقارن اين احوال كه زمان فرمانروايى تيموريان بود رياضى و اخترگرى در ايران پيشرفت شايان كرده بود به تحصيل اين دو علم كوشيد ، و چندان ممارست ورزيد كه به گشودن بسيارى از غوامض و مسايل كه تا آن زمان لا ينحل مانده بود توفيق يافت .\r\nغياث الدين چنان به دانشورى نامور شد كه الغ بيگ او و خواهر زاده‌اش معين الدين را كه او نيز دانشمندى بنام بود از كاشان به سمرقند طلبيد . اين دو در حدود 816 به سمرقند در آمدند و بسى نپاييد كه غياث الدين پس از قاضىزاده كه سمت معلمى الغ بيگ را داشت از هفتاد و چند تن دانشمندى كه در دربار اميرزاده بودند مقرب‌تر شد . مقارن اين احوال رسالهء نزهة الحقايق را به رشته تحرير درآورد .\r\nدر سال 823 الغ بيگ به ساختن رصد خانه‌اى در شمال سمرقند اندكى مايل به جانب مشرق تصميم كرد . غياث الدين نقشهء آن را كشيد ، و با موافقت الغ بيگ بناى رصد خانه آغاز شد .\r\nنكته جالب اين كه مقام علمى غياث الدين مورد حسد ديگر دانشمندان دربار امير زاده شد و از نظر افتاد و سرانجام روز چهار شنبه 19 رمضان سال 832 درگذشت .\r\nزيج خاقانى ، زيج تسهيلات ، سلم السماء ، محيطيّه ، رسالهء وتر و جيب ، الابعاد و الاجرام ، مفتاح الحساب ، و ملخّص آن و چند اثر ديگر از جمله آثار اوست .\r\n\r\n","description":"","footnote":"","page_name":" 1893 ","page_number":245},
  {"content":"\r\n\r\n« فلسفه از كلمه يونانى فيلوسوفيا  Filosofia  عشق به حكمت - علم به حقايق اشياء و روابط آنها به يكديگر و فهم ارزشها و مفاهيم و شناختن نفس انسانى ، و كسب بصيرت در تعيين مقاصد او عالم فلسفه را فيلسوف  Filsuf  نامند . . .\r\nمقصود از فلسفه وصول به حقيقت است گرچه در تعريف آن و در امكان وصول به آن ترديدهايى وجود داشته باشد . فلسفه در تاريخ خود با تغييراتى مواجه شده است كه منعكس كنندهء امكانات معنوى انسان و نيز منعكس كنندهء آن چيزى است كه در طى يك عصر از اين جهان در دسترس انسان بوده است . به همين جهت فلسفه مانند علوم ديگر داراى موضوع و روش و مسائل خاصى نيست .\r\nفلسفه چنان كه از تعريفش پيداست معرفت نظرى است گرچه بعضى از شاخه‌هاى آن مانند اخلاق و سياست مشتمل بر مباحث علمى مىباشد . »\r\nعين صفحه 1924 جلد دوم دائرة المعارف فارسى به سرپرستى دكتر مصاحب .\r\nفلورانس  Florence  نام شهرى واقع در تسكان ايتاليا . اين شهر مركز سراميك سازى ، كارخانه پارچه‌هاى ابريشمى است . كاخهاى كهن و عمارات زيبا دارد و كتابخانه‌هاى قديمى آن معروف است .\r\nفيثاغورث : پدرش ميسارخوس و مادرش بوثايس دختر احقايوس بود . او در حدود 580 سال پيش از ميلاد به دنيا آمد ، اما زادگاهش معلوم نيست . او چند برادر داشت كه بزرگتر آنان انوسطوس بود و ديگرى طورينوس . پدرش در تازه جوانى او را به شهر ساموس يكى از شهرهاى جزيره‌اى به همين نام ، واقع در نزديكى سواحل آسياى صغير برد . انداوتلوس حاكم جزيره چون نشان هوشمندى و استعداد و قابليّت در او ديد به وى مهربان گشت و متكفّل تربيتش شد . فيثاغورث پس از اين كه به لغت و موسيقى معرفت تمام يافت در محضر اكسماندروس حكيم ، هندسه و نجوم و رياضى را فرا گرفت . از آن پس از دانشمندان مصرى و كلدانى حكمت آموخت . سپس به قروطونيا يكى از شهرهاى ايتاليا سفر كرد . مردم آن شهر شيفته دانش و مردمى او شدند . در شصت سالگى ديگر بار به ساموس  Samos  بازگشت اما در آن جا بسيار نماند و به يونان سفر كرد ، و در همين هنگام مكتب خود را در كروتون  Croton  گشود .\r\nاين دانشمند بلند نام كه دوران طفوليت خود را معاصر كورش كبير پادشاه ايران گذرانده بود سالهاى آخر عمرش را به دردمندى و تلخى گذراند و سرانجام سيلن  Cylon  يكى از شاگردانش كه با وى دشمنى داشت هنگامى كه حكيم با چند تن از پيروانش به صحبت نشسته بود به خانهء وى آتش درافكند و اين دانشمند كه در آن وقت بين هشتاد تا نود سال از عمرش گذشته بود در آن حادثه جان باخت .\r\nاين حكيم فرزانه همواره به شاگردان و مريدانش اندرزهاى نيكو مىداد از جمله به آنان مىگفت :\r\nحواس خود را از خيالهاى ناستوده دور نگهداريد ، همواره به عدل عمل كنيد ، جز با مردمان خردور آشنا و دوست مشويد ؛ نفس را از ارتكاب هر گناه دور نگهداريد ، كتاب ، بسيار بخوانيد ، و بر آن باشيد كه مردان به مردان و زنان به زنان تعليم دهند .\r\n\r\n","description":"","footnote":"","page_name":" 1894 ","page_number":246},
  {"content":"\r\n\r\nفيثاغورث تا وقتى گرسنه نمىشد غذا نمىخورد و رها نمىكرد كه گاهى سخت خوشحال و ديگرگاه بسيار المناك شود .\r\nجدول ضرب از ابداعات اوست ، وى بر اين عقيده بود كه خورشيد در فضا ثابت است و ستارگان هشت‌گانه كه زمين يكى از آنهاست دور خورشيد مىگردند . زمين گرد است و به دور خود نيز مىچرخد ، و از گردش آن شب و روز حاصل مىشود .\r\nاز سخنان حكيمانهء اوست :\r\nدر آستان منيع پروردگار كار و عمل حكيمان ارج دارد نه گفته‌هاى ايشان .\r\nچه سودمند و نيكوست كه آدمى سخنان بلند و بزرگ بگويد ، و اگر اين نتواند گوش خود را به كسى كه اين گونه سخنان مىگويد بسپارد .\r\nسلامت بدن خود را با ميانه‌روى در خوراك و شراب و همبسترى با زن تأمين كنيد .\r\nنه دارايى خود را بيهوده تلف كنيد ، و نه گرسنه چشم و بخيل باشيد كه اين هر دو بد است ، و فاضل‌ترين روش در هر كار ميانه‌روى است .\r\nدر ضمير بدان جز انديشه بد نمىگذرد ، و از دستشان خيرى برنمىآيد ، پس هرگز اميد نيكوكارى از شر انديشان نداشته باشيد .\r\nهر كه را در تحصيل دانش و ادب و هنر به شما مدد مىرساند برادر نيك انديش خود بدانيد .\r\nهرگز زبان خود را به دشنام دادن و سخن ناسزاوار گفتن ميالاييد ، و گوش خويش را به سخنان ناستوده رنجه مكنيد .\r\nچون براى خوابيدن به بستر رويد پيش از آن كه به خواب رويد دمى چند بينديشيد كه در آن روز چه كرده‌ايد و چه گفته‌ايد ، اگر دريافتيد كارى كرده‌ايد و چيزى گفته‌ايد كه بهتر آن بود نكنيد و مگوييد پشيمان شويد ، و خود را ملامت كنيد ، اما اگر دانستيد كه عملى يا سخنى ناستوده نكرده‌ايد و نگفته‌ايد خداى را بر توفيق آن شكر بگوييد .\r\nاگر كسى را به دوستى خود برگزيديد و دانستيد كه اهليت و سزاوارى دوستى با شما را ندارد ناگهان از او مبريد و مدارا كنيد تا دشمنتان نشود .\r\nاگر كسى به آزار كردن شما كوشيد بارى در تلافى كردن به او شتاب نكنيد .\r\nبر كسى كه بر اثر فقر و تنگدستى دزدى كرده است ستم نكنيد و رسوايش مسازيد زيرا كه او دزد نيست ، دزد فقر اوست .\r\nنور خان عرب قبايل مختلف عرب را كه پيش از ظهور اسلام مىزيسته‌اند به سه دسته به اين شرح تقسيم كرده‌اند : عرب بائده ، عرب عاربه يا قحطانيه ، عرب مستعربه .\r\nقبايل عرب بائده آنان بودند كه در زمان ظهور اسلام جز نامى از آنان به جا نمانده بود ، و عاد و ثمود ! از جملهء آنان بودند .\r\nقبايل عرب عاربه يا قحطانيه ابتدا پيرامون رود فرات سكونت داشتند و از آن پس به يمن\r\n\r\n","description":"","footnote":"","page_name":" 1895 ","page_number":247},
  {"content":"\r\n\r\nكوچيدند . مهم‌ترين طويف قباليل قحطانيه حمير و كهلان نام داشتند .\r\nعرب مستعربه قبايلى بودند كه پس از مهاجرت به يمن و مسلط شدن بر قبايل عرب قحطانيه جاى آنان را گرفتند . ربيعه ، نضر و قريش كه پيغمبر از ميان آنان ظهور كرد از جمله قبايل مستعربه بودند .\r\nبنا به قول مورخان تازى اعراب قحطانيه از پشت يعرب بن قحطان يكى از اولاد نوح در وجود آمدند . اين قبيله در آغاز در سرزمين حجاز سكونت داشتند .\r\nيعرب نخستين كس بود كه به عربى خط نوشت و شعر سرود . وى سريانى و عربى را به كمال مىدانست .\r\nقراباغ نام ناحيه‌ايست واقع ميان رود كور و ارس منطقه‌ايست كوهستانى و داراى جنگلهاى انبوه . قراباغ پس از شكست خوردن ايران در جنگ با روسيان به آنان واگذار شده است . مركزش گنجه است . گاسپار دروويل\r\nقره كليسا واقع در چالدران قديم‌ترين كليساهاى جهان است ، و افزون بر هزار و نهصد سال پيش طاطاووس بزرگ يكى از روحانيون حضرت مسيح به دست خود ساخته است . از شگفتيها اين كه هنوز پابرجاست ، و هر سال گروه كثيرى از مسيحيان به زيارت آن مىروند .\r\nمسيحيان بر اين باورند كه طاووس بزرگ را در محراب همين كليسا گردن زده‌اند .\r\nقره كليسا داراى دو قسمت متمايز است . قسمت قديمى آن كه با سنگهاى سفيد ساخته شده و قسمت جديد كه پس از زلزلهء سال 1319 ميلادى 697 خورشيدى با سنگ سياه بنا گرديده است .\r\nقصيده نوع اشعارى است كه بر يك وزن و قافيه با مطلع مصرع ، و مربوط به يكديگر دربارهء موضوع و مقصود معين از قبيل مدح پادشاه و تهنيت جشن عيد و فتحنامهء جنگ يا شكر و شكايت و فخر و حماسه‌سرايى و مرثيه و تعزيت و مسائل اخلاقى و اجتماعى و عرفانى و امثال آن ساخته باشند و شمارهء ابياتش حد متوسط معمول بين بيست تا هفتاد و هشتاد بيت باشد و بيشتر از آن تا حدود صد و پنجاه بيت و افزون‌تر نيز گفته‌اند و بعضى كمتر از بيست و بيت را تا حدود پانزده و شانزده بيت نيز قصيده ناميده‌اند .\r\nكاهش و افزايش عدهء ابيات يا كوتاهى و بلندى قصايد بستگى دارد به اهميت موضوع و قوت طبع شاعر و خصوصيت قوافى و اوزان مطبوع و نامطبوع كه گوينده براى انشاد قصيده انتخاب كرده باشد . بدين سبب حداكثر ابيات قصايد را نمىتوان معين كرد اما حداقل آن را حدود بيست بيت يا متجاوز از پانزده و شانزده بيت گفته‌اند .\r\nقصيده از انواع مهم شعر است و بعضى آن را مهم‌ترين اقسام شمرده‌اند به اين ملاحظه كه عمده طبع ازمايى و پايهء توانايى و نيروى سخندانى شاعر از نوع قصيده معلوم مىشود كه بتواند چهل پنجاه بيت بر يك وزن و قافيت در يك موضوع با رعايت نكات بلاغت و جزالت كلام استادانه از خود انشا كند . و حقيقت امر اينست كه اهميت را در خوب گفتن شعر بايد دانست نه در انتخاب نوع شعر و مقام استادى و براعت گوينده از اقسام ديگر شعر نيز به خوبى معلوم\r\n\r\n","description":"","footnote":"","page_name":" 1896 ","page_number":248},
  {"content":"\r\n\r\nمىگردد .\r\nاما وجه تسميه قصيده : چون در نوع قصايد نظر شعرا بيشتر متوجه اشخاص و مقصودهاى معين از قبيل مدح و موعظت و حكمت و تهنيت و تعزيت بزرگان وقت بوده است آن را قصيده به معناى مقصود ناميده‌اند كه مأخوذ از قصد به معنى توجه و روىگرداندن به كسى يا چيزى است .\r\nعلماى ادب معتقدند كه در قصايد پارسى تصريع مطالع لازم است و هر قصيده كه مطلع آن مصرّع نباشد اگر چه دراز بود آن را قطعه خوانند و اسم قصيده بر آن اطلاق نكنند .\r\nصفحه 102 فنون بلاغت و صناعات ادبى تاليف استاد فقيه جلال الدين بهايى .\r\nقطعه شعرى است مركب از چند بيت كه مصراعهاى جفت آن به يك قافيه باشد ، و مجموع ابيات آن كه از دو بيت كمتر نمىشود و گاه به پنجاه و شصت بيت مىرسد بايد در بيان يك معنى مقصود سروده شود . در پرداختن قطعه رودكى ، سنايى ، انورى ، سعدى ، ابن يمين و شاعره فقيد پروين اعتصامى از استادان مسلم به شمار مىروند .\r\nبديع و قافيه تاليف دكتر محمد خزائلى - دكتر حسن سادات ناصرى .\r\nقم : گاسپار دروويل در سفرنامه خود راجع به قم آورده است :\r\nقم شهرى بزرگ و قديمى از ايالت عراق عجم ، و مانند مشهد از نظر مذهبى مقدس است . حصار و برجهاى محكم دارد . داراى كارگاههاى پارچه‌بافى معتبر مىباشد . در زمانهاى گذشته شمشيرسازى اين شهر نيز شهرت بسيار داشته ، اما اكنون اين صنعت از رواج و رونق افتاده . قم تابع اصفهان مىباشد . داراى باغهاى آباديست كه از آنها انواع ميوه‌ها به دست مىآيد .\r\nكنت دوسرسى آورده است :\r\nآرامگاه حضرت فاطمه و قبر فتحعلى شاه در قم است . اين شهر هنوز هم يكى از شهرهاى مهم ايران به شمار مىرود . در حدود دوازده هزار نفر جمعيت دارد و براى پيروان مذهب شيعه آن قدر مهم است كه برخى از آنان مردگان خود را به آن جا مىآورند و به خاك مىكنند ، و چون هيچ مرده را نمىتوانند در آرامگاه مقدس حضرت فاطمه دفن كنند براى آرامگاه فتحعلى شاه آرامگاه مخصوص ساخته‌اند . روى سنگ سكوى آرامگاه شاه صورت او را با همان ريش بلند و لبادهء زرّين تراشيده‌اند .\r\nو كنت گوبينو نوشته است :\r\nشهر قم در نظرم خوب جلوه‌گر شد ؛ بازارهايش گشاده و خانه‌هايش وسيع است . مسجد بسيار بزرگ آن با گنبد طلاييش شكوه خاص دارد . اين شهر به سبب اين كه مدفن حضرت فاطمه در آن جاست در نظر ايرانيان مقدس و مورد احترام مىباشد . آرامگاه فتحعلى شا نيز آن جاست .\r\nمختصر آنچه تاورنيه درباره قم نوشته است :\r\nاين شهر كه در جلگهء صاف و هموار واقع شده يكى از شهرهاى معروف ايران ، و از جمله محصولاتش برنج است . ميوه‌هاى خوب دارد و انارش درشت و مرغوب است . برج و بارو و\r\n\r\n","description":"","footnote":"","page_name":" 1897 ","page_number":249},
  {"content":"\r\n\r\nخانه‌هايش همه از خشت و گل ساخته شده . مقبرهء سيده فاطمه و آرامگاه چند تن از پادشاهان ايران آنجاست . عمارات حضرت فاطمه بست است ، مقصران در آن جا پناه مىجويند و مخارج و حوائج بستيان از موقوفه تأمين مىشود .\r\nدر كتاب حدود العالم من المشرق الى المغرب مؤلّف به سال 372 قمرى درباره قم آمده است :\r\n« قم شهرى است بزرگ و ويران و كشت بسيار ، و مردمانى شيعىاند ، و بلفضل پسر عميد دبير از آن جا بود . و از وى زعفران خيزد . »\r\nعبد العلى اديب الملك : ضمن شرح سفرى كه در سال 1273 قمرى به عتبات عاليات كرده دربارهء قم نوشته است : بقعه حضرت معصومه داراى سه صحن است صحن اول 32 ذرع طولى و 26 ذرع عرض دارد . طول صحن دوم 69 ذرع ، عرضش 36 ذرع ، و طول صحن سوم 33 ذرع و عرضش 16 ذرع است .\r\nاين شهر داراى 444 امامزاده ، سه مسجد ، 51 باب حمام ، ده رشته قنات ، 15 آب انبار ، سى باب ، سيصد باب دكان ، چهار كارگاه شيشه سازى ، سى باب كار خانه كاسه سازى ، دو يخچال ، سه منار و چهار دروازه است .\r\nدر قم پنج هزار خانوار زندگانى مىكنند . طول دور قلعه‌اش يك فرسنگ است و مصنوعاتش گلاب ، صابون ، شيشه ، كاسه ، بدل بلور ، لاله ، مردنگى و قليان است .\r\nآرامگاه شاه عباس ، شاه صفى ، شاه سليمان ، شاه سلطان حسين ، فتحعلى شاه ، محمد شاه در اين شهر است .\r\nقمشه « در ما قبل آن را از ملك عراق شمرده‌اند و سر حد عراق و فارس است . هوايش نزديك است به هواى اصفهان و آبش از قنوات و حاصلش غله و ميوه و انگور بود . طبع و خوى مردمش مانند اصفهان است . » نزهة القلوب حمد اللّه مستوفى\r\n« در قمشه كه حضرت شاه رضا باشد از فرزندان امام هفتم روحى و جسمى فداه موسى بن جعفر است . اين حضرت و برادر بزرگوارش احمد رضا كه در بلوك كرون مدفون است به چه ظلم و به چه تفصيل به دست اعداى دين شهيد شدند . اين امامزاده بزرگوار به قدر نيم فرسنگ از قصبه قمشه خارج است . » صفحه 92 تاريخ مسعودى\r\n« قمشه هوايش از اصفهان گرمتر ، آبش از قنات و چاه است . در نيم فرسنگى آن بقعه و مزار امامزاده جعفر بن موسى مشهور به شاه رضاست كه داراى صحن‌ها و روضه و گنبد بسيار عالى است . »\r\nدو سفرنامه از جنوب ايران به تصحيح و اهتمام دانشمند سيد على آل داود\r\nقورچى كلمه مغولى به معناى تركش‌دار ، قور در مغولى به معناى تركش است ، و اعطاى تركش با تير و كمان نشانهء داشتن منصب و مقام بوده است . بعدها قور به معنى مطلق سلاح استعمال شده است و كلمهء قورخانه به معنى اسلحه خانه ، و نيز قوربيگى به معنى رييس اسلحه خانه به كار\r\n\r\n","description":"","footnote":"","page_name":" 1898 ","page_number":250},
  {"content":"\r\n\r\nرفته است . كلمه قورچى به معنى محافظ شخص پادشاه ( جاندار ) بوده است . منصب قورچى در دورهء مغول به امراى بزرگ اعطا مىشد . قورچيان براى خود رييس داشتند ؛ چنان كه يسوقا مقدم قورچيان چنگيز خان بوده . قورچيان يا اختاچيان ( مير آخوران ) و سگورچيان ( چترداران ) از جمله خواص و مقربان دربار ايلخانان مغول بوده‌اند اين وضع در زمان تيمور و اولاد او نيز همچنان ادامه داشت .\r\n« قورچيان در زمان صفويه سپاه خاصى تشكيل مىدادند و رئيس آنان را قورچى باشى مىگفتند . اين سپاه قورچى علاوه بر رئيس مأموران ديگرى از قبيل وزير قورچى و مستوفى قورچى داشت . بدين ترتيب معنى قورچى در زمان صفويان گسترش يافته بود و نه تنها تير و كمان بلكه قورچى شمشير و قورچى چتر نيز وجود داشت ؛ و نيز براى حرم و دربار شاهى ( ديوان اعلى ) قورچيان مىگماشتند .\r\n« در ادوار بعد براى صاحبان مشاغل و پيشه‌ورانى كه براى دربار صفوى كار مىكردند نيز قورچيان تعيين مىكردند از قبيل قورچى پهله [ دستكش چرمى براى بازداران 
  ] و قورچى چكمه و غيره .\r\n« علاوه بر وزير بزرگ و صدر ، قورچى باشى نيز حق داشت پشت اسناد را مهر كند . . . » نقل از صفحه 2091 جلد دوم دائرة المعارف فارسى به سرپرستى دكتر غلامحسين مصاحب\r\nقورچيان دليرترين و بزرگ‌ترين افراد طايفه قزلباش بودند كه شاه به سبب فداكارى و شهامت و شجاعتى كه از خود نمايان ساخته بودند براى نگهبانى كاخهاى سلطنتى و انجام كردن برخى مأموريتها و كارهاى شخصى خود انتخاب كرده بود . اينان چنان متهور و بىباك بودند كه صد نفرشان در برابر هزار سپاهى عرض اندام مىكردند . سلاح قورچيان همانند ديگر افراد قزلباش تير و كمان و شمشير و خنجر و نيزه بود . به هنگام جنگ بر اسب سوار مىشدند خود بر سر مىنهادند و زره بر تن مىكردند . اگر اتفاقا يكى از افراد قورچى در كار خود سستى و تن‌آسانى مىكرد طرد و اخراج مىشد . رئيس قورچيان قورچى باشى ناميده مىشد . و معمولا شاه اين سمت را به يكى از افراد برجسته طايفه قزلباش كه به وى توجه كامل داشت مىسپرد ، و حقوق ساليانه‌اش از هزار و پانصد تومان متغير بود .\r\nقوللر « يا قللر آقاسى در عهد صفويه عنوان رئيس غلامان شاهى لقب ركن الدوله داشت ، و مقام وى بعد از منصب قورچى باشى از همهء مقامات دولتى ديگر برتر بود . افراد اين دسته در عهد شاه عباس اول بيشتر از طوايف گرجى و ارمنى و چركس بودند ، و شاه عباس براى آنكه از قدرت و خطر و نفوذ قزلباش بكاهد دسته غلامان شاهى را در مقابل آنها تعبيه كرد . در اواخر عهد صفويه ولايت گلپايگان تيول قوللر آقاسى بود . » نقل از صفحه 2093 جلد دوم دائرة المعارف فارسى به سرپرستى غلامحسين مصاحب\r\nقوللر اسمى تركى است بنا به قول دلاواله عده قوللر سى هزار نفر بود .\r\nصاحب سنگلاخ نوشته است : قورچى تركى و مركب از قور مخفف قوران به معنى سلاح وچى سلاح دار است و به اعتقاد برخى محققان تلفظ درست اين كلمه كرچى و به معنى\r\n\r\n","description":"","footnote":"","page_name":" 1899 ","page_number":251},
  {"content":"\r\n\r\nتيرانداز با كمال است از ريشه كر  Qor  كه به معنى تركش دار است .\r\nقهوه : كشور برزيل بزرگ‌ترين جايگاه پرورش درخت قهوه مىباشد . بلندى درخت قهوه به سه متر مىرسد .\r\nگلش سفيد و رنگ و شكل خوشه‌هايش شبيه خوشه‌ها و دانه‌هاى گيلاس مىباشد . روى برگهاى درخت قهوه سبز تيره و پشتش سبز روشن است . دانه‌هاى قهوه قوه رويش خود را زودتر از دانه‌هاى ديگر از دست مىدهد . بنابراين بايد آن را از تابش و وزش باد در امان نگاه داشت . براى تكثير درخت قهوه نخست دانه‌ها را در زمين به صورت خزانه مىكارند و پس از يك سال به جاى اصلى منتقل و غرس مىكنند . درخت قهوه در چهار سالگى به بار مىنشيند .\r\nسال هفتم و هشتم غايت باردهى آنست . تا سال پانزدهم و بيستم همچنان بار مىدهد ، اما وقتى عمرش به سى و چهل رسيد از باردادن بازمىايستد .\r\nپوست كردن و جمع كردن قهوه بايد بلافاصله پس از چيدنش انجام پذيرد و اگر بيش از چند ساعت دنبال افتد ترشيده و تباه مىگردد . وطن اصلى قهوه افريقاى شرقى است . مىگويند چوپانى عرب از مردم افريقاى شرقى روزى دريافت در حال يكى از گوسفندانش بر اثر خوردن جوانه و ميوه تر يك نوع درخت نشاطى بىسابقه در وجود آمده است و گوسفند همانند كره اسبى ناآرام جست و خيز مىكند . چوپان خوشه‌اى از آن درخت جدا كرد و نزد مرد دانا و تجربت آموخته‌اى برد . آن مرد خوشه درخت را جوشانده و اندكى از آن جوشانده را كه كمى تلخ بود نوشيد وى نيز به نشاط آمد .\r\nچوپان عرب خاصيت ميوهء آن درخت را همچنان مكتوم نگه داشت تا اينكه رئيس كاروانى در قرن هفدهم قدرى قهوه را به جاهاى ديگر برد و در اواخر اين قرن كشت قهوه در برخى از كشورهاى نواحى استوايى معمول گرديد . پس از مدتى هلنديها در اراضى مستعمرات خود واقع در اقيانوس هند به تكثير درخت قهوه پرداختند ، و فرانسويان نيز به تقليد آنان بدين كار آغاز نهادند . در سال 1720 ميلادى برابر 1099 خورشيدى يك افسر نهال قهوه را به مارتينيك برد و از آن جا به كشورهاى امريكاى مركزى و سپس در ممالك امريكاى جنوبى انتقال يافت .\r\nپيش از قرن هجدهم بعضى از پزشكان ايران و عرب قهوه را در معالجت برخى بيماريها به كار مىبردند ، و مقارن همين زمان مصرف قهوه در مكه معمول شد ، و سوداگران ونيزى اين نوشيدنى سياه رنگ را به اروپا آوردند و نخستين كافه يا قهوه‌خانه در سال 1640 مطابق 1019 خورشيدى در ونيز گشوده شد و از آن پس در شهرهاى ديگر اروپا قهوه‌خانه داير گشت . در سال 1672 ميلادى برابر 1051 خورشيدى يك نفر ارمنى به نام پاسكالى  Pascali  در سن ژرمن پاريس قهوه‌خانه‌اى گشود .\r\nمارتينيك ، پرتوريكو  Portorico  كلمبى ، جاوه ، مركز محصول قهوه است ، و يكى از انواع قهوه مكا  Moca  نام دارد .\r\nكارم كارمها فرقه‌اى از راهبان فقير بودند كه در قرن دوازدهم ميلادى در اطراف كوه كرمل فلسطين دور هم جمع آمدند و در زمان لوئى نهم - پادشاهى از 1226 تا 1270 - در كشور فرانسه گسترش\r\n\r\n","description":"","footnote":"","page_name":" 1900 ","page_number":252},
  {"content":"\r\n\r\nيافتند . در سال 1451 فرقه‌اى از زنان كرملى تارك دنيا نيز تشكيل شد و در قرن شانزدهم سن ترز در آيين آنها تغييراتى داد .\r\nدر كتابخانه موزه بريتانيا طومارى است خطى به شماره 2094 كه در آن شرح چهل كاروانسرا باقى مانده از زمان شاه عباس بزرگ و جانشين او آمده . چون درج آن در اين جا خالى از فايده نيست عينا به نقل از نوشته محمد يوسف كيانىمندرج در صفحات 44 ، 46 ، 47 ، 48 ، 49 ، شماره پنجم مجلهء باستان‌شناسى و هنر ايران ، مورخ 1349 مىآورد . اين طومار ظاهرا در اواخر سلطنت سلسله صفويه نوشته شده است :\r\nكاروان‌سراى شاه : در چهار سوى قيصريه است ، در برابر ضرابخانه ، و آن كاروانسرا را شاه عباس بزرگ ساخته است ، و در آن كاروان‌سرا تيمچه كوچك به معنى كاروان‌سراى كوچك نزديك به صد حجره بالا و پايين دارد ؛ و در آن كاروانسرا سوداگران بسيار مىآيند و مىباشند ؛ مثل سوداگران تبريز و اردبيل ؛ و در آن جا بالا خانه‌هاست كه اكثرا زرگر ، ميناتراش ، و حكاك كه جواهرات مىتراشند ، و متاع تبريز و اردبيل از گليم و شال و جاجيم در آن جا خريد و فروخت مىشود . و ديگر سوداگران اصفهان كه در آن كاروانسرا حجره دارند ، از هر جنس متاع كه مىخواهى در آن جا هست . و ملك التجار در آن كاروانسرا مىنشيند و تيمچه ميان كاروانسرا اكثر هندوى مالدار مىباشند ؛ و در آن كاروانسرا در هر شب با سه چهار آدم كشيك مىدهند .\r\nكاروانسراى طويله : كه در پهلوى كاروانسراى شاه است ، و در آن كاروانسرا بيشتر هندو مىباشند ، و بيشتر هندو كه در آن كاروان‌سرا هستند پارچه‌فروش مىباشند ، از هر جنس پارچه كه در هند مىآيد ايشان خريد و فروخت مىكنند . و اين كاروان‌سرا دو در دارد . يك در به قيصريّه مىرود . يك در ديگر به بازار چيت‌فروشان .\r\nكاروانسراى محمد على بيگ لله : كه مشهور است به كاروانسراى لله بيگ ، و در آن فصل بهار و وقت گل سرخ و گل زرد در آن كاروانسرا خريد و فروخت مىشود ؛ و مرواريد را در آن كاروانسرا جماعت مرواريد فروشان سوراخ مىكنند . و در زمان شاه عباس بزرگ هر متاع كه از هندوستان مىآيد ازمنديل و پارچه‌هاى خوب در آن كاروان‌سرا فرود مىآيد . و حالا زرگر و جواهر فروش در آن كاروانسرا كه نزديك پنجاه حجره بالا و پايين دارد هستند ؛ و حجره‌هاى بالا هندويان مىنشينند كه غالبا بزار و پارچه فروشند .\r\nكاروانسراى انار فروشان : هر متاعى كه از اردستان مىآيد مثل انار و ربّ انار كه از شهر اردستان مىآيد در آن كاروانسرا فرود مىآورند . و آن كاروانسرا به كاروانسراى انار فروشان مشهور است ، و در آن كاروانسرا به غير از انار و شيرهء انار چيز ديگرى خريد و فروخت نمىشود . و متاع آن كاروانسرا انار رب و رب انار است .\r\nكاروانسراى عربان : كه در پهلوى كاروانسراى انار فروشان است . هر متاعى كه از بغداد مىآيد در آن كاروانسرا فرود مىآيد ، و هر متاعى كه از بحرين مىآيد ؛ و متاع بغداد كتان و كفش بغدادى و عباود كدكى كه بر پشت اسب مىاندازند و جا نماز و غيره در آن كاروانسرا خريد و فروخت\r\n\r\n","description":"","footnote":"","page_name":" 1901 ","page_number":253},
  {"content":"\r\n\r\nمىشود .\r\nكاروانسراى محمود بيگ : كه در برابر كاروانسراى انار فروشان است ، و در پشت خانهء انگليس واقع است ، و متاعى كه در آن كاروانسرا فرود مىآيد برنج قزوين و نيلوفر و برنج كه از مازندران مىآورند .\r\nمتاع كرمان و متاع ابرقوء ، و كاسه و پياله و نعلبكى كار - مشهد در آن كاروانسرا خريد و فروخت مىشود . ديگر متاعى كه در كاروانسراى محمود بيگ فرود مىآيد متاع ازبكهاست كه متاع ايشان مشك و كاغذ سمرقند است .\r\nكاروانسراى كلّه‌پزان : بالاتر از كاروانسراى محمود بيگ و نزديك مسجد جارجى باشى است . آن را كاروانسراى كلّه‌پزان مىگويند كه پيش از اين كله‌پزان در آن كاروانسرا بودند . حالا هر متاعى كه از گيلان مىآيد در آن كاروانسرا فرود مىآورند . مثل ماهى دست پيچ و ماهى سرخ و نارنج و تفصيله كه مردم قبا مىكنند . و متاع كاروانسراى كله‌پزان همين است كه مذكور شد .\r\nكاروانسراى قزوينيان : كه نزديك مسجد جارچى باشى است ، و در آن كاروانسرا متاع قزوين مثل قصب كار قزوين وزير دامنى نقش كار قزوين كه زنان مىپوشند در آن جا خريد و فروخت مىشود ، و آن كاروانسرا مشهور است به كاروانسراى قزوينيان .\r\nكاروانسراى جارچىباشى : در برابر كاروانسراى قزوينيان است ، و در كاروانسراى جارچى باشى سوداگران جهود شيرازى در آن جا متاع خود را مىاندازند و مىفروشند . و متاع شيراز چوب بقم و زنجبيل خشك و فلفل و دارچين و هل و قهوه است ؛ و سوداگران يهودى شيرازى كه از هر طرف مىآيند در كاروانسراى جارچى باشى ساكن مىشوند ، و متاع خود را مىفروشند ، و به كاروانسراى ديگر نمىتوانند فرود آيند . اين دستور العمل را شاه عباس بزرگ گذاشته است .\r\nكاروانسراى اردستانيها : كه غير از كاروانسراى انار فروشان است ، و در اين كاروانسرا متقال و كرباس ، آستر و چادر زنان خريد و فروش مىشود .\r\nكاروانسرايى كه در گودال نيماورد ساخته شده است : در كاروانسرا مردم قم و سوداگران قم بار مىاندازند ، و متاع ايشان صابون قم و كرباس قم مىباشد . و آن كاروانسرا را مادر شاه صفى ساخت ، و مردم كه از كاشان و ده كاشان كه از آن بيدگل گويند ، و سوداگران نطنز و ده ميلا كرد از خشكبار مثل مويز و كشمش سرخ و آلو و قالى كار محلات در آن كاروانسرا مىباشد .\r\nكاروانسراى مهاباديان : مهاباد دهى است از دههاى كاشان ، و در آن ده همه مردم كرباس مىبافند ، و متاع مردم مهاباد كرباس و آستريهاى بادى ، و زردآلوى خشك كه از مهاباد مىآورند ، و بالاتر از آن كاروانسراى مرداركشان است .\r\nكاروانسراى مرداركشان : به اين معنى است كه هر جا اسب يا شترى مىميرد جماعتى هستند كه ايشان را مرداركش گويند . مثل اسب و الاغ مرده را پوست مىكنند ، و پوست آنها را مىفروشند ، و گوشت و استخوان مردارها را در صحراى درهء گبران بار الاغ كرده در هزار دره مىاندازند كه كلاغان جمع شوند . و شاه اگر دماغ داشته باشد به شكار مىرود ، و مرداركشان شتر يا اسبى را كه زحمدار باشد و از كار افتاده باشد مىخرند و مىكشند . و گوشت آن را درويشان مىخرند .\r\n\r\n","description":"","footnote":"","page_name":" 1902 ","page_number":254},
  {"content":"\r\n\r\nكاروانسراى نطنزيان : مردم نطنز و سوداگران نطنز در آن كاروانسرا فرود مىآيند ، و آن كاروانسرا را امير اسماعيل قهوه‌چى در زمان شاه عباس بزرگ ساخته است . متاع سوداگران آن كاروانسرا مويز خشك و سنجد خشك ، كرباس و متقال نطنزى است .\r\nكاروانسراى ساغرچيان : واقع است در بازار كفش دوزان . ساغرچيان پوست الاغ و پوست اسب را ساغرى مىسازند . ديگر پوستى ساغرى نمىشود الا پوست اسب و الاغ ؛ و هر رنگ كه بخواهند رنگ مىكنند ، مثل سرخ و سبز و زرد و نارنجى .\r\nكاروانسراى عباسى : كه در قرب و نزديك ميدان كهنه واقع است ، و در آن كاروانسرا مردم . . . مىباشند و كرباس مىبافند . و كاروانسراى بزرگ و قديمى است . پيش از زمان شاه عباس مردى بود زهر مار سلطان ارشلو كه در آن جا مثل شاه بود ، و بىحساب بسيار مىكرد . شاه عباس بزرگ او را كشت .\r\nكاروانسراى باواناتيان : كه به كاروانسرايى ميرزا هدايت مشهور است . كاروانسرايى است بزرگ كه متاع شيراز و باوانات در آن فرود مىآيد . متاع شيراز شيشه قليان و قرابه شيرازى و خرما و آب ليمو و عرق بهار نارنج و ليمو و رطب يعنى خرماى تازه ، و متاع باوانات كشمش سبز و مويز سياه و خرماى سياه كه خرماى شاهانى گويند ، و روغن و دوشاب ، و باوانات دهى است از دهات شيراز .\r\nكاروانسراى بازار عربان : در نزديك ميدان كهنه است ، و در آن كاروانسرا مردم محلات فرود مىآيند و متاع محلات خوان و خوانچه نقاشى است . و قالى كار محلات در آن جا خريد و فروش مىشود ، و مردم جوشقان كه قالى بافند در آن جا هستند .\r\nكاروانسراى بوريابافان : كه در طرف محله گلبار است و در آن كاروانسرا بورياباف مىباشند . در اصفهان به غير از آن كاروانسرا در هيچ كاروانسرايى بورياباف نيست . و هر بوريايى كه در مسجد و حمامها مىاندازند در آن كاروانسراست .\r\n\r\nدر معرفت كاروانسراهايى كه در ميدان شاه است :\r\nكاروانسراى مقصود عصار : مقصود عصار مردى بود صاحب مال ، و شاه عباس بزرگ او را پدر گفته بود .\r\nمقصود عصار قريب به ده دوازده دكان و كاروانسرا داشت كه حالا همه خراب شده . اين كاروانسرا را مقصود عصار از مال خود ساخت و پيشكش شاه عباس بزرگ كرد . در اصفهان به خوبى اين كاروانسرا نيست . بلكه در همه ايران مانند ندارد ، و اين كاروانسرا واقع است در نزديك ميدان شاه ، و در حجره‌هاى آن سوداگران لار و هرمز و بهبهان و نيريز مىباشند ، و متاع مردم آن قهوه و تنباكو ، جوز ، ميخك و زنجبيل و هليله مىباشد . شاه عباس آن كاروانسرا را به دختر خود بخشيد و المال پادشاهى شده است .\r\nكاروانسراى جده : كه دو در دارد كه يك درش از طرف ميدان است ، و يك درش در طرف چهاسوى بازار سار و تقى ، كه به طرف دفتر خانه مىرود ، و درى كه رو به ميدان است جماعت لندره فروشان و لندره دوزان از ارمنى و مسلمانان دكان دارند ، و در دو طرف چهار سوق تيمچه ساخته‌اند كه ارامنه حلب در آن تيمچه مىباشند . دو تيمچه در برابر يكديگر است . در آن\r\n\r\n","description":"","footnote":"","page_name":" 1903 ","page_number":255},
  {"content":"\r\n\r\nتيمچه‌ها جماعتى صديقيان كه از هند سوداگرند مىباشند . و اين صديقيان سنى هند هستند و مالداران هند در آن جا فرود مىآيند . هر متاعى كه از راه بندر عباس مىآيد در آن جا فرود مىآيد . و آن كاروانسرا در زمان وزارت ساروتقى ساخته شده است ، و متاع سوداگران هند مثل نبات ، نيل ، ومنديل ، و چيت قلمكار در آن كاروانسرا خريد و فروش مىشود .\r\nكاروانسراى حلال : كه در طرف نقش جهان است . آن را شاه عباس كوچك به نام خود ساخت . براى آن آن را كاروانسراى حلال نام كردند كه شاه عباس از زر حلال آن كاروانسرا را ساخت و فرمود كه خوراك و پوشاك شاه از كرايه آن كاروانسرا بود . در اين كاروانسرا سوداگران رومى مىباشند ، و متاع ايشان كاغذ و فروش نقره است .\r\nكاروانسراى دختر شاه عباس : كه زن ميرزا عبد العظيم بود در پشت بازار مسگران است . در آن كاروانسرا سوداگران قرا داغ مىباشند ، و متاع ايشان كنيز و غلام است ، از گرجى و اروس در آن كاروانسرا خريد و فروش مىشود . و در هيچ كاروان‌سرايى ديگر كنيز و غلام از سياه و سفيد نفروشند . حكم شاه چنين است .\r\nكاروانسراى خراسانيان : در آخر بازار رنگرزان است و دو كاروانسرا است . يكى قديمى و ديگرى در زمان شاه عباس كوچك ساخته شده است و متاع سوداگران خراسان پوست بخارايى و نمد مشهدى و ترنجبين و آلوى بخارايى و جاجيم و قالى خراسانى و شيرخشت خراسان در آن كاروانسرا خريد و فروخت مىشود .\r\nكاروانسراى خوانساريان : كه در بازار درودگران واقع است ، و سوداگران خوانسار در آن كاروانسرا فرود مىآيند ، و متاع ايشان خشكبار است مثل زردآلوى خشك ، مويز خشك كه آن را قيصى گويند .\r\nديگر سيب بزرگ سرخ كه آن را سيب خوانسار گويند ، و گلابيهاى سبز رنگ كه آن را آبدندان خوانسار گويند . و ميپخت آبست كه شيره انگور را مىگيرند و در ديگ مىجوشانند تا آن كه خوب غليظ شود . آرد مىريزند و آن قدر مىجوشانند كه به طريق پالوده مىشود ، و آن را پاره پاره كرده در آفتاب مىگذارند تا خشك شود ، و بعضى مغز بادام و مغز گردو داخل آن مىكنند ، و آن را مىپخت بادامى و گردويى مىگويند . ديگر گلابى شيرين را دو پاره مىكنند ، و در آن مغز گردو مىريزند و مىگذارند خشك شود . آن را سر كلاغ مىگويند . و سوداگران خوانسار همين متاع دارند .\r\nكاروان‌سرايى : در اول بازار لوافان واقع است كه به كاروانسرايى . . . مشهور است . در زمان شاه عباس بزرگ روميان در آن جا بار مىانداختند . چون شاه عباس ثانى كاروانسراى حلال را ساخت روميان و سوداگران روم در كاروانسراى حلال بار مىاندازند .\r\nكاروانسراى عليقلى خان : كه در بازار علاقه‌مندان است و در آن كاروانسرا هنديان مىنشينند ، و پارچه مىفروشند . مسلمان در آن بازار و كاروانسرا نيست ، و پارچه‌هاى خوب در آن جا پيدا مىشود .\r\nكاروانسراى خواجه محرم : لله شاه صفى كه در نزديك خانه و لنديس است ، و در آن كاروانسرا يزديان فرود آمده ، و متاع ايشان مانند انار ، انجير ، گلاب ، در آن كاروانسرا فروخته مىشود .\r\nكاروانسرا ياربايا : كه هندويان در آن جا هستند .\r\n\r\n","description":"","footnote":"","page_name":" 1904 ","page_number":256},
  {"content":"\r\n\r\nكاروانسراى مستوفى سابق : در نزديك پاى منار كله است و در آن كاروانسرا هندوهاى مال دارند ، و بيشتر سوداگرند ، و متاع مىخرند و در شهرهاى ديگر مىفروشند .\r\nكاروانسراى ساروتقى : كه در پاى منار كلّه است ، و در آن جا چيت‌گران كار مىكنند .\r\nكاروانسراى درگزينيان : كه در فصل بهار ماست از درگزين مىآورند .\r\nكاروانسراى لاريان : كه در پشت قيصريه است ، و در آن كاروانسرا بنداران عطار دكان دارند .\r\nكاروانسراى يزديان : در آن كاروانسرا بيشتر بزازان دولتمند حجره دارند ، و متاعهاى خوب از زربفت و هر جنس پارچه كه خواهند در آن كاروانسرا پيدا مىشود .\r\nكاروانسراى كاشيان : شامل دو كاروانسرا است : يكى كاشيان كهنه و ديگرى كاشيان نو كه نزديك خانه انگليس است . اين هر دو كاروانسرا متاع كاشان از زربفت و غيره خريد و فروش مىشود .\r\nكاروانسراى مسگران : در نزديك بازار مسگران در پشت بيمارستان دار الشفاء كه بيماران ديوانه مىباشند ، واقع است .\r\nكاروانسراى بازار سراچان : كه مردم يزد متاع خود را مىاندازند ، و متاع آنها آسترى يزدى و انجير يزدى مىباشد .\r\nكاروانسراى زمان بيگ ناظر : كه در آن كاروانسرا از هر جنس كه از . . . مىآيد وجود دارد .\r\nكاروانسراى ابرقوييان : كه كوزه و پياله كار ابرقوه خريد و فروش مىشود .\r\nكاشان به افسانه گفته‌اند كه در قرون اوليه هجرى جمعيت انبوهى در سرزمينى كه بعدها شهر كاشان در آن بنا شد و در آن هنگام چهل حصاران نام داشت مىزيستند . زبيده خاتون زن هارون الرشيد در سفرى وارد چهل حصاران شد . مردم مقدمش را گرامى داشتند و در تعظيم و تكريمش مبالغه كردند . زبيده خاتون را حسن خدمت ايشان پسند افتاد و گفت مىخواهم به شما پاداش نيكو بدهم و انتخاب آن را به خودتان واگذار مىكنم . هرچه مىخواهيد بگوييد . بزرگان قوم گفتند :\r\nچون محلّ سكونت ما گشاده است ، و برج و بارو ندارد هر سال چند بار ديلمان بر ما مىتازند و هر چه داريم به تاراج مىبرند . اكنون كه عنايت خاص شما شامل حال ما شده اگر بفرماييد دور جايگاه ما بارويى برآورند تا از شرّ تجاوز آنان در امان باشيم ، بارى از كرم دور نباشد . زبيده خواهش آنان را پذيرفت و فرمود در ساعتى سعد به برآوردن بارويى استوار و عظيم آغاز نمايند ، و چون معماران براى نشان كردن جاى بارو كاه ريختند آن جا را كاه‌فشان خواندند و بر اثر كثرت استعمال كاه‌فشان به كاشان تبديل شد .\r\nاما حقيقت و واقعيت اينست كه كاشان يكى از شهرهاى بسيار كهن ايران است ، و يكى از جاهايى كه قرنها پيش از ظهور هخامنشيان مسكن مردمان بوده سيلك نزديك كاشان كنونى است و مىتوان باور داشت سيلك يكى از كهن‌ترين نقاط ايران است كه تمدّن در آن جا نشأت كردهاست و آثارى كه يافته شده بر اين واقعيت دلالت دارد كه چهار هزار و دويست سال پيش از ميلاد نيز مردمانى متمدّن در اين ناحيه مىزيسته‌اند چنان كه مس را مىشناخته‌اند .\r\nكاشان در اواخر دوران شكوهمند سلطنت ساسانيان چنان آبادان و پر جمعيت بوده كه\r\n\r\n","description":"","footnote":"","page_name":" 1905 ","page_number":257},
  {"content":"\r\n\r\nعدّهء بسيارى از جوانان به فرماندهى شيرزاد روانه جنگ با تازيان شدند ، و در سال 23 هجرى وقتى سپاهيان موسى اشعرى براى تصرف كاشان به حركت درآمدند مردمان اين شهر جانانه برابر آنان مقاومت كردند و در مبارزه بسيارى از آنان را كشتند .\r\nدر تاريخ اعثم كوفى آمده از مجموع صد و پنجاه هزار نفر جنگجويان ايرانى كه به قصد جلوگيرى از تجاوز اعراب سلاح برگرفتند بيست هزار نفرشان از مردم كاشان و شهرهاى مجاور آن بودند ، و آذرگرد يكى از سرداران معروف رزمندگان ايران از مردم كاشان بود .\r\nمردم سلحشور كاشان چندان در برابر حملات تازيان پايدارى كردند كه بنا به قول مؤلف احسن التقاسيم ابو موسى اشعرى وقتى از تصرف كاشان بر اثر پايدارى مردانه مردم عاجز ماند چاره‌گرى را دستور داد چندين كوزه پر از عقربهاى جرار از نصيبين آوردند . او اين گزنده‌هاى خطرناك را ميان سپاهيان ايران رها ، و به تسليم شدن ناچار كرد و هرچه داشتند به غنيمت گرفت .\r\nكاشان از جانب شمال به كوير مركزى و قم ، از سوى مشرق و شمال شرقى به كوير ، از جنوب به اصفهان ، و از طرف مغرب به محلات و گلپايگان محدود است .\r\nطول جغرافيايى كاشان از مبدء شرقى گرينويچ 51 درجه و هجده دقيقه ، و عرض در جهت شمال 33 درجه و 59 دقيقه و نسبت به جزاير خالدات طولش در جهت شرق 86 درجه است و عرضش برحسب سنجش و تشخيص غياث الدين جمشيد كاشانى در جهت شمال استوا 34 درجه است .\r\nبلندترين مرتفعاتش كه 3898 متر ارتفاع دارد در نطنز است . ارتفاع كاشان از سطح دريا 945 متر ، ارتفاع قمصر 1830 متر ، و ارتفاع جوشقان 2222 متر مىباشد .\r\nدر روزگاران گذشته كه مسافران با شتر و قاطر سفر مىكرده‌اند فاصلهء ميان كاشان و جلفا را كه در جهت شمال غرب بوده در بيست و پنج منزل و به اين شرح مىپيموده‌اند . از كاشان به قم سه منزل ، از قم تا سكز آباد پنج منزل ، از آن جا تا زنجان پنج منزل ، از زنجان تا تبريز هفت منزل ، و از تبريز تا جلفا پنج منزل .\r\nمسافران با همين وسيلهء شتر و قاطر فاصلهء ميان اين شهر و بغداد را در بيست و هفت منزل ، و مسافت تا مشهد را در سى و دو منزل ، تا بندر بوشهر را در سى منزل ، و تا بندر كوت واقع در ساحل درياى عمان را در چهل و سه منزل طى مىكرده‌اند .\r\nمطابق سرشماريى كه در سال 1328 قمرى انجام گرفته كاشان داراى 12763 خانوار و پنجاه هزار نفر جمعيت داشته ، و طبق سرشمارى آبان ماه 1335 خورشيدى جمعيّت اين شهر 45900 نفر و با حومه 164049 نفر بوده است .\r\nدر كاشان كشتگرى بدون كود دادن محصول كافى نمىدهد . زراعت ديم نيز بيهوده است . مهمترين محصولات اين شهر انار ، انجير ، انگور ، خربزه ، گرمك ، طالبى ، هندوانه ، خيار ، ريواس ، گندم و جو ، پنبه و تنباكوست .\r\nدر زمانهاى گذشته اين شهر از جمله شهرهايى بوده كه به وفور نعمت و ارزانى اجناس\r\n\r\n","description":"","footnote":"","page_name":" 1906 ","page_number":258},
  {"content":"\r\n\r\nشهره بوده مثلا در سال 1268 صد من تبريز گندم 24 قران ، يك خروار نان - سيصد كيلو - 23 قران ، برنج عنبر بو يك من 2 / 1 قران ، گوشت پروار يك من يك قران ، روغن يك من تبريز 5 / 2 قران ، ماست يك من 6 / 0 قران ، نخود قزوين خروارى پنجاه قران ، پنير يك من 1 / 1 ارزش داشته است .\r\nدر كاشان طوطى ، طاووس ، قرقاول ، شترمرغ ، كبك ، قو ، گوزن ، گاوميش ، ميمون ، شير ، ببر ، يوز و خرس نيست يا بسيار كم است .\r\nعامه بر اين اعتقادند خواجه نصير الدين طوسى مارهاى كاشان و حومهء آن را طلسم كرده و كسى را نمىگزند و اگر اتفاقا سالى يك يا دو نفر را بگزند زهرشان مهلك نيست ، اما عقربهاى كاشان بسيار و خطرناكند ، و پس از كژدمهاى اهواز و شوش سم عقربهاى كاشان بسيار مهلك‌تر از همه است .\r\nبه كاشان طى زلزله‌هايى كه طى سالهاى مختلف اتفاق افتاده خرابيها و تلفات زيادى وارد آمده است . در سالهاى 239 و 346 زلزله‌هايى به وقوع پيوست كه بر اثر آن جمع زيادى مردند و در سال 347 و با عدهء كثيرى را كشت .\r\nدر سال 982 زلزلهء ديگرى در كاشان روى داد . مركز آن فين بود . در نتيجهء اين زلزله تنها در فين 1200 نفر هلاك شدند ، و سه هزار خانه ويران گشت . همچنين در سال 1192 هجرى قمرى 1157 شمسى در كاشان زلزله‌اى حادث شد كه تلفات و خسارات و خرابيهاى زياد به دنبال داشت ؛ و حاج سليمان صباحى بيدگلى متوفى به سال 1207 در اشاره به اين زلزلهء مهيب مرثيه‌اى بلند بالا سرود كه سه بيتش اين است :\r\n چون به چشم زخم گردون از فشار زلزله * ناگهان معمورهء كاشان پذيرفت انهدام \r\n كوچه و بازار آن شد آن چنان ويران كه كس * فرق نتوانست كردن اين كدام است آن كدام \r\n پاى برجا ، نه ، اساسى در وى از پست و بلند * كس در آن باقى نه غير از چند كس از خاص و عام \r\nو همين سراينده در رثاى مرگ همسرش كه بر اثر همين زلزله جان باخته اشعارى سروده كه از آن جمله است :\r\n خانه‌اى كز روى او شب چون گلستان ديدمش * صبح چون بنياد عيش خويش ويران ديدمش \r\n خوابگاه نازنين خويش را كردم طلب * خارم اندر ديده زير خاك پنهان ديدمش \r\n عقد مرواريد دندانى كه شب بوسيدمش * صبحدم رنگين به خون چون شاخ مرجان ديدمش \r\n\r\n","description":"","footnote":"","page_name":" 1907 ","page_number":259},
  {"content":"\r\n\r\n شامگه آراستم از پردهء دل بسترش * صبحدم در مهد خون چون مهر غلطان ديدمش \r\nدر سال 1244 هجرى قمرى برابر 1207 خورشيدى بار دگر بيمارى مهلك و با در كاشان شيوع يافت و عدهء زيادى را به گورستان برد از جمله حاج ملا احمد نراقى مجتهد بسيار دان و نيكنام بدين بيمارى درگذشت .\r\nاز آن پس در سال 1288 قمرى برابر 1250 خورشيدى قحطى وحشت‌انگيزى در شهر اتفاق افتاد كه جمعيت كثيرى از گرسنگى جان باختند .\r\nدر زمانهاى گذشته صنعتگران كاشان در بافتن منسوج اطلس ، قناويز ، خارا ، اقسام زريهاى رنگين ، انواع مخمل به رنگهاى مختلف ، دارايى ، قدك و نيز در كار مسگرى معروف بوده‌اند و در اين زمان نيز در سفالگرى ، كاشىسازى ، مخمل بافى ، زرى بافى ، قالىبافى شهرت خاص دارند .\r\nاين نيز گفتنى است كه مردم كاشان غالبا ميانه اندام ، سيه چشم ، سيه موى ، گندم‌گون ، سينه فراخ و گشاده پيشانىاند و چون به ناروا به جبن و ترس شهرت يافته‌اند در دوران سلطنت قاجاريه جوانان كاشانى را به خدمت سپاهيگرى نمىبرده‌اند .\r\nكاشان وزيران ، دانشوران ، حكما ، عرفا ، پزشكان ، اخترگران ، قاضيان ، نويسندگان ، شاعران ، عالمان روحانى ، صورتگران و موسيقيدانان بزرگى را در دامان خود پرورده كه نام اندكى از آنان به شرح زير ياد مىشود :\r\nبابا افضل كاشانى دايى خواجه نصير الدين طوسى عارف معروف متوفى به سال 707 هجرى\r\nغياث الدين جمشيد كاشانى رياضىدان بزرگى كه نخستين بار نسبت ميان محيط و قطر دايره را كشف و استخراج كرد .\r\nمحتشم كاشانى مرثيه‌سراى معروف درگذشته به سال 996 قمرى\r\nملا محسن فيض كه يكصد و شانزده كتاب و رساله نوشته و به سال 1090 درگذشته است .\r\nنصير الدين على كاشى مشهور به على ، حكيم و فقيه بلند نام متوفى به سال 700 هجرى قمرى .\r\nركن الدين مسعود مشهور به حكيم ركناى مسيح كه طبيبى حاذق بود و در سال 1066 درگذشت .\r\nقاضى محمد كاشى وزير شاه اسماعيل اول .\r\nمير تقى الدين محمد كاشى صاحب تذكرهء خلاصة الاشعار و زبدة الافكار .\r\nرضا عباسى نقاش معروف معاصر شاه عباس كبير .\r\nمحمود خان ملك الشعرا ، صنيع الملك غفارى ، ميرزا ابو تراب غفارى و كمال الملك كه هر چهار از صورتگران معروف و از خانواده بلند نام غفارى بوده‌اند .\r\n\r\n","description":"","footnote":"","page_name":" 1908 ","page_number":260},
  {"content":"\r\n\r\nسيد جلال الدين مؤيد الاسلام كاشانى نويسنده و مدير روزنامه حبل المتين كه در بيدارى ايرانيان و حمايت از مشروطه‌خواهان خدمات بزرگى انجام داده است .\r\nگاسپار دروويل نوشته است :\r\nكاشان يكى از شهرهاى معتبر عراق عجم است ، و از جمله جهات شهرتش كارگاههاى نساجى زياد است كه در آنها انواع پارچه‌هاى مخمل ، زرى و اقسام ديگر پارچه‌هاى ابريشمى در نهايت لطافت به رنگها و نقشهاى متنوع و بديع بافته مىشود . مسگريش نيز شهرت و امتياز زياد دارد ، و ميوه‌ها مخصوصا هندوانه‌هايش از نظر مزه بهتر از هندوانه‌هاى اصفهان مىباشد .\r\nرودخانه‌اى كه از ميان شهر مىگذرد جلگه پهناورى را مشروب مىكند . كاشان تابع بيگلر بيگى اصفهان است .\r\nكنت گوبينو در سفرنامه‌اش نوشته است :\r\nكاشان يكى از شهرهاى بزرگ ايران است ، و دربارهء خوب و بد آن مىتوان مطالب زيادى نوشت . اين شهر از جمله بزرگ‌ترين مراكز صنعتى ايران مىباشد . در آن انواع حرير به رنگهاى مختلف مىبافند كه ارزان است و بدون اين كه رنگشان تغيير كند شسته مىشوند .\r\nهمچنين مسگريهاى فراوان دارد ، ظرفهاى مسى را در اندازه‌ها و به شكلهاى گوناگون ، نقشدار يا ساده درست مىكنند . از ديگر هنرهاى هنرمندان كاشان بشقابها و فنجانهاى زيبا به رنگهاى سرخ و سبز و آبى است كه مانند ميناكارى بديع مىباشد . البته اين ظرفها آب را در خود نگه نمىدارند اما زيبا هستند .\r\nصنعت پارچه‌بافى كاشان نسبت به صد و پنجاه سال پيش سير قهقرايى طى كرده ، زيرا در آن روزگاران نه تنها حريرهاى بسيار نرم و ظريف و پارچه‌هاى سيم‌بافت و زربفت مىبافتند ، بل كه مخملهاى بىنظيرى درست مىكردند كه شهرت جهانى داشت و بسيار ارزان بود .\r\nكاشان نه فقط از لحاظ صنايع دستى مهم و معتبر است بل كه دانشمندانى در فلسفه و شعر و الهيات به عالم علم و ادب تقديم كرده است .\r\nدر كاشان يك چاپخانه سنگى نيز داير است كه چندين كتاب در آن به طبع رسيده است .\r\nكاشانيها مردمانى گشاده‌رو و خوش مشربند امّا به جبن نيز مشهورند و دربارهء ترس آنان از به كار بردن سلاح داستانها پرداخته‌اند . مىگويند از ميان مردمان كاشان هرگز يك جنگجو يا سردار بنام برنخاسته است ، و براساس همين نسبتها دولت جرأت نمىكند از اهل كاشان فوجى ترتيب دهد ، و به هنگام ضرورت به جنگ بفرستد . حتى در زمان صلح نيز ناچار است عده‌اى از سربازان نقاط ديگر را بر ايشان بگمارد تا در تاريكى شبها وقتى تنها مىمانند نترسند . و اگر بخواهم داستانهايى را كه در اين باره بر سر زبانهاست بياورم پايان ندارد .\r\nهيچ يك از شهرهاى ايران به قدر كاشان عقرب ندارد . اين حشرات زهرآگين و خطرناك هر جا و در هر خانه از ديوارها و لابه‌لاى سنگها در حركتند . بيرون دروازهء شهر\r\n\r\n","description":"","footnote":"","page_name":" 1909 ","page_number":261},
  {"content":"\r\n\r\nخرابه‌ايست كه اگر يك قطره آب بر زمين بريزند در دم تعداد زيادى عقرب از لانه‌هاشان بيرون مىآيند .\r\nبازار كاشان بسيار عالى است . در اين بازارهاى سرپوشيده كه در دو طرفشان دكان ساخته شده صنعتگران و فروشندگان مختلف از بامداد تا شامگاه سرگرم كارند . در دكانهاى پارچه فروشى انبوهى از زنان جمع مىشوند . كتابفروشيها جايگاه آمد و رفت ملايان است .\r\nمسگرها كه مشغول ساختن ظرفهاى مسين مىباشند با كوبيدن چكشى بر مس صداهاى كركننده‌اى ايجاد مىكنند . از روى ديگر كباب‌پزها در حالى كه سيخهاى كباب را روى آتش گذاشته‌اند و آنها را باد مىزنند ، و ديزىپزها كه در ديزيهاى سياه غذاى مورد طبع مردم را آماده مىكنند در مجموع به بازار جنب و جوش و تحرك چشمگيرى مىدهند .\r\nبازار افزون بر آن كه جايگاه داد و ستد مىباشد محل شنيدن اخبار خوب و بد ، مكان تجمع هرگونه مردم اعم از بيكاران و صاحبان حرف و مشغله مىباشد .\r\nمدرسه كاشان كه ساختمان آن تازه پايان يافته بنايى مجلل و با شكوه است ، و شنيدم مدرسان دانشمند دارد .\r\nمختصر نوشتهء تاورنيه درباره كاشان\r\nكاشان شهرى بزرگ ، پر جمعيت و حاصلخيز است ، و همه گونه وسايل معيشت در آن هست . پيرامونش ديوار بلنديست كه بسيار جاى آن خراب شده ، و مردم ناچار نيستند براى بيرون شدن يا درآمدن به آن از دروازه‌ها آمد و شد كنند . در اين شهر بيش از ششصد خانوار يهودى سكنى دارند و شرابسازى شهر به دست ايشان اداره مىشود . صنعتگران و هنرمندان كاشان در ساختن ظروف مسين و انواع پارچه‌هاى زربفت مهارت زياد دارند . بازارها و كاروانسراهاى شهر كه غالبا به فرمان شاه عباس كبير ساخته شده در نهايت زيبايى و استحكام است ، اما به سبب عدم مواظبت رو به خرابى مىرود .\r\nدر كاشان سكّه نيز ضرب مىكنند .\r\nپاتينجر در سفرنامه‌اش دربارهء كاشان نوشته است :\r\nكاشان در انتهاى كوير مركزى ايران كه از جانب شمال تا نزديك متفرعات كوههاى مازندران ادامه دارد واقع شده و خاكش ماسه است . اين شهر پيش از حكومت محمد حسين خان انتظام الدوله بر اثر عوامل متعدد سخت ويران بود و اكنون به يمن توجه وى رو به آبادانى نهاده است . مصنوعاتش ظرفهاى مسين ، قالى ، و پارچه‌هاى ساده و گلدار ابريشمين مىباشد كه در نهايت امتياز و نفاست است ، و من چند شال گردن ابريشمين كه به تقليد شالهاى كشميرى بافته بودند ، و از نظر رنگ و لطافت و ظرافت از آنها گرو مىبرد خريدم .\r\nكاشان عقرب و رطيل فراوان دارد .\r\nدر كتاب حدود العالم من المشرق الى المغرب كه در سال 372 هجرى قمرى نوشته شده درباره كاشان آمده است :\r\n« كاشان شهرى است بسيار نعمت ، از آن جا دبيران و اديبان بسيار خيزند ، و اندر وى\r\n\r\n","description":"","footnote":"","page_name":" 1910 ","page_number":262},
  {"content":"\r\n\r\nكژدم بسيار خيزد . »\r\nولايت كاشان ولايتى است كوچك و آباد ، سردسير و گرمسير دارد . خود آبادى شهر در گرمسير واقع است . طرف جنوبش كوه و سنگلاخ ، سمت شمالش بيابان و كوير است . دهات و مزارع خوب دارد . آبش از قنات ، و دو بند از قديم در دامنهء اين كوه بسته شده است . يكى بر رودخانهء قهرود و ديگرى بر رود قمصر كه در زمستان آب در اين دو بند جمع شده ، تابستان به شهر كاشان مىآيد . شهرش خيلى آباد است . سكنهء آن مسلم و يهودند .\r\nخانه‌هاى خوب دارند . سردابهاى اين شهر به خوبى مشهور است . خاك زمينش سخت است .\r\nبعضى سردابها را از خود زمين مىكنند و طاق آنها را از آجر و گچ مىپوشانند . بادگيرهاى خوب مىسازند . هواى سردابهاشان بسيار سرد مىشود . اگر اين سردابها نباشد تابستان در اين شهر نمىتوان زيست كرد . روزهاى تابستان اين ولايت بلا شبهه از عراق عرب گرم‌تر است .\r\nآب انبارهاى خوب دارند . كاروانسراها ، حمامها ، مساجد و بازارهاى خوب دارد . مدرسهء بسيار عالى خوبى از بناهاى خاقان مرحوم در اين شهر است .\r\nزراعت جو و گندم اين ولايت كفايت مردمش را نمىكند ، از جاهاى ديگر مىآورند .\r\nبرنجكارى ندارند . ابريشم زيادى به عمل مىآورند . تنباكو و پنبه زياد مىكارند . اقسام فواكه دارند . انجير ، انار ، خربوزه‌اش ممتاز و مشهور است . انار و خربوزه‌اش را به اطراف به جهت فروش و هديه مىبرند .\r\nاهل اين شهر در صنعت مسگرى و ابريشم‌بافى مشهورند . اقسام پارچه‌هاى ابريشمى از مخمل و قناويز و اقسام زريها و پارچه‌هاى ديگر را خوب مىبافند . دستگاه قدك بافى زياد دارند .\r\nاما حالت اهلش ، گاهى از صنف عرفا و اهل دل و مردم رياضت‌كش در اين شهر پيدا مىشود . جسته جسته مردمان خوب آدم صفت ديده شده است ؛ ولى كليت حال مردمش اينست : دهاقين و رعايا بسيار فقير و زحمتكش ، قانع ؛ و مردم متوسطش مايل به كسب و پيله - ورىاند . همه جبان ، بسيار فضول ، جاه‌طلب ، دروغگو ، طماع ، نجيل ، گزافگو ، مفسد ، نمام ، بىحيا ، غير متدين ، مال مردم‌خوار ، صاحب اوصاف رذيله ، و بد لهجه‌اند . صورتهاى خوش بىمعنى در ميان آنها زياد است . خوش صورت و خوش آواز در ميان مرد و زنشان بسيار است .\r\nاگر خواهم صورت حال مردمش را مفصلا نگارم از كار خود بازمىمانم . كاش اهل اين ولايت از ملك خود خارج نشوند .\r\nكافا شهرى نسبتا بزرگ است و امور تجارى آن رونق و رواج كامل دارد . نزديك هزار خانوار ارمنى و چهار صد و پنجاه خانوار يونانى در آن جا مقيم‌اند ، و پيروان اين دو مذهب و ملت كليسا و اسقف جداگانه دارند . بزرگترين كليساهاى اين شهر سنت پيراست كه سابقا بسيار زيبا و با شكوه بوده ، اما اكنون قسمت بيشترش ويران شده و مسيحيان چون غالبا فقيرند توانايى بازسازى آن را ندارند . هر نفر عيسوى وقتى به سنّ پانزده سالگى رسيد بايد سالى يك پياستر و نيم به مأموران دولت عثمانى بپردازد . از كافا تا آساك كه آخرين شهر اروپاست هفتاد\r\n\r\n","description":"","footnote":"","page_name":" 1911 ","page_number":263},
  {"content":"\r\n\r\nميل فاصله است . « تاورنيه »\r\nشارل يازدهم پادشاه سوئد تصميم كرد هيأتى به رياست لودويك فابر يتيوس  Lodwich Fabritius  به ايران بفرستد . وى كامپفر آلمانى را كه در علوم پزشكى و طبيعى تبحر داشت به سمت طبيب هيأت انتخاب كرد . اين هيأت در سال 1683 ميلادى برابر 1062 خورشيدى از استكهلم حركت كرد ؛ از هشتر خان گذشت ، وارد شماخى حاكم نشين شيروان شد كه هنوز جزو كشور ايران بود .\r\nهيأت از راه رشت وارد قزوين شد و پس از سه هفته اقامت در اين شهر از طريق ساوه و قم و كاشان به اصفهان درآمد - سىام مارس 1684 - كامپفربيست ماه در اين شهر ماند و در تمام طول اين مدت با پررافانل دومانس مناسبات دوستانه داشت . در اين هنگام شوق سفر به هند و مناطق دور چنان وى را برانگيخت كه از هيأت جدا شد و به عنوان پزشك و جراح هلنديهاى مقيم ايران به آنان پيوست . در اواخر سال 1685 ميلادى - 1064 خورشيدى - به قصد رفتن به بندر عباس از اصفهان بيرون شد و وقتى در راه سفر به تخت جمشيد رسيد با عزم درست و بينش تمام به نقشه‌بردارى و كشف معانى كتيبه‌هاى آن جا پرداخت . توقف كامپفر در بندر عباس به طول انجاميد و تا سال 1688 ميلادى - 1067 خورشيدى - در آن جا در سمت پزشك باقى ماند و وقتى به اصفهان بازگشت همچنان به نقشه‌كشى از مساجد و كاخهاى سلطنتى و آثار مهم ديگر پرداخت و سه ماه از اين كار نياسود . پس آن گاه در سال 1693 به ميهنش بازگشت .\r\nو با سعى و حوصله به تنظيم و ترتيب نوشته‌هايش پرداخت تا پس از آماده شدن به طبع آن همت گمارد . وى درباره درخت خرما كه در نظر وى زيباترين درختان آمده بود و گياه هنگ كه انغوزه از آن گرفته مىشود مطالعاتى عميق و دقيق كرد ، و سرانجام عمر اين عالم و جهانگرد نامى در فقر و بينوايى و تلخى به پايان رسيد . مردم لمگو  Lomgo  همشهريان وى مجسمه‌اش را برپا داشتند .\r\nاين نيز گفتنى است كه مجموع نقشه‌هاى ترسيمى كامپفر در بريتيش موزيوم نگهدارى مىشود .\r\nكرنليس دوبرئين  Cornelis debruin  هلندى كه نوزده سال عمرش را در كشورهاى اطراف درياى مديترانه به جهانگردى و نقشه‌بردارى گذرانده بود در سال 1701 ميلادى - 1080 شمسى - به عزم ديدن ايران از راه روسيه وارد اين كشور شد و مدت سه ماه در تخت جمشيد به نقشه‌كشى از آثار باستانى پرداخت . وى نظرات تاورنيه را كه گفته بود آثار تخت جمشيد به ديدن و تحقيق كردن نمىارزد مورد ملامت قرارداد و ادعا كرد كه آن جهانگرد فرانسوى هرگز تخت جمشيد را نديده و گرنه چنين سخنانى نسنجيده نمىگفته است .\r\nشگفت اين كه نيبور  Niubuhr  كه در سال 1765 - 1144 شمسى - از تخت جمشيد ديدن كرده نقشه‌هاى دو بروئين را مغلوط و نادرست خوانده و وى را مورد سرزنش قرارداده است .\r\nاز سفرنامهء سه جلدى نيبور فقط قسمتى از جلد دوم آن شارح مسافرت وى به ايران\r\n\r\n","description":"","footnote":"","page_name":" 1912 ","page_number":264},
  {"content":"\r\n\r\nمىباشد ؛ اما همان اندك بيانگر بصيرت و بىغرضى وى است . اين رياضىدان بزرگ در نقشه كشى دقت نظر و مهارت بسيار داشته و هيچ يك از جهانگردان نتوانسته‌اند خط سير سفر و نقشه‌ها را بدان درستى و روشنى كه او كشيده است رسم كنند .\r\nكليساى وانگ اصفهان در سال 1655 ميلادى برابر 1034 خورشيدى هنگامى كه خلافت اعظم ارامنه در اوچ كليسا به عهدهء هاكوپ و خليفهء جلفا داويد بود ساختمان كليسا وانگ دونگ آغاز گرديد و در سال 1664 ميلادى برابر 1043 خورشيدى مقارن با بيست و دومين سال پادشاهى شاه عباس دوم به پايان رسيد . اين كليسا و ضمايم آن از وجوه خيريّه مردم خيّر جلفا ساخته شده است .\r\nعمارت موزه كليسا در سال 1905 ميلادى برابر 1284 خورشيدى بنا گرديده و چاپخانه‌اش در سال 1639 ميلادى برابر 1018 خورشيدى داير گرديده و نخستين كتابى كه در اين چاپخانه به طبع رسيده شرح حال پدران روحانى يا هارانس وارگ است كه در 705 صفحه به سال 1644 ميلادى برابر 1020 خورشيدى طبع شده است .\r\nچاپخانه موصوف به همت خليفه خاچاطور كيسارانسى ايجاد و داير گرديده است .\r\nا - كمپانى هند شرقى انگليس در سال 1615 ميلادى برابر 993 خورشيدى ريچارد استيل  Richard Steele  و جان گروتر  Yohngrowther  را براى داير كردن باب تجارت با ايران به اصفهان فرستاد . اين دو پس از ورود به پايتخت ايران و مذاكرات لازم با وزيران موفق به جلب حمايت و موافقت شاه عباس كبير شدند . و شاه پس از پايان يافتن مذاكرات فرمانى صادر كرد كه طبق مفاد آن مردم ايران از هر طبقه موظف بودند از انگليسيانى كه وارد ايران مىشدند به گرمى پذيرايى كنند .\r\nاستيل و كروتر بندر جاسك را براى آغاز كردن فعاليتهاى تجارى خود مناسب شمردند .\r\nسال بعد مدير شركت سرپرستى را موسوم به ادوار و كومك  Edward Commeck  با كشتى جيمز  Jamses  به ايران فرستادند . او در اوايل سال 1616 وارد شيراز شد و در آن جا تجارتخانه‌اى داير كرد . متعاقب آن در همان سال در اصفهان ، و دو سال بعد در جاسك تجارتخانه‌اى گشود .\r\nدر سال 1622 نمايندگان شركت را دولت ايران در بيرون راندن پرتغاليها از هرمز مساعد كردند . در سال 1623 كمپانى هند شرقى هلند نيز در ايران مستقر بود ، و با كمپانى هند شرقى انگليس به رقابت پرداخت . پس از مرگ شاه سليمان كه روز 29 ژوئيه 1694 اتفاق افتاد فعاليتهاى هر دو كمپانى هند شرقى انگليس و هلند در ايران موقتا متوقف شد .\r\nرود كورا رود بزرگى است . مرا اعتقاد بر اين است كه از دجله كمتر نباشد . مگيهاى بزرگ در او كار مىكنند . يك قسم ماهى كه موسوم به قزل بالق است ، در اين آب صيد مىكنند . ماهى ديگر هم كه موسوم به شاه ماهى است در همين آب گرفته مىشود . شاه ماهى پر بزرگ نمىشود ولى قزل بالق به قدر ماهى آزاد گرفته مىشود . گويا در اقسام ماهيهايى كه در همه جا صيد مىشود بهتر از اين دو قسم ماهى نباشد ، خاصه ماهى قزل . از قرارى كه مذكور شد از شيلات ماهيگيرى همين رود كر ، سالى زياده از يك ميليون منات كه هر مناتى چهار قران و پنج\r\n\r\n","description":"","footnote":"","page_name":" 1913 ","page_number":265},
  {"content":"\r\n\r\nشاهى پول ايران است در هر سالى و اصل خزانهء دولت روس مىشود .\r\n( سفرنامه سيف الدوله سلطان محمد صفحه 51 )\r\nرود كر را آبى خوش است ، از كوه آيد ، و به حدود گنجه رود و به شمكور و در ميان تفليس گذرد و به كافرشان اوفتد . از مسالك و ممالك اصطخرى ص 159\r\nدكتر هينريش بروگش سفير پروس كه در زمان ناصر الدين شاه به ايران آمده دربارهء رود كور در سفرنامه‌اش نوشته است : جريان اين رود كه از ميان تفليس مىگذرد بسيار تند و كف‌آلود و پر صد است و به سبب جريان سريعش كه از بسترى پر از سنگ مىگذرد قابل كشتىرانى نيست و فقط قايقهاى محكمى كه از تنهء درختان عظيم ساخته شده از عرض رودخانه مىگذرند .\r\nگالين بزرگ‌ترين پزشك دنياى قديم در حدود سال 139 پيش از ميلاد در پرگام يكى از شهرهاى اسياى صغير به دنيا آمد . نام اولش نيكن  Nicon  بود ، اما چون طبعى آرام و ملايم داشت پدرش نام او را به گالين  Galien  كه در زبان يونانى به معناى شير خوراكى است تغيير داد . در هفده سالگى رياضى و هندسه و فلسفه را فرا گرفت ، و از آن پس به تحصيل پزشكى پرداخت و در اين كار چندان كوشيد كه در بيست و يك سالگى دربارهء طب كتاب معتبرى نوشت . آن گاه به مسافرت پرداخت و فينيقيه و مصر و فلسطين و آسياى صغير را سياحت كرد . در بيست و هشت سالگى به زادگاهش بازگشت و به تحقيق مسائل طبى پرداخت ، و موفق به كشف موجبات سوء گوارش و طريق درمان كردن اين بيمارى شد .\r\nسال دقيق مرگ اين پزشك معروف دنياى قديم معلوم نيست ؛ بعضى محققان برآنند كه در هفتاد سالگى درگذشته است .\r\nگرجستان شاهزاده‌نشين كوچكى است واقع ميان بحر خزر و درياى سياه ، و قسمتى از آن محصور ميان متفرعات كوه قفقاز است . آب و هواى گرجستان معتدل و زمينش حاصلخيز است .\r\nمردمانش بر اطلاق زيباروى ، خوش اندام ، رشيد ، اما بىقيد و آسان گيرند . به سرزمين خود دلبستگى زياد دارند و جايى را بر وطن خود نمىگزينند . گرجستان جزو روسيه و مركزش تفليس است . كاسپار دروويل\r\nموريس دوكوتز بونه دربارهء گرجستان آورده است :\r\nبا اين كه گرجستان بر اثر ويرانيها و عوارض ناشى از جنگهاى متناوب ، و بلاى بيمارى طاعون و خرابى محصول در بسيار سالها ، و از آنها بدتر اختلافات ميان شاهزادگان مصائب بسيار تحمل كرد . اوضاع كلى بتخصيص وضع اقتصادى آن از زمانهاى گذشته خيلى بهتر است زيرا اصل مالكيت معتبر ، و ماليات منصفانه است .\r\nدكتر هينريش بروگس سفير پروس در دربار ناصر الدين شاه در سفرنامه‌اش آورده است :\r\nزنان گرجستان همه دلفريب و خيال‌انگيزند . همه زيبايى خيره‌كننده‌اى دارند .\r\n\r\n","description":"","footnote":"","page_name":" 1914 ","page_number":266},
  {"content":"\r\n\r\nچشمانشان درشت و سياه و جذاب و رؤياآفرين است ، و چنان خوشگل و خوش اندامند كه زنان اروپايى مقيم گرجستان به آنان حسد مىورزند ؛ زيرا زيبائى زنان گرجى چنان است كه دل شوهرانشان را و گرچه خويشتندار باشند و جوانى را پشت سر نهاده باشند به يك كرشمه مىربايد و گرفتار خود مىكند . اما زنان گرجى بر عموم ول‌خرجند .\r\nگرگ : شاردن در سفرنامهء خود آورده كه در ايران گرگ نيست و اين سخنى نادرست است ، چه در بيشتر نقاط ايران از جمله خراسان ، سيستان ، بلوچستان ، گرگان و ديگر مناطق جنوبى درياى خزر گرگ زياد است ، و بد نيست به مناسبت اندكى از اختصاصات اين جانور ياد شود .\r\nگرگ داراى تمام نشانه‌ها و مشخصات جانوران وحشى است . جسور ، حيله‌گر ، سرسخت ، لجوج ، كم صدا و صبور است ، و ممكن است افزون بر ده دوازده ساعت شكارش را تعقيب كند .\r\nاين جانور داراى حاسهء بويايى قوى است ، فى المثل مىتواند ميان ده‌ها بوى گوناگون بوى يك گوزن را تشخيص دهد ، رنگ پوست گرگ معمولا خاكسترى مايل به سرخى يا سياهى است .\r\nظاهرش شبيه يك سگ بزرگ است . بلندى بدنش هشتاد و پنج سانتى متر ، طول اندامش صد و شش تا صد و شصت و پنج سانتى متر است ، و درازاى دمش از سى و پنج تا پنجاه سانتى متر درمىگذرد . سرش بزرگ ، پوزه‌اش تيز و چشمانش مورب است و شبها مثل چشم گربه مىدرخشد . دندانهاى پيشين اين جانور هر چه از ميان به كناره مىرود بزرگ‌تر مىگردد ، و نيش بالايش بزرگ‌تر از نيش پايين ، و نوكش اندكى به داخل خميده است .\r\nبرخى از نژاد گرگها چنان نيرومند و جسورند كه شير به ديدن آنها مىهراسد و مىگريزد .\r\nهمچنين بعضى از آنها در رودخانه‌ها و درياچه‌ها شناكنان به تعقيب جانوران دريايى مىپردازند .\r\nگردن و فك‌ها و دندان‌هاى گرگ چنان قوى است كه مىتواند بىآن كه به زمين بكشد گوسفندى را به محلى دور ببرد . در فصولى كه هوا خوب است گرگ تنها با يك جفتش به سر مىبرد ، اما در زمستانها براى پيدا كردن طعمه در دسته‌هايى كه عده‌شان به ده تا پانزده مىرسد حركت مىكنند . آنها به هنگام رفتن دنبال هم مىروند و هر گرگ پاى خود را روى نشان پاى گرگ جلوتر مىنهد ، از اين رو ناشدنى است كه عده يك دسته گرگ را از اثر پايشان معلوم كرد .\r\nآنها مىتوانند در يك شب قريب هفتاد كيلو متر شكار را تعقيب كنند .\r\nچنان كه ياد شد غذاى اصلى گرگها گوشت جانوران كوچك يا بزرگى است كه شكار مىكنند ، اما گاهى ميوه نيز مىخورند . در فصل‌هاى بهار و تابستان و پاييز كه در دشتها و كوهها خرگوش و اقسام پرندگان و ديگر جانوران فراوانند گرگها به ديه‌ها و شهركها نزديك نمىشوند ، اما در زمستانها كه هوا سرد و صحراها و بيابانها غالبا از برف پوشيده مىشود و جانوران از لانهء خود بيرون نمىآيند گرگهاى گرسنه براى ربودن حيوانات اهلى به روستاها و شهركها نزديك يا داخل مىشوند ، گاهى از فرط گرسنگى به بچه‌ها حتى به بزرگسالان حمله مىكنند .\r\nگرگها معمولا در شكاف كوهها يا تنه تو خالى درختان يا بيشه‌هاى انبوه يا آشيانه‌هايى كه جانوران ديگر براى خود ساخته‌اند و به سببى كه آن را رها كرده‌اند لانه مىكنند ، و اگر آن آشيانه\r\n\r\n","description":"","footnote":"","page_name":" 1915 ","page_number":267},
  {"content":"\r\n\r\nمناسب حالشان باشد چند سال در آن مىمانند .\r\nبر خلاف برخى جانوران نر و مادهء گرگ به هم مأنوس و وفادارند ، و بسا كه چند سال با هم به سر مىبرند . نر و مادهء گرگى كه با همند از گاه جفتگيرى تا هنگام تولد نوزادهاشان و بعد از آن نيز از هم جدا نمىشوند . دوران باردارى گرگ بيش از دو ماه نيست . گرگ ماده هر بار سه يا چهار و حداكثر نه بچه مىزايد . چشمان بچه گرگها مانند نوزادان گربه و بيشتر جانوران اين گروه بسته است ، و پس از سپرى شدن دوازده تا سيزده روز بازمىشود . نوزادان گرگ تا ده روز نمىتوانند روى پاى خود بايستند . در اين مدت ماده گرگ به آنها شير مىدهد و محافظت مىكند ، و اگر بخواهد محل آنها را تغيير دهد بچه‌ها را به دندان مىگيرد و به هر جا بخواهد مىبرد . بچه گرگها معمولا چهار تا شش هفته شير مىخورند . گرگهاى نر در دو يا سه سالگى ، و گرگهاى ماده در دو سالگى بالغ مىشوند . اين جانور به طور متوسط سى تا چهل كيلو گرم وزن دارد و بيش از شانزده تا بيست سال عمر نمىكند .\r\nگوا  Goa  نام بندرى است در مغرب هندوستان كه از متصرفات قديم پرتغال بوده ، در آن زمان هجده هزار نفر جمعيت داشته و وسعت محدودهء آن 3800 كيلو متر مربع بوده است .\r\nلارتاورنيه درباره لار نوشته است :\r\nلار نام مركز منطقه‌ايست به همين نام كه وسعتى متوسط دارد . اطرافش را كوههاى بلند فرا گرفته ، هوايش بسيار گرم است و چون جز آب باران آب ندارد چندين آب انبار در آن جا ساخته شده كه وقتى باران مىبارد آنها را پر از آب مىكنند . در شهر و اطرافش نخل و درخت نارنج زياد است . دو كاروانسرا دارد و قلعهء آن بالاى كوه ساخته شده و راهش چندان باريك است كه سواره به سختى از آن مىتوان بالا رفت . اين قلعه در حقيقت زندان است و شاه بر هر كه خشم گيرد وى را در آن مىاندازد . ميان قلعه تالاريست كه انبار اسلحه مىباشد و چندان سلاح در آن جا ذخيره شده كه مىتوان يك هزار و پانصد نفر را به اقسام سلاح مسلح كرد .\r\nگاسپار دروويل نوشته است سكنهء لار بيشتر يهوديانى مىباشند كه كارشان تجارت ابريشم است .\r\nلار شهركى است در ايالت كرمان . در روزگاران گذشته بازارهاى بزرگ و آبادان داشته است .\r\nهوايش گرم و طاقت سوز و آبش اندك و بد است . استحكامات معظمى كه شاه عباس بزرگ در آن بنا كرد اكنون ويران شده است .\r\nگاسپار دروويل در سال 1003 قمرى برابر 974 خورشيدى اللهوردى خان حاكم فارس به دستور شاه عباس بزرگ لار را فتح كرد . در ماده تاريخ اين واقعه شاعرى سروده است :\r\n چو اللهوردى خان به فرمان شاه * تهمتن صفت بر تكاور نشست \r\n به نيروى بازوى كيخسروى * درآورد دار الامان را به دست \r\n چو رستم به سر پنجه پر دلى * گشود آنچه گرگين ميلاد بست \r\n\r\n","description":"","footnote":"","page_name":" 1916 ","page_number":268},
  {"content":"\r\n\r\n طلب كردم از عقل تاريخ آن * بگفتا « طلسم كيانى شكست » \r\nلقمان - سورهء سى و يكم قرآن كريم به نام لقمان است ؛ 34 آيه دارد و در آيه‌هاى دوازده و سيزده نام لقمان آمده است :   وَ لَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّهِ وَ مَنْ يَشْكُرْ فَإِنَّما يَشْكُرُ لِنَفْسِهِ وَ مَنْ كَفَرَ فَإِنَّ اللَّهَ غَنِيٌّ حَمِيدٌ . وَ إِذْ قالَ لُقْمانُ لِابْنِهِ وَ هُوَ يَعِظُهُ يا بُنَيَّ لا تُشْرِكْ بِاللَّهِ إِنَّ الشِّرْكَ لَظُلْمٌ عَظِيمٌ .  \r\nو ما به لقمان مقام علم و حكمت عطا كرديم و فرموديم كه بر اين نعمت بزرگ خدا را شكر كن ؛ و هر كس شكر حق گويد به نفع خود اوست كه خدا نعمتش بيفزايد ؛ و هر كه نا سپاسى و كفران كند باز به زيان خود اوست كه نعمتش به زيان آيد . خدا از شكر خلق بىنياز و به ذات خود ستوده صفات است . اى رسول ما ياد كن وقتى را كه لقمان در مقام پند و موعظه به فرزندش گفت : اى پسر عزيزم ، نخست پند من با تو اينست كه هرگز شرك به خدا نياور كه شرك ظلم بسيار بزرگى است .\r\nلقمان سيه فام ، لب كلفت ، از مردم نوبه و همزمان با داوود پيغمبر بود . مردى بنى اسراييلى او را به سى دينار طلا خريد . پروردگار دانا به پاداش رهرويهاى پسنديده‌اى كه كرده بود ملكى را فرستاد تا به او حكمت بياموزد ، و او حكيم‌ترين مردم سراسر زمين شد .\r\nمخدومش او را آزاد كرد و دارايى بسيار به وى بخشيد . لقمان آنچه داشت به وامداران بينوايى كه از اداى وام خود درمانده بودند بخشيد و بدانان مىگفت : بگير كه اين امانت پروردگار بخشنده و بخشايشگر است . حق تعالى به دارايى او بركت وافر داد .\r\nاين حكيم پر آوازه در شام درگذشت و در شهر رمله به خاك رفت .\r\nلويى چهاردهم پادشاهى خودكامه و تيره‌راى بود و به اندك بد گمانى دوران و نزديكان خود را به سختى مجازات مىكرد . به سال 1638 ميلادى در سن ژرمن به دنيا آمد . پدرش لويى سيزدهم و مادرش آن دتريش  Anne'd Autriche  بود . در پنج سالگى پس از مرگ پدرش به سلطنت رسيد . چون كوچك بود مادرش به اتفاق مازاران امور سلطنت را اداره مىكرد . لويى در ده سالگى تاجگذارى كرد و در بيست و سه سالگى پس از مرگ مازارن - 1661 - امور سلطنت و ادارهء كشور را به دست گرفت و گفت : فرانسه يعنى من ! و از اين پس هيچ كس حق ندارد در برابر آنچه من مىگويم و مىكنم اظهار نظر كند و چون به طبع پرخاشگر و ناسازگار بود با كشورهاى انگلستان ، آلمان و هلند جنگيد و پيروز شد . اين جنگها گرچه به وسعت و عظمت فرانسه افزود اما به سبب هزينه گزاف لشكركشيهاى مكرر خزانه فرانسه خالى و اوضاع اقتصادى كشور مختل شد . افزون بر اين چون لويى به زيبايى و وسعت پايتخت خويش شوق بسيار داشت مبالغ خطيرى صرف اين كار كرد .\r\nدورهء اول پادشاهى لويى كه از سال 1661 تا 1683 مدت گرفت گرچه بر اثر وجود فعاليتهاى ادبى و هنرى و فنى بزرگانى چون مولير ، لافونتن ، بوالو ، راسين ، بوسوئه ، بوردالد پوژه ، پاسكال ، پوسن ، مانسار درخشندگى خاص داشت ، اما وقتى عمر لويى از چهل و پنج سال درگذشت تندرستيش مختل ، و از اين زمان خودخواه‌تر ، بىرحم‌تر ، تاريك‌دل‌تر شد . خالى شدن خزانه ، وام بسيار ، ركود كشاورزى و بازرگانى ، و شوريدگى وضع اقتصادى و فزونى\r\n\r\n","description":"","footnote":"","page_name":" 1917 ","page_number":269},
  {"content":"\r\n\r\nبيكارى و گرانى دورهء تاريكى براى ملت فرانسه و او پيش آورد .\r\nدر اين روزگاران سايه شوم استبداد چنان بر سر ملت فرانسه سايه افكنده بود ، و مالياتهاى سنگين چنان آنان را گرفتار كرده بود كه چون لويى كه مسبب اين همه مصائب بود روز اول سپتامبر 1715 پس از هفتاد و دو سال سلطنت درگذشت گروه گروه مردم پايتخت در سر راه سن دنيس چادر افراشته و به آوازخوانى و ميگسارى و پايكوبى پرداختند .\r\nماد نام سرزمين و مردمى بوده كه در قسمت غربى ايران بوده و پارس در جنوب كشور واقع بوده است .\r\nنام ماد از پنج قرن پيش از تاريخ مسيح به همين صورت قريب پنجاه بار در كتيبه‌هاى هخامنشى در بهستان بيستون ذكر شده و نخستين بار يونانيان ساكن آسياى صغير يعنى قومى كه سابقا در نواحى ساحلى خليج ازمير كنونى سكونت داشته‌اند و سرزمين آنان كه در كتيبه‌هاى خط ميخى هخامنشيان يون  Yaun  ناميده شده در آن روزگاران جزو كشور ايران بوده نام ماد را به صورت مد به اروپا بردند ، زيرا يونها در تلفظ خود صداى آ  A  را نداشتند و ناچار هنگام بر زبان آوردن اين صدا آن را ا  E  تلفظ مىكردند بدين سبب ماد را مد و پارس را پرس مىگفتند . اين تلفظ نادرست نخست به يونان و سپس به رم انتقال يافت و بعد در تمام اروپا منتشر گرديد .\r\nدر كتاب كارنامهء اردشير بابكان اين كلمه به تلفظ اصلى دوران هخامنشى آمده ، اما در پهلوى به كلمهء ماه تغيير يافته چنان كه در كتاب ويس رامين آمده است :\r\n به شوهر بود شهر و را يكى شاه * بزرگ و نامور از كشور ماه \r\n*\r\n مدار او را به بوم ماه آباد * سوى مروش گسى كن با دل شاد \r\n*\r\n ترا دارم چو جان خويشتن شاد * زمين ماه را هموار آباد \r\nماداگاسكار : جزيرهء بزرگى است به وسعت 952000 كيلو متر مربع در ساحل شرقى افريقا كه از موزامبيك به وسيلهء تنگه موزامبيك جدا مىشود . تا سال 1960 از مستعمرات فرانسه بوده و از آن زمان استقلال يافته است . پايتختش شهر تاناناريو و شهرهاى مهمش تاماتاو ، ماژونگا ، و تولئآر است .\r\nدر مشرق جزيره به سبب مجاورت با مسير بادها و جريانهاى آبى آليزه باران زياد مىبارد و جنگلى است ؛ اما بارندگى مناطق غربى كمتر است . محصولات اين جزيره برنج ، سيب‌زمينى ، نيشكر ، ذرت ، موز ، قهوه و توتون مىباشد . معدن طلا و زغال سنگ نيز زياد دارد .\r\nمامون شب شنبه نيمه ربيع الاول سال 170 از كنيزكى بادغيسى به نام مراجل به دنيا آمد ، و وقتى بيست و هشت سال و دو ماه داشت به خلافت نشست . او فاضل . دانش دوست و دانشپرور و حافظ قرآن بود . حافظهء قوى داشت ؛ به فرمانش بسيارى از كتابهاى فلسفى ، طبى و نجوم را از زبانهاى يونانى ، سريانى ، پهلوى و هندى به زبان عربى برگرداندند . او بيشتر اوقات فراغت را به همصحبتى دانشوران مىگذراند ، و در مباحثات علمى آنان شركت مىكرد . چشمان درشت ،\r\n\r\n","description":"","footnote":"","page_name":" 1918 ","page_number":270},
  {"content":"\r\n\r\nپوست سفيد ، ريش تنك و انحنايى در پشت داشت . پيشانيش كوتاه و خالى بر گونه‌اش بود .\r\nبراى اين كه دو خاندان علوى و عباسى به هم آميخته شوند و نفاق و دشمنى از ميانشان برخيزد رجاء بن ابى الضحاك يكى از بستگان فضل بن سهل را براى آوردن حضرت على بن امام موسى كاظم از خراسان به مدينه فرستاد ، و چون آمد روز دوشنبه هفتم رمضان سال 201 وى را وليعهد خويش كرد . سال بعد دخترش امّ حبيبه را به او و دختر ديگرش ام الفضل را به پسر وى داد ؛ و هم در سال 202 بوران دختر حسن بن سهل را به زنى گرفت . و گفت مردم جامه سياه را بگذارند و جامهء سبز بپوشند .\r\nمأمون نامه‌هايش را با بسم اللّه الرحمن الرحيم آغاز مىكرد و از خلفا اول كس بود كه اين رسم نيكو نهاد .\r\nمردم بغداد كه پيرو تسنن بودند از شنيدن خبر ولايتعهدى حضرت رضا و تغيير يافتن شعار سياه كه مخصوص طرفداران بنى عباس بود به شعار سبز مخصوص علويان برآشفتند . گرد يكى از اعمام مأمون كه مردى شاعر و فاضل بود فراهم آمدند تا او را به جاى مأمون به خلافت انتخاب كنند . او چون مقام خويش را در خطر ديد آنچه را كه دربارهء انتقال خلافت از عباسيان به علويان گفته و كرده بود انكار كرد ، و براى جلب اطمينان مردم بغداد مخفيانه فرمان داد وزيرش فضل بن سهل را كه مأمون به راهنمايى و تشويق وى به اين كار اقدام كرده بود بكشند ، و اين كار روز جمعه دوم شعبان سال 202 انجام گرفت . اتفاق را على بن موسى الرضا نيز در اواخر صفر سال 203 در قريه نوقان درگذشت ، به قولى مسموم شد و مأمون بر جنازه‌اش نماز كرد .\r\nمأمون سپيده دم روز شنبه چهارده روز مانده از صفر 204 وارد بغداد گشت ، و روز شنبه هفت روز مانده از صفر همين سال اجازه داد مردم دگر بار جامهء سياه بر تن كنند .\r\nسرانجام پسين‌گاه روز پنج شنبه 17 رجب سال 218 درگذشت و در طرطوس در سراى خاقان خادم دفن شد . چهل و هشت سال و سه ماه و يك روز عمر ، و بيست سال و پنج ماه و بيست و پنج روز خلافت كرد . از او شانزده پسر به جا ماند .\r\nچنان كه اشاره شد مأمون به دانستن انواع علوم بتخصيص علم نجوم علاقه بسيار داشت از اين رو جمعى از دانشمندان ستاره‌شناسى و سازندگان آلات و ادوات اخترگرى از جمله على ابو البخترى ، على بن عيسى اسطرلابى ، بنى موسى بن شاكر : سه برادر : احمد ، حسن ، محمد كه هر سه در رياضيات و نجوم استاد بودند ، يحيى بن ابى منصور ، ابو الطيب سند بن على كه يهودى بود و به دست مأمون اسلام آورد ، عباس بن سعيد جوهرى ، عمر بن محمد مروروردى ، احمد بن خلف مرورودى ، محمد بن خلف مرورورى ، محمد بن موسى خوارزمى ، حسن بن ابراهيم ، ما شاء اللّه يهودى را در دربار خود گردآورد ، و آنان را به تشكيل رصد خانه و اندازه‌گيرى محيط و مساحت كره زمين مأمور كرد ؛ و آنان در دشت سنجار موصل اين كار را به كمال درستى انجام كردند .\r\nماه برابر طول زمان ميان دو مقارنه متوالى ماه و خورشيد است و زمان متوسط آن معادل 29 روز و 12 ساعت\r\n\r\n","description":"","footnote":"","page_name":" 1919 ","page_number":271},
  {"content":"\r\n\r\nو 44 دقيقه و 3 ثانيه است ، و طول سال قمرى برابر 354 روز و هشت ساعت و 44 دقيقه است .\r\nبنابراين از طول سال شمسى كه 365 روز و پنج ساعت و 48 دقيقه و 46 ثانيه است ده روز و 21 ساعت و 46 ثانيه كوتاه‌تر مىباشد .\r\nاين نكته نيز گفتنى است كه اول سال قمرى از روز 18 ژوئيه سال 622 ميلادى حساب شده و ابتداى سال شمسى روز 21 مارس همان سال 622 در حساب آمده بنابراين محاسبه اختلاف ميان آغاز سال قمرى و شمسى 119 روز مىباشد .\r\nماه‌هاى ايران باستان - فروردين : نام ماه اول سال ، و نام روز نوزدهم هر ماه در آيين زردشتى ، يكى از ايزدان كه موكل به روز نوزدهم هر ماه و به ماه اول سال است .\r\nارديبهشت : نام يكى از امشاسپندان ، وى در جهان مينوى نمايندهء پاكى و تقدس و قانون ايزدى اهورامزداست . و در جهان خاكى نگهبانى آتش به دو سپرده است . موكل بر روز سوم هر ماه شمسى ( ارديبهشت روز ) و ماه دوم هر سال شمسى ( ارديبهشت ماه ) است .\r\nخرداد : كمال رسايى و درستى ؛ در آيين زردتشتى يكى از امشاسپندان مظهر كمال اهورامزدا در اين جهان ، و در جهان مينوى بخشايش ايزدى جزاى اعمال نيكوكاران است .\r\nنگهبانى آب با اوست ، و موكل روز ششم هر ماه شمسى ( خرداد روز و سومين ماه هر سال شمسى ( خرداد ماه ) است .\r\nتير : در پهلوى تشتر ، در آيين زردشتى يكى از ايزدان كه نگهبان باران و موكّل به روز سيزدهم ( موسوم به تير ) هر ماه شمسى و ماه چهارم موسوم به تير هر سال شمسى است .\r\nامرداد : بىمرگى و جاودانگى ؛ در آيين زردشتى يكى از امشاسپندان مظهر جاودانى اهورامزدا و در جهان مينوى بخشايش ايزدى ، جزاى كارهاى نيكوكاران است . وى موكل روز هفتم موسوم به امرداد هر ماه شمسى و ماه پنجم هر سال شمسى است .\r\nشهريور : كشور برگزيده ، پادشاهى منتخب در آيين زردشتى يكى از ايزدان در جهان مينوى وى نماينده پادشاهى ايزدى و فرّ و اقتدار اهورامزدا و در جهان مادى پاسبان فلزات و موكل به روز چهارم هر ماه شمسى ( شهريور روز ) و ماه ششم هر سال شمسى ( شهريور ماه ) است .\r\nمهر : ميترا ، ميثر ، در اوستا و پارسى باستان ميترا در سانسكريت ميثره . دار مستتر معنى اصلى مهر را دوستى و محبت دانسته است . يوستى گويد : مهر واسطه و رابطه فروغ محدث و فزوع ازلى است ؛ به عبارت ديگر واسطه بين آفريدگان و آفريدگار است . درگاتها كلمه ميثره به معنى عهد و پيمان آمده است . مهر در اوستا از آفريدگان اهورا محسوب شده است ؛ و ايزد محافظ عهد و پيمان است ، و از اين رو فرشتهء فروغ و روشنايى است تا هيچ چيز بر او پوشيده نماند . ماه هفتم سال و روز شانزدهم هر ماه و يشت دهم اوستا و جشن مهرگان خاص اوست . آيين ستايش مهر به بابل و آسياى صغير رفت ، و سپس با سربازان رومى به اروپا راه يافت ، و در آن جا مهر به صورت خدايى بزرگ پرستيده شد ، و بدين گونه آيين مهر پرستى پديد آمد .\r\nآبان : در آيين زردشتى ايزد نگهبان آب ، موكل بر روز دهم موسوم به آبان هر ماه شمسى ،\r\n\r\n","description":"","footnote":"","page_name":" 1920 ","page_number":272},
  {"content":"\r\n\r\nو ماه هشتم موسوم به آبان هر سال .\r\nآذر : ايزد نگهبان نزد ايرانيان باستان كه روز نهم هر ماه شمسى و ماه نهم هر سال شمسى به نام اوست .\r\nدى : ( آفريننده ، دادار ) در دين زرتشتى از صفات اهورمزدا روزهاى 8 ، 15 ، 23 هر ماه شمسى ، و ماه دهم سال شمسى ، به نام خدا ، دى ناميده شده است . براى اين كه سه روز دى در ماه با هم مشتبه نشوند نام هر يك را به نام روز بعد ملحق مىكرده‌اند : دى به آذر ( روز هشتم ) دى به مهر ( روز پانزدهم ) دى به دين ( روز بيست و سوم ) .\r\nبهمن : نيك انديش ، يكى از امشاسپندان در جهان مينوى . وى نمايندهء منش نيك اهورمزداست ، و در جهان مادى نگهبانى چهارپايان سودمند به دو سپرده است . و او موكل است بر روز دوم هر ماه شمسى ( بهمن روز ) و ماه يازدهم هر سال شمسى .\r\nاسپندارمذ : بردبارى و فروتنى مقدس ؛ يكى از امشاسپندان نمايندهء بردبارى و سازش اهورمزدا و واسطه بين آفريدگان و آفريدگار است . در جهان خاكى نگهبانى زمين با اوست . وى موكل به روز پنجم هر ماه شمسى ( اسپندار مذ روز ) و دوازدهمين ماه هر سال شمسى است .\r\nنام ماه‌هاى روميان : ينواريوس ، فبرايوس ، مارطيوس ، مايوس ، يونيوس ، يوليوس ، اوغسطوس ، سبطمبريوس ، اقطومبريوس ، نوامبريوس ، دسطمبريوس .\r\nماهيها خلاصه آنچه تاورنيه دربارهء ماهيهاى ايران نوشته است :\r\nدر رود ارس ماهى قزل آلا و خرچنگ دريايى زياد است ، اما ماهيهاى رودخانه‌هاى ديگر متنوع نمىباشد ؛ و بيشتر نوع ماهى ريش‌دار است . در كاريزها يك قسم ماهى تيغ‌دار وجود دارد كه بدترين انواع ماهى خوردن مىباشد .\r\nوقتى هوا سرد مىشود از درياى خزر ماهى آزاد و قزل آلا صيد مىكنند . درشتى بعضى از آنها به چهار تا پنج پا مىرسد . اين دريا يك نوع ماهى ديگر شبيه به خرچنگ دارد كه گوشتش كمى شورمزه است . اما ماهيهاى خليج فارس بيش از يكى دو نوع نيست . آنها را نمك سود مىكنند ، و به سراسر مملكت مىبرند .\r\nمايين « شهركى است در ميان كوهستان بر راه كوشك زرد و هوايش معتدل و به سردى مايل است . آب روان دارد ، و حاصلش ميوه ، و مردم آن جا بيشتر دزد باشند ؛ و آن جا مزار شيخ گل اندام است ، و در پايين گريوه مايين مزار امامزاده اسماعيل بن موسى كاظم است ، و آن شهرك قصبه عمل را مجرد است . » صفحه 124 نزهة القلوب حمد اللّه مستوفى .\r\nحضرت محمد بن عبد اللّه پيغمبر مسلمانان روز جمعه 17 ربيع الاول چهل سال پيش از هجرت برابر 19 فروردين سى و نه سال شمسى قبل از هجرت مطابق هجدم آوريل 572 در مكه به دنيا آمد . دو سال و چهارده روز از عمرش سپرى شده بود كه پدرش درگذشت و هشت ساله بود كه مادرش آمنه دختر وهب بن عبد مناف بن حارث بن زهره وفات يافت و جدش عبد المطلب كفالت او را به عهده گرفت . اما در سال نهم عام الفيل هنگامى كه عمر حضرت هشت سال و دو ماه و ده روز بود جدش نيز در سن صد و يازده سالگى درگذشت و عمش ابو طالب متكفل وى گرديد .\r\n\r\n","description":"","footnote":"","page_name":" 1921 ","page_number":273},
  {"content":"\r\n\r\nچون پانزده ساله شد زحمت اين كار را از دوش عمش برداشت . در بيست و چهار سالگى با سرمايه خديجه دختر خويلد ابن اسد بن عبد العزى و براى او با غلام وى به سوادگرى به شام رفت ، و چون از اين سفر بازگشت خديجه زن او شد . در اين هنگام حضرت محمد بيست و پنج سال و خديجه چهل سال داشت و خطبه عقد را ابو طالب خواند .\r\nگفتنى است كه خديجه پيش از پيوند كردن با حضرت محمد دو شوهر كرده بود ، و از هر كدام دخترى آورده بود ؛ و از حضرت محمد سه پسر : قاسم ، طيب ، طاهر ، و چهار دختر :\r\nزينب ، رقيه ، ام كلثوم ، و فاطمه به دنيا آورد . پسران هر سه در طفلى درگذشتند . زينب را ابى العاص به زنى گرفت . رقيه و ام كلثوم يكى پس از مرگ ديگرى جفت عثمان بن عفان شدند ، و حضرت فاطمه كه مقارن با مبعث به دنيا آمده بود به عقد ازدواج على بن ابيطالب درآمد .\r\nچون سن حضرت به چهل رسيد وحى به وى نازل شد ، و اين در ماه رمضان بود ، و گفتنى است كه كتابهاى آسمانى همه در ماه رمضان نازل شده‌اند ، چنانچه تورات در ششم رمضان ، زبور در دوازدهم رمضان . نخستين آيات قرآن مجيد در بيست و چهارم رمضان مطابق ارديبهشت ماه نوزدهمين سال پادشاهى خسرو پرويز نازل شد .\r\nنخستين كس و اول زن كه به اسلام گرويد حضرت خديجه بود ، سپس حضرت على بن ابيطالب كه در آن وقت بيش از يازده سال نداشت مسلمان شد . آن گاه به ترتيب ابو بكر ، زيد بن حارثه ، عثمان بن عفان ، طلحهء ، زبير ، سعد وقاص ، عبد الرحمن بن عوف ، ابو عبيده جراح به اسلام گرويدند .\r\nتا سه سال پس از بعثت حضرت رسول در نهان مردم را به قبول اسلام دعوت مىكرد چون عمر كه چهلمين نفر بود كه مسلمان شد حضرت رسول اسلام را آشكارا و مردم را به مسلمانى دعوت فرمود . دشمنان دين به مبارزه برخاستند . از جمله عتبة بن ابى لهب كه رقيه را به زنى داشت ، و ابى العاص بن ربيع شوهر زينب را ناچار كردند كه همسران خود را طلاق دهند .\r\nروز دوشنبه يازدهم ربيع الاول هجرت واقع شد . همچنين روز شنبه پانزدهم شعبان ، يك سال و نيم پس از هجرت قبله مسلمانان از مسجد الاقصى به مسجد الحرام تغيير يافت . و دو سال پس از بعثت شب يك شنبه 27 رجب حضرت رسول از خانه ام هانى به معراج رفت .\r\nحضرت محمد تا زمانى كه خديجه زنده بود زن ديگر نخواست اما چون وى پنج سال پس از بعثت به روز آدينه هشتم ماه رمضان وفات يافت حضرت رسول نه زن ديگر گرفت به اين شرح :\r\nسوده دختر زمعة بن قيس كه سيزده سال با حضرت پيغمبر بود . عايشه دختر ابى بكر كه بكر پيش پيغمبرآمد . نه سال با حضرت زندگى كرد . پس از وفات حضرت رسول چهل و هفت سال ديگر زنده ماند ، و بعد از شصت و پنج سال عمر به سال 58 هجرى در چاه افتاد و درگذشت .\r\nحفصه دختر عمر بن الخطاب كه نخست زن خنيس بن حذاقه السهمى بود . در بيست و\r\n\r\n","description":"","footnote":"","page_name":" 1922 ","page_number":274},
  {"content":"\r\n\r\nچهارم شعبان سومين سال هجرت به همسرى حضرت رسول درآمد ، هشت سال با پيغمبر بود و در سال 27 هجرى درگذشت .\r\nابو سلمه دختر ابى امية بن مغيرة بن المخزوميه ، نخست زن عبد اللّه بن عبد الاسد مخزومى بود . در سال چهارم هجرى وى را به زنى گرفت . هفت سال با پيغمبر زندگى كرد و پس از ديگر زنان حضرت رسول در سال 59 هجرى درگذشت .\r\nزينب دختر خزيمة بن صعصعه ، پيشتر زن طفيل بن حارث مطلبى بود . در رمضان چهارمين سال هجرت او را به زنى گرفت ، و قريب دو ماه با حضرت بود و از دنيا رفت .\r\nام حليمه زينب دختر جحش الاسديه در اول زن زيد بن حارث بود . در پنجمين سال هجرت وى را به زنى گرفت . شش سال با حضرت بود .\r\nجويريه دختر حارث بن ابى ضرار ، نخست زن مالك بن صفوان بود در ماه رمضان ششمين سال هجرت وى را به همسرى گرفت . پنج سال با حضرت بود . در سال 56 هجرى ، چهل و پنج سال پس از وفات پيغمبر درگذشت .\r\nام حبيبه رمله دختر ابى سفيان . نخست زن عبد اللّه جحش بود . چهار سال با حضرت زندگى كرد و در سال 44 هجرى وفات يافت .\r\nصفيه اول زن سلام بن مشكم حاكم خيبر بود . در هفتمين سال هجرت او را به زنى گرفت . سه سال و چند ماه با حضرت زندگى كرد ، 25 سال پس از وفات حضرت حيات داشت و در سال 36 هجرى مرد .\r\nميمونه دختر حارث شوهر اولش عمير بن عمرو بود . حضرت در هفتمين سال هجرت وى را به همسرى گرفت و سه سال و چند ماه با او بود . ميمونه بيست و هفت سال پس از وفات حضرت رسول زنده بود و سرانجام در سال 38 هجرى درگذشت .\r\nاساف ( شراف ) دختر خليفه .\r\nجز اين زنان حضرت پيغمبر چهار زن ديگر نيز گرفت اما به وطى نرسيدند و آنان را رها كرد . اين چهار سبا دختر رفاعه ، اساف ( شراف ) دختر خليفه . عمرة دختر جابر ، قتيله دختر قيس بن معدى كرب ، ليلى دختر حظيم بودند .\r\nشاعرى نام زنان حضرت رسول را در اين رباعى آورده است :\r\n نه جفت نبى كه پاك بودند همه * بد عايشه حفصه ، ام سلمه \r\n ميمونه ، جويريه ، صفيه ، زينب * با ام حبيبه ، سوده محترمه \r\nحضرت رسول را چهارده غلام ، پنج كنيز و هفت اسب بود ، و آن حضرت پس از غزوات و مجاهدات سنگين و سختى كه در راه گسترش دين مبين اسلام تحمل كرد ، سرانجام روز دوشنبه 28 صفر سال يازدهم هجرت برابر چهارم خرداد سال يازدهم شمسى مطابق 25 مه 632 ميلادى رحلت كرد .\r\nمحمد بن زكرياى رازى به سال 251 هجرى قمرى در رى به دنيا آمد . در جوانى رنگ‌رزى پيشه كرد ، اما پس از مدتى طبعش به فراگرفتن علم اكسير مايل شد و بدان كار پرداخت . در نتيجه پس از\r\n\r\n","description":"","footnote":"","page_name":" 1923 ","page_number":275},
  {"content":"\r\n\r\nمدتى نه بسيار زياد بر اثر برخى ادويه به درد چشم مبتلا شد ، و براى معالجت به پزشك رجوع كرد . او پانصد دينار طلا مزد طلبيد و محمد بن زكريا بناچار داد ، و به خود گفت : اين كار سودمند است نه علمى كه من در فراگرفتنش چندين رنج مىبرم و صدمه مىبينم . آن گاه در محضر ابن ربّن طبرى به تحصيل طب پرداخت و چندان در آموختن اين دانش سودمند رنج كشيد كه طبيبى نامور شد .\r\nدربارهء حذاقت وى در شناختن انواع بيماريها و درمان كردن آنها از طريق به كار بردن دواهاى مختلف و تدابير روانى ، در كتابهاى معتبر داستان‌هايى درج كرده‌اند كه يكى از آنها اينست :\r\nمنصور بن نوح بن نصر امير سامانى - آغاز پادشاهى روز آدينه نوزدهم شوال 350 قمرى ، مرگ و خاتمه سلطنت يك شنبه شانزدهم محرم سال 365 - دچار بيماريى شد كه برخاستن و راه رفتن نمىتوانست . چون پزشكان دربارش از معالجت كردن او درماندند مرض مزمن گرديد ، و امير را تاب تحمل آن درد نماند . ناچار گروهى را در طلب محمد بن زكريا فرستاد . وى عازم دربار امير شد . اما چون به كنار رود جيحون رسيد از نشستن در كشتى سرباز زد و گفت :\r\nخداوند دانا در قرآن كريم فرموده است :  وَ لا تُلْقُوا بِأَيْدِيكُمْ إِلَى التَّهْلُكَةِ  ، و من نه آن كسم كه به اختيار خويش را در بلا افكنم .\r\nفرستادگان امير ناچار به بخارا بازگشتند و محمد زكريا پس از رفتن آنان به تصنيف كتاب منصورى پرداخت ، و چون دگر بار فرستادگان امير در طلبش آمدند ، كتاب را به آنان داد و گفت : امير را بگوييد آنچه من مىدانم در اين كتاب آورده‌ام و به آمدن من حاجت نيست .\r\nچون فرستادگان بازگشتند امير به آنان فرمود دگر بار پيام مرا به او بگوييد اگر فرمان نبرد و نيامد پاهايش را با طناب به هم ببنديد و در كشتى بنشانيد ، و پس از اين كه به كناره رود رسيديد پاهايش را بگشاييد و بر اسب خاص من سوار كنيد و به حرمت بياوريد .\r\nبارى چون محمد بن زكريا بدين سان وارد بخارا شد امير وى را گرامى داشت و اكرامها كرد . از آن پس طبيب به معالجت منصور آغاز نهاد و اما چندان كه سعى كرد سودمند نيفتاد .\r\nروزى به امير گفت : اين بار به تدبير و معالجتى ديگر خواهم كرد اما در اين كار فلان اسب و فلان استر از دست مىروند .\r\nاين هر دو در دوندگى و پر طاقتى بىهمتا بودند - امير پذيرفت ، محمد بن زكريا آن اسب و استر را زين و برگ بر نهاد زمام آنها را به دست غلامش داد . سپس منصور را به گرمابه‌اى بيرون از قصرش برد ، و رها نكرد هيچيك از غلامان به گرمابه نزديك شوند . آن گاه شربتى كه ساخته بود به دو خورانيد و چون مدّتى سپرى شد خود از گرمابه بيرون شد ، جامه بر تن راست كرد ، نزد امير بازگشت چند ناسزا و دشنام زشت به او داد و گفت : تو آن نامردى كه گفتى پاهاى مرا با طناب به هم بندند و در كشتى اندازند ، اگر به مكافات آن را نكشم نه پسر\r\n\r\n","description":"","footnote":"","page_name":" 1924 ","page_number":276},
  {"content":"\r\n\r\nزكرياام .\r\nامير سخت به خشم آمد و از بسيارى غضب و بيم جان به ناگاه از زمين برخاست و به دنبال او دويد . محمد بن زكريا به چابكى از گرمابه بيرون آمد خود بر اسب و غلامش بر استر سوار شدند و هر دو روى به آموى نهادند . امير منصور چون احوال آن دو پرسيد گفتند كه بر اسب نشستند و رفتند .\r\nاز روى ديگر پزشك و غلامش تا كنار جيحون از اسب پا بر زمين ننهادند . از آن جا به كشتى نشستند ، و خود را به مرو رساندند . محمد بن زكريا از آن جا نامه‌اى به منصور فرستاد كه در آن نوشته بود : زندگى و سلامت و شوكت امير بر دوام باد ، درمان بيمارى آن شهريار به سبب نقصان حرارت غريزى از راه به كار بردن دارو به طول انجاميد از اين رو به تداوى نفسانى پرداختم چنان كه ديدى عمل كردم و نتيجه نيكو به بار آمد . اميد آن كه امير آن گستاخى را بر من ببخشايد .\r\nامير منصور هداياى ارزنده‌اى براى وى فرستاد و فرمود هر سال دو هزار دينار و دويست خروار غله در حق پزشك نامى منظور دارند .\r\nاين پزشك بلند نام كه در حكمت و فلسفه و علوم ديگر تبحر داشت به سال 313 در گذشت .\r\nمحمد بن محمود بن احمد طوسى كتاب عجايب المخلوقات را كه تنها اثر اوست در فاصله سالهاى 562 تا 573 تاليف و به ابو طالب طغرل بن ارسلان بن طغرل امير سلجوقى عراق كه از سال 556 تا 573 بر آن سامان حكومت داشته تقديم كرده است . محتويات اين كتاب غالبا فاقد جنبهء علمى و آگنده از حكايات و قصص و اطلاعاتى است كه به صورت جدى و قطعى بيان شده اما اصالت ندارد و مىتوان آن را از متون سرگرم‌كننده به شمار آورد .\r\nمدرسه از نظرگاه تاورنيه در مدرسه به هر طالب علم يك حجره مىدهند . حجره‌ها فاقد هر گونه اسباب و لوازم زندگى است ، و هر كس بايد خودش وسايل زندگيش را اعم از فرش و جامه خواب و چراغ و لوازم پختن غذا فراهم كند . طلّاب ، معلم مخصوص و معين ندارند و مىتوانند در مجلس درس مدرسه همان مدرسه‌اى كه در آن ساكنند يا پيش مدرسى ديگر حضور يابند و درس بخوانند .\r\nدر هر يك از شهرهاى بزرگ نيز چنين مدارس و مدرسانى وجود دارند . و هركس مختصر سوادى داشته باشد براى كسب نام و شهرت دعوى تدريس انواع علوم مىكند . زيرا در ايران اهل علم حرمت بسيار دارند ، و شاگردان هر مدرس مىتوانند براى معلمان خود مبلغانى خوبى باشند . به همين سبب برخى از مدرسان به طلابى كه در مجلس آنان حضور مىيابند از جيب خود مبلغى پول مىدهند .\r\nرسم بر اين است كه در مجلس درس ، شاگرد دو سه خط از كتابى را مىخواند و زان پس مدرس به تفسير مىپردازد . بعد شاگردى ديگر چند سطر مىخواند و مدرس تفسير مىكند تا درس خاتمه يابد . همچنين رسم بر اين جاريست كه هر شاگرد پس از خواندن چند سطر به منظور اداى احترام برپاى مىايستد و تا وقتى مدرس اجازه ندهد نمىنشيند . يك نفر مدرس در\r\n\r\n","description":"","footnote":"","page_name":" 1925 ","page_number":277},
  {"content":"\r\n\r\nيك روز چند گونه درس تعليم مىكند . زيرا اگر مدرسى به تدريس چند رشته از علوم متداول زمان خود مسلط نباشد به كثرت دانش اشتهار نمىيابد ؛ و من بر اين اعتقادم اگر طلاب ايرانى همانند ما اروپاييان هر كدام به تحصيل يك رشته از علوم بكوشد بىهيچ گمان موفقيت كامل حاصل مىكند .\r\nگفتنى است كه ايرانيان در تحصيل علم و هوش و استعداد وافر دارند ، و از اين روست كه با اين كه روش تدريس معلمانشان موافق اصول علمى نيست و نقائص بسيار در شيوهء تعليم و تعلم استاد و شاگرد وجود دارد ، طلاب در فراگرفتن منطق و حكمت الهى و شعب مختلف رياضى توفيق مىيابند .\r\nكتاب درسى طلّاب منحصر به آثار مؤلفان قديمى مانند تأليفات خواجه نصير الدين طوسى است كه در زبانهاى يونانى و عربى كاملا مسلط بوده ، و برخى از كتبى را كه به اين دو زبان بوده به فارسى برگردانده است . همچنين تصنيفاتى از ارسطو ، المجسطى ، بطلميوس ، و تأليفات اقليدس و ارشميدس و آثارى دربارهء نورشناسى از ابن هيثم .\r\nكتاب درس طب آنان قانون بو على ، و كتاب تاريخشان روضة الصفاست كه در آن وقايع تاريخى از ابتداى خلقت بشر تا اواخر زندگى مؤلف به شرح آمده ، و بسيارى از افسانه‌ها و حكايات مبتذل با اندكى از وقايع درست در آن درج گرديده است . بنابرمندرجات اين كتاب پيش از خلقت آدميان و سكونت آنان بر روى زمين اجنّه و شياطين در زمين زندگى مىكردند ، و چون عصيان ورزيدند پروردگار بر ايشان خشم گرفت ، طردشان كرد ، و آدميان را آفريد تا در روى زمين آرام بگيرند و به كشتگرى بپردازند .\r\nكنت كوبينو مدرسهء مادر شاه را چنين وصف كرده است :\r\n. . . وقتى از در ورودى مدرسه مادر شاه گذشتم به حياط كوچك سنگ فرش شده‌اى رسيدم . چند درخت تناور و ستبر روى طاق در مدخل سايه گسترده بودند ، و چون از آن جا گذشتم به باغ گسترده دامن چهار گوشه‌اى كه در چهار گوشه ميان آن درختان كهنسالى سر به آسمان افراشته بودند درآمدم . پيرامون اين درختان را بوته‌هاى گل فرا گرفته بودند . در آخر خيابانهاى مشجر مدرسه سه در وجود داشت كه به تالارى وسيع گشوده مىشدند . بر فراز اين تالار گنبدى زيبا و تماشايى خودنمايى مىكرد . همچنين بر كنار هر يك اين سه در دو منارهء كوچك كه بالاى آنها به گلدسته‌اى ختم مىشد وجود داشت . جدار بيرونى اين گلدسته پوشيده از كاشيهاى آبى زيبا بود كه بر حاشيه هر كدام به رنگهاى زرد و سياه آياتى به خط كوفى و عربى نقش شده بود . در حجره‌هاى اين مدرسه طالب علمانى كه از بسيار نقاط ايران و بهتر بگويم از بعضى شهرهاى اسلامى آمده بودند سكونت و به تحصيل علوم دينى اشتغال داشتند تا زمانى كه بانوى بانى مدرسه زنده بود هفته‌اى يك بار با دسته‌اى از زنان به مدرسه مىآمد . لباس چركين طلاب را براى شستن مىگرفته و لباس‌هاى پاكيزه به آنان مىداده است .\r\nبارى ، هيچ كس پيش از ديدن اين مدرسه نمىتواند عظمت و جلالش را در آيينهء خيال دريابد . چه آن در حقيقت به مشابهء ظرفى ميناكارى يا پاره گوهرى است ميان انبوه گلها . و من\r\n\r\n","description":"","footnote":"","page_name":" 1926 ","page_number":278},
  {"content":"\r\n\r\nبر اين باورم كه اين مدرسه مناسب‌ترين مكانى است كه مىتوان در آن با تحصيل علوم دينى روح و جان را تصفيه كرد و به حدّ اعلاى مقام روحانيت رسيد . اما با سكونت كردن در اين مكان رفيع آسان و شايد به هيچ روى باور نتوان كرد كه مال دنيا درخور دلبستگى نيست زيرا بناى اين مدرسه خود خلاف اين نكته را نشان مىدهد چه اگر مال دنيا نبود هرگز چنين بناى با عظمت ساخته نمىشد\r\nمراسم تعميد ارامنه بنا به نوشته تاورنيه\r\nارامنه نوزادان خود را روز يكشنبه غسل تعميد مىدهند . مراسم آن چنين است : ماما يا قابله نوزاد را به كليسا مىبرد . در آنجا آرشوك يا كشيشى كه بايد آداب غسل تعميد را به جا آورد قسمتى از دعاهاى مخصوص تعميد را مىخواند سپس طفل را از ماما مىگيرد ، ويرا عريان مىكند ، در آب فرو مىبرد و به پدر خوانده‌اش مىسپارد . سپس بار دگر به خواندن دعا مىپردازد . از آن پس ريسمانى از پنبه درست مىكند ، آن را با رشته‌اى از ابريشم سرخ به هم مىتابد و به گردن نوزاد مىآويزد . ( اين رشته دو رنگ سرخ و سفيد به نشان و ياد خون و آبى است كه هنگام مصلوب شدن حضرت مسيح بر اثر ضرباتى كه بر تنش وارد آمده خارج شده است . ) سپس پدر مقدس چند جاى بدن نوزاد را تدهين مىكند و هر بار شكل صليب را با دست خود نقش مىنمايد و مىگويد : به نام اب و ابن و روح القدس ترا غسل تعميد مىدهم .\r\nترتيب تدهين اين است كه نخست زيت مقدس را به پيشانى سپس به ترتيب روى زنخدان ، شكم ، زير دو بغل ، كف دو دست ، و در آخر كف دو پا مىمالد . بعد از انجام يافتن اين مراسم پدر خوانده در حالى كه شمع روشنى در دست دارد طفل را در بغل مىگيرد ، از كليسا بيرون مىآورد و به طرف خانه راه مىافتد . پيشاپيش او و همراهانش ، گروه ساززن ، نقاره و سرنا و ديگر آلات موسيقى مىنوازند .\r\nوقتى به خانه رسيدند پدر خوانده طفل را به مادرش مىدهد چون پدر يا مادر يا پدر خوانده حق ندارند نامى به طفل بگذارند و اين وظيفه كشيش تعميد دهنده است ، وى كه همچنان حضور دارد طفل را به نام مقدسى كه يكشنبه آن هفته به نام و از آن اوست مىنامد . در خاتمه اين مراسم پدر و مادر و پدرخوانده و بستگان طفل مجلس ضيافت بزرگى تشكيل مىدهند .\r\nمرند به نوشتهء ژبر\r\nبطلميوس و استرابن مرند را مروندا ناميده‌اند . اين شهرك در جلگه‌اى كه نسبة آب فراوان دارد ، نهاده شده ، و چون آبتش زياد است محصول بسيار مىدهد . در حدود ده هزار نفر جمعيت دارد و خانه‌هايش را باغهاى بزرگ از هم جدا مىكند . محصولات عمده‌اش قرمز دانه و ترياك است . فاصلهء مرند تا تبريز دوازده فرسنگ ايران يا هجده ليو است .\r\nو بنا به نوشته دكتر هينريش بروگش :\r\nمرند گرچه سابقا بزرگ و آباد بوده اما اكنون از آبادانى رو به ويرانى نهاده است .\r\nكتيبه‌هايى كه در آن به جا مانده بيانگر اين واقعيت است كه شهرى قديمى است . در اطراف\r\n\r\n","description":"","footnote":"","page_name":" 1927 ","page_number":279},
  {"content":"\r\n\r\nمرند عشاير قريب دو هزار چادر برپا داشته‌اند ، يعنى دو هزار خانوار در آن چادرها زندگى مىكنند . شهر قريب هزار خانه دارد ، و هر سال هفده هزار تومان به علاوه هزار خروار گندم ماليات به دولت مىدهند . مرند به مرز روسيه نزديك است . از اين رو داراى موقعيت سوق الجيشى حساسى است ، و دولت نه فوج سرباز و هزار تن توپچى در آن مستقر كرده است .\r\nگاسپار دروويل كه در زمان پادشاهى فتحعلى شاه به ايران آمده در سفرنامه‌اش نوشته :\r\nمرند شهرى است كوچك امّا پر جمعيت از توابع آذربايجان . در جلگه‌اى وسيع و سرسبز و خرم نزديك رود سه لوءلوء نهاده شده و پيرامونش باغهاى بزرگ و پر حاصل است . سوار نظام عباس ميرزاى وليعهد هر سال سه ماه در مراتع گسترده دامن و باصفاى آن به سر مىبرند .\r\nحكومتش با خانى است كه از نظر سازمانى در مقام دوم مىباشد .\r\nمرند به نوشته موريس دوكوتز بوئه\r\nديوارهاى بيرونى خانه‌هاى مرند تميز ، و بعضى از كوچه‌هايش سنگفرش مىباشند ، و همين امتياز مرند را از ديگر شهرهاى ايران كه از آن گذشته‌ام ممتاز مىدارد .\r\nنام اين شهر شايد از ماراندا كه در زبان ارمنى به معنى گور مادر است گرفته شده باشد ؛ زيرا مردم بر اين اعتقادند كه زن نوح در اين شهر به خاك خفته است و بر گور او مسجدى ساخته‌اند .\r\nمسجد جامع اصفهان يا مسجد عتيق : اين مسجد از جمله شاهكارهاى معمارى است كه از روزگاران كهن به جا مانده است . اين مسجد در زمان سلاجقه به جاى مسجد بسيار كهنى كه بر اثر تصادف زمان ويران شده و از آن هيچ اثرى به جا نمانده ساخته شده است خواجه نظام الملك وزير ملكشاه سلجوقى قسمتى از اين مسجد را بنيان نهاد و قسمتى را نيز تاج الملك در سال 481 بر پاداشت . باطنيّه در سال 515 به اين مسجد آتش درافكندند و قسمتى از آن را سوزاندند . در سال 710 محمد ساوجى وزير سلطان اولجايتو قسمتى از مسجد از جمله محراب آن را ساخت :\r\nو قطب الدين پادشاه آل مظفر بخشى ديگر از آن را تجديد عمارت كرد ، و در سال 851 سلطان محمد پسر بايسنقر در قسمت غربى مسجد شبستانى بنا نهاد . اين مسجد در زمان پادشاهى شاه تهماسب ، شاه عباس كبير ، شاه عباس دوم ، شاه سليمان و شاه سلطان حسين به تدريج تجديد بنا و در مواردى تعمير شد . بدين شرح كه شاه سليمان ايوان شمالى و قسمتهاى شمالى ايوان غربى را تزيين و شاه سلطان حسين ايوان شرقى را تجديد بنا كرد . حاجى محمد حسين خان كه در زمان فتحعلى شاه حاكم اصفهان بود نيز در جنوبى و بعضى قسمتهاى ديگر مسجد را ساخت .\r\nمشك : در دوران شكوه‌مند شهريارى ساسانيان نيايش‌كنندگان اهورمزدا بر خود واجب مىشمردند با تن و جامهء پاك و خوشبوى به عبادت بپردازند ، و مشك مطبوع‌ترين و رايج‌ترين مادهء معطرى بود كه براى خوشبو كردن خويش به كار مىبردند . در ايران مشك وجود نداشت و آن را از چين مىآوردند . چينيان مشك را از نوعى آهوى معروف به آهوى مشكين به دست مىآوردند .\r\n\r\n","description":"","footnote":"","page_name":" 1928 ","page_number":280},
  {"content":"\r\n\r\nآهوى مشكين با انواع ديگر آهوان فرق دارد بدين شرح كه كوچك‌تر است ، شاخ ندارد ، دست‌هايش از پاهايش كوتاه‌تر مىباشد ، و مشك حاصل ترشحات غدّه‌اى است كه ميان تخمگاه و ناف جنس نر اين نوع آهو جاى دارد . ديگر مشخصات آهوى مشكين قوّت زياد حاسه‌هاى شنوايى و بينايى و بويايى اوست . عادت اين جانور اين است كه روزها در جايى دور از نظرها مىآسايد و صبحگاهان و به هنگام غروب به چرا مىرود .\r\nمشك تازه به رنگ قهوه‌اى سير است . وقتى مشك در نافهء آهو كه همان كيسه مشك است جمع گردد در تن آهو درد و خارش حادى توليد مىكند و حيوان ناچار مىشود كه با ضربات سم خود يا ماليدن اندامش به سنگ مشك را از كيسه بيرون كند . بوى چنين مشك آن قدر تند است كه هر جا بيفتد تا مسافتى دور از آن هيچ نوع گياه نمىرويد ، نافهء يا كيسهء مشك گرد است و به طور متوسط هر كيسه سى گرم مشك دارد .\r\nدر قديم مشك را به چند گونه از آهوى مشكين جدا مىكرده‌اند و امروز به طرق بهتر و علمىتر مىگيرند . اين نكته نيز گفتنى است كه در اين زمان براى حفاظت آهوان مشكين و ديگر جانوران كمياب دولت چين قوانين سختى وضع كرده ، و نيز كارشناسان متخصص با به كار بردن روش‌هاى خاص موفق شده‌اند كه در محل‌هاى مخصوص آهوان مشكين را تربيت و اهلى كنند و مشك را به طريق علمى به دست مىآورند .\r\nملكشاه سلجوقى : ابو الفتح حسن ملكشاه پسر الب ارسلان كه 19 جمادى الاول 447 هجرى قمرى به دنيا آمد . بزرگ‌ترين سلاطين سلسله سلجوقى است . او وسعت كشور را از چين به درياى مديترانه رساند . خواجه نظام الملك وزير از جمله عوامل مؤثر گسترش و عظمت و آبادانى كشور ملكشاه بود . خواجه كه پدرش على بن اسحاق و مادرش زمرد خاتون بود شنبه 13 ذى حجه 455 به وزارت رسيد . بيست و هشت سال و هفت ماه وزارت كرد ، و روز پنج شنبه دهم رمضان 485 در هفتاد و هفت سالگى به ضرب دشنهء ابو طاهر حارث كشته شد ، و او نخستين شخصيت بزرگ اسلام بود كه به دست فرقه باطنيه جان باخت . و ملكشاه نيز سى و پنج روز پس از قتل وى شب جمعه پانزدهم شوال 485 هجرى قمرى برابر 23 نوامبر 1092 ميلادى در سى و هشت سالگى درگذشت .\r\nاز كارهاى خوب و مشهور ملكشاه بستن زيجى در اصفهان و اقدام به اصلاح تقويم بود .\r\nو اين تقويم همان است كه به نام سالنماى جلالى شهرت يافته است . زيج ملكشاه به سال 467 بسته شده است .\r\nعاملان رصد جلالى حكيم عمر خيام نيشابورى ، امام ابو المظفر اسفزارى ، خواجه عبد الرحمن خازنى ، ميمون بن نجيب واسطى ، محمد بن احمد معمورى بيهقى ، بودند ؛ و مبدء تاريخ جلالى كه به اتفاق همه اخترگران و محققان كامل‌ترين تواريخ است جمعه دهم رمضان 471 هجرى قمرى است .\r\nمهيار از قراء معتبر بلوك مهيار است . از خرابه‌هايش معلوم مىشود كه سابقا بزرگ بوده . اكنون پانصد خانوار و دو هزار نفر جمعيت دارد . زراعتش منحصر به غله است . در زمان صفويه كاروانسراى\r\n\r\n","description":"","footnote":"","page_name":" 1929 ","page_number":281},
  {"content":"\r\n\r\nبزرگ و خوبى در آن ساخته شده است . »\r\n\r\nميانه - از نظرگاه كنت دوسرسى\r\nيكى از جهات اشتهار ميانه وجود يك نوع حشره در آن است كه مله نام دارد و گزيدنش مهلك است . در غالب سفرنامه‌هايى كه به زبان انگليسى يا زبانهاى ديگر نوشته شده ، همچنين در بعضى كتابها از اين حشره به صورت بسيار زشتى ياد شده ، ولى به نظر من اين حشره چندان كه ياد كرده‌اند خطرناك نيست . به هر صورت مسافرانى كه وارد ميانه مىشوند ترجيح مىدهند شبها را بيرون قريه بخوابند تا از آسيب گزيدن آن در امان بمانند . يكى ديگر از موجبات شهرت ميانه قاليبافى آنست . قاليهاى بافت اين شهرك ظريف است و نقشهاى جالبى دارد . پارچه‌هاى پنبه‌اى بافت ميانه زيباست . اين شهرك ششهزار نفر جمعيت دارد .\r\nو دكتر هينريش بروگش در سفرنامه‌اش آورده :\r\nميانه تا قريهء تركمن چاى هفت يا هشت فرسخ فاصله دارد ، و در دامنهء غربى قافلان كوه در دشت نسبة گشاده‌اى واقع شده .\r\nدر ميانه ساس بسيار است . سفير پروس كه به جمع‌آورى حشرات مختلف علاقه دارد و از روزى كه پا به خاك ايران نهاده‌ايم هرگونه حشره را جمع‌آورى كرده از يكى از اهالى ميانه خواهش كرد چند ساس براى او بياورد و مبلغى انعام بگيرد . او از اين درخواست متعجب شد .\r\nبىدرنگ شال كمرش را باز كرد و از چين قبايش چند ساس بيرون آورد و به سفير داد . معلوم شد اين حشره در چين و شكن لباس همهء مردم وجود دارد .\r\nدر آن سوى ميانه چند رودخانهء كوچك كه عرض هر كدام از پانزده تا بيست پا درنمىگذرد به موازات هم جريان دارند . اين رودهاى كوچك در جنوب ميانه به شاهرود مىپيوندند ، و سپس مجموعا به قزل اوزن مىريزند .\r\nو الكسيس سولتيكف نوشته است :\r\nاگر بتوان به چندين كلبهء بسيار حقير كه در آنها گروهى گدا جمع آمده‌اند و به جاى همه چيز در آن ساس است نام شهرك يا ديه داد آن را بايد ميانه ناميد .\r\nموريس دوكوتز بوته در سفرنامه‌اش درباره ميانه نوشته است : ميانه پايتخت غريب‌گزهاست . اين حشره خطرمند را كه كنه ميانه نام دارد بايد حشره‌شناسان جدّا مورد مطالعه قرار دهند .\r\nغريب‌گز ميانه از كنه اروپايى درشت‌تر مىباشد . رنگش خاكسترى مايل به سياه است ، و روى پشتش از خالهاى قرمز رنگى پوشيده شده . لانه‌اش ميان سوراخهاى ديوارهاى كهنه است چون از روشنايى گريزان مىباشد . شبها به حركت درمىآيد . ظاهرا در زمستانها مانند مارها ، قورباغه‌ها ، لاك‌پشتها و بعضى جانوران ديگر به خواب زمستانى فرو مىرود و دچار نوعى بىحسى مىگردد و چون هوا گرم شود زندگى عاديش را آغاز مىكند . زهرش خالى از خطر نيست و گاهى كشنده است . نكته قابل توجه اين كه اين غريب‌گرها به مردم محل كارى ندارند و چنان كه از نامشان برمىآيد دشمن غريبانند .\r\nدر ميانه كارخانهء قالى بافى زياد است ، قالى را از نخ پشم شتر مىبافند ، و قالىبافان در\r\n\r\n","description":"","footnote":"","page_name":" 1930 ","page_number":282},
  {"content":"\r\n\r\nتركيب الوان حسن سليقه دارند .\r\nميدان شاه نزديك هفتصد قدم طول و سيصد قدم عرض دارد و درازايش از شمال به جنوب مىباشد . در طول ميدان اتاقهاى كوچكى از خشت به ارتفاع نه تا ده پا ساخته شده كه غالبا ويران گرديده است . يا رو به خرابيست و غربا و فقيران و روسپيان در آن اتاقها سكونت اختيار كرده‌اند .\r\nسابقا مسافتى دور از ايوان ميدان در نهرى ساخته از سنگ ، آب دور ميدان جريان داشته اما اكنون سنگهاى نهر بر اثر عدم مراقبت شكسته شده آب از جريان ايستاده و بيشتر درختها خشك شده‌اند .\r\nميان ميدان دكلى است كه براى مسابقه تيراندازى از آن استفاده مىكرده‌اند ؛ بدين گونه كه بالاى آن جامى زرين مىگذاشتند چابك سواران در حال تاختن از كنار آن مىگذشتند و بعد در حال قيقاج جام را هدف قرار مىدادند و هركس به فرو انداختن جام موفق مىشد جام از آن او بود ؛ و من خود ديدم شاه صفى جد پادشاه كنونى در پنج بار تاختن سه بار جام را به تير زد و پايين انداخت .\r\nدر ميدان انواع و اقسام بازى مىكنند و نمايش مىدهند . يك نوع آنها بازى تخم‌مرغ است كه هر كس تخم مرغ حريف را با تخم‌مرغ خودش شكست برنده است . برخى تخم مرغها چون پوستشان محكم است سه يا چهار اكو قيمت دارند . اين تخم‌مرغها را از سبزوار مىآورند .\r\nخروسهاى سبزوارى نيز از خروسهاى جاهاى ديگر قشنگ‌تر و پر قوت‌ترند و در اصفهان هر خروس سبزوارى صد اكو ارزش دارد .\r\nروزهاى جمعه كه براى ايرانيان به جاى يك شنبه ماست بعضى از ده‌نشينان به اصفهان مىآيند و هر چه را براى فروش با خود آورده‌اند از قبيل در و پنجره و چهارچوب و قفل و اسب و خر و اشتر و قاطر به ميدان مىآورند و به خريداران عرضه مىدارند .\r\nدر جانب مغرب عمارت عالى قاپوست و در فاصله بين ايوان و شهر قريب هفتاد لولهء توپ بزرگ و كوچك تعبيه شده . اين توپها را با برخى چيزهاى ديگر شاه عباس بزرگ پس از فتح جزيره هرمز از آن جا به غنيمت آورده است . تاورنيه\r\nدكتر هينريش بروگش سفير آلمان در دربار ناصر الدين شاه در سفرنامه‌اش درباره ميدان شاه نوشته است :\r\nدروازهء عالى قاپو رو به ميدان بزرگى كه ميدان شاه نام دارد گشوده مىشود . طول اين ميدان در حدود هزار پا و عرضش قريب سيصد پاست و چهار طرف ميدان را مساجد عظيم و با شكوه كه گنبدهاى ديدنى و گلدسته‌هاى بلند دارد و باغها و بناهاى سلطنتى دور گرفته است .\r\nاين بناها در مجموع چنان با عظمت مىنمايد كه در كمتر سرزمينى همانند آن را مىتوان يافت و شرح و وصف آنها را كتابى بزرگ و جداگانه مىبايد . اين ميدان بزرگ كه دير زمانى با شكوه و پر عظمت و مركز اجتماعات مهم و معتبر بوده اينك به جايگاهى باير و خراب مبدل شده و محل كسب و كار گروهى ميوه فروش دوره‌گرد مىباشد و در ميانش تيرى نصب است و محكومان به مرگ را بالاى آن مىكشند .\r\n\r\n","description":"","footnote":"","page_name":" 1931 ","page_number":283},
  {"content":"\r\n\r\nدر زمانهاى گذشته به هنگام اجراى مسابقات بر فراز اين تير نشانه‌هايى تعبيه مىكرده‌اند و سواركاران ضمن تاختن اسب آن را هدف قرار مىداده‌اند .\r\n« ميدان شاه ميدان وسيعى است در شهر اصفهان كه مسجد شاه در جنوب ، مسجد شيخ لطف اللّه در مشرق ، و عمارت عالى قاپو در مغرب ، و قيصريه و بازار در شمال آن مىباشد . قبل از صفويه چون در مجاورت آن باغى معروف به نقش جهان بوده آن را ميدان نقش جهان مىگفتند ولى بعدا در زمانى كه شاه عباس اصفهان را مقر سلطنت قرارداد و به ساختن عمارت در اطراف آن پرداخت به ميدان شاه معروف شد طول ميدان پانصد متر و عرضش صد و چهل متر و تقريبا هفتاد هزار متر مربع وسعت دارد » . صفحه 2140 فرهنگ دكتر محمد معين\r\nمير خواند : محمد بن امير برهان الدين خاوند شاه بن كمال الدين محمود بلخى از خاندان سادات حسينى و پدرش از مردم بخارا بود . به سال 837 هجرى قمرى در بلخ به دنيا آمد . دو برادر داشت يكى به نام سيد نظام الدين سلطان احمد ، و ديگرى به اسم سيد نعمة الله . مهم‌ترين آثارش روضة الصفا في سيرة الانبياء و الملوك و الخلفاء است كه به نام امير عليشير نوشته . مندرجات اين كتاب بزرگ تاريخ عمومى عالم از آغاز خلقت تا وقايع سال 929 هجرى قمرى است .\r\nوى دوم ذى قعدهء سال 903 درگذشته است .\r\nمينگرلى مينگرلى از سلسله جبالى كه در طرف مشرق آن را از گرجستان جدا مىكند تا حدّ درياى سياه ادامه دارد ، و از سه ايالت ايمرت ، منگرلى ، و گوريل كه هر يك پادشاهى جداگانه دارد تشكيل شده . پادشاه ايمرت از آن دو ديگر مهم‌تر و نيرومندتر است .\r\nسابقا اين سه سرزمين منضم به هم بوده‌اند ، بعدها از هم جدا شده‌اند ، و هر يك پادشاهى براى خود انتخاب كرده است . امپراتور عثمانى هم با اين تفرقه موافق بوده زيرا هنگامى كه با هم متّحد بوده‌اند ادارهء آنها بر او دشوارتر بوده است .\r\nسه پادشاه ايمرت ، مينگرلى و گوريل هر سه عيسوى مىباشند اما مردم دربند آن نيستند كه كشيشهاشان دانا و متّقى باشند ، و كشيشان هر سه منطقه مجازند به دلخواه خود پيوند زناشويى ميان هر زن و شوهر را بگسلند ؛ زن را به مرد ديگرى شوهر دهند و براى مرد زن ديگر بگيرند . همچنين هر يك از زن و شوهر را كه مقصر باشد بفروشند .\r\nدخترانى كه از كودكى در ديرهاى زنانه تربيت مىشوند در بزرگى غالبا به كار تعميد نوزادان مىپردازند . اينان ميان دختران و پسران عقد زناشويى مىبندند ، و اعتراف به گناه مىگيرند ، به عبارت ديگر شريك وظايف كشيشان مىشوند .\r\nدر اين سه سرزمين فروختن افراد يكديگر به تركها و ايرانيان رواج كلى دارد چنان كه اگر زن يا شوهرى محتاج پول و يا چيزى شوند يكى از بچه‌هاى خود را پيش يكى از خريداران كه عده‌شان بسيار است ، مىبرند و مىفروشند ؛ حتى اگر لازم باشد با پارچه يا نوار يا خرده‌ريزهاى ديگر سودا مىكنند . ( تاورنيه )\r\nمهدى عباسى : محمد مهدى سوّمين خليفهء عباسى پسر ابو جعفر منصور در سال 127 هجرى قمرى در ايذج\r\n\r\n","description":"","footnote":"","page_name":" 1932 ","page_number":284},
  {"content":"\r\n\r\nبه دنيا آمد و در سال 158 پس از مرگ پدرش كه در همين سال روى داد به مسند خلافت نشست . در سال 160 به مكّه رفت . حاجبان كعبه به او خبر دادند بيم آنست كه كعبه از سنگينى پوشش بسيار كه طىّ ساليان بسيار بر آن پوشانده‌اند فرو پاشد . مهدى فرمان داد همهء پوششها را بردارند ، چنين كردند . آن گاه به دستور وى كعبه را با گلاب و عطر و زعفران شستند ، و پوششى نو بر آن پوشاندند .\r\nوى در سال 160 به مدينه رفت و در آن جا رقيّه دختر عمر را به زنى گرفت . سلمة بن سعيد ، خيزران دختر عطا را كه از مردم حرش شهرى از يمن بود و به بردگى به طبرستان افتاده بود از خداوندش خريد و به مهدى تقديم كرد . خليفه وى را آزاد نمود و به زنى گرفت ، و از او داراى دو پسر شد : موسى هادى ، و هارون الرّشيد .\r\nمهدى در دوران خلافت خود به آسياى صغير لشكر كشيد و بسيارى از بقاياى مانويان را كه در سراسر كشورهاى اسلامى پراكنده شده بودند و به نام زنادقه شهرت يافته بودند كشت . وى در اوايل سال 169 در ماسبذان دنبال شكار مىتاخت شكار به ويرانه‌اى پناه برد .\r\nمهدى اسب در آن ويرانه راند . پشتش به در و ديوار خرابه اصابت كرد و شكست ، و 22 محرم 169 از همان آسيب درگذشت . مدت خلافتش دو سال و يك ماه و پنج روز ، و عمرش چهل و سه سال بود .\r\nمختصر آنچه تاورنيه دربارهء ميوه‌هاى ايران آورده است چنين است :\r\nدر ايران مانند فرانسه همه‌گونه ميوه وجود دارد اما جز در بعضى نواحى مانند اصفهان در جاهاى ديگر همه نوع فراوان نيست . بنابراين در ايران سيب گلابى ، انار ، آلو ، گيلاس ، شاه بلوط ، ازگيل ، نارنج ، و هفت هشت قسم زردآلو به عمل مىآيد . يك نوع زردآلوهاى آن كه كوچك‌تر است از انواع ديگر بهتر مىباشد . وقتى مىشكافند هسته‌اش نيز شكافته مىشود و مغزى سفيد و خوش‌مزه دارد . خربزه‌هاى ايران نيز بسيار خوش طعم است و خوردن زيادش زيان ندارد . كسانى هستند كه روزى سى و شش ليور خربزه مىخورند و سلامتشان مختل نمىشود .\r\nايرانيان در نگهدارى ميوه بصيرت و مهارت زياد دارند چنان كه در همه فصول خربزه در خانه دارند و خربزهاى نو را به خربزه‌هاى كهنه مىرسانند . محصول انجير و بادامشان زياد است اما گردو كم دارند . درخت زيتون فقط در دو ايالت گيلان و مازندران مىرويد . در ارمنستان ايران و گرجستان و مينگرلى درخت انگور فراوان است ، و چون هواى اين مناطق در زمستانها سرد مىشود موها را زير خاك مىكنند و در بهاران بيرون مىآورند ؛ اما در نقاطى كه هوا معتدل است چنين نمىكنند .\r\nشراب سه شهر ايران : شيراز ، يزد ، و اصفهان معروف است . شراب شيراز كه از آن دو بهتر مىباشد مخصوص پادشاه و بزرگان مىباشد . شراب يزد را به لارستان و هرمز مىبرند ؛ اما شراب اصفهان چون از انگورهاى بسيار شيرين ساخته مىشود از شرابهاى ديگر شيرين‌تر است و مصرف زياد آن گلو را مىزند .\r\nدر ايران شراب را در خمره مىريزند و براى اين كه از جدار آن بيرون نتراود ديوار خمره\r\n\r\n","description":"","footnote":"","page_name":" 1933 ","page_number":285},
  {"content":"\r\n\r\nرا از داخل با روغن دنبه چرب مىكند . هر يك اين خمره سرپوش چوبين دارد .\r\nچند سال پيش كشيشان كارمى مارچوبهء كاسنى و كنگر فرنگى را به ايران آوردند و كشت آن را به مردم آموختند اين سبزيها به خوبى عمل مىآيد .\r\nناظر - رافائل دومانس در كتاب « ايران در سال 1660 » مقام و شغل ناظر را چنين شرح داده است :\r\nناظر بر كارهاى همهء افراد عالى رتبه پادشاه كه هر يك داراى وظيفهء خاصى است نظارت مىكند ، و درآمدش از راه حلال يا حرام در هر سال به سه يا چهار هزار تومان مىرسد ؛ زيرا هر آنچه در دربار وجود دارد در اختيارش مىباشد . شاه ناظر ديگرى كه خود انتخاب مىكند زير فرمان او قرار مىدهد . حقوق اين كمك ناظر از صد يا صد و بيست تومان در نمىگذرد .\r\n\r\nنخجوان بنا به نوشته گاسپار دروويل\r\nشهرت كهن سال و باستانى . بر حسب برخى روايتها نوح پيغمبر زمانى كه كشتيش بر فراز كوه آرارات متوقف شد و از آن به زير آمد نخجوان را در محلى كه از كوه مذكور فاصله زياد ندارد بنا نهاد . شاه عباس بزرگ زمانى كه مصمم به ايجاد موانعى بر سر راه حملات عثمانيها به ايران بود اين شهر را ويران ساخت ، و با اين كه پس از او در بازسازيش جهد بسيار شده بدين آسانيها خرابيها ترميم نيم پذيرد . نخجوان در زمان آبادى چهل هزار خانه و سيصد هزار نفر جمعيت داشته است . در زمان حاضر مركز ناحيه اران است . و دكتر هينريش بروگش در سفرنامه‌اش نوشته :\r\nنخجوان كلمه‌ايست ارمنى و به معنى نخستين منزل . مردم آن سامان بر اين اعتقادند پس از اين كه توفان نوح فرو نشست و كشتى او بر فراز كوه آرارات آرام گرفت وى و همراهانش در اين محل كه بعدها نخجوان ساخته شد فرود آمدند . در اين شهر گورى قديمى است و آن را قبر نوح مىدانند .\r\nبيشتر ساختمانهاى شهر از خشت و گل ساخته شده ، و در آن چند برج و منارهء نيمه خراب از زمان سلجوقيان به جان مانده كه در زمان آبادانى بسيار جالب و زيبا بوده‌اند ، و اكنون به سبب عدم توجه كاملا رو به ويرانى نهاده‌اند .\r\nبيشتر مردم نخجوان مسلمانند . چنان كه گفتم قبر نوح نزديك شهر كنار خرابه‌هاى قلعه قديمى واقع است . اين قلعه را در زمانهاى گذشته ايرانيان ساخته‌اند . با اسب در مدت نيم ساعت مىتوان به آرامگاه نوح رسيد . مقبره به صورت مدور و استوانه مانند ساخته شده و زيرزمين هم دارد . در برج كوتاه و سقفش هلاليست . ستونى زير آن زده‌اند ، و كنار ستون محرابيست .\r\nقبر منسوب به نوح در زيرزمين صحن است . سنگى كه كتيبه‌اى به خط ناخوانا روى آن حك شده روى قبر قرار دارد . ارامنه اعتقاد كامل دارند كه اين گور نوح است ، اما مسلمانان باور نمىكنند .\r\nكليساى پيروان مذهب ارتدوكس بيرون شهر است . تمامى كليسا را به رنگ سفيد و\r\n\r\n","description":"","footnote":"","page_name":" 1934 ","page_number":286},
  {"content":"\r\n\r\nبرجهايش را به رنگ سبز درآورده‌اند . هنگام اجراى مراسم مذهبى مردان در يك طرف و زنان در طرف ديگر تالار كليسا مىايستند . نزديك كليسا زمين زراعى كهنه‌ايست كه عقربهاى سياه و درشت بسيار دارد . زهر اين عقربها چنان مهلك است كه هركس را بگزند اگر نميرد دچار درد و تشنج شديد و طولانى مىشود .\r\nتماشاى كوه آرارات كه ستيغ آن هميشه از برف پوشيده است به راستى تماشايى است .\r\nمىگويند نوح پس از اين كه به محل نخجوان فرود آمد مدتها بر سر پا ايستاد و از آن جا به كشتى خود كه بر سر كوه به گل نشسته بود نظر مىدوخت .\r\nالكسيس سولتيكف آورده است :\r\nنخجوان شهرى بد تركيب است و يك نفر اروپايى نمىتواند نقشه و طرح آن را تشخيص دهد . ديوارها و خانه‌هايش همه از گل ساخته شده چنان بد نماست كه چنين مىنمايد كودكان آن را ساخته‌اند . از اين خانه‌هاى نازيبا زنانى كه لباسهاى ژنده ومندرس بر تن دارند و بچه‌هايى كه بيش از حدّ تصور كثيف و چركينند و پيران شكسته پشت بيرون مىآيند ، و اين وصف نخجوانى است كه در پترزبورگ و مسكو و در ارمنستان آن را بهشت روى زمين مىخوانند .\r\nارامنه بر اين اعتقادند كه نخجوان كهن‌ترين شهرهاى جهان است ، و نامش به معنى كشتى نوح است ؛ چه نخ به زبان ارمنى به معنى كشتى و جوان به معنى چيزهاى گيرنده مىباشد ؛ مىگويند نوح پس از فرو نشستن توفان بدين جا فرود آمد و مقيم شد . گور خودش در اين جا و قبر زنش در مرند است .\r\nاين شهر سابقا بسيار وسيع و آبادان بوده ، اما سلطان مراد پادشاه عثمانى آن را ويران ساخته است .\r\nآثار چند مسجد بزرگ در آن ديده مىشود . نهر كوچكى كه آبش گواراست از آن مىگذرد . چون لشكريان عثمانى همواره به ايران هجوم مىآوردند شاه عباس براى اين كه راه تاخت و تاز آنها را ببندد تمام آباديهاى سر راه را خراب و خالى از سكنه كرد و به داخل ايران كوچاند . بيست و هفت هزار خانوار را در گيلان مستقر كرد كه چون آب و هواى آنجا موافق و مساعد مزاجشان نبود غالب آنان تلف شدند و عده‌اى را به اصفهان كوچاند ، و براى آنان جلفا را بنا نهاد . ( تاورنيه )\r\nموريس دوكوتز بوئه دربارهء نخجوان نوشته است :\r\nمورخان و محققان نخجوان را همان شهر كهن ارتاگزات مىدانند و مىگويند در آن روزگاران سى هزار خانه داشته ، اما اكنون بيش از هزار خانه ندارد .\r\nرودخانهء كوچكى نخجوان را به دو قسمت تقسيم مىكند .\r\nنخل درختى است گرمسيرى و بين 29 تا سى و نه درجه عرض شمالى مىرويد . ساقه‌اى استوانه‌اى و برگهاى پهن و مجتمع دارد كه در قسمت فوقانى چون چترى گسترده است . نخل انواع مختلف دارد ، و گونه زينتى آن در گلدان پرورش داده مىشود . اين درخت را از چهار هزار سال پيش\r\n\r\n","description":"","footnote":"","page_name":" 1935 ","page_number":287},
  {"content":"\r\n\r\nاز ميلاد حضرت مسيح در بين النهرين و حوضهء درياى مديترانه مىشناختند و آن را ارج مىنهادند ، و به عنوان يكى از خدايان پرستش و ستايش مىكردند . آثار بازمانده از تمدنهاى كهن و دوره‌هاى بعد كه به نقش نخل آراسته است ، نشانه‌اى از ارجمندى اين درخت با بركت است .\r\nدر منظومهء « درخت آسوريك » كه متنى است پهلوى و موضوعش مناظره بين بز و نخل است نخل خود را مىشناساند .\r\nخداوند در آياتى چند از نخل و برخى از اندامهاى او سخن فرموده و انتهاى هلالى خوشهء او را به ماه كاهيده تشبيه كرده است .\r\nنخل در ادبيات سرزمينهاى رويش آن به ويژه ادبيات فارسى جايگاهى بلند دارد و مظهر بارورى ، سرسبزى ، استوارى ، رسايى و سخاوت است .\r\nنخل درختى است دو پايه و گلهاى نر و ماده هر يك جداگانه بر روى يك درخت در غلافهاى زمردگون مىرويند . با شكفته شدن غلاف شكوفه‌هاى سپيد رنگ نمايان مىشود . با گذراندن دسته‌اى از شكوفه نر در ميان شكوفه‌هاى درخت مايه او را باور مىسازند ، و اين كار به وسيلهء انسان انجام مىگيرد .\r\nاعتقاد بر اين است كه نخل و انسان از بسيارى جهات به يكديگر شبيه‌اند . براى شمارش نخل واژه نفر به كار مىرود . شكوفه‌دادن نخل را زاييدن مىگويند . نخل كشته مىشود ، مىميرد ، دل دارد ، بچه مىزايد ، و حتى تغيير جنسيت مىدهد و پيرايش مىشود .\r\nدر اخلاق ناصرى اثر معروف خواجه نصير الدين طوسى آمده است : « درخت خرما به چندين خاصيت از خواص حيوانات مخصوص است و آن آنست كه در بنيهء او جز وى معين شده است كه حرارت غريزى در او بيشتر باشد به مثابهء دل ديگر حيوانات تا اغصان و فروع از او رويد چنان كه شرايين از دل ، و در لقاح و گشن دادن و بار گرفتن و مشابهت به وى آنچه بدان بار گيرد به بوى نطفهء حيوانات مانند ديگر جانوران است ، و آن كه چون سرش ببرند يا آفتى به دلش رسد يا در آب غرق شود خشك شود شبيه است به بعضى از ايشان . و بعضى از اصحاب فلاحت خاصيتى ديگر ياد كرده‌اند درخت خرما را از همه عجيب‌تر و آن است كه درختى باشد كه ميل مىكند به درختى و بار نمىگيرد جز از گشن هيچ درختى جز از گشتن آن درخت ؛ و اين خاصيت نزديك است به خاصيت الفت و عشق كه در ميان ديگر حيوانات است . بر جملهء امثال اين خواص بسيار است در اين درخت . او را يك چيز بيش نمانده است تا به حيوان رسد ، و آن انقلاع است از زمين و حركت در طلب غذا . و آنچه در اخبار نبوى عليه السلام آمده است كه درخت خرما را عمه نوع انسان خوانده است آن جا كه فرموده است : اكرموا عمتكم النخله فانها خلقت من بقيه طين آدم همانا اشارت بدين معنى باشد و اين مقام غايت كمال نباتات است و مبدء اتصال به افق حيوانات ، و چون از اين مرتبه بگذرد در مراتب حيوانى بود كه مبدء آن به افق نبات پيوسته بود . . . »\r\nدر لابلاى شاخ و برگ نخل مادهء سفيد رنگى وجود دارد كه به آن « پنير » مىگويند . از قسمت فوقانى آن « دل » شاخ و برگ مىرويد و قسمت زيرين آن به آوندهاى آبكش و ريشه در\r\n\r\n","description":"","footnote":"","page_name":" 1936 ","page_number":288},
  {"content":"\r\n\r\nارتباط است . پنير منبع تغذيه شاخ و برگ و شكوفه و خوشه درخت است . براى دسترسى به آن چاره‌اى جز « كشتن » درخت نيست . براى كشتن درخت تمام شاخ و برگ آن بريده مىشود ، و سر از تن نخل جدا مىشود .\r\nاگر گلوله‌اى در دل نخل نشيند ، و يا دلش به قطرات نفت آغشته شود جان مىبازد .\r\nكشتن و قربان كردن انسان در طول تاريخ بشر رويداديست عادى ، و جباران و ستمگران تاريخ هزاران نفر از ابناى بشر را در پاى هوسهاى خود قربان كرده‌اند و مىكنند . اما بجز نخل كدام درخت قربانى مىشود ؟ قربان كردن نخل پيشينه‌اى كهن دارد ، و در تمدّن بابل نيز مرسوم بوده است .\r\nقربان كردن در مقدم عزيزان رسمى است كهن كه هنوز به قوت خود باقى است ، اما در پاره‌اى نواحى خرماخيز مقدم مهمانان و عزيزان را با قربانى كردن نخل ارج مىنهند .\r\nنخل را عمّه انسان ناميده‌اند و شاخه‌هاى سبز آن را در گور مردگان مىنهند و مىگويند تا رطوبت برگها باقى است مرده از فشار قبر و عذاب در امان است .\r\nعبد الجليل رازى قزوينى در كتاب « النقض » مىنويسد : « چون آدم را از بهشت به زمين فرستادند جبرئيل را گفت از آن درخت خرما كه من به زير آن خفتمى و نشستمى دو چوبك بياور تا مرا از نسيم او راحتى باشد . جبرئيل آن بياورد و بنهاد . درخت بارور شد . آدم در سايهء آن نشستى و از ميوهء آن خوردى . چون از دنيا برفت خداى تعالى فرمود دو چوبك از آن در كفن آدم بپيچند . و آدم چون خرما ديدى گفتى :\r\nهذا عمّتكم ؛ اين عمّه شماست پس جريدتين سنت آدم و حوا شد . آنگه سنت همه انبيا شد ، آنگه سنت محمد مصطفى ( ص ) و المرتضى ( ع ) . »\r\nو اين سخن از دانايان كهن مانده است : « باز از مرغان ، شتر از بهايم ، خرما بن از درختان ، ياقوت از جواهر ، قرآن از كتب ، كعبه از بناها ، دل از اعضاى بدن ، و خورشيد از ستارگان برترين آنهاست . »\r\nكاشت نخل به دو روش انجام گيرد :\r\nالف : كاشت هسته ؛ هسته خرما جسمى سخت و استخوانى است . در يك سو شكافى دارد ، و در ديگر سوى نقطه‌اى برجسته كه نطفهء آن است ، و از همين نقطه است كه پس از كشت جوانه مىزند . هسته خرما در پاييز كشت مىشود ، و پس از چند بار آبيارى جوانه از خاك سر بر مىكشد . پس از يك سال داراى پنج تا شش برگ مىشود و به تدريج به رشد خود ادامه مىدهد . ريشه نخل افشان است ، و براى رسيدن به رطوبت در دل خاك چندين متر پيش مىرود . قطر هر ريشه در يك درخت بالنده و قوى به بيش از يك سانتى متر مىرسد . هسته بسته به نژاد پس از چند سال مىزايد . تجربه نشان داده هفتاد درصد هسته‌هاى سبز شده به « نر مىزايند » يعنى « نر » مىشوند . درخت نر اگر چه بر خلاف انسان « نر » مىزايد اما بارور نمىشود .\r\nب - كشت پا جوش - نخل تا جوان است پيرامون خود جوانه‌هايى مىروياند كه به آن\r\n\r\n","description":"","footnote":"","page_name":" 1937 ","page_number":289},
  {"content":"\r\n\r\n« دميد » مىگويند . دميد فرزند نخل است و هم در پاى نخل نر و هم ماده جوانه مىزند ، و از ريشه مادر تغذيه مىكند . چون دميد نخل مايه بالنده شد و به وزن تقريبى سى چهل كيلو رسيد ، آن را از مادر جدا مىكنند ، و در جاى ديگر مىنشانند . فروردين و اوايل مهر بهترين زمان كشت جوانه نخل است . زيرا موقع حركت نخل يعنى روييدن برگهاى تازه است .\r\nپس از جدا كردن دميد او را به همان اندازه كه در كنار مادر در خاك بوده در چاله‌اى قرار مىدهند و پيرامونش خاك مىريزند . زمين بكر در آبيارى به هنگام - تا چهل روز همه روز - در به ثمر رسيدن دميد اهميت دارد . دميد تا رويش ريشهء تازه از مواد غذايى ذخيره شده در پنير خود مصرف مىكند زو پس روياندن ريشه به اصطلاح « خود گير » مىشود .\r\nتفاوت تكثير به روش هسته‌كارى و نهال پاجوش در اين است كه پاجوش درخت مايه چون مادر خود درختى مادر خواهد شد ، با همان ويژگيهاى مادر .\r\nبارورى نخل بسته به نژاد ، مكان جغرافيايى ، و عوامل ديگر چون درجه حرارت ، آبيارى ، و كودورزى به هنگام ، پس از نهال كردن بعد از دو تا سه سال مىزايد ، و پس از عمل گرده‌افشانى خرما مىدهد .\r\nنخلداران به تجربه دريافته‌اند كه اگر با گردهء درخت نر و مايه‌اى كه براى اولين بار زاييده‌اند عمل لقاح انجام گيرد ، خرماى حاصل داراى رطوبت كمتر و خشك خواهد بود .\r\nگرده نخل نر مىتواند تا چند سال مورد استفاده قرار گيرد و خاصيت خود را از دست نمىدهد .\r\nاگر زن دو قلو و چند قلو مىزايد بعضى از نخيلات هم سالى دوبار مىزايند ، و نيز تغيير جنسيت در نخل ديده شده يعنى نخل مايه به نر و نر به ماده تغيير يافته و اين نيز شايد وجه تشابهى بين نخل و انسان باشد .\r\nبراى اين كه نخل قوى و شاداب و سالم بماند بايد شاخه‌هاى خشك آن را بريد . با بريدن شاخه‌هاى زائد پلكانى بر تنهء نخل ايجاد مىشود كه به ساغرى معروف است .\r\nخرما غذايى مقوى و مغذى است و داراى موادى چون قند ، سلولز ، مواد معدنى و آلى ، پروتئين و چربى است . هر كيلو خرماى تازه 1570 و هر كيلو خرماى خشك بيش از سه هزار كالرى حرارت دارد . از خرما شيره ، سس خرما ، همچنين عرقى كه در پزشكى مصرف دارد ، درست مىشود . از شاخ و برگ خرما در صنايع چوب سازى ، كاغذ سازى ، تهيه سبد ، ريسمان و كارهاى ساختمانى ، و زينتى استفاده مىشود .\r\nهسته خرما ارزش غذايى فراوان دارد . مواد تركيبى آن عبارت است از نه و چهل و شش صدم درصد رطوبت ، هشت و نوزده صدم درصد روغن ، بيست دو درصد پروتئين ، شصت و دو پنجاه و يك صدم درصد هم مواد معدنى .\r\nبعضى درختان خرما به نسبت بالندگى ، جوانى ، و نيرومندى ممكن است پانزده و شانزده خوشه برآورند ، اما براى اين كه محصول آنها درشت و شيرين و شاداب باشد فقط چهار يا پنج خوشه را به جا مىگذارند و بقيه را پيش از آن كه سنگين شود مىبرند .\r\n\r\n","description":"","footnote":"","page_name":" 1938 ","page_number":290},
  {"content":"\r\n\r\nبلندى برخى درختان خرما به هفده هجده متر مىرسد و عمرشان از صد و بيست در مىگذرد .\r\nمراكز خرماخيز ايران استانهاى سيستان و بلوچستان و هرمزگان ، بوشهر ، خوزستان ، خراسان ، ( طبس ) اصفهان ( خوربيابانك ) مىباشد\r\n( برگرفته از نوشته‌هاى دانشمند عبد الكريم حكمت يغمايى ) .\r\nوجه تسميهء نوروز : در باب وجه تسميهء نوروز تاريخ‌نويسان و محققان عقايد مختلفى ذكر كرده‌اند كه به افسانه شبيه‌تر است تا حقيقت ، اما چون آوردن آنها خالى از لطف نيست بعض آنها ياد مىشود :\r\nفردوسى سرايندهء نامور ضمن شرح پادشاهى جمشيد سروده است :\r\n « چو آن كارهاى وى آمد بجاى * ز جاى مهين برتر آورد پاى \r\n به فر كيانى يكى تخت ساخت * چه مايه به دو گوهر اندر نشاخت \r\n كه چون خواستى ديو برداشتى * ز هامون به گردون برافراشتى \r\n چو خورشيد تابان ميان هوا * نشسته برو ، شاه فرمانروا \r\n جهان انجمن شد بر تخت اوى * فرومانده از فرهء بخت اوى \r\n به جمشيد بر ، گوهر افشاندند * مر آن روز را « روزنو » خواندند \r\n سر سال نو هرمز فرودين * بر آسوده از رنج تن ، دل ز كين \r\n بزرگان به شادى بياراستند * مى و جام و رامشگران خواستند \r\n چنين روز فرخ از آن روزگار * بمانده از آن خسروان يادگار » \r\nابن البلخى مؤلف « فارسنامه » راجع به چگونگى پديد آمدن جشن نوروز گفته است :\r\n. . . « پس بفرمود ( مقصود جمشيد است ) تا جملهء ملوك و اصحاب اطراف و مردم جهان به اصطخر حاضر شوند ، چه جمشيد در سراى نو بر تخت خواهد نشستن و جشن ساختن و همگان بر اين ميعاد آنجا حاضر شدند و طالع نگاه داشت و آن ساعت كى شمس به درجهء اعتدال ربيعى رسيد وقت سال گردش ، در آن سراى به تخت نشست ، و تاج بر سر نهاد ، و همهء بزرگان جهان در پيش او بايستادند . و جمشيد گفت بر سبيل خطبه كى ايزد تعالى و رج و بهاى ما تمام گردانيد و تأييد ارزانى داشت و در مقابل اين نعمت‌ها بر خويشتن واجب گردانيديم كى با رعايا عدل و نيكويى فرماييم . چون اين سخنان بگفت همگان او را دعاى خير گفتند و شادىها كردند و آن روز جشن ساخت و « نوروز » نام نهاد و از آن سال باز نوروز آيين شد و آن روز هرمز از ماه فروردين بود و در آن روز بسيار خيرات فرمود و يك هفته متواتر به نشاط و خرمى مشغول بودند و بعد از آن يك شبانه روز عبادتگاه رفت و يزدان را عز ذكره پرستش و شكر گزارد . . . »\r\nابو ريحان محمد بن بيرونى ( 437 - 363 ) در كتاب التفهيم لاوايل صناعة التنجيم مؤلف به سال 420 آورده است :\r\n« از رسم‌هاى پارسيان نوروز چيست ؟ نخستين روز است از فروردين ماه و از اين جهت « روز نو » نام كردند ، زيراك پيشانى سال نو است . »\r\n\r\n","description":"","footnote":"","page_name":" 1939 ","page_number":291},
  {"content":"\r\n\r\nدر نوروزنامه كه منسوب به حكيم عمر خيام است آمده است :\r\n« . . . اما سبب نهادن نوروز آن بوده است كه چون بدانستند كه آفتاب را دو دور بود يكى آنك هر سيصد و شصت و پنج روز و ربعى از شبانروز به اول دقيقهء حمل باز آيد به همان وقت و روز كه رفته بود بدين دقيقه نتواند آمدن ، چه هر سال از مدت همى كم شود ، و چون جمشيد آن روز را دريافت نوروز نام نهاد و جشن آيين آورد ، و پس از آن پادشاهان و ديگر مردمان به دو اقتدا كردند . »\r\nياقوت بن عبد اللّه حموى در معجم البلدان راجع به وجه تسميهء نوروز شرحى ياد كرده كه ترجمهء آن به اختصار چنين است :\r\nيكى از سرداران مأمون كه حسين بن عمرو الرستمى نام داشت از موبدان موبد خراسان چگونگى پديد آمدن جشن نوروز و مهرگان را پرسيد . چنين پاسخ شنيد كه : در « بطيحه » ( واقع ميان بصره و واسط ) و بائى سخت ظاهر شد و بسيارى از مردم مردند . چون روز اول فروردين رسيد بارانى تند فرو باريد كه به بركت آن بيشتر مردمان جان يافتند امير آن روزگار گفت اين « نوروز » است و از آن زمان جشن نوروز معمول شد .\r\nمعنى فروردين : فروردين جدا شده از لفظ  Fravartinam  فرس هخامنشى است كه صورت منفرد آن  Fravarti  است و به اوستائى فروشى  Fravashi  و به پهلوى فروهر  Fravahr  گفته مىشود و به معنى وجود روحانى سرمدى است .\r\nبراى روشن شدن مطلب يادآورى شرح زير به نظر لازم مىآيد :\r\nاز قديم‌ترين اعصار و ادوار مردمان ارواح را مقدس و گرامى مىداشتند اما احترامشان با ترس و وحشت آميخته و توأم بود زيرا مىپنداشتند ارادهء ارواح در خوشبختى يا بدبختى ، تندرستى يا بيمارى آنان اثر فراوان دارد .\r\nبه تدريج پايهء اين تصور سست شد و احترام به صورت واقعى و حقيقى جلوه‌گر گرديد و پيشوايان دينى و روحانى هم مردم را به بزرگ داشتن و مقدس شمردن ارواح دعوت مىكردند .\r\nدر اوستا براى مردم پنج نيروى شگرف به نام‌هاى آهو ،  Ahu  - دئنا ،  Daena  - بائوا ،  Baodha  - اورن ،  Urvan  - فروشى  Frawashi  شمرده شده كه هر يك وظائف خاصى دارد و به درجهء معينى از كمال است .\r\nافضل اين پنج ، فروشى است كه از جانب مزدا مأمور حمايت و نگهدارى مردمان است ، اين نيروى پاك آسمانى از به دو تولد براى حراست ، با انسان همراه است حتى پس از مرگ هم پيوستگىهاى خود را با بستگان و نزديكان متوفى نمىگسلد و هر سال به روز فروردين به ديدن آنان مىشتابد و براىشان نيكى و خوبى مىطلبد . هنوز هم در بعضى نقاط ايران كه موقعيت طبيعى و عوامل ديگر مردم آنجا را از مخالطت و رفت و آمد با اقوام و طوايف ديگر بازداشته پيروان اين گونه معتقدات فراوانند .\r\nمردم بعض آبادىهاى پيرامون يزد كه رسوم و عقايد ملى خود را به خوبى نگهداشته‌اند و\r\n\r\n","description":"","footnote":"","page_name":" 1940 ","page_number":292},
  {"content":"\r\n\r\nهم اكنون نيز مراسم جشن سده را به جا مىآورند معتقدند كه شب اول فروردين فرشته‌اى به همه خانه‌ها سركشى مىكند ، به همين واسطه براى خوش‌آمد او و اين كه خاطرش آزرده و ملول نگردد چند روز پيش از اين هنگام با مواظبت و مراقبت تمام همه جاى خانه را پاك مىكنند ، گرد و غبار از فرش‌ها مىگيرند ، گلاب مىپاشند تا فرشته ، وقت ورود از ديدن خانه و ساكنين آن بيزار نگردد . حتى براى پذيرائى او در تنور خانه نان تازه و بهترين غذا و خورش مىگذارند تا از آن بخورد ، چراغ هم تا صبحگاه روشن است .\r\nبجا آوردن اين مراسم بىشك نشانه‌اى از اعتقاد نيروى پاك فره‌وشى است كه با وجود گذشت زمانهاى دراز همچنان به خاطرها مانده است .\r\nنوروز خاصه و عامه : مدت جشن نوروز را تاريخ‌نويسان و پژوهندگان مختلف ذكر كرده برخى يك ماه و بعضى كمتر نوشته‌اند . آنچه از متون تواريخ و ساير مآخذ و منابع استنباط مىشود اينست كه مدت اين جشن ده روز بوده كه پنج روز اول را نوروز عامه و پنج روز دوم را نوروز خاصه يا نوروز بزرگ يا جشن بزرگ مىناميده‌اند .\r\nابو ريحان در اشاره بدين مطلب نوشته : « و آنچ از پس اوست از اين پن ، روز همه جشن‌هاست و ششم فروردين ماه نوروز بزرگ دارند زيراك خسرون بدان پنج روز حق‌هاى حشم و گروهان و ( بزرگان ) بگزاردندى و حاجت‌ها روا كردندى ، آنگاه بدين روز ششم خلوت كردندى خاصگان را . و اعتقاد پارسيان اندر روز نخستين آنست كه اول روزيست از زمانه و به دو فلك آغازيد كشتن . »\r\nشهمردان رازى در روضهء المنجمين آورده است :\r\n« آنچه معروفست آن دانند كه خسروان چون نوروز بودى بر تخت نشستند و پنج ، روز رسم بودى كه حاجت مردم روا كردندى و عطاهاى فراوان دادندى و چون اين پنج روز بگذشت به لهو كردن و باده خوردن مشغول شدندى پس اين روز از اين سبب بزرگ كردندى . »\r\nتا اوان شهريارى هرمز بن شاپور اين رسم و آيين برقرار بود . از آن پس ، فاصله و تفاوت ميان نوروز عامه و خاصه از ميان برخاست و پيوسته شد .\r\nچنان كه به اجمال اشاره گرديد در پنج روز اول همهء مردم به رسيدن جشن نوروز شادىها مىكردند و به سرور و خوشى مىپرداختند . بجا آوردن آداب نوروز خاصه در دربار پادشاهان باشكوه و جلال بود - به قول صاحب نورزنامه « آئين ملوك عجم از گاه كيخسرو تا به روزگار يزدجرد شهريار كه آخر ملوك عجم بوده چنان بوده است كه نوروز نخست كس از مردمان بيگانه موبد موبدان پيش ملك آمدى با جام زرين پرمى ، و انگشترى ، و درمى و دينارى خسروانى ، و يك دسته خويد سبز رسته و شمشيرى و تير و كمان ، دوات و قلم ، و اسپى و بازى و غلامى خوب‌روى ، و ستايش نمودى و نيايش كردى او را به زبان پارسى به عبارت ايشان . چون موبد موبدان از آفرينش بپرداختى پس بزرگان دولت درآمدندى و خدمتها پيش آوردندى . »\r\nآفرين موبد موبدان بر ايشان : « شها به جشن فروردين ، به ماه فروردين آزادى گزين يزدان و دين كيان ،\r\n\r\n","description":"","footnote":"","page_name":" 1941 ","page_number":293},
  {"content":"\r\n\r\nسروش آورد ترا دانايى و بينايى به كاردانى ، و دير زيو باخوى هژير ، و شادباش بر تخت زرين ، و انوشه خور به جام جمشيد ، و رسم نياكان در همت بلند و نيكوكارى و ورزش داد و راستى نگاهدار ، سرت سبز باد و جوانى چو خويد ، اسپت كامگار و پيروز ، و تيغت روشن و كارى به دشمن ، بازت گير او خجسته و كارت راست چون تير ، و هم كشورى بگير نو بر تخت با درم و دينار ، پيشت هنرى و دانا گرامى ، و درم‌خوار و سرايت آباد و زندگانى بسيار .\r\nچون اين بگفتى چاشنى كرد و جام به ملك دادى و خويد در دست ديگر نهادى و دينار و درم در پيش تخت او بنهادى و بدين اين خواستى كه روز نو و سال نو هر چه بزرگان اول ديدار چشم بر آن افگنند تا سال ديگر شادمان و خرم با آن چيزها در كامرانى بمانند ، و آن بر ايشان مبارك گردد كه خرمى و آبادانى جهان در اين چيزهاست كه پيش ملك آوردندى . »\r\nآوردن زر به خدمت پادشاه از آن سبب بود كه مىگفتند : ديدن زر بر روشنى چشم ، شادى دل ، نيروى دانش ، زيبائى چهر ، فرجوانى مىفزايد و پيرى را مىراند . و معتقد بودند انگشترى نشانهء مردانگى و راى درست و عزيمت نيكوست . در فضيلت خويد مىگفتند : جو هم داروست و هم غذا ، هر جا افتاده شود مىرويد ، بيست و چهار گونه بيمارى سخت را شفا مىبخشد ، سبوس جو و گندم پىهاى سست را نيرو مىدهد . پرپشتى و فزونى خويد جو نشانهء فراخى معيشت و ارزانى است ، ترقى ديوان را به پايهء مردمى و فزونى مردم را به جايگاه فرشتگان به نيروى قلم مىدانستند و شاه جانوران گوشتخوار را باز ، و شريفترين چهارپايان را اسب تصور مىكردند .\r\nشراب را سودمند مىشمردند و مىگفتند : مى زدايندهء غم ، فزايندهء شادى است . شراب تن را فربه ، گونه را سرخ ، و پوست تن را نرم و تازه ، و فهم را تيز ، و مردمان بخيل و جبان را بخشنده و بىباك مىكند .\r\nبراى ديدار نيكو چهار خاصيت مىشمردند : خجسته كردن روز ، خوش گردانيدن عيش ، زياد شدن مال و جاه ، افزون شدن مردانگى و جوان‌مردى .\r\nپس از اين تشريفات شهرداران و اسپهبدان و بزرگان به خدمت پادشاه حاضر مىشدند و تحفه‌ها و پيشكش‌هاى خود را كه معمولا از طرائف و ظرائف بود از نظر شاهنشاه مىگذراندند .\r\nپادشاه فرمان مىداد هر چيز را كه گرانبها و پر ارزش بود در خزانه نگهدارند و آنچه باقى مىماند به حاضران مىبخشيد . علاوه بر اين هر يك را به نسبت پايه و منزلتى كه داشت مىنواخت و چيزى مىداد .\r\nروز نوروز آبى را كه چند دوشيزه از زير آسياب برداشته و در كوزه‌اى آهنين يا مسين مزين به ياقوت و زبرجد كرده بودند به خدمت پادشاه مىآوردند . در اين روز سلطان براى تبرك شير و پنير تازه و پاك مىخورد .\r\nآئين پذيرايى : شهرياران ساسانى را معمول چنين بود كه از اول تا پنجم فروردين طبقات مختلف را در دربار خود راه مىدادند . در روز اول ، عامهء مردم ، در روز دوم دهگانان ، روز سوم موبدان بزرگ به خدمت شهريار مىشتافتند ، روز چهارم تنها افراد خاندان و مصاحبان مخصوص ، و روز\r\n\r\n","description":"","footnote":"","page_name":" 1942 ","page_number":294},
  {"content":"\r\n\r\nپنجم پسران و ديگر مقربان حق حضور داشتند و از اين روز به بعد ، ديگر پادشاه با كسى جز نديمان خاص و محرمان دربار نمىنشست .\r\nپادشاه در روز نوروز جامه‌اى از برد يمانى بر تن مىآراست و اول فروردين آنچه را براى دفتر دربار به كار بود از قبيل كاغذ و پوستهاى لازم براى تنظيم رسائل ، فراهم مىكرد و طومارها و نوشته‌هائى را كه مهر كردنش واجب بود و « اسپيدانوشت » يا « اسپيدنوشت » ناميده مىشد مهر مىكرد .\r\nيكى از رسوم معمول اين زمان كه تا سده‌هاى نخستين اسلامى همه مردم به جا مىآوردند افروختن آتش و ريختن آب به يكديگر بود كه رسم اخير امروز به صورت پاشيدن گل به سر و صورت به جا مانده است .\r\nمراسم نوروز در زمان خلفا : تازيان پس از غلبه بر ايران چون تمدّن و فرهنگ و آداب و عقايدشان بسى فروتر و پائين‌تر از ايرانيان بود . براى تحبيب و توسعهء تسلط ، و جلب نفع خويش بسيارى از سنن ملى و مدنى ما را پذيرفتند و بعضى را در همان اوائل و يا به مرور زمان صيغهء مذهبى دادند . چنان كه جشن نوروز را منتسب به امور دينى كرده ، در حق آن احاديث و روآيات پرداختند .\r\nبزرگان ايران نيز با پيشرفت اين فكر دشمنى نكردند زيرا معتقد بودند كه رسوم و آداب ملى آنان بدين طريق بهتر محفوظ مىماند .\r\nبهاى هدايائى كه حكام در زمان معاويه هنگام نوروز و مهرگان به خزينه مىدادند در حدود پنجاه ميليون درهم بود و تا زمان عمر بن عبد العزيز هر ساله مبلغى بدين نام تحويل خزينه مىشد .\r\nظهور ابو مسلم خراسانى ، پديد آمدن طاهريان و اقتدار و نفوذ برمكيان در دستگاه خلافت عباسيان ، مراسم ملى ايرانيان را دوباره جلوه و رونق و اعتبار كامل بخشيد .\r\nطبرى ضمن بيان حوادث سال 248 نوشته است :\r\n« در روز چهار شنبه سه شب از جمادى الاولى رفته ، مطابق با شب يازدهم حزيران در بازارهاى بغداد از جانب خليفه منادى ندا در داد كه در شب نوروز آتش نيفروزند و آب نريزند و نيز در روز پنجم همين مذاكره شد ولى در هنگام غروب و روز جمعه بر باب سعيد بن تسكين ، محتسب بغداد كه در جانب شرقى بغداد است ندا در دادند كه امير المؤمنين مردم را در افروختن آتش و ريختن آب آزاد گردانيده است . پس عامه اين كار را به افراط رسانيدند و از حد تجاوز كردند چنان كه آب را بر محتسبان شهر بغداد فرو ريختند . »\r\nنوروز در دربار سامانيان ، ديليميان و زياريان : خاندانهاى بزرگ ايرانى سامانيان ، ديلميان و آل زيار به رعايت و حفظ سنن ملى دلبستگى فراوان داشتند ، هنگام نوروز و جشنهاى بزرگ ديگر به روش پدران و نياكان خود مردم را بار عام مىدادند و آداب ديرين را معمول مىداشتند .\r\nاشعار نغز و دلكشى كه از اين روزگاران به جا مانده حاكى از علائق و احساسات پادشاهان و مردم آن زمان به چنين مراسم ملى مىباشد . در زمان ديالمه كار به جائى رسيد كه بغداد مركز\r\n\r\n","description":"","footnote":"","page_name":" 1943 ","page_number":295},
  {"content":"\r\n\r\nخلافت و كانون اقتدار خلفا مقدم نوروز را جشن مىگرفت .\r\nعضد الدوله ديلمى در اين روز ، درست رسم پادشاهان ساسانى را به جا مىآورد . چند ساعت پيش از تحويل سال در مجلس بزرگى كه براى اين كار پرداخته شده بود مىنشست . لحظهء تحويل ، به سكهء زر و سبزه مىنگريست . سپس ستاره‌شناسان و دانايان و مردمان گرانمايه و با گهر را بار مىداد و نيكوئى و نوازششان مىكرد .\r\nنوروز در ميان صفويان : شهرياران صفوى در اجراى مراسم جشن نوروز كوشش بسيار مىكردند .\r\nمردم نيز تشريفات عيد را به جا مىآوردند . جهانگردان و مورخين خارجى ، يا كسانى كه به مناسبتى در ايران توقف كرده و از نزديك به عقايد و آداب معمول آن عهد آشنا شده‌اند در سفرنامه‌هاى خود شرح جشن نوروز را به تفصيل ياد كرده‌اند .\r\nرافائل دومانس  RaPhael Dumans  در كتابى كه به سال 1070 هجرى ( 1660 ميلادى ) درباره كشور ما نوشته مطالبى ياد كرده كه علاقهء شديد مردم آن زمان را به حفظ آداب و رسوم اين جشن مىرساند . مىنويسد : در روز عيد همهء مردم از خرد و بزرگ تن را به جامه‌هاى نو مىآرايند ، كارگران به اميد اينكه براى خريدن لباس و لوازم ديگر خود و فرزندانشان پولى پس‌انداز كنند چند ماه پيش از عيد از خرج خود مىكاهند و بر كار مىافزايند تا روز جشن جامه‌شان فرسوده و ژنده نباشد .\r\nاز ده پانزده روز پيش از نوروز ، بهاى كتاب رو به كاهش مىنهد ، زيرا طلاب تهىدست براى خريد قبا و رداى نو ناچارند همه يا قسمتى از كتابهاى خود را بفروشند . »\r\nاز مجموع اين مطالب چنين استنباط مىشود كه ايرانيان از زمان بسيار قديم جشن ملى نوروز را با شكوه ، و رونق فراوان بر پا مىداشتند . و هنوز همه ايرانيان با سرور و شادمانى روزهاى اول فروردين را كه درخت و دشت و دمن جان و زيبائى مىيابد جشن مىگيرند و شادى مىكنند .\r\nوقف به معنى ايستادن ، آرام گرفتن ، منع كردن ، جلوگيرى كردن ، بازداشتن ، فرونشاندن جوشش ديگ به آب سرد ، نگهداشتن ، و حبس كردن است ، و طبق ماده 55 قانون وقف عبارت است از اين كه عين مال حبس و منافع آن تسبيل شود .\r\nولايت به معنى حكومت ، امارت ، سرزمين ، خطّه ، كشور ، مملكت ، ملك پادشاه و زمين آبادان است و اگر صورت مصدرى آن در نظر گرفته شود معنى مالك امر شدن ، تصرف كردن ، متكفل كار كسى شدن ، دوست داشتن ، يارى دادن ، پادشاهى راندن و تسلط پيدا كردن از آن استنباط مىشود .\r\nويرژيل در سال 70 قبل از ميلاد به دنيا آمد . پدرش منشى ديوان و صاحب مزرعه‌اى بود كه در آن زنبور عسل پرورش مىداد . ويرژيل در دوازده سالگى در كرمونا در چهارده سالگى در ميلان ، و در شانزده سالگى در رم به تحصيل پرداخت . در سال 41 پيش از ميلاد دولت مزرعه پدر ويرژيل را به بهانه‌اى مصادره كرد ، و ويرژيل براى اين كه به چنگ مأموران دولت نيفتد به\r\n\r\n","description":"","footnote":"","page_name":" 1944 ","page_number":296},
  {"content":"\r\n\r\nشنا از رودخانه از ايشان گريخت و از آن هنگام به سرودن اشعارى كه سروده‌هاى شبابى » نام گرفت پرداخت .\r\nشبى يك زن بازيگر چند بيت از اين منظومه را در صحنهء نمايش خواند كه مورد تحسين تماشاگران قرار گرفت .\r\nويرژيل غالبا از بيماريهاى سر درد گلو درد ، و اختلالات معدى رنج مىبرد . بسيار محجوب و شرمگين بود . از شركت در مجالس عمومى پرهيز مىكرد . وى هرگز زن نگرفت .\r\nاشعار ويرژيل بيشتر مبتنى بر مظاهر طبيعى و روستايى و حيوانات ديه‌نشينان است .\r\nاو با لطيف‌ترين عبارات و زيباترين كلمات بيان كرده كه اخلاق و روح انسان در پهنه پر صفاى كشتزارهاى ديه شفافيت و روشنى كامل مىيابد .\r\nدر سال نوزدهم پيش از ميلاد ويرژيل به يونان سفر كرد ، و چون مرگش فرا رسيد از دوستانش تقاضا كرد نسخه خطى اشعارش را چون در آنها تجديد نظر نكرده و پيراسته نشده است نابود كنند ، اما دوستانش به وصيت و خواهش او عمل نكردند .\r\nهوراس ويرژيل را همپايه خود دانسته است .\r\nوى پس از مرگش چنان بلند آوازه شد كه در قرون وسطى او را جادوگر شمردند .\r\nهارون الرشيد بن محمد مهدى از خلفاى بزرگ عباسى است . مادرش خيزران از حرش شهرى از يمن بود كه به بردگى به طبرستان افتاده بود . سلمة بن سعيد وى را خريد و به مهدى خليفه هديه كرد .\r\nمهدى وى را آزاد نمود و به زنى گرفت . هارون سه روز مانده از ذى حجه سال 145 زمان خلافت منصور ، در رى به دنيا آمد . زينب دختر منير مادر فضل ، كه نوزادش هفت روز پيش از تولد هارون پا به عالم هستى نهاده بود ، وى را شير داد . شب جمعه نيمه ربيع الاول سال 170 همين كه موسى هادى درگذشت هارون به خلافت نشست و مأمون به دنيا آمد . به سخن ديگر مرگ موسى هادى ، تولد مأمون و آغاز خلافت هارون همزمان بود . وى سه سال اوليه خلافتش يعنى تا زمانى كه مادرش خيزران زنده بود همانند برادرش هادى زير فرمان آن زن خلافت مىكرد و چون در سال 173 مادرش درگذشت پابه‌برهنه تا گورستان جسد او را مشايعت كرد .\r\nدر آنجا پاهايش را شست و بر جنازه مادر نماز گزارد .\r\nهمسر هارون زبيده دختر جعفر بن منصور افزون بر اين كه زنى باهوش ، ظريف طبع ، زبان‌آور و خوش بيان بود ، از دودمانى بلند نام برخاسته بود چنان كه جدّش منصور ، عمش مهدى خليفه بودند و شوهرش هارون و پسرش امين نيز خلافت داشتند همچنين مأمون و معتصم پسران شوهرش ، واثق و متوكل پسران پسر شوهرش بر همين مقام بودند .\r\nهارون در دوران خلافتش كه بيست و سه سال و دو ماه و هجده روز مدت گرفت فتوحاتى كرد كه بر شهرتش افزود . او معاصر شارلمانى پادشاه فرانسه بود و با او روابط دوستانه داشت . وى هم دانش دوست بود و هم اهل عيش و طرب ، بازى نرد و شطرنج را دوست مىداشت . و اوقات فراغت خود را گاهى به باختن نرد و شطرنج مىگذراند . كسانى را كه در\r\n\r\n","description":"","footnote":"","page_name":" 1945 ","page_number":297},
  {"content":"\r\n\r\nاين دو بازى مهارت داشتند حرمت مىنهاد و براى هر كدام مقرّرى معين كرده بود . بناى شهر طرطوس را به هارون نسبت داده‌اند . او در سال 171 به مهندسى ابو سليمان به ساختن اين شهر پرداخت . گرداگرد آن پنج دروازه و 87 برج ساخت ، و بر روى رودخانه‌اى كه از ميان شهر مىگذشت چند پل بست .\r\nاز كارهاى زشت و بدنام‌كننده هارون برانداختن خانوادهء برمكيان بود . اين دودمان نجيب و با گوهر و آزاده هفده سال و هفت ماه و پانزده روز در بلند نامى هارون و آبادانى كشورش كوشيدند . جمعه‌اى كه شبش جعفر كشته شد هارون و او به شكار رفته بودند . در تمام مدتى كه اين دو در پى شكار اسب مىتاختند هارون به گرمى و مهربانى با وى سخن مىگفت ، و چون به شهر بازگشتند خليفه جعفر را در بر گرفت و به او گفت : اگر نمىخواستم امشب با زنانم بنشينم هرگز رها نمىكردم به خانه‌ات به روى و با هم به طرب مىنشستيم ؛ دلم مىخواهد وقتى به خانه‌ات رسيدى تو نيز مانند من به شادى بنشينى . جعفر جواب داد دور از حضرت خليفه دلم به طرب نمىگرايد . هارون گفت جان من كه بايد هم امشب مجلسانه بيارايى .\r\nچون قرار بر اين نهادند و خليفه به خانه رفت نقل و بخور و سبزهء فراوان براى جعفر فرستاد . جعفر بىگمان از نيّت بد خليفه چون به خانه رسيد بختيشوع طبيب و ابوزكار نغمه‌گر را كه نابينا بود به سراى خويش خواند و با هم به طرب نشستند . وقتى ساعتى چند از شب شنبهء آخر محرم 187 گذشت هارون مسرور خادم را به دستگيرى جعفر فرستاد . او و چند تن از همراهانش با شمشيرهاى آخته جعفر را كشان‌كشان از خانه‌اش تا نزديك منزلگاهى كه رشيد در آن بود براندند . آن گاه دست و پايش را با تنگ خر بستند ، و خبر گرفتارى وى را به رشيد بردند . هارون به كشتن جعفر فرمان داد و همان شب يحيى بن خالد و فرزندان و كسان و غلامانش را گرفتند .\r\nوقتى به خالد خبر بردند كه هارون پسرت جعفر را كشت جواب داد : روزگار مكافات دهندهء بيدارى است همين گونه پسرش كشته مىشود ، و چون به او گفتند به فرمان خليفه خانه‌هاى شما را خراب و غارت كردند گفت خانه‌هاى او را نيز ويران و تاراج مىكنند .\r\nبارى ، جعفر شب شنبه آخر محرم سال 187 در سى و هفت سالگى كشته شد و فضل نيز در محرم 193 در زندان رقه جان سپرد .\r\nاز پس اين سيه‌كاريها خواهرش عباسه را در صندوقى نهاد و زنده در چاهى به خاك كرد همچنين دو كودك همراه خواهرش را به چاهى سرنگون كرد و آن را به خاك انباشت .\r\nرشيد به مكافات زشتكاريهايش بسيار نزيست . نيمه شب شنبه سوم جمادى الآخر 193 ، پنج ماه بعد از مرگ فضل در چهل و هشت سالگى ، بعد از بيست و سه سال و يك ماه و بيست و شش روز خلافت در طوس همان شهر و همان جا كه بعدها امام هشتم شيعيان حضرت رضا مدفون شد درگذشت و به خاك رفت .\r\nاو هنگام مرگ چهار زن عقدى و چندين فرزند داشت زنان عقديش اينان بودند :\r\n\r\n","description":"","footnote":"","page_name":" 1946 ","page_number":298},
  {"content":"\r\n\r\n1 - زبيده مكنى به ام جعفر كه در سال 156 او را به زنى گرفت . مادر محمد امين بود و در ماه جمادى الاولى سال 216 درگذشت .\r\n2 - امة العزيز كه كنيز بود و على را به دنيا آورد .\r\n3 - ام محمد دختر صالح مسكين كه در ماه ذى حجه 187 با وى زفاف كرد .\r\n4 - عباسه دختر سليمان بن ابى جعفر كه با وى نيز در ذى حجه 187 زفاف كرد .\r\n5 - عزيزه دختر غطريف ، دختر برادر خيزران . وى زن سليمان بن ابى جعفر بود و پس از آن كه شوهرش او را طلاق داد به زنى گرفت .\r\n6 - جرشى عثمانى دختر عبد اللّه بن محمد عثمانى . مادر بزرگ پدر اين دختر حضرت فاطمه دختر حسين بن على عليه السلام بود .\r\nزنان عقدى هارون الرشيد هنگامى كه درگذشت اين چهار بودند : ام جعفر ، ام محمد دختر صالح ، عباسه دختر سليمان و جرشى عثمانى .\r\nو پسرانش اينان بودند : محمد اكبر كه مادرش زبيده بود . عبد اللّه مأمون كه مادرش مراجل كنيز بود . قاسم مؤتمن كه مادرش كنيز بود . محمد معتصم ، على ، ابو عيسى ، ابو يعقوب محمد ، ابو العباس محمد ، ابو سليمان محمد ، ابو احمد محمد .\r\nو دخترانش به اين اسامى بودند :\r\nسكينه ، ام حبيب كه مادرش مارده بود . اروى ، ام محمد ، فاطمه ، ام ابيها ، ام سلمه ، خديجه ، ام قاسم ، رمله ام جعفر ، ام على ، ام العاليه ، ريطه .\r\nهلاكو - چنگيز در رمضان 624 در هفتاد و دو سالگى درگذشت . او هفت پسر داشت ، و پيش از مردن سومين پسرش اوكتاى قاآن را جانشين خود كرد . او نيز بعد از سيزده سال سلطنت در سال 639 مرد و پس از اوكتاى پسرش ، گيوك خان پادشاهى يافت .\r\nاوكتاى هم پس از يك سال و كسرى سلطنت روز نهم ربيع الآخر سال 647 درگذشت و منگوقاآن جاى او را گرفت . منگوقاآن برادر كوچك خود هلاكو را مأمور دفع اسماعيليه و مطيع ساختن خليفه بغداد كرد .\r\nهلاكو بزرگ‌ترين پسران اباقاآن بود . مادرش سرقوىتى عيسويه ، و زنش دوقوز خاتون نام داشت . وى داراى هفت دختر و 14 پسر بود .\r\nهلاكو در اواخر سال 653 از جيحون گذشت ، وارد خراسان شد ، و از طوس شمس الدين كرت را نزد ناصر الدين محتشم قهستان فرستاد و او را به قبول اطاعت خويش دعوت كرد . ناصر الدين كه پير و سست راى بود فرمانبردارى هلاكو را پذيرفت و نزد او رفت . از آن پس هلاكو به بسطام رفت ، دو تن از معتمدان خود را پيش خورشاه رئيس اسماعيليان قلعه الموت فرستاد و او را به قبول اطاعت دعوت كرد . چون پس از وقوع برخوردهايى خورشاه دانست كه توانايى پايدارى ندارد اول ذى قعده سال 654 از قلعه فرود آمد و تسليم شد .\r\nآن گاه هلاكو كليهء قلاع اسماعيليان را ويران ، و هرچه در آنها بود غارت كرد . سپس دو پسر خورشاه و خواهران و برادران و ديگر بستگانش را كشت .\r\n\r\n","description":"","footnote":"","page_name":" 1947 ","page_number":299},
  {"content":"\r\n\r\nپس از برانداختن اسماعيليان هلاكو به تسخير بغداد تصميم كرد . محاصرهء بغداد سه شنبه 22 محرم 656 آغاز شد و مستعصم يك شنبه چهارم صفر 656 با سه پسرش و سه هزار نفر از سادات و بزرگان از بغداد بيرون آمد و به ديدار هلاكو رفت . هلاكو همه همراهان خليفه را كشت و از همان روز بغداد را غارت كرد . هلاكو به مستعصم فرمان داد همه زنانى را كه پيوسته به او و پسرانش بودند بيرون آورد . هفتصد زن و هزار و دويست خادم و كنيز بودند . سپس هلاكو خليفه و پسرانش را كشت و بدين سان دوره خلافت پانزده سال و هفت ماه و بيست و پنج روزه مستعصم و دولت پانصد و بيست و پنج ساله عباسيان را برانداخت . در اين واقعه هشتصد هزار تن از مردم بغداد كشته شدند .\r\nچون هواى بغداد سازگار هلاكو نبود روز 24 صفر از بغداد بيرون شد و پس از مدّتى خواجه نصير الدين طوسى را به تأسيس رصد خانهء مراغه مأمور كرد .\r\nبارى ، پس از اين كه هلاكو جنگها و غارتگريها كرد روز نوزدهم ربيع الآخر سال 663 كنار نهر جغاتو واقع در جنوب درياچهء اروميه درگذشت و جسدش را در كوه شاهو واقع در مقابل دهخوارقان به خاك كردند . 48 سال عمر كرد .\r\nهلند از مشرق به آلمان ، از جنوب به بلژيك و از شمال و مغرب به درياى شمال محدود است . سى و پنج درصد از چهار صد و ده هزار و صد و شصت كيلومتر مربع مساحت اين كشور كوچك كه از لحاظ وسعت صد و نوزدهمين ممالك روى زمين است سه تا هفت متر پايين‌تر از سطح درياست و سدهاى عظيمى مانع جريان آب به داخل كشور مىباشند و اگر اين سدها بر اثر وقوع حادثه‌اى عظيم بشكند آب قسمت مهمى از هلند را فرا مىگيرد ، و افزون بر تلفات و خسارات و ضايعات زياد زحمات چند نسل را در ايجاد سدها و خشكاندن زمين‌ها تباه مىكند . بنابراين آب كه در سرزمينهاى ديگر مايهء آبادانى است دشمن هلند و هلنديها مىباشد .\r\nهواى اين كشور نسبة سرد و مرطوب و كم آفتاب است ؛ با وجود اين زيباترين و پر جلوه‌ترين انواع گلها در آن پرورش مىيابد . آسياهاى باديش از حد شمار بيرون است و افزون بر اين كه ديدنى مىباشند در خشك كردن رطوبت زمينهاى نمناك اثر فراوان دارند .\r\nدر اين كشور چهارده ميليون و دويست و چهل هزار نفر زندگى مىكنند بنابراين جمعيت نسبيش در هر كيلو متر مربع 6 / 348 تن مىباشند ؛ و از لحاظ جمعيت در مقام چهل و هفتم و از نظر جمعيت نسبى پس از بلژيك در رديف دوم است .\r\nارتفاع بلندترين كوههاى هلند از 321 متر درنمىگذرد و افزون بر اين كه از رودخانه‌هاى آن در داخل كشور 1155 كيلو متر استفاده حمل و نقل مىشود 6300 كيلو متر راه آبى ، 2150 كيلو متر راه‌آهن و 86000 كيلو متر راه شوسه دارد و در بعضى جاها راه از روى سدها مىگذرد .\r\nسى و پنج هزار هكتار اراضى اين كشور را باغ و بوستان پوشانده و نصف مساحتش را مراتع سبز و خرم در برگرفته ، و همين مراتع بزرگ‌ترين منبع درآمد هلنديها مىباشد زيرا عدهء كثيرى اغنام و احشام در آن مراتع مىچرند .\r\n\r\n","description":"","footnote":"","page_name":" 1948 ","page_number":300},
  {"content":"\r\n\r\nهلنديها زمينهايى را كه از دريا گرفته‌اند و خشك كرده‌اند زير كشت درآورده‌اند و به قدر مصرف خود گندم و چيزهاى ديگر مىكارند . مردم هلند براى حفظ محيط زيست خود از آلوده شدن به گازهاى سمى حاصل از احتراق بنزين و گازوئيل به جاى اتومبيل غالبا از دوچرخه استفاده مىكنند ، و چون عامه مردم بر اطلاق به رعايت اصول بهداشت مىكوشند عمرشان طولانيست ، چنان كه متوسط عمر مردان 9 / 71 سال و متوسط عمر زنان به 5 / 78 سال مىرسد . در زمان حاضر در اين كشور مترقى براى هر 99 نفر يك تختخواب در بيمارستانها موجود است و نيز به هر 580 نفر يك پزشك مىرسد .\r\nمحصولات هلند گندم ، سيب‌زمينى ، چغندرقند ، كنف ، اقسام سبزى و انواع ميوه است .\r\nهلنديها در ساختن وسايل برقى و پارچه‌بافى ، سراميك‌سازى ، تراش الماس و توليد مواد شيميايى و ساختن انواع دواهاى طبى و رنگها شهرت خاص دارند .\r\nمردم هلند از نژادهاى مختلف‌اند ؛ بيشتر به زبان آلمانى تكلم مىكنند دو سوم آنها پيرو مذهب پروتستان و باقى كاتوليك‌اند ؛ معدودى هم يهودى مىباشند .\r\nپايتخت هلند لاهه است ؛ اما بزرگترين و مهم‌ترين شهرهايش آمستردام مىباشد اين شهر بر روى نود جزيره ساخته شده و 280 پل اين جزيره‌ها را به هم متصل مىكند ، و چون از اين جهت به ونيز شبيه است آن را ونيز شمال اروپا لقب داده‌اند . دومين شهر هلند كه از نظر فعاليتهاى بازرگانى . در مقام اول قرار دارد رتردام است . اوتروخت مركز مخمل‌بافى است و شهرت هارلم بيشتر به خاطر كثرت باغهاى بزرگ و دلگشاى آنست . از دور چنين مىنمايد كه ساختمانهايش سر از آب بيرون كرده‌اند . ديوارهاى خانه‌هاى اين شهر سراسر پوشيده از خزه است .\r\nدر سال 1623 ميلادى 1002 خورشيدى ويس نيخ هلندى از سوى كمپانى هند شرقى هلند وارد بندر عباس شد . شعبهء كمپانى را در آن جا تأسيس كرد . آن گاه براى شرفيابى به دربار شاه عباس وارد اصفهان شد . شاه به گرمى او را پذيرفت .\r\nهيپارك ستاره‌شناس دنياى قديم در حدود دويست سال پيش از ميلاد در شهر نيسه  Nicee  از سرزمين  Bithinie  واقع در شمال آسياى صغير به دنيا آمد . از نوباوگى شبها در زادگاهش به آسمان مىنگريست تا راز هستى ستارگان را دريابد . اين شوق چنان در وى نيرو گرفت كه يكى از ستاره‌شناسان برجسته زمان خود شد .\r\nتاريخ مرگ و جاى درگذشتش معلوم هيچ كس نيست .\r\nياقوت مستعصمى : جمال الدين ابو الدر ياقوت مستعصمى در جوانى از جمله غلامان مستعصم باللّه آخرين خليفه عباسى بود . خليفه او را به صفى الدين عبد المؤمن ارموى سپرد تا خوشنويسى به دو بياموزد .\r\nياقوت در مدّتى نه بسيار دراز در اين هنر چندان ترقى كرد كه از استادش پيشى گرفت .\r\nاو پس از پايان يافتن خلافت عباسيان به خاندان جوينى پيوست . عطاملك وى را سخت گرامى مىداشت و شرف الدين هارون برادرزادهء خود و پسران خويش را براى آموختن\r\n\r\n","description":"","footnote":"","page_name":" 1949 ","page_number":301},
  {"content":"\r\n\r\nهنر خوش‌نويسى به او سپرد .\r\nياقوت چندين بار قرآن مجيد را استنساخ كرد يكى از آن نسخ كه در سال 690 از نوشتنش فراغت يافته در كتابخانه مصرى مضبوط است . همچنين نسخه‌اى از گلستان سعدى به خط وى در كتابخانه سلطنتى ايران وجود دارد .\r\nياقوت در سال 698 درگذشت .\r\nيزد شهرى است بسيار قديمى و به تحقيق ده‌ها قرن پيش از ظهور اسلام ساخته شده ، چنان كه در زمان پادشاهى هخامنشيان شهر مقدس زردشتيان تژاده و گران گوهر بوده است . نام اين شهر در طى قرون بارها تغيير يافته ظاهرا قديم‌ترين نامش ايسائيس بوده ، و اين بلخى در فارسنامه نام قديمى اين شهر را كثه آورده است .\r\nدر روزگارانى كه هر شهرى لقبى داشته يزد دار العباد و دار السياده لقب گرفته . يزد در منتها اليه حد جنوبى كوير مركزى واقع شده ، طول جغرافياييش 54 درجه و 24 دقيقه و عرض جغرافياييش 31 درجه و 25 دقيقه است . 1240 متر بالاتر از سطح درياست و تا تهران 698 كيلو متر فاصله دارد . راه بندر عباس و راه كرمان و شيراز و راه طبس از آن مىگذرد از اين رو از نظر تجارى و جهانگردى امتياز خاص دارد .\r\nشهر يزد خشك و كم آب است و هواى كويرى دارد ، بدين معنى كه تابستانهايش گرم و طاقت‌سوز است از اين رو تا نيم قرن پيش همه خانه‌هاى آن داراى بادگير بوده ، و آن را شهر بادگيرها نيز ناميده‌اند . اين شهر در دوران سلطنت آل مظفر مركز اصلى حكومت آنان بوده و از آن دوره ، همچنين از زمان حكومت تيموريان و صفويه عمارات بزرگى در آن ساخته شده است . در طول مدت سلطنت قاجاريه نيز در اين شهر مدارس طلبه‌نشين و كاروانسراها و آب انبارهاى زيادى بنا شده و با اينكه بيشتر اين بناها از گل و خشت ساخته بوده چون هوايش خشك و بارندگيش كم است بيشتر اين بناهاى قديمى همچنان درست به جاى مانده است .\r\nمردمان يزد جملگى از زن و مرد كوشا ، زحمتكش ، قانع ، شكيبا ، درستكار ، متدين ، بيزار از تجمل و بىآزار مىباشند\r\nدر سياحتنامه‌اى خطى مضبوط در كتابخانه مجلس شمارهء 700 كه از مؤلفى نامعلوم در زمان پادشاهى ناصر الدين شاه نوشته شده آمده است :\r\n« يزد شهرى است كه در جلگه‌هاى صاف و ريگ‌دار و واقع است جمعيت يزد تقريبا چهل هزار نفر است . سه چهار هزار از آن پارسى و يك هزار و دويست نفر يهودى است . يزد از قديم وطن پارسيان بوده است و حالا هيچ يك از شهرهاى ايران به قدر يزد پارسى ندارد . زيرا كه در يزد و اطراف آن بيست و دو آتشكده دارد كه در آن جا پارسيان عبادت مىكنند . يهوديان از دست اهل يزد به تنگ آمده آسايش ندارند . بايد لباس معينى بپوشند و مأذون نيستند سوار اسب يا قاطر يا چهارپا شوند و هم در زمستان حضرات يزديها نمىگذارند كه آنها جوراب بپوشند .\r\nمردمان يزد فرنگى كم ديده‌اند و ادب هم ندارند . در تمام اين سفر در همه جا مردم\r\n\r\n","description":"","footnote":"","page_name":" 1950 ","page_number":302},
  {"content":"\r\n\r\nدر حق بنده با كمال ادب بودند جز در يزد . هواى يزد بسيار خشك است . اكثر كشتزار يزد ترياك است ؛ و از اين جهت جنس از امثال گندم و جو هميشه در يزد كم و گرانست و كار عمدهء حاكم يزد اين است كه روز و شب ساعى باشد كه مردم از گرسنگى نميرند .\r\nستوان پاتينجر انگليسى كه از جمله همراهان ژنرال ملكم به ايران بوده در سفرنامه‌اش درباره يزد نوشته است : « يزد شهرى بزرگ و پر جمعيت مىباشد كه در كنار بيابان ماسه‌اى و نزديك به سلسلهء كوهستانى شرقى غربى بنا گرديده است . يزد را دار العباد مىنامند ، ولى بهتر است به خاطر آداب‌دانى و امانت مردم يزد آن جا را دار الامانه « لقب شهر كرمان » بنامند . يزد از جانب همه تجار محترم شمرده مىشود زيرا از اموال بازرگانان به شدت حفاظت شده از تجارى كه در معاملات زيانى بينند حمايت مىگردد . صنايع داخلى تشويق شده و درستى و امانت ساكنان آن سلامت انواع كالاى بازرگانى را تضمين مىنمايد . اين جا بازار و مركز بازرگانى ميان هندوستان و خراسان و بغداد و ايروان است و گفته مىشود مهم‌ترين مركز تجارت امپراتورى ايران مىباشد . بازار آن وسيع و بزرگ و پر از كالاست . شهر بيست هزار خانه دارد . به اضافه منازل گبرها يا ايرانيان باستان كه عدهء آنها چهار هزار نفر تخمين زده مىشود .\r\nگبرها مردمى فعال و فكورند گر چه متأسفانه ستمديده و مظلوم واقع شده‌اند . اين جماعت هر نفر بايد بيست و پنج روپيه ماليات سرانه بدهند . تازه به اين هم اكتفا نشده به انواع وسايل و جبر و ستم از ايشان وجوهاتى اخذ مىكنند كه همه آنها به جيب حكومت ايران مىرود .\r\nعايداتى كه از يزد به شاه ايران پرداخت مىشود سيصد هزار روپيه است .\r\nچون اراضى يزد ماسه‌اى و دشت و صحرايى است محصولات كشاورزى چندانى ندارد و تازه آن مقدار كم هم به زحمت زياد تحصيل مىگردد .\r\nقسمتى از اراضى پاى كوه را بوستانها و باغها اشغال مىكند و زردآلوى عالى و خربزه شيرين و لطيف از آنها برداشت مىشود . گبرها شيرينىها ، نانهاى قندى عالى مىسازند و نمد تفت ( ده كوچكى در هشت ميلى يزد ) با بهترين نمدهاى كرمان برابرى مىنمايد . گوسفند از شيراز و غلات از اصفهان مىآورند . حداقل در شهر پنجاه هزار شتر وجود دارد و يك خر نر به بهاى گران پانزده تومان فروخته مىشود . قيافه هيأت شهر حقير و زمانى ديوار و حصارى داشته است كه هنوز قسمتى از آن باقى مىباشد .\r\n( صفحه‌هاى 310 و 311 سفرنامه ترجمه دكتر شاپورى كودرزى . ناشر كتابفروشى دهخدا - 1348 ) .\r\nيساول صحبت از ميان خانواده‌هاى سرشناس و معتبر انتخاب مىشد . در مجالس و محافل خصوصى به جاى ايشيك آقاسى حضور مىيافت و خدمت مىكرد ؛ اما در مجالس رسمى و عمومى در فاصله‌اى نه چندان دور پيش روى پادشاه بر پاى مىايستاد و خدمت كردن در اين مجالس به عهدهء دستياران ايشيك آقاسى باشى بود .\r\nعدهء يساولان صحبت معمولا هشت يا نه نفر بود و وظيفه‌شان اجراى فرمانها و دستورهاى شاه ، راهنمايى سفيران و نمايندگان كشورهاى بيگانه به كاخ ، و گذراندن هداياى حاكمان\r\n\r\n","description":"","footnote":"","page_name":" 1951 ","page_number":303},
  {"content":"\r\n\r\nايالات و ولايات از نظر پادشاه بود . لانگلس نوشته است : در سال 1686 عدهء يساولان صحبت از هفتصد تن افزون و مأموريتشان حفظ نظم كاخ بود ، و وقتى خاتونان حرم قصد گردش و بيرون شدن از حرمسرا مىكردند يساولان صحبت بر اسب سوار مىشدند و مردان را از نزديك شدن به راه آنان بر حذر مىداشتند . اين عمل قرق ناميده مىشد . يساولان صحبت نوعى تاج به سر مىنهادند ، و عصاى زراندود به دست مىگرفتند .\r\n\r\n\r\n","description":"","footnote":"","page_name":" 1952 ","page_number":304}
  ]