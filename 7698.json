[
  {"content":"\r\n . \r\n","description":"","footnote":"","page_name":" نقشه 1 ","page_number":1},
  {"content":"\r\n . \r\n","description":"","footnote":"","page_name":" نقشه 2 ","page_number":2},
  {"content":"\r\n . \r\n","description":"","footnote":"","page_name":" نقشه 3 ","page_number":3},
  {"content":"\r\n . \r\n","description":"","footnote":"","page_name":" نقشه 4 ","page_number":4},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":5},
  {"content":"\r\n . \r\n","description":"","footnote":"","page_name":" 2 ","page_number":6},
  {"content":"\r\n\r\nزندگينامهء\r\nپيامبر اسلام محمد ( ص )\r\nتأليف\r\nكارن آرمسترانگ\r\nترجمه\r\nمهندس كيانوش حشمتى\r\nانتشارات حكمت\r\n\r\n","description":"","footnote":"","page_name":" 3 ","page_number":7},
  {"content":"\r\n\r\nآرمسترانگ ، كارن 1944 - م . Karen armstrong\r\nزندگينامهء پيامبر اسلام محمد ( ص ) - تأليف : كارن آرمسترانگ ، ترجمه : كيانوش حشمتى\r\nتهران ، حكمت ، چاپ اول ، 1383 ش / 1425 ق\r\n377 ص\r\nشابك : 964 - 8713 - 09 - x\r\nISBN : 964 - 8713 - 09 - x\r\nقيمت : 4000 تومان\r\nگالينگور\r\nفهرست نويسى بر اساس اطلاعات فيپا .\r\nعنوان اصلى : MUHAMMAD , A Biography of prophet\r\nكتابنامه : ص . 365 - 377\r\n1 - محمد ( ص ) ، پيامبر اسلام ، 53 قبل از هجرت - 11 ق . سرگذشتنامه .\r\nالف . حشمتى ، كيانوش ، مترجم . ب . عنوان .\r\n9 ز 37 آ / 9 / 22 BP\r\n93 / 297 1383\r\nكتابخانه ملى ايران 30855 - 83 م\r\nWWW . HEKMAT PUB . COM\r\nزندگينامهء پيامبر اسلام محمد ( ص )\r\nتأليف : كارن آرمسترانگ ، ترجمه : كيانوش حشمتى\r\nچاپ اول : 1383 ش / 1425 ق\r\nتيراژ : 2000 نسخه\r\nقيمت : 4000 تومان\r\nموسسه انتشارات حكمت\r\nتهران ، خيابان انقلاب ، ابتداى خيابان ابوريحان\r\nشماره 3 ، كد پستى 1315694164\r\nتلفن : 6461292 - 6415879 ، فاكس : 6406505\r\ninfo @ hekmat pub . com\r\n( كليه حقوق محفوظ و مخصوص ناشر مى باشد )\r\nچاپخانه انتشارات حكمت\r\n( حروفچينى ، ليتوگرافى ، چاپ و صحافى )\r\nتهران ، ميدان بهارستان ، خيابان مجاهدين اسلام\r\nشماره 320 ، كد پستى 1157774511\r\nتلفن : 3124340 - 3124213 ، فاكس : 3121636\r\n\r\n","description":"","footnote":"","page_name":" 4 ","page_number":8},
  {"content":"\r\n\r\n\r\nفهرست\r\nمقدمه مترجم 7\r\nمقدمه نويسنده 9\r\nفصل اول : محمد ، دشمن 17\r\nفصل دوم : محمد ، انسان الهى 53\r\nفصل سوم : جاهليت 67\r\nفصل چهارم : وحى 91\r\nفصل پنجم : بشارت‌دهنده 119\r\nفصل ششم : آيه‌هاى شيطانى 143\r\nفصل هفتم : هجرت : راه جديد 179\r\nفصل هشتم : جنگ مقدس 219\r\nفصل نهم : صلح مقدس 287\r\nفصل دهم : وفات پيامبر 341\r\nيادداشت‌ها 365\r\n\r\n","description":"","footnote":"","page_name":" 5 ","page_number":9},
  {"content":"\r\n\r\nتقديم به پسرم على كه اين كتاب را اوّلين بار به من هديه كرد .\r\n\r\n","description":"","footnote":"","page_name":" 6 ","page_number":10},
  {"content":"\r\n\r\n\r\nمقدمهء مترجم\r\nدر زمان انتشار كتاب آيات شيطانى ، با وجود عكس‌العمل‌هاى شديد و بموقع مسلمانان در تقبيح مضمون آن ، اين نكته مرا بشدت مىآزرد كه چگونه انديشمندان و محققّان مسلمان نخواسته يا نتوانسته‌اند كتابى به زبان انگليسى و از واقعيات زندگانى رسول گرامى اسلام ( ص ) منتشر ساخته و بدان وسيله ذهن توده مردم غرب را نسبت به اهداف و تلاش‌هاى محمد ( ص ) در براندازى ظلم و جور و خشونت از ميان اعراب و ايجاد وحدت و امنيت و صلح در شبه جزيره عربستان و نهايتا نوع بشر ، روشن سازند .\r\nهنگامى كه پسرم براى نخستين بار اين كتاب را به من هديه نمود از خواندن آن شوق عجيبى در خود احساس نمودم . دريافتم كه خداوند رحمان بدست غير مسلمانى تحقّق آنچه را كه در ذهن من مىگذشت برنامه‌ريزى نموده و پس از حادثه يازده سپتامبر در رديف پرفروش‌ترين كتاب‌هاى سال آمريكا و اروپا درآورده است .\r\nاين رخداد بار ديگر اثبات مىنمود كه خدا محورى و حق‌گويى همواره چون گوهرى ناب و درخشان است كه هيچگونه غبارى از باطل آن را كدر و كم اثر ننموده و با نسيمى ملايم حقيقت وجودى آن بر همه آشكار مىگردد . كار ترجمه كتاب ، تصحيح ادبى و تطبيق گفتار آن با متون اسلامى دقيق‌تر ، براى اداى توضيحات لازم ، در حدود دو سال به طول انجاميد . حال كه آن را آماده چاپ مىبينم از خداى منّان مسئلت دارم كه اثرى دلنشين و گيرا براى مطالعه و تحليل هم\r\n\r\n","description":"","footnote":"","page_name":" 7 ","page_number":11},
  {"content":"\r\n\r\nوطنان ، بخصوص نسل جوان ، باشد ؛ نسلى كه احساس مىكنم نياز به مطالعه و تحليل تاريخ دينى و سياسى به گونه‌اى روزافزون در او شدت مىگيرد و جا دارد در اين زمينه نويسندگان ، محقّقان و مترجمان هرچه بيشتر در برآوردن اين نياز كوشا باشند .\r\nدر خاتمه ، از آقاى دكتر حسين غفّارى ، استاد و راهنماى اين جانب در ترجمه ، تدوين و انتشار كتاب ؛ جناب حجت الاسلام و المسلمين آقاى حاج شيخ عبد اللّه حقيقت ، كه زحمت تطبيق كتاب با متون اسلامى را به عهده گرفتند و زيرنويس‌هاى فارسى از ايشان است ؛ جناب آقاى ابراهيم دادجو ، و جناب آقاى مجيد حميدزاده كه ويراستارى فنّى و ادبى ترجمه را به انجام رسانيدند نهايت تشكر و سپاسگذارى خود را تقديم مىدارم ؛ و نيز از سركار خانم صابرى ، كه در كار تايپ و تصحيح و بازنويسى با صبر و متانت مرا يارى نمودند ؛ دوست گرامى جناب آقاى مقدّم ، كه زحمت طراحى پشت جلد را خالصانه به عهده گرفتند ؛ و نهايتا همسر و فرزندانم كه مشوّقين اصلى من در اين راه بودند ؛ مراتب اخلاص و سپاس خود را اعلام مىدارم .\r\nكيانوش حشمتى تهران اسفندماه 1382 شمسى ماه محرّم 1425 قمرى ماه مارس 2004 ميلادى\r\n\r\n","description":"","footnote":"","page_name":" 8 ","page_number":12},
  {"content":"\r\n\r\n\r\n[ مقدمه نويسنده 
  ] مقدمه‌اى بر چاپ اكتبر 2001\r\nمن اين زندگينامه محمد ( ص ) را 10 سال پيش در اوج درگيرى غرب با داستان سلمان رشدى نوشتم . مدت‌هاى مديدى بود كه نحوه برخورد و تعصبات شديدى كه حتى در ليبرال‌ترين كشورها و گروه‌هاى فكرى بر ضد اسلام ابراز مىشد فكر مرا مشغول كرده بود . به نظرم مىرسيد كه اتفاقات وحشتناك قرن بيستم نيز هنوز نتوانسته از توسعه نگرش انحرافى و نادرست عليه دينى كه حدود يك ميليارد و دويست ميليون نفر از آن پيروى مىكنند جلوگيرى نمايد ، و با صدور فتواى معروف آيت اللّه خمينى عليه سلمان رشدى و انتشاردهندگان كتابش اين حملات بىمحاباتر گسترش يافت .\r\nدر سال 1990 ، هنگامى كه مشغول نوشتن اين كتاب بودم ، هيچ يك از مسلمانان در انگلستان دوست نداشت كه بشنود حدود يك ماه پس از فتواى ايشان ، در يك كنگره اسلامى ، با حضور 45 نفر از نمايندگان گروه‌هاى مختلف اسلامى ، 44 نفر حكم ايشان را غيراسلامى دانسته و ايران را در تنهائى مطلق رها كردند . حتى نمىخواستند بدانند كه شيوخ عربستان و علماى الأزهر ( معروف‌ترين مدرسه اسلامى ) نيز اين حكم را با عقايد اسلامى مخالف دانستند . در اين ميان ، گروه‌هاى بسيار كمى با مسلمانان انگلستان اظهار همدردى مىنمودند . مسلمانانى كه در ضمن نابجا دانستن فرمان قتل سلمان رشدى ، شديدا از اينكه پيامبر آنها در اين داستان به\r\n\r\n","description":"","footnote":"","page_name":" 9 ","page_number":13},
  {"content":"\r\n\r\nصورت فردى مرتد و ضد دين معرفى شده است احساس حقارت و توهين مىكردند . سازمان‌هاى خبرى غرب چنان وانمود مىكردند كه گوئى تمامى دنياى اسلام تشنه به خون سلمان رشدى است . نويسندگان و متفكران انگليس نيز از فرصت استفاده نموده چهره‌هايى غيرواقعى و گاه وحشتناك از اسلام معرفى مىنمودند . از نظر آنان ، اسلام ذاتا دينى مداراناپذير و متعصّب بوده و حساسيت مسلمانان در مورد سيماى پيامبرشان در كتاب سلمان رشدى نيز امرى بىمورد و غيرمنطقى است .\r\nمن اين كتاب را به اين خاطر نوشتم كه ، در واقع ، افسوس مىخورم كه سيماى محمد ( ص ) براى مردم غرب فقط تصويرى باشد كه كتاب رشدى ارائه مىدهد .\r\nحتى اگر مىفهميدم كه هدف رشدى از اين داستان چه بوده است باز هم بيان حقايق مربوط به سيماى واقعى محمد ( ص ) برايم بسيار مهم مىبود . زيرا محمد ( ص ) را يكى از نوادر تاريخ بشريت يافته بودم . براى من بسيار مشكل بود كه ناشرى براى اين كتاب بيابم . زيرا ، به محض طرح موضوع ، اين گونه تصور مىكردند كه با انتشار اين كتاب مسلمانان به خشم آمده و سؤال مىكنند كه زن بىمذهبى چون من چگونه به خود جرأت صحبت‌كردن در مورد پيامبر اسلام را داده است و من نيز چون رشدى مىبايستى در اختفا بسر برم . بر خلاف تصور ، اين حركت من مورد استقبال مسلمانان روشنفكرى قرار گرفت كه كتاب را در اختيارشان قرار دادم . به علاوه ، مسلمانان و اسلام‌شناسان جدى جزو اولين كسانى بودند كه بر اين باور قرار گرفتند كه من بيش از يك راهبه جدا شده از ديرى هستم كه در مورد من شايع كرده‌اند . در طى 10 سال بعد ، اسلام ستيزى مردمان غرب رو به سردى گزارد و اگرچه هرازگاهى جرقه‌هائى شعله‌ور مىگشت ولى به نظر مىرسيد كه مردم علاقه بيشترى براى تشكيك در داستان رشدى نشان مىدهند .\r\nناگهان در 11 سپتامبر 2001 دنيا در بهت فرو رفت . با انفجار ساختمان‌هاى دو قلوى مركز تجارت جهانى و يك قسمت از مركز دفاع آمريكا بوسيله چند مسلمان افراطى و كشته شدن بيش از پنج هزار نفر ، مجددا تمامى دنيا متوجه اسلام و مسلمانان گرديد . اين حادثه سند تعصّبىبودن اسلام بود و بدبينى آنان نسبت به دين محمد ( ص ) ، و اين را كه اسلام دين ترور ، قتل و وحشت است ، را مجددا برنگيخت .\r\nاكنون اين مقدمه را مجددا يك ماه پس از حمله 11 سپتامبر مىنويسم . اكنون زمان بسيار حسّاسى است . اكثر منتقدين اسلام بيشتر به آيه‌هائى از قرآن اتكا مىكنند كه\r\n\r\n","description":"","footnote":"","page_name":" 10 ","page_number":14},
  {"content":"\r\n\r\nدر آنها به جنگ و انتقام‌گيرى توجه گرديده و مىتواند به راحتى روحيه افراطىگرائى را در خواننده خود تقويت نمايد . آنها ، اغلب اين را ناديده مىگيرند كه در كتاب‌هاى مسيح و موسى ( عليهما السلام ) نيز مىتوان عباراتى حاكى از همين خشونت را پيدا كرد . در تورات ، مردم اسرائيل بارها به خراب كردن شعائر مذهبى قوم « 1 » و بيرون راندن آنان از سرزمين مقدس و عدم انعقاد هچگونه پيمان‌نامه‌اى با آنان توصيه شده است . گروه بخصوصى از افراطيون يهودى همين آيه‌ها را براى بيرون راندن فلسطينىها از سرزمين‌هايشان و مخالفت با طرح صلح خاورميانه به كار بردند .\r\nتقريبا همه مىدانند كه استفاده از اين آيات ، و حمل آنها بر اين معانى ، كارى غير اصولى است . اگرچه مسيح هميشه چهره‌اى صلح‌طلب معرفى شده است اما در انجيل آيه‌هاى بسيارى هستند كه به تهاجم و نبرد تشويق مىكنند . حتى در يك مورد مسيح مىگويد : من نه براى صلح بلكه براى ستيز آمده‌ام . ولى هيچ‌كس اين آيه‌ها را در كشتار هشت هزار مسلمان بوسنييائى به دست مسيحيان صربستان مورد استفاده قرار نداد . در آن زمان هيچ‌كس مسيحيت را ذاتا خطرناك و متجاوزگر قلمداد ننمود .\r\nزيرا اطلاعات مردم به قدرى در مورد اين دين بالا بود كه هيچ‌كس اجازه چنين ادعائى را به خود نمىداد . بيشتر مردم در غرب آنچنان از اسلام بىاطلاع هستند كه به هيچ‌وجه نمىتوانند در داورىهاى خود نظرى منطقى و صحيح ابراز نمايند . با اين وجود ، و با همه تاريكى حاكم بر مردم غرب ، در مورد اسلام گاهى نيز جرقه‌هائى از اميد و خوش‌باورى درخشيده است . براى مثال ، اظهارنظرهاى رئيس جمهور آمريكا و نخست‌وزير انگلستان در مورد جدا بودن راه اسلام از افراطيون تروريست نمونه‌اى از ين نظريات مىباشد . آنها با حضور در مساجد مسلمانان و بزرگ شمردن اعتقادات و سنّت‌هاى مسلمانان آنان را مطمئن ساختند كه حمله به افغانستان به هيچ‌وجه حمله به دنياى اسلام نبوده و آنان از صلح‌طلبى دين اسلام كاملا مطمئن مىباشند . اين اظهارنظرها در حالى صورت گرفت كه 10 سال قبل در زمان سلمان رشدى هيچ سياستمدارى حاضر به طرح چنين مسأله‌اى نبود .\r\n\r\n\r\n","description":"","footnote":"\r\n( 1 ) -  Cannanites \r\n","page_name":" 11 ","page_number":15},
  {"content":"\r\n\r\nحال اكثريت مردم پىبرده‌اند كه ديگر نسبت به مسائل دنياى اسلام و داشتن اطلاعات و فهم بيشتر از دين اسلام نمىتوانند بىتفاوت بمانند . فروش قرآن و كتاب‌هاى مربوط به اسلام ، از جمله چند كتاب خود من در آمريكا و اروپا ، سرسام‌آور بالا رفت ، درحالىكه در 12 سال پيش تعداد كمى از مردم چنين احساسى داشتند . اكنون اكثر مردم اشتياق فوق‌العاده‌اى نسبت به داشتن اطلاعات در مورد قرآن ، محمد ( ص ) و اسلام از خود نشان مىدهند . اگرچه اتفاقات ناگوارى در عكس العمل به حادثه 11 سپتامبر رخ داد : كشته شدن يك سيك هندى به جرم داشتن عمامه ، كشته شدن چندين نفر از شهروندان خاورميانه‌اى تنها به جرم پوشيدن لباس اسلامى ، مضروب كردن يك راننده افغانى - كه چون در گروه طالبان خدمت مىكرد آنچنان مضروب شد كه از گردن به پائين فلج گرديد - همگى از پيامدهاى عكس العمل مردم نادان به اين مسأله بود . زنان از پوشيدن حجاب خوددارى مىنمودند . ليكن نگرانى عميقى نيز در بين روشنفكران جامعه نسبت به اين عكس العمل‌ها وجود داشت . من همه اين مسائل را مثبت مىديدم ، زيرا بر اين باورم كه از اين حمله وحشيانه تروريستى مىتوان به نتيجه‌گيرى مثبت و درستى جهت بارور كردن افكار مردم غرب نسبت به اسلام رسيد .\r\nبراى من خيلى دردناك بود كه تروريست‌ها خود را پيرو صديق محمد ( ص ) دانسته و باور داشتند كه پا در جاى پاى او مىگذارند . اسامه بن لادن ، مظنون اصلى ، در حقيقت دنبال‌رو نادانى است كه از سيد قطب ، اصول‌گراى متعصب مصرى كه در سال 1966 بوسيله جمال عبد الناصر محكوم به مرگ شد ، پيروى مىكند . در حالى كه زندگى محمد ( ص ) براساس اصول وحى ، كه از طرف خداوند به او نازل شده است و در جهت قبول دستورات حقيقى وجودى ( خداوند ) براى تنظيم جامعه‌اى انسانى است ، برنامه‌ريزى گرديده بود . محمد ( ص ) براى نابودى جاهليت ، مسأله‌اى كه معناى آن در غرب برابر با بربريت و نادانى است ، جنگيد اما ، بنابر روايت سيد قطب ، هر عصرى جاهليت زمان خود را داراست ، و وظيفه مسلمانان است تا براى نابودى آن از دامان اسلام و بشريت جهاد نمايند . براساس همين نظريه ، ابتدا مسلمانان بايستى پيش قراولانى براى اين جهاد تدارك ببينند . همان‌گونه كه محمد ( ص ) و يارانش در اولين دعوت‌ها در مكه پيشقراول گرديدند ، نهايتا مسلمانان بايستى با تشكيل جامعه‌اى دور از جاهليت ، خود را براى مبارزات بعدى آماده نمايند\r\n\r\n","description":"","footnote":"","page_name":" 12 ","page_number":16},
  {"content":"\r\n\r\nو سپس اين مبارزات مىبايستى تا پيروزى نهائى براى جهانى شدن اسلام ادامه يابد .\r\nهمان‌گونه كه محمد ( ص ) ، با فتح مكه در سال 630 ، به اين خواسته دست يافته و كليه عربستان را زير پرچم اسلام درآورد .\r\nبن لادن ، دقيقا اين ايدئولوژى را باور داشت . اظهارنظرهاى او در هفته‌هاى بعد از حمله 11 سپتامبر و نشان دادن اردوگاه‌هاى پيشقراولان جهاد همگى نشان‌دهنده اين نظريه بود كه خود را براى حملات بزرگ‌تر آماده مىسازد . براساس آنچه در چمدان‌هاى ربايندگان به دست آمده ، به آنها گفته شده بود كه ( خوش‌بين باشيد ) ، آنها هم حتما بر اين باور بودند كه به روش محمد ( ص ) كارها را خوش‌بينانه دنبال مىنمايند ، زيرا پيامبر هميشه خوش‌بين بود .\r\nبسيار بعيد به نظر مىرسد كه محمد ( ص ) نظريه خوش‌بينانه‌اى در مورد اين قتل عام‌ّهاى وحشيانه داشته باشد ، زيرا ، همان‌گونه كه در صفحات بعد مشخص خواهد شد ، بيشتر همّ او صرف جلوگيرى از چنين برخوردهاى وحشيانه‌اى گرديد ، زيرا لغت « اسلام » كه به معناى تسليم بودن در برابر خداوند است از ريشه « سلام » به معناى « صلح » گرفته شده است و روش عملى او در پيشبرد اهداف بيشتر به روش صلح‌طلبانه گاندى شباهت دارد . در تفسير اين موضوع كه جهاد در نظر محمد ( ص ) صرفا وسيله‌اى براى ارتقا درجه پيامبرى او بوده ، حقيقت زندگى ايشان توسط اصول‌گرايان منحرف گرديده و به زير سؤال رفته است . محمد ( ص ) مرد جهاد بود ، ولى يك صلح‌طلب واقعى هم بود . زيرا جان و اعتقاد و پيروى نزديك‌ترين ياران خود را در جريان صلح با مكه به گرو گذارد ، تا اين اتحاد بدون خونريزى به انجام رسد . او ، به جاى خونريزى و قتل‌عام ، پيوسته در فكر مذاكره و صلح بود ؛ اين معنا را در سوره « فتح » به خوبى مىتوان دريافت كه فتح مكه را بدون خونريزى پيروزى بزرگ مىنامد .\r\nما داستان واقعى زندگى محمد ( ص ) را در اين مقطع خطرناك تاريخ بشرى لازم داريم . ما نبايستى اجازه دهيم كه متعصبين خيره‌سر اسلامى با تحريف زندگى پيامبر به نفع خود از آن استفاده كنند .\r\nبه علاوه ، ما از داستان زندگى ايشان مسائل بسيار مهم‌ترى را براى هدايت خود در اين دنياى متغير بايستى بياموزيم . محمد ( ص ) در زمانى كه ماموريت خود را آغاز نمود هيچگونه برنامه مدوّن از پيش تنظيم شده‌اى براى رسيدن به اهداف نداشت ،\r\n\r\n","description":"","footnote":"","page_name":" 13 ","page_number":17},
  {"content":"\r\n\r\nچون چنين برنامه‌اى مىبايست براساس رسوم جاهليت ، كه در حمله ، دفاع ، قتل و انتقام‌گيرى خلاصه مىشد ، تنظيم مىگرديد و حال آنكه او خود قصد حذف آنها را داشت . او ، به جاى اتكا به يك برنامه از پيش تنظيم شده ، به حوادث اجازه خودنمائى داد ، و با حوصله ، دقت و هوشيارى هركدام را تجزيه و تحليل نموده و بسيار فراتر از مردمان زمان خود به آنها پاسخ مناسب داد . بنابراين ، او توانست عربستان پاره‌پاره شده را متحد سازد ، مسأله‌اى كه در آن زمان براى بسيارى غيرقابل باور و غيرقابل درك بود . ما نيز بايد پس از حادثه 11 سپتامبر به باورهاى اصولى جديدى برسيم . ما بايستى تشخيص دهيم كه ديگر با اين حوادث به روش‌هاى سنّتى نمىتوانيم برخورد نمائيم . ما به راه‌حل‌هاى جديد براى برخورد با چنين حوادث ما فوق تصور نيازمنديم كه بيشتر آنها را مىتوانيم از روش‌هاى عقلانى ( غيراحساسى ) خود پيامبر كسب نمائيم . تمامى طول زندگى محمد ( ص ) نشان مىدهد كه ما در مرحله اول بايستى خودخواهى ، نفرت و ناديده‌گرفتن عقايد ديگران را از خود دور نمائيم . بدين وسيله خواهيم توانست دنيائى مطمئن و استوار براى زندگانى هماهنگ مردمان در كنار هم بسازيم ، دنيائى كه بشريت بتواند به راحتى و به دور از هرگونه ظلم و ستم و نابرابرى در آن زندگى كند .\r\nدر غرب هميشه به اسلام با نظر تعصب ، برترى و ناديده گرفتن اصول آن برخورد كرده‌ايم ، اما اكنون ياد گرفتيم كه ديگر نمىتوانيم با چنين ناديده‌انگارى و تعصب به راه خود ادامه دهيم .\r\nدر آخر اين زندگىنامه ، نظريه محقق كانادائى ويلفرد كانتول اسميث « 1 » را آورده‌ام كه نوشته‌هاى او هميشه مايه الهام من بوده است . او در سال 1956 چنين نوشت :\r\nغرب و دنياى اسلامى نمىبايستى به سادگى از وقايع قرن بيستم بگذرند ؛ مسلمانان بايستى قبول نمايند كه پيشرفت‌هاى علمى و تكنولوژيك غرب واقعيتى است غيرقابل انكار كه در نتيجه تلاش و كوشش آنان به دست آمده است و غربيان نيز بايستى بدانند كه آنها نمىتوانند در يك جهان مجزا و طبقه‌بندى شده به زندگى ادامه دهند . تا زمانى كه تمدن غرب و اصول مسيحيت به اين نتيجه نرسند كه بايستى با سايرين نيز هماهنگ با اصول عقايد آنان برخورد نمود اين دو ( غرب و اسلام ) به\r\n\r\n\r\n","description":"","footnote":"\r\n( 1 ) -  Wilfred Cantwell Smith \r\n","page_name":" 14 ","page_number":18},
  {"content":"\r\n\r\nنتيجه مشتركى نخواهند رسيد . حادثه 11 سپتامبر نشان داد كه هم غرب و هم دنياى اسلام متأسفانه در رسيدن به اين اشتراك فكرى شكست خورده‌اند . اگر غرب بخواهد در قرن 21 با ساير مسلمانان كره خاك همساز عمل نمايد مىبايستى عقايد ، احساسات و روش‌هاى زندگى آنان را بهتر شناخته و با آنها هماهنگ گردد . و بهترين راه براى اين شناخت آشنائى با روش زندگى پيامبر اسلام است .\r\nقبيله قريش در حدود قرن پنج و شش ميلادى بنيانگذاران طوايف در بالا قرار گرفته‌اند\r\nشجره‌نامه محمد ( ص ) و خاندان‌هاى وابسته به هم قصىّ ( قرن پنجم ميلادى )\r\n\r\n","description":"","footnote":"","page_name":" 15 ","page_number":19},
  {"content":"\r\n . \r\n","description":"","footnote":"","page_name":" 16 ","page_number":20},
  {"content":"\r\n\r\n\r\nفصل اول محمد ، دشمن\r\nبراى مردم غرب بسيار دشوار بود كه بفهمند چرا مسلمانان به چنين اقدامات خشونت‌بارى عليه كتاب سلمان رشدى ( آيات شيطانى ) دست مىزنند . به نظر غيرمنطقى مىرسيد كه يك داستان چنان هيجانى در مسلمانان به وجود آورد كه به عنوان سندى بر غيرقابل مدارا بودن دين اسلام مورد استفاده قرار گيرد . بخصوص ، براى جامعه انگلستان ، با داشتن عقايد مختلف ، غيرقابل قبول بود كه گروه‌هاى مسلمانان كه در داخل شهرهاى آنان زندگى مىكنند آماده كشتن آنان باشند . ولى ، در حقيقت ، در اين ماجرا مىتوان بقاياى خاطرات دردناكى از گذشته اسفبار غرب نسبت به مسلمانان را ديد . آيا مردم انگلستان با ديدن شعله‌هائى كه از سوزاندن كتاب سلمان رشدى برمىخاست به ياد كتاب‌سوزىهاى بزرگ اروپاى مسيحى در قرون وسطى نيفتادند ؟ در سال 1242 لوئى چهارم ، پادشاه فرانسه ، كه از طرف كليساى رم به درجه قدّيس بودن ارتقا يافته بود كتاب تلمود « 1 » را به عنوان سند سرپيچى از قانون الهى محكوم نمود . كتاب ممنوع و نسخه‌هاى آن جمع‌آورى و در حضور پادشاه سوزانده شدند . پادشاه به هيچ‌وجه حاضر نبود اختلاف عقايد خود را با طبقه يهودى فرانسه از راه منطقى و صلح‌آميز در ميان بگذارد . او اعلام كرد كه تنها راه مذاكره با\r\n\r\n\r\n","description":"","footnote":"\r\n( 1 ) -  Talmud \r\n","page_name":" 17 ","page_number":21},
  {"content":"\r\n\r\nيك يهودى فرو كردن شمشير در شكم اوست تا جايى كه شمشير توان فرو رفتن دارد « 1 » . باز اين لوئى بود كه اولين فرمان را بر سوزاندن يهوديان و كتاب‌هايشان صادر كرد و در اين راه هزاران زن و مرد يهودى به آتش افكنده شدند . او از مسلمانان نيز به شدت متنفر بود و براى نخستين‌بار دو سپاه بزرگ براى جنگ با مسلمانان تدارك ديد . بدين ترتيب در دوران لوئى اين مسيحيت بود كه تطابق‌ناپذيرى خود را با دنياى اسلام اعلام نمود . اما تلخ‌ترين تاريخ مقابله ( غرب و اسلام ) با حمله به شخصيت محمد ( ص ) و از درون اسپانياى اسلامى آغاز گرديد .\r\nدر سال 850 ميلادى ، يك راهبه مسيحى بنام پرفكتوس « 1 » كه براى خريد به بازار شهر قرطبه « 2 » پايتخت آندلس « 3 » اسپانيا رفته بود توسط گروهى از اعراب به مناظره دعوت شد ، كه بگويد آيا مسيح ( ع ) از لحاظ مقام پيامبرى برگزيده‌تر بوده يا محمد ( ص ) . پرفكتوس به خوبى مىدانست كه سؤال بسيار حساس و زيركانه مطرح شده است ، زيرا اهانت به مقام پيامبرى محمد ( ص ) در امپراطورى اسلامى گناهى عظيم و نابخشودنى بود . بنابراين ، ابتدا بسيار آگاهانه و محتاط پاسخ داد ؛ اما ناگهان ، با هيجان زياد به داد و فرياد پرداخته و پيامبر اسلام را فردى شارلاتان ، زن‌پرست و آنارشيست معرفى نمود . او بلافاصله به زندان انداخته شد . اين حادثه براى شهر قرطبه بسيار دور از انتظار و غيرمعمول بود ، بخصوص كه بسيارى از اسپانيائىهاى مسيحى ، از اينكه در داخل امپراطورى اسلامى آزادانه و بدون هيچ نگرانى با همشهريان مسلمان و يهودى خود زندگى متمدن و پيشرفته‌اى را ادامه مىدادند افتخار نموده و خود را از ساير ملل اروپائى برتر احساس مىكردند . به همين دليل اين شهروندان اسپانيائى را  Mozarabs  « 4 » يا  Arabisers  مىناميدند .\r\nمسيحيان به اشعار و داستان‌هاى عربى بسيار علاقمند هستند و اغلب كتاب‌هاى فلاسفه دنياى اسلام را براى ارتقا معلومات عربى خود و نه براى محكوم كردن عقايد صاحبان آنها مطالعه مىنمايند . در حالىكه اكثر مردم عادى نمىتوانند كتاب‌هاى دينى مسيحى را به زبان لاتين مطالعه و درك نمايند ، بيشتر مسيحيان جوان و مبتكر به خواندن كتابهاى عربى رويگردان شده‌اند . 2\r\n\r\n\r\n","description":"","footnote":"\r\n( 1 ) -  Perfectus \r\n( 2 ) -  Kordova \r\n( 3 ) -  Al Andalus \r\n( 4 ) - عيسويان اسپانيولى كه زير فرمانروايى پادشاهان عرب مىزيستند . ( مترجم )\r\n","page_name":" 18 ","page_number":22},
  {"content":"\r\n\r\nپل‌آلوارو « 1 » ، كه شخصى غير روحانى و اسپانيايى بود و در همين زمان بر  Mozarabs  حمله‌ور شد ، معتقد بود كه پرفكتوس يك قهرمان مسيحى است و بايستى مورد ستايش قرار گيرد . اين حركت باعث شد تا گروه اقليتى از مسيحيان خود را آماده نمايند تا اعتقاد و ايمان خود را به مسيح با حمله به محمد ( ص ) اثبات نموده و در اين راه به شهادت برسند .\r\nپرفكتوس پس از به زندان افتادن بسيار وحشت‌زده و پشيمان شد و به همين دليل قاضى حكم مرگ او را صادر نكرد و معتقد بود كه مسلمانان نبايد او را چنان به هيجان مىآورند كه وادار به چنين عملى مىشد . ولى چند روز بعد هنگامى كه مجددا پرفكتوس در حضور قاضى هيجان‌زده شروع به فحاشى به پيامبر اسلام كرد ديگر قاضى چاره‌اى جز صدور حكم اعدام نديد . راهبه پرفكتوس اعدام و گروهى از طرفداران او بدن او را به عنوان قديسى كه در راه مسيح به شهادت رسيده است قطعه‌قطعه نموده و به عنوان تبرك به همراه خود بردند . چند روز بعد راهب ديگرى بنام اسحاق « 2 » در حضور قاضى حاضر و آنچنان هيجان‌زده و از خود بىخود به توهين به محمد ( ص ) پرداخت كه قاضى ابتدا فكر كرد او يا مست يا ديوانه است . به همين دليل ، با زدن چند سيلى به صورت او خواست كه او را به حال عادى بازگرداند ، اما اسحاق با ادامه توهين و اصرار بر آن براى قاضى راهى جز صدور حكم نگذارد .\r\nشهر قرطبه در قرن نهم مانند شهر برادفورد « 3 » در سال 1988 نبود . در آن زمان مسلمانان بسيار قدرتمند بوده و اعتماد به نفس داشتند و به هيچ‌وجه نمىخواستند مسيحيان را به مرگ محكوم كنند ، زيرا دريافته بودند كه تشكيل فرقه‌اى شهادت‌طلب از مسيحيان مىتواند براى اداره جامعه مشكل‌ساز باشد . مسلمانان به هيچ وجه براى مشاركت با اديان ديگر كوتاهى و بىميلى نشان نمىدادند ، زيرا اسلام در بين تنوّع مذهبى خاورميانه تولد يافته بود و براى قرن‌ها اين مذاهب در كنار هم به آسانى زندگى كرده بودند . امپراطورى روم شرقى نيز به همين صورت براى آزادى عقايد مذهبى احترام قائل بود و گروه‌هاى مختلف مذهبى آزادانه به انجام فرايض دينى خود مىپرداختند . در امپراطورى اسلامى هم هيچ‌گونه قانونى مبنى بر\r\n\r\n\r\n","description":"","footnote":"\r\n( 1 ) -  Paul Alvaro \r\n( 2 ) -  Ishag \r\n( 3 ) -  Bradford \r\n","page_name":" 19 ","page_number":23},
  {"content":"\r\n\r\nممنوعيت تبليغات ضداسلامى توسط مسيحيان تا جائى كه به شخصيت پيامبر اهانتى نمىشد وجود نداشت . حتى در قسمت‌هائى از امپراطورى مىتوان گفت كه نوعى عقايد توأم با شرك نيز رواج داشت . در قرطبه قاضى و امير شهر با وجود بىعلاقگى شديدى كه جهت محكوم كردن پرفكتوس به مرگ داشتند تنها براى اجراى درست قانون مجبور به اين كار شدند . چند روز بعد شش راهب ديگر باز هم در حضور قاضى حاضر شده و به شخصيت پيامبر حمله نمودند . در طول تابستان آن سال پنجاه راهب به مرگ محكوم و به جوخه اعدام سپرده شدند . با اينكه اسقف اعظم شهر قرطبه و شهروندان اسپانيائى اين عمل ( شهادت‌طلبى ) را محكوم مىنمودند ، كشيشى بنام اولوجيو « 1 » و پل‌آلوارو هر دو اعلام نمودند كه اين شهدا سربازان خداوندند كه در راه او جان مىبازند . اين گروه راهى را انتخاب كرده بودند كه مبارزه با آن براى مسئولين شهر بسيار حسّاس و مشكل بود كه مبادا با كوچك‌ترين خطائى جامعه به آشوب كشيده شود .\r\nشهادت طلبان از هر صنف اجتماعى ، زن ، مرد يا كشيش ، راهب ، مردم عامى و اهل علم و تحقيق ، تشكيل شده بودند . اما در اين ميان گروهى از آنان نيز گويى به انگيزه اثبات هويت غربى خود به اين عمل دست مىزدند . بعضى از آنان از خانواده‌هاى مختلط ( مسلمان - مسيحى ) برخواسته بودند و گروهى نيز از اينكه به اجبار به آنان اسامى عربى داده شده « 3 » يا در كارهاى اجتماعى در جاى شايسته‌اى قرار نگرفته‌اند به گروه شهادت‌طلبان مىپيوستند . مسلم است گم شدن ريشه فرهنگى حتى در اين زمان مىتواند به تعارضات اجتماعى ناشى از كج‌فهمى دينى بيانجامد .\r\nوقتى مىبينيم هويت فرهنگى و سنتى مسلمانان در غرب و ساير نقاط دنيا شديدا از سوى غرب مورد هجوم قرار گرفته است شايد بهتر باشد كه خاطره شهداى قرطبه را در خود زنده كنيم . به هرحال ، اولوجيو با رفتن به پامپلونا « 2 » ، استان مسيحى همسايه ، كتاب‌هاى فراوانى از آثار ويرژيل « 3 » يونال « 4 » را با خود به قرطبه بازگرداند . او سعى داشت بدين وسيله از عربى شدن فرهنگ مردم اسپانيا جلوگيرى كرده و با ايجاد\r\n\r\n\r\n","description":"","footnote":"\r\n( 1 ) -  Eulogio \r\n( 2 ) -  Pamplona \r\n( 3 ) -  Vergil \r\n( 4 ) -  Juvenal \r\n","page_name":" 20 ","page_number":24},
  {"content":"\r\n\r\nرنسانس مذهبى لاتين به واسطهء افتخارات تاريخى آن چهره فرهنگى اسلام را بىرنگ نمايد . در هرحال ، اين حركت با محكوم به مرگ شدن اولوجيو متوقف گرديد . هنگام مرگ در حالىكه قاضى ملتمسانه از او مىخواست تا با قبول اسلام از مرگ خود جلوگيرى كند و ديگر كسى به سوابق او كارى نخواهد داشت ، او پاسخ داد : شمشير خود را تيزتر كن . 4\r\nحادثه قرطبه كه براى اسپانياى اسلامى بسيار ناشناخته و غير قابل پيش‌بينى بود باعث نگرديد تا مسلمانان و ساير اديان يكتاپرست نتوانند در طول 600 سال بعد به راحتى در كنار يكديگر به زندگانى روزمره ادامه دهند . بخصوص يهوديان كه شاهد بدرفتارى مسيحيان در ساير نقاط اروپا با هم‌كيشان خود بودند در اين ناحيه يك رنسانس اجتماعى فرهنگى را احساس و تجربه مىنمودند . اما داستان شهادت‌طلبان قرطبه از يك واقعيت فرهنگى خبر مىداد ، از اين‌كه فرهنگ اسلامى مىرود تا با تسخير كليه اروپا در مقابل فرهنگ بربريت كشورهاى اروپائى به يك قدرت حاكم تبديل گردد ، درست خلاف آن چيزى كه امروزه مشاهده مىگردد . امروزه نيز آنچه از عملكرد غرب به دست مىآيد اين واقعيت است كه جنگ سرد عليه شوروى سابق تبديل به جنگ سرد عليه اسلام گرديده است .\r\nاولوجيو و آلوارو هر دو معتقد بودند كه ظهور اسلام منجر به توسعه هرج و مرج و اغتشاشى خواهد شد كه در كتاب انجيل عهد جديد به وقوع آن قبل از قيامت وعده داده شده است . نويسنده رسالهء دوم « 1 » به تسالونيان معتقد است كه مسيح تا قبل از وقوع پيمان‌شكنى بزرگ « 2 » بازنخواهد گشت : شورشى توسط يك آشوبگر كه خود را بر معبد بيت المقدس « 3 » حاكم و از آن ناحيه با معتقدات عقل‌پسند خود شروع به گمراهى مسيحيان مىنمايد . كتاب وحى « 4 » هم به هيولائى اشاره مىكند كه با رمز 666 مشخص شده و قبل از وقوع قيامت از زير زمين بيرون آمده و در معبد مقدس ( بيت المقدس ) تاجگذارى كرده و بر دنيا حاكم مىشود . اسلام به نظر مىرسد كه با اين داستان‌هاى الهى همسازى داشته است ، زيرا مسلمانان در سال 638 بيت المقدس\r\n\r\n\r\n","description":"","footnote":"\r\n( 1 ) -  Second Epistle \r\n( 2 ) -  Great Apostasy \r\n( 3 ) -  Jerusalem \r\n( 4 ) -  Book of Revelations \r\n","page_name":" 21 ","page_number":25},
  {"content":"\r\n\r\nرا فتح و بر روى تپه مقدس مسجد بزرگى بنا نمودند و به نظر مىرسيد كه مىخواهند بر تمامى جهان حكومت نمايند . اگرچه محمد ( ص ) پس از عيسى ( ع ) به دنيا آمده بود ولى باز هم خود را پيامبر ناميد و بسيارى از مسيحيان نيز به دين او پيوستند . اولوجيو و آلوارو در مدارك خود خلاصه‌اى از زندگىنامه محمد ( ص ) را داشتند كه نشان مىداد او در سال 666 اسپانيائى فوت نموده است كه 38 سال با سال ميلادى تفاوت داشت . اين زندگىنامه در صومعه لير « 1 » نزديكى پامپلونا در قلب قطب كشاورزى اروپائى مسيحى كه حالا در مقابل غول اسلام به لرزه درآمده بود تهيه شده بود . علاوه بر تهديد سياسى ، پيروزى اسلام براى عالمان دين مسيح اين سؤال كلامى را مطرح نمود كه چگونه خداوند اجازه مىدهد تا يك انديشه غيرخدائى توسعه داده شود ؟ آيا اين براى تنبيه بندگان است ؟\r\nاتهامات وارده بر محمد ( ص ) از جانب شهادت‌طلبان قرطبه براساس زندگىنامه‌اى بود كه در آن او به عنوان يك شعبده‌باز دروغ‌گوى شهوت‌پرست و خوش‌گذران معرفى شده كه پيروان خود را به اين امور تشويق و عقايد خود را نيز با شمشير به ديگران تحميل مىنموده است ؛ اسلام دينى داراى وحى مستقل نبوده ، بلكه يك دكترين ضد كليسا ، و فرم ناقصى از مسيحيت بود كه به زور شمشير و نسل‌كشى بر مردم تحميل شده بود . پس از كمرنگ شدن حركت قرطبه ، مردم ساير نواحى اروپا ، با اينكه از اين واقعه باخبر گرديده بودند ، عكس‌العمل خاصى از خود بروز ندادند . اما 250 سال بعد هنگامى كه اروپا در آستانه ورود به صحنه‌هاى بين‌المللى بود افسانه‌هاى مسيحيت مجددا همين چهره از محمد ( ص ) را به تصوير كشيدند .\r\nبعضى از محققين تلاش‌هائى جدى براى نشان دادن چهره واقعى پيامبر انجام دادند ، ولى تصوير محمد ( ص ) در اذهان عمومى همان تصوير قرطبه بود . او تبديل به بزرگ‌ترين دشمن هويت اروپائى گرديد و در مقابل تمامى صفاتى كه آرزو مىكرديم نداشته باشيم ايستاده بود . آثارى از اين تفكر افسانه‌اى همچنان زنده است .\r\nهنوز هم براى بسيارى از مردم ، عادى است كه فكر كنند محمد ( ص ) اسلام را وسيله فتح دنيا و تحميل عقايد خود با شمشير قرار داده است . اگرچه در اين زمان محققين بسيارى سعى در انتشار و بيان چهره واقعى محمد ( ص ) و اسلام نموده‌اند ، باز هم\r\n\r\n\r\n","description":"","footnote":"\r\n( 1 ) -  Leyre \r\n","page_name":" 22 ","page_number":26},
  {"content":"\r\n\r\nافسانه‌هاى خيالى مربوط به او بر ذهن‌ها حاكم است .\r\nدر پايان قرن يازدهم ، اروپا دوران سربلندى مجدد خود را به رهبرى پاپ آغاز نمود . حدود و مرزهاى اسلام به عقب رانده شد . نرماندىها « 1 » در جنوب ايتاليا و سيسيل به مسلمانان حمله برده و در 1091 منطقه را فتح كرده بودند ؛ مسيحيان شمال اسپانيا جنگ‌هاى خود را عليه مسلمانان اندلس آغاز كرده و شهر طليطله « 2 » در سال 1085 فتح شد ؛ در سال 1095 پاپ اوربان دوم « 3 » با متحد ساختن تمام شواليه‌هاى اروپا از آنان خواست تا معبد مسيح در بيت المقدس را آزاد سازند . اين لشگركشى به عنوان اولين جنگ صليبى شناخته مىشود . در سال 1099 پس از چند سال تلاش سخت سپاهيان صليبى موفق به فتح بيت المقدس و برپائى اولين مستعمره خود در خاور نزديك گرديدند . اين پيروزى زمينه‌ساز جنگ‌هاى پى در پى بعدى گرديد .\r\nاگرچه اروپائيان نفرت چندانى از اسلام و مسلمانان احساس نمىكردند ، لكن اين جنگ‌ها زمينه توسعه حكومت پاپ را فراهم مىآورد . سرود رولند « 4 » كه در اولين لشگركشى تنظيم گرديد بيانگر بىاعتنائى كامل به اصول اساسى اسلام بود . سرداران مسيحى شارل مانژ « 5 » و رولند ، كه دشمنان مسلمانانند ، تصويرى از پرستندگان خدايان يونان‌اند كه خدايان سه‌گانه آپولو « 6 » و ترواگانت « 7 » و ماهومت « 8 » را تعظيم و سجده مىكنند ، ولى جنگجويان بسيار شجاعى هستند كه جنگيدن در ركاب آنان لذتبخش است . زمانى كه اولين سپاه صليبى در آسياى صغير با سپاه تركان عثمانى روبرو گرديد ، شجاعت و از خودگذشتگى جنگجويان ترك همه را به تحسين وادار نمود :\r\nچه مردان خارق‌العاده‌اى ، همگى آماده ، آموزش ديده ، باهوش و شجاع . چه كسى فكر مىكرد كه آنها وحشت را به قلب اروپائيان خواهند انداخت ، همان‌گونه كه عرب‌ها ، ساراكن‌ها « 9 » ، آرمنىها ، سورىها و يونانىها را با تيرهاى خود به وحشت و شكست\r\n\r\n\r\n","description":"","footnote":"\r\n( 1 ) -  Normans  ؛ اهل نرماندى ، زادهء نژاد اسكانديناوى آميخته با فرانك . ( مترجم )\r\n( 2 ) -  Toledo \r\n( 3 ) -  Pope Urban II \r\n( 4 ) -  Song of Roland \r\n( 5 ) -  Charlemange \r\n( 6 ) -  Apollo \r\n( 7 ) -  Tervagant \r\n( 8 ) -  Mahomet \r\n( 9 ) -  Saracans \r\n","page_name":" 23 ","page_number":27},
  {"content":"\r\n\r\nكشانيدند ؟\r\nآه خداى بزرگ ، مردان آنها هيچگاه به خوبى مردان ما نخواهند بود . آنها مىگويند كه ما با اروپائيان از يك ريشه هستيم ؛ ما جنگجو به دنيا آمده‌ايم . اين درست است و هيچكس نمىتواند آن را كتمان كند در صورتى كه در دين خود ( مسيحيت ) باقى نمىماندند و خدايان سه‌گانه را به جاى خداوند يكتا نمىپرستيدند . اگر اين‌چنين بود به حق آنان قوىترين مردان روى زمين بودند ، اما با لطف خداوند ما آنها را شكست خواهيم داد « 7 » .\r\nاروپائيان در جنگ 1097 دوريلاوم « 1 » نسبت به سربازان مسلمان احساس فاميلى و هم‌ريشه بودن داشتند ، ولى دو سال بعد هنگامى كه بيت المقدس « 2 » را فتح نمودند نه تنها آنها را هم‌ريشه خود نمىديدند ، بلكه حتى به چشم انسان هم به آنها نمىنگريستند . آنها به آنچنان قتل عامى در شهر دست زدند كه تمامى هم‌پيمانان آنها را نيز به تعجب واداشت . از اين تاريخ به بعد آنان مسلمانان را به عنوان كرم‌ها و حشراتى مىديدند كه مىبايستى از سرزمين مقدس پاك گردند . نام رسمى مسلمانان در سپاه صليبى به كثافت « 3 » تغيير يافت .\r\nتا قبل از سال 1100 هيچگونه علاقه و توجهى به محمد ( ص ) در اروپا وجود نداشت ، اما در سال 1120 همه مىدانستند كه او كيست . همان‌گونه كه افسانه‌هاى رشادت و نوع‌دوستى شارل مانژ « 4 » ، پادشاه آرتور « 5 » و رابين‌هود « 6 » بر سر زبان‌ها بود ، افسانه ماهوند « 7 » محمد ( ص ) ، نيز به عنوان چهره‌اى ضد مسيح در افكار اروپائيان جا افتاده بود . آر . دبليو . ساترن « 8 » در كتاب خود ، ديدگاه غربى از اسلام در قرون وسطى ، درباره عقايد اسلامى چنين مىگويد :\r\nجاى هيچ شكى نيست كه بين اين افسانه‌ها و واقعيات آنها تفاوت بوده است و قسمتى از حقايق به صورت ناقص بيان شده است . اما پس از انتشار ، به جايگاهى ادبى دست يافته و توسط شعرا و اديبان هر ساله تغيير يافته‌اند . از ديدگاه ادبى و شعر مورد علاقه مردم ، چهره ماهومت « 9 » و ساراكن‌هاى « 10 » پيرو او در نسل‌هاى پياپى بعدى تغيير بسيار اندكى يافت .\r\nمانند تمام چهره‌هاى مشخص داستان‌ها ، مردم به اين شخصيت‌ها هم همان‌گونه كه ابتدا\r\n\r\n\r\n","description":"","footnote":"\r\n( 1 ) -  Dorylaeum \r\n( 2 ) -  Jerusalem \r\n( 3 ) -  Filth \r\n( 4 ) -  Charlemagne \r\n( 5 ) -  King Arthur \r\n( 6 ) -  Robin Hood \r\n( 7 ) -  Mahound \r\n( 8 ) -  R . W . Southern \r\n( 9 ) -  Mahomet \r\n( 10 ) -  Saracens \r\n","page_name":" 24 ","page_number":28},
  {"content":"\r\n\r\nتوصيف شده بودند علاقمند بودند . 8\r\nچهره افسانه‌اى ماهوند در دوران جنگ‌هاى صليبى كار را براى اروپائيان مشكل‌تر نمود ، زيرا ديگر آنها محمد ( ص ) را حتى در حدّ قهرمانانى مانند ناپلئون يا اسكندر كبير نيز باور نداشتند . چهره محمد ( ص ) در كتاب آيه‌هاى شيطانى نيز مىتواند برداشتى داستانى از اين افسانه باشد .\r\nماهوند ( محمد ( ص ) ) ، قهرمان داستان ، يك شعبده‌باز قديمى است كه از راه معجزه به او الهام مىشود و بايد با كمك عرب‌ها كه پيرو او گرديده‌اند بنيان كليسا را در خاورميانه و آفريقا براندازد . قرآن نيز به وسيله گاو سفيدى كه با دم خود صحبت مىكند و كتاب آسمانى را به صورت معجزه‌آسائى در ميان دو شاخ گرفته است به ميان عرب‌هاى وحشت‌زده آورده مىشود . از سوى ديگر ، ماهوند ( محمد ( ص ) ) كبوترى را تربيت كرده است تا از گوش او دانه بردارد و بدين وسيله تجسم صداى وحى در او ايجاد گردد . خلاصه اينكه ، او ديوانه‌اى مبتلا به صرع است كه جرأت ابراز اينكه شيطان در او حلول كرده است ندارد . در زندگانى شهوانى نيز مردى است كاملا شهوت‌ران كه از هيچ فسادى ، بخصوص شهوت‌رانى با زنان ، روگردان نيست و براى جذب پيروان خود تهييج نفس امارّه را شايع مىكند . در دعوت او هيچ نور خالصى ديده نمىشود . آدم خونسرد و خشنى است كه تمامى وابستگان خود را به كار گرفته و پيروان مضحكه شده او نيز براى رسيدن به اهداف شخصى خود سكوت اختيار مىكنند . يكى از راه‌هائى كه دنياى مسيحيت مىتوانست توانائىها و پيروزىهاى اسلام را كوچك جلوه دهد ، قبول نداشتن نزول وحى و پيامبر و معرفى آن به عنوان يكى از فرقه‌هاى ضد مسيح بود . در نوشته‌اى ديگر ادعا مىشود كه در زمان محمد ( ص ) يك راهب ضد مسيح بنام سرجيوس « 1 » از معبد مقدس در بيت المقدس فرار كرده و به ملاقات او مىرود ، و در حقيقت همو بوده كه تمامى آيات و روش‌هاى مقابله با مسيح را براى محمد ( ص ) آماده مىكرده است . بدون شمشير ، محمدگرايى « 2 » هيچ معنائى نداشته و به شكوفائى نمىرسيد و مسلمانان هنوز هم اجازه بحث و تبادل نظر در امپراطورى اسلامى را نداشتند . اما\r\n\r\n\r\n","description":"","footnote":"\r\n( 1 ) -  Sergius \r\n( 2 ) -  Mohammadanism \r\n","page_name":" 25 ","page_number":29},
  {"content":"\r\n\r\nجالب‌تر از همه اينكه در مدرك ديگرى ادعا مىشود كه محمد ( ص ) سرانجام ، در حالى كه گرفتار ارواح شيطانى است و به خود مىپيچيد ، بوسيله گله‌خوكى پاره‌پاره مىگردد .\r\nمفهوم بعضى از اين داستان‌ها به هويت تاريك جنگ‌هاى صليبى برمىگردد .\r\nاسلام مىبايست دين شمشير باشد تا مسيحيان ، در جنگ‌هاى صليبى ، درست بر خلاف دعوت‌هاى صلح‌طلبانه مسيح ، به كشتار دست بزنند . درحالىكه كليه راهبان و كشيشان خود را مجبور به عدم ازدواج مىنمودند ، زندگانى شهوانى محمد ( ص ) بهترين پوشش و توجيه براى اين محدوديت‌هاى غيرطبيعى مىتوانست باشد . به يقين مىتوان گفت بيان اين داستان‌ها نوعى حسادت بيمارگونه است براى معرفى اسلام به عنوان يك دين شهوت‌پرست . سرانجام نيز اين خود غرب ، و نه اسلام ، بود كه بحث آزاد در مورد اديان را ممنوع كرد . اروپا كه در زمان جنگ‌هاى صليبى در اشتياق روش‌هاى عقلانى مىسوخت ، انحراف خود از دين را با چنين سرپوشى ( ضديت با اسلام ) ، كه در تاريخ بىسابقه بود ، پنهان مىكرد . تجاوزات آشكار پروتستان‌ها به كاتوليك‌ها و بالعكس و محكوميت روشنفكرانى كه خواست‌هايى مستقل از دين داشتند به جرم شيطان‌پرستى ، تماما از اروپاى مسيحى برخواست ، درحالىكه اين برخوردها نه در دين يهود و نه در اسلام هيچگونه سابقه‌اى نداشته و تفتيش عقايد معنايى نداشت . اسلام و يهوديت هيچكدام ايده « ضد مسيح » را نمىپذيرفتند ، زيرا اين ايدئولوژى جايگاه وحى الهى را در حدّ يك تفكر بشرى تنزّل مىداد . دوران جنگ‌هاى صليبى ، زمانى كه داستان افسانه‌اى ماهوند ساخته شد ، دوران انكار و مقاومت در برابر خداوند نيز هست . بنابراين ، اين موضوع به صورت تصويرى هولناك در داستان‌هائى كه عليه اسلام ساخته مىشود نشان داده شده است . كاملا روشن شده بود كه مسيحيان اروپائى به هيچ‌وجه امكان همكارى و مراوده با ساير اديان را همانند امپراطورى اسلام و روم شرقى در خود نمىديدند . تنها دين موجود در اروپا در كنار مسيحيان يهوديانى بودند كه در اولين لشگركشى صليبى كليه آنها را در درّه راين « 1 » قتل‌عام و نابود كردند . نژادپرستى ضدسامى ( نژاد سامى ) به صورت مريضى مزمن اروپائيان درآمده بود . در اين دوره ( جنگ‌هاى\r\n\r\n\r\n","description":"","footnote":"\r\n( 1 ) -  Rhine \r\n","page_name":" 26 ","page_number":30},
  {"content":"\r\n\r\nصليبى ) آنها نه تنها افسانه ماهوند و ساراكن‌ها را درباره محمد ( ص ) ساختند ، بلكه افسانه‌هاى وحشتناك مشابهى نيز در مورد يهوديان انتشار يافت . شايع ساخته بودند كه يهوديان بچه‌هاى كوچك را قطعه‌قطعه كرده و همراه با نان در روز عيد رهائى ( عيد رهائى از بندگى مصريان ) مىخورند تا بدين وسيله به عشاء ربّانى « 1 » مسيحيت توهين نموده و آن را بلااستفاده نمايند و از اين راه مقدمات توطئه‌اى جهانى براى براندازى مسيحيت را پايه‌ريزى نمايند . چنين افسانه‌هائى عليه دين يهود در امپراطورى اسلام به هيچ‌وجه وجود نداشت و فقط تحت تأثير عدم تعادلى روانى در اروپائيان به صورت مرض مزمن به ظهور رسيد . به‌هرحال ، فتوحات مسلمانان در اسپانيا ، غرب ايتاليا و سيسيل به معناى زندگى هزاران مسلمان در قلمرو مسيحيت بود .\r\nمبارزه با آنان نيز تنها در عدم معاشرت و ايزوله نمودن اجتماعى آنان مقدور مىبود .\r\nقوانين جديد كليسا هر دو گروه ( مسلمانان و يهوديان ) را رسما به عنوان دشمنان مسيحيت معرفى مىكرد . اين قوانين در شوراى معروف لاترن « 2 » در سال‌هاى 1179 و 1215 به صورت رسمى تصويب گرديد . در اين قوانين مسيحيان از دادن هرگونه سرويس به مسلمانان و يهوديان ، از قبيل بازرگانى ، خدمت در منازل ، پرستارى بچه يا حتى غذا خوردن با آنها ، منع گرديده‌اند و در صورت مشاهده اين اعمال به اتهام دشمنى و جدائى از كليسا به ضبط اموال محكوم مىگرديدند . در سال 1227 پاپ گريگورى نهم « 3 » فرمان زير را صادر كرد : مسلمانان و يهوديان بايد در جوامع مسيحى لباس‌هايى متفاوت پوشيده و از شركت در مراسم و اعياد آنان به دور بوده و حق داشتن دفاتر رسمى در سرزمين‌هاى مسيحى نداشته باشند . همچنين مؤذّن‌ها حق اذان گفتن براى انجام فريضه نماز و آزردن گوش مسيحيان را ندارند .\r\nپاپ كلمنت پنجم « 4 » ( 14 - 1305 ) اعلام كرد كه حضور مسلمانان در خاك مسيحيت توهين به خداوند محسوب مىگردد . پيش از اين فرمان ، مسيحيان كار ريشه‌كن كردن مسلمانان را آغاز نموده بودند . چارلزآنيو « 5 » پادشاه فرانسه در سال\r\n\r\n\r\n","description":"","footnote":"\r\n( 1 ) -  Eucharist \r\n( 2 ) -  Lateran Councils \r\n( 3 ) -  Pope Gregory IX \r\n( 4 ) -  Pope Clement V \r\n( 5 ) -  Charles of Anjou \r\n","page_name":" 27 ","page_number":31},
  {"content":"\r\n\r\n1301 آخرين مسلمانان سيسيل و جنوب ايتاليا را كه در محدوده لوكره « 1 » زندگى مىكردند قتل‌عام نمود . او اين منطقه را « قفس حشرات خطرناك و موزى ، جايگاه خرافات و بدانديشى و منطقه تحت سلطه شيطان » ناميد 9 . در سال 1492 با تسخير گرانادا « 2 » توسط فرديناند « 3 » و ايزابلا « 4 » آخرين گروه مسلمانان نيز نابود و زنگ‌هاى كليساها در سرتاسر اروپا به عنوان پيروزى مسيحيان بر بىدينان به صدا درآمد . چند سال بعد ، از مسلمانان اسپانيا نيز خواسته شد دين خود را تغيير دهند يا آن سرزمين را ترك نمايند . بسيارى از مسلمانان اروپا را ترك كردند ؛ عده قليلى نيز به دين مسيح گرويدند كه نسل به نسل در طى 300 سال بعدى توسط قوانين اسپانيا مورد بازجوئى قرار مىگرفتند كه آيا هنوز بر دين خود استوار هستند يا نه . گوئى مسيحيان اسپانيا به تسخير ارواح شهداى قرطبه درآمده بودند ، چون دائما در اين وحشت به سر مىبردند كه مسلمانان با تظاهر به قبول مسيحيت به عنوان دشمنان اصلى آنها در ميان آنان به سر برده و به دنبال فرصت انتقام هستند .\r\nمرض ضديت با اسلام كم‌كم به صورت يك جنون روانى آثار خود را نشان مىداد . فردريك دوم « 5 » امپراطور مقدس رم ، درحالىكه بيشتر اوقات خود را در سرزمين‌هاى اسلامى مىگذراند تا در اروپا ، بطور برنامه‌ريزى شده دستور كشتار مسلمانان و بيرون راندن آنان را از سيسيل نيز صادر مىكرد . درحالىكه مسيحيان به قصابى مسلمانان در خاور نزديك مشغول بودند ، بسيارى از آنان در پاى دروس محققين و مدرسين مسلمان در اسپانيا نشسته و به ترجمه كتاب‌هاى فلاسفه و دانشمندان اسلامى مىپرداختند تا بدين وسيله خرد كهنه و قديمى اروپا را بازسازى نمايند . فيلسوفان بزرگى چون ابن سينا و ابن رشد روشنفكران عصر تاريكى اروپا معرفى مىشوند ، درحالىكه براى مردم عادى دشوار بود كه آنان را به عنوان فلاسفه مسلمان قبول كنند . اين برداشت غلط را به وضوح در كتاب كمدى الهى « 6 » دانته مىتوان مشاهده كرد . او مىنويسد :\r\n\r\n\r\n","description":"","footnote":"\r\n( 1 ) -  Lucera \r\n( 2 ) -  Granada \r\n( 3 ) -  Ferdinand \r\n( 4 ) -  Isabella \r\n( 5 ) -  Fredrick II \r\n( 6 ) -  The Divine Comedy \r\n","page_name":" 28 ","page_number":32},
  {"content":"\r\n\r\nابن سينا « 1 » و ابن رشد « 2 » ، در برزخ ، با بت‌پرستان پاك‌نژادى همراهند كه فرهنگ عقل‌گرائى را به غرب هديه كردند ، با اقليدس « 3 » ، بطلميوس « 4 » ، سقراط « 5 » ، افلاطون « 6 » ، ارسطو « 7 » ؛ در حالى كه محمد ( ص ) خود در حلقه هشتم جهنم با ساير نفاق‌افكنان گرفتار است . او گرفتار عذاب عجيبى است :\r\nهرگز چليكى كه تخته زيرينش بدر آمده باشد ، آنچنان سوراخ نمىشود كه تن آن دوزخى ، كه ديدم از چانه‌اش تا به مقعد يكسره شكافته شده بود . روده‌هايش از ميان دو پا آويخته ؛ دل و جگرش و آن كيسه بدبوئى كه هر غذائى را به مدفوع تبديل مىكند ( معده ) ، به چشم پيدا بود . 10\r\nدانته هنوز نمىتواند محمد ( ص ) را به عنوان پيامبر دينى مستقل و جديد قبول كند . او نفاق‌افكن محضى است كه از دين پدران خود جدا شده است . اين جنون ذهنى نشان‌دهنده عمق بدانديشىاى است كه از اسلام در خاطر مسيحيت جاى گرفته است ، ولى در حقيقت پوششى براى افكار غلط خود غريبان است ، كه مىخواهند « اسلام » را مترادف با همه ذهنيت‌هائى بينند كه خود قابل هضم كردن آنها نيستند .\r\nترس و نفرت دو ذهنيت اصلى تقابل مسيحيت با اسلام است كه هر دو با پيام‌هاى صلح و دوستى مسيح فاصله داشته و نشان‌دهنده زخم عميقى در يكپارچگى مسيحيت غرب است .\r\nاما گروهى نيز در صدد آنند كه چهره واقعىترى از اسلام را به نمايش بگذارند .\r\nدرست در زمانى كه يهوديان و مسلمانان به عنوان خطرناك‌ترين دشمنان تمدن مسيحى معرفى مىشوند ، شخصى به نام پيتر آلفونسى « 8 » چهره جديدى از محمد ( ص ) را ارائه مىدهد . او كه يك يهودى مسيحى شده اسپانيائى الاصل بود و به عنوان پزشك هنرى اول ( پادشاه انگلستان ) خدمت مىكرد در سال 1106 چنين مىنويسد :\r\n« اگرچه اسلام را به عنوان يك دين الهى نمىتوان پذيرفت لكن كسانى كه به\r\n\r\n\r\n","description":"","footnote":"\r\n( 1 ) -  Avicenna \r\n( 2 ) -  Averroes \r\n( 3 ) -  Euclid \r\n( 4 ) -  Ptolemy \r\n( 5 ) -  Socrates \r\n( 6 ) -  Plato \r\n( 7 ) -  Aristole \r\n( 8 ) -  Peter Alfonsi \r\n","page_name":" 29 ","page_number":33},
  {"content":"\r\n\r\nحقيقت محض وابستگى چندانى ندارند مىتوانند از راهنمائىهاى آن استفاده نمايند . » در سال 1120 و درست در اوج نفرت غرب از اسلام ، ويليام مالمسبورى « 1 » اولين اروپائى است كه مىنويسد : « اسلام از بت‌پرستى جداست ، زيرا ساراكن‌ها و ترك‌ها هر دو خداى خالق را پرستيده و محمد ( ص ) را به عنوان پيامبر او ستايش مىكنند . » 11 اين نكته‌اى است كه هنوز خيلى از غربيان حاضر به شنيدن آن نيستند كه مسلمانان همان خداى مسيحيان و يهوديان را پرستش مىكنند . آنها خداى مسلمانان ، اللّه ، را همانند يكى از خدايان يونانى ( ژوپيتر ) مىپندارند ولى بىميل نيستند تا به خود بقبولانند كه پيروان محمد ( ص ) نيز همان‌گونه پيامبر خود را ستايش مىكنند كه مسيحيان عيسى را .\r\nمشكل جدا نمودن افسانه از حقيقت را در داستان تاريخ شارلمان كه به وسيله تورپين منحول « 2 » در سال 1150 نوشته شده است به وضوح مىتوان درك كرد . در اين داستان ساراكن‌هاى بت‌پرست ، ماهومت را در كنار خدايان ديگرى چون آپولو و ترواگانت و به همان روش پرستش مىكنند ، روشى كه او آن را  Chansons de Gestes  مىنامد . اما در اواسط همين داستان رولاند « 3 » ، قهرمان اين كتاب ، در بحثى منطقى كه با غول مسلمان فراكوتوس « 4 » داشت ، به اين نتيجه مىرسد كه مسلمانان نيز خداى واحدى را مىپرستند . در همين زمان اتو اهل فريزينق « 5 » ، كه يك تاريخدان است ، افسانه بت‌پرستى مسلمانان را ردّ كرده و مىگويد :\r\nمشهود است كه تمامى ساراكن‌ها خداى واحد را پرستيده و دستورات عهد عتيق ( قديم ) را دريافته و خود را ختنه مىكردند . آنها هيچگاه به مسيح و حواريون توهين ننموده‌اند . تنها چيزى كه آنان را از بيگناه ماندن دور مىكند ، قبول نداشتن مسيح به عنوان خدا يا پسر خدا و همچنين قبول محمد ، افسونگر بزرگ تاريخ ، به عنوان پيامبر خداوند است . 12\r\nدر اواسط قرن دوازدهم آرام‌آرام تصاوير روشن‌ترى از اسلام ارائه مىگردد ، ولى هنوز هيچكدام از اين تصاوير نمىتوانست در عمق اسلام ستيزى مسيحيت نفوذ\r\n\r\n\r\n","description":"","footnote":"\r\n( 1 ) -  William Malmesbury \r\n( 2 ) -  Pseudo Turpin \r\n( 3 ) -  Rolland \r\n( 4 ) -  Ferracutus \r\n( 5 ) -  Otto of Freising \r\n","page_name":" 30 ","page_number":34},
  {"content":"\r\n\r\nكرده و آن را بشكند . حقيقت و افسانه هنوز شادمانه در كنار هم زندگى مىكنند .\r\nدرست در زمانى كه مردم سعى در بىطرف بودن دارند نفرت كهنه آشكار مىشود .\r\nمحمد ( ص ) هنوز يك شعبده‌باز ضدّ دين و افسونگر نفاق‌افكن است ، با وجود آنكه اتو و افراد ديگر سعى در ارائه تصوير منطقىترى از دين او دارند .\r\nمهم‌ترين تلاشى كه در قرن دوازدهم براى ارائه تصوير روشن‌ترى از اسلام به عمل آمد به وسيله پيتر ونربل « 1 » پايه‌ريزى شد . او در سال 1141 به همراه گروهى از راهب‌هاى بنديكتين « 2 » در اسپانياى مسيحى به ملاقات محققين اسلامى رفت و تحت سرپرستى فردى انگليسى بنام رابرت كتن « 3 » به ترجمه قرآن و بعضى متون اسلامى به زبان لاتين پرداخت ، پروژه‌اى كه در سال 1143 پايان يافت . آنها اولين ترجمه قرآن ، مجموعه‌اى از احاديث اسلامى ، تاريخ مسلمانان جهان ، تبيين تعاليم اسلامى ، و اثرى جدلى به نام دفاعيه كندى « 4 » را به لاتين برگرداندند . اين كار فوق العاده‌اى را مىطلبيد ، زيرا بدين وسيله امكان دسترسى واقع‌بينانه عموم مردم به حقايق اسلامى بيشتر مىشد ، ولى با استقبال كمى مواجه گرديد . او در اين كار پيشرفت چندانى نداشت ، زيرا با شكست جنگ‌هاى صليبى در خاور نزديك موج جديدى از احساسات ضد اسلامى در اروپا آغاز گرديد كه به وسيله برنارد « 5 » ، سرپرست صومعه كليروكس « 6 » ، رهبرى مىگرديد . گوئى زمان خوبى براى ترجمه قرآن انتخاب نگرديده بود . معهذا پيتر برداشت خود را با لحنى كاملا آرام و احساسى نسبت به دنياى اسلام چنين بيان كرد :\r\n« من به تو نزديك شدم ، نه با دستانم بلكه با كلماتم ، نه با زور بلكه با دليل ، نه با نفرت بلكه با عشق ، . . . من تو را دوست دارم ، و چون دوستت دارم برايت مىنويسم و نوشتن به تو يعنى دعوت تو به نجات . » 13 اما عنوان كتاب او چنين بود : خلاصه عقايد چند كليسايى فرقه شيطانى ساراكن‌ها « 7 » . تعداد محدودى از مسلمانان هم كه قادر به خواندن ترجمه لاتين نوشته‌هاى پيتر بودند نه تنها اثر ناچيزى از همدلى در آن يافتند بلكه متأثر از احساسات جنون‌آميز متعصبانه آن گرديدند . هنگامى كه لوئى\r\n\r\n\r\n","description":"","footnote":"\r\n( 1 ) -  Peter the Venerable \r\n( 2 ) -  Benedictine \r\n( 3 ) -  Robbert of Ketton \r\n( 4 ) -  The Apology of AL - Kindi \r\n( 5 ) -  Bernard \r\n( 6 ) -  Clairvaux \r\n( 7 ) -  Summary of the Whole Heresy of Diabolic Sect of the Saracens \r\n","page_name":" 31 ","page_number":35},
  {"content":"\r\n\r\nهفتم ، پادشاه فرانسه ، دومين سپاه صليبى را در سال 1147 به خاورميانه اعزام داشت همين پيتر به او نوشت ، اميدوارم سپاهيان مسيح به همان‌اندازه كه موسى « 1 » و يوشع « 2 » از مردمان آمورىها « 3 » و كنعانيان « 4 » را به هلاكت رساندند مسلمانان را به قتل برسانند . 14\r\nدر اوايل قرن سيزدهم قديس مسيحى ديگرى سعى نمود با بحث و تبادل انديشه ، و نه از راه زور ، راهى به درون دنياى اسلام باز نمايد . هنگامى كه پنجمين لشگر صليبى ( 19 - 1218 ) در دلتاى نيل براى جنگ با عثمانيها آماده مىشد شخصى به نام فرانسيس آسيسى « 5 » در اردوگاه مسيحيان حاضر و سپس با عبور از خط مقدم دشمن ( عثمانى ) درخواست ملاقات با سلطان الكامل « 6 » را نمود . سلطان با اين تقاضا موافقت نمود و حاضر شد تا سه روز با او به مباحثه و تبادل افكار بپردازد . در پايان فرانسيس بدون آنكه به محمد ( ص ) و اسلام توهينى نموده باشد عاجزانه از سلطان خواست كه به دين مسيح بگرود . مسلمانان او را به گرمى پذيرفتند و در هنگام خداحافظى سلطان به او گفت : « برايم دعا كن تا خدا مرا به آن دينى هدايت فرمايد كه براى او ارزشمندتر است » و سپس او را با احترام تا چادرهاى دشمن بدرقه نمود تا كسى آزارى به او نرساند . 15\r\nاما قبل از آنكه فرانسيس به سمت شرق حركت كند گروهى از همكاران و هم‌انديشان خود را براى تبليغ به اسپانيا و آفريقا روانه ساخت . اما آنها هنگامى كه به سويل « 7 » در اسپانيا رسيدند براى تبليغات همان روش شهداى قرطبه را در پيش گرفتند .\r\nآنها ابتدا سعى كردند در صف نماز جمعه نفوذ كرده و مسلمانان را ارشاد نمايند و هنگامى كه مسلمانان آنان را از صفوف خود بيرون راندند شروع به توهين و فحاشى به محمد ( ص ) و اسلام نمودند . پس از آن در بيرون قصر امير شروع به اعتراض و توهين نموده و به اين كار ادامه دادند . معهذا به هيچ‌وجه نتوانستند از روى عشق و علاقه مسلمانان را به عقيده خود ترغيب نمايند و سرانجام همان راه شهادت‌طلبى\r\n\r\n\r\n","description":"","footnote":"\r\n( 1 ) -  Moses \r\n( 2 ) -  Joshua \r\n( 3 ) -  Amorites \r\n( 4 ) -  Canaanites \r\n( 5 ) -  Francis Assisi \r\n( 6 ) -  Al Kamil \r\n( 7 ) -  Seville \r\n","page_name":" 32 ","page_number":36},
  {"content":"\r\n\r\nشهداى قرطبه را در پيش گرفتند . اين گروه آنقدر در شهر جنجال و بلوا به راه انداختند كه سرانجام مسئولين شهر مجبور به زندانى كردن آنها گرديدند و از آنجا كه به كشتن آنها تمايل نداشتند مدت‌ها سرگردان اين زندان و آن زندان بودند . با اينكه مسئولين شهر نمىخواستند اين آشوبگران را از بين ببرند ، مسلمانان اسپانيائى ، مستعرب‌ها « 1 » ، شديدا تمايل داشتند كه اين گروه‌ها كشته شوند تا مبادا در مورد آنان ذهنيت بدى در ساير مسلمانان به وجود آيد . سرانجام پيروان فرانسيس به شهر سوتا « 2 » در مراكش تبعيد گرديدند . آنها نيز به محض ورود به مسجد اصلى شهر رفته و در نماز جمعه به محمد ( ص ) و اسلام توهين نمودند و آنقدر به اين كار ادامه دادند كه مسئولين مجبور به كشتن آنها شدند . وقتى فرانسيس اين را شنيد فريادى از شوق كشيده و گفت : « خدايا ، متشكرم ! حال مىدانم كه چقدر پيرو صديق دارم » . 16\r\nروش شهادت‌طلبى ، در بين پيروان فرانسيس آنچنان عادى گرديد كه وقتى در سال 1227 گروه ديگرى در سوتا محكوم به مرگ شدند ، در نامه‌هائى كه براى دوستان خود به وطن ارسال نموده بودند چنين اظهار داشتند : « هدف اصلى ما از اين ماموريت كشتن و نفرين كردن اين بىدينان بت‌پرست است ، خدا ما را يارى دهد . » 17 سرانجام بقيه آنها به سرزمين مقدس رفتند . با اين وجود ، اسقف شهر اكره « 3 » كه اين روش‌ها را ناشايست مىدانست چنين مىنويسد :\r\nساراكن‌ها با اشتياق به تبليغات دينى مسيحيان و نقل قول‌هائى كه از انجيل مىكردند گوش فرا مىدادند ، اما هنگامى كه نحوه تبليغات آنان به توهين و اهانت به پيامبر و اسلام تغيير مىيافت به آنها حمله كرده و اگر مىتوانستند همگى آنها را يا كشته يا از شهرهاى خود بيرون مىكردند . 18\r\nاينچنين بود كه در قرون وسطى حتى هنگامى كه مسيحيان مىخواستند با پيام عشق و محبت مسيح به مسلمانان نزديك شوند و آنان را ارشاد نمايند نهايتا كار به خشونت و توهين كشيده مىشد . در اواخر قرن سيزدهم محقق مسيحى ريكولدودا مونته كروس « 4 » ، از مكتب دومينيكن ، كه براى تبليغ مسيحيت به كشورهاى اسلامى\r\n\r\n\r\n","description":"","footnote":"\r\n( 1 ) -  Mozarabs \r\n( 2 ) -  Ceuta \r\n( 3 ) -  Acre \r\n( 4 ) -  Riccoldo da Monte Croce \r\n","page_name":" 33 ","page_number":37},
  {"content":"\r\n\r\nسفر كرد ، شديدا تحت تأثير اخلاق اسلامى و ايمان مسلمانان قرار گرفته و چنين مىنويسد : « مسلمانان واقعا مسيحيان را به خجالت مىاندازند » . اما همين شخص هنگامى كه به وطن بازمىگردد همان افسانه‌هاى قديمى را در كتاب خود بحث و جدال برضد ساراكن‌ها و اهل قرآن « 1 » به رشته تحرير درمىآورد . در اين دوره تصور غرب از اسلام آنچنان يكسويه و توأم با تعصب گرديده بود كه غريبان اگرچه نظر مثبت‌ترى نسبت به عقايد اسلامى پيدا نموده بودند ولى به خود اجازه بحث و تبادل‌نظر با مسلمانان واقعى را نمىدادند . در دوران جنگ‌هاى صليبى ، غرب شخصيت واقعى خود را پيدا نمود و بسيارى از افكار و انگيزه‌هائى كه ما ( غربيان ) امروزه در خود سراغ داريم ، در اين دوران ( جنگ‌هاى صليبى ) پايه‌ريزى گرديده است . امبرتواكو « 2 » در مقاله خود رؤياهاى قرون وسطى « 3 » چنين مىنويسد :\r\nدر حقيقت اروپائيان و آمريكائيان وارثان تاريخ شكوهمند قرون وسطاى خود مىباشند ، دورانى كه در آن تغييرات بنيادى در زمينه فرهنگ ، علم ، دين ، اقتصاد و روابط انسانى را نمىتوان ناديده گرفت . به وجود آمدن زبان‌هاى جديد ، شهرهاى بزرگ تجارى ، اقتصاد و سرمايه‌دارى جامعه قرون وسطائى ، ارتش‌هاى مدرن ، حكومت‌هاى فدراتيو و جمهورى ، اختلاف طبقاتى شديد بين فقير و غنى ، مفهوم دين ، اختلافات بين كليسا و حكومت ، و حتى تعبير جديدى از عشق ( به معناى لذتى فناپذير يا ابدى ) همگى از پديده‌هاى اين دوران باشكوه مىباشند . 19\r\nالبته نويسنده مىتوانست « مشكل اسلام » را هم به عنوان يكى از اين پديده‌ها معرفى نمايد . بعد از قرون وسطى هم مردمان غرب همان تعبيرات دينى كهنه و فرسوده را پىگيرى و ادامه دادند . البته تلاش‌هاى زيادى هم به عمل آمد تا چهره ضد انسانى محمد ( ص ) و پيروانش شفاف‌تر و روشن‌تر بيان گردد ، ولى تعصبات شديد مانع گسترش آن مىگرديد .\r\nچهره تهديدآميزى كه شهداى قرطبه از اسلام به نمايش گذارده بودند ، در دوران جنگ‌هاى صليبى نيز ادامه يافت . در سال 1191 هنگامى كه ريچارد شيردل « 4 » سومين لشگر صليبى را رهبرى مىكرد . در سر راه خود به بيت المقدس در شهر مسينا « 5 » در\r\n\r\n\r\n","description":"","footnote":"\r\n( 1 ) -  Disputatio Contra Saracenos et Alchoranum \r\n( 2 ) -  Omberto Eco \r\n( 3 ) -  Dreaming of the Middle Ages \r\n( 4 ) -  Richard The Lionheart \r\n( 5 ) -  Messina \r\n","page_name":" 34 ","page_number":38},
  {"content":"\r\n\r\nسيسيل ، مرتاض افسانه‌اى ايتاليا يواخيم فيرورى « 1 » را ملاقات نمود . يواخيم معتقد بود كه با ظهور اسلام و هرج و مرجى كه توسط اين دين انتشار مىيابد ما به آخر زمان نزديك شده‌ايم ؛ همچنين اعتقاد داشت كه ضد مسيح هم‌اكنون در رم زندگى مىكند و آماده مىشود تا به عنوان پاپ رهبر مسيحيان گردد . او همچنين پيش‌بينى پيروزى ريشارد بر صلاح الدين ايوبى ( فرمانده مسلمانان ) را نمود كه درست از آب درنيامد .\r\nبا توسعه فرهنگ نقد و بررسى افكار در اروپا ، اسلام هم در صف همان دشمنانى قرار گرفت كه مىبايست مورد انتقاد شديد قرار گيرد . اصلاح‌طلبان ، اسلام و پاپ‌گرائى را در يك صف مىديدند ؛ به همين جهت اصلاح‌طلب مشهور قرن چهاردهم جان وايكليف « 2 » اشكالات اصلى اسلام را همان اشكالات اصلى كليسا مىداند . غرور ، خودخواهى ، خشونت ، شهوت و افتخارطلبى اصولى بودند كه هر دو ( اسلام و كليسا ) در آن مشترك بودند . او مىنويسد : « ما ماهومت‌هاى غربى « 3 » - با اشاره به كليسا به عنوان يك مجموعه كلى - اگرچه گروه كوچكى هستيم ولى فكر مىكنم كه تمام دنيا براساس برنامه‌ريزىهاى اعتقادى ما قابل هدايت و اداره است . » 20 تا زمانى كه اينچنين فكر مىكنيم و سعى در پيدا كردن معناى واقعى انجيل و پياده كردن آن در اجتماع نباشيم ، روح اسلام در شرق و غرب گسترش مىيابد .\r\nاين تفكر در حقيقت قرار دادن اسلام و پيامبر آن در مقابل هر انديشه پسنديده و نيكوئى بود كه غرب آرزوى آن را داشت .\r\nوايكليف با خواندن ترجمه قرآن به اين باور رسيد كه فصول مشترك فراوانى بين محمد ( ص ) و كليساى رم وجود دارد . او مىگفت محمد ( ص ) نيز مانند كليساى رم با انجيل برخورد بسيار خائنانه‌اى داشته ، از اين كتاب آنچه را كه به نفع خود بوده استخراج و بقيه را رها نموده است . محمد ( ص ) نيز ابداعات جديدى ( مانند كليساى رم ) به وجود آورده كه به جز سنگين‌تر كردن بار وظايف مذهبى انسان‌هاى مؤمن اثر ديگرى ندارد . و از همه مهم‌تر اينكه او هم مانند كليساى رم مردم را از هرگونه بحث آزاد مذهبى منع نموده است . وايكليف كه بر مجموعه‌اى از اطلاعات نادرست تكيه مىكند ، در حقيقت تعصب قرون وسطائى خود را در لابلاى آيه‌هائى از قرآن\r\n\r\n\r\n","description":"","footnote":"\r\n( 1 ) -  Juachim of Firori \r\n( 2 ) -  John Wycliffe \r\n( 3 ) -  Western Mahomets \r\n","page_name":" 35 ","page_number":39},
  {"content":"\r\n\r\nجستجو مىنمايد ، كه حاكى از پاره پاره شدن اديان قديمى ، در اثر تفسيرها و تأويلهاى نادرست از دين ، است . او عقيده دارد كه در مورد خداوند بعضى از تفكرات فقط حدس و گمان است ، مثلا هيچكس قادر به اثبات نظريه تجسّد و حلول خداوند كه فى المثل براى محمّد ( ص ) حاصل شده است ، نمىباشد كه با برخى اضافات و پيرايه‌ها توسط عده‌اى از مسيحيان به پيام خالص و الهى مسيح اضافه گرديده است . نهايتا او اضافه مىكند كه روحيه مداراناپذيرى اسلام با ساير اديان دقيقا همان ايده اطاعت كوركورانه‌اى است كه توسط كليسا بر مردم تحميل مىگردد تا راجع به مطالبى كه از دين نمىفهمند سؤالى بر زبان نياورند .\r\nلوتر « 1 » و ساير پروتستان‌هاى اصلاح‌طلب اين روش فكرى را دنبال كرده و در توسعه آن مىكوشيدند . ولى او در آخر عمر آنچنان از حمله حكومت عثمانى به اروپا به وحشت افتاد كه كابوس شهداى قرطبه به او هم سرايت كرده و اعتقاد داشت كه مسيحيان به زودى توسط مسلمانان بلعيده خواهند شد . او در سال 1542 ترجمه خود از ريكولدو دمونته كروس را با نام  Croce's Disputatio  منتشر ساخت . او در مقدمه خود چنين مىنويسد : « من چندين سال قبل اين كتاب را خواندم ولى باور نمىكردم كه مردم بتوانند چنين دروغ‌هائى را باور كنند » . او مىخواست قرآن را بخواند ولى ترجمه لاتين آن را پيدا نمىكرد و اين به قول آر . دبيليو . ساترن « 2 » بهترين شاهد بر اطلاعات بسيار كم مردمان اروپا در قرن شانزدهم درباره اسلام است . نهايتا نسخه جديدى از كتاب ريكولدو به دست او رسيد كه با خواندن آن به اين باور مىرسد كه تمامى آن حقايق محض است . او سپس سؤال مىكند كه آيا محمد ( ص ) و مسلمانان آنارشيست هستند ؟ سپس پاسخ مىدهد كه به هيچ‌وجه ، چون اسلام به قدرى ناخالص و ناپخته است كه حرفى براى ايجاد هرج و مرج ندارد ، بلكه اين عملكرد غلط كليساى رم است كه با رفتارهاى غلط مردم را به سوى پيروان محمد ( ص ) سوق مىدهد . زوينگلى « 3 » و ساير اصلاح‌طلبان هم كليساى رم را سر و اسلام را بدن « ضد مسيح » مىبينند . توسعه پروتستانيسم اسلام را از يك مسأله خارجى به يك موضوع داخلى تبديل نموده و كاملا آن را به عنوان يك پديده\r\n\r\n\r\n","description":"","footnote":"\r\n( 1 ) -  Luther \r\n( 2 ) -  R . W . Southern \r\n( 3 ) -  Zwingli \r\n","page_name":" 36 ","page_number":40},
  {"content":"\r\n\r\nشيطانى در ذهن و احساسات مردم جاى داد . همان‌گونه كه نرمن دانيل « 1 » ، در مطالعات دقيق و روشن خود در كتاب عرب‌ها و اروپاى قرون وسطى « 2 » ، شرح مىدهد ، اسلام ديگر به عنوان مسأله‌اى خارجى و تاريخى براى اروپائيان مطرح نبود . « اصلاح‌طلبان آن را به عنوان پديده‌اى داخلى كه مىتواند در صف دشمنان دكترين آنها قرار گيرد قرار دادند . بدين ترتيب اين تفكر كه چندين سال ذهن اروپائيان را به خود مشغول نموده بود كاملا جاى باز كرد . » 21 دانيل « 3 » مقابله اسلام و مسيحيت را مانند مقابله پروتستان‌ها و كاتوليك‌ها مىبيند ، بدون آنكه از اين تقابل مثال روشنى بيان نمايد .\r\nمبلّغ كاتوليك قرن هفدهم ، إم . لفبور « 4 » ، مسلمانان را « پروتستان‌هاى محمدى » مىبيند كه سعى در اصلاح دين مسيح دارند : « اينها اميدوارند كه تمامى گناهانى كه در پيروى از ماهومت « 5 » به گردن آنها آويخته شده پاك شود » . در مقابل نويسنده و جهانگرد معروف ، إل . راوولف « 6 » ، مسلمانان را « كاتوليك‌هاى محمدى » « 7 » مىبيند : « آنها به دنبال ابداعات الهى خود از قبيل كارهاى خير ، ذكات ، نماز ، روزه ، رسيدگى به بندگان و اسرا ، درصدد رضايت خداوند هستند . » 22 در قرون وسطى مسيحيان تنها مىتوانستند اسلام را به عنوان اقتباسى غلط از مسيحيت باور داشته باشند ، و به همين دليل افسانه ضد مسيح بودن محمد را ابداع نموده و در اشاعه آن پافشارى مىنمودند .\r\nبعدا ، با روشنگرىهاى بيشتر در مورد خود مسيحيت ، محمد ( ص ) و مذهب او بيشتر در چهارچوب تفسيرهاى مسيحيت مورد بحث قرار مىگرفت تا به عنوان يك مذهب مستقل و تاريخى . به هيچ‌وجه به نظر نمىرسيد كه آنها بر اين باور باشند كه خود مسلمانان مستقلا از نوعى اشتياق و ايمان الهى برخوردارند كه هيچ ربطى به اعمال و دستورات دين مسيح ندارد .\r\nدر دوران رنسانس گروهى از غربيان سعى در برداشت روشن‌تر و منطقىترى از دين اسلام را داشتند كه به وسيله پيتر محترم « 8 » پايه‌ريزى گرديده و شاگردانش مانند\r\n\r\n\r\n","description":"","footnote":"\r\n( 1 ) -  Norman Daniel \r\n( 2 ) -  The Arabs and Medieval Europe \r\n( 3 ) -  Daniel \r\n( 4 ) -  M . Lefebvre \r\n( 5 ) -  Mahomet \r\n( 6 ) -  L . Rauwolff \r\n( 7 ) -  Mohammadan Catholics \r\n( 8 ) -  Peter the Venerable \r\n","page_name":" 37 ","page_number":41},
  {"content":"\r\n\r\nجان سيگوويا « 1 » و نيكولاس كوزا « 2 » در قرن پانزدهم آن را پىگيرى نمودند . در سال 1453 با فتح امپراطورى روم شرقى « 3 » توسط ترك‌هاى عثمانى و آمدن اسلام به دروازه‌هاى اروپا ، جان سگوويا اعلام داشت كه بايد روش‌هاى جديدى براى مقابله با اسلام پيدا نمود . ديگر راه مقابله با اسلام جنگ يا ارسال مبلّغ‌هاى مذهبى به روش سنتى نيست . او با كمك يك قاضى مسلمان در سالامانكا « 4 » شروع به ترجمه جديدى از قرآن نمود . او همچنين به يك كنفرانس بين المللى براى تبادل افكار بين مسلمانان و مسيحيان دعوت نمود . يوحنا در سال 1458 ، قبل از اينكه هيچكدام از ايده‌هاى خود را جامه عمل بپوشد ، از دنيا رفت ، ولى دوست او نيكولاس كوزائى راه او را با اشتياق ادامه داد . او در سال 1460 ترجمه قرآن را با عنوان افسانه‌هاى قرآن « 5 » منتشر ساخت . در اين كتاب او سعى نمود كه از بىاعتبار نمودن جملات قرآنى خوددارى نموده و بيشتر به جنبه‌هاى ادبى و تاريخى آن به همان روشى كه جان سگوويا مدّنظر داشت بپردازد . در دوران رنسانس ، مطالعه و يادگيرى زبان عربى در ميان دانشجويان و محققين غربى رواج يافت ؛ در نتيجه ، برداشت بهتر جهانى و تحقيقى جايگزين تعصبات خشك قديمى گرديد . باوجود اين ، هنوز زمان براى جايگزينى كامل اين تفكرات ، به جاى تعصب و نفرت شديدى كه از زمان جنگ‌هاى صليبى به بعد ، در ذهن اروپائيان جاى گرفته بود ، زود به نظر مىرسيد .\r\nاين موضوع در سال 1697 ، در آغاز عصر روشنگرى ، هنگامى كه دو اثر بسيار قوى انتشار مىيابد خود را آشكار مىسازد . اولين اثر كتابخانه شرقى بارتلمى د .\r\nهربلوت « 6 » نام داشت كه تا ابتداى قرن نوزدهم به عنوان مهم‌ترين منبع مراجعه اسلام‌شناسى و شرق‌شناسى در انگلستان مورد استفاده قرار مىگرفت . اين كتاب به عنوان اولين دايره المعارف اسلامى « 7 » مشهور است . هربلوت تلاش بسيارى نمود تا با استفاده از منابع عربى ، تركى و فارسى گشايشى در برداشت‌هاى تاريك مسيحيت به\r\n\r\n\r\n","description":"","footnote":"\r\n( 1 ) -  John of Segovia \r\n( 2 ) -  Nicholas of Cusa \r\n( 3 ) -  Byzantium \r\n( 4 ) -  Salamanca \r\n( 5 ) -  Cribratio Alchoran \r\n( 6 ) -  Bibliotheque orientale of Barthelmy d'Herbelot \r\n( 7 ) -  Hncyclopaedia of Islam \r\n","page_name":" 38 ","page_number":42},
  {"content":"\r\n\r\nوجود آورد : او سعى نمود افسانه‌هاى مختلف راجع به خلقت در متون اسلامى را دسته‌بندى نموده و هركدام را به منبع خاصى ارجاع دهد . اين نوع دسته‌بندى بسيار سالم‌تر از تفسيرهاى قبلى بود ، ولى باز هم متأسفانه مىبينيم كه او در تعريف ماهومت « 1 » چنين مىنويسد :\r\nاين ماهومت ، شياد ، نويسنده و بنيانگذار عقايد ضد مسيح است ، و به عنوان يك دين به مردم معرفى شد . ما پيروان او را منسوب به محمد « 2 » مىناميم . مفسرين و مبلّغين كتاب محمد ( قرآن ) دقيقا همان مطالبى را عنوان مىكنند كه توسط آريائىها « 3 » ، پالينيست‌ها « 4 » ، و پاليسينىها « 5 » و ساير اقوام ضد مسيح ، براى كندن لباس تقدس از تن مسيح ، ارائه گرديده است . . . 23\r\nاگرچه هربلوت از نام صحيح و اصلى دين محمد ( ص ) باخبر بود ولى باز هم پيروان او را محمديان ناميده و دين او را نيز جزئى از عقايد تحريف شده مسيحيت مىديد .\r\nدر همان سال ، شرق‌شناس معروف انگليسى ، همفرى پريدوكس « 6 » ، كتاب مشهور خود ، ماهومت : ماهيت واقعى يك جادوگر « 7 » ، را منتشر نمود . خود عنوان كتاب به تنهائى فوران تعصبات قرون وسطائى را در شخص نويسنده ظاهر مىسازد . اگرچه او در كتاب خود سعى مىكند روشنگرى بهترى نسبت به اسلام ارائه دهد ، ولى از آنجا كه او نوشته‌هاى ريكولدو دمونته كروس را به عنوان منبع كتاب خود در نظر مىگيرد ، باز هم در سراسر كتاب ، با همان خرافات و تعصبات قرون وسطائى دست به گريبان است . او به عنوان يك نويسنده منطقى ادعا مىكند كه نه تنها اسلام چهره‌اى منحرف شده از مسيحيت است ، بلكه خطاكردن در تفاسير هر دينى ، حتى مسيحيت ، را نيز مىتواند به چنين مهلكه‌اى دچار كند ، مگر آنكه آن دين برپايه استدلالات دقيق عقلى و منطقى استوار باشد . عصر خرد و منطق ، قاعدتا ، بايد مردم اروپا را از تعصبات خشك مذهبى دوران جنگ‌هاى صليبى جدا ساخته باشد ؛ با\r\n\r\n\r\n","description":"","footnote":"\r\n( 1 ) -  Mahomet \r\n( 2 ) -  Mohammadan \r\n( 3 ) -  Arians \r\n( 4 ) -  Paulianists \r\n( 5 ) -  Paulicians \r\n( 6 ) -  Humphry Prideaux \r\n( 7 ) -  Mahomet : The True Nature of Imposture \r\n","page_name":" 39 ","page_number":43},
  {"content":"\r\n\r\nوجود اين ، پريدوكس همان اوهام غيرمنطقى گذشته را چنين تكرار مىكند :\r\nقسمت اول زندگى او ( محمد ) در بىخبرى ، شهوت‌پرستى و خشونتى سپرى شد كه زائيده نوع تفكر قبيله‌اى حاكم بر عربستان بود ، تفكرى كه دزدى و قتل و غارت و تجاوزات ناموسى را بخشى از فرهنگ روزانه خود مىديد .\r\nتمنيات نفسانى عمده او ، شهرت‌طلبى و شهوت بود . تشكيل امپراطورى عربى ، از يك طرف ، و ايجاد همسرگزينى از زنان متعدد ، از طرف ديگر ، بهترين شاهد بر اين مدعى است . البته رسيدن به اين اهداف جز در سايه دين براى او ميسر نمىشد ؛ به همين جهت كمتر سوره‌اى در قرآن مىتوان يافت كه در آن در مورد جنگ و خونريزى و لذت بردن از زنان بحثى در اين دنيا و دنياى آخرت نشده باشد . 24\r\nبه‌هرحال ، در قرن هيجدهم مردم اروپا در پى درك منطقىترى از اسلام برآمدند ، به طورى كه سيمون اوكلى « 1 » در سال 1708 كتاب تاريخ ساراكن‌ها « 2 » را منتشر ساخت ، كه باعث دلسردى بسيارى از خوانندگان آن گرديد ، زيرا او در اين كتاب ، اسلام را به عنوان دين شمشير معرفى ننموده و سعى نموده بود تا جهاد را از ديدگاه اسلامى آن در قرن هفتم ميلادى بررسى نمايد . در 1734 ، جرج سيل « 3 » ترجمه انگليسى قرآن را ، كه هنوز هم به عنوان دقيق‌ترين ترجمه مورد استفاده قرار مىگيرد ، اگرچه از لحاظ محتوى به اوهام و اراجيف بىمعنى شباهت بيشترى دارد ، منتشر ساخت . در 1751 ، فرانسيس ولتر « 4 » كتاب دربارهء آداب و روحيات ملّت‌ها « 5 » را منتشر ساخت ، و محمد ( ص ) را متفكر سياسى بزرگ و بنيانگذار يك دين عقلائى معرفى نمود ؛ گفت كه منشور حكومتى مسلمانان همواره انعطاف‌پذيرتر از سنّت‌هاى مسيحيان بوده است . شرق‌شناس هلندى ژان ژاكوب ريسك « 6 » ، ( وفات 1774 ) ، كه محققى بىهمتا در علوم و زبان عربى بود ، در زندگى محمد ( ص ) پيدايش اسلام درجات عميق و والائى از الوهيت و وحى الهى را يافته بود ، ولى آنچنان از سوى دوستان و ياران خود مورد سرزنش قرار گرفت كه از ادامه راه منصرف شد . در قرن هيجدهم به تدريج محمد ( ص ) به عنوان يك حكيم و انديشمند منطقى روشنگرى در ميان اروپائيان\r\n\r\n\r\n","description":"","footnote":"\r\n( 1 ) -  Simon Ockley \r\n( 2 ) -  History of Saracens \r\n( 3 ) -  George Sale \r\n( 4 ) -  Francois Voltaire \r\n( 5 ) -  Les Moeurs et l'esprit des nations \r\n( 6 ) -  Johann Jakob Reiske \r\n","page_name":" 40 ","page_number":44},
  {"content":"\r\n\r\nرايج گرديد . هنرى ، كامت د بولاينويليرس « 1 » كتاب زندگى ماهومد « 2 » را در پاريس در سال 1730 ، و در لندن در سال 1731 ، انتشار داد . او در اين كتاب محمد ( ص ) را به عنوان پيشقراول عصر روشنگرى و خرد معرفى مىنمايد . او همچنين به مخالفت با اين ايده پرداخته است كه محمد ( ص ) براى جهان‌گشائى و سرورى بر دنيا اين راه را برگزيد ، و مىگويد اسلام بر خلاف مسيحيت يك دين فطرى برخاسته از طبيعت است و فقط برپايه الهامات الهى پايه‌ريزى نگرديده است ، و اين خود بزرگ‌ترين امتياز اسلام است . محمد ( ص ) نيز قهرمان بزرگى مانند ژوليوس سزار « 3 » يا اسكندر كبير « 4 » است . اگرچه خود اين برداشت يك داستان‌پردازى به حساب مىآيد ، زيرا محمد ( ص ) هرگز مانند ژوليوس سزار يا اسكندر كبير مشرك و بت‌پرست نبود ، ولى حداقل جايگاه او را ارتقا مىدهد . در پايان قرن هيجدهم ادوارد گيبون « 5 » ، در فصل پنجاهم كتاب افول و سقوط امپراطورى روم « 6 » يكتاپرستى اسلام را تحسين نموده و براى آن جايگاه ارزنده‌اى در تمدن بشرى قائل مىشود .\r\nبا همه اين تلاش‌ها ، تعصب قديمى آنچنان جا افتاده بود كه اين نويسندگان نمىتوانستند از بيان جملاتى بر ضد محمد ( ص ) براى زنده نگهداشتن تعصبات قرون وسطائى خوددارى نمايند . مثلا سيمون اوكلى محمد ( ص ) را « مردى بسيار زيرك و هوشيار مىداند كه با رفتارى پسنديده ، اما ظاهرى ، سعى در پنهان نمودن شهوت قدرت‌طلبى و جنون جنسى خود دارد » . 25 جرج سيل در مقدمه ترجمه قرآن خود مىنويسد : « جاى هيچ شكى نيست كه آئين محمدگرائى « 7 » چيزى بيش از يك اختراع بشرى نيست كه تمام پيشرفت خود را مرهون شمشير است . 26 در پايان كتاب دربارهء آداب و روحيات ملّت‌ها ، ولتر ضمن ارائه نگرشى مثبت به اسلام ، محمد ( ص ) را مردى قابل ستايش مىداند ، حتى براى كسانى كه به او به نظر يك شياد مىنگرند . 27\r\nولتر در سال 1741 ، در كتاب محمد يا واپس‌گرايى « 8 » از تعصب موجود استفاده كرده\r\n\r\n\r\n","description":"","footnote":"\r\n( 1 ) -  Henri , Comte de Boulainvilliers \r\n( 2 ) -  Vie de Mahomed \r\n( 3 ) -  Julius Caesar \r\n( 4 ) -  Alexander the Great \r\n( 5 ) -  Edward Gibbon \r\n( 6 ) -  The Decline and Fall of the Roman Empire \r\n( 7 ) -  Mohammadanism \r\n( 8 ) -  Mahomet or Fanaticisim \r\n","page_name":" 41 ","page_number":45},
  {"content":"\r\n\r\nو محمد ( ص ) را به عنوان نمونه يك شارلاتان كه مردم خود را براى نيل به اهداف شخصى به بردگى گرفته معرفى مىنمايد . او مىگويد : او ( محمد ) در اين رابطه از يك مشت اسطوره‌هاى توهين‌آميز و غيرقابل استناد تاريخى براى برانگيختن حس فداكارى مردم استفاده نموده است . حتى گيبون اهميت بسيار كمى براى خود محمد ( ص ) قائل شده است و عقيده دارد كه او عرب‌ها را با انگيزه شهوت‌رانى و بىبندوبارى به دنبال خود كشيده است . او درباره اينكه قرآن مىتواند پيام وحى باشد معتقد است باور به اين مطلب براى يك فرد متمدن غيرممكن است :\r\nمورد خطاب من در اين بحث اعراب متعهدى هستند كه فكر آنها با ايمان و احساسات تسخير گرديده است ؛ گوش‌هاى آنان با اصوات خوش نوازش شده و نادانى آنها آنان را از درك مسائلى كه مىتواند زائيده هوش و استعداد بشرى باشد بازمىدارد . هماهنگى و اشباع آهنگين جملات بارورى به دنبال ندارد و اروپاى لامذهب ، با شوق تمام ، سخنان و داستان‌هاى تاريخى آن را دنبال مىنمايد ، بدون آنكه به مفهوم مشخصى دست يابد ، به مانند كسى كه لحظه‌اى در شن‌ها مىخزد و لحظه‌اى در ابرها گم مىشود . 28\r\nاين مطلب از اعتماد به نفس تازه‌اى خبر مىدهد . آنها ديگر مقابل مسلمانان نمىايستند ، بلكه مىگويند چون ما چيزى از قرآن نمىفهميم ، مطلب سازنده و قابل دركى هم در آن نيست . در 1841 ، توماس كارلايل « 1 » با بىانگيزه‌گى تمام در سخنرانى خود محمد ، يك قهرمان به جاى يك پيامبر « 2 » مفاهيم قرآن را بىمعنى مىداند . به‌هرحال ، اين برخورد جديد ، نوعى اعتبار دادن به محمد ( ص ) و بىاعتبار نمودن افسانه‌هاى قرون وسطائى در مورد او به شمار مىآمد . براى اولين‌بار كسى حاضر شده بود كه محمد ( ص ) را به عنوان يك ديندار اصيل بشناسد . اما قرآن هنوز به عنوان ملال‌آورترين كتاب جهان با عنوان‌هائى از قبيل : كسل‌كننده ، بىخاصيت و بىمعنى ، زمخت و خام ، هجو ، پوچ ، حماقت بىپايه و اساس ، ناميده مىشد . 29\r\nدر پايان قرن هيجدهم ، واقعه‌اى عجيب جهت‌گيرى اين اعتماد به نفس به دست آمده را نشان مىدهد . در سال 1798 ناپلئون به مصر لشگركشى مىنمايد . او همراه با خود گروهى از مستشرقين دربار خود را نيز براى تحقيق و به دست‌آوردن حقايق بيشتر در مورد اسلام به مصر برده و به تمامى افسران خود دستور مىدهد كه بدون\r\n\r\n\r\n","description":"","footnote":"\r\n( 1 ) -  Thomas Carlyle \r\n( 2 ) -  Muhammad , The Hero as Prophet \r\n","page_name":" 42 ","page_number":46},
  {"content":"\r\n\r\nمقاومت از دستورات آنها پيروى كنند . او بدين وسيله مىخواهد در مقابل تسلط فرهنگى انگلستان و هندوستان قد علم كند . آنها به خوبى كار خود را انجام دادند و ناپلئون در مقابل جمعيت زيادى كه در اسكندريه جمع شده بودند مسلمانان را چنين مورد خطاب قرار مىدهد : ما دربارهء حقايق مسلمانان در خوابيم « 1 » ، و سپس 60 تن از شيوخ بزرگ الازهر را با احترام نظامى به سرفرماندهى خود دعوت مىنمايد . او با احترام زياد از پيامبر ستايش نموده ، و كتاب ماهومت « 2 » ولتر را با آنان مورد بحث و تبادل‌نظر قرار مىدهد . البته هيچ‌كس نمىتواند باور كند كه او مسلمان شده بود ، لكن برخورد دوستانه او با مسلمانان به ميزان زيادى از خشونت متقابل آنان كاست .\r\nلشكركشى او به سرانجام نرسيد و او ، با شكست در برابر انگليس‌ها و ترك‌ها ، مجددا به سوى اروپا بادبان‌ها را بالا مىكشد .\r\nقرن نوزدهم را قرن استعمار مىنامند . در اين دوران اروپائيان به اين باور رسيده بودند كه از يك نژاد برتر بوده و ماموريت دارند كه نژادهاى عقب‌مانده آسيائى و اروپائى را از ذلت نجات دهند . اين احساس برترى بلاشك بر ديدگاه اروپائيان در باره اسلام نيز اثر گذارد ، به طورى كه فرانسويان و انگليسىها سقوط امپراطورى عثمانى را به‌طور جدى در دستور كار خود قرار داده بودند . در فرانسه يكى از مسيحيان مدافع « 3 » به نام فرانسيس رنه شاتوبريان « 4 » سعى داشت تا تفكرات جنگ‌هاى صليبى را با شرائط جديد وفق دهد . او كه به شدت تحت تأثير لشكركشىهاى ناپلئون قرار گرفته بود ، او را به عنوان يك مبلّغ مذهبى مىشناخت و در مورد فتوحات ناپلئون چنين نظر مىدهد :\r\nدر جنگهاى صليبى سعى شد مسيحيت به شرق برود ، زيرا در مقابل ساير اديان تنها مسيحيت بود كه مىتوانست آزادى را به ارمغان بياورد . اما اسلام ، كه دشمن تمدن بشرى است و مقبول نادانان و بهترين تفكر براى ايجاد ديكتاتورى و بردگى است ، در مقابل آن ايستاد . » 30 در ابتداى انقلاب فرانسه مجددا اسلام را در تقابل با اروپائيان قرار دادند . در دوران تمايزات طبقاتى قرون وسطى ، اسلام براى بها دادن به طبقات پست‌تر اجتماعى ، مانند زنان و بردگان ، مورد شماتت قرار مىگرفت ، اما اكنون جريان فكرى كاملا برعكس شده و از اين دو طبقه در مقابل اسلام تظلم‌خواهى مىگرديد . و اين نه به علت ازدياد معلومات مردم درباره اسلام ، بلكه به علت نياز آنها براى ارضاى باورهاى خود بود .\r\n\r\n\r\n","description":"","footnote":"\r\n( 1 ) -  Nous sommes les vrais musulmans \r\n( 2 ) -  Mahomet \r\n( 3 ) -  Apologist \r\n( 4 ) -  Francois Rene de Chateaubriand \r\n","page_name":" 43 ","page_number":47},
  {"content":"\r\n\r\nدر كتاب پرفروش سير از پاريس به اورشليم و از اورشليم به پاريس « 1 » ( 11 - 1810 ) ، شاتوبريان داستان‌هاى صليبى را در قالب رمانى از وضعيت فلسطينىها نقل مىكند . او مىنويسد :\r\nعرب‌ها « سربازانى بدون فرمانده ، شهروندانى بدون قانونگذار و خانواده‌اى بدون پدر هستند » . اينها « قوم متحدى هستند كه به انحراف كشيده شده‌اند » . 31 حال بايستى تحت نظارت غرب قرار گيرند تا مجددا بتوانند به جامعه خود رنگ تمدن ببخشند . قرآن « كتابى نيست كه بتواند به پيروان خود اصولى براى ايجاد تمدن يا ارتقا شخصيت فردى ارائه دهد » . بر خلاف مسيحيت ، اسلام « نه نفرت از ظلم و نه عشق به آزادى » را تبليغ مىكند . 32\r\nارنست‌رنان « 2 » ، زبان‌شناس ، اديب و نويسنده مشهور فرانسوى ، سعى مىكند تا توضيح علمى از اين افسانه نژادپرستانه و امپرياليستى ارائه دهد . او مىگويد زبان‌هاى عبرى « 3 » ، و عربى در حقيقت همان زبان آريائى پست شده هستند ، كه به علت انحراف از نژاد آريائى دچار اين پستى گرديده‌اند . اين زبان‌ها ( سامى ) ، فقط به عنوان نمونه‌هائى از زبان‌هاى غيرسيستماتيك و توسعه نيافته ، در مقابل زبان‌هاى اروپائى مىتوانند مورد بررسى قرار گيرند . به همين خاطر است كه يهوديان و اعراب هر دو داراى ماهيت انسانى پستى « 4 » بوده‌اند .\r\nبررسى نژاد سامى نشان مىدهد كه اين نژاد در همه زمينه‌هاى ممكن ، نژادى ناقص و عقب‌مانده و از حيث تكامل در مراحل بدوى مىباشند . اين نژاد كه ابتدا از نژاد هندو اروپائى منشعب گرديده ، در مقام مقايسه مانند يك طرح مدادى در مقابل يك تابلوى نقاشى است ، كه به همان صورت ساده ، تكامل نيافته باقى مانده است ، درحالىكه نژاد اروپائى داراى تكامل و آب و رنگ كاملى است . نژاد سامى به هيچ‌وجه نتوانسته است مراحل تكاملى خود را طى بنمايد و هنوز در همان دوران طفوليت به سر مىبرد . 33\r\nبا اين نظريات ، يهوديان و عربها در مظان تصوراتى قرار گرفتند كه ناشى از احساس برترى كلى نژادپرستانه اروپائيان بود ، و نتيجه فاجعه‌آميز آن در كشتار يهوديان اروپائى آشكار شد . هيتلر به تبع همين نفرت قديمى مسيحيان به قتل‌عام\r\n\r\n\r\n","description":"","footnote":"\r\n( 1 ) -  Journey From Paris To Jerusalem and from Jerusalem to Paris \r\n( 2 ) -  Ernest Renan \r\n( 3 ) -  Hebrew \r\n( 4 ) -  Une combinaison inferieure de la nature humaine \r\n","page_name":" 44 ","page_number":48},
  {"content":"\r\n\r\nيهوديان پرداخت ، زيرا او قدرت تحمل هيچ غيرآريائى را بر روى خاك اروپائيان كه از نژاد اصيل آريائى بودند نداشت .\r\nاگرچه در اروپا مسلمانى باقى نمانده بود ، ولى انگليسىها و فرانسويان در سده نوزدهم شروع به تجاوز به خاك مسلمانان كردند . فرانسه در سال 1830 الجزاير را مستعمره خود ساخت . انگليس‌ها در سال 1839 عدن را فتح كردند . در 1881 مشتركا تونس ، در 1882 مصر ، در 1898 سودان ، و در 1912 ليبى و مراكش بين كشورهاى اروپائى تقسيم گرديد . در 1920 ، با آنكه فرانسه و انگليس متعهد شده بودند كه پس از شكست امپراطورى عثمانى ، استقلال كشورهاى عربى را به آنها بازگردانند ، آنها خاورميانه را به دو دسته كشورهاى تحت الحمايه و كشورهاى مستعمره تقسيم نمودند .\r\nامروزه دنياى اسلام ، امپرياليسم غرب و مبلّغان مذهبى مسيحى را از همان ديدگاه جنگ‌هاى صليبى نگاه مىكند . آنها در اشتباه نيستند ، زيرا هنگامى كه ژنرال آلنبى « 1 » در سال 1917 به بيت المقدس وارد شد اعلام داشت كه جنگ‌هاى صليبى تازه پايان يافته است ، و وقتى سپاهيان فرانسوى به دمشق وارد شدند به مقابل مقبره صلاح الدين در مسجد جامع رفته و فرياد برآوردند « صلاح الدين ، ما برگشتيم » « 2 » مبلغين مذهبى مسيحى نيز همان حاميان استعمارگران جديد بودند كه در بىرنگ كردن فرهنگ و سنّت‌هاى ملل تسخير شده سعى فراوان داشتند . براى مثال ، فرقه مارونى لبنان نقش عظيمى در اداره اين كشور تحت الحمايه داشت . استعمارگران غربى مدعى ايجاد پيشرفت ، آبادى و روشنفكرى در بين اين ملل بودند ، درحالىكه اخبار به دست آمده صرفا حاكى از خشونت و تجاوز بود . ايجاد صلح و ثبات در كشور الجزاير براى فرانسويان چندين سال قتل و غارت و تجاوز را به همراه داشت ، و در طى اين مدت هرگونه مقاومتى به شدت سركوب مىگرديد . تاريخ‌نويس معروف فرانسوى ام . بودريكور « 3 » ، كه در همين تاريخ ( حمله به الجزاير ) مىزيست ، تصوير روشنى از يكى از تجاوزات را ارائه مىدهد :\r\n\r\n\r\n","description":"","footnote":"\r\n( 1 ) -  Allenby \r\n( 2 ) -  Nous . Revenons , Saladin \r\n( 3 ) -  M . Baudricourt \r\n","page_name":" 45 ","page_number":49},
  {"content":"\r\n\r\nوقتى سربازان ما از اين نبرد بازگشتند از كرده خود پشيمان و شرمسار بودند ، 18000 درخت سوزانده شده ، كودكان ، پيرمردان و زنان كشته شده‌اند ، و زنان بىشمارى به طمع گوشواره ، گردنبند يا پاىبند ( خلخالها ) مورد تجاوز قرار گرفته بودند . حلقه‌هاى دست زنان مانند زنان اروپائى براحتى از انگشتان جدا نمىشد ؛ زيرا آنها را از زمان كودكى در انگشت كرده و بسيار تنگ بودند . بنابراين راحت‌ترين راه براى جدا كردن آنها بريدن انگشتان دست بود . 34\r\nاستعمارگران مخالفت اصلى خود با اسلام را به نمايش مىگذاردند . در مصر ، لرد كرومر « 1 » شديدا با حركت محمد عبده ، اصلاح‌گر متفكر مصرى ( 1905 ) ، كه در صدد اصلاح بعضى از عادات سنتى كشور بود مخالفت نمود . او بر اين عقيده بود كه عرب‌ها قابليت سازمان‌دهى و برنامه‌ريزى براى پيشرفت جوامع خود را ندارند . او در كتاب دو جلدى مشهور خود مصر مدرن « 2 » ، كه به حضور پادشاه پيشكش گرديد ، در توضيح اين سخن خود كه شرقىها عميقا كودكانه فكر مىكنند و در اداره جامعه درست در مقابل « ما » قرار دارند ، مىنويسد :\r\nمانند نقشه خيابان‌هاى خوش‌منظره‌شان هميشه به دنبال تقارن است . استدلال‌گرائى او هميشه بر عدم توجه منطقى به حقايق متمركز است . اگرچه اعراب باستانى در پاره‌اى از اوقات به درجات بالائى از مهارت‌هاى منطقى نائل شده بودند ، ولى نسل‌هاى بعدى به طرز سر آلفرد ليال « 3 » يك بار به من گفت : « درستى مورد نفرت ذهن شرقى است . هر انسان هند و اروپائى « 4 » بايد اين نكته را به خاطر بسپارد » . نياز به درستى كه به آسانى در دروغگوئى مضمحل مىگردد ، خصوصيت اصلى ذهن شرقىهاست .\r\nاروپائيان كاملا استدلال‌گرا هستند و در بيان واقعيت به دور از هرگونه ابهام هستند ، عليرغم آنكه ممكن است هرگز منطق نخوانده باشند . قبل از قبول هر عقيده‌اى با آن بطور نقادانه برخورد كرده و به دنبال دليل و منطق آن هستند . عقلانيت آموزش يافته اروپائى همانند يك دستگاه دقيق كار مىكند ، يك ذهن اصيل و خلاق . در مقابل ، انديشه شرقى غريبى دچار انحطاط در قواى منطقى هستند . آنها غالبا از استنتاج بديهىترين نتايج از ساده‌ترين مقدمات عاجز هستند . 35\r\nاگرچه محققان غربى سعى در ارائه تصوير روشن‌ترى از اعراب و اسلام داشتند ، ولى روحيه برترىطلبى آنان را به اين باور واداشت كه نبايد به اسلام به عنوان مسأله‌اى بسيار جدى توجه داشته باشند .\r\n\r\n\r\n","description":"","footnote":"\r\n( 1 ) -  Lord Cromer \r\n( 2 ) -  Modern Egvpt \r\n( 3 ) -  Sir Alfred Lyall \r\n( 4 ) -  Angelo - Indian \r\n","page_name":" 46 ","page_number":50},
  {"content":"\r\n\r\nمطمئنا همين روش تحقيرآميز اروپائيان ، نقش مهمى در بيگانه ساختن جهان اسلام از غرب به جاى گذارد . امروزه احساس ضديت با غرب اگرچه امرى شايع به نظر مىرسد ولى اشكالى كاملا نوين و تكامل يافته به خود گرفته است . اگرچه غرب افسانه‌هاى زيادى در مورد محمد به عنوان يك دشمن ساخته و انتشار داده بود ، ولى براى بيشتر مسلمانان ، غرب تا 200 سال پيش امرى ناشناخته بود . همانطور كه در جاى ديگرى گفته‌ام ، جنگ‌هاى صليبى اثرات فراوانى در فرهنگ اروپائيان باقى گذارده و در تشكيل هويت فرهنگى آنان نقش مهمى بازى كرده است . 36\r\nاگرچه اين جنگ‌ها در هويت فرهنگى مردم خاور نزديك نيز اثرات عميق خود را برجاى گذارد ، ولى در ساير كشورهاى هم‌مرز با اين نواحى تاثير چندانى ننمود .\r\nقلب امپراطورى اسلام در عراق و ايران از اين تأثرات بدور ماند و ، بنابراين ، آنها هيچگونه تصويرى از غرب به عنوان دشمن در سر نداشتند . تصوير آنها از اروپاى غربى در حقيقت همان روم شرقى بود . در آن زمان اروپاى غربى همچون طوائف وحشى و بىدينى به نظر مىرسيد كه در واقع از ما بقى دنياى متمدن خيلى فاصله داشت ؛ بربر ، وحشى و كافر كيشى بود كه بسى دور از ديگر بخش‌هاى دنياى متمدن بود .\r\nاما اروپا بيدار شد و دنياى اسلام كه در دغدغه‌هاى خود گرفتار شده بود متوجه نگرديد كه چه تغييرى در حال وقوع است . لشگركشى ناپلئون به مصر چشمان بسيارى از متفكرين اسلامى را گشود ، زيرا به سادگى تفاوت رفتار و روحيه حاكى از اعتماد به نفس سربازان دوره بعد از انقلاب را در مىيافتند . مسلمانان هميشه به فرهنگ ساير ملل به ديده احترام نگريسته بودند ، حتى بعضى از آنان جذب افكار نو و مدرن غرب گرديدند . در آغاز قرن بيستم ، تقريبا همهء رهبران فكرى مسلمانان به نوعى ليبراليسم و غرب‌گرائى تمايل پيدا كردند . اگرچه اين ليبرال‌ها از امپرياليسم غرب نفرت داشتند ، ولى اميدوار بودند كه افكار ليبرالى اروپا در كنار آنان قرار گرفته و از آنها در مقابل افرادى مانند لرد كرومر حمايت نمايند . آنها كيفيت زندگى غربى را كه با خيلى از آرمان‌هاى فكرى آنان مطابقت داشت مىستودند . متأسفانه ما در پنجاه سال دوم قرن بيستم ، از اين نوع احساس مسلمانان نسبت به خود بسيار دور شديم . اولين دليل براى بىتفاوت شدن مسلمانان نسبت به غربيان اين بود كه به\r\n\r\n","description":"","footnote":"","page_name":" 47 ","page_number":51},
  {"content":"\r\n\r\nتدريج متوجه گرديدند بر مردم غرب در مورد اهانت به پيامبر و دين آنها هنوز همان تفكرات دوران صليبى حاكم است .\r\nنويسنده اهل سوريه رعنا كعبانى « 1 » ، در كتاب‌نامه‌اى به سرزمين مسيحيت « 2 » ، چنين مىنويسد :\r\nآيا آگاهى غرب گزينشى نيست ؟ آنها ( غربيان ) نسبت به مجاهدين افغان ، كه به يارى نيروهاى امنيت آمريكا مانند كنتراهاى نيكاراگوئه قدرت گرفته‌اند ، احساس همدردى عميقى مىنمايند ، ولى هيچ احساسى نسبت به چريك‌هاى مسلمان فلسطين كه به خاطر احراز حقوق سياسى خود مىجنگند از خود بروز نداده‌اند . تا اين لحظه كه من اين مطالب را مىنويسم حداقل 600 فلسطينى كشته ، 3000 نفر زخمى و 20000 نفر در اسارت بدون محاكمه به سر مىبرند ، ولى اسرائيل هنوز به عنوان يك دموكراسى از نوع متمدن غربى ، در چشمان غربيان حكومت مىكند . چگونه مىتوان اين دوگانگى را در برداشت آنها تعبير نمود ؟ 37\r\nغرب بايد مسؤوليت رشد اسلام افراطى را پذيرا شود . زيرا اين مسأله به نحوى به همان افسانه‌هاى توهين‌آميز آنها درباره محمد ( ص ) و اسلام بازمىگردد . امروزه بسيارى از مسلمانان آنان را خدانشناس ، بىانصاف و بىهويت مىشناسند . گروهى از محققان غربى ، مانند ماكسيم رودنسون ، روى متّحده ، نيكىآر . كدى ، ژيلس كپل « 3 » ، سعى در فهميدن و تفسير اين احساس جديد مسلمانان دارند . ولى مطابق معمول اين تلاش براى بهتر درك‌كردن افكار مسلمانان و پيدا كردن راه‌هاى همدردى و هم‌انديشى با آنان فقط در بين گروه اقليتى در جريان است . در عوض فريادهاى اعتراض‌آميز بلندترى حاكى از اشتياق غربيان در توسعه سنت‌هاى فكرى قديمى ، يعنى نفرت از مسلمانان ، است .\r\nبه‌هرحال ، اين موج بنيادگرايى اسلامى صرفا به خاطر نفرت از غرب ايجاد نشده است و در موارد بسيارى هم يكنواخت و يكدل عمل نمىكند . مسلمانان بنيادگرا ، بيشتر نگران ساخت مجدد جايگاه سنتى خود هستند ، كه در عصر مدرن به شدت با هجوم فرهنگ غرب به نابودى گرائيده است . به يقين نمىتوان گفت همه اين حركات بنيادگرايانه از دين سرچشمه مىگيرد . فرهنگ غربى همهء فضاهاى فرهنگى\r\n\r\n\r\n","description":"","footnote":"\r\n( 1 ) -  Rana Kabbani \r\n( 2 ) -  Letter to Christiandom \r\n( 3 ) -  Maxim Rodinson , Roy Mottahedeh , Nikki R . Keddie , Gilles Kepel \r\n","page_name":" 48 ","page_number":52},
  {"content":"\r\n\r\nسنتى آنان را اشغال كرده است ، حتى مبلمان منازل آنها هم به كلى تحت تسلط فرهنگ آزاردهنده غرب قرار گرفته است . در اين مورد آنها سعى در بازگشت به ريشه‌هاى اصلى خود دارند ، تا بدين وسيله هويت تهديد شده خود را باز يابند . اما در هر منطقه نوع اسلام براساس تاثير سنّتهاى محلى ، كه ريشه دينى نيز ندارد ، تغيير يافته است . مايكل گيلسنن « 1 » در كتاب كلاسيك خود ، شناخت اسلام ، دين و جامعه در خاورميانه « 2 » ، چنين بحث مىكند : تفاوت‌ها آنچنان از منطقه به منطقه فاحش است كه شما لفظ اسلام يا اصول‌گرائى را به عنوان تعاريف دقيقى براى حركت مردم در خاورميانه در دوره پس از استعمار نمىتوانيد به كار ببريد . اين پديده ، خيلى پيچيده‌تر از تصويرى است كه توسط وسائل ارتباط جمعى بحث و انتشار مىيابد . خيلى از مسلمانان گويا همان تجربه شهداى قرطبه را تكرار مىكنند . آنها احساس مىكنند كه فرهنگ و ارزش‌هاى سنتى آنان توسط يك قدرت خارجى پايمال گرديده است .\r\nما هم پيوسته ، به خاطر وحشت خودمان ، سناريوهاى جديدى را براى ابراز نفرت درونى خود از اسلام ايجاد مىكنيم . در دهه 1970 ، غرب از ثروتمند شدن شيوخ عرب به خاطر برخوردارى از نفت ، و در دهه 1980 پس از روى كار آمدن آيت اللهى اصول‌گرا ، به وحشت افتاد . از زمان ظهور سلمان رشدى ، اسلام تبديل به دينى شد كه فقط تخم ضديت عليه خلاقيت و هنر و آزادى مىكاشت . اما اين تصورات مانع آشكار شدن حقيقت نمىگردد . حقيقتى كه هر روزه پيچيده‌تر مىگردد ، ولى مردم را از بدور ريختن قضاوت‌هاى نادرست بازنمىدارد . رعنا كعبانى به دو نقل قول از فىولدون « 3 » و كونر كروزابراين « 4 » اشاره دارد . ولدون « 5 » در كتاب گاوهاى مقدس « 6 » كه در حمايت از رشدى انتشار يافت مىنويسد :\r\nمن ( نويسنده ) فقط مىتوانم بگويم كه اين بيان با هيچكدام از تحقيقات من در مورد قرآن و تاريخ اسلام همخوانى ندارد ؛ ولى آقاى ابراين حتما ، با اتكا بر اين\r\n\r\n\r\n","description":"","footnote":"\r\n( 1 ) -  Micheal Gilsenan \r\n( 2 ) -  Recognizing Islam . Religion and Society in the Middle East \r\n( 3 ) -  Fay Weldon \r\n( 4 ) -  Conor Cruise O'Brien \r\n( 5 ) -  Weldon \r\n( 6 ) -  Sacred Cows \r\n","page_name":" 49 ","page_number":53},
  {"content":"\r\n\r\nعقيده كه هرگونه احترامى براى اسلام نوعى فساد فرهنگى محسوب مىشود ، مرا يك منافق خواهد خواند . او مىنويسد :\r\nاجتماعات مسلمانان نفرت‌انگيز به نظر مىرسد . . . چون بىهويت است بىهويت به نظر مىرسد . . . هر غربى كه جامعه مسلمانان را تحسين نمايد درحالىكه با ارزش‌هاى فرهنگى غرب زندگى مىنمايد يا به اين كار تظاهر مىكند يا انسان جاهلى است يا مجموعه‌اى از هر دو است .\r\nاو نتيجه‌گيرى مىكند : جامعه اعراب مريض است ، و مدت مديدى است كه اين مريضى ادامه دارد . در قرن گذشته ، متفكر عرب سيد جمال افغانى « 1 » نوشت : « هر مسلمانى مريض است ، و تنها مداواى او قرآن است . » اما متاسفانه بايد گفت كه با مداواى بيشتر اين مريضى شدت مىيابد . 39\r\nاما تمامى منتقدين هم روش برخورد صليبى را در پيش نمىگيرند . خيلى از متفكرين ما در قرن اخير سعى بر روشنگرى و شفاف نمودن فهم ما از اسلام برآمده‌اند ، بطور مثال : لوئى ماسينيون « 2 » ، اچ . اى . آر . كيب « 3 » ، هانرى كربن « 4 » ، آنه‌مارى شيمل « 5 » ، مارشال جى . اس . هادسون « 6 » ، ويلفرد كانتول اسميت « 7 » ، همگى اين متفكرين دنباله‌رو پيتر محترم « 8 » و جان سگوويا « 9 » بوده ، و براى جنگيدن با تعصبات ، راه تحقيق را پيش گرفته‌اند . دين در طى قرون و اعصار هميشه زمينى براى كاشت و برداشت‌هاى فكرى بشر بوده است . ممكن است كه مردمان در بيان آرمان‌هاى مذهبى خود چنان كه بايد موفق نشده باشند ، ولى اين آرمان‌ها هميشه انگيزه‌اى براى پيروى از عدالت ، مروت ، دوستى و احترام به ديگران بوده كه بدان وسيله معيار مشخصى براى سنجيدن رفتار افراد به وجود مىآيد . مطالعه‌اى جدّى در مورد اسلام نشان مىدهد كه طى 1400 سال قرآن تأثيرات عميق و جدى خود را بر روى\r\n\r\n\r\n","description":"","footnote":"\r\n( 1 ) -  Jamal Al Afghani \r\n( 2 ) -  Louis Massignon \r\n( 3 ) -  H . A . R Gibb \r\n( 4 ) -  Henri Corbin \r\n( 5 ) -  Annemarie Schimmel \r\n( 6 ) -  G . S . Hodgson \r\n( 7 ) -  Wilfred Contwell Smith . \r\n( 8 ) -  Petter the venerable \r\n( 9 ) -  John of Segovia \r\n","page_name":" 50 ","page_number":54},
  {"content":"\r\n\r\nدست آمده مسلمانان بر جاى گذارده است . متفكر معروف كانادائى ، ويلفرد كانتول اسميت ، تا آنجا پيش مىرود كه مىگويد : « خانواده جهانى اسلام فقط زمانى مىتواند بدرخشد كه اسلام قوى ، حياتى ، سازنده و درست باقى بماند . » 40 قسمتى از مشكل غرب آن است كه ، طى قرون متمادى ، محمد ( ص ) را به عنوان فردى ضد فرهنگ دينى و دشمن تمدن معرفى كرده است ، درحالىكه ما بايد او را مردى با روحيات متعالى مىديديم ، كه تلاشى سخت در ايجاد صلح و تمدن براى مردمان خود نمود .\r\n\r\n","description":"","footnote":"","page_name":" 51 ","page_number":55},
  {"content":"\r\n . \r\n","description":"","footnote":"","page_name":" 52 ","page_number":56},
  {"content":"\r\n\r\n\r\nفصل دوم محمد ، انسان الهى\r\nدر ماه رمضان سال 610 ميلادى ، يك تاجر عرب در شهر مكه در حجاز عربستان با تجربه روحى جديدى مواجه شد كه نهايتا منجر به تغيير تاريخ جهان گرديد . هر سال محمد بن عبد اللّه در اين ماه ( رمضان ) همسر و خانواده خود را ترك نموده و در غار حرا در دره مكه دوران خلوت معنوى خود را مىگذراند . اين كار در شبه جزيره عربستان در آن زمان رايج بود « 1 » . او اين ماه را در عبادت شبانه‌روزى « اللّه » در غار به سر برده ، و در صورت مراجعه فقرا و مستمندان غذا و زكات مال توزيع مىكرد . « 2 »\r\nشهر فعال و در حال توسعه مكه ، از بلنداى اين كوه كاملا هويدا بود . محمد ( ص ) نيز مانند ساير اهالى مكه به شهر رو به توسعه خود كه به مركز تجارت و سرمايه عربستان تبديل شده بود مىباليد . تجار مكه ثروتمندترين بازرگانان حجاز به شمار مىآمدند و در آن شهر از آنچنان ثروت و امنيتى برخوردار بودند كه فكر آن نيز براى گذشتگان و پدران آنها ، كه به طرزى وحشى و بدوى در شن‌زارها زندگى مىكردند ، قابل تصوّر نبود . بيش از همه ، از وجود زيارتگاه مكعب شكل كعبه ، جايگاه خداى خدايان اعراب ( اللّه ) ، افتخارى بزرگ نصيب اهل مكه مىگرديد . اين زيارتگاه بزرگ‌ترين و مهم‌ترين زيارتگاه عربستان بود كه همه سال گروه زيادى از زائرين\r\n\r\n\r\n","description":"","footnote":"\r\n( 1 ) - اين مطلب صحيح نيست ؛ در هيچ مأخذى ذكر نشده است كه در جامعه آن روز مكه اين گونه عبادت امر متداولى بوده است .\r\n( 2 ) - اين مطلب از نظر تاريخى صحّت ندارد .\r\n","page_name":" 53 ","page_number":57},
  {"content":"\r\n\r\nحج را براى انجام مناسك مخصوص به خود جلب مىنمود . قبيله قريش ( قبيله محمد ) در پيشرفت و توسعه مكه نقش بسزائى ايفا نموده بودند و به خوبى مىدانستند كه بخش عمده اعتبار آنها نزد ساير قبايل به خاطر نقشى است كه در حفظ و اداره خانه كعبه ، اين معبد مكعب شكل ساخته شده از گرانيت ، و حفاظت از اعتبار آن به عهده آنان گذارده شده است .\r\nبعضى از اعراب بر اين باور بودند كه « اللّه » همان خدائى است كه توسط يهوديان و مسيحيان پرستش مىگردد . اما آنها با تاسف احساس مىكردند كه اين خدا ، بر خلاف خداى دو دين ديگر صاحب كتاب ، هيچگاه براى آنها كتاب و پيامبرى ارسال نداشته است ، اگرچه آن زيارتگاه را از زمان بسيار دور در اختيار داشتند . به همين دليل اعرابى كه با يهوديان و مسيحيان مراوده و تجارت داشتند ، هميشه با اين احساس حقارت دست و پنجه نرم مىكردند كه گوئى خداوند ، اعراب را از برنامه و نقشه روحانى خود حذف نموده است . اما اين تحقير در شب هفدهم ماه رمضان سال 610 ميلادى ، به پايان نزديك مىشد . « 1 » در اين شب محمد ( ص ) ناگهان از خواب پريد و درحالىكه وجود خود را از نوعى احساس روحانى كه تا به حال تجربه نكرده بود اشباع و لبريز مىديد شروع به لرزيدن كرد . بعد از آن ، او چنين شرح داد كه فرشته‌اى بر او ظاهر شد و تمامى وجودش را آنچنان در بر گرفت كه نفسهاى او به شمارش افتاد و سپس دستور داد : بخوان . محمد ( ص ) كه از درون منقلب شده بود با خود گفت : من نمىتوانم ، من كه كاهن نيستم . اما فرشته آنقدر ادامه داد تا وجود محمد ( ص ) از اين احساس لبريز گشت كه حال مىتواند كلمات كتاب جديد خداوند را بر زبان جارى سازد . كلام خداوند براى اولين بار در عربستان بر زبان‌ها جارى شده بود و حالا خداوند به زبان خود او ، او را به خود مىخواند . اين كتاب مقدس قرآن ، به معنى \" خواندنى \" ، ناميده شد .\r\nپى آمدهاى اين تجربه عجيب بسيار گسترده و باورنكردنى بود . وقتى محمد ( ص ) دعوت خود را در مكه آغاز كرد قبائل عرب در تضاد و از هم گسستگى دائمى به سر مىبردند . هر قبيله‌اى قوانين داخلى خود را برپا داشته و در\r\n\r\n\r\n","description":"","footnote":"\r\n( 1 ) - مبعث پيامبر اكرم و نزول فرشته وحى بر آن حضرت در بيست و هفتم ماه رجب در غار حرا واقع شده است .\r\n","page_name":" 54 ","page_number":58},
  {"content":"\r\n\r\nجنگ دائمى با ساير قبائل به سر مىبرد . اتحاد معناى خود را از دست داده و براى آنان زندگانى در لواى يك قانون همسان كه بتواند جايگاه آنان را در تمدن جهان مشخص سازد غيرممكن به نظر مىرسيد . حجاز گوئى محكوم به بربريت و خشونت بود و هيچ نشان و رنگى از تمدن در آن يافت نمىگرديد . 23 سال بعد ، وقتى محمد ( ص ) در 8 ژوئن 632 از دنيا رفت ، اين سرزمين توانسته بود كليه قبائل عرب را به دور يك پرچم گرد آورد : اين واقعه‌اى گرانقدر به حساب مىآمد . با آنكه بسيارى از اعراب بدوى ( صحراگرد ) در خفا هنوز در دنياى بت‌پرستى خود به سر مىبردند و محمد ( ص ) نيز اين را به خوبى مىدانست ، اتحاد آنان عملى و غيرقابل گسستن گرديده بود . محمد ( ص ) داراى ذوق و استعداد سياسى خيلى بالائى بود . او شرايط داخلى زندگى آنان را به كلى متغير ساخت و ضمن رهائى از خشونت‌هاى بىحاصل و پراكندگىهاى قبيله‌اى ، هويت جديدى براى قوم عرب حاصل نمود .\r\nحال آنان فرهنگ اصيل خود را بازيافته و تحت رهنمودهاى محمد ( ص ) به آنچنان خودباورى دست يافتند كه ، در ظرف يكصد سال ، امپراطورى عرب از جبل الطارق تا هيماليا وسعت يافت .\r\nاگر تهور سياسى محمد ( ص ) تنها دارايى او بود ، مستحق دريافت ستايش‌هاى ما نمىگرديد . حال آنكه موفقيت‌هاى او بيشتر متكى بر بينش دينىاى بود كه به اعراب انتقال داد و تشنگى روحانى آنان را سيراب نمود . محمد ( ص ) و مسلمانان اوليه ، به هيچ‌وجه و بر خلاف آنچه در ذهن مردم غرب مىگذرد ، موفقيت را به سادگى به دست نيآوردند . آنها با تلاشى سخت و خشن راه خود را هموار نمودند ، و اگر پايدارى محمد ( ص ) و ياران اوليه او نبود رسيدن به هدف كارى غيرممكن مىنمود .\r\nدرست است كه در طى همه اين ساليان پرمخاطره ، محمد بر اين باور بود كه وحى الهى را دريافت مىكند ، ولى همهء استعدادهاى طبيعى خود را نيز براى پيشبرد اهداف به كار گرفت . مسلمانان نيز كاملا از توانائىهاى اختصاصى پيامبر خود باخبر گشته و هوشيارانه دريافتند كه او در حال تغيير جريان تاريخ است . چهار تاريخدان بزرگ ، در مورد زندگى و شخصيت محمد ( ص ) تاريخ‌نگارى كرده‌اند : محمد بن اسحاق ( وفات 767 ميلادى ) ، محمد بن سعد ( وفات 845 ميلادى ) ، ابو جعفر طبرى ( وفات 923 ميلادى ) و محمد بن عمر الواقدى ( وفات 820 ميلادى ) ؛ شخص اخير بيشتر بر\r\n\r\n","description":"","footnote":"","page_name":" 55 ","page_number":59},
  {"content":"\r\n\r\nروى جنگ‌هاى محمد ( ص ) تكيه نموده است . اينها چهار منبع اصلى و مهم براى دريافت اطلاعات من بوده‌اند . اين تاريخ‌دانان نيز فقط بر عقايد و انديشه‌هاى فرد تكيه ننموده ، بلكه با تلاش فراوان نقل قول‌هائى قديمىتر را بازسازى كرده‌اند . آنها اسناد قديمىتر را مرجع قرار داده و با ردّ يا قبول صحّت اين أسناد سعى در اثبات يا نفى آنها نموده‌اند . اگرچه همگى آنان محمد ( ص ) را فرستاده خداوند مىدانند ولى اين را دليل عدم انتقاد يا قبول كوركورانه اسناد به دست آمده نديده‌اند . مثلا طبرى در مورد آيات شيطانى و اشتباه محمد ( ص ) نكاتى را بحث نموده است . ابن سعد و ابن اسحاق بيشتر به احاديثى اتكا مىكنند كه جنبه‌هاى منطقىتر و اصولىتر را دربردارند . به‌هرحال بيشتر واقعيت‌ها از زبان عايشه ، همسر محمد ( ص ) و سخنگوى او ، نقل گرديده كه روايت آنان بسيار صميمانه و بدون نقص ثبت گرديده است . ما زندگانى اين مرد خارق العاده را برپايه روايات و زندگىنامه‌هائى كه به صحّت آنان اطمينان بيشترى داريم ، به تصوير خواهيم كشيد .\r\nطبيعتا اين زندگىنامه‌نويسان قديمى ، نمىتوانستند به روش تاريخ‌نويسان معاصر غربى كار خود را ارائه دهند . آنها مردان و زنان عصر خويش بوده و داستان‌هاى معجزه‌آساى فراوانى را هم نقل مىكنند كه بالطبع امروز با ديد ديگرى به اين‌گونه داستان‌ها نگريسته مىشود . ولى آنان از پيچيدگىهاى كار خود آگاهى كامل داشته و مىدانستند كه حقيقت ممكن است تا چه اندازه غيرقابل دسترس باشد و اين نشان دهنده روحيه منطقى و مساوات‌طلب مسلمانان است . در هنر نقاشى اسلامى ( بخصوص سبك مينياتور ) تفاوت‌هاى فاحش و آنچنانى بين متن و پرسپكتيو نقاشى را ملاحظه نمىكنيم ، بلكه كل نقاشى به وسيله يك متن و به صورت مساوى بين اجزاء آن تقسيم شده است بدون آنكه يك قسمت بر ديگرى برترى داشته باشد . در تاريخ‌نويسى نيز به همين ترتيب اين چهار تاريخ‌نويس بزرگ اين مسأله را رعايت نموده‌اند ، يعنى سعى ننموده‌اند براى بزرگ كردن قسمتى از تاريخ قسمت‌هاى ديگر را كوچك و كم‌بها جلوه دهند . در بعضى از موارد آنها دو تصوير مجزا از يك واقعه را در كنار هم قرار داده و بدون هيچ تفسيرى از كنار آنها مىگذرند . براى مثال ، طبرى ، دو داستان كاملا مجزا از آيه‌هاى شيطانى را بدون تغيير نقل نموده است يا ابن اسحاق دو تصوير مجزا از نحوه مسلمان شدن عمر بن خطّاب ترسيم مىنمايد ،\r\n\r\n","description":"","footnote":"","page_name":" 56 ","page_number":60},
  {"content":"\r\n\r\nبدون آنكه سعى در توضيح اختلاف‌هاى فاحشى كه بين اين روايات وجود دارد بنمايد . در مورد هر روايت آنها فهرستى از سلسله اسناد را زنجيروار نقل مىكنند بدون آنكه از ارتباط دانه‌هاى زنجير سخنى به ميان آيد ؛ اين نوع تاريخ‌نويسى با روش‌هاى امروزى هيچگونه سازگارى ندارد . آنها تمام سعى و تلاش خود را به عمل آوردند تا اعتبار يكسانى براى هر دو تفسير قائل شوند ، آنها هميشه با تمام سنّت‌ها و حديث‌هائى كه جمع‌آورى كرده‌اند موافق نبودند . اين روش بيانگر اين حقيقت است كه با وجود احترام فوق العاده‌اى كه آنها براى شخص پيامبر قائل بوده‌اند نخواسته‌اند خدشه‌اى در بازگو كردن روايت به وجود آيد و مىخواستند نقل قول‌ها كاملا صادقانه و بدون دستكارى باشد .\r\nالبته افراد جا افتاده مبهم هم در اسناد آنان وجود دارد . براى مثال ، ما از وقايع و نحوه دقيق زندگانى محمد ( ص ) در دوران طفوليت و نوجوانى و جوانى تا رسيدن به سن چهل سالگى چندان باخبر نمىشويم . بدون شك داستان‌هاى روحانى بىشمارى كه از دوران كودكى محمد ( ص ) بر سر زبان‌ها بوده و به ثبت رسيده ، هيچكدام قابل اتكا نمىباشد . همچنين وقايع ناچيزى از دوران دعوت محمد ( ص ) در مكه به ثبت رسيده است . شايد اين بدان علت بوده كه در اين دوران هيچكس فكر نمىكرد كه اين شخصيت ( محمد ) داراى چنين ارزشى باشد كه كسى زندگىاش را به رشته تحرير درآورد . ولى در دوران ده ساله پس از مهاجرت به مدينه گويا مسلمانان با هوشيارى درك كرده بودند كه اين حركت تاريخ‌ساز خواهد بود ؛ به همين دليل با دقت بيشترى به وقايع‌نگارى پرداختند .\r\nاين تاريخ‌نگاران سعى نموده‌اند تا هرآنچه از زبان اصحاب و ياران پيامبر نقل گرديده براى نسل‌هاى آينده به ثبت برسانند . در قرن نهم ، محققينى نظير محمد بن اسماعيل البخارى و مسلم بن الحجاج القشيرى تلاش نمودند تا با بررسى شجره‌نامه هر حديث صحت يا غلط بودن آن را اثبات نمايند . هر حديثى كه در سلسه اسناد آن فاصله بين دو ناقل بسيار طولانى مىگرديد يا ناقلين آنها افرادى صديق و باايمان تلقى نمىشدند از فهرست احاديث حذف مىگرديد ، حتى اگر حديثى بسيار مطبوع و دلچسب در مورد پيامبر و يارانش مىبود . چنان كه بعدا خواهيم ديد احاديث بعدا به عنوان يكى از منابع اصلى قانون اسلام ( شريعت ) مورد استناد قرار گرفتند . تصحيح\r\n\r\n","description":"","footnote":"","page_name":" 57 ","page_number":61},
  {"content":"\r\n\r\nاين احاديث روحيه اصلاح‌طلبى مسلمانان با تاريخ گذشته خود را نمايان مىسازد .\r\nاين اصلاحات در كار تاريخ‌نگاران قديمى و جديد مسلمانان كاملا مشهود است و هنوز هم همه آنها بر روى صحت تمامى احاديث متفق القول نيستند .\r\nالبته منبع اصلى اطلاعات ما خود قرآن است . اين كتاب شرح داستان زندگى محمد ( ص ) نبوده و بيشتر به معرفى خالق ( خداوند ) مىپردازد تا به پيامبر او ( محمد ) .\r\nاين كتاب بطور غيرمستقيم اطلاعات باارزشى از جامعه ابتدائى مسلمانان در اختيار ما قرار مىدهد . مردم غرب قرآن را كتاب بسيار مشكلى مىدانند . من ( نويسنده ) در فصل‌هاى بعدى كتاب بيشتر به اين مسأله خواهم پرداخت ، ولى بهتر است در شروع نيز تحليل بهترى از آن داشته باشيم . محمد ( ص ) در طول 23 سال پيام‌هاى مستقيمى از طرف خداوند دريافت داشت كه پس از جمع‌آورى اين پيام‌ها آن را ( قرآن ) ناميدند . قرآن يك‌جا و يكباره از آسمان بر محمد ( ص ) نازل نگرديد ؛ « 1 » درحالىكه تورات ، بنابر روايات انجيل ، به يكباره بر موسى در كوه طور نازل گرديد . قرآن خط به خط ، آيه به آيه و سوره به سوره بر محمد ( ص ) نازل گرديد . در بعضى موارد آيه‌ها دقيقا بر حسب اوضاع و حوادث خاصى كه در مكه يا مدينه به وجود مىآمد نازل مىگرديدند . در قرآن گوئى خداوند به بعضى از انتقادات و سؤالات محمد ( ص ) پاسخ مىگويد . او ( خداوند ) دلايل دقيق و محكم‌ترى براى يك جنگ يا يك نزاع داخلى مسلمانان ارائه مىدهد . به همين ترتيب كه اين آيات در ذهن و قلب محمد ( ص ) وحى مىشد ، او نيز ( كه مانند بسيارى از اعراب حجاز بىسواد بود ) با صداى بلند آنها را تكرار مىكرد و مسلمانان آنها را يا در ذهن خود حفظ مىكردند يا در جائى مىنوشتند . اعراب قرآن را بسيار حيرت‌انگيز و كاملا با ادبياتى كه از گذشته مىدانستند متفاوت يافتند . بعضىها بلافاصله سر تسليم فرود آورده و باور داشتند كه اين زبان به جز زبان وحى نمىتواند باشد . كسانى هم كه حاضر به تسليم شدن نبودند به شدت گيج و متحير مانده بودند كه با اين آيات چگونه\r\n\r\n\r\n","description":"","footnote":"\r\n( 1 ) - مطابق ظاهر آيات قرآن كريم و نظر عموم مفسّران ، قرآن به دو گونه بر پيامبر نازل شده است : يك نزول دفعى در يك شب از شب‌هاى ماه مبارك رمضان ( ليله القدر ) ؛ و يك نزول تدريجى كه در طى 23 و غالبا برحسب موارد و حوادث نازل مىشده است . آيه اول سوره قدر   « إِنَّا أَنْزَلْناهُ فِي لَيْلَةِ الْقَدْرِ »   با توجه به معناى فعل انزال كه به معناى فرود آمدن دفعى است بر معناى اول و آيه  « نُنَزِّلُ مِنَ الْقُرْآنِ ما . . . »  دلالت بر نزول تدريجى قرآن دارد .\r\n","page_name":" 58 ","page_number":62},
  {"content":"\r\n\r\nبرخورد نمايند . مسلمانان هنوز هم بر اين باورند كه آيات قرآن هيجان‌انگيز و برانگيزنده است . آنها مىگويند با شنيدن صوت قرآن در يك فضاى روحانى قرار مىگيرند ، شبيه به همان چيزى كه محمد ( ص ) هنگام ظهور فرشته در غار حرا تجربه كرد و يا وقتى كه او اين موجود فوق طبيعى را ديد كه سراسر گيتى را فرا گرفته است .\r\nبراى مردم غرب فهم اين موضوع بسيار سنگين است . مىبينيم افرادى مانند گيبون و كارلايل ، با اينكه نظرى مثبت نسبت به مسلمانان داشته‌اند ، در برخورد باقرآن دچار دوگانگى و شك مىگردند . البته اين موضوع زياد تعجب برانگيز نيست .\r\nاغلب ، درك و فهم كتاب‌هاى دينى ساير اقوام و ملل كارى دشوار بوده است .\r\nداستان بسيار جالبى از يك گروه جهانگرد ژاپنى كه براى اولين‌بار از غرب ديدن مىكردند وجود دارد . از آنجا كه انگليسى را به خوبى مىدانستند و دوست داشتند در مورد كشورهائى كه بازديد مىكنند تحقيق كنند ، شروع به مطالعه انجيل « 1 » نمودند . آنها به شدت گيج و مبهوت شده و زمانى كه به آمريكا وارد شدند اشكالات خود را نزد يك عالم دينى برده و اظهار داشتند : « ما خيلى سعى كرديم كه با تأمل و دقت به اين كتاب نگاه كنيم ولى واقعا جمله‌اى كه بوى ديانت از آن به مشام برسد در آن نديديم . » آن عالم دينى كه به شدت متأثر شده بود ضمن تائيد اين موضوع گفت كه اگر فرد با قالب ذهنى خاصى به كتاب انجيل نزديك نشود بسيار مشكل است كه مفهومى دينى يا ماوراء الطبيعى در آن بيابد .\r\nدر مورد قرآن نيز مشكل ترجمه به همين‌گونه بروز مىكند . زيباترين اشعار شكسپير در ترجمه به زبان‌هاى ديگر به درستى مفهوم نمىشود ، زيرا مقدار ناچيزى از شعر را مىتوان به اصطلاحات بيگانه ترجمه كرد ، خصوصا اينكه ترجمه زبان عربى بسيار مشكل است . اعراب مدعى هستند كه اشعار و داستان‌هائى را كه به زبان عربى شنيده‌اند و از آن بسيار لذت برده‌اند ، به هيچ‌وجه در ترجمه به زبان‌هاى ديگر قابل فهم و لذت نديده‌اند . در مورد زبان عربى نكته‌اى وجود دارد كه حتى سخنرانىهاى سياسى آن نيز در ترجمه به انگليسى عجيب مىنمايد . حتى اعرابى كه زبان انگليسى را به خوبى مىدانند و به آن تكلم مىكنند در مراجعه به ترجمه\r\n\r\n\r\n","description":"","footnote":"\r\n( 1 ) -  Bible \r\n","page_name":" 59 ","page_number":63},
  {"content":"\r\n\r\nانگليسى قرآن آن را بسيار متفاوت با متن عربى يافته‌اند . من ( نويسنده ) بطور متناوب از قرآن اقتباس كرده‌ام ، ولى خوانندگان نبايد توقع داشته باشند كه اين جملات همان تاثيرى را كه بر روى مسلمانان اوليه گذارد بر روح آنان ( خوانندگان غيرمسلمان ) نيز داشته باشد .\r\nاين اشكال بدان معنى نيست كه ما قرآن را ناباورانه كنار بگذاريم ، معنى اين را هم نمىدهد كه مانند يك كتاب معمولى خوانده شود . اگر به درستى خوانده شود احساسى از معنويت و صفاى باطن در شما شكل مىگيرد . باور به اين مسأله براى مسيحيان بسيار مشكل است ، زيرا آنان مانند هندوها ، مسلمانان و يهوديان داراى زبان مقدس خاصى نيستند ( سانسكريت - عربى - عبرى ) . در واقع اين خود مسيح ( ع ) ، و نه متون مقدس ، است كه وحى مسيحيت را تشكيل مىدهد و در مورد عهد جديد به زبان يونانى چيز مقدسى وجود ندارد . يهوديان ، روحانيت قرآن را بسيار بهتر درك مىكنند ، زيرا تورات ( يكى از پنج كتاب عهد قديم ) نيز به همين روش آنان را منقلب مىسازد . آنها هنگام خواندن تورات توجهى به متن نوشته شده ندارند ، بلكه آن را با صداى بلند آنچنان مىخوانند كه گوئى خداوند در كوه طور براى موسى ( ع ) مىخواند و آنقدر تكرار مىكنند تا آن را حفظ كنند . با تكرار جملات و پس و پيش كردن آيات گوئى خداوند روح خود را در بدن آنان مىدمد . آنان بالطبع ، با اين‌گونه قرائت ، در مقايسه با مسيحيان كه در برخورد با خمسهء موسى « 1 » آن را كتابى پر از قوانين گنگ و نامفهوم مىيابند ، تجربه‌اى كاملا متفاوت از قرائت كتاب دينى را احساس مىكنند . مسلمانان نيز با خواندن قرآن ، به احساسى پر از بركات گفتار الهى دست مىيابند . خواندن قرآن نيز مانند خواندن عشاى ربانى براى مسيحيان ، هاله‌اى از پيام وحى را در فكر و روح مسلمانان به جاى مىگذارد و گوئى خداوند خود را در قالب انسان به آنان مىنماياند . قدرت كلام قرآن زمانى خودنمائى مىكند كه مىبينيم بسيارى از كشورهاى فتح شده توسط امپراطورى اسلام زبان اصلى خود را براى استفاده بهتر از اين زبان مقدس ترك كردند .\r\nقرآن فعلى برحسب ترتيب نزول سوره‌ها بر محمد ( ص ) تنظيم نشده است ، بلكه بيست سال پس از فوت پيامبر ( 650 ميلادى ) ، به ترتيب بلندى و كوتاهى سوره‌ها ،\r\n\r\n\r\n","description":"","footnote":"\r\n( 1 ) -  Pentateuch \r\n","page_name":" 60 ","page_number":64},
  {"content":"\r\n\r\nتنظيم گرديده است ، و سوره‌هاى كوتاه‌تر مربوط به آغاز رسالت بوده است . اين مشكل خاصى كه به نظر برسد نيست ، زيرا قرآن داستان و بحثى نيست كه نياز به تواتر و پشت سر هم بودن جملات داشته باشد . قرآن اعلاميه‌اى است از ظهور خداوند در اشكال مختلف در جهان آفرينش ، در طبيعت ، در زندگى پيامبران و در روز جزا ( قيامت ) . غربيان تمايل دارند كه قرآن را تكرارى و فرساينده ببينند ، زيرا به نظر مىرسد موارد بسيارى است كه در آن تكرار شده است ، اما بايد توجه داشت كه اين كتاب براى خواندن شخص يا فرد خاصى آفريده نشده است ، بلكه الهاماتى است كه بايد براى عموم خوانده شود . هنگامى كه مسلمانان در مساجد به قرآن گوش مىدهند گوئى همگى آنها در لواى اسلام در يك چادر جمع شده‌اند . غيرمسلمانان نيز اين كتاب را منبع گرانبهائى در مورد محمد ( ص ) مىيابند . اگرچه قرآن پس از فوت محمد ( ص ) جمع‌آورى گرديده است ولى به عنوان يك منبع موثق مورد تائيد است . محققين جديد ، كه تاريخ نزول بعضى از سوره‌ها را دقيقا مشخص نموده‌اند ، بر اين باورند كه قسمتى از قرآن به دوران سخت تلاش محمد ( ص ) به عنوان يك فرقه نوپا مربوط مىگردد ، و در ديگر قسمت‌ها كه مربوط به بسط و توسعه اسلام مىگردد اين سياق ديده نمىشود . بنابراين ، ما مىتوانيم در قرآن نسبت به وظيفه پيامبر كه در تاريخ اديان بىنظير است ديد درستى داشته باشيم . مىتوانيم دريابيم كه او در ابتدا با چه خطرات و مشكلاتى رو در رو بوده ، و سپس چگونه نظريات خود را به صورت جهان‌گير توسعه داده است .\r\nدر مقام مقايسه ، ما درباره مسيح ( ع ) بسيار كم مىدانيم . اولين نگارنده مسيحى پولس قديس بود كه نخستين رساله را بيست سال پس از مرگ مسيح ( ع ) انتشار داده است . پولس هيچگونه علاقه‌اى به زندگى دنيوى مسيح ( ع ) نداشته ، و صرفا به مرگ روحانى و بازگشت او به سوى خداوند پرداخته است . بعدها ، انجيل نگارها بيشتر احاديثى را كه شنيده‌اند و به زندگى مسيح ( ع ) در فلسطين باز مىگردد در اناجيل ثبت نمودند . مرقس « 1 » در حدود 70 سال ، متى « 2 » در حدود 80 سال ، و لوقا « 3 » در حدود يكصد سال پس از مرگ مسيح ( ع ) آثار خود را نوشتند . ولى اين آثار بسيار متفاوت\r\n\r\n\r\n","description":"","footnote":"\r\n( 1 ) -  Mark \r\n( 2 ) -  Maethew \r\n( 3 ) -  Luke \r\n","page_name":" 61 ","page_number":65},
  {"content":"\r\n\r\nبا نوشته‌هائى است كه تاريخ‌نويسان عرب در دوران ابتدائى اسلام از زندگى محمد ( ص ) باقى گذارده‌اند . اين تاريخ‌نويسان بيشتر به جنبه‌هاى زندگى روحانى مسيح ( ع ) پرداخته‌اند تا به حقايق تاريخى . به نظر مىرسد كه اين نوشته‌ها بيشتر منعكس‌كننده عقايد و تفكرات كليساهاى ابتدائى باشد تا حوادث و اتفاقات واقعى .\r\nعالمان دينى پيرو كتاب‌هاى عهد جديد « 1 » اعتقاد دارند تصويرى كه از رنج و مرگ مسيح ( ع ) توسط ديگران به نمايش درآمده است كاملا گمراه‌كننده و نادرست بوده و حقايق بسيارى در بيان اين مطالب ناديده گرفته شده و جملات بسيار كمى از سخنان اصلى مسيح ( ع ) ثبت شده است . مسيحيان در اين دوره در صدد برآمدند تا جوامع خود را از پيروان موسى ( ع ) جدا كرده و گناه مرگ مسيح ( ع ) را بر گردن آنان بگذارند ، نه امپراطورى روم . به‌هرحال ، باز هم اين بدان معنى نيست كه اناجيل ، دروغ و غير حقيقىاند . همه آنها حقيقت دين را بيان مىكنند . مسيح به حواريون خود قول داد كه روح خود را در آنها خواهد دميد . بنابراين ، مىتوان نتيجه گرفت كه الهامات درونى آنها همان چيزى باشد كه مسيح ( ع ) مىخواسته است .\r\nاما محمد ( ص ) با چهره‌اى كاملا متفاوت از مسيح آرمانى در انجيل به ظهور مىرسد . مسلمانان ، همان‌گونه كه بعدا در فصل دهم شرح خواهم داد ، اعتقاد روحانى بسيار زيادى نسبت به محمد ( ص ) احساس مىنمايند ، ولى هيچگاه ادعا ننموده‌اند كه او روح خداوند است . در حقيقت او چهره‌اى كاملا انسانى دارد كه حتى مشابه قديسين مسيحى نيز نمىتواند باشد ، گرچه كالبدشكافى نشان مىدهد كه قديسين نيز همگى بشر بوده‌اند . محمد ( ص ) چهره كامل‌ترى از پيامبران عهد عتيق يهوديان ، موسى ، سليمان ، اسحاق ، ايوب و داود ، دارا است ؛ همه آنان نيز مردانى داراى ايمان فوق تصور بودند ، ولى هيچكدام ادعاى فوق بشر بودن را نداشتند .\r\nتلاش دردآورى است كه بخواهيم خداوند فراتر از قوه فكر ، توصيف ، و بيان را در قالب بشرى كه اسير شرايط سخت و پيچيده زندگى حيوانى است به تصوير درآوريم . محمد ( ص ) يك قديس روئين‌تن نبود . او در اجتماعى بسيار خشن و وحشى زندگى مىكرد و براى پيشبرد اهداف خود گاهى اوقات به شرايطى تن در داد كه به هيچ‌وجه براى انسانهائى كه در شرائط معمولى و امن جوامع امروزى\r\n\r\n\r\n","description":"","footnote":"\r\n( 1 ) -  New Testament \r\n","page_name":" 62 ","page_number":66},
  {"content":"\r\n\r\nزندگانى مىكنند قابل تصور هم نمىباشد . بنابراين ، اگر توقع قديس بودن به معناى مسيحى آن را از خود دور كنيم مىتوانيم محمد ( ص ) را به عنوان يكى از پيچيده‌ترين انسان‌هاى مخلوق خداوند باور نمائيم . محمد ( ص ) عطيه معنوى و سياسى بسيار بالا را تواما از خداوند دريافت كرده بود ، درحالىكه اين دو معمولا در كنار هم نمىگنجند . او معتقد بود كه كليه كسانى كه ايمان مىآورند مشتركا براى ايجاد يك جامعه سالم و مبتنى بر عدالت مسؤول هستند . او مىتوانست به شدت خشمگين و غيرقابل انعطاف گردد ، به همان ترتيب كه بسيار ملايم ، احساساتى ، انعطاف‌پذير ، درست و مهربان بود . ما در مورد خنديدن مسيح ( ع ) هيچ نشنيده‌ايم درحالىكه محمد ( ص ) دائما « 1 » با خانواده و همراهان نزديك خود در حال مزاح و خنديدن بود .\r\nخواهيم ديد كه او با بچه‌ها بازى مىكرد ، با زنان خود مشكل داشت ، در هنگام مرگ دوستان گريه مىكرد و نوزاد خود را مانند هر پدر ديگرى مشتاقانه به ديگران نشان مىداد .\r\nاگر ما محمد ( ص ) را از همان ديدگاهى كه چهره‌هاى بزرگ تاريخى را مىنگريم ببينيم ، به راحتى به اين باور خواهيم رسيد كه او بزرگ‌ترين نابغه طول تاريخ بشريت بوده است . اين باور نه به خاطر آوردن قرآن يا ايجاد يك دين بزرگ يا فتوحات نظامى او ، بلكه به خاطر شرايط خاصى كه او در آن رشد يافته ، ايستادگى كرده و پيروز گرديد درما ايجاد مىگردد . وقتى او از كوه حرا پائين آمد تا كلام « اللّه » را به اعراب ابلاغ كند ، اين كار غيرممكن به نظر مىرسيد . تعداد اندكى از اعراب شبه جزيره تمايلى به يكتاپرستى داشتند ، اما آثار و عوارض اعتقاد به خداى يگانه را مورد كنكاش قرار نداده بودند . اين بسيار تعجب‌انگيز است . قرن‌ها طول كشيد تا يهوديان « يهوه » را به عنوان خداى واحد پذيرفتند . اسرائيلىهاى اوليه بر اين باور بودند كه يهوه را جداگانه و به تنهائى پرستش نمايند ، ولى منكر وجود خدايان ديگر هم نگرديدند . حتى موسى هم احتمالا بر يكتاپرستى خاصى پافشارى ننموده است . ده فرمانى كه او از كوه طور به همراه آورد وجود ساير خدايان را تأئيد\r\n\r\n\r\n","description":"","footnote":"\r\n( 1 ) - آنچه در تواريخ و سير از حالات آن حضرت نقل شده اين است كه آن حضرت داراى اخلاق نيكو بوده‌اند و با خانواده و اصحاب نيز مزاح مىنموده‌اند ، ولى اينكه دائما در حال مزاح و خنديدن باشند صحيح نيست ، بلكه غالبا در حال تفكّر بوده‌اند .\r\n","page_name":" 63 ","page_number":67},
  {"content":"\r\n\r\nمىكرد « 1 » : تو در حضور من خدايانى قوىتر نخواهى داشت . « 2 » از زمان مهاجرت يهوديان از مصر ، تحت رهبرى موسى ( وفات ، حوالى 1250 قبل از ميلاد ) ، تا زمان اعلام يكتاپرستى توسط اشعيا دوم « 3 » ( پانصد و پنجاه سال قبل از ميلاد ) ، كه با تبعيدىهاى يهود در بابل زندانى بود ، هفتصد سال طول مىكشد . اما محمد ( ص ) چنين تحول عظيمى را در زندگى اعراب و تاريخ بشر فقط در طول 23 سال به دست آورد . خواهيم ديد كه بسيارى از سران عرب ملتمسانه از او خواستند تا راهى براى چند خداپرستى بيابد ، و خدايان ديگر را هم در كنار « اللّه » قبول داشته باشد ، ولى او و پيروانش از مصالحه خوددارى نمودند .\r\nدعوت براى پرستش خداى واحد امرى صرفا توهمى ، عقلى يا توافقى نبود ؛ به تغيير درك و هوشيارى نهفته مردم نياز داشت . به همان درجه كه اسرائيلىهاى اوليه شهوت بت‌پرستى را غيرقابل مقاومت مىديدند ، اعراب نيز ترك خدايان پدران خود را دردناك و غيرقابل تحمل مىيافتند . به همين دليل جاى تعجب نيست كه يهوديان پس از هفتصد سال و پس از تبعيد شدن به بابل يكتاپرستى را پذيرفتند .\r\nيكتاپرستى نيز مانند تمام اديان طول تاريخ بشر زائيده تمدن بشرى است . « 4 » وقتى امپراطورىها شكل گرفتند مسلما فهم انسان‌ها از جهان و مشكلات زندگى اجتماعى گسترده‌تر گرديد . در اين شرايط ، ديگر ، از دست خدايان كوچك محلى كارى ساخته نبود . امپراطورىهاى باستانى روش‌هاى يكسان و هماهنگى را براى اداره جوامع خلق كردند ، بنابراين انسان به اين فكر افتاد كه آيا نبايد براى اداره كل جهان\r\n\r\n\r\n","description":"","footnote":"\r\n( 1 ) - اين مطلب مسلّم است كه همهء پيامبران الهى مردم را به توحيد خالص دعوت نموده‌اند و اساسا دعوت آنها توحيد و يكتاپرستى بوده است . قرآن دعوت همهء پيامبران بزرگ را اين‌گونه نقل مىكند : توحيد و يكتاپرستى در الوهيت و خالقيت و ربوبيت . در اصل اختلاف مشركان با پيامبران الهى بر سر همين مسأله يكتاپرستى در جميع جهات و به ويژه يكتاپرستى در ربوبيت بوده است و الّا همهء مشركان خالق جهان را « اللّه » مىدانسته‌اند . قرآن مىفرمايد :  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ وَ سَخَّرَ الشَّمْسَ وَ الْقَمَرَ لَيَقُولُنَّ اللَّهُ ، فَأَنَّى يُؤْفَكُونَ . \r\n( 2 ) -  Thou Shalt not have strange gods before me \r\n( 3 ) -  Second Isaiah \r\n( 4 ) - بسيارى از يهوديان در همان زمان حضرت موسى ( ع ) يكتاپرستى را پذيرفته و موحّد بوده‌اند . يكتاپرستى زائيده تمدن بشرى نيست ، بلكه در فطرت و سرشت آدمى جاى دارد ، و از درون انسان‌ها كه پرده‌هائى از ماديت و شهوات آن را پوشانده است برمىخيزد . پيامبران براى زدودن اين حجاب‌ها و تذكر و يادآورى همان فطرت مبعوث مىشدند .\r\n","page_name":" 64 ","page_number":68},
  {"content":"\r\n\r\nآفرينش نيز روشى يكسان و هماهنگ وجود داشته باشد ؟ در شهرهاى بزرگ تغييرات فرهنگى سرعت گرفت و هوشيارى فردى متولد شد ، به طورى كه مردم آگاه گرديدند كه روش زندگى آنان مىتواند تعيين‌كننده راه نسل‌هاى آينده باشد .\r\nاما اين تحولات فرهنگى - اجتماعى همگى در زندگى صحرانشينى و قبيله‌اى اعراب بدوى قرن هفتم ميلادى دور و غيرقابل دسترس به نظر مىرسيد . تقريبا غيرممكن بود كه خدائى قادر ، يكتا و بخشنده را باور داشت ، درحالىكه زندگى امرى جبرى به نظر مىرسيد تا اختيارى . اشتراك منافع بر فردگرائى برترى داشت و به امنيت بسيار ناچيز اجتماعى چون گوهر گرانبهائى بها داده مىشد . در جامعه ابتدائى بت‌پرستى مسلما داشتن چندين بت كه با تقسيم قدرت بتوانند در دشوارىهاى مختلف پشتيبان انسان باشند به مراتب بهتر از داشتن خداى واحدى بود كه بخواهد منبع تمام كمك‌ها باشد . درست است كه مردمان بعضى نواحى ، مانند مكه و مدينه ، شهرنشين بودند ، ولى هنوز تفكر صحرانشينى بر انديشه تمدن شهرنشينى غالب بود .\r\nيكى از نكات برجسته هدف محمد ( ص ) جداسازى دين خود از ساير اديان بود .\r\nاو در مورد يهوديت و مسيحيت دانش بسيار كمى داشت ، « 1 » ولى بر خلاف پيامبران بنى اسرائيل در پى ايجاد يكتاپرستى با اتكا به روش‌هاى سنتى مردمان و آن هم در طى چند قرن نبود . مسيح و پولس قديس ، هر دو در جوامع يهودى پرورش يافته و از افكار آن بهره مىجستند . مسيحيان اوليه نيز همگى از يهوديان يا از پشتيبانان آنان بودند ( مانند اكثر خداترسانى كه در كنيساها زندگى مىكردند ) . مسيحيت بدين دليل در امپراطورى روم ريشه‌دار گرديد كه يهوديان ، پيش از آن ، زيربناى يكتاپرستى شديد را در آن جامعه آماده نموده بودند . اما محمد ( ص ) مجبور بود با رنج و مشقت و از جان گذشتگى راه را براى يكتاپرستى قوم خود بگشايد . وقتى او شروع به دعوت نمود هيچ ناظر خارجى نمىتوانست باور كند كه او موفق خواهد شد . اعراب به هيچ‌وجه پذيراى يكتاپرستى اعلام شده توسط محمد ( ص ) نبودند ، و دعوت به\r\n\r\n\r\n","description":"","footnote":"\r\n( 1 ) - پيامبر اكرم از اديان قبلى مانند يهوديت و مسيحيت كاملا اطلاع داشت ، به گونه‌اى كه با علماى اين اديان با استناد به تورات و انجيل بحث مىكرد و بر آنان غلبه مىيافت . دانش او از يهوديت و مسيحيت به گونه‌اى بود كه يهوديان مدينه بارها به آن حضرت به عنوان قاضى در دين خودشان مراجعه مىكردند .\r\n","page_name":" 65 ","page_number":69},
  {"content":"\r\n\r\nچنين امرى در جامعه‌اى كه فقط بوى خشونت ، شهوت و قدرت‌پرستى مىداد ، در حقيقت بازى با مرگ و زندگى بود . بدون شك او بارها در اين بازى تا پاى مرگ پيش رفت ولى به طرزى معجزه‌آسا نجات پيدا كرد . سرانجام محمد ( ص ) موفق گرديد . در پايان زندگى او ، تبر او ريشه‌هاى جهالت و خشونت‌هاى قبيله‌اى اعراب را قطع كرده بود و ديگر بت‌پرستى جايگاهى براى توجيه نداشت . اعراب آماده شده بودند تا بر كشتى دوران جديد تاريخ حيات خود سوار شوند .\r\nبراى اينكه ما به ارزش اين دست‌آورد عظيم آگاه شويم ، بايد به اوضاع اعراب قبل از ظهور اسلام ، يعنى دوران جاهليت ، نظرى بيندازيم .\r\n\r\n","description":"","footnote":"","page_name":" 66 ","page_number":70},
  {"content":"\r\n\r\n\r\nفصل سوم جاهليت\r\nامروز عربستان يكى از ثروتمندترين كشورهاى جهان است و كليه كشورهاى قدرتمند جهان سعى دارند تا به نحوى منافع خود را در آنجا حفظ نمايند . اما وقتى محمد ( ص ) در سال 570 ميلادى در مكه به دنيا آمد هيچ‌كدام از دو امپراطورى بزرگ آن زمان ، يعنى ايران و روم ، بهاى چندانى به عربستان نمىدادند . اين دو امپراطورى ساليان متمادى ، در نزاعى طولانى ، براى ناتوان كردن يكديگر درگير بودند ، كه درست پيش از وفات محمد ( ص ) پايان يافت . هر دو امپراطورى سعى داشتند تا اعراب بدوى را در جنوب شبه جزيره ، كه امروزه يمن نام دارد ، سكنى دهند . پادشاهى جنوب عربستان بسيار متفاوت از ساير شبه جزيره بود . باران‌هاى استوائى چهره‌اى ثروتمند و قابل زراعت به آن داده بود ، ضمن آنكه از يك فرهنگ پيچيده باستانى نيز بهره مىگرفت . ولى شن‌زارهاى شبه جزيره جايگاه مردمانى نيمه وحشى و بىانضباط بود ؛ يونانىها آنان را ساراكنوى « 1 » يعنى چادرنشين مىناميدند .\r\nايرانيان و روميان ، هيچ‌كدام قصد حمله به اين ناحيه مطرود دنيا و تصرف آن را\r\n\r\n\r\n","description":"","footnote":"\r\n( 1 ) -  Sarakenoi \r\n","page_name":" 67 ","page_number":71},
  {"content":"\r\n\r\nنداشتند و به ذهن هيچكدام هم خطور نمىكرد كه اين ناحيه محل تولد آئين جديدى خواهد بود كه به زودى به يك قدرت بزرگ جهانى تبديل خواهد شد .\r\nبىترديد عربستان سرزمين بىخدائى تصور مىشد كه هيچكدام از اديان پيشرفته و امروزى ، مانند يهوديت و مسيحيت ، نتوانسته بود در آن نفوذ و گسترش پيدا كند .\r\nدرست است كه تعدادى قبائل يهودى در نواحى نامطمئن ، ولى مستعد براى كشاورزى ، يثرب ( بعدا مدينه نام گرفت ) ، خيبر و فدك ، زندگى مىكردند ، ولى اين قبائل ، از ساير اعراب بت‌پرستى كه در همسايگى آنان زندگى مىكردند عملا غيرقابل تشخيص بوده و ، در نتيجه ، مذهب آنان نيز توسعه نيافته و ابتدائى باقى مانده بود . در نواحى متمدن‌تر ، گروهى از اعراب به مسيحيت گرويده و در قرن چهارم ميلادى نخستين كليساى سريانى « 1 » و اختصاصى خود را بنا نهادند . در مجموع اعراب بدوى نسبت به اين دو دين بسيار كنجكاو بوده و ايندو را از دين خود پيچيده‌تر يافته بودند . آنها مىدانستند كه هر دو امپراطورىهاى ايران و روم از اين دو دين براى محكم‌تر كردن پايه‌هاى حكومتى خود استفاده مىنمايند . اين مسأله بخصوص براى حكومت پادشاهى جنوب عربستان زمانى مشهود شد كه در سال 570 ميلادى ( سال تولد محمد ) استقلال خود را از دست دادند . امپراطورى روم شرقى ، حبشه ( اتيوپى امروز ) را به عنوان يكى از مستعمرات خود مسيحى نمود و مسيحيان اين كشور ، فرقه مونوفيزيتيزم ( تك ذاتى بودن مسيح « 2 » ) را ابداع كردند . آنان معتقد بودند كه عيسى فقط داراى طبيعت روحانى واحدى است و به تثليث ( سه‌گانگى پدر ، پسر ، روح القدس ) اعتقادى نداشتند . اگرچه اين تفكرات ضد كلبسائى در داخل خود روم شرقى با محكوميت و جزا روبرو مىشد ، ولى آنها اشكالى در استفاده از اين افكار در ساير مستعمرات براى حفظ و توسعه افكار جاه‌طلبانه خود نمىديدند . با اضافه نمودن حبشه به مستعمرات خود ، روم شرقى ، پادشاه حبشه نجاشى را تشويق نمود تا يمن را جزو قلمرو خود بنمايد . پادشاهى عربستان جنوبى نيز به عوض اتكا بر قدرت خود از امپراطورى ايران كمك خواست . ساسانيان نيز از اين دعوت به گرمى استقبال نمودند . ايرانيان نيز از سلاح دين براى توسعه امپراطورى خود استفاده كامل\r\n\r\n\r\n","description":"","footnote":"\r\n( 1 ) -  Syriac \r\n( 2 ) -  Monophysitism \r\n","page_name":" 68 ","page_number":72},
  {"content":"\r\n\r\nمىكردند . آنها در اين رابطه سعى داشتند يهوديان را در مقابل مسيحيت قرار دهند .\r\nبه همين دليل در سال 510 ميلادى پادشاه عربستان جنوبى ذونواس پس از يهودى شدن خود را ذونواس « 1 » ، به معناى قفل آويزان ، ناميد . اما سودآورى اين معامله براى ايرانيان پس از آنكه در سال 525 اين پادشاهى يهودى به تصرف روميان درآمد پايان يافت . گفته‌اند پادشاه جوان عرب پس از شكست از روميان سوار بر اسب خود به دريا زد و آنقدر پيش رفت تا خود و اسبش در افق آب‌ها ناپديد گرديدند . عربستان جنوبى ايالتى از حبشه گرديد ولى مردمان آن دائما از ايرانيان براى آزادى يارى مىطلبيدند . بالاخره خسروپرويز ( پادشاه ساسانى ) به منطقه لشگركشى نموده و از آن به بعد پادشاهى عربستان جنوبى بخشى از قلمرو امپراطورى ايران گرديد . در اين زمان نسطورى « 2 » ( دو ذاتى بودن مسيح ) ، كه بر اين باور بود كه مسيح فقط داراى دو شخصيت وجودى است ، يكى بشرى و ديگرى خدائى ، و توسط ايران نيز تقويت مىشد ، به عنوان مذهب رسمى اين ناحيه اعلام گرديد . اعراب بدوى صحرانشين نجد و حجاز ، هميشه هم‌نژادان جنوبى خود را با ديده احترام و افتخار نگاه مىكردند و سقوط آنها به دست روميان را يك فاجعه مىدانستند .\r\nبا توجه به اين وقايع ، اديان يهودى و مسيحى ، هر دو نزد اين اعراب بدوى بى رنگ‌تر شده و به آنها با ديده شك و بددلى مىنگريستند . اين بىاعتمادى زمانى بيشتر قوت گرفت كه آنها احساس كردند اين اديان وسيله‌اى براى حفظ سرحدات دو امپراطورى در مقابله با هجوم اعراب صحراگرد شمالى ، ساراكن‌ها « 3 » ، به سرزمين‌هاى حاصلخيز حاشيه شمالى گرديده‌اند . هر دو امپراطورى ، از اين قبائل عرب كه به مسيحيت بخصوصى گرويده بودند ، سوءاستفاده مىكردند . امپراطورى روم با ساختن كليسا و دير در اين مناطق ، اعراب را به قبول مسيحيت اصلى ( رومى ) تشويق مىكرد . سرانجام قبيله غسّان « 4 » ، كه در مرز روم شرقى قرار گرفته بود ، به مذهب مونوفيزيت « 5 » گرويده و در رديف هم‌پيمانان روم شرقى قرار گرفت . اينها\r\n\r\n\r\n","description":"","footnote":"\r\n( 1 ) -  Dhu Nuwas \r\n( 2 ) -  Nestorianism \r\n( 3 ) -  Saracens \r\n( 4 ) -  Ghassan \r\n( 5 ) -  Monophysite  ؛ اين عده معتقدند كه مسيح فقط داراى يك ذات است .\r\n","page_name":" 69 ","page_number":73},
  {"content":"\r\n\r\nاقامتگاه زمستانى خود را در خارج شهر روسافا « 1 » ، در منطقه سرجيوپوليس « 2 » ، ساختند ، كه شامل يك سرسراى بسيار بزرگ براى رئيس قبيله بود كه آثار آن تا امروز نيز باقى مانده است . غسّانيان ، با ايجاد يك ايالت مرزى ، در حقيقت نقش ضربه‌گير حكومت روم را در مقابل توسعه امپراطورى زرتشتى ايران ايفا مىنمودند . 1 اما پارس تواناى بر مقابله به مثل بود . عرب‌هاى لاچميد « 3 » ، در شرق سوريه ، به مذهب نسطورىها « 4 » گرويدند . اين مذهب مورد علاقه و توجه اعراب ناحيه بين النهرين « 5 » ، كه در محدوده امپراطورى ايران قرار داشت ، نيز بود . ساسانيان به همين ترتيب از اعراب لاچميد به عنوان ضربه‌گير در مقابل روميان استفاده مىنمودند و پايتخت اين ناحيه شهر حيره « 6 » بود . اما ايران و روم هر دو سرانجام از اين ايالت‌ها صرف‌نظر كردند .\r\nهراكليوس « 7 » ، امپراطور روم ، كمك‌هاى اقتصادى خود را به غسّانيان در زمان جنگ با ايران ( حدود 584 ميلادى ) قطع نمود . خسروپرويز نيز در حدود 602 ميلادى به حكومت لاچميد « 8 » اعراب پايان داده و فرمانروائى ايرانى به حكومت گمارد . وقتى سپاهيان اسلام به اين نواحى حمله‌ور شدند ( حدود 30 سال پس از فوت محمد ) اعراب اين نواحى ، با احساس تنفر از هر دو امپراطورى ، آماده بودند تا شانس خود را براى دين جديد بيازمايند .\r\nاما اين مسأله‌اى مربوط به آينده بود . در آغاز قرن هفتم ، اعراب به وسيله مذاهب انحرافى دين مسيح محاصره شده بودند . كليساى پادشاهى شهر نجران « 9 » در جنوب ، توجه اعراب صحرانشين را به خود جلب مىكرد اما آنها سعى مىكردند با دور نگهداشتن خود از اين دو امپراطورى و نظام‌هاى دينى آنان استقلال و قدرت خود را حفظ نمايند . در عين حال ، اعراب احساس غريبى از عدم رضايت نسبت به مسائل مذهبى خود داشتند . آنها هم به لحاظ سياسى و هم از ديدگاه مذهبى خود را حقير و\r\n\r\n\r\n","description":"","footnote":"\r\n( 1 ) -  Rusafa \r\n( 2 ) -  Sergiopolis \r\n( 3 ) -  Lachmid \r\n( 4 ) -  Nestorians \r\n( 5 ) -  Mesopotamian \r\n( 6 ) -  Hira \r\n( 7 ) -  Heraclius \r\n( 8 ) -  Lachmid \r\n( 9 ) -  Najran \r\n","page_name":" 70 ","page_number":74},
  {"content":"\r\n\r\nپست‌تر از ساير اقوام مىديدند . آنها درك كرده بودند كه تا زمانى كه قبائل صحرانشين به زير يك پرچم درنيامده و اتحاد خود را حفظ نكنند ، نمىتوانند در مقابل هجوم خارجى مقاومت كنند و امكان از دست‌دادن استقلال نيز هميشه در راه است . قرن‌ها اعراب حجاز و نجد به صورت گله‌دارى و قبيله‌اى زندگى كرده و دائما در حال جنگ به سر مىبردند . طى ساليان آنها نوع خاصى از زندگى اجتماعى را رواج داده بودند كه حال ديگر در قرن ششم ميلادى كاملا جا افتاده و مقبول به نظر مىرسيد . حتى اعرابى كه در شهرها سكنى كرده بودند نيز هنوز عادت گله‌دارى خود را ترك نكرده و هنوز شتر را به عنوان پسران صحرائى خود مىديدند .\r\nزندگى قبيله‌اى نياز به اخلاق و مهارت‌هاى اجتماعى خاص خود را داشت .\r\nاعراب شبه جزيره قبلا بيابان‌گرد نبودند . شتر كه حال اهلى گرديده بود دو هزار سال قبل از تاريخى كه ما صحبت مىكنيم در عربستان وجود نداشت ؛ حيوانى كه با ذخيره آبى كه در بدن نگه مىدارد بهترين شرايط سازگارى با محيط صحرا را داشته و بهترين وسيله حمل و نقل با سرعتى قابل قبول محسوب مىشود . 2 اعراب در اصل كشاورزانى بودند كه در سرزمين‌هاى مستعد كشاورزى موجود در هلال شبه‌جزيره به صورت متمدن زندگانى مىكردند . پس از يك تجربه طولانى براى پرورش حيواناتى كه قابليت همسازى با صحرا را داشته باشند ، و به علت خشكسالىهاى پى درپى ، آنها جرأت يافتند تا براى گله‌دارى پا به شن‌زارهاى مخوف داخل شبه جزيره بگذارند . سعى آنها براى مقابله با اين شرايط دشوار شايد نوعى نمايش قدرت براى شكست مشكلات زندگى به شمار مىرفت . بدين ترتيب آنها آهسته‌آهسته به نقاط دور تر صحرا راه يافته و از زندگى متمدن دور مىشدند . آنها در طول تابستان در كنار چاه‌هائى كه هر قبيله براى خود حفر كرده بود به سر برده و در طول زمستان گله‌هاى خود را در چراگاه‌هائى كه پس از بارندگىها در شن‌زارها به وجود مىآمد حركت مىدادند . غذاى آنها از شير شتر و گوشت حيواناتى كه شكار مىكردند تأمين مىگرديد . اما قبائل صحراگرد ( بدوى ) نمىتوانستند بدون كمك كشاورزانى كه تامين گندم و خرماى آنان را به عهده داشتند به زندگانى خود ادامه دهند . به همين ترتيب كه گله‌داران صحراگرد قدم‌به‌قدم در داخل شن‌زارها پيش مىرفتند ، كشاورزان نيز به دنبال آنان زمين‌هاى مستعد كشاورزى اطراف اين قبائل را آماده\r\n\r\n","description":"","footnote":"","page_name":" 71 ","page_number":75},
  {"content":"\r\n\r\nكشاورزى مىكردند و گوئى صحرا مىشگفت . در مقابل ، كشاورزان نيز به تأمين حمل و نقل و ابزار كشاورزى از ناحيه گله‌داران نيازمند بودند . ضمنا چون گله‌داران بيابان‌گرد اغلب جنگنجويان دليرى بودند ، كشاورزان را در مقابل دريافت بخشى از محصولات محافظت مىكردند .\r\nزندگى در بيابان‌ها بسيار پر مخاطره بود . چادرنشينان تقريبا هميشه گرسنه بودند و از سوءتغذيه رنج مىبردند . آنها همچنين براى به دست آوردن نيازهاى اوليه زندگى در رقابت با يكديگر بودند . تنها راه بقا ، زندگى كردن به صورت خويشاوندى بود و يك فرد هيچگاه قادر نبود قائم به خويش باشد . بدين ترتيب صحراگردان براى خود گروه‌هائى تشكيل دادند كه براساس ريشه‌هاى خانوادگى ( خونى ) از يكديگر مجزا مىگرديدند . نشان قبيله‌اى آنها اسامى حقيقى يا افسانه‌اى بود كه از اجداد خود دريافت كرده بودند ، مانند : بنى كلب ( پسران سگ ) يا بنى اسد ( پسران شير ) . اين گروه‌ها سپس با يكديگر متحد شده ، طائفه و قبيله را تشكيل دادند . طائفه از گروه‌هاى كوچك‌تر خويشاوندى به وجود آمد و قبيله مجموعه چند طائفه است . به منظور جلوگيرى از توسعه بىرويه قبائل ، طوائف دائما در حال تجديد سازمان خود بودند . براى ايجاد روحيه وفادارى ، اعراب از ايدئولوژى « مروّه » [ جوانمردى 
  ] استفاده مىكردند ، كه توسط مترجمان غربى به « انسانى » ترجمه شده است ، ولى به نظر مىرسد معنائى بسيار پيچيده‌تر از اين داشته باشد . « مروّه » يعنى شجاعت در جنگ ، صبر و تحمل در سختىها ، تعهد به داشتن روحيه‌اى متعالى براى قصاص و حمايت از ضعفاء در مقابل قدرتمندان . هر قبيله‌اى خود را به نوعى خاص از « مروت » منسوب مىدانست ، كه از اجدادش به ارث برده بود . براى حفظ « مروت » گروه ، هر عضو بايد بدون سؤال و هر لحظه آماده دفاع از ساير افراد قبيله و اطاعت از دستورات رئيس قبيله باشد . در بيرون قبيله هيچگونه قانون واحد و عمومى وجود نداشت .\r\nبيشتر اعمال دينى را مرّوت به انجام مىرساند ، و براى اعراب ايدئولوژى و ديدى را به دست مىداد كه قادر مىساخت آنان در هستى توأم با خطرى كه داشتند معنايى بيابند . اما آن دينى بود كه كاملا به زمين مركزيت مىداد . در آن قبيله از ارزش بالايى برخوردار بود ؛ اعراب از زندگى واپسين داراى تصويرى نبودند و فرد داراى تقديرى بشخصه يا سرمدى نبود . مرد يا زن فقط در قبيله و در بقاء و دوام قبيله‌ش\r\n\r\n","description":"","footnote":"","page_name":" 72 ","page_number":76},
  {"content":"\r\n\r\nمىتوانست داراى جاودانگى و ناميرايى باشد . هركس مكلف به اشاعه بيشتر « مروت » بود تا بدين وسيله به بقاء قبيله كمك كند . بنابراين هر قبيله فقط به مشكلات خود مىانديشيد . رئيس هر قبيله بايد از ساير افراد ضعيف‌تر نگهدارى و مراقبت نمايد و دارائى و اموال خود را درميان آنها عادلانه تقسيم نمايد . توزيع عادلانه يك ارزش محسوب مىشد و رئيس قبيله با نشان دادن مهمان‌نوازى و مراقبت بيشتر از افراد قبيله و هم‌پيمانان در حقيقت قدرت خود را به نمايش مىگذاشت . مهمان‌نوازى و بخشش هنوز از ارزش‌هاى قومى اعراب به حساب مىآيد . البته در پس اين تفكر ، نوعى منطق‌گرائى عقلى نيز حاكم بود . هر قبيله‌اى مىدانست كه روزگار ثروت و توانائى او ابدى نيست ، و بنابراين ناتوانى و فقر خود او هم به اين همراهى و مساعدت از جانب ديگران نياز داشت . اما اشاعه توزيع عادلانه به آنها كمك مىكرد تا بدون نگرانى از آينده به زندگى ادامه دهند . اين روش همچنين باعث مىشد قبائل ، براى رفع كمبود مواد و اقلام مورد نياز اصلى زندگى ، تفاوت زيادى بين يكديگر قائل نشوند . اين بينش همچنين از نوعى تقديرگرائى در بطن « مروّت » خبر مىداد كه آن را دهر ( زمان ، تقدير ) مىناميدند ، و مىبايست با افتخار پذيرفته مىشد . اگر اين تفكرات بر آنان حاكم نبود حوادث و بلاياى زندگى بسيار دردناك و وحشتناك جلوه‌گر مىشد . بنابراين اعراب عميقا اعتقاد داشتند كه هيچ نيروئى نمىتواند در دو موضوع كاستى ايجاد نمايد ، يكى در مرگ ( اجل ) و ديگرى در روزى ( رزق ) .\r\nبراى حمايت از قبيله و افراد آن ، رئيس قبيله مجبور بود هرگونه مشكلى را حل نمايد . از آنجا كه قانون مشتركى براى اداره كل قبائل وجود نداشت ، تنها راه حفظ امنيت اجتماعى قبيله جنگ‌هاى خونى و قبيله‌اى بود . زندگى افراد بىارزش بود و كشتن افراد به هيچ‌وجه غيراخلاقى جلوه نمىكرد ؛ تنها كشتن افراد قبيله خودى و يا قبائل متحد جرم محسوب مىشد . هر قبيله‌اى كشته شدن فردى از قبيله خود را تنها با كشتن فردى از قبيله مقابل جبران مىكرد . بنابراين ، انتقام‌گيرى تنها راه حمايت رئيس از ساير افراد قبيله بود . اگر او موفق به چنين حمايتى نمىگرديد ، كسى او را به نام « طائفه » خود نمىشناخت ، و او به راحتى مىتوانست افراد قبيله خود را به قتل برساند و سپس در صحرا ناپديد شود . در عوض ، انتقام‌گيرى باعث مىشد به همان ميزان كه از افراد يك قبيله كاسته مىشد ، قبيله متجاوز نيز نيروى ( افراد ) خود را از\r\n\r\n","description":"","footnote":"","page_name":" 73 ","page_number":77},
  {"content":"\r\n\r\nدست بدهند و تعادل هميشه برقرار باشد . پس مىبينيم در اين قانون يك حقيقت بيشتر نهفته نيست : ارزش يك فرد از اين قبيله برابر ارزش نظير او از قبيله ديگر است .\r\nالبته امروزه با پيشرفت تمدن و وجود نظام‌هاى امنيتى و پليس ، چنين نظامى وحشى و غيرعقلانى به نظر مىرسد ، ولى با اندك نگاهى به اوضاع آن روز صحراى عربستان متوجه مىشويم كه اين روش براى ايجاد حداقل امنيت اجتماعى مىتوانسته كاربرد داشته باشد و ، همانطور كه گذشت ، تعادل قوا را محفوظ نگه دارد . از طرف ديگر ، اين روش باعث شده بود كه اعراب هيچگاه به يك همبستگى واحد دست پيدا نكرده و در گردونه يك سرى جنگ‌هاى پى در پى براى انتقام‌گيرى از يكديگر قرار گيرند .\r\nنوع ديگرى از تعادل قوا از راه « غزوه » ، يعنى تهاجم ، ايجاد مىگرديد ، كه تقريبا نوعى افتخار قبيله‌اى و مسابقه به شمار مىرفت . در زمان سختى ، هر قبيله‌اى به خود اجازه مىداد تا به محدوده قبيله ديگر تجاوز نموده و به قدر نياز ، شترها ، احشام و مواد غذائى آنها را بدزدد . البته براى اين كار سعى مىگرديد حتى الامكان از كشتار جلوگيرى شود تا به انتقام‌گيرى نيانجامد . به‌هرحال ، دزدى عملى غيراخلاقى محسوب نمىشد ، مگر آنكه در مورد افراد خود قبيله يا متحدين انجام شود . « غزوه » نهايتا به نوعى گردش ثروت نيز كمك مىنمود و اجازه نمىداد كه امكانات و غذا فقط در يك‌جا متمركز گردد .\r\nقانون « مروّت » اگرچه حيوانى و وحشيانه به نظر مىرسد ولى داراى نقاط قوتى نيز بود كه بعدها در قوانين اسلامى هم مورد استفاده قرار گرفت . به همين دليل ، محمد ( ص ) نيز به علت ناآشنايى به ساير نهادهاى اجتماعى سعى نمود تا اتحاد اعراب را براساس همين قوانين پايه‌ريزى نمايد ، و با وجود آنكه ساخت شخصيت فردى مسلمانان در اولويت قرار داشت ، مفهوم برادرى و اتحاد نيز جايگاه حساس خود را حفظ مىنمود . برابرى ، اصل ديگرى بود كه بايد به آن بها داده مىشد ، زيرا در نظام قبيله‌اى هيچ جايگاهى براى برترى فردى وجود نداشت . هيچكس از روى روابط خونى يا موروثى جايگاهى نمىيافت ، « 1 » رئيس قبيله فقط از بين بهترين افراد\r\n\r\n\r\n","description":"","footnote":"\r\n( 1 ) - بر خلاف نظر نويسنده ، اصل حاكم بر فرهنگ قبيله‌اى عرب نه برابر و نه برابرى در روابط خونى يا موروثى ، بلكه ، برعكس ، شرافت و برترى در نسب و حسب و ثروت و قدرت بود .\r\n","page_name":" 74 ","page_number":78},
  {"content":"\r\n\r\nواجد شرايط انتخاب مىشد . همين تساوى بشرى عميق و قوى مشخصهء روح اسلامى بود و از مواريث دينى ، سياسى و حتى هنرى و ادبى آن خبر مىداد .\r\nاما قبيله داراى اخلاق غيرمتمدنانه بود . فقط قوى حق حيات داشت و ضعيف حذف مىشد و به شدت به استعمار گرفته مىشد . كشتار كودكان وسيله معمولى كنتزل جمعيت بود : دختربچه‌ها بيش از پسر بچه‌ها زنده به گور مىشدند و ، چون هيچ قبيله‌اى نمىتوانست حافظ بيش از تعدادى زن‌ها باشد ، دختربچه‌ها با بىرحمى كشته مىشدند . در واقع زنان ، همچون بردگان ، داراى هيچ حق انسانى يا قانونى نبودند و در رديف اموال منقول مردان قرار داشتند . با آنان به طرز وحشيانه‌اى برخورد مىشد و تنها وسيله‌اى براى ارضاء شهوات جنسى مردان محسوب مىشدند .\r\nبه‌هرحال ، چون زن قسمتى از دارائى مرد به حساب مىآمد و ازدواج با زنان فقير در حقيقت تنزل درجه مردان را به همراه داشت ، مال و دارائى به‌طور رسمى به زنان به ارث مىرسيد بدون آنكه بتوانند از آن براى رسيدن به قدرت استفاده نمايند . مردان هم اغلب براى دسترسى به اموال موروثى زنان با آنان ازدواج مىكردند .\r\nعجيب نيست كه اعراب جايگاهى براى مسائل دينى قائل نبودند ، زيرا نمىتوانستند هزينه چنين نظامى را به عهده گرفته و مخارج مبلغين ، راهب‌ها يا جادوگران سنتى را تامين نمايند . در عوض ، در قبيله شعرا جايگاه بسيار والائى داشتند و شعر آيه‌هايى جادوئى و مقدس شمرده مىشد . شعراء به جاى پرداختن به افسانه‌هاى باستانى خدايان و توجيه راه‌هاى اين خدايان براى ارتقاء روح و فكر ، با پرداختن به جنگ‌ها و انگيزه دادن به مردان براى پيروزى و كوچك نمودن شكستها ، در واقع ، قانون « مروّت » را بسط مىدادند . شاعرى مقامى بسيار بالا محسوب مىشد و از آنجا كه بىسوادى قانون حاكم بر شبه‌جزيره بود شعراء اكثرا اشعار خود را با صداى بلند براى مردم مىخواندند . چون اعراب به « جنّ » ، نوعى روح كه تواناى بر تسخير روح انسان‌هاست ، معتقد بودند شعر را نوعى الهامات ما فوق بشرى مىدانستند و آن را به وسيله‌اى جادوئى براى مبارزه با « جنّ » مبدل كرده بودند .\r\nاحساس تسخير شدن به وسيله ارواح يا قدرت‌هاى ما فوق بشرى به‌طور طبيعى در همه جوامع بشرى وجود داشته و دارد ، ولى در عربستان آن روز ، شعرا ، به عنوان مظاهر مقابله با اين ارواح يا قدرت‌هاى خبيث ، نقش پيامبران و مبلغين دين را بازى\r\n\r\n","description":"","footnote":"","page_name":" 75 ","page_number":79},
  {"content":"\r\n\r\nمىكردند . « 1 » آنها به زبان شعر همان احساسات درون افراد قبيله را بازگو مىكردند . به همين دليل جايگاه شعراء بسيار پرارزش بود . آنها تقريبا نقش روزنامه‌هاى امروز را به عهده داشته با انتشار اطلاعات و تفسير وقايع ، نقش مهمى در تبليغات جنگ بازى مىكردند .\r\nالبته شخصيت‌هاى مجنون ديگرى نيز در زمان ظهور محمد ( ص ) از جايگاه خاص خود ( اگرچه نه چندان بالا ) برخوردار بودند . كاهن‌ها كه نوعى پيامبر مجذوب محسوب مىشدند و معمولا از قدرت روانى بالائى برخوردار بودند ، نقش همان پيشگويان ( غيب‌گوهاى مورد اشاره ) در انجيل را ايفا مىكردند . كاهن‌ها اگرچه نقش پيامبر را نداشتند ولى ، به عنوان فال‌بين و پيشگو ، مثلا براى پيدا كردن شتر گم شده يك فرد ، مىتوانستند مورد مشاوره قرار گيرند . كاهن‌ها تخيلات بى پايه و اساس خود را در پوشش ظاهرى ساده و جملاتى مظلومانه ، ولى به ظاهر حكيمانه ، به مردم عامى تحميل مىكردند . به همين خاطر ، همان‌گونه كه در آينده خواهيم ديد ، محمد ( ص ) هيچ جايگاه خاصى براى اين افراد و تفسير آراء و عقايد و راه‌هاى بىاساس آنها قائل نگرديد .\r\nاما اعراب داراى زندگانى روحانى نيز بودند و به آن ارزش خاصى مىدادند .\r\nمكان‌هاى مختلفى در گوشه و كنار عربستان وجود داشت كه از نظر آنان مقدس بوده و زيارتگاه‌هائى بود كه شعائر كهن خود را پيرامون خدائى خاص انجام مىدادند . مهم‌ترين اين زيارتگاه‌ها خانه قديمى كعبه بود كه در نزديكى چشمه مقدس زمزم به صورت مكعب و از سنگ‌هاى خارا ساخته شده بود . در گوشه شرقى خانه ، سنگ سياه ( حجر الاسود ) نصب گرديده بود كه ارزش آسمانى داشت و شايع بود كه از بهشت به زمين افتاده است . در زمان محمد ( ص ) خانه كعبه صرفا به خداى هبل اختصاص داشت ، كه از سرزمين نبطيان « 2 » ، كه در حال حاضر در اردن قرار دارد ، به خانه كعبه انتقال يافت . ولى جايگاه اصلى اين خانه را به « اللّه » ، خداى خدايان اعراب ، نسبت مىدادند . در دور كعبه ميدان دايره شكلى قرار داشت كه جايگاه\r\n\r\n\r\n","description":"","footnote":"\r\n( 1 ) - اين مطلب درست نيست . جايگاه شعر در نزد عرب صرفا لذت‌جويى كلامى ، و ترسيم صحنه‌هاى معاشقه جنسى و مبارزات و جنگ‌ها بود .\r\n( 2 ) -  Nabateans \r\n","page_name":" 76 ","page_number":80},
  {"content":"\r\n\r\nگردش عبادت‌كنندگان بود ، و معمولا هفت دور از جهت گردش خورشيد به دور آن چرخيده و به آن طواف مىكردند . خانه كعبه با 360 بتچه ( بت‌هائى از درجه پائين‌تر ) احاطه شده بود ، و ممكن است نشان قبايل مختلفى باشد كه در ماه‌هاى معينى براى طواف كعبه مىآمدند . نواحى اطراف كعبه ( به شعاع 20 مايل ) سرزمين مقدس ( حرام ) محسوب گرديده و جنگيدن و خشونت در آن كاملا ممنوع بود .\r\nشايد اين مسأله براى كسى كه در يك جامعه بدون خدا « 1 » پرورش يافته است عجيب بنمايد ، ولى به نظر مىرسد خانه كعبه و بت‌هاى نصب شده در آن پاسخ كليه نيازهاى روحى و روانى اعراب را داده و آنان را سيراب مىساخت . چنان كه خواهيم ديد ، خانه كعبه و طواف به دور آن اگرچه از ديدگاه يك ناظر خارجى بىمعنى جلوه مىكرد ، ولى از ديدگاه محمد ( ص ) جذابيت روحانى فوق العاده‌اى براى مردم مكه داشت . طواف به دور كعبه وظيفه‌اى عادى و روزمره نبود ، نوعى احساس كشش روحانى بود كه مردم عادى را وامىداشت تا پس از يك روز شكار ، يا حتى بازگشت از شراب‌خوارى با دوستان ، با طواف به دور كعبه آرامش درونى خود را بازيابند . راستى در اين مراسم چه رازى وجود داشت كه مردم را اين‌چنين به خود جلب مىكرد ؟ و آنها در اين كار در جستجوى به دست آوردن چه چيزى بودند ؟\r\nساختمان چنين زيارتگاهى در دنياى سامىها ( نژاد سامى ) بسيار عادى بود .\r\nمحوطه دايره و ساختمان چهارگوش نماد چهارگوشه دنيا و 360 بتچه نماد 360 روز در سال سومرى « 2 » بود . سال سومرى از 360 روز ، به علاوه 5 روز مقدس ، كه آن را زمان رابطه بهشت و زمين مىناميدند ، و در آن روزها به جشن و سرور مىپرداختند ، تشكيل مىگرديد . اما در مورد اعراب شايد اين 5 روز همان 5 روزى بود كه زائران كعبه به عنوان حج سالى يك بار به انجام مراسمى خاص مىپرداختند . « 3 » اعمال حج از\r\n\r\n\r\n","description":"","footnote":"\r\n( 1 ) -  Secular \r\n( 2 ) -  Summery \r\n( 3 ) - خانه كعبه به وحى الهى توسط حضرت ابراهيم ، قهرمان توحيد و پايه‌گذار دين حنيف ، و با كمك فرزندش حضرت اسماعيل بنا گرديد . پايه‌گذار مراسم حج خود آن حضرت است ؛ در قرآن نقل شده است كه آنحضرت پس از اتمام بناى كعبه به امر خداوند نداى دعوت حج را در عالم اعلام نمود :  « وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ »  ( و مردم را به انجام مناسك حجّ اعلان كن تا مردم پياده و سواره و از راه دور به سوى تو جمع آيند ) ( سوره حج ، آيه 27 ) . اولين كسانى كه مناسك حج را انجام داده‌اند حضرت ابراهيم و حضرت -\r\n","page_name":" 77 ","page_number":81},
  {"content":"\r\n\r\nكعبه شروع شده و با زيارت ساير بت‌هائى كه در خارج مكه قرار داشتند ادامه مىيافت . حج در اصل در پائيز برگزار مىشد ، و چنين به نظر مىرسد كه مراسم مختلفى كه در اين فصل توسط اعراب برگزار مىشد در جهت رحمت باران زمستانى در مقابل خورشيد در حال مرگ بود . زائرين ابتدا به مزدلفه ، مكان و جايگاه خداى رعد و برق ، رفته و يكشب را در كوه عرفات ( در حدود 16 مايلى شهر مكه ) به حالت اعتكاف گذرانده و سپس در منى به سوى سه ستون ( نماد شيطان ) سنگ‌ريزه پرتاب كرده و نهايتا قربانى مىكردند . هيچ‌كس امروزه نمىتواند ريشه اين عادات مذهبى را بيابد و آنها را معنى نمايد . « 1 » در زمان محمد ( ص ) هم احتمالا اعراب فوايد و ريشه اصلى اين اعمال را فراموش كرده بودند ، ولى برحسب عادت و سنت شديدا به اين مراسم روحانى وابسته بودند .\r\nهمه ما در زندگى گاهى اوقات به مكان مخصوصى نياز داريم كه بتوانيم به تنهائى با درون خود خلوت كرده و خلاقيت‌هاى درونى خود را بشناسيم . در عربستان نيز با وجود زندگى وحشتناك و خسته‌كننده صحرا ، وجود معابد ضرورتى حتمى براى بيرون راندن خستگى و اضطراب‌هاى زندگى به شمار مىرفت . در مراسم حج ، اعراب مىتوانستند براى مدتى خود را از فرسودگىهاى جنگ‌هاى قبيله‌اى و غزوات دور داشته و ، به آسودگى و بدون ترس از حمله و انتقام ، به تزكيه درون خود پرداخته و در كنار آن به تجارت هم بپردازند ، بخصوص اينكه در زيارتگاه‌هائى مانند مكه هر سال يك بار بازار مكاره‌اى براى تجارت و دادوستد برپا مىشد . جدا از اهميت كار تجارى ، معبد جايگاه روحى و روانى خاص خود را نيز\r\n\r\n\r\n","description":"","footnote":"\r\nاسماعيل مىباشند و اين مراسم پيوسته در ميان اعراب مكه و حجاز جريان داشته است ؛ ولى به تدريج از مسير صحيح و اوليه خود و زمان مخصوص خود منحرف گرديد تا اينكه پيامبر اكرم ( ص ) خصوصا در سال دهم هجرت و در حجه الوداع تمام مناسك حج را مشخصا بيان و تعليم نمودند .\r\n( 1 ) - البته ريشه مناسك حج ، توحيد است و توسط بزرگان و اولياى دين اسلام نيز تبيين گرديده است . بديهى است چنين مراسم عظيم و پرمعنويتى كه همه ساله انجام گرفته و مسلمانان از دورترين نقاط دنيا از صدر اسلام تاكنون خود را با هر وسيله‌اى بدان مىرسانند و هر مسلمانى در دوران حيات خود آرزومند است تا بدفعات اين مناسك را انجام دهد نمىتواند فقط برحسب عادت باشد .\r\n","page_name":" 78 ","page_number":82},
  {"content":"\r\n\r\nبراى زائرين ايجاد كرده بود . مراسم طواف ، گوئى به اعراب نوعى مركزيت براى مراجعه به خود و پيدا نمودن واقعيت‌هاى ابدى زندگانى اهدا مىكرد .\r\nخود معبد ( خانه كعبه ) احتمالا نمايانگر جهان بود . چهارگوشه آن نشانى از چهار سوى دنيا ( شمال ، جنوب ، شرق ، غرب ) و دائره دور آن از نامتناهى بودن گردش زمان و ابديت حكايت مىكرد . طواف ، گرديدن به دور يك مركز ، چه از ديدگاه مادى و چه از نظر معنوى ، به معناى بازگشت به ابتدا است . يعنى در انتهائى شما به ابتدا مىرسيد و هر پايانى به معناى شروع جديدى است . در مركز دايره ابديت قرار دارد كه همه چيز و همه كس به دور آن مىچرخند ، ولى هيچ‌كس نمىتواند آن را بفهمد و يا درك كند . با چرخيدن به دور آن هر زائرى نهايتا خود را با گردش جهان همساز نموده و مركزيت درونى خود را پيدا مىنمايد . به‌هرحال ، طواف را مىتوان نوعى تأمل « 1 » به حساب آورد . اكثر مراكز مقدس در سراسر جهان ، مركز دنيا به حساب مىآيند و زائرين آنها بر اين باورند كه اين مراكز با نيروهاى معنوى آغاز آفرينش انباشته گرديده و با گرديدن به دور آنها در حقيقت خود را به قدرت لايزال ابدى نزديك مىسازند .\r\nطبيعتا همه انسان‌ها به اين‌چنين مراسم مذهبى نيازمندند ، آنها با اين تمرينات عادات درون خود را تغيير داده ، براى مثال حس خدمت كردن به ديگران ، و احترام به هم نوع را در خود زنده مىسازند . متأسفانه در جوامع بىدين امروز اين نوع مراسم كاملا اختيارى بوده يا كلّا به فراموشى سپرده شده است . در دنياى ما ، هنرمندان هستند كه به خلق نمادهائى كه بتواند به درك ابعاد ديگر زندگى كمك كند مىپردازند . اما در مراسم حج و طواف ، اعراب براى درك واقعيت‌هاى ماوراء عقل نوعى از نمايش هنرمندانه را ، كه كسى نمىتواند آن را تفسير كرده و در غالب جملات ادا نمايد ، به نمايش مىگذارند . شايد آنها به‌طور صامت ، ولى در عمق وجود خود ، با اين اعمال به نوعى شهود فكرى دست پيدا مىكنند كه ما غربيان از درك آن عاجز هستيم . در دنياى مسيحيت ، بخصوص در پروتستان‌ها ، بسيار مشكل\r\n\r\n\r\n","description":"","footnote":"\r\n( 1 ) -  Meditation \r\n","page_name":" 79 ","page_number":83},
  {"content":"\r\n\r\nاست كه بتوان اين نوع مراسم را توجيه و تفهيم نمود ، اگرچه خود پروتستان‌ها داراى مراسم خاصى هستند كه بيش از اين خرافى و مشكوك به نظر مىرسد .\r\nاگرچه زيارتگاه‌هاى ديگرى هم وجود داشتند ، ولى كعبه مهم‌ترين آنها به شمار مىرفت ، زيرا طواف و اقامت در عرفات از مراسم اصولى اعراب كل شبه‌جزيره به شمار مىرفت . به علاوه ، محدوده حرام عربستان ، كه منطقه معينى از آن بود و كسى در آن مجاز به اعمال غيرمذهبى نبود ، پناهگاهى براى كليه موجودات زنده به شمار مىرفت . از معابد ديگر ، آثارى برجا نمانده است ، ولى مىدانيم كه حداقل دو معبد ديگر ، يكى در نجران به نام كعابا و ديگرى الابلاتدر جنوب مكه ، وجود داشته است . اما در داستان ما سه معبد كه بنات اللّه ( دختران اللّه ) ناميده شده‌اند و در نزديكى مكه قرار داشتند از همه مهم‌تر هستند : أللات ( به معناى بت‌ها ) در شهر طائف و به وسيله قبيله ثقيف بنا شده بود ؛ العزّى در نخله قرار داشت و به معناى « مقدس » بود و مشهورترين و مهم‌ترين به شمار مىرفت ؛ و منات ، به معناى خداى شانس و اقبال ، كه در قديد قرار داشت . البته اين خدايان همچون خدايان يونان باستان محسوب نمىشدند . آنها مظهر عشق يا نفرت يا جنگ و صلح نبودند و اگرچه دختران خدا ناميده مىشدند از آنها هيچگونه افسانه خاصى براى خدا و دخترانش ساخته نشده بود . آنها فقط مظهر ماوراء طبيعت بودند و روحانى به حساب مىآمدند . به همين دليل هيچكدام شكل خاصى نداشتند و در حقيقت ستون‌هاى سنگى بزرگى بودند كه به‌طور ايستاده در معابد قرار مىگرفتند . اعراب براى نامگذارى از اسامى مستعارى استفاده مىكردند كه به‌طور خلاصه معناى خاص خود را داشت ، مثل بنات الدهر ( دختران زمان ) كه معناى مجازى آن « بد اقبالى يا بدشانس » بود . بنات اللّه ( دختران خدا ) هم مجازا به معناى موجود روحانى بود . اعراب در هنگام پرستش اين ستون‌ها ( بت‌ها ) تنها به آنها به عنوان يك مظهر نگاه نمىكردند ، بلكه آنها را وسيله‌اى براى ارتباط ماورائى خود مىديدند . البته گفته مىشود كه اين سه بت ( بنات اللّه ) مظهرى از الهه‌هاى بارورى و نعمت در نزد زارعين نژاد قديمى سامى ( قبل از صحراگرد شدن ) بودند ، كه آنها را به نام آنات « 1 » و ايشتار « 2 » نامگذارى كرده بودند . 3\r\n\r\n\r\n","description":"","footnote":"\r\n( 1 ) -  Anat \r\n( 2 ) -  Ishtar \r\n","page_name":" 80 ","page_number":84},
  {"content":"\r\n\r\nاعراب اگرچه لات ، عزّى و منات را به صورت بت شخصى خود ننگريسته و عبادت نمىكردند ، ليكن اشتياق فراوانى در پرستش آنها نشان مىدادند . شخصيت قومى آنها به وسيله معابدشان مشخص مىگرديد . آنان بت‌ها را هيچگاه در داخل خانه نگهدارى نمىكردند و هميشه ، بر خلاف روميان و يونانىها كه خدايان و بتچه ( خداى كوچك ) را در داخل منزل پرستش مىنمودند ، در معابد به پرستش آنها دست مىزدند . 4 باستانى بودن اين بت‌ها يكى ديگر از دلائل عشق و علاقه اعراب بدان‌ها بود . وقتى آنها را در معابد پرستش مىكردند گوئى احساس مىكردند كه در كنار پدران و اجداد خود به راز و نياز با بتان پرداخته‌اند و اين ، احساس جاودانگى خاصى به آنان مىبخشيد . اگرچه تمام معابد به بزرگى و زيبائى كعبه نبود ، ليكن مانند ساير محل‌هاى مقدس به شن‌زارهاى خشك و خشن عربستان زيبائى روحانى خاصى مىبخشيد . همهء آنها براساس هويت قومى ساخته شده بود و به همين جهت در صورت احساس فروپاشى اين دين اجدادى بسيار نگران و وحشت‌زده مىگرديدند .\r\nاما در اواخر دوران جاهليت ( قبل از ظهور اسلام ) به نظر مىرسيد كه بسيارى از اعراب ديگر از اين نحوه اعتقادات خود راضى نبوده و نوعى بىقرارى و مريضى روحى آنان را فرا گرفته بود . درست است كه نظام قبيله‌اى عربستان براى چندين قرن از اين روش سنتى براى اداره مردم سود جسته بود ، ولى در قرن ششم ميلادى اوضاع جهانى در حال تغيير بود و مردم عربستان نيز كم‌وبيش با تمدن جديد آشنائى پيدا كرده بودند و به دنبال محرك‌هاى جديدى براى تغيير زندگى بدوى بودند . بعضى از آنها راجع به اديان جديد و زندگى پس از مرگ مطالبى شنيده بودند و دريافتند كه اين اديان براى جاودانگى روحى هر فرد ارزش خاصى قائل هستند . اما اين چرخش چگونه آغاز شد ؟ اعرابى كه با ايران و سوريه در كار تجارت در رفت‌وآمد بودند داستان‌هاى جذاب بسيارى از اين دو كشور همراه مىآوردند كه توسط شعراى عرب به طرز باشكوهى بيان مىشد . اما به نظر مىرسيد كه اين قوم بيابان‌گرد توان تشكيل چنين جوامع شكوهمندى را نخواهد داشت . نظام قبيله‌اى به آنها اجازه بهره بردارى از منابع محدود طبيعى و روبرو شدن با جهان بيرون به عنوان يك ملت واحد را نمىداد . قبائل در يك دور باطل از جنگ‌هاى قبيله‌اى ( انتقام‌گيرى ) و غزوات\r\n\r\n","description":"","footnote":"","page_name":" 81 ","page_number":85},
  {"content":"\r\n\r\n( راهزنى و دزدى ) گرفتار بودند كه گوئى پايانى نداشت . از جانب ديگر فردگرائى مطلق جائى براى ديدگاه همگرائى و وحدت باقى نمىگذاشت .\r\nاما اين مسأله بيشتر شامل اعرابى مىگرديد كه در شهرها ساكن شده بودند . در قرن ششم ، قبيله‌اى از منطقه درهم ريخته جنوب به منطقه كشاورزى يثرب ( بعدها ، مدينه ) مهاجرت كرد و در كنار قبائل يهودى آنجا سكنى گزيد . موفقيت آنها در امر كشاورزى باعث شد دريابند نظام قبيله‌اى تا زمانى كه اعراب از بيابان‌گردى دست برندارند و به صورت گروهى در كنار هم در يك جا ساكن نگردند عملكرد صحيح و درستى نخواهد داشت . در آغاز قرن هفتم ، تمام اين منطقه كشاورزى در يك سلسله جنگ‌ها و خشونت‌هاى دوره‌اى گرفتار بود . اما در مكه ، قبيله قريش ، كه محمد ( ص ) در سال 570 ميلادى در آن به دنيا آمد و تبديل به قوىترين قبيله عرب شده بود ، در حال تجربه جديدى از نوع زندگى قبيله‌اى بود . آنها در مىيافتند كه نظام قديمى اداره قبيله ديگر پاسخگوى نيازهاى شهرنشينى نيست .\r\nقريش تقريبا در پايان قرن پنجم در مكه سكنى گزيده بود . جدّ آنها قصىّ و برادرش زهره و عمويش تيم در درّه مكه و در كنار معبد كعبه ساكن شدند . مخزوم پسر عموى ديگر و پسر عمه‌هايش جمح و سهم نيز همراه قصىّ در آن محل سكنى گرفتند . 5 پس از آن اين گروه خويشاوندى قريش درّه‌نشين نام گرفتند . خويشاوندان دور تر قصى در نواحى دور تر اطراف مكه ساكن شده و به قريش حاشيه‌نشين معروف گرديدند . در آن زمان افسانه‌اى از آوردن بت‌هاى لات ، عزّى و منات از سوريه توسط قصى و همچنين نصب خداى نبطى هبل در كعبه توسط او بر سر زبان‌ها بود . در مبارزه‌اى كه بين قريش و قبيله خزاعه بر سر پرده‌دارى كعبه در گرفت سرانجام طايقه قريش با زور و تدبير آنان را خلع نموده و خود جاى آنان را گرفتند . پس از مرگ قصى ، پسران او عبد الدّار و عبد مناف جنگ قدرتى را آغاز نمودند كه طبيعتا سلسله هركدام را در بر گرفت و تا زمان محمد ( ص ) ادامه يافت .\r\nعبد الدار كه پسر مورد علاقه قصى بود از طرف مخزوم ، سهم ، جمح و عمويشان عدى حمايت مىگرديد . اين سلسله خويشاوندى به احلاف مشهور شدند . پسر جوان‌تر قصى عبد مناف نام داشت . او نيز ادعاى جانشينى پدر را داشت و توسط برادر زاده‌هايش اسد ، زهره ، تيم و يكى از معتمدين قوم به نام حارث بن فهر حمايت مىشد . اين گروه ( عبد مناف ) اتحاد خود را با شستن دست‌هايشان در كاسه‌اى پر از عطر كعبه مستحكم كرده و خود را مطيّبون ( پاك‌شدگان ) ناميدند . به‌هرحال ، هيچكدام از دو گروه اشتياقى به درگيرى كامل و جنگ قدرت تمام عيار نشان\r\n\r\n","description":"","footnote":"","page_name":" 82 ","page_number":86},
  {"content":"\r\n\r\nنمىداد و هر دو در حال مصالحه با هم زندگى مىكردند . عبد الدار و وابستگانش از مزاياى معمولى خويشاوندى بهره مىجستند ، درحالىكه قدرت اصلى در دست عبد مناف و گروه مطيبون قرار داشت . اين هماهنگى همچنان در بين افراد خويشاوند در طائفه ادامه يافت .\r\nقريش به فعاليت‌هاى تجارى اشتغال داشت و در كنار آن به پرورش احشام و گله‌دارى نيز مىپرداخت . شهر مكه محل بسيار مناسبى براى قراردادهاى تجارى بلند مدت گرديد . اعتبار « اللّه » و خانه كعبه ، بسيارى از اعراب را در فصل حج به سوى مكه و تجارت با آن شهر جلب مىنمود . ضمنا مكه در تقاطع دو راه تجارى بزرگ عربستان قرار داشت : راه حجاز ، كه از كناره شرقى درياى سرخ ، يمن و سوريه را به هم وصل مىكرد و تا فلسطين و اردن ادامه مىيافت ؛ و راه نجد كه يمن را به عراق متصل مىساخت . قريش روز به روز موفق‌تر مىگرديد . آنها امنيت شهر مكه را با جذب هم‌پيمانان صحرانشين اطراف مكه كاملا حفظ مىكردند . از آنجا كه صحرانشينان جنگجويان شجاع‌ترى بودند در مقابل خدمات جنگى كه در اختيار اهل مكه قرار مىدادند در شركت‌هاى تجارى آنان شريك بودند . اهل مكه با رواج « حلم » ، يعنى رفتارى توأم با آرامش ، هوش و حسابگرى در قرن ششم خود را به بزرگ‌ترين قدرت عربستان تبديل كردند .\r\nآنها به خوبى تشخيص دادند كه نبايد وجه المصالحه دو قدرت بزرگ ( ايران و روم ) قرار گيرند . بنابراين ، با وجود كمرنگ شدن قدرت پادشاهى جنوب عربستان ، آنها در مناقشه بين اين دو امپراطورى كاملا بىطرف باقى ماندند . ولى روابط با روم شرقى در حدود 560 ميلادى به خرابى گرائيد . 6 در آن زمان عربستان جنوبى به عنوان يكى از ايالات حبشه و در نتيجه جزو هم‌پيمانان روم شرقى به حساب مىآمد .\r\nابرهه فرماندار تعيين شده از جانب حبشه كه پيشرفت و موفقيت مكه او را به حسادت واداشته بود تصميم به تصرف اين شهر گرفت . اگرچه اين واقعه صورت افسانه به خود گرفته است ولى به نظر مىرسد كه او تشخيص داده بود كه عامل موفقيت قريش شهر مكه است . براى بىارزش كردن معبد خانه كعبه او معبد بسيار زيبائى از سنگ‌هاى مرمر سفيد در شهر صنعا در جنوب عربستان ساخته بود و با حمله به مكه قصد نابودى كعبه را براى رونق گرفتن معبد صنعا در سر مىپروراند . ابرهه فيل بزرگى را همراه سپاه خود آورده بود كه بسيار باعث وحشت و ترس اهل مكه\r\n\r\n","description":"","footnote":"","page_name":" 83 ","page_number":87},
  {"content":"\r\n\r\nگرديد ، چون تا آن زمان حيوانى به اين بزرگى نديده بودند . گفته مىشود وقتى فيل به منطقه مقدس اطراف مكه رسيد بر روى دو زانو نشست و ديگر از جاى برنخواست . سپس گروهى از مرغان كوچك ( ابابيل ) درحالىكه دانه‌هاى سنگ بر منقار داشتند بر سر سپاه ابرهه ظاهر شده و با پرتاب اين سنگ‌ها سپاهيان او را به وحشت و فرار واداشتند . سال فيل ( عام الفيل ) براى قريشيان بسيار مهم و ارزشمند شد . چنان كه محمد بن اسحاق ( وفات 767 م ) ، اولين زندگىنامه‌نويس محمد ( ص ) ، شرح مىدهد : « پس از اين واقعه صحرانشين‌ها قريش را به چشم احترام بيشترى نگاه مىكردند و باور داشتند كه اينها فرستادگان خدا هستند ، زيرا خداوند از آنها محافظت كرد و براى آنان جنگيد و دشمنان آنان را شكست داد . » 7 خود محمد ( ص ) نيز تحت تأثير اين داستان كه در سوره 105 قرآن نقل شده است قرار دارد .\r\nپس از اين واقعه قريش نسبت به حفظ بىطرفى خود دقيق‌تر شد و در آغاز قرن هفتم به ثروتى عظيم و غيرقابل تصور و آرزوهاى زمان صحرانشينى دست پيدا كرد .\r\nآنها اين ثروت و سرمايه‌دارى را بركتى از طرف خداوند براى نجات آنها از فقر و ذلت ديدند و به آن به عنوان معجزه الهى مىنگريستند . آنها ديگر گرسنه نبودند و هيچ خطرى از جانب قبائل ديگر آنها را تهديد نمىكرد . پول براى آنها ارزش‌هاى مذهبى نيز ساخته بود . ولى اين سرمايه‌دارى شتاب‌زده به هيچ‌وجه قابل همراهى و سازش با روش‌هاى سنتى قبيله‌اى نبود . به‌طور طبيعى اين سيستم مشوق فردگرائى ، خودخواهى و زياده‌طلبىهاى فردى گرديد . سلسله‌هاى فاميلى به رقابت شديد مالى و قدرتى پرداختند و وقتى محمد ( ص ) پسر كوچكى بود آنها به سه گروه ( طائفه ) اصلى تقسيم شده بودند . يكى از طائفه‌هاى ضعيف‌تر بنى هاشم بود كه محمد ( ص ) در آن به دنيا آمد ؛ آنها به نسبت ديگران پيشرفت چندانى نكرده و احساس مىكردند كه توسط ديگران به عقب رانده شده‌اند . افراد به جاى تقسيم دارائىها به روش سنتى قبيله‌اى ، در پى جاه‌طلبىهاى فردى با كسب مال و ثروت بيشتر بودند . آنها به حقوق يتيمان و زنان بيوه براى افزودن مال و ثروت شخصى خود تجاوز مىكردند ، و ديگر خبرى از يارى مستمندان و افراد ضعيف‌تر قبيله نبود . اين قدرت‌طلبى جديد روابط اخلاقى افراد را با ارزش‌هاى سنتى قبيله‌اى قطع كرد و در نتيجه افراد فقيرتر احساس مىكردند كه كاملا راه زندگى را گم كرده و در پوچى حركت مىكنند . در عوض\r\n\r\n","description":"","footnote":"","page_name":" 84 ","page_number":88},
  {"content":"\r\n\r\nتجّار و سرمايه‌داران از اين تقسيم جديد هر روزه بهره بيشترى برده و كاملا احساس غرور و سربلندى داشتند . آنها دو نسل پيش از آن ، در سيستم قبيله‌اى و صحرانشينى ، پول ، غذا و ثروت را تنها وسيله نجات انسان از نابودى مىدانستند ، اما در اين زمان نسل جوانى كه با واقعيت‌هاى دنياى شهرنشينى و اخبار جوامع متمدن آشنا شده بود احساس مىكرد اداره جامعه صرفا با اتكا به امتيازات مادى قابل ادامه نبوده و براى متعادل ساختن روح انسان‌ها راه‌حل درستى مورد نياز است .\r\nاغلب گفته مىشود كه اسلام دين صحرا است ؛ اين به هيچ‌وجه درست نيست .\r\nدرست است كه اخلاق و ارزش‌هاى قبيله‌اى در بسيارى از پيام‌هاى قرآن تاثير خود را مىگذارد ، ولى دين جديد اولين‌بار در مكه و تحت شرائطى كه اخلاق سرمايه‌دارى در اوج ارزش‌هاى خود در آنجا حاكم بود ظهور نمود . مانند همه اديان صاحب وحى يا منطق فلسفى يونان ، فلسفه اسلام نيز در شهر به دنيا آمده است . « 1 » باور به اين مسأله براى ما كه عيساى ناصرى را كاملا آسمانى و نه موجودى زمينى ديده‌ايم بسيار مشكل است . همان‌گونه كه نمىتوانيم باور كنيم كه ممكن است پيغمبرى در لندن يا در وال‌استريت به دنيا بيايد هندوئيسم ، بوديسم ، جينيسم ، كنفوسيوسيزم نيز همگى در بستر شهرها رشد كردند . فلاسفه بزرگ يونان در اگورا « 2 » ( ميدان شهر ) تدريس كردند و پيامبران بنى اسرائيل آنگاه كه اين قوم در حال رها كردن زندگى چوپانى و صحرانشينى بود همگى در شهرها به دعوت مردم پرداختند .\r\nهمه اديان دنيا در شهرها و در زمانى عرضه شدند كه زندگى اجتماعى شديدا تحت تاثير روابط مالى و تجارى قرار گرفته و بازرگانان و تجار و صاحبان سرمايه به عنوان هدايت‌كنندگان جامعه به جاى پادشاهان قرار گرفته بودند . امتيازات جديد اجتماعى توجه مردم را به اختلاف طبقاتى فاحش ايجاد شده تحت سلطه سرمايه‌دارى جلب نموده بود و آنها را شديدا نسبت به اعمال عدالت اجتماعى نگران مىساخت . همه پيامبران و رهبران بزرگ دينى خود را در چنين شرايطى به جامعه عرضه داشته و راه\r\n\r\n\r\n","description":"","footnote":"\r\n( 1 ) - اينكه اديان الهى لزوما بايد در شهرها ظهور نمايند اساسى ندارد ، زيرا اديان الهى به هدايت حقيقى آدمى نظر دارند خواه در صحرا و خواه در شهر باشد . بديهى است به تناسب شرائط زمانه و محيط ، وسايل پيش روى مردم آن زمانه نيز تغيير مىيابد .\r\n( 2 ) -  Agora \r\n","page_name":" 85 ","page_number":89},
  {"content":"\r\n\r\nحل‌هاى مشخص خود را براى حل مشكل « اختلاف طبقاتى » ارائه داده‌اند . در آغاز قرن هفتم و در زمانى كه قريش و ساير قبائل عرب در حال ترك سنت‌هاى چادرنشينى و صحراگردى بودند و براى حل مشكلات اجتماعى جديد خود به دنبال راه‌حل‌هاى نو بودند پيامبر اسلام پيام جديدى را به آنها هديه مىكند .\r\nپس از آن ، مردم از درون خداى واحد را جستجو مىكردند و به همين دليل به صحبت‌هاى محمد ( ص ) كه آنان را به سوى « اللّه » يا خداوند يكتا مىخواند گوش كرده و آن را جذّاب مىيافتند . وقتى محمد ( ص ) دعوت خود را شروع نمود ، باور اكثريت اعراب بر اين بود كه خانه كعبه متعلق به « اللّه » ( خداى خدايان ) است ، اگرچه به ظاهر اين معبد ( خانه كعبه ) در اختيار بت هبل قرار داشت . در آغاز قرن هفتم « اللّه » نسبت به قبل جايگاه بزرگ‌ترى در زندگى اعراب پيدا كرده بود . بعضى از اديان اوليه به خداى بزرگى اعتقاد داشتند كه او را خداى آسمان مىناميدند . خداى بزرگ كسى بود كه زمين و بهشت را آفريده و سپس در اثر خسته شدن از اداره آنها خود را بازنشسته نموده بود . مردم نيز به تدريج علاقه خود را به اين خداى نامرئى كه جايگاه آن معلوم نبود از دست داده و خدايانى را جايگزين آن نمودند كه قابل دسترسى و ديدن بودند . خدايان بارورى ( ازدياد محصولات كشاورزى ) ، اولين خدايانى بودند كه كشاورزان آن را به رسميت شناختند و در مزارع نصب كردند .\r\nاين مسأله در متون دينى يهوديان كاملا هويدا است ، چون آنان در كنار يهوه ( خداى خدايان ) بت‌هاى بعل ، انات و عشتروت را هنگام اسكان در كنعان ، پرستش مىنمودند . آنان فكر مىكردند احمقانه است اين خدايان ( بت‌ها ) را كه بهتر از هر كس زمين را مىشناسند براى كار زراعت خود كنار بگذارند . اما وقتى مشكلات از حدّ اين بت‌ها فراتر مىرفت باز هم به طرف يهوه رفته و از او درخواست كمك مىكردند .\r\nاما در دوران زندگى صحراگردى ، خدايان بارورى كم‌كم به دست فراموشى سپرده شدند و « اللّه » جايگزين آنها گرديد . قرآن اين حقيقت را روشن مىسازد كه قريش معتقد بود كه « اللّه » بهشت‌ها و زمين را آفريده است : « 1 »\r\n\r\n\r\n","description":"","footnote":"\r\n( 1 ) - از ديدگاه انبياء و الهيون ابتدا توحيد بوده و سپس در اثر اختلاف مردم و امت‌ها بشر دچار شرك گرديده است .\r\nقرآن نيز همين معنى را بيان مىدارد :  فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ  ثم اختلفوا . . . ( خداوند پيامبران را بشارت دهنده و انذاركننده مبعوث نمود و پس از آن مردم اختلاف كردند . . . ) . ليكن ديدگاه جامعه‌شناسانه اين است كه بشر در ابتدا دچار شرك بوده و سپس با پيشرفت فرهنگ و تمدن به توحيد رسيده است . چنانچه در صفحات بعد ملاحظه خواهيد\r\n","page_name":" 86 ","page_number":90},
  {"content":"\r\n\r\nاگر از آنها ( قريش ) بپرسى كه چه كسى زمين و بهشتها را آفريد و خورشيد و ماه را برقرار ساخت ؟ آنها خواهند گفت « اللّه » . 8\r\nاما آنها ، به‌هرحال ، عبادت بقيه خدايان را هم مهم مىدانستند . مانند قوم بنى اسرائيل ، اعراب نيز در زمان آسايش و راحتى به لات ، عزّى و منات روى مىآوردند ولى بهنگام سختىهاى عظيم و خطرات بزرگ تنها « اللّه » بود كه مىتوانست منجى آنها باشد . قرآن نشان مىدهد كه آنان هنگام مسافرت‌هاى دريائى كه آن را بسيار خطرناك مىدانستند به « اللّه » پناه مىبرند و به محض رسيدن به خشكى و احساس امنيت مجددا سراغ ساير بت‌ها مىرفتند . 9\r\nاندك‌اندك آنان بر اين باور شدند كه « اللّه » همان خداى بزرگى است كه يهوديان و مسيحيان آن را پرستش مىكنند . اعرابى كه به مسيحيت گرويدند نيز خداى واحد را اللّه ناميدند و با آنكه مسيحى بودند مراسم حج را هم برگزار مىنمودند ، البته بدين منظور كه خداى واحد را در آنجا عبادت نمايند . اما اعراب به طور فزاينده‌اى به سوى اين باور مىرفتند كه چگونه است كه خداى بزرگ ( اللّه ) براى آنان كتابى نفرستاده است . از ابتداى دعوت محمد ( ص ) متوجه مىشويم كه اعراب بت‌پرست احترام خاصى براى صاحبان كتاب ( يهوديان - مسيحيان ) قائل بوده‌اند . بعضى از آنان به دنبال دين مستقلى بودند كه استقلال آنها را در مقابل دو قدرت امپراطورى حفظ كند و جذب اهداف امپرياليستى آنان نشوند . در اوايل قرن پنجم ، سوزومنوس « 1 » ، تاريخ‌نويس مسيحى فلسطينى ، نقل مىكند كه گروهى از اعراب دين كهن ابراهيم را كشف كرده و بدان عمل مىكنند . ابراهيم ( ع ) بدون شك نه يهودى و نه مسيحى بود . او قبل از موسى ( ع ) و نزول تورات زندگى مىكرد .\r\nبه همين دليل مىبينيم كه در زمان نزول وحى بر محمد ( ص ) گروهى از اعراب هنوز آئين ابراهيم ( ع ) را قبول داشته و بدان عمل مىكردند .\r\n\r\n\r\n","description":"","footnote":"\r\nكرد ، نويسنده از حقايق معنوى قرآن و احكام اسلام درك نادرستى دارد ، به اين معنى كه منشأ دين و احكام آن ( خصوصا قرآن و اسلام ) را جامعه آن روز عربستان و رفع تنگناهاى اجتماعى آن روز مىداند .\r\n( 1 ) -  Sozomenus \r\n","page_name":" 87 ","page_number":91},
  {"content":"\r\n\r\nدر زندگىنامه محمد ( ص ) ، به نقل از ابن اسحاق ، قبل از آغاز ماموريت محمد ( ص ) چهار تن از قريش بت‌پرستى را ترك كرده و به دنبال يك دين واقعى بودند . آنها يك گروه سرّى تشكيل داده و به اعضا قبيله خود مىگفتند :\r\n« شما دين پدران خود ( ابراهيم ) را فاسد كرده و تكه سنگى را عبادت مىكنيد كه نه مىتواند بشنود نه ببيند نه آزارى برساند و نه كمكى بنمايد . زيرا سوگند به خداوند كه شما هيچ دينى نداريد . پس آنان در زمين براى پيدا كردن دين آئين ابراهيمى ( حنيف ) به جستجو پرداختند » . 10\r\nبعضى از محققان غربى معتقدند فرقه ( حنيفيه ) بيش از آن‌كه يك حقيقت تاريخى باشد از تعصبات بت‌پرستى پايان دوره جاهليت سرچشمه مىگيرد و پيروان آن بدين وسيله مىخواستند كه به اعتقادات خود تشخيص تازه و جامع‌ترى ببخشند .\r\nولى به نظر مىرسد كه اين مسئله بايد ريشه‌هايى حقيقى نيز داشته باشد . سه تن از اين چهار تن در زندگى محمد ( ص ) حضور داشته و جزو پيروان اوليه او بودند و نفر چهارم ، عثمان ابن حويرث . وقتى كه محمد ( ص ) بيست ساله بود ، در رديف افراد بسيار معتبر مكه به شمار مىرفت . او يك تاجر قريشى بود كه به دين مسيح گرويده و از ساير افراد قبيله خود مىخواست كه او را به پادشاهى قبول كنند . او قول داد كه زندگانى بسيار بهترى را براى آنها تدارك ببيند و روابط تجارى بسيار خوبى را با روم شرقى برقرار نمايد . به احتمال قوى او قصد هم‌پيمان شدن با روم شرقى را داشت و ، به‌هرحال ، دعوت او توسط مردم ردّ شد ، زيرا قريش عميقا با ايده پادشاهى مخالفت مىورزيد .\r\nسه حنيف ديگر نيز به عنوان اولين پيروان اسلام بسيار شناخته شده بودند : عبيد اللّه بن جهش ، پسرعموى محمد ( ص ) بود . او مسلمان شد ولى نهايتا به مسيحيت گرويد .\r\nدر فصل بعد با ورقه بن نوفل آشنا خواهيم شد كه پسر عموى همسر اول محمد ( ص ) بود و بعدها از مشوقين « 1 » اصلى محمد ( ص ) در ادامه راه پيامبرى پس از مبعوث شدن\r\n\r\n\r\n","description":"","footnote":"\r\n( 1 ) - براساس مدارك تاريخى ورقه بن نوفل مردى حكيم بود كه با اطلاع و استفاده از تاريخ و قصص انبياء و آشنايى با بعضى از خصوصيات پيامبران الهى و كتب آسمانى و اخبار آنان ظهور پيامبر جديدى را در مكّه پيشگوئى مىنمود و به سبب نسبت خويشى با حضرت خديجه با او ملاقات‌هايى داشته است ، ولى اينكه او مشوق پيامبر اسلام در ادامه راه پيامبرى باشد مطلقا صحيح نيست ، بلكه پيامبر اكرم از آغاز رسالت كه با نزول فرشته وحى از جانب خداوند بر آن\r\n","page_name":" 88 ","page_number":92},
  {"content":"\r\n\r\nبود ، ولى او هم بعدها مسيحى شد . اما آخرين عضو اين فرقه افسانه‌اى ، كه در تمام عمر خود جوينده راه دين نو باقى ماند و هيچگاه بطور رسمى به پيروى از دينى خاص نپرداخت ، زيد بن عمر بود كه نه تنها از پرستش كعبه سر باز زد ، بلكه به عنوان يك منتقد دائمى بت‌پرستى درآمد . برادر ناتنى او ، خطاب بن نوفل كه از بت‌پرستان متعصب بود به قدرى از طرف زيد مورد انتقاد و تمسخر قرار گرفت كه نهايتا مجبور شد زيد را از مكه بيرون كند . خطاب گروهى از جنگجويان متعصب را مامور كرد تا در كوه‌هاى اطراف مكه نگهبانى داده و مانع ورود زيد به محدوده مقدس گردند . زيد حجاز را ترك كرد و به مسافرت در داخل كشورهاى متمدن براى پيدا كردن دين حقيقى پرداخت . او تا موصل در داخل عراق و از آنجا به سوريه سفر كرد و از هر راهب و صومعه‌نشينى راجع به دين و حقيقت آن و دين ابراهيمى سؤال مىكرد . سرانجام راهبى را ملاقات نمود كه وعده ظهور پيامبرى را در مكه داد كه دعوت‌كننده به همان دينى است كه او مىجويد . پس او سريعا به طرف مكه بازگشت اما در مرز سوريه هدف حمله دزدان قرار گرفت و كشته شد و بدين صورت هرگز محمد ( ص ) را ملاقات نكرد . پسر او سعيد ، بعدا يكى از ياران صديق و مورد اطمينان محمد ( ص ) گرديد .\r\nاين داستان به نحو زيبايى روح جستجوگر و درخواست‌كننده اعراب را براى دين جديد در اين زمان به نمايش مىگذارد . ضمنا بيانگر خطراتى است كه هركس در مخالفت با بت‌پرستى مىتوانست با آن روبرو باشد . افراد زيادى از قريش همانند خطاب بن نوفل به دين پدران خود سر سپرده بودند و تحمل شنيدن يك كلام عليه خدايان خود را نداشتند . آنها هيچگونه نيازى براى تغيير احساس نمىكردند و دين كعبه را به عنوان ستون اصلى وحدت اعراب باور داشتند . ما خواهيم ديد كه پسر خطاب ( عمر ) با شوق فراوان دنباله‌رو پدر گرديد . « 1 » به‌هرحال ، اشتياق براى\r\n\r\n\r\n","description":"","footnote":"\r\nحضرت شروع شد تا آخرين لحظه حيات عظيم و پربركت خويش متكّى به خداوند متعال بود و براساس وحى و الهامات الهى حركت مىنمود ، چه در مكه و در دوران بسيار سخت آن‌كه در نهايت فشار و ضعف نيرو قرار داشت و چه در مدينه و اوج قدرت . يقين و استقامت او در انجام رسالت يكسان بود و اين نبود مگر به جهت اتصال و ارتباط او با سرچشمه لايزال وحى الهى .\r\n( 1 ) - بنا به نقل خود مؤلف ، خطاب پدر عمر ، بت‌پرستى متعصب بود و اين برادر او زيد بود كه حنفى بود .\r\n","page_name":" 89 ","page_number":93},
  {"content":"\r\n\r\nجايگزينى يك دين نو همچنان رو به رشد بود . نقل كرده‌اند كه زيد يك روز ، قبل از مجبور شدن به ترك مكه ، در كنار كعبه ايستاد و درحالىكه به آن تكيه داده بود به زائرين در حال طواف گفت : « اى اهالى قريش ، به كسى كه روح زيد در دست اوست به جز من هيچكدام از شما دين ابراهيم را پيروى نمىكنيد . » و سپس اضافه كرد : « آه خداى من ، اگر مىدانستم كه مىخواهى تو را پرستش كنم حتما اين كار را مىكردم ، ولى نمىدانم . » 11 به‌هرحال ، اين دعاى زيد به زودى از طرف خداوند پاسخ داده شد .\r\n\r\n","description":"","footnote":"","page_name":" 90 ","page_number":94},
  {"content":"\r\n\r\n\r\nفصل چهارم وحى\r\nدرباره دوران كودكى محمد ( ص ) بسيار كم مىدانيم . قرآن شرح دقيقى از دوران كودكى و نوجوانى محمد ( ص ) بيان مىنمايد :\r\nآيا تو را يتيمى نيافت پس جاى و پناه داد ، راه گم كرده‌ات يافت پس راه نمود ، نيازمندت يافت پس بىنياز و توانگرت ساخت . 1\r\nبعدها مسلمانان اين حقايق آشكار را با افسانه درهم آميختند ، « 1 » همان‌گونه كه انجيل‌هاى متى و لوقا افسانه‌هاى زيادى را به زندگى ، تولد ، كودكى و مرگ عيسى مسيح ( ع ) آميختند ، كه نمايشى شعرگونه از حقايق علوم دينى را بيان مىكند : اين افسانه‌ها تاثيرات خود را بر روى مأموريت و هدف عيسى مسيح ( ع ) گذارده و نشان‌دهنده اين نكته هستند كه عيسى مسيح ( ع ) قبل از تولد و در شكم مادر براى پيامبرى در نظر گرفته شده بود . مسيح ( ع ) و محمد ( ص ) بعدا هر دو به قهرمانانى تاريخى تبديل شدند . هر دو عقيده‌هاى تازه و نو براى قوم خود به ارمغان آوردند ، با\r\n\r\n\r\n","description":"","footnote":"\r\n( 1 ) - مسلمانان صرفا تواريخ قطعى را به عنوان سيره رسول اكرم ( ص ) بيان مىكنند كه آن هم عارى از امور غيرمادى و افسانه‌اى است . آنچه مؤلّف بعضا به تبع نوشته‌هاى ابن هاشم يا طبرى به صورت روايات غيرمستند بيان مىدارد مورد اعتقاد جدّى هيچ مسلمانى نيست و حداكثر به عنوان يك قول بدون سند به آنها مىنگرند .\r\n","page_name":" 91 ","page_number":95},
  {"content":"\r\n\r\nمخاطرات بسيارى روبرو شده و هديه‌اى به مردم خود تقديم كردند كه زندگى اجتماعى آنان را به طرز فاحش و زيربنائى زير و رو ساخت ، همان‌گونه كه پرومتوس « 1 » ( خداى يونان باستان ) آتش را از ساير خدايان دزديد و آن را به زمين آورد تا به وسيله آن راه زندگى زنان و مردان را روشن سازد . عيسى ( ع ) يك شفابخش مسيحى گرديد كه معجزه عنصر اصلى زندگى او را تشكيل داد . « 2 » اما محمد ( ص ) دعوى هيچ‌گونه معجزه‌اى نداشت ، او دائما تكرار مىكرد كه وحى آيات قرآن بزرگ‌ترين معجزه‌اى است كه از طرف خداوند به او هديه مىگردد .\r\nهمان‌گونه كه در آيات قبلى اشاره شد ، خداوند مىفرمايد كه تو گمراه بودى و ما تو را هدايت كرديم ؛ پس مشخص مىشود كه محمد ( ص ) قبل از الهام آيات قرآن مانند ساير افراد بشر زندگى مىكرده است . 2 داستان‌هائى از معجزات زمان باردارى مادر او و تولدش بر سر زبان بود كه بيشتر جنبه نمايشى دارد ، تا نشان دهد او همان پيامبر مورد انتظار بشريت بوده كه حتى يهوديان و مسيحيان نيز منتظر ظهور او بوده‌اند .\r\nيك راهب مسيحى ظهور محمد ( ص ) را پيش‌بينى و آن را براى زيد بن خطاب ( حنيف ) بازگو مىكند . اين داستان‌ها وقايع مهم زندگى اوليه محمد ( ص ) و جامعه‌اى كه او در آن زندگى مىكرد را نشان مىدهند . در حقيقت اعراب حجاز از مسيحيت اطلاع بسيار كمى داشتند ، زيرا تماس آنان با مسيحيان بسيار محدود و در حد بازرگانى بود . پس از مرگ محمد ( ص ) بود كه مسلمانان ارتباط كاملى با كليساهاى مسيحيان در سوريه و فلسطين پيدا نمودند . قرآن نيز از مسيحيت بسيار كم صحبت مىكند ولى با اصول آن مخالفتى ندارد . « 3 » قرآن دعوت محمد ( ص ) را تكميل‌كننده و\r\n\r\n\r\n","description":"","footnote":"\r\n( 1 ) -  Prometheus \r\n( 2 ) - مسلمانان به استناد قرآن كريم ظهور معجزات حسّى را توسط پيامبران امرى طبيعى و در مواردى لازم و ضرورى مىشمارند و براى پيامبران بزرگ ، مانند : حضرت ابراهيم ، موسى ، عيسى ، معجزات باهره‌اى قائل هستند . در زندگى رسول اكرم ( ص ) نيز معجزات و كرامات ويژه‌اى ذكر شده است ، ولى آنچه در قرآن كريم به عنوان دليل و برهان بر نبوت رسول اسلام ذكر شده ، صدور قرآن كريم است كه يك معجزه عقلى و لذا جاويدان است .\r\n( 3 ) - قرآن با اصول صحيح دين مسيح كه دعوت به توحيد مىنمايد مخالفتى ندارد و حضرت عيسى را پيامبرى مانند بقيه پيامبران الهى مىداند ، ولى در مقابل تحريفاتى كه به عنوان مسيحيت مطرح شده ، مانند اقانيم ثلاثه و پرستش نمودن حضرت عيسى و مادرش ، شديدا ايستادگى مىكند .\r\n","page_name":" 92 ","page_number":96},
  {"content":"\r\n\r\nادامه راه اديان ديگر مىداند . گروهى از اعراب مسيحى در كليساى سورى قسمتى از اناجيل را به نحوى ترجمه كردند كه نشان مىداد جهان در انتظار ظهور محمد ( ص ) است . عيسى مسيح ( ع ) گفته بود كه من پس از مرگم كسى را خواهم فرستاد ، « 1 » تا ناگفته‌ها را براى حواريون من بازگو و به آنان ياد بدهد تا بدين وسيله آنان آرامش يابند . 3 در اينجا لغت  « Paraclete »  ، يا آرام‌كننده ، توسط اين گروه مسيحيان به موناهما « 2 » ترجمه شد كه بسيار شبيه محمد به نظر مىرسيد . گروه ديگرى لغت  « Periklytos »  را جايگزين  « Paraclete »  كرده و در نتيجه آن را به عربى به احمد ترجمه نمودند . اين نام نيز مانند نام محمد ( ص ) در عربستان بسيار معمول بود و معنى آن ستايش شده است . ظاهرا محمد ( ص ) از اين موضوع باخبر شده ، زيرا به گفته قرآن عيسى مسيح بشارت مىدهد كه پس از من پيامبرى به نام احمد مبعوث خواهد گرديد كه تكميل‌كننده دعوت من است . 4\r\nيهوديان عربستان كه در منطقه كشاورزى شمال عربستان زندگى مىكردند نيز بر اين باور بودند كه به زودى پيامبرى در شبه‌جزيره ظهور خواهد كرد . اين تفكر مىتواند به دليل وجود اعتقاد به انتظار ظهور مسيح در متون قديمى يهوديان باشد كه به يك تحول در جامعه عربستان پس از دوران جاهليت اشاره دارد . يك خاخام يهودى كه از سوريه به يثرب مهاجرت نمود در جواب اين سوال كه چگونه مملكت آباد سوريه را به قصد بيابان خشك يثرب ترك نموده ، به يهوديان پاسخ داد كه من به حجاز آمده‌ام تا در زمان ورود او ( پيامبر جديد ) در اينجا باشم و سپس ادامه داد :\r\n« آه ، يهوديان ، زمان ظهور او فرا رسيده است ، در مقابل او نيايستيد ، زيرا او زنان و فرزندان كسانى را كه در مقابل او بايستند به بردگى خواهد گرفت . نگذاريد كه شما جزو آنان باشيد . » 5 اين تفكرات مسيحائى آثار خود را بر روابط يهوديان و بت پرستان نيز آشكار ساخت . بعدها يكى از بت‌پرستان در خاطرات خود از برخورد و ناآرامى بين يهوديان و بت‌پرستان چنين نقل مىكند :\r\n\r\n\r\n","description":"","footnote":"\r\n( 1 ) - عيسى نفرمود من كسى را خواهم فرستاد ، بلكه خداوند رسولان را مىفرستد . عيسى گفت من بشارت مىدهم كه پيامبرى پس از من خواهد آمد كه نام او احمد است ( به انجيل يوحنا و كلمه فارقليط رجوع كنيد ) .\r\n( 2 ) -  Munahhema \r\n","page_name":" 93 ","page_number":97},
  {"content":"\r\n\r\n« ما خدايان چندگانه را در غالب بت مىپرستيديم ، اما آنان ( يهوديان ) مردمان صاحب كتاب و صاحب دانشى بودند كه ما از آن بىبهره بوديم . دشمنى ما با آنان طولانى و بادوام بود و هرگاه كه نفرت و دشمنى آنان را برمىانگيختيم مىگفتند ما شما را با كمك پيامبرى كه خواهد آمد نابود خواهيم ساخت ، همان‌گونه كه عاد و ارم را نابود ساختيم . » 6\r\nدر فصل هفتم خواهيم ديد كه اين تفكرات چگونه مردمان يثرب را آماده پذيرائى از محمد ( ص ) براى مهاجرت از مكه نمود . اناجيل نيز از يك نوع احساسات پنهانى در ميان مردم فلسطين براى ظهور يك پيامبر جديد خبر مىدهند ، پيامبرى كه در ضمن ابلاغ پيام خداوند ، سخنگوى خواسته‌هاى درونى مردم خود نيز مىباشد . او در ناملايمات و ناآرامىهاى زمان خود مشاركت دارد ولى در پى آن قادر است كه پيروان خود را به درك عميق و روحانى از وجود خودشان رهنمون سازد .\r\nداستان‌هاى مسيحيان و يهوديان براى ظهور دين جديد ، بيانگر هيجان درونى جامعه اعراب در آغاز قرن هفتم براى قبول تغييرات اجتماعى زيربنائى بود . ضمنا نشان مىداد كه چگونه ظهور قهرمانانى نظير مسيح ( ع ) و محمد ( ص ) مىتواند آثار خود را بر روى نسل‌هاى بعدى بر جاى گذارد . آنچه اين قهرمانان كسب كردند اين بود كه توانستند نيازهاى روز جامعه خود را با آرزوها و آمال دينى آنان كه از ديرباز در جستجوى آن بودند همساز و همگون نموده و زيربناى تحول عظيم اخلاقى اجتماعى آنان را پايه‌ريزى نمايند .\r\nمحمد ( ص ) به خوبى از بيمارى اجتماعىاى كه گريبانگير اهالى مكه ، عليرغم موفقيت‌هاى مالى آنان ، شده بود آگاه بود . او در طائفه هاشم در حدود سال 570 ميلادى به دنيا آمد . طائفه او در اين زمان از موقعيت مالى خوبى برخوردار نبودند .\r\nهاشم بن عبد مناف ، نوه قصىّ ، فرد بسيار معتبرى در زمان حيات خود بود . او براى اولين‌بار امكان تجارت بين سوريه و مكه را برقرار ساخت . همچنين داراى روابط خوبى با نجاشى ، پادشاه حبشه ، بود . طائفه‌اى كه او پايه‌ريزى كرد ، در ابتدا بسيار موفق بود . پسر هاشم ، عبد المطلب داراى شخصيت رهبرى بسيار بالا بود و شايع بود كه چشمه مقدس زمزم را ، كه به وسيله بت‌پرستان متعصب قبل از اقامت قريش پوشانده شده بود ، دوباره كشف كرده است . بنابراين سلسله هاشم افتخار آب‌رسانى به زائرين حج را به عهده گرفته بودند . عبد المطلب همچنين تاجر بسيار موفق و\r\n\r\n","description":"","footnote":"","page_name":" 94 ","page_number":98},
  {"content":"\r\n\r\nسرمايه‌دارى بود كه گله بزرگ شتران او باعث شده بود تا هنوز بعضى از خصوصيات صحرانشينى را حفظ نمايد . داراى ده پسر و شش دختر بود كه هريك از ديگرى زيباتر بودند . محمد بن سعد ( تاريخ‌نويس ) احساس مردم مكه نسبت به فرزندان عبد المطلب را اين گونه بيان مىكند : « هيچكس در ميان اعراب به استوارى و منحصر بفرد بودن اين افراد نمىرسد . بينى آنها به قدرى بزرگ است كه قبل از آنكه دهان آنها به آب برسد بينى آنها سيراب مىشود . « 1 » » 7 جوان‌ترين پسر عبد المطلب عبد اللّه نام داشت كه به روايت تاريخ هم زيباترين و هم عزيزترين پسر او بود . عبد اللّه پدر محمد ( ص ) گرديد .\r\nاما در اين زمان زندگى قريش رو به سختى گذارد ، و گوئى ستاره اقبال خانواده‌هاى آن رو به افول مىرفت . در زمان كودكى محمد ( ص ) واقعه‌اى در مكه رخ داد كه منجر به برخورد بين احلاف ( متحدين ) و مطيبون گرديد . اين واقعه نشان داد كه تا چه حد ستاره بخت قريش رو به افول مىرود . درست در زمانى كه عبد المطلب نيز دوران پيرى و ناتوانى را مىگذراند يك تاجر يمنى مقدارى كالا به يكى از افراد معتبر در طائفه ( سهم ) فروخت . « سهم » از اعضاى متحدين بود . او از پرداخت بهاى كالا سر باز زد و نهايتا تاجر يمنى به دادخواهى نزد قريش آمد . رئيس بنى تيم ، كه از مطيبون بود ، جلسه‌اى مشورتى از كليه معتمدين و تجار با اعتبار ، تشكيل داد . طائفه‌هاى هاشم ، مطلّب ، اسد و زهره ، كه همگى جزو مطيبون بودند ، به اين دعوت پاسخ دادند و پس از آن گروهى را تشكيل دادند كه حلف الفضول ، يعنى پيمان فضيلت‌ها « 2 » ، ناميده شدند . 8 آنها به كعبه رفته و هم‌قسم شدند كه هميشه طرفدار ستم‌ديده‌ها و مظلومين باشند . محمد ( ص ) كه در آن هنگام پسر بچه‌اى بيش نبود در اين جلسه شركت داشت و سخنرانى گرمى در تائيد اين حركت شجاعانه ايراد كرد . ولى گروه حلف الفضول قصد بهره‌گيرى تجارى نيز از اين حركت داشت . تمام خويشاوندانى كه در اين گروه مشاركت كرده بودند در موقعيت ضعيف‌ترى نسبت به ( متحدين ) كه تمامى تجارت مكه را در دست گرفته و به اينها اجازه قدرت‌نمائى نمىدادند قرار داشتند . هم‌پيمانان به دور هم جمع شدند كه اين انحصار را شكسته و حق خود را بازگيرند .\r\n\r\n\r\n","description":"","footnote":"\r\n( 1 ) - اين جمله كنايه از مقام و موقعيت اين افراد است نه اينكه واقعا داراى بينى بسيار بزرگ باشند ! !\r\n( 2 ) - صحيح آن پيمان فضل‌ها مىباشد ، چون چند نفر كه نامشان فضل بود اين پيمان را بستند .\r\n","page_name":" 95 ","page_number":99},
  {"content":"\r\n\r\nوقايع زمان كودكى محمد ( ص ) نشان مىدهد كه خانواده او به سختى زندگى را اداره مىكردند . هنگامى كه زمان ازدواج عبد اللّه جوان رسيد ، عبد المطلب تصميم گرفت تا به انتخاب همسرى از طايفه بنى زهره هم‌پيمان ديگرى براى خود بيابد . او هاله دختر بنت وهب و آمنه دختر وهب ( مادر محمد ) را براى خود و پسرش نامزد كرد . اين دو عروس هر دو از بستگان يكى از تجار بزرگ طائفه زهره بودند . در اينجا مىبينيم كه داستان اسلام از مسيحيت جدا مىشود ، زيرا در اسلام ديگر جائى براى باكره‌بودن مادر محمد ( ص ) و تولد خاص او وجود ندارد . « 1 » عبد المطلب و پسرش عبد اللّه در حال قدم زدن در خيابان‌هاى مكه بودند كه ناگهان زنى بيرون دويد و عبد اللّه را به داخل خانه خود دعوت كرد . در آن زمان داشتن چند زن رسم بسيار عادى و معمول در ميان اعراب بود و عبد اللّه نيز با آنكه به خانه همسر جديد خود مىرفت به آن زن قول داد تا فردا صبح در راه بازگشت به او سر بزند . با رسيدن به خانه پدر آمنه ، عروسى انجام شد و در همان شب آمنه باردار گرديد . فردا صبح هنگامى كه عبد اللّه به خانه آن زن مراجعه كرد او از قبول عبد اللّه سرباز زد و گفت :\r\nديروز برقى در چشمان تو مىديدم كه گويا پيامبرى از تو متولد مىشود ، ولى امروز اين برق در چشمان تو نيست و زن ديگرى پيامبر را باردار است .\r\nعبد اللّه در زمانى كه آمنه باردار بود از دنيا رفت و تنها دارائى كه براى او باقى گذاشت پنج شتر و يك برده دختر بنام بحيرا بود . آمنه دوران باردارى را به آسانى گذراند و هيچگونه احساس ناراحتى در او ديده نشد . اما از او نقل شده است كه در هنگام باردارى صدائى را شنيد كه به او گفت « تو آقاى جهان را حمل مىكنى » و يك شب نورى از شكم او تابيدن گرفت كه در آن قصرهاى بصره و سوريه ديده مىشد ؛ اين دو در حقيقت اولين كشورهائى بودند كه پس از عربستان به اسلام گرويدند . محمد ( ص ) در هفدهم ربيع الاول متولد شد ، و پس از تولد آمنه بلافاصله به دنبال عبد المطلب فرستاد و به او مژده داد كه اين پسر روزى به بزرگ‌ترين مرد\r\n\r\n\r\n","description":"","footnote":"\r\n( 1 ) - آمنه بنت وهب مادر گرامى پيامبر اسلام دوشيزه‌اى بوده كه به ازدواج عبد اللّه درآمد و حاصل اين پيوند حضرت محمد ( ص ) بود . قبل از عبد اللّه ، و نه بعد از او ، هيچ شوهر ديگرى براى او ذكر نشده است و در زمان ازدواج با عبد اللّه باكره بوده است .\r\n","page_name":" 96 ","page_number":100},
  {"content":"\r\n\r\nعرب تبديل خواهد شد . عبد المطلب با شوق و شعف فراوان نوزاد پسر را براى شكرگزارى و طواف به كعبه برد . به خود او هم درباره آينده محمد ( ص ) بشارت داده بودند : كاهنى به او گفته بود : شبى در خواب ديدم كه درختى از پشت اين نوزاد رشد نموده و شاخه و برگ آن تا آسمان‌ها بالا رفته است ؛ شاخه‌هاى اين درخت غرق نور بود و من مىديدم كه اعراب و ايرانيان اين شاخه‌هاى نورانى را پرستش مىكنند .\r\nدر اين دوره رسم بود كه نوزادان را پس از تولد به خانواده‌اى از اعراب صحراگرد ( چادرنشين ) مىسپردند تا به نوزاد شير داده و او را بزرگ نمايند . اين در حقيقت راه درآمدى براى اعراب چادرنشين بود . اما پس از تولد محمد ( ص ) ، گوئى به علت فقر مادرش آمنه ، هيچ كس حاضر به قبول فرزند خواندگى اين نوزاد نگرديد . اين سال ( تولد محمد ) بخصوص سال بسيار بدى براى اعراب بود و آنها از قحطى چندين ساله رنج مىبردند . قبيله بنى سعد نيز در مشقت فوق العاده‌اى به سر مىبردند ؛ يكى از اعضاء اين قبيله ( حليمه دختر ابو ذويب ) چون نوزاد ديگرى براى شيردهى نيافت تصميم گرفت محمد ( ص ) را قبول كند . اما حليمه به قدرى ضعيف و رنجور بود كه حتى به فرزند خود هم نمىتوانست شير بدهد ؛ شير شتران در اثر خشكسالى خشك شده بود و حتى الاغى كه با آن به مكه مىرفت تنها يك پاى سالم داشت . ولى آنچه بعد از گرفتن نوزاد اتفاق افتاد بدين قرار بود . او نقل مىكند :\r\n« من او ( محمد ) را همراه با خود به چادر بردم ، همين‌كه او را به سينه فشردم پستان‌هايم آن‌چنان از شير پر شد كه او را كاملا سير نمود و او به خواب رفت . من نه تنها او را شير دادم ، بلكه پسر خود ( برادر ناخوانده ) را نيز از شير سير كرده و خواباندم . شوهرم برخواست و سراغ ماده شتر رفت . حيرت‌زده سينه‌هاى او را نيز پر از شير ديد . من و او به قدرى از شير شتر نوشيدم كه پس از مدت‌ها شبى را بدون گرسنگى به خواب رفتيم . فردا صبح او رو به من كرد و گفت : ميدانى حليمه ، تو كودك مقدسى را به فرزندى قبول كرده‌اى ، و من گفتم به اميد « اللّه » همينطور است . سپس سوار بر الاغ ماده خود شدم و در حالى كه محمد ( ص ) را در بغل داشتم ، همراه سايرين به صحرا رفتيم . در راه ماده الاغ آن چنان سريع مىدويد كه ديگران از من عقب ماندند و فرياد مىزدند كه حليمه آيا اين همان الاغ ديروزى نيست ؟ گفتم چرا . گفتند به « اللّه » كه چيز غريبى اتفاق افتاده است .\r\nسپس ما به محدوده قبيله « بنى سعد » رسيديم و من تا آن زمان آن‌جا را آن‌چنان وامانده و خشك نديده بودم . پس از آن هر زمان كه موقع شيردادن محمد ( ص ) مىرسيد پستان‌هاى من پر از شير بود ، به طورى كه براى شير دادن هر دوى آنان كمبودى احساس نمىكردم .\r\nشتر ماده‌ام نيز آن‌چنان شير مىداد كه براى غذاى خود و شوهرم نگرانى نداشتم .\r\nهمسايگان با تعجب شتر مرا نشان مىدادند و به شتربانان خود مىگفتند همراه شتر دختر ابو\r\n\r\n","description":"","footnote":"","page_name":" 97 ","page_number":101},
  {"content":"\r\n\r\nذويب برويد . با اين وجود ، هنگام بازگشت درحالىكه شتران آنان گرسنه باز مىگرديدند ، سينه‌هاى شتر من پر از شير بود » . 9\r\nحليمه ديگر نمىخواست كه محمد ( ص ) را به هيچ‌وجه از خود جدا سازد و از آمنه تقاضا مىكرد كه مدت بيشترى او را با خود نگه دارد . اما ناگهان واقعه‌اى عجيب و باورنكردنى فكر او را عوض كرد .\r\nيك روز برادر هم‌شير ( رضاعى ) محمد ( ص ) دوان دوان به چادر آمد و گفت :\r\n« مادر الآن دو مرد سفيدپوش راه را بر محمد ( ص ) بسته و شكم او را دريدند . » حليمه مىگويد : « من به سرعت خود را به محمد ( ص ) رساندم . دو مرد سفيدپوش قلب او را درآورده و در برف شستشو مىدادند . سپس بدن او را از زمين بلند كرده و بر روى ترازوئى گذاشتند و يكى از آنها گفت : اگر همه اعراب را در يك كفه ترازو بگذاريم باز هم او ( محمد ) به تنهائى سنگين‌تر است . سپس يكى از آنها پيشانى او را بوسيد و گفت : اى محبوب خداوند ، تو هيچگاه ترسان نخواهى بود و اگر بدانى خداوند تو را براى چه هدفى آماده مىنمايد هميشه شادمان خواهى بود . » 10 اين داستان نيز مانند همه افسانه‌هاى دينى « 1 » ساير ملل ، يك هدف را بازگو مىكند : تجسم پاك و الهى بودن يك جسم براى آمادگى دريافت الهامات خداوند . بعضى از تاريخ نويسان مسلمان اين حادثه را مربوط به شب عروج ( سفر آسمانى محمد ) ، كه در فصل هفتم از آن بحث خواهيم كرد ، مىدانند كه در هر صورت بيانگر اعتقاد عميق مسلمانان به اين واقعه است .\r\nاما حليمه و شوهر بدبخت او كه چيزى از اين ماجرا نمىفهميدند بلافاصله محمد ( ص ) را به مكه بازگرداندند . آنها مىترسيدند كه ماجرا برملا شود . اما آمنه هر دو را آرام كرد و گفت : اين نوزاد استثنائى است و آينده درخشانى در انتظار اوست .\r\nسپس محمد ( ص ) را نزد خود در مكه نگاه داشت ، ولى وقتى محمد ( ص ) شش ساله شد او نيز از دنيا رفت ، و محمد ( ص ) براى بار دوم يتيم گرديد . محمد ( ص ) به خانه پدربزرگ خود عبد المطلب نقل مكان كرد ، جائى كه براى او بسيار شوق‌انگيز بود ،\r\n\r\n\r\n","description":"","footnote":"\r\n( 1 ) - مؤلف محترمه همه اين امور غيرعادى را به عنوان نماد يا افسانه تلقى مىكند ، درحالىكه وقوع اين گونه امور براى چنين شخصيت‌هايى امكان‌پذير است ، چه آنكه قرآن و ساير كتب آسمانى وقوع امورى از اين‌گونه را نسبت به پيامبران الهى تأييد مىكنند .\r\n","page_name":" 98 ","page_number":102},
  {"content":"\r\n\r\nزيرا با دو عموى همسن و سال خود عباس و حمزه كه حاصل ازدواج آخر عبد المطلب بودند همبازى شد . عبد المطلب بسيار پير و فرسوده گرديده بود و دوست داشت تا رختخواب او را در سايه خانه كعبه بياندازند ، زيرا مرگ خود را بسيار نزديك مىديد . محمد ( ص ) نيز هميشه از اين فرصت استفاده كرده و به كنار او خزيده و از او مىخواست كه پشت او را نوازش كند . سرانجام عبد المطلب نيز در هشت سالگى محمد ( ص ) از دنيا رفت ، و كودك تنها به خانه عمويش ابو طالب ، كه حالا رئيس بنى هاشم گرديده بود ، انتقال يافت ؛ در آنجا به همراه پسر عموهايش عقيل و طالب زندگى جديد خود را شروع نمود .\r\nابو طالب مرد بسيار خوبى بود و عليرغم ناگوارىهاى موجود در مكه بسيار مورد احترام ديگران قرار داشت . با اينكه در وضعيت مالى خوبى به سر نمىبرد از هيچگونه خدمتى به محمد ( ص ) دريغ نمىكرد . يكى از سال‌ها به محمد ( ص ) اجازه داد كه او را در يك سفر تجارى به سوريه ببرد . وقتى به نزديكى بصره رسيدند ، در كمال تعجب قريش ، راهبى بنام بحيرا با عجله نزد آنان آمد و آنها را به نهار دعوت كرد . او در صومعه‌اى بر سر راه كاروانان زندگى مىكرد و معمولا توجهى به عبور آنان نداشت . اما ، بنابر روايت ، اين بار از دور بر سر اين كاروان نورى ديده بود ، كه آن را علامت حضور پيامبر جديدى در اين كاروان مىديد ، همان پيامبرى كه مسيح وعده ظهورش را داده بود . اين داستان معادل داستان گم شدن مسيح در كودكى و در درون معبد است ، ولى نشان‌دهنده اين واقعيت است كه مسيحيان تا چه حدّ نسبت به تاريخ اوليه اسلام بىخبر و نادان هستند ، زيرا آنها اين راهب را با بحيراى ديگرى از كليساى سورى در جنوب عربستان اشتباه گرفته‌اند ، و معتقدند كه بحيراى دوم محمد ( ص ) را ملاقات نموده است ، و او بوده است كه روش مقابله با مسيحيت ، و بنيان‌گذارى دين محمدى ، را به او آموخته است .\r\nاز آنجا كه محمد ( ص ) جوان‌ترين فرد همراه كاروان بود ، او را به نگهبانى شتران گماردند و بقيه به داخل رفتند . بحيرا همه را به دقت نگاه كرد و گفت : آيا كس ديگرى همراه شما هست ؟ افراد قريش ، شرمسار از اينكه نوه عبد المطلب را همچون يك برده در بيرون براى نگهبانى گذارده‌اند او را به داخل دعوت كردند . بحيرا او را به كنارى كشيد و گفت : به اللّه ، لات و عزّى قسم بخور كه هرچه مىپرسم راست\r\n\r\n","description":"","footnote":"","page_name":" 99 ","page_number":103},
  {"content":"\r\n\r\nبگوئى . محمد ( ص ) گفت : من به لات و عزّى قسم نمىخورم . سپس او به اللّه قسم ياد كرد ، كه هرچه راجع به زندگى خود بداند بازگو كند . آنگاه بحيرا به كتف محمد ( ص ) نگاه كرد و هيجان‌زده به ابو طالب گفت : « برادرزاده‌ات را به مكه ببر و از او خوب محافظت كن . به اللّه قسم كه اگر يهوديان از واقعيت وجود او باخبر شوند و آنچه را كه من از او مىدانم بدانند نقشه‌هاى شيطانى براى او تدارك خواهند ديد . » 11\r\nاما تا بيست و پنج سالگى آثار اين بزرگى زياد در چهره محمد ( ص ) نمايانگر نبود ، اگرچه او جوانى بسيار توانا و كامل محسوب مىگرديد . در مكه او را به نام امين مىشناختند ، همان صفتى كه در تمام طول زندگى او را يارى داد تا بدان وسيله اطمينان مردم را جلب نمايد . در همه منابع تاريخى آمده است كه او ظاهرى بسيار جذاب داشت ، توأم با اندامى محكم و قوى ، در حد معمول مردان عرب . مو و ريشش مجعد و بسيار كلفت بود و چشمانى بسيار نافذ و درخشنده داشت . شخصيتى بسيار مصمم و محكم داشت . به هر كارى كه دست مىزد گوئى تمام وجود خود را در اختيار آن كار مىگذاشت . او هيچگاه از روى شانه به چيزى نگاه نمىكرد ، حتى اگر عبايش به بوته‌اى گير مىكرد يا دوستانش در پشت سرش مىخنديد . هنگام صحبت به‌طور كامل مقابل آدمى مىايستاد و درحالىكه چشم در چشم او داشت به بيان مطالب مىپرداخت . هنگام دست دادن هيچ‌گاه در عقب كشيدن دست پيش دستى نمىكرد . دو عموى او ، مطمئن بودند كه از او جنگاور خوبى پرورش داده‌اند .\r\nتيراندازى ماهر و شمشيربازى متبحر و كشتىگيرى دلير بود . البته او هيچ‌گاه نمىتوانست در صحنه نبرد در مقابل افرادى همچون حمزه ، عموى خود ، ظاهر گردد ، زيرا حمزه از ساختمان بدنى بسيار قوى برخوردار بود . عموى ديگرش عباس ، صرافى مىكرد ، و محمد ( ص ) نيز نهايتا به تاجرى تبديل شد كه كاروان‌هاى تجارى را تا سوريه و بين النهرين « 1 » هدايت مىكرد . در غرب ، محمد ( ص ) را با عنوان شترسوار مىشناختند ، كه در حقيقت تمثيلى محقرانه از وظيفه تجارى او مىباشد .\r\nالبته در اينكه محمد ( ص ) به تجارت و بخصوص به سوريه ميرفته يا نه بعضى از محققان امروزى به ديده شك نگريسته‌اند و معتقدند كه چون در قرآن هيچ اظهار نظرى از كليساى سورى به ميان نيامده است مسافرت‌هاى محمد ( ص ) به اين نواحى\r\n\r\n\r\n","description":"","footnote":"\r\n( 1 ) -  Mesopotamia \r\n","page_name":" 100 ","page_number":104},
  {"content":"\r\n\r\nنيز جاى سؤال دارد . ولى به نظر مىرسد كه اين مسأله جاى هيچ‌گونه شبهه‌اى نداشته باشد ، زيرا بعيد به نظر مىرسد كه كسى آن را اختراع كرده باشد . 12\r\nعليرغم توانائىهاى فردى ، مسأله يتيم بودن او باعث عقب افتادگى او در زندگى گرديد . مسلما اين مسأله اثر بسيار دردناكى بر روح شكننده او گذارد ، زيرا مىبينيم كه او در تمام طول زندگى نسبت به يتيمان توجه خاصى ابراز مىدارد . موقعيت پست اجتماعى او باعث شد كه پيدا نمودن همسر براى او مشكل گردد . « 1 » زمانى در نظر داشت با فاخته دختر ابو طالب كه همسن او بود ازدواج نمايد ، ولى ابو طالب از اين كار سر باز زد و او را براى ازدواج به طائفه مخزوم كه در رفاه بودند معرفى كرد . اگرچه ابو طالب بسيار مهربان و واقع‌بين بود ، ولى اين كار او براى محمد ( ص ) تحقيرآميز به نظر آمد . محمد ( ص ) به زنان عشق مىورزيد و آنان را به عنوان يار و همراه نگريسته و مورد احترام و ستايش قرار مىداد . اين نوع برداشت و تلقى از زنان در حالى صورت مىگرفت كه همرديفان او چنين تفكرى نداشتند . بعدها روشن شد كه حتى بسيارى از ياران و همراهان نزديك محمد ( ص ) نيز اهميتى براى نيازهاى جنسى زنان قائل نبوده يا فكر مىكردند زنان از اين موضوع بىبهره هستند .\r\nهمان‌گونه كه قبلا هم شرح داديم ، زنان در دوران جاهليت از جايگاه بسيار پائينى برخوردار بودند و در رديف اموال مردان قرار داشتند . حتى بعضى از مسلمانان نيز اين رفتار سخت و تند را با زنان خود ادامه دادند . ولى به نظر مىرسد كه محمد ( ص ) بسيار هوشيارانه از همراهى زنان و استفاده از تجربيات و ابراز محبت‌هاى آنان براى آرامش بيشتر سود مىجسته است . در سال‌هاى پس از بعثت اين رفتار بزرگوارانه و توأم با مداراى او نسبت به زنان ، حتى نزديك‌ترين ياران او را نيز به اشتباه انداخته بود . به‌هرحال ، به‌طور مسلم او آن شهوت‌ران فاسدى نبود كه غرب در طول تاريخ سعى در ارائه شخصيت او نموده است . او زن را به عنوان موجودى كه خداوند او را براى آرامش مرد آفريده مىديد . موجودى كه بايد دوست داشته شود و دوست بدارد .\r\n\r\n\r\n","description":"","footnote":"\r\n( 1 ) - پيامبر از جهت مالى در فقر بسر مىبرد ، ولى از جهت اجتماعى جايگاه والايى داشت ، زيرا خاندان او شريف‌ترين خاندان‌ها و خود نيز به حسب فضايل شخصى به گونه‌اى بود كه از موقعيت استثنائى برخوردار بود و به محمد امين شهرت يافته بود . درباره ازدواج آن حضرت نيز خديجه عليها السلام پيش‌قدم شد .\r\n","page_name":" 101 ","page_number":105},
  {"content":"\r\n\r\nدر سال 595 ميلادى بخت و اقبال محمد ( ص ) ناگهان تغيير يافت . يكى از بستگان دور او ، به نام خديجه دختر خويلد ، از او خواست تا كاروان تجارى او را به سوريه هدايت كند . زندگانى شهرى به بعضى از زنان اجازه فعاليت‌هاى تجارى را داده بود . در اروپاى قرن دوازدهم هم ما زنان زيادى را در مشاغل تجارى ، بانكى ، و فروشگاه‌ها مىديديم كه بسيار موفق عمل مىكردند . خديجه نيز همانندى از آنان ولى از مكه بود . خديجه دوبار ازدواج كرده بود و فرزندان زيادى داشت . او از طايفه بنى اسد بود كه به مراتب از بنى هاشم قوىتر بودند و به همين دليل او به يك تاجر موفق تبديل گرديده بود . محمد ( ص ) پيشنهاد او را پذيرفت و مصمم‌تر از هميشه بار سفر بست . يكى از نگهبانان قافله ، ميسره ، كه او را همراهى مىكرد ، از اين سفر داستان‌هاى عجيبى را براى خديجه بازگو كرد . او گفت : « راهبى مرا به كنار كشيد و گفت اين محمد ( ص ) همان پيامبرى است كه عربستان مشتاقانه منتظر اوست ، زيرا من از دور مىديدم كه دو فرشته بر فراز سر او ، او را از آفتاب محافظت مىكنند . » خديجه با شنيدن اين داستان‌ها مستقيما به سراغ پسرخاله خود ورقه بن نوفل ( حنيف ) ، كه حالا مسيحى شده و كتب آسمانى را مطالعه مىكرد ، رفت . ورقه ، كه خود نيز مشتاقانه منتظر ظهور پيامبر اعراب بود ، پس از شنيدن اين داستان‌ها گفت : « اگر اينها حقيقت داشته باشد ، بدان كه محمد ( ص ) حتما پيامبر اين مردم است . » 13\r\nخديجه به محمد ( ص ) پيشنهاد ازدواج داد . انگيزه او در اين كار فقط صحبت‌هاى ورقه نبود . او در اين جوان صداقت ، پشتكار و توانائىهائى مىديد كه خديجه را شيفته او مىساخت . عليرغم اختلاف سنى ، او به همسر جديدى نياز داشت و محمد ( ص ) انتخاب شايسته‌اى براى او بود . « من تو را به چند دليل دوست دارم :\r\nامانت‌دارى ، صداقت ، حسن اعتبار در بين مردم و ، نهايتا ، اينكه خويشاوند من هستى . » 14 طبق روايت ، در اين زمان خديجه چهل ساله بود ، ولى از آنجا كه توانسته شش فرزند براى محمد ( ص ) بيآورد بايد او را جوان‌تر فرض كرد ، ولى به‌هرحال از محمد ( ص ) مسن‌ّتر بوده است . با اينكه مسأله ازدواج با زنان مسن و بيوه خيلى پيچيده نبوده و در غرب عملى عادى محسوب مىگرديده است در مورد محمد ( ص ) چنين وانمود شده كه ازدواج‌هاى او جنبه خودخواهى براى رسيدن به اهداف جاه‌طلبانه\r\n\r\n","description":"","footnote":"","page_name":" 102 ","page_number":106},
  {"content":"\r\n\r\nداشته است . حتى ماكسيم رودنسون « 1 » در زندگىنامه محمد ( ص ) با احساس همدردى مىگويد : « اين ازدواج هم ازلحاظ جنسى و هم از لحاظ احساسى بايد براى محمد ( ص ) بسيار خسته‌كننده بوده باشد . » اما واقعيت ، گوياى خلاف اين ادعا است .\r\nمحمد ( ص ) در سال‌هاى اوليه ماموريت خود بدون يارى و همفكرى خديجه قادر به ادامه راه نبود . خديجه زنى فوق العاده بود و از ساير زنان عرب متمايز بود . او ، به گفته ابن اسحاق ( مورخ اسلامى ) ، باهوش و ممتاز بود . هر زمان كه محمد ( ص ) از حمله دشمنان يا رسيدن وحى به وحشت مىافتاد مستقيما به سوى خديجه مىرفت و آرامش خود را باز مىيافت . او اولين زنى بود كه به او ايمان آورد و با قدرت بخشيدن به او ، بار سنگين ماموريت او را سبك‌تر ساخت . 15 اگرچه محمد ( ص ) نسبت به زنان اشتياق نشان مىداد ، اما هرگز تا زمانى كه خديجه زنده بود تصور چند زن داشتن را كه از كارهاى عادى اعراب به شمار مىرفت به خود راه نداد . همين نكته پاسخى است به غربيان ، كه او را به خاطر داشتن چند زن مورد انتقاد فراوان قرار داده‌اند . پس از مرگ خديجه هم ، محمد ( ص ) با ستايش هميشگى از خديجه عصبانيت ساير همسران خود را برمىانگيخت ، و حتى يك بار با احساس شنيدن صداى خديجه ، رنگ از رخساره او پريد و صورتش سفيد گرديد . اين ازدواج جنبه راحت طلبى هم نداشت . محمد ( ص ) بخش عظيمى از ثروت خديجه را صرف مستمندان و فقرا مىكرد تا جائى كه خانواده او در مشقت نسبى به سر مىبردند .\r\nاو عليرغم جدى بودن بسيار مهربان و شاد بود . خديجه شش فرزند براى محمد ( ص ) به دنيا آورد . دو پسر او قاسم و عبد اللّه ، هر دو در نوزادى مردند . اما چهار دختر او زينب ، رقيه ، ام كلثوم و فاطمه باقى ماندند . محمد ( ص ) كودكان را دوست داشت و در تمام طول زندگى هميشه در بازىهاى كودكانه شركت مىجست . « 2 »\r\nهميشه در خدمت دختران خود بود . از آنجا كه اعراب هركدام كنيه ( اسم مستعار ) داشتند ، او نيز لقب ابو القاسم ( پدر قاسم ) را براى خود انتخاب كرد ، و هميشه به اين موضوع افتخار مىكرد . خديجه هم أمّ القاسم ( مادر قاسم ) نام گرفت . 16 محمد ( ص )\r\n\r\n\r\n","description":"","footnote":"\r\n( 1 ) -  Maxim Rodison \r\n( 2 ) - پيامبر كودكان را دوست داشته و آنها را مورد لطف و تفقّد قرار مىداد ، ولى شركت در بازىهاى كودكانه صحت ندارد .\r\n","page_name":" 103 ","page_number":107},
  {"content":"\r\n\r\nسعى كرد كمبود فرزند پسر را به نحو ديگرى جبران نمايد . خديجه در روز عروسى با محمد ( ص ) برده جوانى به نام زيد ، از قبيله كلب ، از قبائل شمالى عربستان ، را به او هديه كرد . زيد بن حادثه به قدرى به محمد ( ص ) وابسته و علاقمند گرديد كه وقتى مادر و پدر زيد به پيشنهاد زيد به مكه مهاجرت كردند محمد ( ص ) او را آزاد كرده و پسرخوانده خود ناميد . چند سال بعد وقتى جوان‌ترين دختر او فاطمه چهار ساله بود فرد ديگرى به خانواده محمد ( ص ) اضافه گرديد : على پسر ابو طالب . ابو طالب چون در وضعيت مالى بسيار بدى به سر مىبرد ، براى سبك‌تر كردن بار خود در آن سال قحطى افراد تحت سرپرستى خود را بين خانواده تقسيم نمود . عباس ، برادر جوان او جعفر را به سرپرستى قبول كرد و على پنج ساله نيز سهم محمد ( ص ) گرديد ، يتيمى كه پسر خواندگى را بسيار مهم و جدى مىديد و هرگاه خانواده ناتنى او ( مادر و پدر رضاعى ) از صحرا به ديدنش مىآمدند آنان را به گرمى مىپذيرفت و با غذا و هدايا آنان را روانه منزل مىساخت . على ( ع ) و زيد تحت رهبرى و تربيت محمد ( ص ) به رهبران برجسته‌اى در جامعه ابتدائى اسلام مبدل گشتند ، بخصوص على ( ع ) كه علاوه بر نقش رهبرى از نفوذ معنوى عميقى بر روى دوستان و اطرافيان نيز بهره مىبرد .\r\nدر آخرين سال‌هاى دوران ماقبل بعثت ، موقعيت و مقام محمد ( ص ) در مكه بسيار ارتقا يافت . حال همه او را اولين طرفدار مستمندان و بردگان مىشناختند . در اين ميان يكى از اتفاقات بيش از پيش پيامبر گونه به نظر مىرسيد . در سال 605 ميلادى وقتى محمد ( ص ) 35 ساله بود قريش تصميم به تجديد بناى كعبه گرفت . تعدادى از سنگ‌هاى خانه افتاده بود و سقف آن به تعمير اساسى نياز داشت ، زيرا دزدان از راه سقف به آن دستبرد مىزدند . اما مقدس بودن خانه به هيچ قبيله‌اى اجازه نمىداد تا به آن دست بزنند ، مبادا كه به ساختمان صدمه‌اى اساسى وارد آمده و به نام آنان تمام شود . قريش كه به شدت نگران خرابى كعبه بود حاضر به تقبل تعمير آن شد . وليد بن مغيره ، رئيس طايفه مخزوم كه از مردان با نفوذ مكه به شمار مىرفت ، درحالى كه تيشه خود را به دست گرفته بود به كعبه نزديك شد و محتاطانه گفت : خدايا نترس ، ما آنچه را كه بهترين براى توست انجام خواهيم داد . بدين وسيله اجازه عمليات ساختمانى صادر و هر طايفه‌اى تعمير قسمتى از خانه را به عهده گرفت ، تا تمامى قبائل در اين امر مقدس مشاركت داشته باشند .\r\n\r\n","description":"","footnote":"","page_name":" 104 ","page_number":108},
  {"content":"\r\n\r\nكارها به خوبى پيش مىرفت تا اينكه زمان نصب سنگ حجر الاسود رسيد . در اين هنگام مشاجره‌اى بين قبائل مختلف براى نصب سنگ درگرفت و هر قبيله مىخواست افتخار اين كار را نصيب خود سازد . كار مشاجره به قدرى بالا گرفت كه نزديك بود به منازعه و جنگ قبيله‌اى ختم شود و اتحاد قبائل ساكن در مكه را به مخاطره افكند . در اين هنگام كسى پيشنهاد كرد : بيائيد حرف اولين كسى را كه وارد مجلس مىشود قبول كنيم و به اين مشاجرات پايان دهيم . اين فرد محمد ( ص ) بود كه به تازگى از مسافرت تجارى بازگشته و مستقيما براى انجام طواف كعبه آمده بود . شخص پيشنهاددهنده با ديدن او نفس راحتى كشيد و گفت : بيائيد اين هم محمد امين . همه فريادى از شادى كشيده و گفتند ما راضى هستيم . 17 محمد ( ص ) دستور داد تا چادر بزرگى آوردند . سپس به نماينده هر قبيله گفت تا گوشه‌اى از چادر را كه سنگ بر روى آن قرار داشت گرفته و به محل نصب حمل كنند . بدين وسيله همه در افتخار اين كار شركت نمودند . اگرچه اين كار بزرگى بود كه در آن روز به فكر كسى نرسيد ، ولى بزرگ‌تر از آن فكرى بود كه در انديشه محمد ( ص ) براى تبديل مكه و خانه كعبه به مركز دنياى اسلام و از بين بردن شكاف موجود در اتحاد قريش به عنوان حافظ عبادتگاه « اللّه » مىگذشت .\r\nهمان‌گونه كه قبلا ديديم ، محمد ( ص ) در حدود سن چهل سالگى بازسازى روحى خود را آغاز مىكند . عايشه اين دوران را چنين توصيف كرده : « او اوقات بيشترى را در تنهائى مىگذراند ، خود را وقف عبادت خدا كرده بود . و رؤياهاى او همگى اميدواركننده و نورانى بودند ، درست مانند طلوع سپيده صبح . در اين دوران تنهائى و عبادت ، او به توزيع غذا در بين مستمندان مىپرداخت » . اين نوع تمرينات عبادى را اعراب تحنث مىناميدند . شايد به همين دليل نماز و زكات از اصول اصلى دين الهى او گرديد . احتمالا ، او بيشتر اوقات را به حديث نفس مىپرداخت . ما با توجه به دوران بعدى زندگى او مىفهميم كه او بىقرارى موجود در مكّه را به نحو دقيقى تشخيص داده بود . او عميقا خود را سرخورده مىيافت « 1 » : هيچ‌كس حاضر نبود به حرف‌هاى او گوش فرا دهد ، و موقعيت پائين اجتماعى بنى هاشم به او اجازه\r\n\r\n\r\n","description":"","footnote":"\r\n( 1 ) - چنين تفسيرى نسبت به پيامبر صحيح نيست . چگونه ممكن است كسى كه به منبع وجود و حقيقت هستى متصل شده است احساس سرخوردگى نمايد . مؤلّف در بعضى از سطور از پيامبر تلّقى يك اصلاح‌گر اجتماعى را دارد .\r\n","page_name":" 105 ","page_number":109},
  {"content":"\r\n\r\nمديريت جامعه را نمىداد ، جامعه‌اى كه از لحاظ اخلاقى سخت مريض بود . از طرف ديگر ، مطمئن بود كه بدون شك قابليت‌هائى در وجود او نهفته است ، كه هنوز نتوانسته از آنها استفاده كامل بنمايد . قرآن در جاهاى مختلف اشاره مىكند كه :\r\nخداوند قبل از تو هيچ پيامبرى را بر قريش نفرستاد ، درحالىكه پيامبران خود را به ساير نقاط دنيا ارسال داشته بود . شايد محمد ( ص ) به اين نتيجه رسيده بود كه تنها يك پيامبر مىتواند مشكلات قريش و اعراب را حل نمايد ، ولى براى يك لحظه هم نمىتوانست تصور كند كه اين پيامبر خود او خواهد بود . 18 تمامى اين اتفاقات را به سادگى از بيانات قرآن مىتوان نتيجه‌گيرى كرد . بدين ترتيب بود كه سرانجام او در شب هفدهم ماه رمضان سال 610 ميلادى ، در بالاى كوه و همانند موسى ( ع ) خداى خود را ملاقات كرد .\r\nما در مورد « تحنث » چيز زيادى نمىدانيم ، ولى احتمالا همان تمريناتى است كه در ساير اديان هم موسوم بوده و هست و به وسيله آن قدرت فكر ماورائى ( ماوراء طبيعت ) انسان گسترش يافته و تقويت مىشود . بعدا محمد ( ص ) اين اتفاق ما فوق تصور و فكر بشر را چنين توصيف نمود : فرشته‌اى در كنار من ظاهر شد و گفت بخوان . مانند ساير پيامبران عبرى ، كه از تكرار كلام خدا مىترسيدند ، محمد ( ص ) نيز سر باز زد . محمد ( ص ) ، به اين خيال كه فرشته او را با كاهنى بدنام اشتباه گرفته است ، گفت : « من از بر خواننده نيستم » . اما فرشته « آنقدر در روح من دميد تا توان مقاومت من از بين رفت » 19 و بىاختيار خواندم :\r\nبخوان به نام پروردگارت كه خلق كرد . آدمى را از خون بسته آفريد . بخوان و پروردگار تو بزرگوارترين ( بخشندگان ) است ، آنكه ( نوشتن ) با قلم را بياموخت ، آدمى را آنچه نمىدانست بياموخت . 20\r\nمحمد ( ص ) وحشت‌زده و ناگهانى از رؤيا بيرون آمد . فكر مىكرد كه بر خلاف خواست خود تبديل به كاهن جن‌زده‌اى شده است و اشباح وجود او را تسخير كرده‌اند . ديگر نمىخواست زنده بماند . « 1 » طبرى نقل مىكند : به\r\n\r\n\r\n","description":"","footnote":"\r\n( 1 ) - اين مطالب تخيلّات مؤلف است . طبق مستندات صحيح ، هنگام نزول وحى جبرائيل بر آن حضرت نازل شد و گفت : بخوان ! پيامبر فرمود : چه بخوانم . گفت : بخوان بنام پروردگارت كه خلق نمود . . . و گمان كاهن بودن يا جن‌زده\r\n","page_name":" 106 ","page_number":110},
  {"content":"\r\n\r\nسرعت از كوه بالا رفت تا خود را به پائين افكنده و به زندگى خود خاتمه دهد ولى در حاشيه كوه چيزى ديد كه بعدها او را جبرئيل ناميد : « 1 »\r\nوقتى در نيمه راه بالا رفتن بودم صدائى از آسمان شنيدم كه مرا مىخواند : « اى محمد ، تو پيامبر خدائى و من جبرئيل هستم . » سرم را به طرف آسمان بلند كردم تا ببينم چه كسى مرا مىخواند . جبرئيل را در شمايل مردى ديدم كه در افق ايستاده بود . درحالىكه به او خيره شده بودم قدرت هيچگونه حركتى نداشتم . شروع به چرخاندن صورتم كردم تا او را نبينم ولى به هر طرف كه نگاه مىكردم او را مىديدم كه در پهنه آسمان همان‌گونه كه از قبل او را ديدم ايستاده بود . 21\r\nاين فرشته با فرشتگانى كه در دين مسيح به آن اشاره مىكنند تفاوت كاملى داشت . در اسلام ، جبرئيل روح حقيقت است ، و معنائى است كه به وسيله آن خداوند خود را به انسان مىنماياند . اين حقيقت لطيفى بود كه با پر كردن خود در سراسر فضاى آفرينش راه گريزى براى او باقى نگذارد . محمد ( ص ) به آن درجه از درك حقيقت وجود رسيده بود كه تحمل آن براى بسيارى از پيامبران و پيش‌گويان غيرممكن بود . اين حالت در مسيحيت سرّ هول‌انگيز و جذّاب « 2 » ، و در دين يهود كادوش « 3 » ، پاكى مطلق ، مظهر ترس از خداوند ، ناميده مىشود .\r\nنقل قول‌هاى متفاوتى در اين‌باره وجود دارد . بعضى از مورخين فقط به اتفاقات داخل غار و گروهى ديگر به ظهور جبرئيل در افق اشاره دارند . ولى همگى آنان بر وحشت و ترس محمد ( ص ) در اين لحظه متفق القول هستند . پيامبران عبرى همگى در مقابل اين منظر خداوند ( پاكى مطلق ) فرياد وحشت سر دادند و خود را در آستانه مرگ مىديدند . اشعياى نبى ، زمانى كه خداوند را در عبادتگاه ملاقات كرد ، فرياد زد : من گم شده‌ام . و درحالىكه فرشتگان با بال‌هايشان او را در مقابل انوار الهى محافظت مىكردند ناباورانه خدا را ملاقات مىكند . 22 إرميا خداوند را به صورت دردى وحشتناك كه تمام وجودش را در برگرفت احساس نمود ، همان‌گونه كه\r\n\r\n\r\n","description":"","footnote":"\r\nبودن را داشته باشد اصلا صحيح نيست : « چگونه متصور است كه پيامبر عظيم الشأن اسلام بين وحى الهى و جبرائيل ، فرشته مقرب خداوند ، با جنّ و كاهن تفاوت نگذارد ! ! ؟\r\n( 1 ) - اين‌گونه مطالب را به نقل از طبرى آورده است كه سند صحيحى ندارد و مورد اعتقاد مسلمانان نيز نيست .\r\n( 2 ) -  Mysterium Terribile et Fascinans \r\n( 3 ) -  Kaddosh \r\n","page_name":" 107 ","page_number":111},
  {"content":"\r\n\r\nمحمد ( ص ) در لحظه حضور فرشته همين درد را احساس كرد . آنها وحى را نوعى تجاوز الهى تلقى مىكردند . 23 گوئى روح الهى به محلى تجاوز مىكرد ( جسم انسان ) كه ظرفيت پذيرش او را ندارد و براى چنين منظورى ساخته نشده است . « 1 »\r\nتمامى اين تجربيات ، نوعى برداشت ماورائى فكر انسان است ، حقيقتى كه ماوراى درك معمولى قرار دارد و نام آن حقيقت محض يا خدا است . به همين دليل ، اين تجربه براى تمامى پيامبران بسيار سخت و وحشتناك بوده است ، زيرا آنها را به محدوده‌اى از حقيقت وارد مىسازد كه با ادراكات عقلانى موجود در روى زمين و وجود انسان هماهنگى نداشته است و به همين دليل آنان وحشت‌زده گرديدند . از طرف ديگر ، اين پديده بسيار جذاب و غيرقابل مقاومت است ، زيرا يادآور واقعيتى است كه با عمق وجود انسان در ارتباط است . بر خلاف اسحاق و إرميا ، محمد ( ص ) هيچ‌گونه مشاورى از ناحيه يك دين الهى تجربه شده همراه نداشت تا او را در اين مورد راهنمائى نمايد . « 2 » واقعه‌اى بود ناخواسته ، كه به درون او وارد و آن را ترك كرده بود ، و سپس او را در نااميدى كامل و در حدّ خودكشى رها كرده بود . او در فضائى رها شده بود كه هيچ‌گونه تصور قبلى از آن نداشت و به سادگى نمىتوانست آن را براى خود توجيه نمايد . او در اين تنهائى و وحشت سريعا به نزد خديجه بازگشت .\r\nدرحالىكه بر روى چهار دست و پا مىخزيد و تمامى بدن او لرزان بود ، سر بر زانوى خديجه گذاشت و گفت : مرا بپوشان ، مرا بپوشان . گوئى مىخواست با پوشاندن خود از شرّ اين حضور وحشتناك خلاصى يابد . « 3 » عليرغم اينكه او ارزشى براى كاهن‌ها قائل نبود ولى به همان ترتيبى كه آنها از عبا استفاده مىكردند او هم از عبا استفاده مىنمود . عبا را بر خود پيچيد و درحالىكه مىلرزيد منتظر ماند تا\r\n\r\n\r\n","description":"","footnote":"\r\n( 1 ) - تمامى اين مطالب فاقد مستند صحيح بوده و قياس به بعضى مطالب كتب اديان قبلى كه دستخوش تحريف نيز گشته است مىباشند .\r\n( 2 ) - راهنماى همه پيامبران الهى خود خداوند مىباشد و اصولا شأن پيامبرى نيز جز اين نيست كه راهنمائى جز خداوند ندارد .\r\n( 3 ) - بدن او از شدت واردات وحى الهى به لرزه و سردى افتاده بود و لذا در مراجعت به منزل گليمى بر خود پيچيد تا گرم شود كه در اين هنگام باز وحى الهى نازل شد كه :    يا أَيُّهَا الْمُدَّثِّرُ قُمْ فَأَنْذِرْ    ( اى گليم به خود پيچيده برخيز و مردم را بيم ده ) .\r\n","page_name":" 108 ","page_number":112},
  {"content":"\r\n\r\nوحشت از او دور گردد . خديجه او را در آغوش گرفت و سعى مىكرد با نوازش وحشت را از او دور نمايد . تمامى منابع از اتكا خارج از تصور محمد ( ص ) بر خديجه در زمان بحران‌ها خبر مىدهند . از آن به بعد نيز هرگاه در كوه الهام جديدى به او مىرسيد لرزان نزد خديجه آمده و مىخواست تا او را با عبا بپوشاند . « 1 » ولى خديجه تنها يك همسر مهربان و آرامش‌بخش نبود ، او مشاور روحى محمد ( ص ) نيز بود . او نقش همان مشاورانى را كه در اديان يكتاپرست به كمك پيامبران آمده بودند بازى مىكرد . پس از اينكه تعادل روحى خود را باز يافت اولين سؤالش از خديجه اين بود : آيا من يك كاهن شده‌ام ؟ در عربستان كاهن‌ها ، در حقيقت ، نمايانگر افرادى بودند كه جنّ در وجود آنها رخنه كرده و به آنها قدرت پيشگوئى داده است . نقل است حسان بن ثابت ، شاعرى از اهالى يثرب ، كه بعدا مسلمان شد مىگفت : من جنّى دارم كه بر من ظاهر شده ، مرا به زور بر زمين مىزند ، و سپس مجبورم مىسازد تا اين اشعار را بر زبان بياورم . 24 محمد ( ص ) ارزش كمى براى أجنّه قائل بود ، زيرا معتقد بود كه آنان كم‌شعور بوده و اشتباه زيادى مىكنند . به‌هرحال ، اگر راه اثبات سرسپردگى او به خداوند چنين بود ، ديگر نمىخواست زنده بماند . آيه‌هاى قرآن نشان مىدهند كه محمد ( ص ) در طول زندگى خود تا چه حد نسبت به پيشنهاداتى كه ممكن بود توسط جنّيان به كسى تلقين شده باشد حساس بود ، و به همين دليل با دقت تمام آيات قرآن را از شعر عربى مجزا نمود .\r\nهمان‌گونه كه در قبل آمد خديجه با دلواپسى خاصى مىخواست محمد ( ص ) را آرام سازد . او مىگفت : « مطمئن باش كه خدا چنين روش سخت ، مستبدانه و غيرمنطقى براى الهام وحى خود انتخاب نمىكند . تو ( محمد ) در تمام زندگى با خداوند دوستانه برخورد كرده‌اى و او هم در مقابل نخواهد گذارد كه تو شكست بخورى . تو هميشه با بستگان و نزديكان مهربان بوده‌اى ، هميشه كمك و ياور يتيمان و فقرا بوده‌اى ، مهمانان خود را ارج گذارده و تا دم در بدرقه مىكنى ، مدام در پى كمك به نااميدان هستى ، چگونه ممكن است خداوند با تو اينچنين كند . » 25 نهايتا خديجه تصميم گرفت تا موضوع را با ورقه بن نوفل ، پسر خاله‌اش ، كه مسيحى گرديده و كتاب‌هاى آسمانى را مطالعه مىكرد درميان بگذارد . ورقه هيچ شكى در\r\n\r\n\r\n","description":"","footnote":"\r\n( 1 ) - برطبق مدارك صحيح ، تنها در ابتداى نزول وحى حضرت به خود گليم و جامه پيچيده و احساس سرما و لرزه نمود .\r\n","page_name":" 109 ","page_number":113},
  {"content":"\r\n\r\nابلاغ پيامبرى نداشت و بلافاصله با هيجان فرياد كشيد : مقدّسا ، مقدسا . « اگر حرفهاى تو راست باشد بزرگ‌ترين ناموس كه بر موسى ( ع ) ظاهر گرديد بر او هم ظاهر گرديده است . » 26 مدتى بعد ، وقتى ورقه محمد ( ص ) را در كعبه ملاقات نمود به سوى او دويد و پيشانى پيامبر يكتاپرست جديد را بوسيد .\r\nحال اجازه دهيد قدرى در اين تجربه محمد ( ص ) تامل كنيم . نمىخواهيم ، يكطرفه ، اين پديده طبيعى را يك هيسترى ( مرض روانى ) يا اعتقادى شيطانى يا جنّى شدن بناميم . در تمام اديان ، الهام ، شكل پسنديده‌اى از اشراف بر واقعيات درون است ، چه از ديدگاه هنر و چه از منظر دين . شعر يا پيام به نظر مىرسد كه با خالق خود به طرز نامرئى صحبت كرده و اعلام وجود مىنمايد . همچنين خالق يك شعر يا يك تفكر نيز احساس مىكند كه از جائى نامرئى به او الهام گرديده است ، جائى كه وجود مستقلى در جهان خلقت داراست . مشهورترين شاهد ما بر اين مدعى داستان ارشميدس است كه وقتى در حوض آب گرم حمام استراحت مىكرد ناگهان بيرون پريد و فرياد زد : يافتم ، يافتم . گوئى هنگام استراحت مغز او در حالت گيرندگى بهترى قرار داشته و توانسته بود نيروى مستقلى را خارج از ذهن او جذب نمايد .\r\nتمامى افكار خلاق و با خلوص از يك نظر الهامى الهى هستند . براى خلق آنها شما بايد به درون دنياى تاريك واقعيت‌هاى آفريده نشده پريد . اگر به الهام با اين منظر نگاه كنيم ، ديگر آن را به معناى ردّ كردن دلايل عقلانى نمىبينيم ، بلكه سرعت بخشيدن به رهائى عقلى است كه در جائى نامرئى اسير شده است ، و ما به آنها بدون آمادگى قبلى اجازه جهش مىدهيم . بنابراين ، با دريافت الهام ، راه‌حل مسأله بدون تلاش زياد يا داشتن آمادگىهاى منطقى به دست مىآيد . يك مبتكر خلاق هميشه از يك دنياى كشف نشده و همانند قهرمانان افسانه‌هاى باستان باز مىگردد ، درست مانند آنكه چيزى را از خدايان باستان دزديده و براى بشريت به ارمغان آورده است پس ، با اين ديدگاه ، مىتوانيم الهامات دينى را هم در اين رديف توجيه نمائيم .\r\nشاعرى كه در هنگام خواندن اشعار خود به حالت خلسه فرو رفته و بىقرار مىگردد ، در حقيقت به نداى درون خود گوش فرا مىدهد . در اين حالت او نقش واسطه با عالم ماوراء الطبيعه را بازى مىنمايد و ندانسته پيام‌آور خدايان گرديده است . در جامعه كوچك مكّه هوشمندى مردمان يكسان به نظر مىرسيد ، و اگر\r\n\r\n","description":"","footnote":"","page_name":" 110 ","page_number":114},
  {"content":"\r\n\r\nبخواهيم به واقعه وحى نازل شده بر محمد ( ص ) به ديده غير الهى « 1 » نگاه كنيم ، بايد بگوئيم كه او براى حل مشكلات جامعه خود كه همه به آن مىانديشيدند ولى راه حلى براى آن نمىيافتند توانست تا عميق‌ترين مراتب فكر و انديشه خود نفوذ كرده و از آن چيزى را بيرون آورد كه براى هم‌رديفان او غيرممكن بود ، زيرا آنان تحمل شنيدن چنين پيام‌هائى را نداشتند . چنان كه در آينده خواهيم ديد ، او قرآن را آيه به آيه و سوره به سوره براى مردم بازخوانى نمود درحالىكه بسيارى از مردم آن را غيرعقلانى و بيهوده مىديدند . آيه‌هائى كه مىتوانست با شكستن تهجر و تعصب فكرى ، پاسخگوى بسيارى از خواسته‌هاى درونى آنان كه ساليان سال نتوانسته بودند جوابى براى آنها بيابند باشد . در هر دينى خداوند ، يا حقيقت محض ، تعريف مشخص خود را دارد . به همين دليل اعراب حجاز نيز به دنبال دينى مىگرديدند كه راه‌حل‌هاى ممكن را براى مشكلات خاص آنان ارائه دهد . آنها خداى مسيحيت را كه براساس فلسفه خدايان يونان باستان صورت منطقى و فلسفى به خود گرفته بود نمىپسنديدند . بنابراين ، محمد ( ص ) به‌طور مشخص فلسفه و روش پيامبران عبرى را دنبال نمود ، كه با محيط و فرهنگ عربستان و خاورميانه سازگارى بهترى را داشت .\r\nجاى تعجب نيست كه بيشترين جمعيت مسلمانان را در سوريه ، بين النهرين ، ايران و شمال آفريقا ببينيم . اين مناطق به نظر مىرسد كه آمادگى بيشترى براى جايگزينى اسلام در تضاد با اديان فلسفى خدايان يونان قديم دارا بودند .\r\nچنين به نظر مىرسد كه در ابتدا محمد ( ص ) ايده‌اى براى برپائى يك دين جهانى نداشت . او بيشتر به فكر اعراب بود « 2 » كه به شدت از تمدن بشرى و ايده‌هاى دينى صحيح دور مانده بودند . خداوند براى يهوديان و مسيحيان كتاب ارسال داشته بود ، قرآن آنان را اهل الكتاب ( صاحبان كتاب ) مىنامد ، ولى براى اعراب هيچ كتابى ارسال نگرديده بود . به همين دليل قرآنى هم كه محمد ( ص ) در غار حرا بازخوانى مىنمود به زبان عربى بود . اين آيات پاسخى به نيازهاى عميق‌تر اعراب بودند . او\r\n\r\n\r\n","description":"","footnote":"\r\n( 1 ) -  Secular \r\n( 2 ) - اين گفتار مؤلف چنان‌كه پيداست حدسى است كه خلاف واقع است . قرآن صريحا به پيامبر مىفرمايد :  « وَ ما أَرْسَلْناكَ إِلَّا كَافَّةً لِلنَّاسِ »  ( ما تو را براى تمامى مردمان و نه فقط اعراب مبعوث نموده‌ايم ) و اينكه قرآن به زبان عربى است چون پيامبر از ميان اعراب برخاسته است و قرآن بيان مىكند كه هر پيامبرى به لسان قومش مبعوث گشته است .\r\n","page_name":" 111 ","page_number":115},
  {"content":"\r\n\r\nتوانسته بود به عميق‌ترين مرتبه هوشيارى بشر دست يابد ، تا جائى كه تشخيص دهد اين جامعه تا چه حدّ به انحراف كشيده شده است و راه‌حل اختصاصى اين انحرافات چه بايد باشد .\r\nما غالبا « وحى » را انديشه يا تصورى كاملا اصيل توصيف مىكنيم . ولى علم لغت‌شناسى « 1 » آن را به معناى كشف يا آشكار شدن و فاش شدن معرفى مىكند . هيچ ديدگاه يا برداشت دينى ، برطبق ماهيتش ، نمىتواند اصيل باشد ، زيرا مدعى است كه به حقيقتى بنيادى و ماقبل وجودى اشاره دارد . اما محمد ( ص ) اين حقيقت را خيلى بهتر از ساير پيامبران و رهبران مذهبى كشف و بيان كرد . پس در مورد خود « وحى » ، اتفاق تازه‌اى در غار حرا به وقوع نپيوست . اين همان دين قديمى خداوند بود كه بارها براى مردمان مختلف نازل شده بود ، ولى حالا براى اعراب تحكيم مىشد . دين اللّه ، كه محمد ( ص ) در غار حرا به تبليغ آن مأمور شد ، در حقيقت از ابتداى خلقت وجود داشت . خداوند آدم را خليفه ( جانشين ) خود در روى زمين ساخت و پس از آن پيامبران را يكى پس از ديگرى به زمين فرستاد . 27 پيام‌ها هميشه يكسان بودند .\r\nپس اديان هم اصالتا يكى بودند . قرآن هيچگاه وحى پيامبران قبلى را ردّ نمىكند ، همه را از يك منبع دانسته و كتب آسمانى را يكى مىبيند . 28 ولى هشدار مىدهد كه اكثر پيروان اين كتاب‌ها به نحو درست بدان عمل نمىكنند . مهم تسليم بودن به خداوند است ، نه اسارت در بند نيازهاى جسمانى انسان ، كه براساس فطرت اوليه در وجود او قرار داده شده است . مردم هيچ تمايلى براى داشتن دينى به جز دين خداى يكتا در خود نمىبينند . 29 همه پيامبران فقط يك ادعا داشتند : خداوند از طريق آنان خود را به مردم مىنماياند . به همين دليل مىبينيم كه قرآن از زبان عيسى مسيح هم ، اديان ديگر را تائيد نموده و ظهور پيامبر جديدى به نام احمد ( كه معادل با كلمه محمد ( ص ) است ) را بشارت مىدهد . قرآن مىگويد :\r\nمسيح پسر مريم گفت : « اى فرزندان اسرائيل ، من فرستاده خداوند هستم و تورات را تائيد مىنمايم و شما را به ظهور پيامبرى احمد نام بشارت مىدهم . » 30\r\n\r\n\r\n","description":"","footnote":"\r\n( 1 ) -  Etymology \r\n","page_name":" 112 ","page_number":116},
  {"content":"\r\n\r\nاما در مورد وحى نازل شده بر محمد ( ص ) ، يك تفاوت كلى با ساير پيامبران وجود داشت ، و آن هم اين بود كه خداوند براى اولين‌بار اين پيامبر و وحى خود را براى قريش و به زبان عربى ارسال مىنمود . « 1 »\r\nدرباره وحى و انواع آن تفاسير مختلفى وجود دارد . بد نيست كه ما در اين‌باره كمى دقت نمائيم ، زيرا به نظر من همراهى و كنار آمدن با اسلام تنها مسأله‌اى نيست كه غرب بايستى به آن بيانديشد ، بلكه ريشه غير هم‌گونى مسيحيت و اسلام درجاى ديگر است . پس از مرگ محمد ( ص ) يهوديان و مسيحيان در دين خود آزاد بوده و اجبارى به مسلمان شدن نداشتند و آنان را مردمان صاحب كتاب مىنامند . در سرتاسر امپراطورى اسلام طى قرن‌ها مشكلى براى هم‌زيستى با آنان وجود نداشت .\r\nبعدا زرتشتيان ، هندوها ، بودائىها و سيك‌ها هم در رديف اديان صاحب كتاب قرار گرفتند . « 2 » طى چند قرن مسلمانان از هم‌زيستى در كنار ساير اديان ابائى نداشتند ، ولى اروپاى غربى به هيچ‌وجه حاضر به قبول مسلمانان و يهوديان در قلمرو خود نبود .\r\nنزول وحى در غار حرا در سال 610 ميلادى مسلما حادثه بسيار بزرگى در تاريخ بشر به شمار مىآمد ، ولى اين حادثه در حقيقت شروع كار بود . معجزه قرآن ، از نظر مسلمانان ، تنها در وحى غار حرا يا ادامه آن در مكه و مدينه خلاصه نمىگردد ، بلكه در جذابيت آن براى كشاندن ميليون‌ها انسان طى چند قرن به سوى اسلام و باور داشتن اين آيات نهفته است . دين اسلام توانسته در هر زمان خود را با شرائط زمان و مكان تطبيق داده و به صورتى جذاب همان پيام‌ها و منظره‌هاى اوليه خود را براى مردمان هر نسل و دوره‌اى از تاريخ حفظ نمايد .\r\nقرآن محمد ( ص ) را أمّى ، يعنى بىسواد مىخواند ، ولى هدف قرآن از تكيه بر أمّى بودن پيامبر ، القاء الهى بودن پيام وحى است . بعضى از محققان غربى بر اين باورند كه محمد ( ص ) چون تاجر بوده حتما خواندن و نوشتن را مىدانسته است و هدف از أمّى ناميدن او نه بىسواد بودن خود اوست بلكه او را پيامبر افرادى معرفى مىنمايد كه داراى كتاب نيستند . بدين ترتيب ، لغت « أمّى » به معناى غيريهودى ترجمه مىشود . بعضى از نويسندگان هم به‌طور غلط أمّى را مربوط به أمّت دانسته و\r\n\r\n\r\n","description":"","footnote":"\r\n( 1 ) - به پاورقى صفحه قبل رجوع كنيد .\r\n( 2 ) - منظور از كتاب ، كتاب‌هاى آسمانى است كه از جانب خداوند بر يكى از انبياء الهى نازل شده است . با اغماض از دين زرتشتى ، اديان هندو ، بودا و سيك مسلما اديان آسمانى نيستند .\r\n","page_name":" 113 ","page_number":117},
  {"content":"\r\n\r\nآن را « پيامبر مردمان » ترجمه كرده‌اند . در حقيقت ، أمّى و أمّت هيچگونه رابطه‌اى با يكديگر ندارند و مسلمانان اين ارتباط را بىمعنى و توهين‌آميز مىدانند . مىبينيم كه حداقل براى هزار سال غربيان قادر نبودند كه براى محمد ( ص ) وظيفه و مأموريت پيامبرى قائل شوند . اين مسأله خود نوعى مبارزه غرب براى غير أمّى نشان دادن پيامبر و مخالفت غيرمنطقى با او بوده است . هيچ سند تاريخى دقيقى از اينكه محمد ( ص ) مىتوانسته است بنويسد و بخواند وجود ندارد . تاريخ گوياى اين مسأله است كه او هرگاه مىخواست نامه‌اى بنويسد آن را براى على ( ع ) بازگو مىكرده است و او مىنوشته است . اينكه او خواندن و نوشتن را مىدانسته ولى آن را پنهان مىكرده است به نوعى شعبده‌بازى بيشتر شباهت دارد تا به واقعيت . بنابراين ، تعبير لغت أمّى به بىسواد به حقيقت نزديك‌تر است تا به ساير معانى . اين تفسير براى مسلمانان همان اهميتى را دارد كه تفسير معنى تولد در حين بكر « 1 » در نزد مسيحيان داراست . آنها در مورد خصوصيات انسان پيام‌آور وحى ، معتقدند : پيام وحى به وسيله يك انسان زمينى نمىتواند ارسال گردد .\r\nولى اين نيز اشتباه است كه فكر كنيم محمد ( ص ) نقش تلفن را بين خداوند و مردم ايفا مىكرد . او مانند بقيه پيامبران گاهى پيام وحى را با كلام دريافت مىكرده و گاهى نيز از راه رؤياها و تصاوير . 31 همان‌گونه كه قبلا ذكر شد ، عايشه ( همسر پيامبر ) مدعى است كه وحىهاى ابتدائى محمد ( ص ) بيشتر جنبه رؤيا و تصاوير داشته است ، تا جارى شدن لغات بر زبان . در اين حالت رؤياهاى مبهم ولى بسيار هيجان آور بر او ظاهر مىگرديد كه معنى كردن آنها سخت بود : اولين آثار پيامبرى مانند فلق ( سپيده صبح ) بر چهره او ظاهر گرديد . 32 اين جمله بر جهش ناگهانى جهان از تاريكى به روشنائى صبح تأكيد دارد ؛ اين پديده فقط در اين نواحى از كره زمين ( نزديك به خط استوا ) كه آفتاب بدون داشتن سپيده صبح طلوع مىكند ديده مىشود . محمد ( ص ) آنچه را كه تجربه كرد تصوير اميدى قوى و ناگهانى بود تا يك پيام خاص .\r\nاحاديث اسلامى نشان مىدهند كه بيان اين پيام در قالب كلمات ، براى محمد ( ص ) كار آسانى نبوده است . محمد ( ص ) مىگويد : « من هيچگاه پيام وحى را\r\n\r\n\r\n","description":"","footnote":"\r\n( 1 ) -  Virgin Birth \r\n","page_name":" 114 ","page_number":118},
  {"content":"\r\n\r\nدريافت نكردم مگر آنكه تصور كردم بخشى از روحم از من جدا شد . » 33 كار او دردناك بود . مىگويد : « بعضى مواقع جملات را كاملا واضح مىشنوم ، درست مانند آنكه كسى براى من صحبت مىكند ، اما گاهى براى درك آنها به دل‌درد شديد مبتلا مىشوم ، زمانى كه دل‌دردم تمام شد مىفهمم كه پيام را درك كرده‌ام . « 1 » » 34\r\nبنابراين ، مىبينيم كه او براى يافتن پاسخ مشكلات به عمق وجود خود مراجعه مىنمايد ، درست مانند شاعرى كه از درون خود شعر را بافته و در فضا رها مىسازد .\r\nقرآن به او هشدار مىدهد : به جملات بدون معنى ( كه بايد تفسير گردند ) با نگاه مثبت بنگر ، و هيچگاه براى بيان آيات قبل از تمام شدن وحى عجله مكن : 35\r\nزبان خود را به بازخوانى وحى مجنبان تا بدان شتاب كنى ، همانا فراهم‌آوردن و خواندن آن برماست . پس چون آن را بخوانيم خواندش را پيروى كن ، آنگاه بيان آن بر ماست . 35\r\nاين اصوات مقدس مسلما به‌طور مستقيم از آسمان صادر نمىگرديدند ، خداوند موجود قابل توصيفى كه اينچنين پيام خود را در عالم خارج ارسال دارد نمىتواند باشد . پيامبر بايد از درون خود اين پيام‌ها را دريافت مىداشته است . « 2 » بعدها صوفيان و عرفاى مسلمان ، اين پيام را به عنوان حضور خداوند در بطن موجوديت ما انسان‌ها تفسير نمودند . بعضى از آنان پيام الهى را بدين صورت مىشنيدند : خدائى به جز خود شما وجود ندارد .\r\nبه‌هرحال ، كسى به درستى نمىداند كه محمد ( ص ) در دوران شروع وحى چه مقدار وحى دريافت نموده است . ولى مىدانيم كه خديجه و ورقه بن نوفل كاملا در مورد اين وحىها سكوت اختيار نمودند . بعضى از غربيان سعى نموده‌اند كه محمد ( ص ) را يك فرد خودنما و جاه‌طلب نشان دهند اما وقايع بعدى اين افكار را ردّ مىكنند . پس از دريافت چندين وحى ، براى حدود دو سال وحى برمحمد ( ص )\r\n\r\n\r\n","description":"","footnote":"\r\n( 1 ) - اين‌گونه تفاسير سند صحيحى ندارند .\r\n( 2 ) - خداوند موجود قابل توصيفى نيست ، ولى قابل توصيف نبودن ربطى به عدم ارسال پيام ندارد و بلكه خداوند بر تمامى انبياء خود وحى فرستاده و آنها را هدايت كرده است و امورى را كه موجب سعادت و راهنمائى مردم بوده به رسول خود ابلاغ نموده است .\r\n","page_name":" 115 ","page_number":119},
  {"content":"\r\n\r\nقطع گرديد . اين دوره براى او بسيار سخت و بىمعنى بود و بعضى از نويسندگان آن را به خودكشى دوره پيامبرى وى نسبت داده‌اند . اين سكوت وحشتناك و كشنده ادامه داشت ، تا زمانى كه ناگهان سوره 93 ضحى ، صبح مانند نورى در تاريكى منفجر گرديد :\r\nسوگند به روشنائى و برآمدن روز ، سوگند به شب چون درآيد و آرام گيرد ، كه پروردگارت نه تو را فرو گذاشته و نه دشمن داشته است . هر آينه آن جهان براى تو بهتر است از اين جهان . هر آينه پروردگارت تو را بخششى خواهد كرد كه خشنود شوى . آيا تو را يتيمى نيافت پس جاى و پناه داد ، و راه گم كرده‌ات يافت پس راه نمود ، نيازمندت يافت پس بىنياز و توانگر ساخت . پس يتيم را خوار مدار و مران ، سائل را بانگ نزن و مران ، و به نعمت پروردگارت سخن گوى . 36\r\nحال محمد ( ص ) آماده بود تا مأموريت خود را آغاز نمايد . او يقين نموده بود كه اين آيات مستقيما از طرف خداوند صادر مىشوند . او ديگر كاهن مشتبه شده نبود .\r\nاما آغاز اين كار نياز به شجاعت و شهامت خاصى داشت كه بايد راهى بر آن بيابد .\r\nاو پيشنهاد ورقه را پذيرفت و خود را پيامبر قريش ناميد . « 1 » حال بايد مأموريت خود را به مردم اعلام نمايد . ورقه خطرات اين كار را به او هشدار مىداد . او ( ورقه ) پيرمردى بود كه اميد به زنده ماندن نداشت ، ولى آرزو مىكرد كه مىتوانست آنقدر زنده بماند تا وقتى مردم پيامبرى محمد ( ص ) را ردّ مىكنند بتواند به او كمك كند : محمد با نااميدى پرسيد : آيا واقعا مرا طرد خواهند كرد ؟ ورقه غمگين پاسخ داد : « آرى هيچ پيامبرى در سرزمين خود مورد تحسين قرار نگرفته است . » پس محمد ( ص ) بسيار محتاط بود كه چگونه پيام‌رسانى خود را آغاز نمايد . او مىدانست كه ادعاى او مضحك به نظر خواهد آمد . مردم فكر خواهند كرد كه او جاسوس امپراطورى روم است ، درست مانند حنيف مسيحى ، عثمان بن الحويرث . همچنين امكان دارد كه او را به خيانت و دوروئى و بىدينى عليه سنت‌هاى قومى متهم سازند . به‌هرحال ، محمد ( ص ) قبول كرد كه اين مأموريت را بپذيرد و اين پذيرش او را در راهى قرار داد كه قبلا تصور آن را نيز نمىكرد .\r\n\r\n\r\n","description":"","footnote":"\r\n( 1 ) - اين مطلب كه پيغمبر به پيشنهاد ورقه خود را پيامبر ناميد مضحك است . آيات قرآن و وحى الهى او را رسول اللّه ناميده است . در قرآن پيوسته از آن حضرت به عنوان رسول خدا تعبير مىكند .   « إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّهِ وَ اللَّهُ يَعْلَمُ إِنَّكَ لَرَسُولُهُ »   يا     « يس وَ الْقُرْآنِ الْحَكِيمِ إِنَّكَ لَمِنَ الْمُرْسَلِينَ »     و آيات فراوان ديگر و خود مؤلف در صفحات قبل ماجراى نزول وحى توسط جبرئيل را در غار حراء بر آن حضرت بيان نموده‌اند .\r\n","page_name":" 116 ","page_number":120},
  {"content":"\r\n . \r\n","description":"","footnote":"","page_name":" 117 ","page_number":121},
  {"content":"\r\n . \r\n","description":"","footnote":"","page_name":" 118 ","page_number":122},
  {"content":"\r\n\r\n\r\nفصل پنجم بشارت‌دهنده\r\nدر آن شب ( شب وحى ) محمد ( ص ) با آن‌چنان تجربه سنگين و وحشت‌آورى دست و پنجه نرم كرد كه نظير آن را فقط در داستان كشتى گرفتن يعقوب با فرشته مىتوان سراغ گرفت . « 1 » حالا او بايد به مردم خود پيامى را ابلاغ كند كه از اعماق روح خود به سختى بيرون كشيده بود . سوره صبح ( ضحى ) پيامش بسيار واضح و روشن بود : همه مردان و زنان بايد از افراد ناتوان و بىبضاعت قبيله دستگيرى نمايند .\r\nالبته اين پيام جديدى به نظر نمىرسيد . قانون قديمى مروت نيز همين را مىگفت ، ولى گوئى قريش ديگر آن قانون را به فراموشى سپرده بود . قرآن مىگويد اين پيام در حقيقت همان پيام اصلى وحى براى كليه پيامبران قبلى است « 2 » كه خداوند در روى زمين به آنان مأموريت تبليغ داده است . سنت مسلمانان بر اين باور است كه خداوند 124000 پيامبر براى راهنمائى انسان ارسال داشته است . اين در حقيقت يك عدد نمايشى از بىنهايت مىتواند باشد . يعنى خداوند هيچ محلى براى نادان ماندن بشريت باقى نگذارده است ، اگرچه انسان‌ها هميشه با پيام وحى با سرسختى مقابله كرده‌اند .\r\n\r\n\r\n","description":"","footnote":"\r\n( 1 ) - تشبيه سنگينى نزول وحى را به داستان كشتى گرفتن يعقوب با فرشته عجيب است ، داستانى كه از تحريفات تورات است .\r\n( 2 ) - بلكه پيام اصلى وحى براى پيامبران توحيد ، پذيرش نبوت ، اعتقاد به معاد و در صحنه زندگى براساس اين اعتقادات عمل كردن و پايبند به اخلاق انسانى بودن است .\r\n","page_name":" 119 ","page_number":123},
  {"content":"\r\n\r\nدر سال 612 ميلادى ، محمد ( ص ) در آغاز مأموريت خود نظرى بسيار ملايم و مداراگرايانه داشت . او مسيح و نجات دهنده نبود ، هيچ مأموريت جهانى نداشت ، حتى در اين تاريخ فكر نمىكرد كه تبليغ خود را به ساير اعراب جزيره نيز برساند . او بايد فقط اين پيام را به عنوان آخرين پيامبر در سلسله پيامبران به مردم مكه و محيط اطراف آن ابلاغ نمايد . 1 او در پى سازماندهى سياسى نبود . 2 او فقط يك « 1 » بشارت‌دهنده ( نذير ) بود . البته برداشت او از اين مأموريت در آينده تغيير خواهد كرد ، ولى در آغاز چنين مىنمود كه او هدفى جز ارشاد و رهائى مردم قريش از انحرافاتى كه بدان دچار گرديده بودند ندارد :\r\nاى جامه به خود پيچيده ، برخيز و بيم ده ، و پروردگارت را به بزرگى ياد كن و جامه خويش را پاك ساز ، و از ناپاكى و پليدى دورى گزين ! 3\r\nولى اين بدان معنى نيست كه او با پيامى بىهدف و بىارزش آغاز نمود . در سوره‌هاى ابتدائى قرآن روز قيامت به‌طور خيلى خلاصه ذكر مىگردد ، ولى بقيه پيام‌ها همگى اميدبخش و شادىآور هستند . او مىخواست كه همه مردان و زنان مكه از زيبائى و خوبى خداوند بر روى اين دنيا ( زمين ) آگاه گردند . خدا آنان را خلق كرده است و همه جهان را نيز براى استفاده و بهره‌ورى آنان خلق نموده است .\r\nبا بررسى دقيق آيات مربوط به خلقت و آثار خداوند در زمين ، كه قريش قادر به انكار آنها نيست ، كم‌كم احساس خود كم‌بينى و حقارت بر قريش ظاهر گشته و در عوض عظمت و بزرگ‌منشى محمد ( ص ) بر آنها بيشتر روشن مىگردد :\r\nمرده باد آدمى ، چه كافر و ناسپاس است . او را از چه چيز آفريد ؟ از نطفه‌اى آفريدش پس به اندازه‌اش نهاد . سپس راه را برايش آسان ساخت . سپس او را بميراند و در گور كرد . سپس آنگاه كه بخواهد او را برانگيزد . نه چنين است ، كه هنوز آنچه را به او داده نگزارده و به جاى نياورده است . پس آدمى بايد به خوراك خود بنگرد . همانا ما آب باران\r\n\r\n\r\n","description":"","footnote":"\r\n( 1 ) - آيات قرآن خلاف ادّعاى مؤلف را ثابت مىكنند و پيامبر اسلام را منجى انسان‌ها و نجات‌دهنده از ظلمت‌ها و تاريكىها معرفى نموده و وى را مبعوث براى تمامى جهانيان معرفى مىكنند ، و نشان مىدهند كه او از همان ابتداى مأموريت الهى خود به نتيجه كار خود آگاهى كامل داشته و حتى قبل از هجرت در مكه كه در ضعف بوده و مسلمين مقهور كفار قريش بودند بارها آينده اسلام را براى اصحاب خود بيان كرده و نويد فتح و پيشرفت را به آنان داده و حتى خبر فتح ايران و روم و شام را در آينده‌اى نه چندان دور به آنان داده است .\r\n","page_name":" 120 ","page_number":124},
  {"content":"\r\n\r\nرا فرو ريختيم فرو ريختنى . سپس زمين را بشكافتيم شكافتنى . پس در آن دانه‌ها رويانيديم و انگور و سبزى ، و درخت زيتون و خرما ، و بوستان‌هاى پر درخت ، و ميوه و علف ، تا برخوردارى باشد براى شما و چارپايان . 4 ولى هنوز آنها از اينكه در راه خداوند قرار گيرند سرباز زده و مقاومت مىكنند .\r\nمحمد ( ص ) فهرستى طولانى از خواسته‌هاى خود را عرضه نمىكند ، و فقط سعى در اصلاح عاداتى دارد كه جزو افتخارات سنتى و تاريخى اعراب به شمار رفته و در ذهن آنها جاى گرفته است . آنچه قرآن مىطلبد فقط تلاش براى ايجاد جامعه‌اى برابر و به دور از تعصبات طبقاتى است ، كه قشر آسيب‌پذير آن به درستى و امنيت بتوانند در آن زندگى نمايند . اين زيربناى پيام قرآن است . « 1 » اگر مسلمانان امروزه مداراناپذير به نظر مىرسند ، اين بدان معنى نيست كه آنان ديده حقيقت بين نداشته و در اعمال نظرهاى خود فقط قصد رقابت دارند ، همان‌گونه كه مسيحيت در طى قرون چنين بوده است . آنها در مقابل بىعدالتى و ظلم مداراناپذير هستند ، حال فرد ظالم ، اشخاصى از خود مسلمانان مانند محمد رضا پهلوى ( ديكتاتور سابق ايران ) يا انور سادات ( رئيس‌جمهور مصر ) باشند ، يا كشورهاى غربى . پيام‌هاى اوليه قرآن بسيار ساده است : اين خطاست كه شما مال و ثروت را صرفا براى لذات و استفاده شخصى تكثير نمائيد ، اما درست آن است كه با انفاق و دادن زكات ثروت را در توده مردم پخش كنيد و جامعه‌اى با مساوات و برابرى ايجاد نمائيد .\r\nمحققان غربى بر اين باورند كه ما نمىتوانيم محمد ( ص ) را يك فرد سوسياليست بدانيم . آنان مىگويند كه محمد ( ص ) هيچگاه سعى نكرد سرمايه‌دارى را كه اساس جامعه قريش بر آن بنا نهاده شده بود از بين ببرد يا فقر را ريشه‌كن سازد ، چون مىدانست هر دو اينها در جامعه قرن هفتم عربستان كارى بسيار دشوار و غيرممكن است . محمد ( ص ) ممكن است به مفهوم امروزى سوسياليست نباشد ، ولى اگر با ديدى عميق نگاه كنيم او را دقيقا يك فرد سوسياليست مىيابيم ، و اين روش فكرى او آثارى عميق و پاك‌نشدنى بر افكار و عقايد مسلمانان برجاى گذارده است .\r\nدرست است كه او ثروت و مالكيت را آن‌گونه كه عيسى مسيح محكوم كرد نفى\r\n\r\n\r\n","description":"","footnote":"\r\n( 1 ) - تلاش قرآن فقط براى ايجاد جامعه‌اى برابر و دور از تعصبات طبقاتى نيست . تلاش قرآن براى هدايت انسان‌ها به مقام انسانيت و فضايل اخلاقى و انسانى و . . . است و چون انسان ناچارا در اجتماع بسر مىبرد بايد جامعه برابر و دور از تعصبات طبقاتى باشد تا حركت آدمى به سوى غايات اساسى سهل‌تر و امكان‌پذيرتر باشد والّا بر شخص متأمّل پوشيده نيست كه زيربناى پيام قرآن دعوت به توحيد است .\r\n","page_name":" 121 ","page_number":125},
  {"content":"\r\n\r\nننمود و مسلمانان مجبور نيستند تمام دارائى و ثروت خود را به فقرا ببخشند . اما آنان بايد آزادمنش بوده و هميشه بخشى از ثروت خود را براى فقرا و مستمندان در نظر بگيرند . به همين دليل زكات يكى از اركان ( اصول ) پنج‌گانه اسلام معرفى مىشود « 1 » . 5 حكم زكات را در ابتدائىترين دستورات اخلاقى اسلام به راحتى مشاهده مىنمائيم . 6 مسلمانان نبايد به تكاثر اموال ( احتكار پول ) « 2 » بپردازند يا براى ايجاد جامعه‌اى كه فقط رقابت پول و سرمايه در آن نقش دارد تلاش نمايند . 7 آنها بايد مواظب مستمندان بوده و از اموال يتيمان در هنگام سرپرستى آنها به درستى نگهدارى كرده و در بهبود آن اموال بكوشند . در آنها تغييرى به نفع خود ندهند ، بدان‌گونه كه عادت بسيارى از قريش بود . 8 از اين مبناى اخلاقى ، حتى در زمانى كه اسلام به يك امپراطورى قدرتمند تبديل گرديده و ثروتمندان بسيارى در اجتماع آن زندگى مىكردند ، به خوبى حفظ و مراقبت مىگرديد . اين مساوات‌طلبى اسلام بدين معنى بود كه طبق قانون الهى نقش سياسى خليفه روزبه‌روز كمرنگ‌تر شده و فقط به عنوان نماد اتحاد مسلمين در رأس حكومت قرار داشت . اگرچه دربار ثروتمند بود « 3 » ولى مسلمانان متعصب ، در هر مقام و موقعيت اجتماعى ، و قضات و عرفا همگى بر اين عقيده بودند كه تظاهر به چنين ثروت‌هايى كارى غيراسلامى است . زمانى كه يك حكمران مىخواست اعتبار خود را نزد مردم بالا ببرد ، اولين كارى كه انجام مىداد توزيع ثروت اضافى خود در بين فقرا و نيازمندان براى ايجاد مساوات در جامعه و دقت در خرج و مخارج شخصى خود بود . به همين دليل نور الدين و صلاح الدين ، كه در زمان جنگ‌هاى صليبى بزرگ‌ترين سازماندهىهاى مسلمانان را براى جنگ با مسيحيان پايه‌ريزى نمودند ، در آغاز كار ، براى جلب اعتماد پيروان خود ، تمامى ثروت خود را تقسيم نموده و مانند افراد عادى زندگانى مىكردند .\r\nبدين ترتيب آنان ثابت نمودند كه در خاور نزديك بهترين مسلمانان هستند . مردم نيز به آنها اعتماد كردند ، زيرا زندگى شخصى آنان را با پيامبر مقايسه مىكردند .\r\nمحمد ( ص ) در تمام طول حيات خود به سادگى و با حداقل معيشت به زندگى پرداخت ، حتى وقتى كه به آقا ( سيد ) عربستان تبديل گرديد . او از تجمل‌گرائى بيزار\r\n\r\n\r\n","description":"","footnote":"\r\n( 1 ) - زكات جزء فروع دين است و از اجزاء اصول دين نيست .\r\n( 2 ) - تكاثر در اصل بمعنى فزون‌طلبى و زياده‌خواهى است .\r\n( 3 ) - اين‌گونه خلافت‌ها و دربارها ربطى به اسلام صحيح نداشته و انحراف از آن مىباشد .\r\n","page_name":" 122 ","page_number":126},
  {"content":"\r\n\r\nبود و اغلب در خانه‌اش چيزى براى خوردن پيدا نمىشد . او هيچگاه بيش از يك دست لباس نداشت و هرگاه همراهان او پيشنهاد مىكردند كه براى مجالس رسمى و ميهمانىها لباس ديگرى اختيار كند از اين كار سرباز مىزد . لباس‌هاى زمخت و خشنى داشت كه اكثريت مردم عادى به تن مىكردند . وقتى به او هديه يا غنيمتى مىرسيد آن را بلافاصله بين فقرا تقسيم مىكرد . شعار او اين بود : بهشت از آن مستضعفين است ، و آنها قبل از ثروتمندان به آن پا مىگذارند . بنابراين جاى تعجب ندارد كه پيروان اوليه او از ميان محروم‌ترين افراد مكه بودند . بردگان و زنان هر دو اميد به نجات و رهائى از ظلم و ستم را در اين دين احساس مىكردند . اگرچه محمد ( ص ) توانست ثروتمندان و قدرتمندان قريش را به خود جذب نمايد ، ولى در ابتداى امر آنها بسيار بىاعتنا بودند . وقتى مسلمانان در كعبه جمع مىشدند ، ثروتمندان چهره درهم كشيده و از معاشرت با كسانى كه به دور نوه عبد المطلب بزرگ جمع مىشدند شرم داشتند . وقتى اسلام قوىتر شد ، اين گروه ثروتمندان نبودند كه ياران اصلى محمد ( ص ) را تشكيل مىدادند ، بلكه غالبا فقيرترين سطوح قريش بودند كه به اسلام گرويده بودند . اين انتخابى شخصى نبود . محمد ( ص ) به خوبى دريافته بود كه براى خشنودى خداوند بايد زيربناى جامعه اسلامى را براساس عدالت و مساوات پايه‌ريزى نمايد ، جامعه پاك و درستى كه به دستورات خداوند پاسخ مثبت داده و به رواج مساوات و برابرى بپردازد .\r\nيك فرد بىدين امروزى ممكن است سوال كند كه براى انجام اين كارها چه نيازى به خدا بود ؟ به عوض رفتن به دنبال چنان تجربه سخت و ملال‌آور وحى در غار حرا ، چرا او به سادگى يك مبارزه جدى عليه بىعدالتى را شروع نكرد ؟ پاسخ ساده است : او به خوبى مىدانست كه مشكل جدىتر از آن است كه با اصلاح اجتماعى و مبارزه سياسى بتوان آن را حل كرد ، و اگر هم در آن راه موفق گردد بسيار سطحى و ظاهرى خواهد بود . اين تغيير نمىتوانست اثربخش باشد مگر آنكه قريش در عمق احساس درونى خود تغييرات ريشه‌اى به وجود آورد . او به خوبى و هوشيارانه‌تر از ساير همرديفان خود تشخيص داد كه مريضى مردمان مكه يك عادت بيمارگونه و غيرمنطقى است كه ريشه آن در طغيان ( يطغى ) و استغناء ( استغنى ) نهفته است . 9 در دوره‌هاى ابتدائى شكل‌گيرى قبائل ، احتياج ، به اعراب تفهيم كرده بود كه نجات آنها فقط با اتكا به يكديگر امكان‌پذير است . در شن‌زارهاى عربستان آنها\r\n\r\n","description":"","footnote":"","page_name":" 123 ","page_number":127},
  {"content":"\r\n\r\nهميشه در معرض نابودى كامل قرار داشتند ، ولى موفق شده بودند ، با رعايت احتياط ، بر شرائط سخت و خطرات آن نوع زندگى چيره شوند . در نتيجه ، وقتى به اندازه كافى ثروت اندوختند ، ثروتشان دين آنها گرديد . آنها به اين نتيجه رسيدند كه آقاى سرنوشت خود هستند . قرآن اشاره مىكند كه بعضى از آنان حتى بر اين باور بودند كه پول مىتواند زندگى جاويد به آنها ببخشد ، 10 هديه‌اى كه در روزگار قديم فقط رعايت سنت‌هاى قبيله‌اى مىتوانست به آنان ببخشد . اين تفكر اساس جامعه را در برگرفته بود . حالا هر طايفه با طايفه ديگر در رقابت و جنگ بود ، قبيله هاشم نيز بقاى خود را در خطر مىديد . اتحاد قبائل در حال شكستن بود و به نظر مىرسيد كه وحدت اعراب در حال پاشيدن است . مأموريت محمد ( ص ) مىتوانست اين مشكل را اصلاح نمايد . به همين دليل ، او پس از 20 سال بر قريش پيروز گرديد ، نه تنها به دليل داشتن نيروى بيشتر ، بلكه به علت عدم همبستگى آنان كه نمىتوانستند يك نيروى متحد عليه او سازماندهى كنند . « 1 » وقتى محمد ( ص ) مأموريت خود را آغاز نمود ، فردپرستى شديدى بر اخلاقيات اجتماعى مردم سايه انداخته بود . قرآن تمثيل زيبائى از اين تفكر را در رابطه با روز قيامت نمايان مىسازد . 11 در آن روز چنين فردى حاضر است همه افراد و بستگان نزديك خود را براى نجات شخص خودش قربانى نمايد ، كارى كه در قبائل ابتدائى ، هنگامى كه پيوند مقدس خونى بسته مىشد ، حتى تصور آن هم مشكل بود .\r\nبراى رفع اين كج فهمىها قريش نيازمند تغييرات بنيادى در روح و عادات اخلاقى خود بود . در اين زمان بسيارى از راه حل‌هاى سياسى ، دينى بودند . اما وقتى محمد ( ص ) از قريش درخواست نمود تا جايگاه اللّه ، آفريننده بهشت و دوزخ ، را در اعمال و رفتار خود مشخص نمايند موضوع جديدى را ارائه نمىداد . بىخدائى به معناى مدرن آن ، تا قبل از قرن هيجدهم ، در بين مردم ساير ملل به جز غرب نمىتوانست جايگاهى از نظر روانشناسى داشته باشد . تمامى قريش خداى خدايان ( اللّه ) را مىپرستيدند . بسيارى از آنان معتقد بودند كه اين همان خداى يهوديان و\r\n\r\n\r\n","description":"","footnote":"\r\n( 1 ) - دليل پيروزى پيامبر اكرم امداد الهى و حق‌گوئى و حق‌خواهى و عمل به حق و فضائل اخلاقى بسيار نيكو و وجود دعوت توحيدى آن حضرت در سرشت و فطرت مردم بود . قرآن به پيامبر مىفرمايد :  « وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ »  ( اگر تو شخص خشن ، بداخلاق و قسى بودى مردم از پيرامون تو پراكنده مىشدند ) . وجود غزوات و جنگ‌هاى بسيار زياد در طى ده سال از هجرت تا رحلت آن حضرت حكايت از همبستگى و استقامت كفار در مبارزه با پيامبر مىكند .\r\n","page_name":" 124 ","page_number":128},
  {"content":"\r\n\r\nمسيحيان است . حالا محمد ( ص ) آنها را وادار مىساخت كه به پىآمدهاى چنين تفكرى بيانديشند . او مجبور نبود كه وجود اللّه را ثابت كند ، ولى مىگفت كه اگر به گفته خود ايمان داريد به همان گفته فكر كنيد . يهوديان و مسيحيان اعتقاد داشتند كه خداوند بندگانش را در روز قيامت دوباره برخواهد انگيخت ، اعتقادى كه سنت‌هاى قديمى اعراب كلا آن را ردّ مىكرد ، ولى به‌هرحال آثار خود را بر روح مردم عامى گذاشته بود . حتى ضعيف‌ترين افراد قبيله ( از نظر فكرى ) هم براى خود يك مقصد ابدى متصور بودند كه بسيار مقدس بود . اگر قريش معتقد به خلقت جهان توسط « اللّه » بود ، پس بايد به مخلوقات او هم به چشم جديدى بنگرد .\r\nدر سال‌هاى اوليه دعوت ، هنگامى كه محمد ( ص ) فقط با گروه خاصى از نزديكان مشاوره مىكرد ، مرتبا به قريش گوشزد مىنمود كه شما باورهاى بسيار گرانبهائى داريد كه بايد از آنان به خوبى محافظت نموده و آنها را با شرايط جديد سازگار نمائيد . او به آنان يادآورى مىكرد كه چگونه اين دين نو ، با افتخارات تاريخى آنان سازگارى و همخوانى دارد ، با سال عام الفيل ، زمانى كه خداوند با معجزه خود شهر آنان را از نابودى نجات داد و بر اعتبار آنان افزود . اين يكى از آثار خداوند بود كه بايد به دقت بازنگرى گردد .\r\nآيا نديدى كه پروردگارت با پيلداران چه كرد ، آيا نيرنگ و ترفندشان را تباه و بيهوده نساخت ؟ و بر آنان پرندگانى گروه‌گروه فرستاد ، كه بر آنان سنگ‌هاى گلى مىانداختند ، پس آنان را مانند كاهبرگ‌ها ريز و خورد شده گردانيد . 12\r\nقريش با بزرگداشت اين واقعه تائيد مىكرد كه اين قدرت و مقامى كه امروز پيدا كرده است فقط نتيجه سعى و تلاش شخصى آنها نبوده و نيروى ناپيدائى در آن تاثير داشته است .\r\nقرآن مسأله خاصى را ذكر نمىكرد ، اقرار داشت كه يادآورىكننده هر آن چيزى است كه تا به حال همه كس مىدانسته است . 13 او حقايق قديمى را روشن‌تر و قابل فهم‌تر بيان مىنمود . قرآن در جاهاى مختلف بيان موضوع را با جملاتى نظير « آيا نديده‌اى ؟ » يا « آيا بررسى نكرده‌اى ؟ » شروع مىكند . كلام خداوند ، در حقيقت ، به معناى صدور يكسرى دستورات مستبدانه از بالا نبود ، بلكه دعوتى بود از قريش تا به خود و افكار درون خود مراجعه كند ، با مرور آنها به اصلاح خود بپردازند ، بدون آنكه در صدد نابودى سنت‌ها و روش‌هاى باستانى خود باشند . براى\r\n\r\n","description":"","footnote":"","page_name":" 125 ","page_number":129},
  {"content":"\r\n\r\nمثال ، قرآن به قريش يادآورى مىنمايد كعبه ، كه آنها تا اين اندازه به آن مفتخر هستند ، خانه خدا و يكى از دلائل اصلى موفقيت آنان است ، و به همين دليل فرماندار حبشه در سال عام الفيل به آن حمله‌ور شد . بدون وجود اين عبادتگاه ، كه خداوند براى آنها تدارك ديد ، آنها نمىتوانستند در تجارت موفق شده و ثروتمند گردند و در نتيجه يا از فرط گرسنگى به هلاكت مىرسيدند يا توسط قبائل ديگر تارومار مىشدند .\r\nبراى الفت و پيوستن قريش ، الفت و پيوندشان در سفر زمستان و تابستان ، پس بايد خداوند اين خانه را پرستش كنند ، آن‌كه ايشان را از گرسنگى رهانيد ، طعام داد ، و از بيم ايمنشان ساخت . 14\r\nقرآن نمىگفت كه كنار بنشينيد و همه چيز را به خدا بسپاريد . بلكه برعكس از آنان مىخواست تا با بازنگرى اصولى و ريشه‌اى باورهاى خود آن را با موقعيت جديد سازگار نمايند . قريش علاقمند بود كه عمل مقدس طواف به دور خانه « اللّه » را انجام دهد ، ولى زمانى كه موفقيت‌ها و ثروت خود را مركز آمال و افكار خود مىساخت ، گوئى فراموش مىكرد كه معنى اين مراسم مذهبى چيست . معناى « ايلاف » ، اتحاد قريش به دور اين عبادتگاه مقدس ، به مخاطره افتاده بود ، زيرا آنها ديگر به رسوم معمول باستانى اعتنائى نمىكردند . آنها ديگر هيچ توجهى به كودكان يتيم ، فقرا ، زنان و مردان سالخورده نداشتند . اگر وضع به همين روال پيش مىرفت ، آنها جايگاه واقعى خود را در اين جهان از دست مىدادند .\r\nبنابراين ، در مراحل اوليه ( دعوت ) ، قرآن سعى مىكند به قريش بفهماند كه آنها چه مقدار از موفقيت خود را مديون خداوند هستند . آنها بايد به علائم و آثار مهربانى و بخشندگى خداوند كه در همه جا پراكنده است توجه داشته باشند . اگر آنها اين بخشندگى را به جامعه خود منتقل ننمايند ، در حقيقت خود را از حقيقت وجود دور نموده‌اند .\r\nخداى رحمان ، قرآن را آموخت ، انسان را بيافريد ، او را سخن گفتن آموخت . خورشيد و ماه به حساب در كارند ، و گياه و درخت سجده مىآورند ؛ و آسمان را برافراشت و ترازو بنهاد ، كه در ترازو از حد مگذريد ، و سنجش را به داد و انصاف برپا داريد ، و ترازو را مكاهيد ؛ و زمين را براى آدميان بنهاد ، در آن ميوه‌هاست و خرمابنهاى غلاف‌دار ، و دانه‌هاى با برگ و كاه و گياهان خوشبو . پس كداميك از نعمت‌هاى پروردگارتان را دروغ مىانگاريد ؟ 15\r\n\r\n","description":"","footnote":"","page_name":" 126 ","page_number":130},
  {"content":"\r\n\r\nنيستند . خداوند همان منبع اصلى انرژى است كه همه چيز را به تحرك و كار واداشته و قدرتمند نگاه مىدارد . او ميزان و عدل را خلق نموده تا همه چيز در روابط متقابل متوازن باشند و اگر قريش اين توازن را در اجتماع خود برقرار نسازند و همه چيز را برمبناى رقابت بسنجند از حقيقت طبيعت دور گرديده‌اند . براى اين‌كه خداباورى مسلمانان اوليه تقويت گردد محمد ( ص ) از آنان خواست تا روزى دوبار همچنانكه ستارگان و درختان در مقابل خداوند تعظيم مىنمايند به نماز بايستند . پس از اين ، نماز هم يكى از اركان پنج‌گانه دين اسلام گرديد . « 1 » اين حركت نمادين باعث مىشد كه مسلمانان احساسات درونى خود را بروز داده و يك هماهنگى در اصول و اهداف زندگى از خود به نمايش بگذارند .\r\nسرانجام دين « اللّه » ، اسلام نام گرفت ، يعنى هر مسلمان بايد تمام وجود خود را به خالق جهان هستى تسليم نمايد . البته در ابتدا پيروان محمد ( ص ) دين خود را « تزكىّ » ناميدند . اين لغت بسيار نادرى است كه قابل ترجمه كردن نيست . با اشاعه تزكىّ  ( Tazaqqa )  ، پيروان محمد ( ص ) بايد به خود لباس تزكيه و تقوى مىپوشانيدند ، و تمام نيروهاى ذهنى و هوش خود را در راهى به كار مىگرفتند كه گوئى مىخواهند آن را با تمام مخلوقات خداوند تقسيم نمايند . با توجه به بخشندگى نامتناهى خداوند ، مسلمانان نيز بايد با گذشت و بخشنده مىبودند ، و اين به اصلاحات بنيادى در رفتار و عادات آنان نياز داشت . خداوند نماد همه چيز بود . بنابراين ، مسلمانان بايد در آثار خلقت او تفكر و تجسّس كرده ، و بدين وسيله سپاسگزار بخشندگى او نسبت به همه جهان هستى باشند . از حكمت بالغه خداوند است كه همه چيز در جهان در سر جاى خود قرار داشته و به عوض هرج و مرج و بهم ريختگى يك نظم درست بر جهان حاكم است . اگر مسلمانان نيز همه كارها را به خداوند واگذارند خواهند ديد كه زندگانى شخصى آنها تصفيه و منزه گرديده و به يك تعادل نسبى ( ميزان ) مىرسد .\r\nهمه مخلوقات ، در حقيقت مسلمان هستند ، منتهى مسلمانانى كه خودشان خداوند را انتخاب نكرده‌اند ، بلكه براساس يك نظام روحانى همگون در مقابل خداوند تسليم مىباشند . 16 اما انسان ، تنها مخلوقى است كه آزادى انتخاب دارد . او مىتواند\r\n\r\n\r\n","description":"","footnote":"\r\n( 1 ) - نماز جزء اصول دين نيست ، بلكه از فروع دين به شمار مىرود .\r\n","page_name":" 127 ","page_number":131},
  {"content":"\r\n\r\nداوطلبانه « اسلام » را انتخاب كند ، و زندگانى خود را با سرشت الهى جهان همساز و همگون نمايد . او در حقيقت تسليم دستورات يك ديكتاتور مطلق نمىشود ، بلكه تابع اصول طبيعى و درستى مىگردد كه نظم جهان آفرينش بر آن استوار است .\r\nاما در مقابل حوادث طبيعى چه بايد كرد ؟ قرآن اين مسأله را هم ناديده نمىگيرد :\r\nو نشانه‌اى براى آنان اين است كه فرزندانشان را در كشتى پر بار برداشتيم ، و برايشان مانند آن چيزى آفريديم كه بر آن سوار مىشوند ، و اگر بخواهيم آنان را غرق مىكنيم ، پس آنها را هيچ فريادرسى نباشد ، نه رهائى يابند ، مگر به بخشايشى از ما و برخوردارى تا هنگامى . 17\r\nهيچكس بهتر از اعراب ، سختى و ناسازگارى طبيعت را نمىشناسد . در اديان بت‌پرست ، خدايان مختلف هركدام نمايانگر يكى از نيروهاى قهرى طبيعت « 1 » بودند ، كه همگى ما فوق قدرت بشرى ، پيچيده و غيرشخصى بودند . بعضى از خدايان نمايانگر احساسات و عواطف و روش‌هاى دوست‌داشتنى بشر مانند عشق ، بارورى ، قانون و عقل بودند ، ولى بعضى ديگر نماينده نيروها و تجربه‌هاى تلخ موجود در جهان بودند ، مانند خدايان جنگ و خشونت كه شخصيت‌هاى خاص را نمايان مىساختند . سنت هندوئيسم معتقد است كه شيطان يكى از نقاب‌هاى ماورا الطبيعه خداوند است . بت و بت‌پرستى نيز در حقيقت نشانى از حقيقت دردناك جنگ انسان با عوامل و حوادث طبيعى است كه خارج از اختيار او عمل مىكنند . در عربستان نمادهاى اصلى بت‌پرستى در طول زندگى صحرانشينى از بين رفته و اعراب هيچگونه تفسير توسعه يافته‌اى از ديدگاه بت‌پرستى خود ارائه نمىدادند . البته گوشه‌هائى از اين ديدگاه‌ها را در قرآن مىتوان يافت . مثلا قرآن در جائى آثار خداوند در دنيا را همانقدر پيچيده و دور از فهم انسان‌ها مىبيند كه خدايان قديم آثار خداى خدايان را مىديدند .\r\n« اللّه » در قرآن ، مانند يهوه در دين يهود و پدر در دين مسيح ، شخصيت انفرادى ندارد . « 2 » در دين باستانى يهود ( عهد عتيق ) ، يهوه داراى شخصيتى فردى است كه گاه به آنها رنج مىرساند و گاهى هم از او لذت برده و بهره‌مند مىشوند . اين تبادل رنج\r\n\r\n\r\n","description":"","footnote":"\r\n( 1 ) -  Rerum Natura \r\n( 2 ) - اتفاقا بيشترين آيات قرآن راجع به توحيد و معرفى خداوند به عنوان يك وجود مشخص و معين و متفّرد است .\r\n","page_name":" 128 ","page_number":132},
  {"content":"\r\n\r\nو شادى در بعضى موارد دستورى و مستبدانه و براساس احساس لذت يهوه است .\r\nولى اگر « اللّه » بخواهد كه كسى را در دريا غرق كند ، او هيچ قصد شخصى در اين كار ندارد . « اللّه » ، بيشتر به نيروى قهرى طبيعت و خداى نامرئى پيامبران متاخر عبرى شباهت دارد كه ، به روشى ماوراء تخيل ، بدى و خوبى ، لذت و رنج را در درون انسان‌ها مىكارد .\r\nافكار من ، افكار تو نيستند راه‌هاى من راه‌هاى تو نيست ، او يهوه است كه صحبت مىكند . بله ، آسمان‌ها بر فراز زمين هستند ، همان‌گونه كه راه‌هاى من بر فراز راه‌هاى تو هستند و افكار من بر فراز افكار تو . 18\r\nبه اين دلايل است كه هيچكس نمىتواند استعداد ذاتى محمد ( ص ) را براى دستيابى به اين ماوراء ذهن ، درحالىكه هيچگونه آشنائى كاملى با دين يهود يا مسيحيت و مسائل مربوط به وحىهاى قبلى پيامبران ندارد ، كتمان كند . قرآن اصرار دارد كه خداوند افكار بشرى ما را آن‌چنان خلق نموده است كه با او فقط به زبان اشارات و علامات مىتوانيم صحبت كنيم . بعضى از اين اشارات ، او را بر ما هويدا ، و بعضى ، او را از ما پنهان مىنمايند . روش قرآن بر تشبيه‌سازى استوار است ، و به اين روش قصد دارد تا مسلمانان را به تفكر و تأمل وادار نمايد . هيچ تعريف مشخصى از خداوند در قرآن يافت نمىشود ؛ در عوض آثار او معرفى مىگردند تا از آن طريق به وجود خداوند پى ببريم .\r\nاين نوع برخورد تجسمى قرآن با مسائل براى مردم امروز غرب بسيار دشوار است ، زيرا آنان همواره از خواندن كتاب توقع دريافت اطلاعات دقيق و مستقيم را دارند . اما در قرون وسطى ، مسيحيان روش مشابهى براى خواندن انجيل ابداع كرده بودند كه از روش برخورد مسلمانان با قرآن زياد دور نيست . در قرآن ، حتى بعضى از داستان‌هائى كه راجع به پيامبران ذكر مىشود ، و حتى واقعه روز قيامت ، همگى جنبه‌اى نمادين از بيان حقيقت محض و روحانى دارند ، و نمىتوان با آن به عنوان يك متن ادبى ساده برخورد كرد . همان‌گونه كه در بوديسم خدايان مختلف را از منظر خود آنها بررسى مىكنند ، مسلمانان نيز همواره از « موساى روح آدمى » يا « يوسف قلوب » صحبت مىكنند ، « 1 » و اين تمثيل‌ها مبارزه‌اى بين خوبى و زشتى است\r\n\r\n\r\n","description":"","footnote":"\r\n( 1 ) - اينكه وقايع و حوادثى كه در قرآن نقل شده‌اند نمادين و تمثيل باشند و قضاياى مربوط به حضرت موسى ( ع ) مربوط به موساى روح يك فرد و يوسف قلوب باشد صحيح نيست . اين‌گونه برداشت‌ها تأويل است و كسى حق تأويل قرآن را ندارد مگر انبياء و اولياء الهى ، بلكه اين وقايع و حوادث عينا در خارج واقع گشته‌اند .\r\n","page_name":" 129 ","page_number":133},
  {"content":"\r\n\r\nكه به‌طور متناوب و به عنوان يك نمايش معنوى در داخل خود اين مثال‌ها در جريان است . به همين دليل ، زمانى كه مسلمانان قرآن مىخوانند در حقيقت بيشتر از تاريخ وجود خود با خبر مىشوند تا اهداف تاريخى قرآن براى نجات بشر . آنها تلاشى ذهنى براى برگشت به مبدأ خلقت مىنمايند ، تا بدين وسيله خود را از شرّ وسوسه‌هاى شيطانى نجات بخشند .\r\nاز همان روزهاى اول ، قرآن مردم را به تفكر و بررسى آثار خداوند در جهان تشويق مىنمود . اين موضوع بخصوص در بيان آثار خلقت خداوند در طبيعت آشكار مىگردد . در دين مسيح ، نوعى تفكر بدبينانه نسبت به جهان خلقت وجود دارد كه معتقد است اين جهان به علت گناه اوليه آدم از جهان وحدت اوليه جدا شده و دور افتاده است . ولى اسلام هم ، همانند دين يهود ، در مورد هبوط آدم و گناه اوليه به معناى تفكر مسيحى آن باورى متفاوت دارد . مرگ و درد و غم در حقيقت عذاب‌هايى براى گناه اوليه آدم نيستند ، بلكه قسمتى از يك برنامه‌ريزى الهى و مقدس مىباشند كه آفرينش بر آن اساس نظم يافته است . دنياى ماده ( جهان كثرت ) از چيزى سقوط نكرده بلكه از ذات خالق آفريده شده است ، و اين دنيا و خلقت آن تجربه‌اى است كه با زبان عقل و هوش بشر قابل توجيه و تفسير نيست . نگاه‌كردن به ماوراء جهان كثرت و پيدا نمودن مبدأ اصلى آن هميشه دغدغه ذهن هنر و دين در طول تاريخ بشر بوده و هست . قرآن مسلمانان را دعوت مىكند كه به جهان اطراف خود نگاه كرده و درباره آثار خلقت خداوند تفكر نمايند :\r\nهمانا در آفرينش آسمان‌ها و زمين ، و آمد و شد شب و روز و كشتىها كه در دريا به سود مردم روان مىشوند ، و آبى كه خدا از آسمان فرو فرستاد و با آن زمين را پس از مردگىاش زنده كرد و از هر جنبنده‌اى در آن پراكند ، و گرداندن بادها و ابر رام شده ميان آسمان و زمين ، نشانه‌هائى است براى مردمى كه خرد را به كار برند . 19\r\nسنت اسلامى به اهميت به كارگرفتن نيروى فكر و ذهن توصيه مىكند : فيلسوف و صوفى معروف اسلامى محى الدين ابن عربى ( وفات ، 1240 م ) ذهن و انديشه انسان را موهبتى از طرف خداوند براى خلاقيت انسان دانسته و آن را به نوعى ظهور خداوند در درون ما تشبيه مىنمايد . اين نيروى خارق العاده ، مردان و زنان را در مقابل حوادث و رنج‌هاى زندگى كه طبيعت ناخواسته به او تحميل نموده است محافظت مىكند . البته قرآن از مسلمانان نمىخواهد استدلال‌طلبى خود را ترك\r\n\r\n","description":"","footnote":"","page_name":" 130 ","page_number":134},
  {"content":"\r\n\r\nنمايند . آثار خداوند براى كسانى است كه « تعقل مىكنند » ، براى كسانى است كه « درك مىكنند » : مسلمانان وظيفه دارند كه به جستجوى آثار خداوند در طبيعت پرداخته و آنها را به دقت مورد بررسى و آزمايش قرار دهند . 20 اين توصيه‌ها باعث گرديد تا مسلمانان به اشاعه فرهنگ كاووش و تحقيق پرداخته و طى چند قرن به درجات بالاى علوم طبيعى و رياضيات دست يابند . در سنت اسلامى هيچگاه تضادى بين علوم عقلى و دين موجود نبوده است ، درحالىكه اكتشافات ليل و داروين در قرن نوزدهم كل زيربناى فكرى دنياى مسيحيت را به زير سؤال برده و آن را به لرزه درآورد . حتى بعضى از فرق متعصب مذهب شيعه ، از علوم طبيعى و رياضيات به عنوان وسيله‌اى براى رسيدن به تفكرات روشن‌تر و عميق‌تر دينى بهره جستند .\r\nبنابراين ، زمانى كه محمد ( ص ) از قريش خواست تا نزول وحى به او را قبول كنند ، در حقيقت ، درخواست او از آنان اين نبود كه يك سلسله دستورات از پيش تعيين شده دينى را چشم بسته قبول نمايند . اسلام نيز مانند دين يهود ، تفكر و برداشت ذهن انسان از خداوند را مسأله‌اى خصوصى و بسته نمىبيند . در حقيقت ، قرآن از تفكرات دينى كه صرفا عقلانى است پرهيز مىكند ، زيرا آنها را نوعى برداشت بشرى از نيازها و خواست‌هاى درونى خود مىبيند . اين نظام فكرى ، يعنى صرف بررسى عقلى واقعيت متعالى خداوند ، را فقط مىتوان ظنّ ناميد : البته همين روش مبتنى بر حدس و گمان ، باعث شد كه مسلمانان به مذاهب و فرق مختلف تقسيم گردند . 21 اسلام و يهود ، به عوض توصيه به يك سلسله قوانين و موضوعات كليشه‌اى ، سعى دارند ذهنيت‌گرائى و تفكر را در انسان‌ها تقويت نمايند ، آن هم نه به روش‌هاى پيچيده ، بلكه بسيار ساده و آسان . بنابراين ، در نظر قرآن ، مسلمان تنها كسى نيست كه فقط به يك سلسله مقررات از پيش تعيين شده پاىبند باشد ، مانند آنچه در اعتقادنامه‌هاى مختلف يا اركان سى و نه‌گانه آمده است . مسلمان به دنبال درك مستقيم و قلبى از يك واقعيت الهى است كه با دلى لرزان بدان تسليم شده و با نماز و زكات آن را نمودار مىسازد :\r\nجز اين نيست كه مؤمنان كسانىاند كه چون ياد خدا افتند ، دلشان ترسان گردد و چون آيات او بر آنان خوانده شود بر ايمانشان بيفزايد و بر پروردگارشان توكل كنند ، آنان\r\n\r\n","description":"","footnote":"","page_name":" 131 ","page_number":135},
  {"content":"\r\n\r\nكه نماز را برپا مىدارند و از آنچه روزيشان كرديم انفاق مىكنند ، اينانند كه به راستى مؤمنند ، ايشان را نزد پروردگارشان پايه‌هاست و آمرزشى و روزى نيكو و بزرگوارانه . 22\r\nو در مقابل ، كافر كسى نيست كه فقط وجود خداوند را انكار مىكند ، بلكه كسى است كه شكر نعمات خداوند را به جا نمىآورد ( كافر به نعمت اللّه است ) . « 1 » در اينجا وقتى قرآن ريشهء « كفر » را به كار مىگيرد روشن مىسازد كه اين كار يك گمراهى عمدى است : كافران مكه كسانى هستند كه ، با وجود درك آثار خداوند در جهان ، به علت خودپرستى ، سرسختانه از قبول آنها سرباز مىزنند ، زيرا نمىخواهند به هيچ‌وجه در زندگانى روزمره آنها تغييرى بوجود بيايد . 23\r\nاگرچه محمد در سال‌هاى اوليه دعوت بر مسائل مورد علاقه قريش مانند كعبه نيز انگشت گذاشت ، به خوبى مىدانست كه اين حركات تا چه حد به مخالفت آنها دامن خواهند زد . او در مورد انتخاب اطرافيان خود بسيار دقيق و حساس بود به طورى ، كه در سه سال اول دعوت ، سازمان بسيار كوچك و بسته‌اى را هدايت مىكرد ، و پيام‌ها بسيار سريع و محرمانه انتقال مىيافت . سرانجام موفق شد گروه كوچكى از پيروان مشتاق و با ايمان را به دور خود گرد آورد . اين گروه معمولا هر روز دو بار براى نماز صبح و عصر گرد هم مىآمدند و اين حركت نفرت فوق العاده‌اى در قريش ايجاد كرده بود . اين براى اعراب بسيار وحشتناك و سخت بود كه پس از ساليان دراز تلاش براى حفظ استقلال و آقائى اينچنين هم چون بردگان و غلامان بر روى خاك افتاده و تعظيم كنند . اين عكس العمل نشان مىداد كه محمد ( ص ) بر نقطه درستى انگشت گذارده است . اينچنين تعظيم و برخاك افتادن ، غرور و خود بزرگ‌بينى چندين ساله اعراب را به مبارزه مىطلبيد ، ولى اين امر آن‌چنان بر آنان تأثير منفى مىگذارد كه تا مدت‌ها مسلمانان مجبور بودند نماز خود را پنهانى و در دره‌هاى اطراف مكه بجا آورند . مسلمانان همچنين اعمالى براى پاكسازى روحى خود انجام مىدادند كه عبارت بود از دادن زكات ، شب‌زنده‌دارى همراه با نماز ( نماز شب ) ، كه در طى آن قرآن را با صداى بلند قرائت مىكردند .\r\nاين اعمال احتمالا از روش راهب‌هاى مسيحى در بيابان‌هاى سوريه گرفته شده بود ، كه آنها هم اوقاتى از شب را براى ذكر اوراد و سرودهاى مذهبى تخصيص\r\n\r\n\r\n","description":"","footnote":"\r\n( 1 ) - كسى كه شكرگزار نعمت‌ها نيست كافر به معنى منكر وجود خداوند نيست ، بلكه كافر نعمت است ، يعنى نعمت خدا را پوشانده و حق شكر او را بجا نياورده است و در واقع او كفران‌كننده نعمت است .\r\n","page_name":" 132 ","page_number":136},
  {"content":"\r\n\r\nمىدادند . « 1 » اين اعمال به اعراب نشان مىداد كه كتاب آسمانى صرفا يك وسيله استفاده شخصى نبوده و بايد گفتارهاى آن به‌طور مرتب و با صداى بلند و در مراسم خاص عبادى خوانده شود . اگرچه امروزه مسلمانان از قرآن به صورت شخصى هم استفاده مىكنند ولى بر اين باورند كه تاثير درست آن زمانى به حداكثر مىرسد كه در جمع و به صورت بلند قرائت گردد . « 2 » صداى خوش و دلنشين همراه با قرائت آهنگين آيه‌هاى قرآن ، به جملات آن اثرى روحانى و ماورائى مىبخشد و تا عمق روح انسان نفوذ مىكند . نفوذ روحانى آيه‌هاى قرآن ، نقش « اللّه » را از حالت يك خداى دور افتاده كه جايگاه معين و بخصوصى دارد جدا كرد . تاريخ‌نويسان چنين حكايت مىكنند كه مسلمانان اوليه با گفتن جمله « اسلام در قلب من جاى گرفت » به اسلام مىگرويدند . من از نقش قرآن در جذب مسلمانان اوليه در فصل‌هاى بعدى سخن خواهم گفت . ولى بايد اذعان داشت كه قرائت قرآن با صوت دلپذير ، جايگاه بالائى در تغيير حالت انسان به نوعى احساسات خاص روحانى و تمركز ماورائى دارد ، همان‌گونه كه با شنيدن يك شعر يا يك آهنگ دلنشين بىقرار گرديده و خود را در ماوراء واقعيات اطراف خود احساس مىنمائيم . وحى همچنان بر محمد ( ص ) صادر مىگرديد و زمان معينى نيز نمىشناخت ؛ او اكثرا در هنگام فعاليت‌هاى روزمره و موقع كار دچار حالت وحى مىگرديد . ساير ياران او نقل مىكنند كه در هنگام وحى احساس سنگينى عجيبى به او دست مىداد ، احساسى شبيه به وقوع يك فاجعه دردناك ، به طورى كه اكثرا سر خود را به ميان دو پاى خود پائين مىآورد .\r\nاولين مسلمانان چه كسانى بودند ؟ خديجه وحى را از ابتدا قبول كرده بود و پس از او خانواده پيامبر ، على ، زيد و چهار دختر پيامبر . ولى در كمال ناباورى محمد ( ص ) ، عباس ، حمزه و ابو طالب چندان علاقه‌اى به اين امر نشان نمىدادند .\r\n\r\n\r\n","description":"","footnote":"\r\n( 1 ) - قرآن مجيد خود مهم‌ترين منبع براى تشريع اين گونه عبادات است . آيات فراوانى در قرآن مجيد در اين مورد نازل شده است :    يا أَيُّهَا الْمُزَّمِّلُ قُمِ اللَّيْلَ إِلَّا قَلِيلًا . . .    ( خطاب به پيامبر مىفرمايد : اى گليم به خود پيچيده شب را براى عبادت به پا خيز مگر مقدار كمى از آن . . . ) ؛  فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً  ( در شب براى نافله شب تهجّد نما اميد است خداوند تو را به مقام محمود برساند ) ؛  كانُوا قَلِيلًا مِنَ اللَّيْلِ ما يَهْجَعُونَ  ( در صفات مؤمنين مىفرمايد : مقدار كمى از شب را مىخوابند ) .\r\n( 2 ) - تأثير قرائت قرآن در همه حال چه تنهائى و چه دسته جمعى مسلم است .\r\n","page_name":" 133 ","page_number":137},
  {"content":"\r\n\r\nابو طالب مىگفت كه نمىتواند دين پدران خود را كه نسبت به آن متعهد است ترك نمايد . « 1 » محمد ( ص ) مىدانست كه قبول صدور وحى توسط « اللّه » براى بسيارى از قريشيان ميانه‌رو قابل قبول نيست . بنابراين ، در سه سال اول مأموريت ، سعى در گسترده كردن ابلاغ نداشت . اما ابو طالب احترام فوق العاده‌اى براى محمد ( ص ) قائل بود و با اينكه به اسلام نگرويد از هرگونه حمايت شخصى از او دريغ نداشت . به عنوان رئيس قبيله هاشم ، حمايت ابو طالب از او بسيار حياتى بود ، زيرا هنوز هم تنها همان قانون قديمى قبيله‌اى مىتوانست باعث نجات او باشد .\r\nبه‌هرحال تنى چند از خويشاوندان محمد ( ص ) نيز به او پيوستند و پيامبرى او را قبول نمودند : جعفر ، پسر ديگر ابو طالب ، پسر خاله و دوستش عبد اللّه بن جحش و خواهر او زينب و برادر او عبيد اللّه . عبيد اللّه يكى از حنيف‌ها بود كه در پى دينى جديد كه جايگزين بت‌پرستى باشد مىگرديد . همسران عباس و حمزه نيز مرتب براى پيوستن بىقرارى نشان مىدادند . أمّ فضل و سلامه هر دو مسلمان شدند . پس از آن همسر جعفر أسماء و سپس عمه محمد ( ص ) صفيه بنت عبد المطلب اسلام آوردند . ام ايمن ، برده آزاد شده محمد ( ص ) ، نيز به گروه پيوست ، اين همان برده خردسالى بود كه عبد اللّه پدر محمد ( ص ) به همراه پنج شتر براى آمنه به ارث گذاشت . اين همان زنى است كه محمد ( ص ) درباره او گفت : « هركه مىخواهد با زنى از زنان بهشت عروسى كند با ام ايمن ازدواج نمايد . » 24 زيد با شنيدن اين موضوع از محمد ( ص ) خواست تا دست او را در دست ام ايمن قرار دهد و از نتيجه اين ازدواج ، اسامه ، اولين نوه محمد ( ص ) و نخستين نوزاد مسلمان ، متولد شد .\r\nاما در اين زمان اتفاق مهم ديگرى نيز رخ داد . محمد ( ص ) توانست يكى از افراد خارج از بستگان خود را به نام عتيق بن عثمان را كه همه او را به نام ابو بكر مىشناختند ، به اسلام داخل نمايد . بعدها محمد ( ص ) گفت : « من هرگز كسى را به اسلام دعوت نكردم مگر آنكه او با نظر تعجب كنجكاوى و دودلى به من نگريست ،\r\n\r\n\r\n","description":"","footnote":"\r\n( 1 ) - طبق مدارك متيقّن و قرائن قطعى ، اسلام ابو طالب قطعى است . او فرزندان خود را به قبول اسلام و پيروى از پيامبر تشويق و ترغيب مىنمود . ولى او علنا اظهار اسلام ننمود تا بتواند از پيامبر اكرم در مقابل دشمنان قدرتمند او از كفّار قريش حمايت كند و تا زمانى كه زنده بود اين مهم را به خوبى انجام داد و لذا با درگذشت او پيامبر يگانه مدافع قدرتمند خويش را از دست داده و از مكه هجرت نمود .\r\n","page_name":" 134 ","page_number":138},
  {"content":"\r\n\r\nبه جز ابو بكر . زمانى كه به او پيشنهاد كردم نه خود را عقب كشيد و نه دودلى به خرج داد . » 25 « 1 » چند تن ديگر از مسلمانان نيز در مكه صاحب نفوذ بودند ، ولى ابن اسحاق روايت مىكند كه ابو بكر :\r\n« مردى خوش برخورد و با وقار بود . در مورد كمبودها و توانائىهاى قريش بيش از هر كسى آگاه بود . تاجرى آگاه و مهربان و با شخصيت بود . مردم دوست داشتند تا براى هر مشكلى با او مشورت نمايند ، زيرا به دانش زياد او اعتماد مىكردند و تجربه تجارى و اجتماعى او مقبول همه بود . او پس از مسلمان شدن به دعوت تمامى كسانى كه به ديدن او مىآمدند و به او اعتماد داشتند پرداخت » . 26\r\nابو بكر تعداد زيادى از جوانان ساير طوائف قدرتمند مكه را نيز به اسلام فرا خواند . او به تعبير صحيح خواب شهرت داشت . روزى خالد بن سعد ، پسر يكى از ثروتمندان معروف از طائفه عبد شمس ، با حالت نزار و درمانده پيش او آمد . او در خواب ديده بود كه بر لب گودال بزرگى از آتش ايستاده است و پدر او سعى دارد تا او را به درون آتش هل بدهد . سپس دو دست به كمك او آمدند و از سقوط او جلوگيرى كردند . او پس از بيدارى تشخيص داد كه اين دو دست متعلق به كسى جز محمد ( ص ) نبود . اين روياها ، نوعى طوفان درونى جوانان آن دوره را براى قبول مأموريت محمد ( ص ) نشان مىدهند . با آنكه سختى زندگانى صحرا از آنان دور بود ، ولى به نظر مىرسيد كه كمتر از پدران خود فريفته سرمايه‌دارى شده بودند ، و حتى حق صحبت كردن درباره آن را نيز با آنان نداشتند . محمد ( ص ) درست بر احساسات خالص و ناپيداى آنان انگشت گذاشته بود . آنها ديگر همگى از بيمارى اجتماعى مكه با خبر بودند . خالد مسلمان گرديد ولى اين مسأله را تا زمانى كه ممكن بود از پدر خود پنهان نگاه داشت .\r\nخواب ديگرى نشانگر نفوذ روحانى قرآن در جامعه گرديد . عثمان بن عفان ، تاجر جوان و ثروتمند از طايفه عبد شمس ، از مسافرت سوريه باز مىگشت كه ناگهان ندائى در گوش او دميد : اى خفتگان ! بيدار شويد كه احمد موعود به مكه آمده است . 27 عثمان از اين پيام دگرگون گرديد بدون آنكه بداند معنى اين جملات چيست : تجربه اسلام بعدا ثابت كرد كه اعراب بدين وسيله پس از چندين\r\n\r\n\r\n","description":"","footnote":"\r\n( 1 ) - اين روايت با مسلمات تاريخ اسلام و گفتار ديگر پيامبر اكرم ( ص ) منافات دارد .\r\n","page_name":" 135 ","page_number":139},
  {"content":"\r\n\r\nقرن از خواب جهالت بيدار شدند . روز بعد عثمان در راه به طلحه بن عبيد اللّه ، از طائفه بنى تيم ، كه پسر عموى ابو بكر بود برخورد كرد . طلحه نيز كه از مسافرت سوريه باز مىگشت گفت از راهبى شنيده كه احمد پيامبر موعود ظهور كرده و او همان محمد بن عبد اللّه است . آنها به سرعت به مكه برگشته و به نزد ابو بكر رفتند .\r\nتاريخ‌نويس مكى ابن شهاب زهرى ، كه حدود چهل سال پس از فوت پيامبر به دنيا آمد و تمام طول عمر خود را صرف تحقيق درباره تاريخ اسلام در دوره محمد ( ص ) نمود ، دربارهء موفقيت سريع پيامبر چنين مىگويد :\r\nپيامبر ، كه رحمت خدا بر او باد ، پيام خداوند را در خفا و آشكارا به مردم رسانيد .\r\nگروه زيادى به او پيوستند كه اكثريت آنها با جوانان و مستمندان بود . اما قريش با آنكه مخالف او بود ، دعوت او را شنيده بود و نمىتوانست انتقاد كند . هنگامى كه همه نشسته بودند و او سخن مىگفت در تائيد او مىگفتند : اين همان نوه عبد المطلب است كه سخنان بهشتى مىگويد . 28\r\nابن اسحاق نيز موفقيت‌هاى اوليه را تائيد مىكند 29 ولى زهرى روشن مىسازد كه گروندگان اوليه بيشتر از گروه جوانان و مستمندان بودند . تعدادى از مسلمانان اوليه ، با اينكه منافع شخصى خود را با قبول اسلام از دست مىدادند ، شيفته تعليمات اخلاقى و اجتماعى اسلام گرديدند ؛ بعدها هم اينان به شخصيت‌هاى معروفى تبديل گرديدند . براى مثال ، عبد اللّه ابن مسعود ، كه چوپان بىسوادى با حافظه فوق العاده قوىاى بود كه براى حفظ كردن آيات قرآن از آن سود مىجست ، بعدها به يكى از بزرگ‌ترين قاريان قرآن تبديل گرديد ؛ خباب بن ارتّ ، آهنگر و شمشيرساز ؛ دو بنده آزاد شده ، يعنى صهيب بن سنان و عمار بن ياسر ، كه مورد حمايت طايفه قدرتمند مخزوم بودند ؛ و گروهى از بردگان زن و مرد ، كه مهم‌ترين آنان بلال حبشى بود كه به عنوان اولين موذن اسلامى انتخاب گرديد .\r\nنمىتوان گفت كه در اين دوران فقط ضعفاء و مستمندان مجبور به كناره‌گيرى از اجتماع بودند . اين مربوط به يك نظام برخورد قبيله‌اى بود كه به موقعيت هر قبيله‌اى بستگى داشت . وقتى محمد ( ص ) مأموريت خود را آغاز نمود طوائف قريش به سه گروه اصلى تقسيم شده بودند . دبليو مونتگمرى وات آنان را به شرح زير تقسيم مىكند :\r\nالف : هاشم - مطلب - زهره - تيم - حارث بن فهر - عدى .\r\n\r\n","description":"","footnote":"","page_name":" 136 ","page_number":140},
  {"content":"\r\n\r\nب : عبد شمس - نوفل - اسد - امير .\r\nت : مخزوم - سهم - جمح - عبد الدار .\r\nگروه اول همگى عضو حلف الفضول بودند و ضعيف‌ترين طوائف شهر مكه به شمار مىرفتند . در اين ميان طائفه عدى ، كه به تازگى قدرت خود را از دست داده بود ، و طائفه اسد ( طائفه خديجه ) ، كه جديدا قدرت يافته بودند ، از سايرين مستثنى بودند . بيشتر گروندگان به محمد ( ص ) در آغاز دعوت او از گروه اول بودند . ابو بكر و طلحه هر دو از تيم بودند ، تاجر جوان و معروفى به نام عبد الكعبه كه بعدها عبد الرحمن نام گرفت از طائفه زهره بود . البته افرادى از اين طوائف ضعيف ، شخصا انسان‌هايى موفق و با شخصيت بودند . براى مثال ، ابو بكر شخص ثروتمندى بود ، اما موقعيت ضعيف طائفه او اجازه داشتن جايگاه بهترى را در شهر به او نمىداد . قسمت اعظم دشمنان قسم‌خورده محمد ( ص ) از طوائف ثروتمند گروه ب و ت بيرون آمدند . آنها از موقعيت خود بسيار راضى بودند . البته بعضى از پيروان محمد ( ص ) نيز از ميان طوائف قوى به او گرويدند ، مانند خالد و عثمان . اينها احتمالا كسانى بودند كه نمىتوانستند در رأس طوائف قرار گيرند و به خوبى از شكاف در حال توسعه بين طبقات بالا و پائين باخبر بودند . عدم مساوات و طبقاتى شدن طوائف براى اعراب بسيار بيگانه بود ، و به همين دليل از پيام محمد ( ص ) استقبال مىگرديد .\r\nبنابراين ، مىتوان گفت ، در آغاز جنبش ، اسلام در دست جوانانى بود كه احساس مىكردند در شهر مكه در حاشيه قرار گرفته‌اند .\r\nاين بدان معنى بود كه به زودى تضادى در درون اجتماع ظهور خواهد كرد و به جدائى خانواده‌ها از يكديگر خواهد انجاميد . به نظر مىرسيد كه اين حركت به عوض درمان از هم‌گسيختگى قريش ، فاصله‌ها را بيشتر مىكرد . اين موضوع زمانى آشكار شد كه محمد ( ص ) دعوت خود را به صورت عام و علنى شروع نمود ، در سال 615 ميلادى ، سه سال پس از مبعث ، محمد ( ص ) پيامى از خداوند دريافت نمود كه مىبايد خود را به صورت آشكار و بىپرده به تمامى طوائف معرفى و آنها را به اسلام دعوت كند . 30 او ابتداء اين كار را بسيار سنگين يافت ، ولى بعدا چهل تن از سران قريش را مهمان نمود و از آنها به سادگى پذيرائى نمود ، سپس پيام اين دعوت را مشخص كرد . در اين ميهمانى محمد ( ص ) سنت ديرينه اعراب را ، كه در هنگام\r\n\r\n","description":"","footnote":"","page_name":" 137 ","page_number":141},
  {"content":"\r\n\r\nپذيرائى سعى در برگزارى هرچه با شكوه‌تر آن داشتند تا بدين وسيله قدرت خود را به نمايش بگذارند ، زير پا گذارد . او تمامى پيش‌داورىهاى قبلى را شكسته بود . 31\r\nسال‌ها بعد ، على ( ع ) كه دراين ميهمانى پذيرائى مىنمود ، آن را به معجزه پنج قطعه نان و ماهى تشبيه نمود : با آنكه به اندازه يك نفر هم در سفره غذا نبود همگى كاملا سير از سر سفره بلند شدند .\r\nپس از خوردن غذا ، محمد ( ص ) پيام خود را ابلاغ نمود و اصول وحى را شرح داد . ناگهان ابو لهب ( برادر ناتنى ابو طالب ) با عصبانيت از جا بلند شد و حرف‌هاى محمد ( ص ) را قطع كرده و مجلس را برهم زده و آنجا را ترك كرد . محمد ( ص ) دوباره آنها را براى روز بعد دعوت نمود و تقاضا نمود كه حتما شركت نمايند :\r\n« آه ، فرزندان عبد المطلب ، مىدانم كه از فرزندان عرب هيچكس تا به حال با پيامى زيبنده‌تر از آنچه من به سوى شما آورده‌ام نيامده است . من براى شما بهترين‌هاى اين دنيا و آن دنيا را به ارمغان آورده‌ام . خدا به من فرمان داده تا شما را به سوى او بخوانم . كدامين شما مرا در اين مأموريت يارى خواهيد كرد تا برادر ، پشتيبان و جانشين من شود ؟ »\r\nسكوت عميقى حاكم شد . هيچ‌كس حتى همسالان محمد ، يعنى عباس و حمزه ، نيز سخنى بر زبان نياوردند . سرانجام على ( ع ) تحمل نكرده و با اينكه هنوز بالغ نشده بود به سخنرانى پرداخت :\r\n« من اگرچه جوان‌ترين شما ، با چشمانى پف كرده و اندامى چاق و پاهائى كوتاه ، هستم ، ولى اى پيامبر خدا من همراه و يارىدهنده شما در اين ماموريت خواهم بود »\r\nمحمد دست خود را بر پشت على گذاشت و گفت :\r\n« اين برادر ، همراه و جانشين من در ميان شما خواهد بود . به او توجه كنيد و از او فرمان ببريد » .\r\nاين درخواست ديگر خارج از اندازه تحمل آنان بود ، مردان برخاستند ، در حالى كه خشمگين فرياد مىزدند : اى ابو طالب ، او به ما فرمان مىدهد كه به پسر تو گوش فرا دهيم و از او اطاعت نمائيم . 32\r\nاگرچه مردم به خوبى به محمد ( ص ) تمايل نشان مىدادند ولى پيام او خانواده‌ها را به تفرقه انداخته بود . برادرزاده خديجه ، العاص بن ربيع ، از طائفه عبد شمس ، با\r\n\r\n","description":"","footnote":"","page_name":" 138 ","page_number":142},
  {"content":"\r\n\r\nدختر بزرگ محمد ( زينب ) ازدواج كرده بود ولى اسلام نياورد . طائفه او سعى داشتند كه او زينب را طلاق دهد . ولى ايندو يكديگر را به شدت دوست داشته و حاضر به جدائى نبودند . ابو العاص به طائفه خود گفت كه حاضر به جدائى از زينب نيست ، اگرچه قادر به قبول دين جديد او هم نباشد . در خانواده خديجه ، اسلام باعث تفرقه تلخ‌ترى گرديد . برادر ناتنى او ، نوفل بن خويلد ، به سختى با اسلام مخالفت مىورزيد ، درحالىكه پسر او اسود مسلمان گشت . برادرزاده‌اش حكيم بن حزام حمايت خود را از خديجه قطع نكرد ، ولى اسلام هم نياورد همان‌گونه كه برادرش خالد نيز چنين كرد . ابو بكر هم مشكل مشابهى داشت . همسر او امّ رمان و دو فرزندش عبد اللّه و اسما اسلام آوردند درحالىكه پسرش عبد الكعبه به شدت با اسلام مخالفت مىكرد . به نظر مىرسيد كه محمد ( ص ) نيز مانند مسيح ( ع ) پدر را عليه پسر و برادر را عليه برادر شورانده و تمام اصول زيربنائى خانواده‌ها را درهم ريخته است .\r\nبه زودى اين مشكل حتى اساسىتر مىگردد .\r\nحال مىپردازيم به بررسى اين موضوع كه مردم در اين سال‌هاى اوليه چه نكاتى را در پيام محمد ( ص ) مخالفت‌آميز يافتند ؟ به نظر مىرسد كه عليرغم مخالفت قبائل با پيام محمد ( ص ) و ناراحتى آنها از موفقيت او كسى نمىتوانست او را نقد نمايد . در حقيقت دو جريان اخلاقى در مقابل هم قرار گرفته بودند ، خودخواهى و پول پرستى ، از يك طرف ، و از خودگذشتگى و بخشش ، از طرف ديگر . از قرآن چنين برمىآيد كه انتقادهاى اوليه بيشتر متوجه روز قيامت بود كه مفهوم آن از يهوديان و مسيحيان گرفته شده بود . « 1 » اين موضوع اندك‌اندك جايگاه بزرگ‌ترى در وحى پيدا نمود و بر باور مردم به اينكه اعمال آنها در دنيا معناى خاصى داشته و آثار خود را در قيامت نشان مىدهد اثر مىگذارد . باور به قيامت به اعراب كمك مىكرد كه در مقابل اخلاق فردگرائى ايستاده و با احساس اشتراك منافع با ساير افراد جامعه روح جديدى در روش فكرى خود بدمند . قرآن به آنان تذكر مىداد كه در روز\r\n\r\n\r\n","description":"","footnote":"\r\n( 1 ) - در اينكه همه اديان الهى مردم را متوجه به روز قيامت نموده و آن را از اركان دين معرفى مىكنند شكى نيست ، خواه يهود يا مسيحيت ، زيرا اصول اديان الهى ثابت است . ولى اين معنى مستلزم اين نيست كه پيامبر اسلام عقيده به معاد را از يهود و مسيحيت گرفته باشد ، بلكه آيات بسيارى در قرآن مجيد از روز قيامت و معاد سخن مىگويند .\r\n","page_name":" 139 ","page_number":143},
  {"content":"\r\n\r\nقيامت ثروت و سرمايه و قدرت طائفه و شخصيت فردى ، كه خيلى به آن اتكا مىكنند ، به آنها هيچ كمكى نخواهد كرد . در عوض ، هركدام به تنهائى مورد سؤال قرار مىگيرند كه چرا در زمان حيات به يتيمان و مستمندان كمك نكرده‌اند . چرا با خودخواهى مال و ثروت را براى لذات شخصى خود اندوخته ، و آن را در بين نيازمندان قبيله تقسيم نكرده‌اند . « 1 » اين تفكر مسلما تهديدى بسيار جدى براى ثروتمندان قريش بود كه هيچ عقيده‌اى نسبت به تقسيم ثروت با فقرا براى ايجاد جامعه‌اى بدون تبعيض نداشتند . اگرچه به خوبى مىدانستند كه در اين مورد از روش اخلاقى اجداد خود دور شده‌اند ، و اين مسأله از درون آنها را مىآزرد ، ولى آسان‌تر اين بود كه كل مسأله قيامت زير سؤال برود : « اين همان افسانه‌هاى قديمى است كه بازگو مىشوند » 33 ، « اين يك شيادى محض است » 34 . چگونه ممكن است بدن‌هائى كه پوسيده شده و خاك گرديده‌اند مجددا به زندگى بازگردند ؟ آيا محمد ( ص ) مىگويد اجداد ما كه پوسيده و خاك شده‌اند دوباره زنده مىگردند ؟ 35 آنها به اعتقادات پدران خود كه اصلا به زندگانى پس از مرگ اعتقادى نداشتند پاىبند كامل نشان مىدادند ، اما قرآن اشاره مىكند كه آنها در اين‌باره هيچ نمىدانند و فقط برطبق « ظنّ » خود زندگى مىكنند . 36\r\nقرآن اشاره مىكند كه اين مخالفت‌ها ريشه در گناه و مادىگرائى دارند و باعث ضعيف شدن نيروى فكرى و روحى انسان‌ها مىگردند . كسانى كه قيامت را انكار مىكنند آنانند كه خود مىدانند در زندگى اجتماعى دچار انحراف گرديده‌اند . 37\r\nبه نظر مىرسد كه يك سلسله از آيات قرآن كه به شرح آثار و نشانه‌هاى خداوند در زمين مىپردازند در پاسخ به اين سؤال ( قيامت ) باشد : اگر خداوند قادر است كه شما را از قطره‌اى آب ( منى ) بيافريند ، و ساير عجائب خلقت را آفريده ، چرا قادر نباشد كه پس از مرگ دوباره شما را زنده نمايد ؟ 38\r\nآيا آدمى نديده است كه ما او را از نطفه‌اى آفريديم ، كه اكنون ستيزه‌گرى آشكار است ؟ و براى ما مثلى زد و آفرينش خود را فراموش كرده ، گفت : كيست كه استخوان‌ها را درحالىكه پوسيده و خاك شده زنده مىكند ؟ بگو همان كه نخستين‌بار آفريدش\r\n\r\n\r\n","description":"","footnote":"\r\n( 1 ) - سؤال تنها اينها نيست . سؤال‌هاى ديگرى هم هست : چرا در دوران حيات خود براى وصول به درجه انسانيت نكوشيده و در تحصيل فضائل انسانى و ملكات اخلاقى كوتاهى نموده و به قرب و معرفت خداوند راه پيدا ننموده‌اند .\r\n","page_name":" 140 ","page_number":144},
  {"content":"\r\n\r\nزنده‌اش مىكند ، و او به همه آفرينش داناست . همان خدائى كه براى شما از درخت سبز آتشى پديد كرد ، پس آنگاه شما از آن آتش مىافروزيد . آيا آن‌كه آسمان‌ها و زمين را آفريد بر آفريدن مانند اينها توانا نيست ؟ چرا و اوست آفريدگار دانا . جز اين نيست كه كار و فرمان او ، چون چيزى را بخواهد ، اين است كه گويدش : باش ، پس مىباشد . پس پاك و منزه است آن‌كه پادشاهى همه چيز به دست اوست و به سوى او بازگردانيده مىشويد . 38\r\nروز قيامت تصويرى قوى از بازگشت انسان به اصل خود است ، و اينكه سرانجام همه مخلوقات به خداوند ، يعنى مبداء و خالق و نگهدارنده آفرينش ، بازخواهند گشت .\r\nبا همه اين مخالفت‌ها ، محمد ( ص ) در سال‌هاى اوليه دعوت بسيار موفق به نظر مىرسيد . در سال 616 ( ميلادى ) ، و درست هنگامى كه همه بر اين باور بودند كه محمد ( ص ) به زودى همه افراد قبيله خود را مسلمان خواهد نمود ، حادثه‌اى رخ داد .\r\nتا اين لحظه محمد ( ص ) حرفى در مورد ساير بت‌هاى آنان ( لات - عزّى - منات ) به‌طور رسمى ذكر نكرده بود . آنها فكر مىكردند كه به همان روش سنتى مىتوانند به پرستش آنها بپردازند . اما وقتى محمد ( ص ) پيروان خود را از پرستش اين سه بت معذور داشت ، يكشبه تمامى حاميان خود را در مكه از دست داد . قرآن در حال پاره پاره كردن قبيله قريش بود .\r\n\r\n","description":"","footnote":"","page_name":" 141 ","page_number":145},
  {"content":"\r\n . \r\n","description":"","footnote":"","page_name":" 142 ","page_number":146},
  {"content":"\r\n\r\n\r\nفصل ششم آيه‌هاى شيطانى\r\nناگهان جرقه اولين برخورد بين مسلمانان و بت‌پرستان زده شد . گروهى از قريش به صف نمازگزاران مسلمان كه در كعبه جمع شده بودند حمله كردند . مسلمانان مقاومت كرده و در نتيجه اولين خون در راه اسلام بر زمين ريخت . سعد بن ابى وقاص ، پسر خاله محمد ( ص ) ، يكى از حمله‌كنندگان را به ضرب ميخ مهار شتر از پا درآورد . اين حادثه مكه را لرزاند . قريش مردمانى سازگار و مداراگر بودند ، ولى به محض اعلام محمد ( ص ) كه مسلمانان حق پرستش بت‌هاى سه‌گانه را ندارند دريائى از نفرت و شك بين اكثريت قريش و مسلمانان بازگرديد . ابن اسحاق چنين روايت مىكند :\r\nوقتى پيامبر مأموريت خود را از طرف خداوند به مردم قريش ابلاغ نمود كسى عليه او برنخواست ، تا زمانى كه او به بدگوئى از خدايان سه‌گانه آنها شروع نمود . در اين زمان آنان ( قريش ) يكصدا عليه او برخواستند و او را دشمن خود برشمردند ، به جز گروه اقليتى كه اسلام آورده بودند و خداوند آنها را از چنين نقشه شيطانى محافظت نمود . ولى اينان اقليتى كم اهميت بودند . 1\r\n\r\n","description":"","footnote":"","page_name":" 143 ","page_number":147},
  {"content":"\r\n\r\nاما چرا قريش چنين آشفته گرديد ؟ بعضى از آنان با دين يكتاپرستى يهوديان و مسيحيان آشنائى داشته و ارجحيت آن را بر بت‌پرستى سنتى احساس مىكردند .\r\nپرستش بنات اللّه ( دختران خدا ) اصالتا به معابد طائف ، نخله ، قديد و تا حدودى به مكه محدود مىگرديد . درست است كه گروهى از قريش از توهين كردن به قبائل صحرانشين كه آنها را غيرمتعصب دانسته و از پرده‌دارى ( محافظت كعبه ) كنار زده بودند احتياط مىكردند ، ولى مشكل از اين هم عميق‌تر گرديد . قرآن نشان مىدهد كه كليه مردان مكه ( غير مسلمانان ) به دور هم جمع شده و عليه محمد ( ص ) هم‌پيمان شدند . آنها مىگفتند : « مفهوم خداى واحد ابداع خارق العاده‌اى است ، عبادت بنات اللّه يك وظيفه مقدس است كه با روح و جان همه اعراب گره خورده است . » 2\r\nزمانيكه محمد ( ص ) ابو طالب را به اسلام دعوت نمود او گفت كه حاضر نيست دين پدران خود را ترك نمايد . « 1 » درك اينچنين تعهد و تعلق به گذشته براى مردم امروز بسيار مشكل است ، زيرا در اجتماع مدرن امروز ، مردمان هر روز در انتظار تغيير و تحول به سر برده و انتظار پيشرفت لحظه به لحظه را دارند . « 2 » 3 ولى در جوامع سنتى ، هنوز هم حفظ ارزش‌هاى گذشته ارزشى مقدس دارد . نوع تغييرى كه ما در مقابل درخواستهايمان به دست مىآوريم ، نوعى بازنگرى مداوم در زيربناهاى اجتماعى ماست كه براى هيچ يك از جوامع متقدم بر ما قابل تحمل نبود . دين ، اغلب نمايشگر يك تعهد اجبارى در جوامع ماقبل مدرنيزم است . « 3 » تمدن و فرهنگ يافته‌هايى غيرمطمئن تلقى شده‌اند و نبايد به سادگى باعث تهديد و توهين به خدايان\r\n\r\n\r\n","description":"","footnote":"\r\n( 1 ) - همانطور كه در صفحات قبل تذكر داده شد طبق دلائل و قرائن صحيح تاريخى ابو طالب با قبول اسلام و حمايت بىشائبه از پيامبر از بهترين مسلمانان بوده لكن براى حمايت از پيامبر ( ص ) اسلام خود را آشكار و علنى نساخته است و البته دشمنان اهلبيت كوشش داشته و دارند تا ابو طالب را كافر معرفى كنند .\r\n( 2 ) - انتظار تغيير و تحول و انتظار پيشرفت لحظه به لحظه در اجتماع مدرن امروز بطور مطلق و نسبت به هر امرى صحيح نيست . امورى هستند كه ثابت و لايتغيرند ، مانند قواعد رياضى ، ارزش‌هاى اخلاقى و انسانى و . . . اينها امورى نيستند كه با تحول در جوامع مدرن قابل تغيير باشند . لذا ارزش‌هاى مقدس هميشه مقدس هستند و در همه جوامع براى حفظ آن ارزش‌ها بايد كوشا بود .\r\n( 3 ) - دين برخاسته از وحى الهى ريشه در فطرت انسان دارد و براى رسيدن انسان به كمال نوعى خود انسان را فطرتا و از درون متعهّد مىسازد . اينكه دين مربوط به جوامع ماقبل مدرنيزم باشد صحيح نيست . در همين دوران مدرنيزم بسيارى از مردم و دانشمندان متدين به دين الهىاند .\r\n","page_name":" 144 ","page_number":148},
  {"content":"\r\n\r\nمحافظ انسان گردند . ابداع و نوآورى نيز معمولا به طبقه ممتازى از جوامع بشرى اختصاص داشته است . بنابراين ، مرگ سقراط ، كه در سال 399 قبل از ميلاد محكوم به مرگ شد ، نشان مىدهد كه رها كردن يك روح جستجوگر و بىكنترل در ميان مردم مىتواند خطرساز باشد . او محكوم به ضديت با خدايان و فاسد كردن جوانان گرديد . محمد ( ص ) نيز مىتوانست همين اتهام را داشته باشد و به همين دليل از دست مرگ به ظرافت خاصى گريخت .\r\nوقتى او درخواست كرد تا مردم مكه با ترك بت‌پرستى تنها خداى واحد ( اللّه ) را بپرستند ، در حقيقت از آنان خواست كه عادت دينى جديدى را جايگزين عادات قبلى نمايند ، درحالىكه خيلى از افراد قبيله او آمادگى پذيرش چنين درخواستى را نداشتند . ديديم كه يكتاپرستى به ذكاوت خاصى نياز نداشت ، بلكه به تغيير در هوشيارى ماورائى نيازمند بود . تقاضاى پيامبر وحشت عظيمى را در جامعه به وجود آورد ، زيرا به مقدساتى حمله مىكرد كه امنيت جامعه شديدا به آنها وابسته بود .\r\nمسيحيان اوليه در امپراطورى روم نيز با چنين تجربه‌اى روبرو شدند ، آنها ( پيشرفت ) را لشگركشى بدون ترس به آينده نمىديدند ، بلكه آن را بازگشت آرمانى به گذشته محسوب مىكردند . خدايان روم باستان نگهبانان كشور محسوب مىشدند : اگر مذهب اين خدايان ناديده گرفته مىشد ، آنان نيز حمايت خود را از مردم قطع مىنمودند . اين بدان معنى نبود كه بت‌پرستى رومى مداواناپذير بود : تا جائى كه اديان جديد ادعائى براى جايگزينى مذهب جديد به جاى مذاهب پدران نداشتند ، پرستش‌كنندگان خدايان جديد آزاد بودند كه به نحو دلخواه به مراسم مذهبى خود بپردازند . هميشه براى فرقه‌هاى جديد فضاى خالى وجود داشت ، و مردم به مذاهب مختلف مىگرويدند . هيچگاه سخنى از گرايش متعصبانه به يك فرقه درميان نبود .\r\nاين درست است كه يهوديان فقط يك خدا را پرستيده و بت‌پرستى را محكوم مىكردند ، اما مذهب يهود به عنوان يك مذهب تاريخى و فعال در ذهن همگان جاى باز كرده بود . تا زمانى كه فكر مىشد مسيحيان اعضاء كنيسه ، عبادتگاه اصلى يهوديان ، هستند با آنان نيز همانند يهوديان مدارا مىشد ، اما وقتى روشن گرديد كه آنها قانون قديم يهوديان ( عهد عتيق ) را مراعات نمىكنند ، به بىدينى ، عدم احترام به دين پدران ، و خداناشناسى متهم گرديدند ، زيرا حاضر نبودند كه خدايان رومى را\r\n\r\n","description":"","footnote":"","page_name":" 145 ","page_number":149},
  {"content":"\r\n\r\nپرستش نمايند . در امتناع از پرستش اين خدايان ، مسيحيان از امر بسيار مقدسى سرپيچى مىكردند : اكثريت مردم بر اين باور بودند كه با اين سرپيچى جامعه آنان دچار فاجعه آسمانى مىگردد ، و براى جلوگيرى از اين امر امپراطوران پى در پى دستور قتل‌عام آنان را صادر مىكردند . كثرت شهيدانى كه پياپى در اين راه جان مىباختند بيانگر اين مسأله بود كه تا چه حد براى امپراطورى خطر آفرين بوده و اصول اجتماعى آنان را به لرزه درآورده بودند . بدن‌هاى قطعه‌قطعه شده آنان تقديم خدايان مىگرديد تا به مردم اثبات شود كه اينان تا چه حدّ خداناشناس بوده‌اند .\r\nاگر در امپراطورى قدرتمند روم چنين تفكرى حاكم بود به آسانى مىتوان درك كرد كه انكار خدايان قريش توسط محمد ( ص ) نيز تا چه اندازه آنان را مشوش ساخته است . زندگى صحراگردى ( گله‌دارى ) به علت وقايع پيش‌بينى نشده احتياط و ميانه‌روى را طلب مىكند . به همين دليل نيز هيچگاه كسى در آرزوى بهم ريختن سنت‌هاى قديمى و يافتن راهى متفاوت با تفكرات پدران خود نبود . قريش تنها دو نسل از صحراگردى فاصله گرفته بود ، ولى احساس مىكرد كه اين موفقيت عظيم شكننده است . آنها ، همانند رومىها ، عليرغم اعتماد به نفس و خودپرستى كه از اين موفقيت‌ها بر آنان حاكم شده بود ، ارزش فوق العاده‌اى براى اتصال و اتكا به گذشته خود قائل بوده و اعتقاد داشتند كه موفقيت آنها به حفظ متعصبانه سنت‌هاى پدران بستگى دارد . در قرآن و ديگر منابع اوليه اسلام ، محمد ( ص ) پى در پى به وسيله دشمنان خود متهم به خطرناك بودن براى اجتماع ، بىخدائى و ناديده‌گرفتن دين پدران مىگرديد ، اين همان احساس حقارتى بود كه در روميان نيز هنگامى كه در استاديوم‌هاى بزرگ جمع شده و بر سر مسيحيان محكوم فريادهاى خشم و ترس و انتقامجوئى مىكشيدند حاكم بود .\r\nگروهى از مدافعان اوليه مسيحيت سعى نمودند به بت‌پرستان نشان دهند كه دين آنها ( مسيحيت ) ابداعى بر ضد عقايد آنان نيست . ژوستين « 1 » ، دانشمند علوم دينى اهل فلسطين كه بسيار هم مورد احترام بود ، در سال‌هاى 150 و 155 بعد از ميلاد دو دفاعيه نوشت . او در اين دو كتاب سعى داشت ثابت كند كه مسيحيان در حقيقت پاى در جاى پاى افلاطون و ساير فلاسفه يونانى كه به خداى واحد اعتقاد داشتند\r\n\r\n\r\n","description":"","footnote":"\r\n( 1 ) -  Justin \r\n","page_name":" 146 ","page_number":150},
  {"content":"\r\n\r\nگذاشته‌اند ، و همان افكار را تعقيب مىكنند . قرآن نيز به زمانى اشاره مىكند كه محمد ( ص ) سعى نمود تا ترس قريش را از دين جديد دور كرده و اميد تجديد روابط دوستانه را به جاى آن بنشاند . خداوند به محمد ( ص ) يادآورى مىفرمايد :\r\nو همانا نزديك بود كه تو را از آنچه به تو وحى كرديم بلغزانند و بگردانند تا بر ما جز آن را بربافى و آنگاه تو را به دوستى گيرند . و اگرنه آن بود كه تو را استوار داشتيم ، نزديك بود كه اندكى به آنان گرايش كنى . آنگاه ، تو را دو چندان در اين زندگى و دو چندان از مرگ مىچشانديم ، و آنگاه براى خويش در برابر ما ياورى نمىيافتى . 4\r\nدر غرب ، بعضى از محققان اين آيات را به داستان « آيات شيطانى » كه بطور گسترده و نامطلوبى در غرب شايع گرديده است ربط مىدهند . آنها مىگويند صدور اين آيات به دليل نرم شدن دل محمد ( ص ) براى قبول خدايان قريش بوده است .\r\nداستان « 1 » بنابر روايت ابن سعد و طبرى اين‌گونه نقل شده است كه در مقطعى خاص شيطان در دريافت وحى محمد ( ص ) دخالت مىكند . وقتى سوره 53 ( نجم ) در حال صدور بود ، براساس اين داستان محمد ( ص ) احساس مىكند كه دو آيه بر او نازل شده است و اعلام مىدارد كه سه خداى لات ، عزّى و منات به عنوان رابط بين خداى واحد و مردم مىتوانند مورد پرستش قرار گيرند . ولى از آنجا كه قريش بنات اللّه را موجودات مقدس ( الهى ) مىدانستند اشتباها بر اين باور افتادند كه قرآن بت‌ها را به جاى خود خداوند قرار داده است . با اين باور كه بنات اللّه ديگر در رديف اللّه قرار گرفته‌اند ، آنها نيز شروع به تعظيم آنها در سر نماز كردند و به نظر مىرسيد كه اختلاف بين آنان و مسلمانان تمام شده است . چون قرآن روش دينى پدران آنها را قبول و از پيام يكتاپرستى خود دست برداشته بود ، بنابراين ، ديگر به اسلام به عنوان تفكر تهديدكننده مقدسات خود نمىگريستند . داستان به اين نحو جلو مىرود كه سرانجام محمد ( ص ) وحى ديگرى دريافت كرد كه مشخص مىكرد وحىهاى قبلى مربوط به قبول بنات اللّه به وسيله شيطان القاء شده است . در نتيجه ، آن دو آيه از قرآن حذف شدند و دو آيه بعدى جانشين آنها گرديدند ، كه اعلام مىداشت اين سه بت قابل پرستش نيستند و صرفا ساخته تصورات باطل اعراب هستند .\r\n\r\n\r\n","description":"","footnote":"\r\n( 1 ) - اين داستان داراى سند معتبر نيست و با نص آيات قرآن منافات دارد .\r\n","page_name":" 147 ","page_number":151},
  {"content":"\r\n\r\nمىخواهيم روشن كنيم كه اين داستان مورد باور بسيارى از مسلمانان نبوده و آن را بىاساس مىدانند . آنها استدلال مىكنند كه هيچ مدرك قابل استنادى درباره اين داستان وجود ندارد و قرآن نيز اشاره‌اى به اين امر ندارد . اين موضوع به وسيله ابن اسحاق نيز در زندگىنامه اوليه محمد ( ص ) ، كه قابل استنادترين زندگىنامه در اسلام است ، ذكر نگرديده است و حتى در مجموعه احاديث كه بخارى و مسلم در قرن نهم جمع‌آورى نموده‌اند نيز ذكرى از آن به عمل نيامده است . مسلمانان معمولا احاديث را به خاطر جنبه انتقادى آن رد نمىكنند ، بلكه احاديثى را كه ريشه آن به درستى مشخص نيست باور ندارند . به‌هرحال ، دشمنان غربى اسلام ، اين داستان را بهانه قرار داده و به انتقاد از محمد ( ص ) پرداخته‌اند . چگونه يك پيامبر مىتواند وحى را تغيير دهد تا خود را به عنوان يك پيامبر درست معرفى كند ؟ يك پيامبر اصيل حتما مىبايد فرق بين وحى خداوند و شيطان را تشخيص دهد . آيا يك مرد خدا مىتواند وحىهاى الهى را جابجا كند تا پيروان بيشترى جذب نمايد ؟ البته جديدا محققانى مانند ماكسيم رودنسون و دبليو مونتگمرى وات سعى كرده‌اند نشان دهند كه حتى اگر اين داستان راست باشد حتما نبايد چنين برداشتى از آن نمود . معهذا ، اين واقعه در جهان غرب بسيار با اهميت‌تر جلوه‌گر شد تا در دنياى اسلام ، حداقل تا سال 1988 .\r\nاز آنجا كه مخالفت با سلمان رشدى در آن سال اوج گرفت ( به خاطر كتاب آيات شيطانى ) اين داستان مجددا اهميت تازه‌اى يافت . مسلمانان عليه اين كتاب تظاهرات كرده و آن را مضحكه نمودن زندگى محمد ( ص ) دانستند . كتاب مجددا همان افسانه قديمى غربىها را بازنويسى مىكرد به اين اعتبار كه محمد ( ص ) يك شعبده‌باز خودخواه با جاه‌طلبىهاى سياسى بود كه از وحى نيز فقط براى مقاصد شخصى خود و شهوت‌رانى بيشتر با زنان استفاده نموده است و پيروان اوليه او هم بىارزش و حيوان صفت بودند . دردناك‌تر از همه اينكه ، مسلمانان ادعا مىكردند كه اين كتاب يكپارچگى قرآن را بىارزش نموده است . آنها فكر مىكردند كه كتاب آيات شيطانى انتشار يافته است تا نشان دهد كه كتاب آسمانى آنها قادر به تشخيص بد از خوب و خدائى از شيطانى نيست ، همان‌گونه كه منتقدين غربى باور داشتند كه قرآن الهامات ضعيف بشرى را در حكم وحى خداوند فرض نموده است .\r\nبسيارى از حاميان سلمان رشدى ادعا مىكردند كه اسلام دينى است كه تحقيق و آزادى هنرى را محكوم مىكند ، عليرغم اينكه مسلمانان صدر اسلام حكومت منطقى و زيبائى را پايه‌ريزى نمودند كه مبناى الهامات بسيارى از محققان قرون وسطى غربى گرديد . تصويرى كه رشدى از پيامبر در كتاب خود نشان مىدهد نه واقعيت بلكه\r\n\r\n","description":"","footnote":"","page_name":" 148 ","page_number":152},
  {"content":"\r\n\r\nتوهم يكى از شخصيت‌هاى كتاب است كه از ناراحتى روحى رنج مىبرد . فرشته وحى جبرئيل يك ستاره سينماى هندى است كه ريشه‌هاى فرهنگ نژادى و اجتماعى خود را از دست داده است . او براى جبران اين كمبودها شروع به نشان دادن همان نفرت و تضادى مىكند كه غرب براى مدت هزار سال در خود نگه داشته است .\r\nبه علت همين برخورد جديد بين غرب و دنياى اسلام كه زخم‌ها كهنه را مجددا تازه كرده است لازم است در مورد آيه‌هاى شيطانى توضيح بيشترى بدهم .\r\nاگر كه فرض را بر صحت آن بگذاريم آيا محمد ( ص ) حاضر بود درباره دين يكتاپرستى خود به مصالحه تن دهد ؟ آيا واقعا قرآن به‌طور موقت تحت نفوذ شيطان قرار گرفته بود ؟ در مقام مقايسه مىبينيم كه روديسون و وات معتقدند كه اين داستان به معناى معرفى محمد ( ص ) به عنوان يك خودخواه شعبده‌باز نيست . در مراجعه به طبرى نيز مشاهده مىكنيم كه از اين داستان دو تصوير متفاوت ارائه شده است ، يكى در تاريخ او و ديگرى در تفسير قرآن او . مىبينيم كه او موقعيت محمد ( ص ) را در آخرين برخورد با قريش تحليل مىنمايد . او هم مانند ابن اسحاق مىگويد كه قريش در ابتداى امر حاضر به قبول دعوت محمد ( ص ) شده بودند . او به نقل از عروه بن زبير ، كه از خويشاوندان دور محمد ( ص ) بوده و هفتاد سال پس از فوت محمد ( ص ) اين مطلب را نوشته است ، مىگويد : « محمد ( ص ) در مرز پيروزى نهائى قرار داشت » . عروه ابتدا نقل مىكند : « قريش از محمد ( ص ) روى برنگرداند ، بلكه توجه بيشترى به او داشتند . تا جائى كه او براى اللّه تبليغ مىكرد و « اللّه » را حامى ضعفا و فقراء مىدانست همه حاضر به قبول يك نوع آئين اصلاح شده در برخورد با خداى بزرگ ( اللّه ) بودند ، ولى به محض آنكه او اعلام داشت ، كه با پرستيدن خداى واحد ، پرستيدن بت‌هاى ديگر جايز نيست ، قريش با واهمه و ناراحتى از ردّ شدن خدايان پدران خود توسط محمد ( ص ) او را رها ساختند ، به جز كسانى كه خداوند آنان را در امان نگهداشت كه تعدادشان بسيار اندك بود . » اسلام يك شبه تبديل به يك اقليت كمرنگ گرديد . عروه مطلب جالب ديگرى نيز نقل مىكند . او مىگويد :\r\n« اولين كسانى كه عليه محمد ( ص ) برانگيخته شدند كسانى بودند كه در طائف ، شهر لات ، املاك داشتند » . 5\r\nبسيارى از مردم قريش دوست داشتند كه در تابستان از گرماى سوزان و بىتاب‌كننده مكه به منطقه خنك و كشاورزى طائف عزيمت نمايند و به همين دليل\r\n\r\n","description":"","footnote":"","page_name":" 149 ","page_number":153},
  {"content":"\r\n\r\nدر آنجا خانه‌هايى تابستانى ساخته بودند . وجود عبادتگاه ( لات ) در آنجا بسيار مهم بود ، زيرا آنان مراسم مذهبى خود را هنگام دور بودن از كعبه در آنجا برگزار مىكردند . وقتى محمد ( ص ) پرستش « لات » را ممنوع ساخت ، اينان به وحشت و اضطراب افتادند كه مبادا جايگاه خود را در طائف از دست بدهند . طبرى حديثى نقل مىكند كه شخصى بنام ابو العاليه پيشنهاد كرد حال كه قريش از اين موضوع تا اين حد پريشان شده با محمد ( ص ) معامله‌اى نمايند : در اين حديث نقل شده كه قريش تصميم مىگيرد كه اگر نظر محمد ( ص ) نسبت به سه بت آنها مثبت گرديد در حلقه قدرت كعبه جايگاهى به او بدهند . به همين دليل محمد ( ص ) دو آيه مربوط به بت‌هاى سه‌گانه را قرائت نمود كه در اين آيات به اين بت‌ها به نظر واسطه‌اى بين خداى واحد و قريش نگريسته شده بود ، اما بعدا محمد ( ص ) آن را ردّ نموده و اظهار داشت كه اين آيات به وسيله شيطان بر او نازل گرديده است . 6 اما اين حديث با ساير احاديث نقل شده و خود قرآن در تضاد مىباشد . بايد به خاطر بياوريم كه تاريخ‌نويسى مانند طبرى مسلما بر تمامى احاديث صحه نمىگذارد ، بلكه معتقد است كه خواننده خود بايستى با مقايسه آنها با يكديگر و به كار گرفتن عقل خود نتيجه‌گيرى نمايد . در اين ايام اوليه ماموريت ، مسلما محمد ( ص ) به دنبال قدرت سياسى نبود . بنابراين ، داستان روايت شده به وسيله العاليه نمىتواند ريشه درستى داشته باشد . قرآن هم همان‌گونه كه ديديم از تشكيل حكومت محمد ( ص ) در مكه خبر نداده ، بلكه آن را منع مىكند و پس از آن نيز محمد ( ص ) ارتباط خود را با مكيان بدون داشتن هيچ فكر ديگرى جز ابلاغ ماموريت ادامه مىدهد .\r\nدر مورد اين داستان ، طبرى حديث ديگرى را درست مخالف با حديث بالا نقل مىكند . در اينجا محمد ( ص ) در حال جستجوى راه حلى براى مشكل خود با قريش در عمق وجود خويش است . او مسلما در فكر حلّ كردن مشكل بنات اللّه براى دستيابى به يك هدف مادى نيست ، بلكه او در جستجوى راه حلى اصولى براى جلب قريش به دعوت يكتاپرستى خود است :\r\nوقتى پيامبر ديد كه قومش به دعوت او پشت كرده است و او هم از دعوتى كه از جانب خداوند آورده در رنج و زحمت افتاده است آرزو كرد كه سريعا بتواند راه حلى براى متحد شدن با قريش بيابد . به دليل عشق به مردم و پريشانى و مشقتى كه از\r\n\r\n","description":"","footnote":"","page_name":" 150 ","page_number":154},
  {"content":"\r\n\r\nاين بابت بر آنان مىرفت ، اگر خداوند در اين مورد راه‌حلى در پيش پاى او مىگذاشت بسيار سپاسگزار مىشد . بنابراين ، حواس خود را بر روى اين مشكل براى مدتى متمركز كرد . 7\r\nسپس طبرى مىگويد : « يك روز كه او در مكه در حال تمركز فكرى به سر مىبرد حالتى از وحى به او دست داد كه به او اجازه مىداد تا در مورد اين سه بت به مصالحه بپردازد . وقتى سوره 53 نازل شد بسيارى از قريش در كعبه نشسته بودند . آنها همه برخاسته و به دقت به آيات او گوش مىكردند ، به قرائت اين آيه كه مىگويد :\r\nآيا شما لات و عزّى را نگريسته‌ايد و آن ديگرى منات را كه سومين است ؟ 8\r\nهر چيزى كه محمد ( ص ) در اين لحظه درباره بنات اللّه مىگفت مىتوانست پيامدهاى غيرقابل پيش‌بينى داشته باشد . آيا قرآن به سرسختى مىخواست خدايان آنها را انكار كند يا پيام مثبت‌ترى براى آنان ارسال مىداشت ؟ در اين زمان بود كه شيطان چيزى شبيه اين دو آيه را بر لب‌هاى محمد ( ص ) گذاشت :\r\nاينها پرندگان شكوهمند ( قرانيق ) هستند واسطه بودن آنها نزد خداوند مورد قبول است .\r\nبنابراين روايت ، قريش از اين وحى بسيار مسرور و شادمان گرديد . قرانيق پرندگانى صحرائى بودند كه بال‌هايى بلند داشتند و قبائل بدوى بر اين باور بودند كه بيشتر از هر پرنده ديگرى قدرت پرواز دارند . محمد ( ص ) كه گويا وجود بنات اللّه را مانند وجود جنّ باور داشت ، حال تعريف زيبائى درباره آنان بيان مىكرد . قرانيق‌ها ( بنات اللّه ) خدا نبودند و هيچ‌كس آنان را در سطح اللّه نمىدانست ، ولى مىتوانستند مانند فرشتگان بين بهشت و زمين پيام‌آور باشند . همان‌گونه كه وجود فرشتگان در سوره 53 تائيد مىگردد 9 قريش اين خبر خوش را در تمام شهر پراكنده ساختند كه محمد ( ص ) از خدايان ما تعريف نموده است . او در پيام وحى خود خدايان ما را به قرانيق‌هاى شكوهمند توصيف نموده است . 10\r\nكسانى كه در دنياى مسيحيت اين داستان را بزرگ‌نمائى كرده‌اند ، گوئى معنى « شيطان » را در اين داستان به درستى درك نكرده‌اند . در دنياى مسيحيت ، شيطان يك موجود هيولائى و مظهر زشتىها است ، اما در قرآن - مانند كتاب‌هاى يهوديان - شيطان\r\n\r\n","description":"","footnote":"","page_name":" 151 ","page_number":155},
  {"content":"\r\n\r\nچهره قابل درك‌ترى دارد . در مورد بيرون رانده شدن او از بهشت ، قرآن متذكر مىگردد كه پس از خلقت انسان خداوند از تمامى فرشتگان خواست تا به او تعظيم نمايند ، همه قبول كردند مگر شيطان و به همين دليل خداوند او را از حضور روحانى خود محروم ساخت . قرآن اين مسأله را يك گناه مطلق نديده ، بلكه معتقد است كه او تا روز قيامت از خداوند مهلت گرفته است . 11 برخى از صوفيه حتى ادعا مىكنند كه شيطان خداوند را از ساير فرشتگان بيشتر دوست داشت و به همين دليل نمىخواست كه خداوند كس ديگرى را بيشتر از او دوست داشته باشد ، بنابراين از انجام كارى كه او تنها براى خداوند انجام مىداد ( تعظيم كردن ) سرباز زد . بنابراين داستان بهت‌انگيز آيه‌هاى شيطانى نمىتوانند اين گونه معنا شوند كه قرآن حتى به‌طور موقت تحت تاثير افكار شيطانى قرار گرفته است . زيرا قرآن هبوط ( سقوط ) را به معناى مسيحى آن باور ندارد . قرآن مىگويد كه آدم دربند وسوسه شيطان افتاد ولى نه به زور بلكه به اختيار . مسأله اختيار همان‌گونه كه در دنياى يهود هم ديده مىشود نيازى براى تكامل انسانى است . به همين دليل ، آدم ، عليرغم گناهش ، اولين پيامبر بزرگ در روى زمين مىگردد ، اگرچه او به وسوسه شيطان لغزيده است . ضمنا شيطان هم به عنوان نابودكننده نسل بشر معرفى نمىگردد . اين تفاوت ادبى در مورد لفظ شيطان را هنگام شنيدن جمله شيطان بزرگ ( لقب آمريكا ) مىتوانيم مدّ نظر قرار دهيم . در بين شيعيان ، شيطان به مفهوم يك موجود پست و كثيف است كه وجود خود را ، به عوض موهبت روحانى خداوند ، از فرومايگى پر نموده است . در زمان شاه ، مردم ايران ، آمريكا را به چشم كشورى پوچ « 1 » مىشناختند كه قصدى به جز منحرف كردن مردم خود بوسيله انديشه‌هاى ماده‌گرايانه ندارد . 12\r\nدر ادامه اين ماجرا ، قريش از محمد ( ص ) خواست تا به مصالحه راضى گردد . او مىتوانست « اللّه » را به تنهائى بپرستد ، و آنها هم اجازه داشته باشند كه اللّه و سه بت ديگر را با هم بپرستند . ولى محمد ( ص ) مرتبا امتناع مىكرد . طبرى سپس نقل مىكند كه محمد ( ص ) نهايتا آيه‌هاى شيطانى را با آيه‌هائى جايگزين نمود كه عموما وجود اين سه بت را ردّ مىكردند . حديث روايت مىكند كه شبى جبرئيل به ديدار پيامبر آمد و از او سؤال كرد : « مىدانى چه كردى محمد ؟ تو آيه‌هائى را بر مردم قرائت\r\n\r\n\r\n","description":"","footnote":"\r\n( 1 ) -  The Great Trivialiser \r\n","page_name":" 152 ","page_number":156},
  {"content":"\r\n\r\nكردى كه توسط من بر تو نازل نگرديده ، يعنى چيزهائى را به مردم گفته‌اى كه خداوند نفرموده است » . « 1 » 13 سپس آيه‌هائى نازل گرديد كه بنات اللّه را صرفا اسم‌هائى بيش نخوانده بود . اين بت‌ها ساخته دست بشر بودند و هيچ وحىاى در مورد آنها از جانب خداوند صادر نشده بود :\r\nآيا لات و عزّى را ديده‌ايد ؟ و ديگر منات را كه سومين آنهاست ؟ آيا شما را پسر باشد و او را دختر ؟ ! آنگاه اين بخش كردنى است ناروا . اينها نيستند مگر نام‌هائى كه شما و پدرانتان نهاده‌ايد . خدا هيچ حجتى به آنها فرو نفرستاده است . جز پندار و آنچه را كه نفسهاشان خوش دارد پيروى نمىكنند ، و حال آنكه از سوى پروردگارشان رهنمونى بديشان آمده است . 14\r\nاين آيات محكم‌ترين بيان قرآن در ردّ اين بت‌ها بوده و پس از صدور اين آيات ديگر جائى براى مصالحه با قريش باقى نماند .\r\nدر اينجا لازم به تذكر است كه حتى در اين داستان نيز هيچگونه تصويرى از خودخواهى محمد ( ص ) براى دستيابى به اين مصالحه ديده نمىشود . حديث مىگويد كه محمد ( ص ) پس از اينكه فهميد اين آيات توسط شيطان الهام گرديده‌اند ، بسيار نااميد و ناراحت گرديد ، ولى خداوند بلافاصله آيات جديدى بر او نازل كرد كه اعلام مىداشت پيامبران قبلى نيز چنين اشتباهات شيطانى داشته‌اند . اين فاجعه‌اى بزرگ نبود ، چون خداوند هميشه در حال اصلاح مسائل با جايگزينى آيات جديد و كامل‌تر و ناديده‌گرفتن آيات قبلى بود . در اينجا قرآن خطراتى را كه در معناى آيات ممكن است بروز كند بيان مىدارد .\r\nپيش از تو هيچ فرستاده و پيامبرى نفرستاديم مگر آنكه چون بر مىخواند شيطان در خواندن او چيزى مىافكند ؛ پس خدا آنچه را شيطان بيفكند از ميان مىبرد و آنگاه آيات خويش را استوار مىكند ، و خدا دانا و استوار كار است . 15\r\nآدم ، اولين پيامبر ، همان‌گونه كه ديديم به پيشنهاد شيطان تسليم شد و پس از او ساير پيامبران نيز هنگام ابلاغ پيام خداوند دچار الهامات شيطانى گرديدند . اين به معناى آلوده شدن كتب الهى آنان با افكار شيطانى نيست . اعراب متناوبا لغت\r\n\r\n\r\n","description":"","footnote":"\r\n( 1 ) - اين مطالب ولو اينكه طبرى نقل كرده است با خود آيات قرآن و مستندات صحيح منافات دارند و نمىتوانند صحيح باشند .\r\n","page_name":" 153 ","page_number":157},
  {"content":"\r\n\r\n« شيطان » را به‌طور غيرمستقيم براى نشان دادن نفس انسان به كار برده‌اند . « 1 » ديديم كه تا چه اندازه براى محمد ( ص ) سخت بود كه وحى را به درستى تفسير نمايد . « 2 » بنابراين ، احتمال داشت كه او در الهامات عميق درونى خود اشتباها برداشت ديگرى داشته و آن را بيان نمايد . « 3 » ولى اين بدان معنى نبود كه او قرآن را بدون هدف وسيله اغراض شخصى خود قرار داده بود . قرآن اين موضوع را روشن مىسازد كه هيچ موجود فناپذيرى قادر به تفسير آيات قرآن نيست « 4 » و اگر محمد ( ص ) چنين اقدامى بنمايد نتايج آن فاجعه‌آميز و مرگبار خواهد بود . 16 اما در طول مدتى كه الهامات الهى به يك پيامبر مىرسد ، امكان تصحيح و تكميل آنها وجود دارد . از ديدگاه انسانى ، مىتوانيم بگوئيم كه محمد ( ص ) از زمان شروع مأموريت خود پيوسته در حال دريافت وحى و الهامات الهى بوده و آنها را به اعراب ابلاغ مىكرد . بنابراين ، يك راه پيوسته بود ، و او بايد مرتبا با پيشنهادات جديد ديدگاه‌هاى قبلى را اصلاح و پيشرفته‌تر سازد .\r\nدر اين زمان محمد ( ص ) در پيام خود بر امر جديدى پافشارى داشت : « وحدت الهى » مهم‌ترين اساس وحى گرديد . از اين لحظه به بعد او صرفا يكتاپرست جسور به حساب مىآمد . قبلا به ظرافت بت‌پرستى سنتى با انواع بت‌هايش پى برديم ، به خصوص در روش برخورد آن با رنج و عدم قبول اين نكته كه براى تمام مشكلات فقط يك راه‌حل نهائى وجود دارد . در مقام مقايسه ، يكتاپرستى ظاهرا جمود فكرى به دنبال داشته و مشكلاتى فلسفى به وجود آورده است . در جائى كه روش بت پرستى راه‌هاى مختلفى را براى رسيدن به ابديت در جلوى پاى انسان مىگذارد ، اعتقاد به يك خدا اجازه انتخاب را بر انسان مىبندد و بسيار مداراناپذير به نظر\r\n\r\n\r\n","description":"","footnote":"\r\n( 1 ) - شيطان با نفس تفاوت دارد .\r\n( 2 ) - تفسير وحى براى پيامبر دشوارى ندارد ، چه خود به سرچشمه علم الهى متصل است .\r\n( 3 ) - در دريافت الهامات و وحى حضرت حق نيز هرگز برداشت اشتباهى نداشته است . قرآن در اين مورد بهترين دليل است :  وَ ما يَنْطِقُ عَنِ الْهَوى .  اگر پيامبر برداشت اشتباهى داشته باشد پس خداوند به مقصد خود كه هدايت مردم است و براى اين منظور عصمت رسول اللّه لازم آمده است نتوانسته است برسد و اين در مورد خداوند امكان‌پذير نيست :  إِنَّ اللَّهَ بالِغُ أَمْرِهِ . \r\n( 4 ) - ولى براى همين انسان فناپذير ، در عروج به درجات والاى وجود ، وصول به مقام  الرَّاسِخُونَ فِي الْعِلْمِ  و  أَهْلَ الذِّكْرِ  حاصل مىشود و خداوند امر مىكند از اينان تفسير وحى را بپرسيد .\r\n","page_name":" 154 ","page_number":158},
  {"content":"\r\n\r\nمىرسد . اما در حقيقت چندگانه‌پرستى به دورانى از تاريخ بشريت تعلق دارد كه هنوز هوشيارى انسان يكپارچه نگرديده بود و انسان نمىتوانست در جهان خلقت ( زمين و آسمان‌ها ) نوعى يكنواختى و ارتباط را درك كند . وقتى زن و مرد خود را يك واحد غيرقابل تجزيه ديده و جهان خلقت نيز براى او به صورت يك مجموعه واحد كه از يك نيرو سرچشمه مىگيرد آشكار گرديد انسان‌ها براى حل مشكلات به سوى يكتاپرستى روى آوردند . ديگر بت‌هاى قديمى فقط مظهرى از ابديت يا حقيقت گرديدند ، مظاهرى از صفات خداوند و رابطى بين او و بشر .\r\nاين موضوع در اواخر دوران امپراطورى روم به راحتى قابل مشاهده است . تجربه زندگى در يك حكومت واحد جهانى ، به مردم كمك كرد تا بتوانند كل جهان را به عنوان يك واحد بنگرند . خدايان و فرقه‌هاى محلى ديگر كافى به نظر نمىرسيدند .\r\nهر روزه شمار بيشترى از مردمان به سوى تفكر خداى واحد جذب مىشدند ، به همان صورتى كه فيلسوفان بزرگ يونانى فكر كرده بودند . ولى اين جابجائى بسيار دردناك بود ، زيرا با آنكه گروهى از مردم آمادگى بيشترى براى پذيرش يكتاپرستى داشتند و مسيحيت نيز دين رسمى امپراطورى روم در ابتداى قرن چهارم مىگردد ، ولى اوج شكوفائى بت‌پرستى نيز در همين دوران ظاهر مىشود . راه‌حل اختصاصى يكتاپرستى بدين معنى بود كه مردم بايد رابطه خود را با گذشته به‌طور يكطرفه قطع كرده و عقايد مقدس خود را كنار بگذارند . همين موضوع به سختى آنان را رنج مىداد . در عربستان هم در اوايل قرن هفتم بحران مشابهى ظهور كرد . ديدگاه‌هاى سياسى بر تحولات روحى و فردى اعراب اثر گذاشته بود . آنها از سوى دو امپراطورى بزرگ محاصره شده و از يكپارچگى دنيا در خارج از صحراى عربستان باخبر بودند . آنها احساس مىكردند كه تك‌رو هستند و در برابر ديگران مسؤوليتى ندارند . اين نشان مىداد كه هوشيارى ( عقل‌گرائى ) جاى خود را در زيربناى انديشه و تفكر آنان باز نموده بود . نظام سنتى قبيله‌اى - به اين معنا كه هر قبيله راه خود را برود - به طرز وحشتناكى در مقابل نظام‌هاى جديد ناكافى جلوه مىكرد . داستان حنيف‌ها ، همان‌گونه كه گذشت ، نشانگر اين تحول درونى جامعه عرب به سوى يكتاپرستى بود ، ولى هنوز اكثريت آنان علاقه‌اى براى قطع رابطه با تفكرات مذهبى پدران خود نشان نمىدادند .\r\nاگر قبول كنيم كه محمد ( ص ) براى ايجاد اين تغيير شخصا احساس وظيفه مىكرد ، بنابراين او به خوبى دريافته بود كه اين تغيير به يك نقطه اتكا نياز دارد .\r\nقبول يكتاپرستى براى نظام قبيله‌اى دشوار بود ، زيرا به اتحاد و يكپارچگى نياز داشت .\r\n\r\n","description":"","footnote":"","page_name":" 155 ","page_number":159},
  {"content":"\r\n\r\nبالاخره محمد ( ص ) اتحاد اعراب را به عنوان يك اصل مهم مدّ نظر قرار مىدهد ، ولى در سال 616 ، هنگامى كه قريش به اوج از هم گسيختگى رسيده بود ، او به اين نتيجه رسيد كه بايد دينى با بينش ماورائى جاى تفكر بت‌پرستى را بگيرد . آيه‌هائى كه به جاى دو آيه شيطانى قرار گرفت چنين مىگويند كه بت‌هاى سنتى چيزى جز ساخته دست بشر نيستند و هرگز نمىتوانند در جايگاه « اللّه » كه پديده‌اى ماوراء فكر و انديشه انسان است قرار گيرند . بيشتر آيات قرآنى كه در ردّ شريك گرفتن براى خداوند ( اللّه ) آمده‌اند ، تقريبا همانند كتب يهوديان ، بىخاصيت بودن بت‌ها را شرح مىدهند . بت‌ها را به عنوان مركز جهان در نظر نگيريد ، زيرا هيچ كارى براى شما از دست آنها ساخته نيست . آنها براى پرستندگان خود غذا و معاش نمىتوانند تهيه كنند . 17 حتى در مقابل متجاوزين به خود دست بسته و ناتوانند : در روز قيامت نيز به هيچ‌وجه قادر به پشتيبانى از مردان و زنانى كه به آنها اعتماد كرده‌اند نيستند . 18 خود اين بت‌ها مخلوق‌اند ، مانند زنان و مردان و فرشتگان و جن كه هيچ كمك ارزنده‌اى از دست آنان برنمىآيد . در اينجا اگرچه محمد ( ص ) اشعار روحانى عبرى را نسروده است به نظر مىرسد تأثير قرآن محمد ( ص ) مشابه تأثير آن اشعار است .\r\nو روزى كه آنان و آنچه را جز خدا مىپرستند برانگيزد ، پس گويد : آيا شما اين بندگان مرا گمراه كرديد يا خود راه را گم كردند ؟ و چون كسانى كه شرك ورزيدند ، شريكان خويش را ببينند ، گويند : بار خدايا ، اينها شريكان مايند كه بجاى تو ميخوانديم ، آنها پاسخ دهند كه شما دروغگوئيد . و روزى كه همگيشان را برانگيزيم و فراهم آريم ، سپس به كسانى كه شرك آوردند گوئيم : شما و شريكانتان جاى خوش باشيد ، پس ميان آنان جدائى افكنيم ، و شريكانشان گويند : شما ما را نمىپرستيديد . 19\r\nدر تورات هم آمده است :\r\n« آنهائى را كه شما از خداوند جدا مىخوانيد و مىدانيد بندگانى مانند شما هستند ؛ آنان را بخوانيد و بخواهيد كه شما را پاسخ دهند ، اگر راستگو هستيد . آيا آنان داراى پا هستند ، كه بتوانند راه بروند ، يا دست دارند ، كه بتوانند چيزى را بگيرند ، يا چشم دارند ، كه بتوانند چيزى را ببينند ، يا گوش دارند كه بتوانند چيزى را بشنوند ؟ پس بگو : « آنان كه با خدا شريك گرفته‌ايد تو را بخوانند ؛ پس روى خود را به من برگردانيد ، بدون هيچ شبهه‌اى . كه نگهدارنده من خداوند است ، او كه كتاب بر ما فرو فرستاد ، و اوست كه درستى را در حمايت خود درمىآورد . و آنهائى را كه با خداوند شريك مىگيريد ، هيچ قدرتى براى كمك به شما ندارند ، به خود نيز نمىتوانند كمك كنند . »\r\nقرآن اين خداى نامرئى را آنچنان به تصوير مىكشد كه از منظر اعراب قابل قبول باشد . از ديدگاه رسوم قبيله‌اى ، خداوند رئيسى است كه مىتواند به افراد خود يارى\r\n\r\n","description":"","footnote":"","page_name":" 156 ","page_number":160},
  {"content":"\r\n\r\nو كمك عطا كند ، درحالىكه بت‌هاى قديمى مانند رؤساى ضعيفى هستند كه از افراد قبيله خود قادر به محافظت نمىباشند .\r\nوحدت الهى پايه و اساس روحانيت اسلامى است و اين روحانيت تلاشى است در جهت شناخت اين وحدت در زندگى شخصى و اجتماعى فرد . اين كوششى دائمى است در رسيدن به وحدت درونى و شخصى كه ، با در نظر گرفتن خداى واحد ، كانونى در درون خود براى انسجام شخصى بيابد . در قسمت اول شهادتين ، به گرايش شخصى هر فرد مسلمان برمىخوريم : من شهادت مىدهم كه خدائى جز اللّه نيست . اين بدان معنى است كه نه تنها بنات اللّه را از خداوند جدا مىسازم ، بلكه به هيچ بتى قائل نيستم و جز خداى يكتا ( اللّه ) را قبول ندارم . عقايد ، خواست‌ها و آرزوهاى بشرى هميشه به او وعده نجات مىدهند ، ولى نهايتا بيشتر آنها به نااميدى ختم مىشوند . ظاهرا تمام اين نااميدىها ريشه در پول و زندگى مادى همراه با تجمل و زياده‌خواهى دارند ، اما مىتوانند مربوط به انگيزه‌هاى غيرخدائى نيز باشند كه در او نوعى سرگشتگى و پريشانى ايجاد مىكنند ، و به همين دليل انسان‌ها به هنر و دين گرايش مىيابند . امروزه نيز وقتى گروهى از مسلمانان به ايده‌ئولوژىهائى نظير ناسيوناليزم يا سوسياليزم روى مىآورند ، شديدا مورد سؤال ديگر مسلمانان قرار مىگيرند كه آيا اين ايده‌ئولوژىها مىتوانند آرامش خاطر و رضايت واقعى را براى انسان‌ها به ارمغان آورند . اين ايده‌ئولوژىها منحرف نيستند ولى ناكافىاند ، زيرا نهايتا هيچگونه نقشى در آرامش درونى افراد و جوامع بازى نمىكنند . گناه شرك ، يعنى شريك گرفتن براى خداى واحد ، به نوعى به مسلمان هشدار مىدهد كه سعى نكنند ، به جاى روش‌هاى خدائى ، افكار بشرى را جايگزين نمايند . زيرا هر چقدر هم اين افكار و روش‌ها در نوع خود خوب و پسنديده باشند ، باز هم نوعى بت‌پرستى محسوب مىگردند .\r\nدرست پس از جدائى از قريش ، سوره توحيد ( سوره 112 ) نازل گرديد . اين سوره به‌طور مداوم در نماز روزانه مسلمانان قرائت مىشود و به آنان يادآورى مىنمايد كه با ايجاد جمعيت‌خاطر ، نيروهاى پراكنده درون را نيز جمع كرده و متحد سازند :\r\nبگو : حق اين است كه خدا يكتا و يگانه است ، خدا تنها بىنيازى است كه نيازها به دو برند ، نزاده و زائيده نشده است ، و هيچ‌كس مر او را همتا و همانند نبوده و نباشد .\r\n\r\n","description":"","footnote":"","page_name":" 157 ","page_number":161},
  {"content":"\r\n\r\nاما بسيارى از قريش حاضر نبودند كه بدين سادگى وابستگى خود را به اعتقادات مقدس خود قطع كنند و اجازه دور شدن از آنها را به خود بدهند . بسيارى از كسانى كه به محمد ( ص ) گرويدند گوئى پشيمان شده بودند « 1 » و گروهى از قدرتمندان قريش نيز تصميم گرفتند تا به هر صورت از دست او خلاص شوند . آنها به او به چشم فردى از دين خارج شده و بىخدا مىنگريستند و او را براى جامعه بسيار خطرناك مىديدند . هيئتى از قريش با ابو طالب ديدار كردند و از او خواستند كه از حمايت محمد ( ص ) دست بردارد . در عربستان بدون حامى زيستن بىمعنى بود . نظام قبيله‌اى ممكن بود كه نقصان پيدا كرده باشد ولى هنوز قبيله و طائفه اساس زندگى اجتماعى را تشكيل مىداد و زندگى در خارج از اين نظام غيرممكن بود . اين هيئت به ابو طالب نسبت به مسؤوليت كلى او به قبيله قريش هشدار داد : « اى ابو طالب ، برادرزاده تو خدايان ما را به مسخره گرفته ، به دين ما توهين نموده ، و راه زندگى ما را منحرف نموده و پدران و اجداد ما را به اشتباه متهم مىكند . يا تو او را از اين كار بازبدار يا ما هم تو و هم خود را از دست او خلاص خواهيم كرد » . 20 ابو طالب محمد ( ص ) را بسيار دوست مىداشت ، ولى نمىخواست دشمنى ساير طوائف را برانگيزد . او مسلمان نبود و چندان هم از توهين محمد ( ص ) به دين اجدادى خود راضى به نظر نمىرسيد ، « 2 » ولى نمىتوانست حمايت خود را به عنوان رئيس قبيله از محمد ( ص ) سلب نموده و او را تسليم مرگ و قريش بكند ، زيرا در اين صورت شخصيت او نيز به عنوان رئيس قبيله زير سؤال مىرفت . اين ضربه ديگرى به آبروى بنى هاشم بود كه به خودى خود در وضعيت ضعيف‌ترى نسبت به ساير طوائف به سر مىبردند . او پاسخ مسالمت‌آميزى به رؤساى قريش داد ، ولى هيچگونه تعهدى را نپذيرفت و از حمايت خود نسبت به محمد ( ص ) هم دست برنداشت . در نتيجه محمد ( ص ) به دعوت خود ادامه داد .\r\n\r\n\r\n","description":"","footnote":"\r\n( 1 ) - از ميان همه گروندگان به اسلام تنها يك نفر از مسلمانان از دين اسلام برگشت . او كه جزو مهاجرين بود و از مكه به حبشه هجرت كرده بود در حبشه مسيحى گشته و از اسلام برگشت . او داماد ابو سفيان بود كه پس از ارتداد زنش به خاطر كفر او از او جدا شد .\r\n( 2 ) - در پاورقىهاى قبل ذكر شد كه ابو طالب قطعا اسلام آورده و مؤمن بود ، ولى به جهت حمايت از رسول خدا ايمان خود را آشكار نمىنمود .\r\n","page_name":" 158 ","page_number":162},
  {"content":"\r\n\r\nمدتى بعد قريش مجددا با ابو طالب ديدار كرد اما اين بار با يك تهديد . آنها فرياد برآوردند كه « به خدا قسم ما بيش از اين نمىتوانيم ببينيم كه پدران ما مورد توهين قرار گيرند ، سنت‌هاى ما منحرف گردد و به خدايان ما بدگوئى شود . تا زمانى كه تو ما را از دست او خلاص نكنى ما با تو خواهيم جنگيد تا جائى كه يكى از ما نابود گردد » . قريش فكر مىكرد براى تماميت وجودى خود كه هر روز بيشتر زير سؤال مىرود بايد بجنگد . زيرا ديگر راهى براى مصالحه وجود نداشت و يكى از دو طرف بايد برنده مىشد . ابو طالب بسيار اندوهگين شد . محمد ( ص ) را صدا كرده و به او گفت : « مرا براى خود نگهدار . بر دوش من بارى را نگذار كه بيش از تحمل من باشد » . محمد ( ص ) كه فكر مىكرد عمويش تصميم به رها كردن او دارد در حالى كه اشك در چشمانش حلقه زده بود گفت : « من آماده مرگم . اى عمو جان ، به خدا قسم اگر قريش خورشيد را در يك دست و ماه را در دست ديگر من قرار دهد ، از مأموريتى كه خداوند براى من قرار داده دست بر نخواهم داشت ، تا او مرا به پيروزى يا نابودى راهنمائى نمايد » . « 1 » سپس درحالىكه به هق‌هق افتاده بود اطاق را ترك كرد . اما ابو طالب او را مجددا صدا زد و گفت : « برو آنچه تو را راضى مىسازد اعلام كن ، به خاطر خدا من هيچگاه تو را رها نخواهم كرد » . 21 در آن هنگام محمد ( ص ) امنيت پيدا كرد . تا زمانى كه ابو طالب از او حمايت مىنمود ، در مكه كسى قدرت صدمه زدن به او را نداشت .\r\nابو طالب كه شاعر بسيار با استعدادى بود شروع به سرودن اشعارى نمود كه در آنها از ساير طوائف - كه قبلا با هاشم متحد بوده و حالا به خاطر محمد ( ص ) عليه او شده بودند - بد گفته و آنان را بىاعتبار مىنمود . طايفه مطلّب كه با هاشم روابط خويشاوندى نزديك داشتند به او پاسخ مثبت داده و اعلام همبستگى نموده بودند ،\r\n\r\n\r\n","description":"","footnote":"\r\n( 1 ) - تاريخ قضيه را اين گونه نقل مىكند كه قريش به نزد ابو طالب آمدند و از پيامبر شكوه نمودند و گفتند اگر برادرزاده تو رياست و حكومت مىخواهد حاضريم او را امير و حاكم خود قرار دهيم ؛ اگر خواهان ثروت است آماده‌ايم ثروت و اموال فراوانى را به او بدهيم و زيباترين زنان را براى او فراهم كنيم . ابو طالب پيامبر را طلبيد تا گفتار آنان را بشنود .\r\nپيامبر در جواب آنان فرمود شما يك جمله بگوئيد من چيز ديگرى نمىخواهم ! گفتند كدام جمله . فرمود بگوئيد « هيچ خدائى جز اللّه نيست » تا رستگار شويد . قريش برآشفت . پيامبر فرمود به خدا قسم كه اگر خورشيد را در يك دست و ماه را در دست ديگر من قرار دهند از مأموريت الهى خود دست نخواهم كشيد .\r\n","page_name":" 159 ","page_number":163},
  {"content":"\r\n\r\nولى اين خبر خوش ، ناراحتى ديگرى را به دنبال داشت . ابو لهب ، كه از ابتدا با محمد ( ص ) خصومت داشت ، به خاطر اينكه روابط قومى را با برادرزاده خود محكم‌تر نمايد دو پسر خود را به شوهرى دو دختر محمد ( ص ) ، أمّ كلثوم و رقيه ، برگزيده بود . ولى پس از آنكه محمد ( ص ) خدايان آنها را ردّ نمود تصميم گرفت كه خود را با طائفه عبد شمس ، يعنى طائفه همسرش ، متحد سازد و دو پسر خود را مجبور ساخت تا همسران خود را طلاق دهند . مسلمان برازنده و جوان ، عثمان بن عفان ، كه مدت زيادى عاشق رقيه - زيباترين دختر محمد ( ص ) - بود از او خواستگارى نمود .\r\nحال ديگر ابو لهب سعى مىكرد تا همكارى نزديكى با دشمنان اصلى محمد ( ص ) برقرار نمايد . سردسته اين دشمنان ابو الحكم ، برادرزاده وليد ، رئيس قديمى طائفه مخزوم بود . او در رأس گروه مخالف قرار گرفت و مسلمانان او را ابو جهل ( پدر نادانى ) ناميدند . او شخصا انسان جاه‌طلبى بود و به موفقيت‌هاى اجتماعى محمد ( ص ) حسودى مىكرد ، ولى به‌هرحال پيام دينى محمد ( ص ) نيز او را هيجان‌زده و ناراحت نموده بود . رؤساى مهم ساير طوائف نيز به او پيوستند . ابو سفيان از طائفه عبد شمس - كه مردى بسيار تيزهوش و كاردان و از دوستان قديمى محمد ( ص ) نيز به حساب مىآمد - ، پدرخوانده او عتبه ابن ربيع و برادرش شبيه نيز به صف مقدم مخالفان پيوستند . أميّه بن خلف ، رئيس چاق و فربه طائفه جمح ، نيز اعلام همبستگى نمود . اما سهيل هنوز دو دل بود ، گوئى او در پيام محمد ( ص ) نوعى الهامات خدائى مىديد .\r\nاين گروه توسط گروهى از جنگ‌آوران جوان پشتيبانى مىشدند : عمر ابن عاص ، جوان جنگنده و سياستمدار ، خالد بن وليد و صفوان ابن أميّه . اما خشن‌ترين دشمن محمد ( ص ) ، عمر بن خطاب بود كه در زمان جدائى محمد ( ص ) از قريش بيش از بيست و شش سال نداشت . او پسر بت‌پرست متعصب ، خطّاب ، بود كه برادر ناتنى خود ، زيد ( حنيف ) ، را هنگام توهين به خدايان از مكه بيرون كرد . عمر پديده‌اى مجزا از ساختار سنتى قريش به شمار مىرفت و هنگامى كه همه سعى در احتياط و مصالحه داشتند او براى خشونت آمادگى كامل داشت .\r\nتمامى اين مردان كسانى از خويشاوندان خود را كه به اردوگاه محمد ( ص ) پيوسته بودند از دست داده بودند . قرآن در كمال تلخى در حال جدا كردن فاميل‌ها\r\n\r\n","description":"","footnote":"","page_name":" 160 ","page_number":164},
  {"content":"\r\n\r\nاز يكديگر بود . براى مثال ، سهيل بن عمر ، پسر بزرگش عبد اللّه ، دو دختر و شوهران آنها ، سه برادر ، پسر خاله و خواهر ناتنى خود سوده ، را به دليل مسلمان شدن از دست داده بود . حال ديگر اينچنين به نظر مىرسيد كه محمد ( ص ) طائفه خود را از ميان نسل جوان ناراضى از خانواده خود تشكيل داده است . مخالفين او ، پيام سياسى حركت محمد ( ص ) را پيش از خود او دريافت كرده بودند . قرآن بر عدم تشكيل يك سازمان سياسى در مكه پافشارى مىنمود ، اما مردى كه ادعاى دريافت وحى از خداوند ( اللّه ) را دارد تا كى مىتواند رهبرى متعصبين جاهل را قبول نمايد ؟ بعضى از دشمنان متعصب بر اين باور بودند كه اين جنگ فقط يك برنده مىتواند داشته باشد و مصالحه در اين باب معنائى ندارد . ابو جهل و عمر جوان ( برادرزاده او ) در زمره اين دشمنان بودند .\r\nولى هنوز هم كارى از آنان ساخته نبود . تا زمانى كه محمد ( ص ) پشتيبانى ابو طالب را داشت كسى نمىتوانست او را بكشد ، مگر آنكه تمامى قبيله هاشم و آل مطلّب را با هم متحد و قانع سازد كه يكى از افراد قبيله خود را بكشند . بنابراين ابتدا آنها تصميم به تحريم اقتصادى و اجتماعى گرفتند . آنها بدون هيچ واهمه‌اى با خشونت به بردگان و مسلمانان فقير حمله مىكردند ، ولى در مورد محمد ( ص ) كه از حمايت كافى برخوردار بود بايد روش‌هاى سنجيده‌ترى را به كار مىگرفتند . ابن اسحاق درباره سياست كلى ابو جهل چنين مىگويد : « وقتى مردى از طبقه ممتاز اجتماعى به اسلام مىگرويد و داراى بستگانى بود كه مىتوانستند از او حمايت كند ابو جهل به نصيحت پرداخته و با لحن تند و احساساتى به او گوشزد مىكرد : « تو دين پدرت را زير پا گذاشته‌اى درحالىكه پدرت از تو بسيار بهتر و كامل‌تر بود . ما تو را به عنوان فردى تهى مغز و احمق معرفى كرده و آبروى تو را خواهيم ريخت » . اگر فرد مسلمان تاجر بود ابو جهل مىگفت : « ما تو را و كالاى تو را تحريم خواهيم كرد تا جائى كه به گدائى تن در دهى » . اگر فردى از طبقه معمولى بود كه اهميت اجتماعى نداشت ابو جهل او را كتك زده و بقيه را هم عليه او مىشوراند . 22\r\nكسانى كه بيش از همه رنج مىبردند بردگان بودند كه هيچگونه حمايت قبيله‌اى نداشتند . أميّه ، رئيس طائفه جمح ، غلام حبشى خود ( بلال ) را در گرم‌ترين ساعت روز در مقابل آفتاب به بند مىكشيد و سنگى بزرگ بر سينه او مىگذاشت . بلال مأيوس نشده و به وحدانيت خداوند اقرار كرده و فرياد مىزد « أحد ، أحد » و طنين\r\n\r\n","description":"","footnote":"","page_name":" 161 ","page_number":165},
  {"content":"\r\n\r\nصداى قدرتمند او در سراسر صحرا مىپيچيد . ابو بكر كه در همسايگى آنان زندگى مىكرد و نمىتوانست رنج بلال را ببيند او را خريدارى و آزاد كرد . او هفت برده ديگر را هم خريدارى و آزاد كرد . اما بعضى از مسلمانان طبقات مرفه نيز به دست بستگان خود دچار رنج و زحمت مىشدند . خالد بن سعيد ، كه با ديدن رؤياى جهنم مسلمان شده بود ، به وسيله پدرش زندانى و از غذا و آب محروم بود . طائفه مخزوم با خانواده عمّار بن ياسر ( غيربرده ) آنقدر بدرفتارى نمودند كه سرانجام مادر او مرد .\r\nمحمد ( ص ) كه اوضاع را چنين مىديد در فكر افتاد تا جاى امن‌ترى براى مسلمانان بيابد . به همين جهت از نجاشى ، پادشاه حبشه ، كه مسيحى شده بود كمك خواست . با اينكه مكه از سال عام الفيل دشمن حبشه شمرده مىشد ، نجاشى براى پذيرش مسلمانان موافقت نمود ، و در سال 616 هشتاد و سه مسلمان به همراه خانواده‌هاى خود مكه را به قصد حبشه ترك كردند . اينان به وسيله عثمان ابن مظعون هدايت مىشدند كه خود قبل از مسلمان شدن يكتاپرست بود . بعضى از افراد خانواده محمد ( ص ) نيز همراه آنان بودند ، از جمله : جعفر پسر ابو طالب ، دختر محمد ( ص ) رقيه و شوهرش عثمان بن عفان . محققان امروزى غرب بر اين عقيده‌اند كه اين مهاجرت بيش از آنكه جنبه پناهندگى داشته باشد جنبه سياسى داشته است و دلايل ديگرى در پشت آن نهفته بود . شايد محمد ( ص ) مىخواسته بدين وسيله راه تجارى جديدى براى مسلمانان به طرف جنوب بگشايد و بدين وسيله آنان را از تحريم ابو جهل نجات دهد . همچنين گفته مىشود كه فهرست مهاجر نشان‌دهنده عدم هماهنگى در اردوى مسلمانان بود . بعضى از مهاجرين ، مانند : عثمان بن مظعون و عبيد اللّه ابن جحش ، راه خود را در يكتاپرستى از قبل پيدا كرده بودند و در نتيجه نسبت به ورود و نفوذ تازه واردى مانند ابو بكر حسودى مىنمودند . شايد اين عدم هماهنگى براى كسانى كه انگيزه قوى براى گرايش به اسلام نداشتند دليلى براى جدا شدن گرديد . عبيد اللّه به محض رسيدن به حبشه مسيحى گرديد و آنجا ماند ، اما عثمان به محض احساس امنيت به مكه برگشت و به وفادارى نسبت به محمد ( ص ) و ابو بكر ادامه داد .\r\nقريش پس از مهاجرت مسلمانان بلافاصله دو هيئت نمايندگى به حبشه فرستاد و از آنان تقاضاى برگرداندن مسلمانان را نمود . اين مهاجرت دسته جمعى ، قريش را از هر جهت تهديد مىنمود . هيئت قريش به پادشاه حبشه گفتند كه اين عده عليه دين خود شوريده و جامعه را به آشوب كشيده‌اند . پادشاه حبشه نيز مسلمانان را جمع كرد و گفت : « شما چه چيزى براى گفتن داريد ؟ » جعفر شرح داد كه محمد ( ص ) يك\r\n\r\n","description":"","footnote":"","page_name":" 162 ","page_number":166},
  {"content":"\r\n\r\nپيامبر واقعى از طرف خداوند است كه الهام وحى به عيسى را نيز قبول دارد . براى اثبات اين موضوع شروع به خواندن آيه‌هاى مربوط به حاملگى مريم باكره و نوزادى كه در بطن او به وجود آمد كرد .\r\nو در اين كتاب مريم را ياد كن ، آنگاه كه از كسان خويش در جايگاهى شرقى كناره گزيد . و ميان خود و آنان پرده‌اى گرفت ، پس ما روح خود را به دو فرستاديم و براى او چون آدمى درست اندام نمودار شد .\r\n( مريم ) گفت : من به خداى رحمان پناه مىبرم از تو ، اگر پرهيزگار باشى . گفت : همانا من فرستاده پروردگار توام تا تو را پسرى پارسا و پاكيزه ببخشم . گفت : از كجا مرا پسرى باشد و حال آنكه دست هيچ آدمى به من نرسيده و من بدكاره نبوده‌ام ؟ گفت : چنين است ، پروردگار تو گفت اين بر من آسان است ، و تا او را نشانه‌اى براى مردم و بخشايشى از سوى خويش كنيم ، و اين كارى است گزارده و شدنى . پس به او ( عيسى ) بار گرفت ، و با او به جايگاهى دور بيرون رفت . 23\r\nزمانى كه جعفر به خواندن آيات پايان داد ، نجاشى آنچنان متأثر شد كه اشكش سرازير شده و صورت و ريشش را خيس نمود . كشيشان حاضر در جلسه نيز به شدت گريه كردند ، به حدّى كه نوشته‌هاى دستشان همگى خيس و جوهر آن پراكنده گرديد .\r\nهيئت نمايندگى سعى داشت به نجاشى وانمود سازد كه اين گروه و كتاب آنان ، آسمانى بودن مسيح را قبول ندارند . با اين وجود ، نجاشى از اخراج مسلمانان و پس فرستادن آنها به مكه سرباز زد . او به نحوى اين موضوع را حل و فصل نمود كه كسى ناراحت نشود . مسلمانان به راحتى در حبشه زندگى را گذرانده و در انجام مراسم مذهبى خود نيز كاملا آزاد بودند . به‌هرحال ، داستان بازرگانى محمد ( ص ) با حبشه ناتمام ماند . ممكن است محمد ( ص ) انگيزه‌هاى ديگرى مانند تجارت و بازرگانى با حبشه را نيز در سر مىپرورانده ، ليكن در زمانى كه ابن اسحاق ( تاريخ نويس ) اين داستان را بازگو مىكند تمامى اين انگيزه‌ها به دست فراموشى سپرده شده بود . هيئت مكه همچنين سعى كرد كه به نجاشى چنين تفهيم كند كه مسلمانان در آن حدّ كه او فكر مىكند قوى نيستند و بنابراين مىتواند از حمايتى كه مسلمانان انتظار دارند دريغ نمايد .\r\nدر همين زمان ، ابو جهل و يارانش محمد ( ص ) و ياران او را در مكه تحت شديدترين فشار قرار داده بودند . هر روز مسأله تازه‌اى را در مخالفت با قرآن مطرح مىكردند . چرا « اللّه » به جاى محمد ( ص ) مردان تواناترى مانند وليد را به پيامبرى\r\n\r\n","description":"","footnote":"","page_name":" 163 ","page_number":167},
  {"content":"\r\n\r\nنگزيد ؟ چرا محمد ( ص ) داراى معجزاتى شبيه پيامبران قبلى ( موسى و عيسى ) نيست ؟\r\nچرا قرآن به جاى آنكه مرحله به مرحله بر محمد ( ص ) نازل شود يكپارچه و كامل به او وحى نشده است ؟ چرا خداوند ، به جاى يك بشر معمولى ، فرشته‌اى را براى ابلاغ دستورات خود به زمين نمىفرستد ؟ حتى بعضى از افراد قريش شايع كردند كه محمد ( ص ) از سوى يك مسيحى يا يك يهودى راهنمائى مىشود و اين گفته ( وحى ) در حقيقت مسائلى است كه آن فرد براى محمد ( ص ) نقل مىكند و او هم آن را بازگو مىنمايد . تجاوز و بىحرمتى به مسلمانان فقط در حدّ تحريم تجارت و بدگوئى كلامى محدود مىشد ، با توجه به اينكه اكثر مسلمانان ضربه‌پذير نيز به حبشه رفته بودند . اما حالا خود محمد ( ص ) مركز توجه حملات قرار گرفته بود .\r\nعمر ابن عاص كه يكى از افراد فرستاده شده از طرف قريش به نزد نجاشى بود ، خاطره‌اى را بعدا ( پس از مسلمان شدن ) نقل مىكند :\r\n« روزى محمد ( ص ) در حال طواف به دور كعبه بود و تمامى سران قريش در آنجا حاضر بودند و او را نگاه مىكردند و در ضمن طعنه مىزدند كه تا به حال هيچكس مانند تو براى قريش ايجاد زحمت و ناراحتى ننموده است ، پدران ما را به مسخره و توهين گرفته‌اى ، دين ما را منحرف و خدايان را مورد تمسخر قرار داده‌اى ، و از همه مهم‌تر اينكه اجتماع مكه را پاره پاره نموده‌اى . در دور سوم طواف ، محمد ( ص ) با شنيدن اين اعتراضات بسيار ناراحت شد چنان كه صورتش چون رعد و برق سياه گرديد . اما او ناگهان در جايش ايستاد و رو به سران قريش كرد و گفت :\r\n« به من گوش كنيد اى قريش ! به همان كسى كه جان من در دست اوست من براى شما قربانى ( ذبح ) خواهم آورد » . اين جمله حاضران در صحنه را بر جاى ميخكوب كرد و گوئى همه آنها لال شدند ، اما روز بعد دوباره بر اعصاب خود مسلط گرديدند . اين‌بار وقتى محمد ( ص ) به كعبه آمد به سوى او هجوم آورده و هركس به نوعى به اذيت و آزار او پرداخت ، گروهى او را هول مىدادند و گروه ديگرى بند قباى او را مىكشيدند و كاملا او را محاصره كرده بودند كه ناگهان ابو بكر از راه رسيد . درحالىكه اشك مىريخت گفت : « آيا شما مىخواهيد او را به خاطر اينكه مىگويد « اللّه » خداى من است بكشيد ؟ » مردم با شنيدن اين سؤال از دور محمد ( ص ) پراكنده شدند . عمر بن عاص چنين نتيجه مىگيرد كه « اين واقعه بدترين عكس العملى بود كه من از قريش نسبت به محمد ( ص ) ديدم . » 24 چنان كه از ظاهر اين داستان برمىآيد اين تعرض چندان جدى نبود و مىشود نتيجه گرفت كه قريش در مورد خشونت خود شرمنده و پشيمان شده بودند .\r\n\r\n","description":"","footnote":"","page_name":" 164 ","page_number":168},
  {"content":"\r\n\r\nاين نوع رفتار در بعضى مواقع نتيجه معكوس داشت . روزى ابو جهل بر سر راه محمد ( ص ) ايستاد و مانند هميشه به او فحاشى كرد . محمد ( ص ) نيز مانند هميشه بدون پاسخگوئى به او به منزل رفت . ولى بعدازظهر همان روز حمزه شيردل پس از يك مسابقه شكار درحالىكه تير و كمان بر شانه داشت به كعبه آمد . به نقل از ابن اسحاق ، او قوىترين و جسورترين مردان قريش بود . 25 او معمولا دوست داشت روز را با طواف كعبه به پايان برساند و پس از آن نيز با هركسى كه در كعبه بود به صحبت مىنشست . اما در آن روز پيرزنى او را به كنار كشيد و داستان اهانت ابو جهل به محمد ( ص ) را بازگو كرد . او مسلمان نبود « 1 » ولى با شنيدن اين داستان شعله‌هاى خشم از وجودش زبانه كشيد و به دنبال ابو جهل رفت . او را از خانه بيرون كشيد و در حالى كه با كمان خود او را به شدت مىزد گفت : « آيا به كسى كه من دين او را پيروى مىكنم توهين مىكنى ؟ اگر جرأت دارى با من نبرد كن » . ابو جهل بلافاصله خود را كنترل كرد و از جمعيت خواست كه متفرق گردند . سپس به آنان گفت : حق با توست من امروز به طرز بدى به برادرزاده تو توهين كردم . 26 اسلام آوردن حمزه به شدت بر روى قريش تاثير گذارد و به دلايل خيلى روشن احساس كردند كه بهتر است محمد ( ص ) را تنها بگذارند .\r\nاما در اين ميان دليل اصلى اسلام آوردن خود قرآن بود . در مراسم حج سال 616 موقعى كه زائران از سراسر عربستان براى انجام فرائض به كعبه مىآمدند ، ابو جهل دوستان خود را بر تمامى درهاى ورودى كعبه گمارد تا خطرات محمد ( ص ) را به آنان گوشزد نمايند . شاعرى به نام طفيل بن عمر ، از قبائل غربى عربستان ، هنگام ورود به كعبه گوش‌هاى خود را با پنبه پر كرده بود تا سخنان فريبنده پيامبر را نشنود .\r\nاما زمانى كه به كعبه وارد شد و محمد ( ص ) را در حال نماز در مقابل كعبه ديد ناگهان خود را خيلى مسخره يافت . « خداوند مرا ببخشد » آيا من به عنوان مردى صاحب دانش كه تفاوت بين خوب و بد را به خوبى تشخيص مىدهد بايد وحشتى از شنيدن سخنان اين مرد داشته باشم ؟ من به او گوش خواهم كرد اگر درست باشد قبول مىكنم ، و اگر نادرست باشد ردّ خواهم كرد . پس به دنبال محمد ( ص ) روان\r\n\r\n\r\n","description":"","footnote":"\r\n( 1 ) - گفتار مؤلف درباره مسلمان نبودن حمزه نيز مانند ابو طالب است و شگفت اين‌كه مىگويد او يك مسلمان نبود ولى سه سطر پائين‌تر مىگويد حمزه ابو جهل را از خانه بيرون كشيد و او را مىزد و مىگفت : آيا به كسى كه من دين او را پيروى مىكنم توهين مىكنى ؟\r\n","page_name":" 165 ","page_number":169},
  {"content":"\r\n\r\nشد و او نيز به شرح دين جديد پرداخت و آيه‌هائى از قرآن را بازخواند . طفيل كه به شدت متعجب شده بود گفت : « به « اللّه » قسم ، كه من تا به حال شيرين‌تر و كامل‌تر از اين سخنان نشنيده‌ام » . 27 او به سوى قبيله خود بازگشت و ظرف چند سال بعد هفتاد تن از خويشاوندان خود را به اسلام گرايش داد .\r\nزيبائى بيان قرآن چنان است كه تا عمق احساسات درونى افراد نفوذ مىكند .\r\nطفيل داوطلبانه موانع شنيدن خود را با كشيدن پنبه‌ها از گوش خود دور كرد ، ولى بقيه سعى مىكردند كه غيرقابل دسترس باقى بمانند و به همين دليل موانع را از سر راه خود دور نمىكردند . يك روز قريش تصميم گرفت كه سياست جديدى را آزمايش نمايد ، پس عتبه بن ربيع ، از عبد شمس ، را به ديدار محمد ( ص ) فرستادند تا در حقيقت با او معامله‌اى انجام دهند : « اگر تو از مأموريت خود دست بردارى ما به تو همه چيز خواهيم داد ، پول ، ثروت ، قدرت و حتى حاضريم تو را به پادشاهى برگزينيم » . اگر اين داستان را واقعى ببينيم مىتوانيم چنين نتيجه‌گيرى كنيم كه قريش به چه درجه‌اى از نااميدى و وحشت گرفتار شده بود كه حاضر شد از دو چيز صرف‌نظر كند : اول پول كه براى آنها جنبه مقدس داشت ، و دوم قبول پادشاهى كه هميشه مورد نفرت اعراب بود . محمد ( ص ) صبر كرد تا عتبه سخنان خود را به پايان رساند ، سپس گفت : « به من گوش كن » و درحالىكه عتبه تكيه داده بود محمد ( ص ) سوره 41 ( فصّلت ) را براى او قرائت كرد ، كه اعلام مىكرد قريش با قفل زدن بر قلب‌هاى خود مانع از نفوذ آيات الهى به درون روح خود مىگردند :\r\nحا ، ميم . [ اين 
  ] فرو فرستاده‌اى است از سوى آن بخشنده مهربان . كتابى است كه آيات آن به روشنى بازگشاده و بيان شده است ، قرآنى به زبان تازى ، براى مردمى كه بدانند ؛ مژده‌دهنده و بيم‌كننده ، ولى بيشترشان رويگردان شدند ، پس نمىشنوند [ و نمىپذيرند 
  ] . و گفتند : دل‌هاى ما از آنچه ما را بدان مىخوانى در پوشش‌هايى است و در گوش‌هاى ما سنگينى و گرانى است و ميان ما و تو پرده‌اى است ، پس كارى كن كه ما نيز كار كننده‌ايم . 28\r\nقرآن اغلب از پرده سخن مىگويد كه بيان ديگرى از سخت شدن قلب‌ها براى نفوذپذيرى در مقابل پيام وحى است . عتيب پس از شنيدن سخنان محمد ( ص ) باز هم حاضر نشد از درخواست‌هاى خود دست بردارد . محمد ( ص ) پس از خواندن آيات به سجده بر زمين افتاد . عتبه حاضر نشد او را همراهى كند ولى گوئى نيروئى\r\n\r\n","description":"","footnote":"","page_name":" 166 ","page_number":170},
  {"content":"\r\n\r\nقوى از درون او را به هيجان آورده بود . وقتى نزد قريش بازگشت بسيار مشكل بود تا تجربه خود را براى ديگران بازگو نمايد . نمىتوانست بگويد كه چه زيبائى و شكوهى در آيات قرآن ديده بود . فقط مىتوانست بگويد كه چه در آن ديده است .\r\nاين كلام با تمام الهاماتى كه اعراب با آن آشنائى داشتند متفاوت بود . مانند شعر نبود ، اصوات خوش الحان يك شعبده‌باز نيز نبود ، اوراد بىمفهوم كاهن نيز نبود .\r\nبسيار جالب توجه است كه هيچكدام از مخالفين محمد ( ص ) نمىتوانستند او را به تقلب در وحى متهم كنند ، گوئى نيروئى عجيب و ناآشنا آنان را از اين كار باز مىداشت . سرانجام ، عتيب رو به قريش كرد و به آنان چنين هشدار داد : « نصيحت مرا بپذيريد و اين مرد را رها سازيد ، به خدا قسم اين سخنان كه من شنيدم به زودى تا خارج از مرزهاى عربستان هم نفوذ خواهد كرد » . 29\r\nاز يك ديدگاه مىتوان گفت كه محمد ( ص ) به نوعى جديد از ادبيات دست پيدا كرده بود كه گروهى را شيفته و گروهى را مضطرب مىساخت . اين كلام به قدرى تازه و قدرتمند بود كه معجزه به نظر مىرسيد ، معجزه‌اى خارج از دستيابى بشر معمولى . به همين دليل محمد ( ص ) دشمنان خود را به مبارزه مىطلبيد تا اگر مىتوانند نظير آن ( قرآن ) را بياورند . ويژگى منحصر بفرد قرآن خود دليلى بر آسمانى بودن آن بود و علامات و نشانه‌هاى آن راهى بود براى مواجهه غيبى انسان با خداوند . 30\r\nمسلمانان هنوز هم با ديدن آيات قرآن حضورى قلبى در مقابل خداوند پيدا مىكنند ، و به همين دليل است كه ديوارهاى مساجد خود را با آيات قرآن تزئين مىنمايند . قبلا ديديم كه كلمه « اللّه » همان مركزيتى را براى مسلمين به وجود مىآورد كه كلمه مسيح براى مسيحيان . بعدها ، بعضى از مسلمانان ادعا كردند كه قرآن بيانى بشرى است از جهان قبل از خلقت . البته اين ادعا در آغاز انجيل يوحنّا قديس نيز مطرح است ، آنجا كه از كلمهء « 1 » سخن مىگويد . بنابراين قرآن پديده‌اى بالاتر از يك مجموعه اطلاعات مفيد است ، نشانى است مانند نشانه‌هاى تورات يا خود مسيح يا ساير قديسين كه مردم ساير اديان و سنت‌ها آنها را به عنوان نشانه‌هاى الهى دريافت داشته‌اند .\r\n\r\n\r\n","description":"","footnote":"\r\n( 1 ) -  Logos \r\n","page_name":" 167 ","page_number":171},
  {"content":"\r\n\r\nبعضى از متفكرين جديد غربى مانند جرج اشتاينر « 1 » و پيتر فولر « 2 » معتقدند كه انسان از راه يك قطعه ادبى يا موسيقى يا نقاشى نيز مىتواند به حقيقت حضور ماورائى ( الهى ) دست يابد . زمانى كه ابن اسحاق و ساير تاريخ‌نويسان اسلامى از حضور قلب در زمان خواندن و شنيدن قرآن صحبت مىكنند انسان به ياد اين جمله جرج اشتاينر در كتاب حضور حقيقى « 3 » مىافتد كه مىگويد : « آيا چيزى در گفته‌هاى ما نهفته است ؟ » كسانى كه پيدا كردن زيبائى در قرآن را مشكل مىبينند احتمالا به تجربه‌اى دست‌زده‌اند كه اشتاينر آن را پيش‌داورى غيرصحيح از موسيقى و ادبيات مىداند كه خلوت وجود ما را به زير سؤال مىبرد . به نظر اشتاينر ، هنر در عمل به ما مىگويد « زندگى خود را تغيير بده » . اين يك نوع تجربه ماورائى با ابعاد بىنهايت است كه در خانه كوچك وجود محتاط ما جاى مىگيرد . زمانى كه ما به مجموعه‌اى از اين هنرها گوش فرا مىدهيم اين خانه ديگر به روش سابق قابل استفاده نيست . 31 اشتاينر به خدا اعتقادى ندارد و بر اين باور است كه تنها هنر مىتواند انسان را به مرحله ماورائى زندگى حيوانى خود سوق دهد . ظاهرا اين نظريه با تفسيرى كه مسلمانان از شنيدن آيات قرآن دارند بسيار متفاوت است ، چون اينان معتقدند كه با شنيدن اين آيات زندگانى آنان با زيبائى و شكوه پر مىشود ، و به شهادت كسانى كه اولين‌بار اين آيات را مىشنوند ، كلام قرآن بيانگر يك احساس هيجان‌انگيز و غنى است كه باعث شكسته شدن تمامى سدهاى درون در رسيدن به حقيقت وجود مىگردد .\r\nكتاب اشتاينر ، با استقبال خوانندگان مواجه شده بود ، زيرا خيلى از آنان معتقد بودند كه با تجربيات شخصى آنها همخوانى دارد . نظريه او مىتواند بيانگر واقعيت نفوذپذيرى ادبيات باستانى اعراب در روح و احساسات مردمان زمان خود باشد .\r\nواقعيتى براى توجيه محمد ( ص ) به عنوان يك شاعر و قرآن به عنوان يك كتاب شعر براى پيوند ادبيات و دين .\r\nبدون چنين نفوذى يا ، به قول اشتاينر ، چنين « اعلامى » ممكن نبود كه جامعه ابتدائى مسلمانان بتواند تجربه سخت و وحشت‌آور قطع ارتباط با گذشته را تحمل نمايد . زيبائى قرآن گوئى نيروهائى را كه در درون آنها دفن شده بود رها مىساخت .\r\n\r\n\r\n","description":"","footnote":"\r\n( 1 ) -  George Steiner \r\n( 2 ) -  Peter Fuller \r\n( 3 ) -  Real Presence \r\n","page_name":" 168 ","page_number":172},
  {"content":"\r\n\r\nمانند همان نشانه‌هائى كه قبلا شرح داده شد ، آيات قرآن قادر بودند تا اعماق احساسات شخصى فرد نفوذ كرده و او را به ماوراء هوشيارى عقلانى هدايت نمايند .\r\nمسلمانان امروزى ادعا مىكنند كه معجزه قرآن در نفوذ و تاثيرى است كه كلام و خواندن آن حتى بر افراد غير عرب باقى مىگذارد . محقق شايسته و برجسته ايرانى سيد حسين نصر اشاره مىنمايد : اسلام هنوز هم از مسلمانان مىخواهد تا زندگى خود را تغيير دهند . آيات پراكنده و ناپيوسته ، بخصوص سوره‌هاى اوليه ، حاكى از اين واقعيت است كه بيان بشرى در زير بار سنگين بيان خداوند خرد مىگردد .\r\nهمچنين نشانگر بىانسجامى درون انسان‌هاست . براى درك و فهم معنى درونى قرآن ، انسان مىبايست ابتدا به زندگى شخصى خود يك نظم روحانى ببخشد .\r\nخواندن و گوش كردن قرآن صرفا گرفتن يك سلسله اطلاعات توسط كرتكس مغز نيست ، بلكه نوعى نظم‌بخشى روحانى است . تاويل ( تفسير نمادين ) قرآن ، يعنى اينكه شخص خواننده بايد با مراجعه به عميق‌ترين قسمت‌هاى ذهن و روح خود در پى پيدا كردن معانى آيات برآيد . تأويل به معناى لغوى آن يعنى چيزى را به اصل يا شروع آن برگرداندن و قرآن هم بدين وسيله از خوانندگان خود مىخواهد زمانى كه با اين جملات مقدس مواجه مىشوند از ظاهر پر رمز و راز آن به باطن موجوديت خود مراجعه و اصالت و مبدأ اين جملات را پيدا كنند . 32\r\nطبيعتا يك شخص غربى تجربه متفاوتى از اين موضوع دارد . نه تنها زيبائى كلام عرب را نمىتوان ترجمه كرد ، بلكه برداشت صحيح از جملات آن نيز براى خيلى از ما غربيان بيگانه است . اگر بخواهيم افراد را صرفا به فراگيرى ذهنى ( عقلى ) قرآن فرا خوانيم ، بدون آنكه قادر به لمس كيفيت زبان عربى باشند ، و انتظار داشته باشيم از اين كلمات كه براى آنها نامفهوم است چيزى درك كنند ، مطمئنا كار بيهوده‌اى را تجربه كرده‌ايم ، بخصوص اگر شخص مراجعه‌كننده به قرآن يا در شرائط روحى سختى باشد و به زور اين كار را انجام دهد يا از نظر فكرى خود را ممتازتر از ديگران احساس كند . براى مثال ، گيبون چنينن مىگويد : « روحيه مستعدّ و خلّاق به تنهايى نمىتواند تجربه زيبا شناختى را بدست بياورد » . « 1 »\r\n\r\n\r\n","description":"","footnote":"\r\n( 1 ) - براى دستيابى به ظرافت‌هاى كلامى و فصاحت و بلاغت قرآن بايد با زبان اصلى آن يعنى عربى آشنائى كامل داشت . ولى براى درك مفاهيم بلند و اعجازآور آن و بيان دقايق حقايق معنوى عالم و روح انسانى ترجمه صحيح آن\r\n","page_name":" 169 ","page_number":173},
  {"content":"\r\n\r\nدر پايان سال 616 ، قرآن عجيب‌ترين تاثير خود را در نفوذ به قلب افراد نشان مىدهد . با اين تصميم كه زمان كشتن محمد ( ص ) فرا رسيده است عمر ابن خطاب درحالىكه شمشير خود را بيرون كشيده بود در خيابان‌هاى مكه به دنبال محمد ( ص ) مىرفت . او مىدانست محمد ( ص ) بعدازظهرها را در خانه‌اى در جلوى كوه صفا مىگذراند . او نمىدانست كه خواهرش فاطمه و شوهر او سعيد ( پسر زيد حنيف ) مسلمان شده‌اند . آن دو ، با اين دلخوشى كه عمر از شهر دور است ، خباب بن ارت ، آهنگر مسلمان ، را دعوت كرده بودند تا آخرين سوره قرآن را براى آنها قرائت نمايد . اما عمر در سر راه خود به كوه صفا به يك مسلمان ديگر كه هنوز اسلام خود را آشكار نكرده بود برخورد . آن فرد براى اينكه عمر را از تعقيب محمد ( ص ) منصرف نمايد به او گفت : « به خانه خودت برو و ببين آنجا چه مىگذرد » . عمر به سرعت به طرف خانه رفت و در نزديكى آن صداى صوت قرآن را شنيد كه از پنجره خانه در خيابان پخش مىشد . « اين چه صداى بىمعنى است ؟ » و درحالىكه مىغريد به داخل منزل رفت . خباب نااميدانه به اطاقى در پشت‌بام منزل پناهنده شد و عمر درحالىكه خواهر خود را بر زمين كوبيده بود شروع به زدن او نمود . اما همين‌كه او را خونين ديد شرمسار گرديد و حالتى از تغيير در چهره او نمايان گشت . نوشته‌هائى را كه سوره در حال قرائت بر روى آن بود از زمين برداشت و شروع به خواندن آيات ابتدائى سوره 20 ( طه ) نمود . عمر جزو افراد نادر قريش بود كه خواندن و نوشتن را به خوبى مىدانست . او با تعجب ابراز داشت « اين سخنان چقدر ناب و زيبا هستند » . غرور و تعصب اين عرب خشمگين به وسيله تصوير عيسى مسيح يا كلام شعرى بر زمين كوبيده نشده بود ، بلكه زيبائى قرآن بود كه از خودخواهى و تعصب او گذر كرده و خود را به عمق درونى او رسانيده بود ، به جائى كه خود او هم از آن باخبر نبود . بلافاصله عمر شمشير خود را برداشت و\r\n\r\n\r\n","description":"","footnote":"\r\nنيز كفايت مىكند و اينكه هر روحى تواناى بر درك زيبائىهاى آن نيست ، اين مربوط به دانستن زبان عربى نيست ، بلكه مربوط به حقيقت‌جوئى و پرهيزكارى مخاطب است ؛ چنان كه خود قرآن درباره خود مىفرمايد : اين كتاب براى متّقين هدايت است  ( ذلِكَ الْكِتابُ لا رَيْبَ فِيهِ هُدىً لِلْمُتَّقِينَ -  بقره / 3 ) . به علاوه ، مگر نه اينكه قرآن در ميان ملل غيرعرب نيز نفوذ خارق العاده و اعجازگونه خود را دارد و اين بدون درك مفاهيم بلند قرآنى چگونه ممكن خواهد بود .\r\n","page_name":" 170 ","page_number":174},
  {"content":"\r\n\r\nباعجله به خانه محمد ( ص ) در نزديكى كوه صفا بازگشت . محمد ( ص ) كه فكر مىكرد حمله خود بهترين دفاع است در جلوى او ايستاد و فرياد زد : « اى پسر خطاب چه چيزى تو را به اينجا كشانيده ؟ » عمر پاسخ داد : « اى پيامبر خدا ، به اينجا آمده‌ام تا به خداى واحد ايمان بياورم و تو را پيامبر او بشناسم و آنچه را كه از جانب او ابلاغ مىكنى قبول كنم » . 33 محمد ( ص ) تشكر خود را چنان بلند اعلام كرد كه تمامى افرادى كه در آن خانه بزرگ از ترس عمر پنهان شده بودند متوجه گرديدند .\r\nاما ابن اسحاق تصوير ديگرى از مسلمان شدن عمر را عنوان مىكند كه ارزش نقل آن را دارد . عمر شراب‌خوار قهارى بود و هيچ لذتى براى او بالاتر از اين نبود كه غروب‌ها با دوستانش در شهر به شرابخوارى بپردازد و در خيابان‌ها بد مستى نمايد . يك روز كه هيچكدام از دوستان شرابخوار خود را نيافت تصميم گرفت به جاى ميگسارى به طواف كعبه بپردازد . وقتى به خانه كعبه نزديك شد محمد ( ص ) را ديد كه به تنهائى و به آرامى قرآن را براى خود مىخواند . تصميم گرفت كه به جملات قرآن توجه كند . براى اينكه جلب توجه ننمايد به آرامى به زير پرده بزرگى كه خانه كعبه را مىپوشاند رفت و با دور زدن كعبه در جلوى محمد ( ص ) ايستاد .\r\nبعدها خود او ( عمر ) نقل مىكند كه هيچ چيز بين ما به جز پرده كعبه نبود . تمام اعتماد به نفسم به جز شمشيرى كه در دست داشتم از بين رفته بود . معجزه عربى « 1 » كار خود را ساخته بود . « هنگامى كه قرآن را شنيدم قلبم نرم شد و اشكهايم سرازير گرديد و در اين زمان بود كه اسلام به وجودم داخل گرديد » . 34\r\nعمر هيچگاه مرد دودلى نبود . فردا صبح تصميم گرفت موضوع را با عمويش ابو جهل درميان بگذارد . پس مستقيما به پناهگاه شيران رفت . ابو جهل مشتاقانه در را گشود و گفت « خوش آمدى برادرزاده ، چه چيز تو را به اينجا آورده است ؟ » عمر نقل مىكند : « پاسخ دادم ، به اينجا آمده‌ام تا بگويم كه من به خدا و پيامبر او و آنچه از طرف خداوند آمده است ايمان آورده‌ام و همه را حقيقت مىدانم . او در را با خشونت به صورت من كوبيد و گفت : خدا تو و آنچه را كه آورده‌اى لعنت كند » . 35 هركس مىتواند تصور كند كه اسلام آوردن عمر آخرين تير تركش بود ،\r\n\r\n\r\n","description":"","footnote":"\r\n( 1 ) - بلكه معجزه الهى ، زيرا همانطور كه قبلا ذكر شد ، تمامى مخاطبين و تأثيرپذيران قرآن عرب نيستند و بلكه اكثريت مسلمانان غيرعرب هستند !\r\n","page_name":" 171 ","page_number":175},
  {"content":"\r\n\r\nبخصوص اينكه او از به جاىآوردن نماز در خفى پرهيز مىكرد و دوست داشت هميشه نماز را در مقابل كعبه و چشمان همه به جاى آورد . ابو جهل و ابو سفيان نمىتوانستند اين موضوع را تحمل نمايند ، ولى چاره‌اى هم نداشتند ، زيرا عمر از طرف قبيله خود ( عدى ) حمايت مىگرديد .\r\nابو جهل سعى مىكرد به هر نحوى محمد ( ص ) را در تنگنا قرار دهد تا او حاضر به تسليم شرائط قريش گردد . ابتدا طرح تحريم بنى هاشم و آل مطلب را ريخت ، و سپس ساير قبائل را وادار كرد با امضاى عهدنامه‌اى با او در مقابل محمد ( ص ) متحد گردند . براساس اين عهدنامه هيچكس از قبائل فوق حق نداشت با افراد دو قبيله مذكور ازدواج كند يا با آنها خريد و فروش انجام دهد . اين بدان معنى بود كه كسى حق فروش غذا هم به آنان را نداشت . به منظور حفظ امنيت ، همگى افراد دو طائفه هاشم و آل مطلب ، به محله ابو طالب نقل مكان كردند و كم‌كم آنجا حالت اردوگاه مسلمانان را پيدا كرد . وقتى محمد ( ص ) و خديجه و اعضاى خانواده آنها به اين محله وارد شدند ، ابو جهل به همراه خانواده و بستگان خود از آنجا نقل مكان كرد و رسما در محله عبد شمس ساكن شد . تحريم دو سال طول كشيد . افراد قبيله هاشم و آل مطلب ، حتى آنهائى كه مسلمان نشده بودند ، به دليل حفظ اصالت قبيله‌اى حاضر به ترك افراد قبائل خود نشدند . اما تحريم چندان همگانى هم نشد ، زيرا افرادى از ساير قبائل كه داراى خويشاوند در قبائل هاشم و آل مطلب بودند اجازه نمىدادند كه آنها از گرسنگى بميرند . مسلمانانى مانند ابو بكر و عمر ، كه متعلق به ساير قبائل بودند ، مرتبا وسائل معاش و غذا را به درون اردوگاه مىفرستادند و ديگران هم از آنها پيروى مىكردند . شخصى به نام هشام بن عمر كه داراى چندين خويشاوند در اردوگاه ابو طالب بود پيوسته شترى را از مواد مورد نياز زندگى بار مىكرد و تا نزديك اردوگاه ( شعب ) مىآمد و از آنجا شتر را راهى مىكرد تا به داخل محله برود ، بدون آنكه خود قدم به آنجا گذاشته باشد . يك بار هم حكيم ابن حزام ، برادرزاده خديجه ، زمانى كه كيسه آردى را به طرف اردوگاه مىبرد توسط ابو جهل بازداشت شد . او در مقابل ابو جهل ايستادگى كرد و نهايتا رهگذرى نيز به طرفدارى حكيم برخاست و گفت : آيا تو مىخواهى كسى را كه براى عمه خود غذا مىبرد\r\n\r\n","description":"","footnote":"","page_name":" 172 ","page_number":176},
  {"content":"\r\n\r\nبازداشت كنى ؟ وقتى ابو جهل باز هم از رفتن حكيم ممانعت كرد ، آن مرد با ضربه ميخ مهار شتر او را بر زمين كوبيد .\r\nدر طول چهار ماه مقدس ، كه جنگ و خون‌ريزى ممنوع بود ، محمد ( ص ) و يارانش اجازه بيرون آمدن از اردوگاه را داشتند و معمولا محمد ( ص ) مستقيما به كعبه مىرفت ولى در آنجا نيز مورد توهين و اهانت قرار مىگرفت . همسر ابو لهب ، كه به شاعر بودن خود مىباليد ، عادت داشت هرگاه محمد ( ص ) از جلوى او ردّ مىشد با جملات شاعرانه و توهين‌آميز او را برنجاند . او يك‌بار نيز بر سر راه محمد ( ص ) مقدارى هيزم شعله‌ور ريخت . در اينجا بود كه سوره 111 ( تبّت ) نازل گرديد :\r\nبريده باد دو دست ابو لهب ، و نابود باد خود او ! مالش و آنچه به دست آورده او را سود ندهد ؛ زودا كه بر آتشى زبانه‌دار در آيد و بسوزد و زنش نيز ، كه هيمه‌كش و آتش‌افروز باشد ، در گردنش ريسمانى است تابيده از ليف ( خرما ) .\r\nمسيحيانى كه بر بالاى كوه سرمون ، هنگام عروج مسيح به عرش جمع شده بودند ، برايشان باورنكردنى بود كه محمد ( ص ) گونه ديگر خود را براى سيلى خوردن برنگرداند . اما چنان كه در انجيل مىبينيم ، مسيح نيز دشمنان خود را سرزنش مىنموده است . او ( مسيح ) از خداوند براى شهرهاى بت سيد و كورازيم درخواست بلاى آسمانى نمود ، بدليل آنكه به سخنان او گوش فرا نداده بودند . در انجيل قديس متى نقل مىشود كه مسيح اقوام فريسيان « 1 » و صدّوقيان « 2 » را با اعلاميه خشنى كه عليه آنان صادر نمود به زحمت انداخت .\r\nدر اين زمان نيز لحن قرآن از مصالحه‌آميز بودن خارج گرديده و مرتبا براى شهر مكه كه مردمان آن به سخنان خداوند گوش فرا نمىدهند بلاى آسمانى پيش‌بينى مىنمايد . به نظر مىرسد در اين دوران سخت ( دو ساله ) دانش عمومى درباره كتب يهوديان در حال بسط و توسعه بوده است . قرآن نيز شروع به بيان داستان پيامبران قديم مىنمايد تا بدين وسيله مسلمانان را كه از شنيدن اين داستان‌ها از ديگران به\r\n\r\n\r\n","description":"","footnote":"\r\n( 1 ) -  Pharisees \r\n( 2 ) -  Sadducees \r\n","page_name":" 173 ","page_number":177},
  {"content":"\r\n\r\nهيجان آمده بودند آرام سازد . « 1 » اين داستان‌ها اغلب با چنين سؤالاتى آغاز مىشوند .\r\nآيا داستان موسى ( ع ) را مىدانيد ؟ آيا داستان فرعون را شنيده‌ايد ؟ مسلما موسى ( ع ) شناخته شده‌ترين پيامبر در زمان تحريم بود . قرآن مرتبا اشاره مىكند كه موسى ( ع ) به فرعون هشدار داد تا از كلام خداوند پيروى كند و او سرباز زد و سرانجام مجازات گرديد . ساير پيامبران يوسف ، نوح ، يونس ، يعقوب ، عيسى ، همگى به مردمان خود هشدار دادند تا به راه راست آمده و براى خود جامعه‌اى با مساوات و دوستى بنا نهند ، تا بدين وسيله از بلاهاى آسمانى در امان بمانند . قرآن ، ضمنا داستان‌هائى از پيامبرانى كه در انجيل ذكر نشده‌اند مانند هود ، شعيب و صالح را ذكر مىنمايد كه به پيامبرى بر اقوام باستانى اعراب ( عاد ، ثمود و مدين ) برگزيده شده‌اند و پيام همگى آنان يكى بوده است . دانش محمد ( ص ) نسبت به كتاب مقدس كم بود ، و مردم عرب هيچ تفاوتى بين پيامبران باستانى اعراب و پيامبران ذكر شده در انجيل قائل نمىشدند . همان‌گونه كه در قرآن نيز مشاهده مىكنيم ، خداوند همه اديان را راهنمايى از جانب خود براى هدايت بشر مىبيند . محمد ( ص ) حتى زمان‌بندى ظهور پيامبران را نيز نمىداند . به نظر مىرسد كه او بين مريم مادر عيسى ، و مريم خواهر موسى تفاوتى قائل نبوده است . « 2 » تاثير داستان‌هاى پيامبران بر روى محمد ( ص ) و پيروان اوليه او چيزى كاملا متفاوت از مطالبى است كه در انجيل‌ها نقل مىگردد . اما داستان نوح مفهوم بسيار روشنى از مشكلاتى كه محمد ( ص ) با رؤساى قريش داشته مىدهد ، به اين دليل كه نوح هم با قوم خود با چنين مشكلى روبرو بود :\r\n\r\n\r\n","description":"","footnote":"\r\n( 1 ) - مسلمانان در دوران سه ساله محاصره در شعب ابى طالب در نهايت سختى و عسرت بوده و براى حداقل رفع گرسنگى در مشقت و سختى بسيار بسر مىبردند . آنگاه چگونه به دنبال اطلاعات درباره كتب يهوديان بوده‌اند ؟ اصلا يهوديان در مدينه مسكن داشتند و پس از هجرت پيامبر به مدينه است كه مسلمانان با اهل كتاب خصوصا يهوديان از نزديك مراوده و معاشرت پيدا مىكنند . مهم‌ترين منبع براى اطلاع از دين يهود خود آيات قرآن و پيامبر اكرم بوده‌اند .\r\nو ذكر داستان‌هاى پيامبران قديم براى عبرت گرفتن و پندآموزى و پيمودن راه سعادت انسانى است نه آرام نمودن مسلمانان ! !\r\n( 2 ) - به اجماع همه مورخين محمد ( ص ) آگاه‌ترين مردم به كتب آسمانى بود . احتجاجات و مباحثات آن حضرت با يهود و نصارى و غلبه آن حضرت در مباحث علمى با استناد به تورات و انجيل حكايت از اطلاع كامل پيامبر بر كتب آسمانى مىكند ، به طورى كه يهود در بسيارى از اختلافات خود آن حضرت را به علت آگاهى كامل بر احكام تورات حكم خود قرار مىدادند ، و البته اين آگاهىها توسط وحى الهى از جانب خداوند بوده است .\r\n","page_name":" 174 ","page_number":178},
  {"content":"\r\n\r\nهر آينه نوح را به سوى قومش فرستاديم ، پس گفت اى قوم من ، خداى يكتا را بپرستيد ، شما را جز او خدائى نيست آيا پروا نمىكنيد ؟ مهتران قومش كه كافر بودند گفتند : اين جز آدمى همچون شما نيست كه مىخواهد بر شما فزونى گيرد و اگر خدا مىخواست فرشتگانى را فرو مىفرستاد . ما اين را در ميان پدران پيشين خود نشنيده‌ايم . 36\r\nاما چنان كه قبلا هم ديديم ، قرآن تمامى اين داستان‌ها را نشانه‌هايى نمادين از ارتباط خداوند با انسان مىداند نه يك سلسله واقعيت‌هاى تاريخى « 1 » ، و سعى مىكند با نفوذ به درون اين داستان‌ها ، كه اعراب با آن آشنائى بيشترى دارند ، به بطن پيام خود برسد .\r\nبعد از آنكه نوح مورد قبول قوم خود قرار نگرفت ، خداوند به او دستور داد كشتى بسازد و خداوند مخالفين او را غرق نمايد . در اين دوره ، در قرآن ، روز قيامت تصويرى بسيار وحشتناك به خود مىگيرد . درستىها از نادرستىها به وسيله تصاويرى نمادين جدا مىشوند تا مخالفين با خداوند از عذابى كه در دنياى ديگر منتظر آنان است بترسند . 37 اما قرآن مىگويد كه اين عذاب اجبارى و دور از اختيار بشر نيست . شهرها و مردمانى كه از توجه به راهنمائى پيامبران خود سرباز زدند ، در حقيقت هلاكت خود را به دست خود خريدند . 38 با توجه به اين آيات ، پس شهر مكه نيز بايد منتظر بلاى آسمانى خود باشد ، زيرا قريش از اصلاح زندگانى خود امتناع كرده و سعى در ايجاد جامعه‌اى تابع حقيقت و درستى نمىنمايند .\r\nولى تمام پيام قرآن هم تحكّم و جزا نيست . قرآن مرتبا يادآورى مىكند كه مسلمانان بايد صبور بوده و با تحمل رنج‌هاى حاضر ، آينده‌اى بارور و با افتخار براى خود بنا نهند . آنها نبايد موقعيت‌هاى به دست آمده براى مبارزه با دشمنان درونى خود را از دست بدهند . اين داستان‌ها ضمنا به اعراب آرامشى درونى مىداد ، چون با گوش كردن به آن متوجه مىشدند كه هيچ واقعه خارق العاده‌اى به وقوع نپيوسته است ، و اگر آنها به سنت پدران خود پشت مىكنند ، در حقيقت به راهى راهنمايى مىشوند كه آدم اولين پيامبر براى درست زندگى كردن در پيش پاى انسان قرار\r\n\r\n\r\n","description":"","footnote":"\r\n( 1 ) - اين مطلب از خطاهاى فاحشى است كه مؤلف نيز در دام آن افتاده است . و اينكه ما داستان‌هاى قرآن را غيرحقيقى و بلكه بعنوان نشانه‌هاى نمادين معرفى مىكنيم و آنها را فاقد واقعيت‌هاى تاريخى معرفى كنيم اشتباه بزرگى است . اين داستان‌ها علىرغم اينكه معانى ديگرى نيز داشته باشند و بعنوان باطن اين آيات مطرح شوند باعث نفى وقوع اين واقعيت‌ها در عالم خارج نمىشوند .\r\n","page_name":" 175 ","page_number":179},
  {"content":"\r\n\r\nداده است . حال ديگر روشن شده بود كه محمد ( ص ) درست در جهت مخالف قريش حركت نموده و به هيچ‌وجه آمادگى مصالحه حتى با ميانه‌روهاى قريش را هم ندارد . مدتى بعد از اجراى تحريم ، يك هيئت كوچك از طرف قريش به مذاكره با محمد ( ص ) آمد تا شايد چاره‌اى براى يك راه‌حل دوستانه پيدا شود . اين هيئت به وسيله يكى از افراد بسيار مورد احترام قريش به نام وليد از طايفه مخزوم رهبرى مىشد ، كه پيرمردى رو به موت بود . همچنين سه نفر از بزرگان طوائف سهم ، اسد و جمح نيز او را همراهى مىكردند . اين طوائف همگى از افراد حلف الفضول پيشين به شمار مىرفتند و نگران قدرت گرفتن ابو جهل در مكه بودند . آنها توانائىهاى محمد ( ص ) را شناخته و احساس مىكردند كه او قادر به بازسازى جامعه مكه و كمك به طوائف ضعيفتر مىباشد .\r\nپيشنهاد آنها اين بود : مسلمانان اللّه را پرستش كنند و سايرين نيز در پرستش بنات اللّه آزاد باشند . محمد ( ص ) كه اين موضوع را پيش‌بينى نموده بود با سوره 109 ( كافرون ) به آنان پاسخ گفت :\r\nبگو : اى كافران ، نمىپرستم آنچه را كه شما مىپرستيد ، و نه شما پرستنده‌ايد آنچه را كه من مىپرستم ، و نه من پرستنده‌ام آنچه را كه شما مىپرستيد ، و نه شما پرستنده‌ايد آنچه را كه من مىپرستم ، شما راست دين شما و مراست دين من .\r\nپس از دو سال تحريم ، اوضاع ناگهان تغيير نمود . گوئى مقاومت ، موقعيت مستحكم‌ترى براى او ايجاد نموده بود . تحريم ديگر همگانى نبود . از مردم نمىتوان انتظار داشت كه افراد خانواده و دوستان خود را با ناديده گرفتن سنت‌هاى قبيله‌اى با گرسنگى از پاى درآورند . بنابراين ، جويبارى از نيازمندىها و غذا به‌طور غيرقانونى به اردوگاه سرازير بود . هشام بن عمر كه مرتبا غذا و كالا به اردوگاه مىفرستاد به حمايت‌هاى خود سرعت بخشيد و به فكر افتاد تا چهار نفر ديگر از همفكران خود را پيدا كرده و ابو جهل را مجبور به اطاعت بنمايند . سه تن از اينان عبارت بودند از مطعم بن عدى ، ابو البختر بن هشام و زمعه بن اسود ، كه هر سه متعلق به خانواده حلف الفضول بودند و راجع به قدرت گرفتن طائفه مخزوم به رهبرى ابو جهل اظهار نگرانى مىكردند . اما نفر چهارم زهير بن ابى اميه از بستگان ابو طالب بود كه مخزوم محسوب مىشد . توافق شد تا او ( نفر چهارم ) راه مذاكره را باز نمايد .\r\n\r\n","description":"","footnote":"","page_name":" 176 ","page_number":180},
  {"content":"\r\n\r\nدر روز موعود زهير پيراهن بلند سفيدى پوشيد و باشكوه خاصى شروع به طواف كعبه نمود . در پايان طواف به جلو آمد و در مقابل ريش سفيدان قريش اظهار داشت :\r\nچگونه شما مىتوانيد اين‌چنين شاهد رنج بردن هاشم و آل مطلّب باشيد ؟ ابو جهل با عصبانيت مخالفت كرد ، ولى چهار مرد ديگر به پشتيبانى او ( زهير ) برخاستند . در نهايت ، مطعم به درون كعبه دويد تا عهدنامه‌اى را كه طوائف امضا كرده بودند بياورد . در نهايت شگفتى و حيرت همه ديدند پوستى كه بر روى آن عهدنامه نوشته شده بود كاملا توسط كرم‌ها خورده شده و تنها قسمت باقى مانده آن اين است : بسم اللّه . همگى رأى بر برداشتن تحريم دادند .\r\nدر اردوگاه مسلمانان موجى از شادمانى پديدار شد ، گوئى زمان بهبودى اوضاع و روزهاى بهتر رسيده بود . گروه تبعيدى مسلمانان به حبشه با شنيدن اين خبر خوشحال شده و عثمان ابن مظعون سريعا ترتيب بازگشت سى خانواده را به مكه داد و باقيمانده كار را به عهده جعفر پسر ابو طالب گذاشت . محمد ( ص ) و خديجه نيز از اينكه مجددا در كنار دخترشان رقيه و شوهرش عثمان بن عفان قرار مىگيرند بسيار خوشحال بودند . ولى گوئى مهاجرين خيلى زود برگشته بودند . تحريم ، عليرغم كمك‌هاى غذائى به اردوگاه محمد ( ص ) ، آثار سوء خود را بر او و ياران و خويشاوندانش بر جاى گذاشته بود . در آغاز سال 619 ، مرگ خديجه تثبيت موقعيت محمد ( ص ) را در مكه غيرممكن ساخت .\r\n\r\n","description":"","footnote":"","page_name":" 177 ","page_number":181},
  {"content":"\r\n . \r\n","description":"","footnote":"","page_name":" 178 ","page_number":182},
  {"content":"\r\n\r\n\r\nفصل هفتم هجرت : راه جديد\r\nتاريخ‌نويسان سال 619 ( ميلادى ) را سال حزن و اندوه محمد ( ص ) ناميده‌اند .\r\nخديجه اندكى پس از پايان تحريم فوت كرد . او كه دوران شصت سالگى را مىگذراند به شدت از كمبود غذائى صدمه ديده بود . او نزديك‌ترين يار و غمخوار محمد ( ص ) بود و پس از مرگش هيچ كس نمىتوانست جايگزين او گردد . نه ابو بكر صديق ، و نه عمر مشتاق ، هيچكدام نمىتوانستند جايگاه او را نزد محمد ( ص ) پر كنند و اين موضوع بر زندگانى محمد ( ص ) به طرز زيربنائى اثر گذاشت . هنوز زمانى نگذشته بود كه دومين مرگ ، پىآمدهاى خود را به همراه آورد . ابو طالب به شدت مريض شد و واضح بود كه از اين مريضى برنخواهد خاست . پيش از مرگ او قريش آخرين پيشنهاد صلح را مطرح كرد . اگرچه آنها ابو طالب را تحت بيشترين فشار و اذيت قرار داده بودند ، ولى باور داشتند كه او به عنوان يك سيد واقعى چنين پشتيبانى را از افراد قبيله خود به عمل آورده است . پس ابو جهل هيئتى را براى يافتن راه‌حل صلح به نزد او اعزام داشت كه اگر محمد ( ص ) دين آنها را قبول داشته باشد او را رها خواهند كرد . ولى محمد ( ص ) همان پاسخى را داد كه دو سال پيش اعلام داشته بود : « اللّه » واحد است . آنها خشمگين بازگشتند درحالىكه فرياد مىزدند « اللّه » خود بين آنها و محمد ( ص ) قضاوت خواهد كرد .\r\n\r\n","description":"","footnote":"","page_name":" 179 ","page_number":183},
  {"content":"\r\n\r\nپس از رفتن هيئت ، محمد ( ص ) با تعجب شنيد كه ابو طالب خطاب به او مىگويد : « كار درستى كردى كه مصالحه با آنان را ردّ كردى ، در پيام خود استوار باش و خود را تسليم خداوند بنما » . بعد هم به آهستگى به او گفت : « اگر من هم اين اعلام اسلام آوردن را بنمايم ، فقط به خاطر رضايت تو خواهد بود و من به همان دين پدرانم از دنيا خواهم رفت » . در آخرين لحظات ، بنا به نقل از عباس ، لب‌هاى پيرمرد مىجنبيد و به نظر مىرسيد كه در حال اداى شهادت است . اما محمد ( ص ) شانه‌هاى خود را بالا انداخت ، گوئى مىدانست كه پيرمرد اسلام نياورده است . « 1 »\r\nرئيس جديد بنى هاشم ابو لهب بود . اين مسأله براى محمد ( ص ) بسيار پر اهميت بود . ولى ابو لهب در آغاز سعى كرد تا اندازه‌اى حمايت خود را از او دريغ نكند . از او چنين نيز انتظار مىرفت ، زيرا او ديگر رئيس بود . ولى اين حمايت اثر پشتيبانى ابو طالب را نداشت ، زيرا همه مىدانستند كه اولا با اكراه همراه است و ثانيا آنها مىخواهند از ضربه‌پذير شدن محمد ( ص ) سوء استفاده نمايند . همسايگان محمد ( ص ) از هيچ ترفندى براى رنجاندن او كوتاهى نمىكردند . در هنگام نماز با پرتاب شكمبه گوسفند بر روى محمد ( ص ) او را آزار داده و حتى در يك فرصت آن را به داخل ديگ آشپزخانه او انداختند . يك روز هنگامى كه محمد ( ص ) در خيابان مكه راه مىرفت يكى از قريش بر روى او كثافت پاشيد . هنگامى كه او با اين حال به منزل آمد دخترش از ناراحتى به گريه افتاد و هق هق كنان به تميز كردن او پرداخت . محمد ( ص ) او را آرام كرد و گفت : « گريه نكن دخترم ، خداوند پدر تو را حمايت خواهد كرد ، اما تا زمانى كه ابو طالب زنده بود قريش جرأت چنين كارى را با من نداشتند » . نقطه ضعف جديد محمد ( ص ) بر روى ساير مسلمانان نيز تأثير مىگذاشت . بخصوص ابو بكر شديدا از اين موضوع به مضيقه افتاده بود . دارائى او از 000 ، 40 به 000 ، 5 درهم كاهش يافته بود . او كه در محله طائفه ( جمح ) زندگى مىكرد ، از زمانى كه به اسلام گرويده بود شديدا از طرف رئيس پير طائفه ، اميهء بن خلف ، تحت آزار قرار مىگرفت . اميه دوست داشت كه غلام خود بلال را در مقابل آفتاب به بند كشد ، ولى اكنون بدش نمىآمد كه اين كار را با ابو بكر ، تاجر محترم مكه ، نيز انجام دهد . او ابو بكر و پسر خاله جوانش طلحه را باهم طناب پيچ كرد و\r\n\r\n\r\n","description":"","footnote":"\r\n( 1 ) - اين مطالب با مدارك صحيح و تواريخ مورد اطمينان منافات دارد و ساخته و پرداخته مخالفين شيعه است .\r\n","page_name":" 180 ","page_number":184},
  {"content":"\r\n\r\nآنها را در اين وضعيت اسفبار در آفتاب سوزان صحرا رها كرد . طائفه ابو بكر ( تيم ) در اين مورد عكس العمل نشان نداد . ابو بكر به سادگى درك كرد كه ديگر مورد حمايت طائفه خود نخواهد بود . پس براى او نيز آينده‌اى در مكه وجود نداشت . با اجازه محمد ( ص ) مكه را ترك كرد و به مهاجرين حبشه پيوست . اما در راه به ابن قدامه ، رئيس قبيله كوچك صحراگرد ( به نام احابيش ) برخورد كرد كه متحد قريش بودند . ابن دوقامه ، كه اين حادثه او را سخت تكان داده بود ، از مهاجرت ابو بكر جلوگيرى كرد و به او پيشنهاد كرد تا تحت حمايت قبيله او قرار گيرد . ابو بكر با خوشحالى قبول كرد . قريش نيز كه دوقامه را تحت سرپرستى داشت پيشنهاد ابن قدامه را پذيرفت با اين شرط كه ابو بكر در ملأ عام نماز نگذارد و قرآن هم نخواند .\r\nضمنا از قدامه خواستند كه او را تحت نظر داشته باشد ، زيرا ابو بكر مردى است بسيار هوشيار و با قدرت رهبرى بالا و به سادگى مىتواند جوانان شما را عليه دين پدرانتان بشوراند . قدامه اين شرائط را پذيرفت و ابو بكر قول داد به تنهائى در منزل خود عبادت نمايد .\r\nولى ديگران حاضر به قبول كم اعتبار شدن نبودند . عثمان ابن مظعون ، مردى با انضباط و مرتب در انجام كارها ، كه از حمايت وليد رئيس قبيله مخزوم نيز بهره‌مند بود ، زمانى كه مشاهده كرد ساير مسلمانان در رنج بسر مىبرند حاضر نشد به تنهائى در آرامش و امنيت به سر ببرد . پس نزد وليد رفت و در نهايت تعجب او مجددا حمايت خود را از مسلمانان اعلام داشت . اين عمل او نوعى عذرخواهى از خداوند ( استغفار ) به حساب مىآمد ، وى بيش از آنكه يك عمل اسلامى محسوب گردد جزو روش‌هاى مسيحيان به شمار مىرفت . در امپراطورى روم گروهى از مسيحيان متعصب با چنين عملى يعنى معرفى خود به مقامات حكومتى شهادت‌طلبى مىكردند ، ولى محمد ( ص ) اين روش را به هيچ‌وجه تائيد نمىكرد . اين كار حتى بر خلاف روش سنتى اعراب بود . زندگانى در عربستان به خودى خود خطرات فراوانى را در بر داشت كه ديگر نياز به مخاطره اضافى نبود . چند روز بعد ، عثمان در يك مراسم شعرخوانى كه به وسيله لبيد بن ربيع يكى از معروف‌ترين شاعران عرب ترتيب داده شده بود شركت كرد . قريش بسيار مفتخر بود كه لبيد از شهر آنان بازديد مىكند ، اما وقتى عثمان شروع به دست انداختن او نمود بسيار ناراحت و\r\n\r\n","description":"","footnote":"","page_name":" 181 ","page_number":185},
  {"content":"\r\n\r\nخشمگين شدند . وقتى لبيد گفت : « هر چيز به جز خداوند بىارزش است » . عثمان فرياد زد : « درست است » . اما زمانى كه لبيد ادامه داد : « و لذت هر چيز زيبائى تمام شدنى است » . عثمان گفت : « دروغ مىگوئى ، لذت بهشت خداوند فناپذير نيست » . اين يك عمل غيرقابل بخشش محسوب مىشد . لبيد كه به سختى مورد توهين قرار گرفته بود گفت : « اى مرد قريشى ، هيچكدام از دوستان شما تا به حال بىادب نبوده‌اند . از چه زمانى اين قبيل كارها در بين شما رايج شده است » . شخصى از ميان جمعيت بدون توجه به حرف‌هاى او فرياد زد : « اين هم يكى از اوباش محمد ( ص ) است . اينها دين پدران ما را ترك كرده‌اند » . ولى عثمان چنان معترض شد كه آن مرد عرب به پاخاست و پاى چشم او را كبود كرد . عثمان بلافاصله صورت خود را برگرداند و از شخص حمله‌كننده خواست تا پاى چشم ديگر او را نيز كبود كند . 2 وليد كه پيرمرد باتجربه و متمدن بود نگاهى با نااميدى به اين صحنه انداخت و گفت : « اى برادرزاده من چشمان تو چنين رنج نمىكشيد اگر در حمايت من باقى مىماندى » . محمد ( ص ) با كنار كشيدن خود از اين صحنه نشان داد كه با چنين حركاتى موافق نيست . 3 او اين عدم مهمان‌نوازى را تائيد نكرد و خشونت را آخرين راه‌حل دعوت خود ديد .\r\nاما مجددا بحرانى در پيش بود . ابو لهب كه به وسيله ابو جهل راهنمائى مىشد از محمد ( ص ) پرسيد : « بگو ببينم آيا پدربزرگ تو عبد المطلب كه آنقدر به وجود تو افتخار مىكرد و تو را دوست داشت الآن در جهنم است ؟ » اين يك سؤال پيچيده و مرموز بود . محمد ( ص ) نيز مانند يهوديان و مسيحيت اعتقاد داشت كه تنها كسانى كه به وحدانيت خداوند اعتراف كرده‌اند به بهشت مىروند . او هيچ جواب قانع كننده‌اى مانند پاسخ‌هائى كه امروزه به اين سؤال داده مىشود نداشت . اگر بگويد كه نه او به جهنم نرفته است پس مشخص مىشود كه بت‌پرستى مانعى ندارد . اگر بگويد كه به جهنم رفته به راحتى او را به عنوان كسى كه پدربزرگ خود را كوچك و كم اهميت نموده ، متهم نموده و حمايت خود را از او برمىدارند .\r\nبالاخره محمد ( ص ) در اين فكر افتاد كه حامى ديگرى خارج از مكه براى خود پيدا كند . « 1 » نظرش به طائف ، شهر لات ، جذب شد . شهرى كه با باغ‌هاى زيبا و مزارع\r\n\r\n\r\n","description":"","footnote":"\r\n( 1 ) - پيامبر براى ابلاغ دعوت و رسالت خويش عازم طائف شد .\r\n","page_name":" 182 ","page_number":186},
  {"content":"\r\n\r\nمكه بود . طائف ، علاوه بر كشاورزى ، شهرى تجارى مانند مكه به شمار مىرفت ، البته نه در حدّ موقعيت مكه . تعددى از افراد قبيله عبد شمس و هاشم در آنجا خانه‌هاى تابستانى داشتند . بنابراين پيدا كردن ارتباط براى او دشوار نبود . اما اين كار بسيار خطرناك بود ، زيرا طائفه ثقيف كه محافظت عبادتگاه لات را بر عهده داشتند از طرف او محكوم شده بودند . او سه برادر را در شهر پيدا كرد و از آنان خواست كه دين او را قبول كرده و از او حمايت نمايند ، ولى با دشنام آنان مواجه شد . اين سه برادر آنچنان از اين جسارت محمد ( ص ) به خشم آمدند كه به غلامان خود دستور دادند تا او را در خيابان‌هاى طائف دنبال كنند .\r\nمحمد ( ص ) براى فرار از دست غلامان به درون باغى پريد كه متعلق به عتبه بن ربيع و برادرش شيبه بود . در آن لحظه آنان در زير سايه درختى نشسته و اين منظره را تماشا مىكردند . آنها در مكه در صف اول مخالفين محمد ( ص ) به شمار مىرفتند ولى از آنجائى كه افراد خوش فكرى محسوب مىشدند ، در آن لحظه نتوانستند ببينند كه فردى از قريش مورد بىاحترامى غلامان قرار مىگيرد . آنها بچه غلامى را با يك بشقاب انگور به نزد محمد ( ص ) فرستادند . محمد ( ص ) شرمنده از اينكه به درون باغ پريده است فكر مىكرد كه ديگر براى پيدا كردن حامى جديد به انتهاى كار رسيده است . جاى خديجه بسيار خالى بود . او تنها كسى بود كه در اين لحظات تنهائى او را درك مىكرد و به او دلدارى داده و براى ادامه راه به تشويق و نصيحت او مىپرداخت . در بين اعراب متداول بود كه براى محافظت از خطرات به بت يا جنّ پناه ببرند ، ولى در اين حالت محمد ( ص ) مىتوانست به خدا پناه ببرد :\r\nاوه ، خداى من ، به چه كسى از ضعف خود شكايت كنم ، از كمى منابع كمك ، از تنهائى در مقابل مردمان . اى ، بزرگترين بخشنده ، تو خداى ضعيفان و خداى من هستى . چه كسى را محرم راز من خواهى نمود ؟ چه كسى كه از من سوء استفاده نكند ؟ يا به دشمنى كه قدرتش را بر من تسلط دهد رو نكند ؟ اگر تو بر من خشم نگيرى من از هيچ چيز نمىترسم . دوستى تو براى من همه چيز است . من به نور وجه تو پناه مىبرم كه تاريكى را روشنى مىبخشد و به واسطه آن همه چيز در جهان بر جاى خود مقرر است ، يا خشم خود را از من فروگير يا نور را بر من بتابان . راضيم به رضاى تو تا تو از من خشنود باشى . چون همه چيز در دست قدرت تو است . 4\r\nبراى ابن اسحاق غيرعادى است كه چنان شور و حالى از افكار محمد ( ص ) را ارائه دهد كه حاكى از بحران روحى و روانى محمد ( ص ) است . او بيشتر از اين بر\r\n\r\n","description":"","footnote":"","page_name":" 183 ","page_number":187},
  {"content":"\r\n\r\nهمراهى انسان‌ها نمىتواند تكيه كند و به درستى درك كرده كه پشتيبانى به جز « اللّه » وجود ندارد .\r\nبه نظر مىرسد كه خداوند بلافاصله به او پاسخ مىدهد ، آنگاه كه عداس ، غلام بچه ، با بشقاب انگور وارد مىشود . غلام بچه ، فردى مسيحى از مردمان نينوا شهرى در عراق متمدن بود و بسيار متعجب شد كه اين عرب قبل از خوردن انگور از خدا خواست كه صاحب بشقاب را رحمت كند . محمد ( ص ) هنگامى كه شنيد غلام بچه از اهالى نينوا ، شهر يونس نبىّ ، است بسيار خوشحال شد و به او گفت : « من نيز پيامبرم ، بنابراين برادر يونس هستم » . عداس چنان متحير شده بود كه شروع به بوسيدن سر و دست و پاى محمد ( ص ) نمود درحالىكه عتبه و شيبه در ناباورى كامل از دور تماشا مىكردند . اين هم نمونه ديگرى از نفوذ نامرئى محمد ( ص ) در جوانان بود . حال ديگر محمد ( ص ) كمتر احساس تنهائى و بىكسى مىكرد ، چون فردى از اهل كتاب پيامبرى او را احساس مىكرد ، موضوعى كه اعراب حجاز قادر به درك آن نبودند . در راه بازگشت به منزل ، آرامش بيشترى پيدا نمود ، زيرا با گروهى از جنّيان برخورد كرد و قرآن را بر آنان قرائت نمود و آنها شيفته كلام قرآن گرديدند . 5\r\nولى پناه بردن به خداوند به معناى كنار گذاشتن حمايت بشرى نبود . قرآن تصريح مىكند كه مسلمان‌ها بايد نهايت تلاش و كوشش را براى پيشرفت خود به عمل آورند و به هيچ‌وجه با تنبلى كارها را صرفا به خدا وانگذارند : به راستى تا قومى در روش خود تغيير ايجاد نكند خداوند راه آن قوم را تغيير نمىدهد . 6 اين آيه‌اى است كه امروز اكثر مسلمانان براى تغييرات اجتماعى - سياسى خود به آن اتكا مىكنند . محمد ( ص ) پيش از ورود به شهر براى سه تن از رؤساى طوائف آن شهر نامه نوشت و در آن تقاضا كرد تا او را به عنوان هم‌پيمان بپذيرند . اگر قريش از قصد او براى مهاجرت به طائف باخبر مىشد ، مسلما موقعيت او در مكه خطرناك‌تر مىگرديد . ابتدا دو رئيس ، اخنس بن شريق از طائفه زهره ، و سهيل ابن عمر از طائفه عامر ، هر دو به دليل رعايت اصول قبيله‌اى از قبول سر باز زدند ، 7 اما نفر سوم ( مطعم ) ، رئيس طائفه نوفل ، كه براى برهم زدن تحريم مبارزه كرده بود ، محمد ( ص ) را تحت حمايت خود قبول كرد و او بدين وسيله اجازه ورود به شهر را يافت .\r\n\r\n","description":"","footnote":"","page_name":" 184 ","page_number":188},
  {"content":"\r\n\r\nاين نمىتوانست يك راه‌حل طولانى مدت باشد . به‌هرحال ، در همين زمان محمد ( ص ) به دعوت مردمان صحراگردى شروع نمود كه براى مراسم حج آمدند ، به اين اميد كه با اسلام آوردن آنان تعداد حاميان خود را افزايش دهد . او سعى در گسترش ماموريت خود در ميان ساير اعراب را داشت . اما در ابتدا قبائل بدوى ( صحراگرد ) روى خوش نشان نداده و دعوت او را نوعى زحمت و توهين مىدانستند . دوران سخت و نااميدكننده‌اى بود او به انتهاى تمامى پيش‌فرضهاى ذهنى خود رسيده بود و منابع مورد اتكا خود را تمام شده مىديد . شايد به همين دليل ناگهان بزرگ‌ترين تجربه مرموز و پيچيده زندگى او در سال 620 ظاهر گشت .\r\nيكشب كه به ملاقات امّ هانى ، دختر عموى خود ( خواهر على و جعفر ) ، كه در نزديكى كعبه زندگى مىكرد رفته بود ، نيمه شب برخاست تا براى قرائت قرآن ، نماز و دعا به كعبه برود . نهايتا در يكى از حجره‌هاى شمال غربى عبادتگاه جاى گرفت .\r\nناگهان احساس كرد كه جبرئيل بر او ظاهر گشت و او را بر روى يك اسب بهشتى به نام براق بلند كرد و به سوى بيت المقدس پرواز داد ، جائى كه قرآن آن را مسجد الاقصى يعنى دورترين مسجد مىنامد . 8 پس از اين پرواز شبانه ، جبرئيل و محمد ( ص ) بر كوه مقدس « 1 » فرود آمده و از طرف ابراهيم ، موسى ، عيسى ، و گروهى ديگر از پيامبران مورد استقبال قرار گرفتند . آنها دسته جمعى به نماز ايستادند و سپس سه قرابه ( بطرى شيشه‌اى بزرگ ) از شير ، آب و شراب براى او آوردند . محمد ( ص ) شير به عنوان نمادى از مصلحت‌انديشى و ميانه‌روى - كه اسلام سعى در ترويج آن به‌عنوان حد فاصل خودكم‌بينى و تعصب دارد - براى نوشيدن انتخاب كرد . سپس نردبانى ( معراج ) براى او آورده شد و جبرئيل و محمد ( ص ) از آن بالا رفتند تا به اولين طبقه از هفت طبقه بهشت رسيده و راه خود را براى رسيدن به عرش خداوند ادامه دادند . در هر طبقه يكى از پيامبران بزرگ را ملاقات نمودند : آدم در طبقه اول ،\r\n\r\n\r\n","description":"","footnote":"\r\n( 1 ) -  Temple Mount \r\n","page_name":" 185 ","page_number":189},
  {"content":"\r\n\r\nادامه دادند . در هر طبقه يكى از پيامبران بزرگ را ملاقات نمودند : آدم در طبقه اول ، جائى كه تصويرى از دوزخ نيز به محمد ( ص ) نشان داده شد ، مسيح و يوحنّا و تعميد دهنده در طبقه دوم ، يوسف در طبقه سوم ، ادريس نبىّ در چهارمين ، هارون و موسى در پنجم و ششم و نهايتا ابراهيم در طبقه هفتم و درست در عبادتگاه سپهر الهى .\r\nابن اسحاق تصوير اصلى اين ماجرا را در پرده‌اى از ابهام روحانى رها مىسازد .\r\nاما او حديثى را نقل مىكند كه يك دليل عملى براى اين تجربه به دست ما مىدهد ، اگرچه اين تجربه شخصى بوده و در اين ارتباط هيچگونه وحى خاصى براى انجام آن صادر نگرديده كه در قرآن ذكر شده باشد . وقتى او به عرش الهى وارد گرديد ، خداوند به او دستور داد تا به مسلمانان ابلاغ نمايد كه روزى پنجاه بار نماز به جاى آورند ، اما در راه بازگشت موسى از او خواست تا از خداوند تقاضاى تخفيف بنمايد و او بنا به تشويق موسى آنقدر تقاضاى تخفيف نمود كه مقدار دفعات نماز را به پنج رساند . اگرچه فكر مىكرد باز هم بار زيادى بر دوش مسلمانان است ولى ديگر از تقاضاى تخفيف آن شرمنده گرديد و آن را قبول نمود . پس از فوت محمد ( ص ) مسلمانان روزى پنج بار نماز مىگذارند و اين سنت نشان مىدهد كه دين به معناى يك بار سنگين و شكننده معنائى ندارد ، بلكه فريضه‌اى است متعادل كه همه قادر به انجام آن باشند . 9\r\nاين تجربه ( معراج ) به شدت بر ارتقاء فكرى و روحانى اسلام تأثير گذاشت . همه ساله اين واقعه در 27 رجب ( چهارمين ماه قمرى ) جشن گرفته مىشود « 1 » و صوفيان و فلاسفه و عرفا از اين روز بهره‌هاى معنوى و روحانى فراوانى را عايد خود مىسازند .\r\nاين موضوع بر عادات غربيان نيز اثر گذاشته بود ، زيرا داستان معراج محمد ( ص ) را دانته شاعر معروف ايتاليائى در كتاب كمدى الهى خود به نوعى ديگر و بر مبناى احساسات متعصبانه مسيحى بيان مىكند . در اين كتاب دانته به‌طور رؤيائى از بهشت و دوزخ و برزخ عبور مىكند و در هر طبقه با گروهى مردم سرشناس تاريخ روبه‌رو مىشود . او به علت روان‌پريشى غربيان نسبت به محمد ( ص ) او را در پائين‌ترين طبقه جهنم قرار مىدهد . صوفيان ، بخصوص به مسأله معراج بسيار علاقمند هستند و معتقدند كه داستان معراج در سوره 53 ( نجم ) قرآن بيان شده است :\r\n\r\n\r\n","description":"","footnote":"\r\n( 1 ) - 27 ماه رجب كه همه ساله جشن گرفته مىشود مبعث پيامبر است .\r\n","page_name":" 186 ","page_number":190},
  {"content":"\r\n\r\nو هر آينه او ( جبرئيل ) را بارى ديگر بديد ، نزد سدره المنتهى ؛ كه نزديك آن ، بهشت جاى آرامش است . آنگاه كه [ آن فرشته را ديد كه درخت 
  ] سدره را مىپوشاند آنچه مىپوشاند . چشم ( پيامبر ) نه كژ ديد و نه از حد درگذشت . هر آينه از نشانه‌هاى بزرگ‌تر پروردگار خويش بديد . 10\r\nسدرة المنتهى ، همانند سنت هندوها ، بيانگر مرز دانش و فهم بشر است . قرآن روشن ساخته كه محمد ( ص ) يكى از نشانه‌هاى خداوند را مىبيند نه خود خداوند را ، ولى بعدا عرفا ، خلاف اين را عنوان كرده و اصرار دارند كه او ذات الهى را هم ديده و هم نديده است . 11\r\nصوفيان معتقدند كه محمد ( ص ) قهرمانى بود كه راه نورانى جديدى را به سوى خدا در اين تجربه ، كه به تجربه ساير عرفا در تمامى اديان نزديك است ، آزمايش كرده و گشود . در قرن سيزدهم ، شيخ فريد الدين عطار ، شاعر و عارف بزرگ ايرانى كه از لحاظ روحى و معنوى به يوحنّاى مصلوب « 1 » نزديك است ، اصرار دارد كه براى رسيدن به پشت پرده اسرار يا ماوراء ( سدره المنتهى ) بايد از كليه تعلّقات بشرى خود صرفنظر كنيم . عطار نشان مىدهد كه محمد ( ص ) مجبور شد همه را پشت سر بگذارد ، حتى جبرئيل نيز در آخرين مرحله نتوانست او را همراهى كند . محمد ( ص ) با رفتن به ماوراء فهم عادى و منطق بشرى ، مجبور شد ، در آخرين مرحله ، حتى خود را نيز پشت سر بگذارد .\r\n دعوتى شنيد ، پيامى از دوست ؛ * دعوتى از ذات حقيقت وجود ؛\r\n« روح و جسم را رها كن ، كه ناپايدارند ! * حال وارد شو ، اى نهايت آمال و آرزوهاى من\r\nو ، اى دوست ، حقيقت وجود مرا روى در روى ملاقات نما ! » * او ، در نهايت خوف ، وجود و نطق خود را از دست داد .\r\nمحمد ديگر در اينجا محمد را نمىشناخت ، * او خود را نمىديد ؛ زيرا روح تمامى ارواح را ملاقات نمود ،\r\nصورت كسى را كه جهان را آفريده بود . 12 \r\n\r\n\r\n","description":"","footnote":"\r\n( 1 ) -  John of the croos \r\n","page_name":" 187 ","page_number":191},
  {"content":"\r\n\r\nاين تجربه مشترك تمامى عرفا است كه معتقدند كسى نمىتواند خدا را ببيند و باز هم زنده باشد . ولى محمد ( ص ) با كشتن نفس خود توانست به تجربه تجرد ( مجزا شدن روح از جسم ) دست يافته و در يك وجود متعالىتر بازسازى شود . سپس او اين تجربه را با خود به زمين آورد و ظرفيت بشر را براى قبول معرفت الهى توسعه داد . معراج بعدا الگوى جريان فكرى عرفا در اسلام گرديد . صوفيان هميشه از نوعى نابودى ( فنا ) در خداوند و سپس بازگشت جديد ( بقا ) و پس از آن شناخت خود صحبت مىكنند .\r\nبعضى از مسلمانان معتقدند كه اين سفر ( معراج ) جسما انجام گرفته در صورتى كه حديثى به نقل از عايشه نشان مىدهد كه اين سفر كاملا روحانى بوده است . ما بر اين مبنى سعى در تفسير اين سفر مىكنيم . تجربه‌هاى عرفانى يك واقعيت زندگانى بشر است كه در اغلب سنت‌ها و اديان به‌طور مشابهى حضور دارد . بودائىها معتقدند كه اين تصوير ذهنى ماورائى از ابديت ، و بسط هوشيارى ، صرفا طبيعى و فيزيكى بوده و به هيچ‌وجه از نوع ديگر نيست . به نظر مىرسد با رفتن به حالت انبساط ، هوش انسان سناريوى خاصى را براى توجيه يا درخواست توليد مىنمايد . مشابه همين موضوع ، ولى در حالتى كاملا متفاوت ، به مردمانى در حالت موت ( مرگ واقعى ) نيز دست مىدهند : پائين رفتن از يك راهرو بلند ، ملاقات با شخصى كه به آنها مىگويند بازگرديد و . . . در تمامى اديان ، بعضى از مردان و زنان نادر ، كه داراى استعدادهاى خاصى براى اين نوع فعاليت‌ها هستند ، اين تجربه را با انجام يك سلسله تكنيك‌ها و روش‌هاى مشابه و توأم با رياضت به دست آورده‌اند . معراج محمد ( ص ) ، آن‌گونه كه نويسندگان مسلمان نقل كرده‌اند ، بسيار نزديك به تجربه عرفان ملكوتى دين يهود است ، « 1 » كه بين قرون دوم تا دهم قبل از ميلاد شكوفا گرديده بود . پيروان اين مكتب خود را براى يك پرواز عرفانى و سفر به عرش الهى با انجام يك سلسله رياضت‌هاى مخصوص آماده مىكردند . آنها روزه مىگرفتند و سرودهاى مذهبى ، كه نوعى تلقين خاص را در آنها بوجود مىآورد ، مىخواندند ، و\r\n\r\n\r\n","description":"","footnote":"\r\n( 1 ) - معراج پيامبر يك واقعه منحصر بفرد و حقيقى است كه براى پيامبر اسلام رخ داده است ، عروج به مراتب و عوالمى است كه براى هيچ يك از انبياء گذشته نبوده است . و اين از معجزات پيامبر است و با قدرت الهى ميسّر گرديده است .\r\n","page_name":" 188 ","page_number":192},
  {"content":"\r\n\r\nتكنيك‌هاى خاصى را هم به كار مىگرفتند . اغلب سر خود را ميان دو پا مىگرفتند ، همان‌گونه كه به گفته احاديث اسلامى محمد ( ص ) نيز انجام مىداد . در ساير سنت‌ها تمرين نفس كشيدن عميق خيلى مهم است . سپس ، آنها احساس مىكردند كه پرواز كرده و به جايگاه عرش الهى رسيده‌اند و سپس ، مانند مسلمانان ، به شرح يك سلسله روايت‌هاى ضد و نقيض مىپرداختند ، كه اساسا نامفهوم بود . عرفا در اين سنت ( طريقت ) بنيانگذاران اوليه خود را قهرمانانى مىديدند كه جان خود را براى گشودن اين راه به مخاطره افكنده‌اند .\r\nاز يك ديدگاه ، اسراء و معراج به نوعى از حركت عرفانى مىماند كه انسان براى گذر كردن از يك حالت روانى به حالت ديگر تجربه مىنمايد . اين تجربه ، بلاشك مشابه تجربه دختر جوان خارق العاده‌اى به نام پرپتوا « 1 » است . او يك شهيد مسيحى بود كه در قرطاجنه « 2 » در جريان مجازات سوريوس « 3 » در سال 203 ميلادى كشته شد .\r\nكتاب اعمال پرپتوا و فيليسيتاس « 4 » ، كه به وسيله يك نويسنده درست پس از مرگ او انتشار يافت ، هنوز براى بسيارى از اهل تحقيق بسيار ناب و اصولى جلوه مىكند .\r\nكتاب اينچنين تعريف مىكند :\r\nزمانى كه پرپتوا در زندان منتظر مجازات خود بود ، هم‌سلولىهايش از او خواستند از خدا درخواست نمايد كه به آنها بنماياند آيا به واقع خواهند مرد يا نه .\r\nآنها به اين دليل از پرپتوا اين درخواست را كردند كه مىدانستند او داراى استعدادهاى عرفانى خاصى است . او نيز قول داد تا روز بعد به آنان پاسخ دهد . او احتمالا آن شب قسمت خفته مغز خود را آماده دريافت نمود ، همان‌گونه كه امروزه روانكاوان براى مريضان خود روياهائى شبيه وحى ايجاد مىنمايند . 13 به يقين ، آن شب پرپتوا نردبانى را ديد كه او را به بهشت بالا مىبرد . بالا رفتن بسيار مشكل بود و او شديدا احساس خطر مىكرد ، اما همراهانش او را تشويق به صعود نمودند تا جائى كه خود را در يك باغ بسيار زيبا و بزرگ يافت . چوپانى در حال دوشيدن گوسفندان خود بود و هنگامى كه او را ديد مقدارى سرشير به او تعاريف كرد .\r\n\r\n\r\n","description":"","footnote":"\r\n( 1 ) -  Perpetua \r\n( 2 ) -  Carthage \r\n( 3 ) -  Severus \r\n( 4 ) -  Acts of Perpetua and Felicitas \r\n","page_name":" 189 ","page_number":193},
  {"content":"\r\n\r\nهنگامى كه پرپتوا از خواب پريد هنوز در حال جويدن چيزى شيرين اما غيرقابل توصيف بود . او ديگر مطمئن بود كه خواهد مرد ، بنابراين به دوستانش گفت : « ديگر اميدى به اين دنيا نداشته باشيد » . 14 او چندين روياى ديگر را هم تجربه كرد و براى دوستانش بازگو نمود . همگى اين رؤياها بيانگر اين واقعيت بود كه او خود را براى ورود به ابديت و شهيد شدن آماده مىكرد ، چيزى كه آرزوى نهائى يك مسيحى متعصب در دوران اوليه ظهور مسيحيت بود . محمد ( ص ) در حال مرگ نبود ، ولى دوره جديدى از ماموريت خود را آغاز مىنمود كه نياز به بريدن و جدا شدن از گذشته داشت و نوعى مرگ به حساب مىآمد . رؤياى او به‌هرحال آرامش‌بخش بود . او شير خود را ، مانند پرپتوا ، نه از دست چوپان بلكه از دست پيامبران قديمى دريافت نمود كه ، به نوعى ، به معناى ارتباط با وحىهاى قبلى است .\r\nخود معراج هم شبيه تجربه جادوگران است « 1 » كه ، به گفته محقق آمريكائى ژوزف كامپبل « 2 » ، « هنوز هم از سيبرى تا آمريكاى جنوبى و تا تيرادل فيوگو « 3 » به وقوع مىپيوندد » . او مىگويد يك جادوگر در اوائل جوانى خود تجربه‌اى بسيار شيرين از مشاهده درونى خود پيدا مىكند . در حقيقت نوعى روان‌پريشى ، تمامى هوش خفته او را بيدار كرده و او را به درون خود مىكشد . 15 قبائل بدوى آفريقا و آمازون هنوز هم با رقص‌هاى طولانى به اين نوع تجربيات و حالات روانى دست مىيابند . يك جادوگر سقوط خود و نابودى خود را در آن دنياى ماورائى چنين شرح مىدهد :\r\n« وقتى نزديك مىشوم ، آماده‌ام تا صعود كنم ، از دندانه‌ها بالا روم ، دندانه‌هائى كه در جنوب قرار دارند . من يك‌به‌يك از اين دندانه‌ها بالا مىروم . تا زمانى كه به سرزمين خداوند وارد مىشوم . آنگاه خود را كوچك احساس مىكنم . من كوچك شده‌ام . تو در مقابل خداوند كوچك شده‌اى . كارى را كه مىخواهى به انجام برسان . سپس تو به جائى كه همه هستند بازخواهى گشت . دوباره به خود باز خواهى گشت » . 16\r\n\r\n\r\n","description":"","footnote":"\r\n( 1 ) - معراج يك سفر حقيقى است كه قرآن مجيد صراحتا آن را بيان مىكند :   سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى . . .   ( منزّه است آن كسى كه بنده خود را در يك شب از مسجد الحرام به مسجد الاقصى برد . . . ) . همچنين گفتار خود پيامبر و اهل بيت جزئيات و تفاصيل بيشترى از اين سفر عجيب را بيان مىكند و اين يك واقعه منحصر بفرد است كه كاملا با خواب‌ها و پيشگوئىها ، ولو اينكه صحيح باشند ، متفاوت است . بقيه مطالب مؤلف در اين مورد ارزش پاسخ دادن ندارد .\r\n( 2 ) -  Joseph Campbell \r\n( 3 ) -  Tierra Del Fuega \r\n","page_name":" 190 ","page_number":194},
  {"content":"\r\n\r\nاو در حقيقت با جدا شدن از بدن خود به سرزمين‌هائى نفوذ كرده است كه ديگران نمىتوانند به آن وارد شوند ، و آنگاه از سرزمين تصورات و قدرت محض الهى براى ما اخبارى افسانه‌اى به ارمغان مىآورد .\r\nمعراج محمد ( ص ) در حقيقت به او فهماند كه ارزش او بيش از يك آگاه‌كننده عادى است ، ولى با اين همه او هنوز به دنبال يك حامى زمينى بود . « 1 » در زمان حج هنگامى كه زائران در صحراى منا چادر مىزدند ، او چادر به چادر به دعوت افراد پرداخت . به اين ترتيب بود كه او با شش عرب بت‌پرست ، از اهالى يثرب ، در حج سال 620 ( ميلادى ) ملاقات كرد . آنها در درّه عقبه نزديك مكه چادر زده بودند .\r\nمحمد ( ص ) با آنها نشست ، ابتدا دعوت خود را مطرح كرد و سپس قرآن قرائت نمود . اين بار به عوض بدرفتارى و خشونت ، آنان را بسيار هيجان‌زده يافت . در پايان ، آنها نگاهى به يكديگر انداخته و گفتند : « اين بايد همان پيامبرى باشد كه يهوديان يثرب وعده ظهور او را مىدادند . » ساليان دراز اين يهوديان همسايگان عرب خود را از ظهور پيامبرى كه باعث نابودى آنها ، مانند قوم عاد و ثمود ، خواهد شد ترسانده بودند . اگر اين همان پيامبر بود ، پس بايد مواظب باشند تا يهوديان به او دسترسى پيدا نكنند . ضمنا او توانائى حل مشكلات غيرقابل حلّ يثرب را مىتوانست داشته باشد .\r\nدر اين زمان يثرب هنوز به شهر تبديل نشده بود . جلگه‌اى كشاورزى در حدود چهل كيلومتر مربع بود كه با كوه‌هاى آتش‌فشانى محاصره شده بود . كوه‌هائى كه هيچگونه قابليت كشاورزى بر روى آنها نبود . آنجا منطقه‌اى تجارى نبود ، بلكه جايگاه كشاورزانى بود كه در گروه‌هاى مختلف قبيله‌اى در آن اقامت گزيده بودند و با سختى و مشقت در دهكده‌هاى كوچك يا مزارع خود زندگى مىكردند و از شدت فقر به پوستى بر استخوان مىماندند . اين منطقه در ابتدا توسط ساكنين يهودى آن احياء شده بود . ما نمىدانيم كه اين يهوديان از كجا آمده بودند . آنها احتمالا از يهوديان روم شرقى بودند كه بعد از اغتشاشات سال 135 ميلادى به اين نقطه مهاجرت كردند يا از اعرابى بودند كه به مذهب يهود گرويده بودند . احتمال سوم اين است كه گروهى از اعراب متفرقه با گروهى عبرى آميخته و به دين آنها درآمده\r\n\r\n\r\n","description":"","footnote":"\r\n( 1 ) - چنان كه در صفحات قبل متذكر شديم پيامبر به دنبال افرادى بود كه پيام او را استماع نموده و دين او را قبول كنند و نه اينكه حامى باشند .\r\n","page_name":" 191 ","page_number":195},
  {"content":"\r\n\r\nباشند . در اوايل قرن هفتم سه قبيله اصلى از يهوديان در يثرب وجود داشت . بنى قريظه ، بنى نضير و سومين كه از همه كوچكتر و كم اهميت‌تر بود ، بنى قينقاع .\r\nيهوديان با اينكه دين جدائى داشتند ولى به ظاهر از ساير همسايگان عرب خود قابل تشخيص نبودند . آنها تماما اسامى عربى داشتند ، سيستم سنتى قبيله‌اى را رعايت مىنمودند و مانند ساير قبائل عرب دائم در حال جنگ و گريز با يكديگر بودند .\r\nدر قرن ششم ، قبيله بنى قيله از جنوب عربستان به اين نقطه مهاجرت كرده و در آنجا ساكن شد . ساكنين جديد خود را به دو گروه تقسيم كردند ، اوس و خزرج ، كه بعدا به دو قبيله مجزا با طوائف مختلف تقسيم شدند . ابتدا اين دو قبيله جزو ضعيف‌ترين قبائل منطقه به شمار مىرفتند ولى با گذشت زمان زمين‌هاى زيادى را به زير كشت برده و ثروتمند گرديدند و سپس قلعه‌هاى متفاوتى را براى محافظت خود ساختند . در اوايل قرن هفتم ، اوس و خزرج نسبتا در موقعيت بهترى از بقيه يهوديان قرار داشتند ، ولى شروع به جنگيدن با يكديگر نمودند .\r\nانتقال از حالت صحراگردى به زندگى ساكن كشاورزى بحرانى را در يثرب به وجود آورده بود كه حتى از بيمارى اجتماعى شهر مكه بيشتر احساس مىشد . رسوم قبيله‌اى كه در صحرا كاربرد داشت ديگر كافى به نظر نمىرسيد . آنها از سرزمين‌هاى اجدادى خود در صحرا با جسارت كامل محافظت مىنمودند و اين موضوع به علت فاصله‌اى كه قبائل از يكديگر داشتند منطقى به نظر مىرسيد . اما زمانى كه آنها در يك محل كوچك و هركدام با چند هكتار زمين به دور هم جمع شدند ، ديگر اين قوانين عملى نبود . گروهى در وقت و زمان مناسبى دستبردى ( غزوه ) به گروه ديگر مىزد ، گروه ديگر بايد انتقام آن را مىگرفت . به تدريج گروه‌هاى ساكن يثرب به جنگ دائمى با يكديگر افتادند و نتيجه آن نابودى مزارع و محصولات و منابع يثرب بود . قبائل يهودى همگى در اين مبارزه شركت داشتند و هركدام طرفدار يكى از دو قبيله اوس يا خزرج مىگرديدند . در سال 617 آنها به بن بست رسيده بودند . جنگ داخلى در آن سال با جنگ بعاث ، كه با برترى نسبى اوس و متحدانش همراه بود ، به اوج خود رسيد . ولى آنان به هيچ‌وجه نمىتوانستند اين پيروزى را حفظ كرده و از آن بهره‌مند گردند . ديگر همه احساس مىكردند بر خلاف نفرتى كه از پادشاهى دارند ، وجود يك قدرت مركزى قوى در يثرب از ضروريات است . عبد اللّه بن أبىّ ، يكى از رؤساى خزرج از جنگيدن در « بعاث » خوددارى كرد ، چون آن را بىفايده مىديد . به همين خاطر در بين مردم محبوبيتى به خاطر تفاوت نگذاشتن بين طوائف پيدا كرد و او را شايسته مقام رياست كل\r\n\r\n","description":"","footnote":"","page_name":" 192 ","page_number":196},
  {"content":"\r\n\r\nمىديدند . اما طبيعتا خيلى از افراد هم از اين راه‌حل دورى مىكردند . قبيله اوس و متحدين آن به هيچ‌وجه دوست نداشتند كسى از خزرج پست رياست را به عهده بگيرد ، طوائف كوچكتر خزرج هم زياد تمايل نداشتند ابن أبىّ به قدرت مطلق برسد .\r\nبه همين دليل وقتى محمد ( ص ) آن شش مرد عرب را در حج سال 620 ملاقات كرد ، آنان تشخيص دادند كه رياست يك پيامبر خدا بر يثرب بسيار بىطرفانه‌تر از ابن أبىّ مىتواند باشد . آنها چندان از دعوت يكتاپرستى محمد ( ص ) متعجب نشده بودند ، زيرا مدت مديدى با يهوديان يثرب زندگى كرده و مىدانستند كه آنها خداى واحد را پرستيده و بت‌ها را چيزى در رديف جنّ و فرشته ، و نه بيش از آن ، قبول دارند . مدت مديدى بود كه آنها خود را عقب مانده‌تر از يهوديان احساس مىكردند ، زيرا به دليل نداشتن كتاب آسمانى به « مردم بىدانش » معروف گرديده بودند . 17 بنابراين ، نسبت به پيشنهاد محمد ( ص ) بسيار هيجان‌زده شده و خوشحال از اينكه او پيامبرى است كه كتاب ( قرآن ) را به زبان عربى براى آنان آورده است تسليم شدن خود را به خداى واحد با هزاران اميد براى يثرب اعلام داشتند :\r\n« ما قبائل خود را به خاطر جنگ و نفرتى كه به يكديگر مىورزند ترك كرده‌ايم .\r\nاجازه بده ما دين شما را به ميان آنها برده و آنان را دعوت نمائيم . اگر خدا آنان را متحد سازد پس مردى مقدس‌تر از تو وجود ندارد » . 18 آنها توافق كردند سال بعد مراجعه كرده و اخبار پيشرفت كار را بدهند . براى محمد ( ص ) بسيار مهم بود كه بتواند پيروان بيشترى در يثرب قبل از مهاجرت به آنجا پيدا نمايد . او پيش‌بينى هيچگونه مخالفتى از جانب يهوديان نمىكرد ، زيرا هميشه بر اين باور بود كه پيام او و آنها يكى است . اما اين شش مرد از طائفه‌هاى كوچك‌تر خزرج بودند . حال اگر محمد ( ص ) قصد يكپارچه نمودن يثرب را داشت ، آنها بايد گروهى از اهالى اوس را نيز به اسلام دعوت مىكردند .\r\nچند سالى بود كه دعوت اسلام در ركود به سر مىبرد ، اما گوئى اوضاع رو به بهبود مىرفت . در اين سال محمد ( ص ) تغييراتى نيز در زندگى شخصى خود به وجود آورد . او به همسرى در كنار خود نياز داشت . پيشنهاد شد كه با سوده ، دختر عمو و عروس سهيل ، رئيس طائفه عامر ، ازدواج نمايد . سوده و شوهرش سكران\r\n\r\n","description":"","footnote":"","page_name":" 193 ","page_number":197},
  {"content":"\r\n\r\n( برادر سهيل ) به حبشه مهاجرت كرده بودند ولى شوهرش بلافاصله پس از مراجعت به مكه درگذشت . سوده با ازدواج موافقت نمود و حبيب ابن عمر برادر ديگر سهيل او را به عقد پيامبر درآورد .\r\nابو بكر نيز تمايل داشت نسبت نزديك‌ترى با پيامبر پيدا كند . او طى اين ساليان ، با هزينه شخصى وفادارى خود به محمد ( ص ) را به اثبات رسانده بود . دختر كوچك او عايشه در سال 620 فقط شش سال داشت ، و قول ازدواج او به پسر مطعم ، رئيس طائفه نوفل ، داده شده بود كه در حال حاضر پشتيبانى از محمد ( ص ) را نيز به عهده داشت . ولى مطعم كاملا حاضر بود كه ازدواج را به هم بزند . زيرا زنش به هيچ‌وجه نمىخواست پسر خود را مسلمان ببيند . بنابراين ، عايشه به‌طور رسمى در مراسمى كه خود او حضور نداشت نامزد محمد ( ص ) گرديد . بعدها عايشه نقل مىكند : « تنها خاطره‌اى كه از اين واقعه دارم اين است كه پس از مراسم مادرم مرا صدا كرد و گفت ديگر حق ندارى در كوچه با بچه‌ها بازى كنى ، از اين پس آنها را به داخل منزل دعوت كن » .\r\nحرم محمد ( ص ) و زنان او ، داستان‌هاى شهوانى و هيجان‌انگيز زيادى در غرب شايع نموده كه زيربناى همه آنها كج‌فهمى غربيان از پيام اين ازدواج‌ها بوده است .\r\nمن در فصل اول كتاب راجع به اين موضوع بحث كردم و گفتم كه در اين مورد او بارها به شهوت‌پرستى متهم شده است . قرآن اعلام مىدارد كه مسلمانان فقط مىتوانند چهار همسر اختيار كنند ، ولى پيامبر اختيار بيشترى دارد . در آن زمان تعداد كمى از اعراب داشتن يك زن را نشان تمدن مىدانستند . بنابراين ، محمد ( ص ) ، به عنوان سيد بزرگ اعراب ، در اين مقام بود كه يك حرم بزرگ داشته باشد و اين نشانگر موقعيت اجتماعى او بود . در جوامع قبيله‌اى داشتن چند زن يك سنت جا افتاده و معمول بود . انجيل ماجراجوئىهاى شهوانى شاه داود يا حرم بزرگ سليمان را به هيچ‌وجه تهوع‌آور نمىبيند ، درحالىكه حرم محمد ( ص ) در مقابل آنها بسيار كوچك جلوه مىكند . اين دو پيغمبر هم مانند محمد ( ص ) درست در زمانى مىزيستند كه دوران تحول جوامع قبيله‌اى به شهرنشينى را طى مىكردند . اين بسيار نادرست است كه تصور كنيم محمد ( ص ) بدون در نظر گرفتن شخصيت خود و صرفا براى لذت بيشتر يك باغ بهشتى در زمين براى خود ساخته بود . برعكس ، تعداد\r\n\r\n","description":"","footnote":"","page_name":" 194 ","page_number":198},
  {"content":"\r\n\r\nزنان زياد او همان‌گونه كه در آينده خواهيم ديد نوعى رحمت الهى به شمار مىرفت . ابتدا به دو نكته توجه كنيم : نه سوده و نه عايشه هيچكدام به خاطر جذابيت زنانه خود انتخاب نشدند . عايشه دختر بچه كوچكى بيش نبود و سوده نيز كه حدود سى سال داشت جذابيت‌هاى دوران جوانى را گذرانده و كمى چاق هم شده بود . ما خيلى كم در مورد او چيزى شنيده‌ايم و اين بيانگر اين واقعيت است كه اين ازدواج بيشتر جنبه قراردادى داشته تا عشقى . او با مراقبت از خانه پيامبر مىتوانست جايگاهى نيز در بين مسلمين به عنوان همسر پيامبر داشته باشد . ثانيا ، هر دو ازدواج جنبه سياسى داشت ، محمد ( ص ) با اين وسيله مىخواست روابط سببى خود را محكم نمايد . او هنوز به سهيل اميد بسته بود ، و ازدواج با سوده مىتوانست روابط خانوادگى او را محكم نمايد . همچنين ايجاد ارتباطى نزديك‌تر با ابو بكر حائز اهميت بود : نزديكى به ابو بكر به محمد ( ص ) اجازه مىداد تا با طائفه او نزديك‌تر شود . اگرچه محمد ( ص ) طائفه جديد دينى براى خود پايه‌ريزى مىنمود ، ولى روابط قبيله‌گى هنوز هم جايگاه خود را داشت .\r\nابو بكر هم از اين ازدواج بسيار خوشحال بود ، زيرا همين هنگام در مكه در انزوا به سر مىبرد . او مسجد كوچكى در كنار خانه خود ساخته بود ، « 1 » كه براى طائفه « جمح » ماجراساز شده بود . به روايت ابن اسحاق ، او مردى بسيار رقيق القلب بود كه با خواندن قرآن اشكهايش سرازير مىگشت . جوانان و بردگان هنگام قرائت قرآن كنار او مىايستادند و محو حركات او مىگرديدند . 19 زمانى كه او در حمايت ابن دوقامه قرار گرفت ، قريش تعهد گرفتند كه او ديگر نبايد در مقابل عموم مردم به نماز بايستد . بنابراين پس از اين ماجرا ( ساخت مسجد ) هيئتى از قريش به نزد دوقامه رفت و به او چنين اعلام داشت :\r\nآيا تو به اين فرد پناه داده‌اى تا ما را بيازارد ؟ او نماز را با صداى بلند مىخواند و در هنگام قرائت قرآن آنچنان دل رحم مىشود كه اشكش سرازير مىگردد . او آنچنان ظاهر تأثيرگذارى دارد كه ما نگران فرزندان و جوانان خود هستيم كه از او پيروى كنند . به او بگوئيد به خانه خود برود و در آنجا هر كارى مىخواهد انجام دهد . 20\r\n\r\n\r\n","description":"","footnote":"\r\n( 1 ) - به تصريح قرآن اولين مسجدى كه بنا شد مسجد قبا است كه در هجرت پيامبر از مكه به مدينه بنا نهادند ، هنگامى كه وارد قريه قبا در 6 كيلومترى مدينه شدند و چند روز در آنجا اقامت كردند .\r\n","page_name":" 195 ","page_number":199},
  {"content":"\r\n\r\nابو بكر مسجد خود را ترك نكرد : او فكر مىكرد كه ديگر جائى براى مصالحه وجود ندارد و به اندازه كافى از خودگذشتگى نشان داده است . بنابراين مجددا هدف آزار و دشنام قرار گرفت . مردم به او كثافت پرت مىكردند و رئيس قريش خشمگين به او گفت اين كثافات را از سرت بيرون بريز .\r\nدر مراسم حج سال 621 ، آن شش مرد عرب طبق قولى كه داده بودند بازگشتند ، و مجددا با محمد ( ص ) در اردوگاه عقبه ديدار كردند . آنها هفت تن ديگر را نيز با خود آورده بودند كه دو تن از آنها از قبيله اوس بودند . آنها مجددا با محمد ( ص ) پيمان بستند كه تنها « اللّه » را پرستش نموده و اصول او را رعايت نمايند . بعدها يكى از آنها نقل كرد كه :\r\nما با پيامبر خدا پيمان بستيم كه هيچ چيزى را با خداوند شريك قرار ندهيم ، دزدى نكنيم ، به زنا خود را آلوده نسازيم ، نوزادان خود را نكشيم ، غيبت نكنيم . چرا ما او را فرمان نبريم درحالىكه او راست مىگويد . اگر ما او را راضى نموديم بهشت از آن ما باد ، و اگر به گناهى آلوده شديم به مجازات خداوند راضى هستيم به هر نحوى كه او صلاح بداند . 21\r\nدر اين ملاقات ، كه به عنوان عقبه اول معروف است ، مذاكرات بيش از آنكه سياسى باشد بر مباحث دينى دور مىزد . بت‌پرستى قديمى ، در حلّ مسائل يثرب شكست خورده بود و در نتيجه به دنبال تفكر جديدى بودند . قوانين دينى محمد ( ص ) به مسلمانان كمك مىكرد تا حقوق فردى يكديگر را به صورت يك قانون محترم بشمارند . اين اصول اخلاقى جديد ، عادت‌هاى سنتى قبيله‌اى را كه در آن قبيله مهم‌تر از فرد محسوب مىگرديد جابجا مىكرد . همين توجه به فرد ، ساخت يك بافت اجتماعى جديد را ممكن مىساخت ، زيرا ديگر ايجاد منافع براى يك نفر به معناى ضربه‌زدن به منافع ديگرى نبود ، مسأله‌اى كه به‌طور معمول عادت زندگى صحرانشينى شده بود ، زيرا منابع اوليه به قدرى كم بود كه راهى به جز اعمال اين روش ديده نمىشد .\r\nزمانى كه زائران حج به يثرب بازگشتند ، محمد ( ص ) مصعب ابن عمير را راهى آنجا كرد . او كه مرد فوق العاده كاردانى بود به تازگى از حبشه بازگشته بود .\r\nماموريت او خواندن قرآن براى مردم يثرب و راهنمائى آنان بود . نفرت قبيله‌گى به قدرى شدت گرفته بود كه هيچكدام از دو قبيله اوس و خزرج حاضر نبودند كسى\r\n\r\n","description":"","footnote":"","page_name":" 196 ","page_number":200},
  {"content":"\r\n\r\nاز قبيله ديگر به پيش‌نمازى و خواندن قرآن منسوب شود . پس وجود يك شخص بىطرف ضرورى بود . در ابتدا رهبران اوس نسبت به دين جديد بسيار بدبين بودند و يك روز سعد ابن معاذ ، رئيس يكى از طوائف قدرتمند ، از اينكه مصعب در يكى از باغ‌هاى متعلق به طايفه او نشسته و در حال خواندن قرآن و راهنمائى مردم بود به شدت به خشم آمد . اما مصعب مهمان اولين پسر عموى او ، اسعد ابن زراره ، يكى از شش تنى كه اولين‌بار اسلام آورده بودند ، بود . اين بدان معنى بود كه او حق اهانت به دين مهمان مكى را ندارد . پس او اسيد بن حضير معاون خود را براى بيرون راندن مصعب از باغ فرستاد . اسيد سخنرانى او را قطع و اجتماع را برهم زد . زمانى كه او ديد مردم به گرد مصعب حلقه زده و سخنان او را به دقت گوش مىدهند ، بسيار خشمگين شد و فرياد برآورد منظور شما مسلمانان از آمدن به اينجا و جادو كردن مردمان ما چيست ؟ مصعب گفت : بنشين و گوش بدار . اگر سخنان مرا دوست داشتى آن را قبول كن و اگر دوست نداشتى رهايشان كن . اسيد قبول كرد ، عباى خود را در باغ پهن كرد و بر روى آن نشست تا به قرآن گوش كند . مطابق معمول زيبائى كلام قرآن بر دل او نشست و پس از چند لحظه حاضرين مجلس مشاهده كردند كه چهره او شكفته و نورانى گرديد . در پايان قرائت ، درحالىكه گريه مىكرد گفت « چه جملات شكوهمند و زيبائى . چه بايد بكنم تا به اين دين درآيم » . مصعب به او گفت :\r\nجامه‌هاى خود را تطهير كن و بر وحدانيت خداوند شهادت بده و خود را بنده او بدان . اسيد به محض انجام اين فرائض بازگشت تا سعد را پيدا كند .\r\nسعد به محض ديدن اسيد ، از چهره او فهميد كه ماموريت خود را به درستى انجام نداده است . سعد درحالىكه عباى او را گرفته بود با خشم فرياد زد : « به اللّه قسم ، كه تو نتوانسته‌اى كارى انجام دهى » . و به درون باغ جهيد . مصعب اين بار هم همان درخواست را تكرار كرد . او نيز بر روى عباى خود نشست و به قرائت قرآن گوش كرد . پس از چند لحظه او نيز مبهوت زيبائى و شكوه جملات قرآن شده بود .\r\nگرويدن به اسلام جادوئى بود . پس از آن سعد افراد طائفه خود را جمع كرد و گفت : « چرا رياست من را قبول كرده‌ايد ؟ » . آنان گفتند : « زيرا تو فعال‌ترين فرد براى رفع مشكلات و تهيه نيازهاى ما هستى و در قضاوت و رهبرى بهترين هستى » . سعد به آنان گفت : « اگر مرا مورد اطمينان خود مىدانيد ، ديگر با شما سخن نخواهم گفت\r\n\r\n","description":"","footnote":"","page_name":" 197 ","page_number":201},
  {"content":"\r\n\r\nمگر آنكه به اسلام و پيامبر او ايمان آوريد » . 22 در نتيجه همه طائفه به‌طور گروهى به اسلام گرويدند . ممكن است كه اين داستان با گذشت ساليان ، اندكى احساسى و رمانتيك شده باشد ، ولى اسلام آوردن سعد اثر بسيار عميقى بر مردم يثرب كه به دنبال دين جديدى براى حل مشكلات لاينحل خود بودند گذاشت ، زيرا او بسيار فعال و مورد قبول اكثريت مردم يثرب بود .\r\nزياد طول نكشيد كه در هر خانواده يثرب حداقل يك فرد مسلمان پيدا مىشد .\r\nگروه كوچكى از قبيله اوس ، به رهبرى رئيس و شاعر قبيله ابو قيس ابن اسلت ، همچنان در مقابل توسعه اسلام مقاومت مىكردند . شعرا كه در هويت فرهنگى قبائل نقش بسيار حساسى را بازى مىكردند ، به سادگى مىتوانستند شخصيت هركسى را زير سؤال برده و او را پايمال نمايند ، درست همين نقشى كه امروزه وسايل ارتباط جمعى بازى مىكنند . آنان با كار تبليغاتى مىتوانند نقش يك سپاه را براى شكست دشمن بازى نمايند . با توجه به اين نكات مىتوانيم درك كنيم كه چرا محمد ( ص ) تا اين حد از شاعران كه واقعا قصد بىاعتبار كردن او را داشتند ، نفرت داشت . در طول يكسال آزمايشى در يثرب ، ابو قيس دائما افراد طايفه خود را به حفظ دين عربى خود تشويق مىكرد و از رو آوردن به دين جديدى كه ريشه خارجى داشت باز مىداشت . او اصرار داشت كه « اللّه » تنها همان خدائى است كه اهالى يثرب به عنوان خداى واحد مىشناسند :\r\nاى خداى مردمان جهان ، مسائلى جدى بروز كرده است . دشوارى و سهولت درهم آميخته‌اند . اى خداى مردمان جهان ، اگر بر خطا رفته‌ايم ما را به راه راست هدايت كن . اگر به خاطر تو نبود ما تا به حال يهودى شده بوديم و دين يهوديان آسان نيست . اگر به خاطر تو نبود ما مسيحى مىشديم و حال در ميان راهبان كوه جليله بوديم . اما زمانى كه ما را خلق كردى ، ما حنيف خلق شديم ؛ دين ما از دودمان ماست . ما شترهاى قربانى را به صف مىآوريم كه بر آنها لباس پوشانده‌ايم اما شانه‌هايشان لخت است . 23\r\nاين مسأله تعجب‌آور نبود كه قيس دين محمد ( ص ) را در ارتباط با ساير صاحبان كتاب مىديد . از زمانى كه محمد ( ص ) در عقبه اول با اهالى يثرب پيمان بست ، به تبليغ و اشاعه يك سلسله از فرائض دينى شبيه آنچه يهوديان انجام مىدادند\r\n\r\n","description":"","footnote":"","page_name":" 198 ","page_number":202},
  {"content":"\r\n\r\nپرداخت . او قاعدتا پس از تحمل مدت طولانى تحريم و تجزيه اجتماعى ، به همسازى اجتماعى با صاحبان اين دين قديمى علاقمند شده بود . او از مصعب خواست كه دربعدازظهر روزهاى جمعه ، يعنى درست در زمانى كه يهوديان خود را براى يوم سبت ( روز شنبه - روز تعطيل و عبادت يهوديان ) آماده مىكنند گردهمائى از مسلمين تشكيل شود . او بدين وسيله مىخواست تا ضمن همراهى مذهبى با يهوديان فاصله اجتماعى خود را نيز حفظ كرده باشد . سپس او از مسلمين خواست تا در روز كفاره « 1 » ( روز عفو گناهان ) ، كه دهمين روز از ماه تشرى « 2 » يهوديان بود ، روزه بگيرند . اين روز در نزد مسلمانان برابر با عاشورا ، دهمين روز محرم ، است . مسلمانان حالا در ميانه روز ( ظهر ) نيز مانند يهوديان نماز مىگذارند ، درحالىكه قبل از آن فقط هنگام صبح و غروب آفتاب نماز به جاى مىآوردند . همچنين برنامه نماز شب و نيايش شبانه هم متداول گرديد . حالا ديگر مسلمانان هم با زن يهودى مىتوانستند ازدواج نمايند و هم از غذاى آنان بخورند . آنها تمامى مراسم يهوديان را رعايت نمىكردند ، بلكه سعى داشتند تا حالت ميانه‌روى را در اجراى مراسم حفط نمايند .\r\nاين عمل آنان بسيار شبيه به دستور ( عمل به تورات ) مسيحيان ، در ابتداى تبليغ مسيحيت بود . 24 از همه بالاتر اينكه مسلمانان همسو با يهوديان و مسيحيان هنوز به سوى بيت المقدس نماز مىگذاردند . معراج محمد ( ص ) به بيت المقدس بيانگر اهميت اين شهر تاريخى براى مسلمانان بود ، و قبول اين شهر به عنوان قبله نشانى از همسوئى اين دين جديد با اديان قديمى بود . مسلمانان حالا روزى سه بار به طرف بيت المقدس نماز مىگذاردند و اعمال آنها در نماز بيانگر اين واقعيت بود كه آنها در اصول با مردم صاحب كتاب يكسان هستند .\r\nقرآن نيز نام آرامى « مدينه » را كه يهوديان براى يثرب به كار مىبردند و به معناى « شهر » بود برگزيده است . در عربى اين نام تبديل به « المدينه » شد كه به معناى « شهر ما » محسوب مىشود . پنج سال قبل از اين ، محمد ( ص ) براى رهائى مسلمانان از فشار اهالى مكه حاضر شد از پادشاه مسيحى حبشه تقاضاى كمك نمايد كه دليل اين\r\n\r\n\r\n","description":"","footnote":"\r\n( 1 ) -  KIppur \r\n( 2 ) -  Tishri \r\n","page_name":" 199 ","page_number":203},
  {"content":"\r\n\r\nتقاضا هيچگاه به درستى فهميده نشد ، ولى گوئى نااميدكننده بود . حالا محمد ( ص ) شخصا دريافته بود كه ادامه زندگى در مكه براى او غيرممكن است ، پس دست نياز به سوى يهوديان يثرب دراز نمود تا از او حمايت كنند .\r\nدر سال 622 ، يك گروه بزرگ از يثرب براى مراسم حج عزيمت نمودند . اكثر اين گروه بت‌پرست بودند ، ولى 73 تن از آنان مسلمانانى از طوائف قدرتمند يثرب به شمار مىرفتند . در طول سفر حادثه‌اى رخ داد كه گوئى قابل پيش‌بينى بود . براء بن معرور ، يكى از رؤساى خزرج ، به‌طور جدى پيشنهاد داد كه قبله براى مراسم حج تغيير داده شود . آنها رو به سوى كعبه يعنى مقام اللّه داشتند و در آنجا مىخواستند با پيامبر خدا ملاقات نمايند ، پس چگونه مىتوانستند به سوى بيت المقدس نماز گزارند . سايرين فكر مىكردند كه چون محمد ( ص ) به سوى بيت المقدس نماز مىگذارد كافى بوده و آنها نيز بايستى از او پيروى كنند . براء با تكيه بر شمشير خود در تمام طول راه به سوى كعبه نماز گذارد . اما اين موضوع او را به شدت آشفته كرده بود ، به طورى كه پس از ورود به مكه به سرعت به سراغ محمد ( ص ) رفت و نظر او را خواستار شد . جواب محمد ( ص ) دو پهلو بود : « شما يك قبله داشتيد ، اگر داشتيد به همان قبله اقتدا كنيد » . 25 ولى محمد ( ص ) خود هنوز به سوى بيت المقدس نماز مىگذارد و براء نيز با اطاعت از پيامبر به همان سو نماز گزارد . بعدها هم افراد طائفه او ، نظر براء را محترم شمردند . او بلافاصله پس از مراجعت به مدينه درگذشت و همه بر اين باور بودند كه نظريات كسى كه نزديك به مرگ است بايد خيلى جدى گرفته شود .\r\nدر انجام مراسم مذهبى در درّه منا ، ديدار ديگرى در عقبه بين محمد ( ص ) و اهالى يثرب رخ داد ، ولى اين بار در تاريك‌ترين لحظات شب . عهدنامه‌اى كه در اين سال بسته شد بعدا عهدنامه جنگ نام گرفت : « ما پيمان مىبنديم براى جنگيدن به همراه پيامبر و در اطاعت و فرمانبردارى كامل ، در غم و شادى ، در سختى و آسانى ، به اينكه هيچ كس را گمراه نگردانيم ، و هميشه راستگو باشيم ، و اينكه در خدمت به خداوند از سرزنش هيچ كس نترسيم » . 26 عهدنامه جنگ به آن معنى نبود كه اسلام ناگهان تبديل به دين جنگ و لشگركشى شده بود ، اين عهدنامه در حقيقت يك التزام سياسى بود كه محمد ( ص ) براى قدم بعدى خود نياز داشت . او تصميم داشت\r\n\r\n","description":"","footnote":"","page_name":" 200 ","page_number":204},
  {"content":"\r\n\r\nتا همراهان خود را به هجرت از مكه به مدينه وادار سازد ، اما هجرت تنها يك جابجائى جغرافيائى نبود . مسلمانان مكه در حال ترك مكه و قبول حمايت كسانى بودند كه هيچكدام از خون آنها نبودند . 27 اين يك تصميم خارق العاده و به دور از انتظار به شمار مىرفت و نزد قريش به همان ميزان اهانت‌آميز بود كه توهين به خدايان آنها . در عربستان هميشه يك نظام ( هم‌پيمانى ) وجود داشت كه طبق قوانين آن هر فرد عادى يا يك تبعه مىتوانست عضويت و پشتيبانى افتخارى يك قبيله ديگر را كسب كند . ولى انجام اين كار يك اتفاق عادى و روزمره نبود و مرزبندى خانوادگى و خونى مقدس شمرده مىشد و در سرتاسر عربستان به عنوان يك ارزش بها داده مىشد . لغت هجرت خود نشان‌دهنده رنجى بود كه مسلمانان از انتقال به مدينه در وجود خود احساس مىكردند . ريشه لغت « هجر » به معناى بريدن از دوستان يا كسانى است كه دوستشان داريد . 28 از طرف ديگر مردم مدينه نيز بايد قول دهند از مهاجرين پشتيبانى كرده و به آنها كمك خواهند كرد . به همين دليل از اين به بعد آنان را انصار ( كمك‌دهندگان به مهاجرين ) خواندند . انصار را « يارىدهندگان » معنى كرده‌اند ، ولى اين معنى نمىتواند حقيقت اين كلمه را به درستى بيان نمايد .\r\nنصر به معناى اين است كه شما براى يارى فرد مورد حمايت ، اگر لازم شد ، از زور هم استفاده نمائيد و به همين دليل بود كه مسلمانان مدينه عهدنامه جنگ را منعقد نمودند .\r\nعهدنامه بسيار سرّى بسته شد . نه به خاطر اينكه اين تصميم قابل پنهان كردن بود ، بلكه به اين دليل كه جان محمد ( ص ) در خطر جدى قرار مىگرفت . ابن اسحاق بر اهداف مثبت هجرت تاكيد دارد و معتقد است كه اين يك تصميم اختيارى بود . اما قرآن تاكيد بر آن دارد كه مسلمانان از شهر خود ( مكه ) رانده شده و آواره گشته‌اند . 29 ممكن است محمد ( ص ) از توطئه‌اى كه عليه جان او در حال شكل گرفتن بود باخبر شده باشد . 30 همچنين ممكن است كه مطعم ، هنگام بازگشت از طائف ، با او ملاقات كرده و حمايت خود را از او به شرطى قبول كرده باشد كه او نيز از جذب افراد جديد به دين خود صرفنظر كند . قرآن هيچگاه از منافع هجرت بحثى به ميان نياورده است بلكه اعلام مىدارد كه مسلمانان بر خلاف خواست خود از مكه رانده شده‌اند . در ملاقات حج سال 622 ، احساسى از خطر همه را دربرگرفته\r\n\r\n","description":"","footnote":"","page_name":" 201 ","page_number":205},
  {"content":"\r\n\r\nبود ، همه فكر مىكردند كه پل‌هاى پشت سر همگى خراب شده است . ملاقات سرّى نگاه داشته مىشد و انصار اين موضوع را حتى براى ساير همراهان ( زائران ) بت پرست خود نيز فاش نكردند ، مبادا كه اين مسأله دهان به دهان گرديده و به گوش قريش برسد و آنها از كارى كه در حال شكل گرفتن بود ( هجرت ) باخبر گردند .\r\nدر شب عهدنامه ، انصار به آرامى از چادرهاى خود بيرون خزيدند ، و در درّه عقبه با محمد ( ص ) كه توسط عباس همراهى مىشد ملاقات نمودند . 31 عباس هنوز مسلمان نشده بود ولى از آنجائى كه برادرزاده خود را بسيار دوست داشت مىخواست مطمئن شود كه محمد ( ص ) در مدينه كاملا در امان خواهد بود . او جلسه را با هشدار دادن به مردم يثرب شروع كرد : « آيا شما فكر مىكنيد كه مىتوانيد به آنچه مىگوئيد پايبند و استوار باشيد و او را به درستى يارى دهيد و مشقات اين كار را تحمل كنيد ؟ اگر فكر مىكنيد كه قادر نخواهيد بود كه پايبند اين تعهد باشيد و در آينده او را رها خواهيد كرد ، پس هم‌اكنون اين كار را بكنيد » . 32 ولى انصار آماده بودند تا پاى تصميم خود بايستند . براء ، به عنوان نماينده اوس و خزرج ، دست محمد ( ص ) را بالا برد و اعلام كرد : « قسم مىخوريم كه ما همان حمايتى را كه از زنان و فرزندان خود به عمل مىآوريم از محمد ( ص ) دريغ نخواهيم داشت » . در اين هنگام فرد ديگرى از جمع برخاست و گفت : « اى براء ، آيا مىدانى كه يثرب با ساير قبائل نيز پيمان اتحاد و دوستى دارد كه مطمئنا با حمايت از مسلمانان بسيارى از آنها شكسته خواهد شد ؟ اگر روزى محمد ( ص ) ما را ترك كرد و ما را در مقابل آنان تنها گذاشت ما چه خواهيم كرد ؟ » محمد ( ص ) در حالى كه لبخندى بر لب داشت جواب داد : « من از شما و شما از من هستيد ، من با كسانى كه با شما بجنگند خواهم جنگيد و با كسانى كه با شما در صلح باشند در صلح خواهم بود » . 33 به اين ترتيب با رضايت هر دو طرف عهدنامه جنگ به توافق رسيد .\r\nپس از آنكه هيئت به مدينه بازگشت ، محمد ( ص ) كار هجرت مسلمانان به مدينه را آغاز نمود . اين اقدامى بسيار وحشت‌آور و غيرقابل بازگشت بود . هيچ كس نمىدانست كه چه اتفاقى خواهد افتاد ، چون چنين كارى در تاريخ عربستان بىسابقه بود . محمد ( ص ) هيچ كس را به اين كار مجبور نمىكرد . هركس كه احساس مىكرد توانائى اين كار را ندارد يا اصولا تمايلى نداشت ، مىتوانست در مكه باقى\r\n\r\n","description":"","footnote":"","page_name":" 202 ","page_number":206},
  {"content":"\r\n\r\nبماند . گروهى از مسلمين سرشناس در مكه باقى ماندند و هيچگاه هم به پيمان‌شكنى يا خيانت متهم نگرديدند . در ماه‌هاى جولاى و آگوست 622 ميلادى ، در حدود هفتاد مسلمان همراه با خانواده‌هاى خود به مدينه مهاجرت نمودند . اين عده در منازل انصار اسكان گرفتند تا بعدا منازل خود را بسازند . قريش به نظر نمىرسيد كه سعى در دربند نگاه داشتن مسلمين داشته باشند ، اگرچه بعضى از زنان و كودكان توسط خانواده‌هايشان به زور نگه داشته مىشدند . در يك مورد نيز شخصى را به شتر خود او طناب‌پيچ كرده و بازگرداندند . مسلمانان نيز سعى مىكردند توجه زيادى به خود جلب ننمايند و اغلب ملاقات‌هاى خود را در خارج از مكه برقرار مىكردند .\r\nمسافرت خود را نيز به مدينه در گروه‌هاى كوچك و بدون جلب توجه برنامه‌ريزى مىنمودند . عمر ، همراه خانواده خود مكه را ترك نمود ، پس از او عثمان عفان همراه با رقيه ( دختر محمد ) راهى شدند ، پس از آن ساير افراد خانواده همراه با زيد و حمزه . محمد ( ص ) و ابو بكر باقى ماندند تا همه بروند . اما اين مهاجرت دسته جمعى آنچنان تعادل جامعه مكه را برهم زد ، كه زخم‌هاى كهنه دشمنان محمد ( ص ) دوباره تازه گرديد ، زخم‌هائى كه محمد ( ص ) بر اتحاد و افتخار قريش از ده سال پيش وارد نموده بود . عبد اللّه بن جحش ، پسر عمه محمد ( ص ) ، به همراه خانواده و خواهرانش مكه را ترك كرد . پس از ترك مكه ، منزل بزرگ او در وسط شهر مكه خالى ماند .\r\nمنظره اين خانه ، « با اطاق‌هاى خالى و درهائى كه در اثر وزيدن باد تكان مىخوردند » براى عتبه بن ربيعه ، بسيار وهم‌انگيز و نااميدكننده به نظر مىرسيد . 34\r\nدر ماه آگوست ، مطعم ، حامى محمد ( ص ) ، از دنيا رفت . بار ديگر زندگى محمد ( ص ) در مخاطره قرار گرفت . در سرفرماندهى مكه ، سران قبائل مجددا به دور هم جمع شدند ، اما ابو لهب با زيركى از حضور در جلسه خوددارى كرد . بعضى از رؤسا عقيده داشتند كه اجازه مهاجرت به محمد ( ص ) داده شود ، ولى بقيه معتقد بودند كه پيوستن او به ساير مسلمانان در مدينه بسيار خطرناك خواهد بود . تمام كسانى كه مهاجرت كرده بودند از ديدگاه اينان مردمان نااميد و بدون اصولى بودند كه آئين پدران خود را زير پا گذاشته و به قوميت خود خيانت كرده بودند . ديگر هيچ چيز نمىتوانست در مقابل آنان بايستد و اگر محمد ( ص ) در رأس آنها قرار مىگرفت ، خطر عمده‌اى براى مكه به شمار مىآمدند . سرانجام ابو جهل پيشنهادى\r\n\r\n","description":"","footnote":"","page_name":" 203 ","page_number":207},
  {"content":"\r\n\r\nكرد كه مىتوانست از خون‌ريزى قبيله‌اى جلوگيرى نمايد . هر قبيله ، جوان برومند و جنگ‌آورى را انتخاب نمايد و اين جوانان دسته جمعى محمد ( ص ) را به قتل برسانند . اين بدان معنى است كه تمامى قبائل در قتل او شركت داشته‌اند و بنى هاشم بايد فقط به خون‌بها رضايت دهد . زيرا آنها نمىتوانستند با همه قريش بجنگند .\r\nاين گروه تشكيل شد . اما هنگامى كه اين جوانان در بيرون خانه محمد ( ص ) انتظار مىكشيدند ، از شنيدن صداى سوده و دختران محمد ( ص ) بسيار دستپاچه و نگران شدند . بسيار شرم‌آور بود كه مردى را در مقابل زن و دخترانش بكشند .\r\nتصميم گرفتند تا صبح صبر نمايند . يكى از آنان از پنجره نگاه كرد و ديد كه محمد ( ص ) در حالىكه عبايش را به خود پيچيده در تختخواب دراز كشيده است .\r\nآنها غافل بودند كه جبرئيل پيام اين توطئه را به محمد ( ص ) رسانيده بود . او از پنجره پشت خانه فرار كرده بود و على ( ع ) كه همچنان براى كمك به او در مكه مانده بود لباس محمد ( ص ) را بر تن كرد و در جاى او خوابيد . موقعى كه على ( ع ) از جا برخواست ، آنها تازه متوجه نقشه محمد ( ص ) شدند . قريش بلافاصله يكصد شتر ماده براى كسى كه محمد ( ص ) را زنده يا مرده تحويل دهد جايزه تعيين نمود .\r\nدر اين حال محمد ( ص ) و ابو بكر در يكى از غارهاى نزديك مكه پنهان شده بودند . آنها سه روز در آنجا ماندند . مسلمانان نيز در هر فرصت مناسب اخبار را از مكه مىرساندند . بنابر حديث ، گروهى از تعقيب‌كنندگان محمد ( ص ) وقتى به جلوى اين غار رسيدند ، دهانه غار را پوشيده از تار عنكبوت تازه تنيده شده ديدند ، يك بوته گل اقاقيا نيز به طرز معجزه‌آسائى درست در محلى كه آنها مىبايست پاى خود را قرار دهند تا به درون غار بروند روئيده بود ، يك مرغ دريائى نيز در همان محل تخم‌گذارى كرده بود و گوئى چند روزى بود كه براى بيرون آوردن جوجه بر روى آن خوابيده است . در طول اين سه روز محمد ( ص ) آرامش عميق حضور خداوند را احساس مىكرد . قرآن به لغت « سكينه » به معناى « آرامش » اشاره دارد ، ولى به نظر مىرسد اين لغت از اصل عبرى شكينه « 1 » به معناى حضور روحانى خداوند گرفته شده باشد .\r\nاگر او را يارى نكنيد هر آينه خدا او را يارى كرد آنگاه كه كسانى كه كافر شدند او را بيرون كردند ، در حالىكه يكى از دو تن - پيامبر و ابو بكر - بود هنگامى كه هر دو در\r\n\r\n\r\n","description":"","footnote":"\r\n( 1 ) -  Shekinah \r\n","page_name":" 204 ","page_number":208},
  {"content":"\r\n\r\nغار بودند آنگاه كه به همراه خويش مىگفت : اندوه مدار ، خدا با ماست ؛ پس خدا آرامش ( سكينه ) خود را بر او ( پيامبر ) فرو فرستاد و او را به سپاهى كه شما نمىديديد نيرومند گردانيد و سخن آنها را كه كافر شدند فروتر كرد و سخن خداى برترين است ؛ و خدا تواناى بىهمتا و داناى استوار كار است . 35\r\nزمانى كه اوضاع مساعد شد آن دو از غار بيرون آمدند بدون آنكه به تخم‌هاى مرغ دريائى صدمه‌اى بزنند سوار بر دو شترى كه ابو بكر آماده كرده بود راهى مدينه شدند . ابو بكر مىخواست شتر نر را به محمد ( ص ) بدهد ولى او شتر ماده را انتخاب كرد و از ابو بكر خواست تا بهاى آن را بگيرد . او در راه خدا مهاجرت مىكرد و مىخواست كه در اين راه همه چيز متعلق به خود او باشد . ماده شتر را « قسوه » نام گذارد و اين شتر تا آخر عمر او را همراهى نمود .\r\nسفرى را كه آنها آغاز كرده بودند فوق العاده خطرناك بود ، زيرا عملا او بين مكه و مدينه تحت حمايت رسمى هيچكس قرار نداشت . راهنماى آنها براى رسيدن به مدينه بىراهه را انتخاب كرد و در اين مسير آنها مرتبا به عقب و جلو حركت مىكردند و بعضى مواقع دور مىزدند ، تا كسانى كه به دنبال آنها بودند ردّ پاى شتران آنها را پيدا نكنند . در همين زمان ، مسلمانان در مدينه بىصبرانه منتظر ورود محمد ( ص ) بودند . تعدادى از مهاجرين در قبا ، كه جنوب غربىترين نقطه مدينه بود ، ساكن بودند . آنها هر روز ، بعد از نماز صبح ، به بالاى كوهى در نزديكى آنجا مىرفتند تا در افق خبر از ورود محمد ( ص ) بگيرند . صبح چهارم سپتامبر 622 ، يكى از يهوديان هيجان‌زده به جمع بالاى كوه پيوست و فرياد زد : « پسران قيله ، او در حال آمدن است » . 36 بلافاصله زن و مرد و كودك براى ديدار مسافران دويدند و نهايتا آنها را در حال استراحت زير يك درخت خرما يافتند .\r\nمحمد ( ص ) و ابو بكر سه روز در قبا ماندند تا على ( ع ) به آنها برسد . اما در مدينه ( آن زمان به پرجمعيت‌ترين جاى منطقه ، مدينه گفته مىشد ) مسلمانان براى ديدن محمد ( ص ) بىصبرى مىكردند . بنابراين محمد ( ص ) براى ديدار آنها و انتخاب جائى براى زندگى حركت كرد . او در حالىكه بر قسوه ( كه بعدها مقدس خوانده شد ) سوار بود وارد شهر شد . در طول راه ، افراد متعددى از او درخواست كردند كه در منزل آنها سكونت كند ، ولى او قبول نمىكرد ، تا اينكه قسوه در مقابل يك مغازه\r\n\r\n","description":"","footnote":"","page_name":" 205 ","page_number":209},
  {"content":"\r\n\r\nخرمافروشى متعلق به دو برادر يتيم زانو زد و ديگر حركت نكرد . محمد ( ص ) پياده شد و اجازه داد بار او را به يكى از منازل نزديك ببرند و او هم براى خريد زمين با دو برادر وارد مذاكره شد . او پس از انجام معامله دستور داد تا ساخت يك مسجد در آن‌جا آغاز شود كه از آن به عنوان منزل شخصى خود هم بتواند استفاده كند .\r\nمهاجرين و انصار در نهايت شوق مشغول به كار شدند . از آنجا كه اكثر قريش به كار دستى عادت چندانى نداشتند ، عثمان بن عفان ، داماد محمد ( ص ) ، به نظر نمىرسيد كه چندان از اين كار راضى باشد . آنها در ضمن كار گاهى نيز اشعارى را همخوانى مىكردند .\r\nاى خداوند ، هيچ خوبىاى به اندازه خوبى بعد از اين نيست بنابراين به انصار و مهاجرين كمك كن . 37\r\nبعدا محمد ( ص ) در مصرع دوم مهاجرين را بر انصار مقدم داشت . اين اصلاحيه ريتم و آهنگ اين سرود را تغيير داد كه با در نظر گرفتن بىسوادى محمد ( ص ) و اينكه او به‌طور طبيعى شاعر نبود معجزه قرآن را مىرساند .\r\nاما مهاجرين و انصار بيش از يك سرود و كار مشترك به يك عهدنامه رسمى نياز داشتند . عهدنامه‌اى بسته شد كه خوشبختانه در منابع اوليه تاريخ اسلام حفظ گرديده است . بنابراين ما يك تصوير واضح از اولين جامعه اسلامى مىتوانيم داشته باشيم . در اين عهدنامه محمد ( ص ) به‌طور رسمى تعهد مىنمايد كه به اتحاد كليه قبائل عرب و يهودى مدينه درآيد . تمامى قبائل موظف گرديدند تا دست از دشمنى و خصومت برداشته و به صورت يك قبيله بزرگ در كنار هم قرار گيرند . مسلمانان و يهوديان بايد به صلح و صفا با بت‌پرستان زندگانى مشترك را ادامه دهند ، مگر آنكه آنان پيمانى مشترك با بت‌پرستان مكه براى براندازى محمد ( ص ) انعقاد كرده باشند . ماده 20 پيمان‌نامه چنين بود : هيچ بت‌پرستى حق حمايت از قريش را ندارد ، نه شخصى و نه مالى ، و حق طرفدارى از قريش را در مقابل يك خداپرست ندارد . 38 خداوند تنها سرپرست جامعه و منبع امنيت بود . 39 براى مسلمانان مدينه نيز فرم جديدى از زندگى گروهى ابداع شد . تمامى قبائل يك واحد اجتماعى مجزا از فردگرائى قبيله‌اى محسوب مىگرديدند . 40 قبيله جديد ديگر بر مبناى دين پايه‌ريزى\r\n\r\n","description":"","footnote":"","page_name":" 206 ","page_number":210},
  {"content":"\r\n\r\nگرديده بود و همه يك امت واحد محسوب مىگرديدند . اين واقعه براى عربستان بسيار غيرمعمول و عجيب به نظر مىرسيد . آنچه مسلم است هدف محمد ( ص ) از روز اول تشكيل يك حكومت دينى نبود . او حتى معنى حكومت دينى را هم نمىدانست . « 1 » ولى حوادث ، با راندن او به سوى پيشامدهاى غيرقابل انتظار ، چنين راه حلى پيش پاى او گذاشت . چندين سال اسلام يك دين تفرقه‌افكن تلقى مىشد .\r\nمحمد ( ص ) متهم به دزديدن فرزندان خانواده‌ها شده بود . اما تا زمان هجرت هيچ كس فكر نمىكرد كه او افراد را از قبيله قريش هم جدا سازد . حالا ديگر مرزهاى قبيله‌اى تغيير كرده بود و اوس و خزرج يك امت واحد را تشكيل داده بودند .\r\nرفته رفته اسلام به نيرويى اتحادبخش تبديل شده بود . بدون شك مفهوم قبيله بر نگرش مسلمانان نسبت به امت تاثير گذاشته بود . از اين‌رو ، قرآن اشاره مىكند :\r\nهمانا كسانى كه ايمان آوردند و مهاجرت كردند و با مال‌ها و جان‌هاى خويش در راه خدا جهاد كردند و كسانى كه ( مهاجران را ) جاى و پناه دادند و ( پيامبر را ) يارى كردند ، آنان دوستان و پيوندداران يكديگرند ، و كسانى كه ايمان آوردند و هجرت نكردند شما را از دوستى و پيوند با آنان هيچ نيست تا هجرت كنند ، و اگر از شما در كار دين يارى بخواهند بر شماست يارى كردن آنها ، مگر بر ضد گروهى كه ميان شما و آنها پيمانى باشد ، و خداوند بدانچه مىكنيد بينا است . 41\r\nبراى عضويت در اين جامعه جديد بايد هجرت مىكردند ، يعنى قبيله خود را ترك كرده و به امت بزرگ اسلامى مىپيوستند . « امت » نيز مانند قبيله ، دنياى خود را دارا بود ، دنيائى كه فردگرائى را كنار گذاشته و قبائل را به صورت يك مجموعه درآورد . ولى در اين دنيا نيز همان روش‌هاى سنتى حاكم بود . 42 وحدت امت همچنين به معناى يك اتحاد روحانى بود ، و مسلمانان دستور داشتند تا در زندگى شخصى خود نيز اعمال نمايند . ديگر هيچگونه اتحاد خونى يا قبيله‌اى نمىتوانست\r\n\r\n\r\n","description":"","footnote":"\r\n( 1 ) - پيامبر اكرم اولين روز دعوت خود عشيره خود را فرا خوانده و پس از پذيرائى از آنان رسالت و دعوت خود را اعلان نمود . فرمود كدام يك از شما اين دعوت را قبول مىكنيد تا خليفه و وزير و جانشين من بعد از من باشيد . تنها حضرت على عليه السلام برخاست و عرضه داشت : من يا رسول اللّه ! اگر پيامبر در فكر حكومت دينى نبود خليفه و وزير چه معنايى دارد ؟ !\r\n","page_name":" 207 ","page_number":211},
  {"content":"\r\n\r\nمسلمانان را رودرروى يكديگر قرار دهد و هيچ مسأله‌اى نبايد اتحاد « امت » را بر هم مىزند . محمد ( ص ) هنوز به عنوان رياست امت انتخاب نشده بود . او موقعيت و مقام بسيار متعادل و متوسطى را دارا بود كه در ابتداى امر بسيار پائين‌تر از رؤساى مدينه ، مانند سعد بن معاذ و ابن أبىّ ، بود . تنها امتياز شخصى او اين بود كه هميشه به عنوان يك قاضى بىطرف براى حل مسائل مسلمين انتخاب مىشد .\r\nروش اجتماعى جديد اگرچه انقلابى بود ، ولى در ابتداى امر همه مردم مدينه حاضر به قبول آن گرديدند . زيرا مشكلات مدينه به قدرى غيرقابل تحمل شده بود كه هيچ راه‌حل ديگرى براى رفع آن به نظر نمىرسيد . از جانب بت‌پرستان نيز مخالفتى به عمل نيامد . تنها يكى از اعراب خود كم‌بين به نام ابو عامر ( كه بعضى مواقع به نام راهب خوانده مىشد ) پس از ورود محمد ( ص ) مدينه را ترك كرد و به مكه رفت ، ولى پس از آن بت‌پرستانى كه مسلمان نشدند بدون مشكلى به زندگى خود ادامه مىدادند . حتى ابو قيس نيز ايمان آورد و مسلمان خوب و متعهدى گرديد .\r\nيهوديان نيز در ابتداى امر آماده پذيرش اين نظام جديد نبودند ، ولى بعضى از آنان نيز تصميم گرفتند كه به يكتاپرستى جديد عرب رو بياورند . ولى محمد ( ص ) هيچگاه از آنان نمىخواست كه مسلمان شوند مگر آنكه خود تقاضاى اين كار را داشته باشند . در قرآن آياتى بيانگر اين مسأله است كه اولين گروه يهوديان كه به اسلام گرويدند ، اجتماعى به موازات جامعه مسلمين تشكيل داده و خود را « اولين » يا پيشروها ناميدند . 43 قرآن براى يهوديان پيام‌هاى خاص داشت و به هيچ‌وجه آنان را مجبور به قبول اسلام نمىكرد . به اين ترتيب در شروع كار همه چيز خوب و اميدواركننده پيش مىرفت ، حتى فردى كه اصولا عرب هم نبود به اسلام گرويد .\r\nهنگام بناى مسجد ، برده‌اى ايرانى به نام سلمان ( كه متعلق به يكى از يهوديان بنى قريظه بود ) خود را به محمد ( ص ) معرفى كرد و داستان زندگى خود را براى او بازگو نمود . او در نزديكى اصفهان به دنيا آمده بود ، به مسيحيت گرويده و سپس به سوريه سفر كرده بود . در آنجا داستان ظهور پيامبرى جديد در عربستان را مىشنود .\r\nبه قصد ديدار او عازم عربستان مىشود ، ولى در هنگام سفر به حجاز اسير شده و در مدينه به فروش مىرسد . او بعدا به يكى از چهره‌هاى صديق و متعهد اسلام تبديل شد . او مظهر اولين غيرعرب است كه تمامى استعداد و تلاش خود را در خدمت به اسلام صرف مىكند .\r\nدر آوريل 623 ، يعنى هفت ماه پس از هجرت ، بناى مسجد به پايان مىرسد . بناى مسجد از آجر بود ولى در ديوار شمالى آن‌كه به طرف بيت المقدس بود محلى\r\n\r\n","description":"","footnote":"","page_name":" 208 ","page_number":212},
  {"content":"\r\n\r\nدر نظر گرفته شده بود كه دور آن را با سنگ كار كرده بودند و علامت قبله بر آن نصب شده بود . در ابتدا افراد عادت داشتند كه به‌طور مجزا و فردى براى نماز مراجعه نمايند ، كه اين موضوع براى محمد ( ص ) رضايت‌بخش نبود . پس تصميم گرفت كه براى جمع كردن مسلمين از يك بوق ( مانند يهوديان ) يا چوب‌هايى كه به هم مىزنند ( مانند مسيحيان شرقى ) استفاده نمايد . ولى يكى از مهاجرين خوابى ديد . « 1 » مردى با عباى سبز به او گفته بود كه به جاى استفاده از اين ابزار ، مردى با صداى خوش و قوى با گفتن سه بار « اللّه اكبر » مردم را به نماز بخواند تا به اين وسيله مردم بدانند كه خداوند از همه بزرگ‌تر و برتر است ، و پس از آن ادامه دهد :\r\nأشهد أن لا إله الا اللّه . أشهد أنّ محمد رسول اللّه . حىّ على الصلاه . حىّ على الصلاه .\r\nحىّ على الفلاح . حىّ على الفلاح . اللّه اكبر . اللّه اكبر . لا إله اللّه الا اللّه .\r\nمحمد ( ص ) اين پيشنهاد را بسيار پسنديد و بلال را براى اين كار انتخاب نمود . هر روز صبح بلال به بلندترين پشت‌بام يكى از منازل نزديك مسجد مىرفت و منتظر طلوع صبح مىماند ، اما قبل از گفتن اذان دست‌هاى خود را به آسمان بلند مىكرد و مىگفت : « اى خداى من ، ترا ستايش مىكنم و از تو مىخواهم كمك نمائى كه قريش دين تو را قبول نمايد » . 44\r\nمحمد ( ص ) در مسجد براى خود اطاقى نداشت ولى در قسمت شرقى مسجد اطاقى براى سوده و اطاق ديگرى براى عايشه در نظر گرفته شد . بعدا براى هركدام از همسران پيامبر اطاقى در كنار مسجد ساخته شد و او به نوبت هر روز را با يكى از آنان مىگذراند . او پس از اتمام مسجد زيد « 2 » را براى آوردن خانواده خود به مكه فرستاد . زيد با سوده ، ام كلثوم ، فاطمه و زن خود ام ايمن بازگشت ، ولى زينب نزد شوهر بت‌پرست خود ابو العاص باقى مانده بود . ضمنا آخرين افراد خانواده ابو بكر ،\r\n\r\n\r\n","description":"","footnote":"\r\n( 1 ) - اذان تعليم خود پيامبر است به همان تعداد و ترتيبى كه اكنون مىبينيم .\r\n( 2 ) - طبق اسناد معتبر تاريخى پيامبر هنگام هجرت از مكه به مدينه به امير المؤمنين عليه السلام دستور داد تا در شب هجرت در بستر او بخوابد تا مشركان متوجه خروج او از مكه نشوند و سپس به او دستور داد در مكه بماند تا امانت‌هاى مردم را به صاحبان آنها مسترد داشته و سپس بقيه خانواده آن حضرت ، مانند فاطمه و فاطمه بنت زبير و فاطمه بنت اسد و ام ايمن ، را به مدينه بياورد .\r\n","page_name":" 209 ","page_number":213},
  {"content":"\r\n\r\nيعنى عبد اللّه ( پسرش ) ، ام رومان ( همسرش ) ، و عايشه و اسماء ( دخترانش ) ، نيز در مراجعت زيد با او هجرت نمودند .\r\nزمانى كه زنان به مدينه وارد شدند ، ازدواج‌ها شروع شد . محمد ( ص ) به زيد پيشنهاد كرد تا همسر ديگرى اختيار كند ، زيرا أمّ ايمن از او خيلى بزرگ‌تر بود . پس زينب دختر جحش را به او پيشنهاد نمود و از پدرش عبد اللّه ابن جحش خواست تا دست او را در دست زيد قرار دهد ، با اينكه زينب اصلا از اين موضوع رضايت نداشت . زيد با دماغى پهن ، قدى كوتاه و چهره‌اى سوخته به هيچ‌وجه مرد جذابى به نظر نمىرسيد ، و زينب روياى بزرگ‌ترى را در سر مىپروراند ، همان‌گونه كه در آينده خواهيم ديد . ولى او ازدواج را قبول كرد ، چون آن را خواست محمد ( ص ) مىديد . ابو بكر نيز دختر خود ( اسماء ) را به عقد پسر خاله محمد ( ص ) ، زبير بن عوام ، درآورد تا بدين وسيله او را به خانواده پيامبر نزديك‌تر سازد .\r\nبالاخره يك ماه پس از ورود عايشه به مدينه ، تصميم گرفته شد كه او نيز به عقد و ازدواج محمد ( ص ) درآيد . او هنوز نه سال داشت . بنابراين جشن عروسى برپا نشد و مراسم در حداقل برگزار گرديد . مسلما اين مسأله به قدرى كم اهميت جلوه مىكرد كه عايشه در روز عروسى در حال بازى الاكلنگ با همسالان خود بود . اما ابو بكر لباسى با روبان‌هاى قرمز از بحرين براى او آورده بود كه همان را به عنوان لباس عروسى بر تن او كردند . سپس او را به اطاق كوچك خود در داخل مسجد نقل مكان دادند . در آنجا محمد ( ص ) در انتظار او بود و زمانى كه ديد عروس كوچك را آرايش كرده و به موهاى او جواهرات آويخته‌اند به خنده افتاد . سرانجام يك ظرف شير به داخل آورده شد و محمد ( ص ) و عايشه هر دو از آن نوشيدند . ازدواج در زندگى عايشه تغيير كوچكى به وجود آورد . طبرى نقل مىكند كه او به قدرى كوچك بود كه پس از ازدواج در خانه پدر و مادر خود ماند تا زمانى كه به بلوغ كامل رسيد . عايشه به بازى كردن با دوستان و عروسك‌هايش ادامه مىداد و گاهى كه محمد ( ص ) براى ديدار او مىرفت دوستانش فرار مىكردند ، اما محمد ( ص ) به دنبال آنها مىدويد و مىخواست كه نزد عايشه برگردند . اصولا محمد ( ص ) از بازى كردن با بچه‌ها لذت مىبرد ، زمانى كه دختران خود او هم كوچك بودند در هر\r\n\r\n","description":"","footnote":"","page_name":" 210 ","page_number":214},
  {"content":"\r\n\r\nفرصتى به بازى با آنان مىپرداخت . حال نيز گاهى در بازىهاى كودكانه عايشه شركت مىجست . عايشه نقل مىكند : « يك روز محمد ( ص ) به منزل آمد در حالى كه من با عروسك‌هايم بازى مىكردم . گفت : عايشه اين چه بازى است ؟ گفتم :\r\nبازى اسب‌هاى سليمان ، و او به خنده افتاد » . 45\r\nاما عايشه از شيوع بيمارى غربت در ميان امت باخبر مىشد . او يك روز پدرش و دو بنده آزاد شده ، عامر و بلال ، را ديد كه بيمار و تب‌دار بر روى زمين دراز كشيده‌اند . اين تب اكثر مهاجرينى را كه تازه از مكه وارد مىشدند از پاى درمىآورد . هر سه نفر مغموم و گرفته بودند و بلال با صداى بلند اين آهنگ را در غم دورى از مكه مىخواند :\r\nآيا دوباره شبى را در فخّ خواهم گذراند ، با گياهان شيرين و خوش‌عطر در اطرافم ؟\r\nآيا آفتاب غروب خواهد كرد وقتى كه من به سوى آب‌هاى مجانه مىروم ، آيا من شمع و طفيل را دوباره خواهم ديد ؟ 46\r\nعايشه به سرعت پيش محمد ( ص ) رفت . او نيز از ياس و غربت و نااميدى مهاجرين باخبر بود . او به عايشه اميدوارى داد و براى دلدارى او اين دعا را خواند :\r\n« بار خدايا مدينه را براى ما بمانند مكه عزيز گردان ، حتى عزيزتر » . 47 او حتى از مشكل جدىترى در بين انصار باخبر بود . مسلمانانى كه جديدا در مدينه به اسلام گرويده بودند همگى داراى ايمان ريشه‌اى نبوده و به خاطر برآورده شدن انتظارات خاصى به اين كار دست زده بودند . براى آنان مسلمان شدن راهى بود كه بالاخره بايد طىّ مىشد و چرا آنها عقب بمانند . ولى در حال حاضر روى نرده نشسته و منزل همسايه ( ديگر مسلمانان ) را مىپائيدند ، كه بدانند سير حوادث در چه راهى در حال پيشرفت است . اين ناراضيان ، به دور عبد اللّه بن ابىّ جمع شده بودند ، كسى كه اگر محمد ( ص ) به مدينه نمىآمد حتما پادشاه مىگرديد . ابن ابىّ ، مسلمان شده بود ، ولى نه به خواست قلبى . او در حقيقت منتظر بود تا در صورت ايجاد مشكل براى حركت محمد ( ص ) از موقعيت به نفع خود استفاده نمايد . سوره دوم ( بقره ) كه طويل‌ترين سوره قرآن است چند ماه پس از ورود محمد ( ص ) به مدينه نازل گشت ، كه\r\n\r\n","description":"","footnote":"","page_name":" 211 ","page_number":215},
  {"content":"\r\n\r\nنشان‌دهنده مشكلاتى است كه او در مدينه با آن روبرو بود . 48 براى مدتى ، محمد ( ص ) صبورانه با ابن ابىّ برخوردى در خور احترام داشت و هر جمعه به او اجازه مىداد تا در مسجد براى مردم صحبت كرده و آنان را به وظايف هفتگى خود آشنا كند . در مقابل ، او نيز با محمد ( ص ) بسيار مؤدبانه رفتار مىكرد ، ولى گاهى اوقات نمىتوانست ناراحتى و خشم خود را پنهان نمايد . پس از يك حادثه غيردوستانه بين او و محمد ( ص ) ، يكى از انصار محمد ( ص ) را به كنارى كشيد و گفت : « بر او سخت نگير ، قبل از اينكه خداوند تو را براى ما بفرستد ما در حال تهيه تاج بوديم تا او را به پادشاهى برگزينيم ، و به خدا قسم كه او حق دارد كه فكر كند تو پادشاهى را از او دزديده‌اى . » 49\r\nيهوديان نيز در آغاز مانند مسلمانان ناراضى ، با اوضاع كنار مىآمدند ، بخصوص اينكه به نظر مىرسيد كه محمد ( ص ) با يهوديان مشكل ريشه‌اى ندارد . ولى سرانجام ، آنها نيز با ابن ابىّ همدست گرديده و در مقابل اسلام قرار گرفتند . آنها دسته جمعى در مسجد جمع مىشدند و پس از شنيدن سخنان محمد ( ص ) شروع به مضحكه نمودن او و سخنانش كردند . 50 با اطلاعاتى كه از كتاب‌هاى الهى ( تورات و انجيل ) داشتند ، براى آنها ساده بود كه بعضى از داستان‌هاى پيامبران را كه متفاوت با اين كتاب‌ها بود كم‌ارزش و بىمعنى جلوه دهند . زمانى كه شتر محمد ( ص ) گم شد و او موفق به پيدا كردن آن نشد ، آنان ( مخالفين ) با سر و صدا سؤال مىكردند اين چه پيامبرى است كه حتى نمىتواند شتر گم شده خود را پيدا كند . 51 اين انتقادهاى دروغين و بىاساس ، مسلمانان را خشمگين مىساخت و در چند مورد نيز منجر به برخورد و بيرون راندن آنها از مسجد گرديد . ولى آنها زمينه مذهبى محكمى براى مخالفت خود داشتند ، آنها براى ظهور منجى يا همان نجات‌بخش آخر زمان انتظار مىكشيدند ، ولى او يك پيامبر نبود ، زيرا زمان ظهور پيامبران را تمام شده مىدانستند . هيچ يهودى يا مسيحى در اين زمان ظهور پيامبرى را قبول نداشت ، مگر اينكه او اثبات كند ( به وسيله معجزه ) كه فرشته يا نماينده خداوند است . البته براى يهوديان مدينه ، دليلى بر قبول محمد ( ص ) وجود داشت . يهوديت براساس سنت قديمى خود هميشه به « خداترسان » خوش‌آمد مىگفت تا آنها به كنيسه بپيوندند .\r\nاينچنين مردمان يهودى كامل به حساب نمىآمدند ولى دوست و همراه محسوب\r\n\r\n","description":"","footnote":"","page_name":" 212 ","page_number":216},
  {"content":"\r\n\r\nمىگرديدند . به نظر مىرسيد كه مسلمانان نيز در اين گروه قرار داشتند . اما پس از آنكه يهوديان تشخيص دادند كه ورود محمد ( ص ) به مدينه تا چه حدّ از اعتبار آنان كاسته است دستپاچه شدند و شروع به مخالفت با او نمودند .\r\nمخالفت يهوديان احتمالا بزرگ‌ترين شكست عقيدتى محمد ( ص ) در طول زندگى او بود كه مأموريت دينى او را به زير سؤال مىبرد . ولى يهوديان متعادل و غيرمتعصبى هم در مدينه وجود داشتند كه با محمد ( ص ) برخوردى دوستانه داشته و اطلاعات مهمى درباره كتاب‌هاى تورات و انجيل به او مىدادند . لحن توهين‌آميز قرآن نسبت به يهوديان نشان از اين واقعيت دارد كه تا چه حدّ انتقادات آنها بر محمد ( ص ) گران مىآمد ، ولى محمد ( ص ) با كسب اطلاعات از ساير يهوديان « 1 » به همه آنها پاسخ مىگفت . يهوديان ، در كتاب خودشان ، متهم به بىاعتقادى هستند ، زيرا با گوساله‌پرستى پيمان خود را با موسى ( ع ) شكستند . 52 آنها با خلق يك گوساله طلائى سخن‌گو ، 53 هشدارهاى پيامبر خود را ناديده گرفتند . 54 محمد ( ص ) همچنين دريافت كه دو دين يهود و مسيحيت كه او تا به حال فكر مىكرد يكى هستند « 2 » در حقيقت داراى اختلافات ريشه‌اى قوى مىباشند . از ديدگاه يك فرد خارجى ، مانند اعراب ، اختلافات بسيار كوچكى در موقعيت اجتماعى اين دو دين ديده مىشد . پس احتمال دست‌كارى در متون اصلى هر دو كتاب وجود داشت .\r\nبرخورد محمد ( ص ) با يهوديان بر روابط او با مسيحيان هيچ تأثير منفى نگذاشت .\r\nبعضى مواقع قرآن با مسيحيان موضع مشتركى عليه يهوديان اعلام مىدارد . براى مثال داستان مصلوب شدن مسيح را ( كه يهوديان ادعا مىكردند آنها مسيح را به صليب كشيده‌اند چنين شرح مىدهد : او ( مسيح ) بر روى صليب نمرد ، بلكه شبيه او بر روى صليب بر مردم ظاهر شد . 55 البته مسأله قبول مسيح به عنوان پسر خدا نيز از طرف قرآن ردّ مىشود : بسيار بعيد بود كه محمد ( ص ) با قبول آن همه دشوارى و سختى در ردّكردن مسأله دختران اللّه ( بنات اللّه ) ، حالا مسيح را پسر اللّه بداند . قرآن بارها بر اين نكته تاكيد دارد كه اين باور ( پسر خدا بودن مسيح ) چيزى جز ظنّ و گمان نيست ،\r\n\r\n\r\n","description":"","footnote":"\r\n( 1 ) - همانطور كه قبلا متذكر شديم پيامبر توسط وحى الهى و الهام خداوندى بر كتاب‌هاى آسمانى و اديان الهى قبل از خود آگاهى كامل داشت .\r\n( 2 ) - پيامبر چنين فكرى نمىكرد .\r\n","page_name":" 213 ","page_number":217},
  {"content":"\r\n\r\nگمان بردن به چيزى كه هيچكس از واقعيت آن باخبر نيست و فقط مردمان دو دين را از يكديگر جدا كرده و به جنگ با يكديگر واداشته است . 56\r\nباوجود اين ، محمد ( ص ) اعلام مىكند كه وحى او و ساير پيامبران از يك ريشه و يك منبع صادر مىگردد . تمامى يهوديان نيز بدگمان و مخالف نبودند ، و از اين‌رو او اصرار مىكرد كه عليرغم مشكلات موجود مسلمانان بايد با مردمان اهل كتاب رفتارى شايسته داشته باشند . محمد ( ص ) همچنين بر اين عقيده بود كه تمامى مسيحيان نيز به پسر خدا بودن مسيح ، به طرز ريشه‌اى و عميق ، باور ندارند . مسلمانان فقط با آن دسته از يهوديان و مسيحيان رو در روئى داشتند كه احساس مىكردند آنان ابداعات خود ساخته‌اى در دين اصيل خود به وجود آورده‌اند :\r\nو با اهل كتاب جز به شيوه‌اى كه نيكوتر است مجادله مكنيد ، مگر با كسانى از آنان كه ستم كردند و گوئيد : به آنچه به ما فرو فرستاده شده و آنچه به شما فرو فرستاده شده ايمان داريم ، و خداى ما و خداى شما يكى است و ما او را گردن نهاده و فرمانبرداريم . 57\r\nعليرغم اختلافات شديدى كه بين مسلمانان و سه قبيله يهودى يثرب بالا گرفت ، اين روش جزو سياست‌هاى اصلى مسلمانان باقى ماند .\r\nدر مدينه محمد ( ص ) اطلاعات زيادى هم در مورد ابراهيم كسب نمود . او برحسب اطلاعات تاريخى متوجه شد كه ابراهيم ( ع ) حتى پيش از عيسى و موسى ( عليهما السلام ) زندگى مىكرده است . « 1 » بنابراين منطقى به نظر مىرسيد كه اديان يهود و مسيحيت هر دو ريشه در دين ابراهيم ( ع ) داشته باشند ، ولى پيروان آنها با وارد كردن ابداعات در دين اصيل ابراهيمى آن را منحرف ساخته و به نفع خود تغيير داده باشند :\r\nابراهيم نه يهودى بود و نه ترسا ، بلكه حق‌گرائى مسلمان بود ، و از مشركان نبود . هر آينه نزديك‌ترين مردم به ابراهيم كسانىاند كه او را پيروى كردند و اين پيامبر و آنان كه ( به اين پيامبر ) ايمان آورده‌اند ، و خدادوست و كارساز مومنان است . 58\r\n\r\n\r\n","description":"","footnote":"\r\n( 1 ) - اين گونه كه مؤلف پيامبر اسلام را معرفى مىنمايد گوئى آن حضرت از هيچ يك از پيامبران قبلى اطلاعى نداشته و اخبار آنان را از ديگران و مردمان به دست آورده است . قرآن در دسترسى ماست و مهم‌ترين اطلاعات را درباره انبياء گذشته ، موسى ، عيسى ، نوح و ابراهيم . . . به ما مىدهد و اصولا شخصيت انبياء گذشته ، مانند موسى و عيسى ، را قرآن حفظ كرده است و الّا موسىاى كه تورات تحريف شده معرفى مىكند و عيسايى كه انجيل تحريف شده معرفى مىكند با موسى و عيسايى كه قرآن در اوج تقدّس معرفى مىكند از غرب تا شرق فاصله دارند .\r\n","page_name":" 214 ","page_number":218},
  {"content":"\r\n\r\nدر مكه موسى ( ع ) پيامبر مورد علاقه مسلمانان بود ، ولى در مدينه جاى او با ابراهيم تعويض گرديد و در حقيقت محمد ( ص ) جواب كاملى براى ادعاهاى يهوديان پيدا نموده بود . او و مسلمانان در حقيقت به دين حنيف ابراهيمى رجعت نموده بودند ، زيرا ابراهيم اولين كسى بود كه با تسليم كامل در مقابل خداوند خود را مسلمان ناميد . ما نمىدانيم كه افكار اعراب ساكن مدينه تا چه حد به گرايش محمد ( ص ) به سوى دين ابراهيمى تاثير گذارده است ، ولى چنان كه از ظاهر قرآن برمىآيد در هيچكدام از سوره‌هاى مكى سخنى از ابراهيم و دين حنيف نيست . ولى در اين زمان به هرحال مسلمانان دين خود را حنيف يا دين خالص ابراهيمى ناميدند .\r\nاز اين پس محمد ( ص ) دليلى براى ردّ ادعاهاى يهوديان در دست داشت ، ولى هميشه بر اين باور بود كه ايمان يعنى تسليم شدن به خداوند و نه يك سلسله قواعد دنيوى . يهوديان و مسيحيان متعصب كه مردم را مجبور به قبول عقايد خود بدون در نظر گرفتن افكار ديگران مىنمودند در واقع در حال دور شدن از دين ابراهيمى و پيام‌هاى خالص ساير پيامبران اوليه بودند :\r\nبگوئيد : به خداى يكتا و آنچه به ما فرود آمده و آنچه به ابراهيم و اسماعيل و اسحاق و يعقوب و اسباط ، نوادگان يعقوب ، فرود آمده و آنچه به موسى و عيسى داده شده و آنچه به پيامبران از پروردگارشان داده شده ايمان آورديم ، ميان هيچيك از ايشان جدا نكنيم و او را فرمانبردار و گردن نهاده‌ايم . 59\r\nمسلما خود اين يك نوع بت‌پرستى محسوب مىگرديد كه تعبيرات و تفسيرهاى بشرى را به كلام خداوند ترجيح دهيم . وحى هيچگاه پيوستگى خود را از دست نداده و پيامبران جديد پيام رسولان قبلى را نسخ ننموده ، بلكه همان‌ها را تائيد و تكميل مىنمايند .\r\nآوردن نام اسماعيل ، پسر بزرگ ابراهيم ، در فهرست اين پيامبران بزرگ مقدارى بحث‌انگيز است . دوستان يهودى محمد ( ص ) در يثرب اولين داستان اسماعيل را براى او نقل كرده و خود نيز مقدارى افسانه به آن افزودند . 60 در سفر پيدايش كه آن را براى محمد ( ص ) نقل كردند ، اين گونه آمده است : ابراهيم پسرى از زن صيغه‌اى خود هاجر ( كه ابتدا برده او بود ) داشت كه نام او اسماعيل ، به معنى « خدا شنيده\r\n\r\n","description":"","footnote":"","page_name":" 215 ","page_number":219},
  {"content":"\r\n\r\nاست » ، بود . اما زمانى كه سارا زن عقدى ابراهيم اسحاق را به دنيا آورد او نسبت به هاجر و اسماعيل حسود گرديد و اصرار داشت كه ابراهيم از دست آنان راحت شود .\r\nابراهيم به اين كار راضى شده بود « 1 » كه خداوند به او وحى نمود كه اسماعيل روزى پدر يك ملت بزرگ خواهد شد . بنابراين ابراهيم هاجر و اسماعيل را به صحرا و طبيعت وحشى فرستاد و در نتيجه او يك مرد وحشى ولى جنگجو « 2 » از آب درآمد . 61 يهوديان عرب معتقد بودند كه اسماعيل جد بزرگ آنها مىباشد ، چون ابراهيم و هاجر و اسماعيل را به درّه مكه مىآورد و در آنجا رها مىكند و خداوند مواظبت آنها را به عهده مىگيرد . مدتى بعد ابراهيم برمىگردد و به كمك اسماعيل خانه كعبه را براى پرستش « اللّه » ، خداى واحد ، در عربستان بنا مىكنند . بنابراين اعراب پسران ابراهيم هستند ، درست مانند يهوديان .\r\nاين سخنان در گوش محمد ( ص ) بسيار خوش‌آهنگ مىنمود . اين موضوع به كعبه اهميت تازه‌اى بخشيد و نشان داد كه خداوند اعراب را فراموش نكرده است ، همان چيزى كه قسمت اعظم مأموريت او را از روز اول در برمىگرفت . قرآن اشاره مىكند كه ابراهيم و اسماعيل از درگاه خداوند خواستار اين شدند كه پس از اتمام خانه كعبه پيامبرى را براى اعراب ارسال نمايد . 62 حال محمد ( ص ) نه تنها براى اعراب كتاب آسمانى آورده بود ، بلكه دينى را تبليغ مىنمود كه ريشه در مقدسات اجداد آنها داشت .\r\nزمانى كه دشمنى اكثريت يهوديان دائمى گشت ، دين جديد « اللّه » نيز استقلال خود را از دين قديمى اعلام نمود . در اواخر ژانويه 624 ، و در ماه عربى شعبان ، و هيجده ماه پس از هجرت ، محمد ( ص ) در حال پيش نمازى براى نماز جمعه بود - در همان مسجدى كه در قلمرو طائفه براء ابن معرور ساخته بود - كه ناگهان به حالت وحى دچار گرديد . او تركيب نمازگزاران را برهم زد و به جاى بيت المقدس رو به كعبه ايستاد . خداوند براى مسلمين قبله جديدى براى نماز تعيين فرموده بود :\r\nما گردش روى تو را در آسمان ( به انتظار وحى ) مىبينيم ، و هر آينه تو را به قبله‌اى كه آن را مىپسندى بگردانيم ، پس روى خود را سوى مسجد الحرام بگردان ، و هر جا كه باشيد\r\n\r\n\r\n","description":"","footnote":"\r\n( 1 ) - مؤلف از كجا مىداند كه ابراهيم عليه السلام راضى شده بود كه از دست هاجر و اسماعيل راحت شود ؟ ! !\r\n( 2 ) - اسماعيل در ميان اعراب و اهل صحراى مكه رشد كرد ، ولى او يك پيامبر عظيم الشأن الهى است كه تعبير مؤلف درباره او صحيح نيست .\r\n","page_name":" 216 ","page_number":220},
  {"content":"\r\n\r\nرويتان را سوى آن بگردانيد . همانا اهل كتاب مىدانند كه اين حق است از سوى پروردگارشان ، و خدا از آنچه مىكنند غافل نيست . 63\r\nتغيير قبله به عنوان سازنده‌ترين حركت سياسى محمد ( ص ) خوانده شده است . با تغيير قبله به سوى مكه در حقيقت مسلمانان اعلام داشتند كه ديگر وابسته به هيچكدام از جوامع پيشين نبوده و فقط به خود خداوند اتكا دارند و بس . با سجده كردن به طرف مكه ، مستقل از اديان قبلى ( كه باعث ايجاد تفرقه و جنگ بين مردم شده بودند ) ، آنها به دين اوليه ابراهيم گرويده بودند كه برپادارنده اين خانه بود :\r\nكسانى كه دين خود را دستخوش پراكندگى ساختند و گروه گروه شدند تو هيچ پيوند و بستگى با آنها ندارى ، كارشان با خداست و بس ، آنگاه ( روز رستاخيز ) از آنچه مىكردند آگاهشان مىكند . بگو : هر آينه پروردگارم مرا به راه راست نمود ، به دينى پايا و درست ، آئين ابراهيم پاك و حق‌گراى ، و او از مشركان نبود . بگو : نماز من و عبادت‌هاى من ( قربانى و حج من ) و زندگى من و مرگ من همه براى خدا ، پروردگار جهانيان است .\r\nكه او را انبازى نيست ، و مرا به اين آئين فرمان داده‌اند و من نخستين مسلمانم . بگو آيا جز خداى يكتا پروردگارى بجويم و حال آنكه او خداوند همه چيز است . و هيچكس كارى نكند مگر بر عهده خود اوست و هيچكس بار گناه ديگرى را برندارد ، سپس بازگشت شما به سوى پروردگارتان است و شما را بدانچه اختلاف مىكرديد آگاه مىكند . 64\r\nترجيح دادن هر نظام ابداعى توسط بشر به جاى خداوند شرك محسوب گرديده و مسلمانان بايستى به جاى هر نظام و تشكيلات دينى ، خود خداوند را در مركز زندگانى روزمره خود قرار دهند .\r\nقرآن درست پيش‌بينى كرده بود كه مسلمانان اين قبله را به بيت المقدس ترجيح خواهند داد . مهاجرين و انصار هر دو به كعبه وابستگى شديد داشتند . اين يك حادثه نبود كه محمد ( ص ) اولين انصار را در مراسم حج ملاقات نمود . حالا نبايد مسلمانان احساس كنند كه دين آنها تضعيف شدهء همان دو دين قديمى بوده و آنها جاى روى پاى يهوديان و مسيحيان مىگذارند . حال به جهتى مىايستادند كه مستقل از جهت دو دين امپرياليستى قديمى است . شوق همه آنها براى كعبه نقطه مشتركى بود براى اتحاد « امت » و فراموش كردن درد غربت مهاجرين .\r\nتغيير قبله نشانى از افتخار به هويت مسلمانان بود . هويتى كه كم‌كم مسلمانان به عنوان يك امت واحد احساس مىكردند . با اينكه سه قبيله متفاوت به دور هم جمع شده بودند ، ولى با صداى اذان بلال سحرگاه به نماز جمع شده و در ظهر و عصر نيز براى اداى فريضه نماز كار را رها كرده و در مسجد جمع مىشدند . زكات نيز يادآور\r\n\r\n","description":"","footnote":"","page_name":" 217 ","page_number":221},
  {"content":"\r\n\r\nاين مسأله بود كه بايستى به فقرا توجه بيشترى داشته باشند . حالا در هر كجا كه بودند ، روزى سه بار به سوى مكه سجده مىنمودند ، خانه‌اى كه همگى شوق وابستگى به آن را احساس مىكردند . اين استقلال در زمانى اعلام گرديد كه مسلمين از چند طرف در احاطه دشمنان قرار گرفته بودند . يهوديان يثرب بلافاصله تغيير قبله را به عنوان برهم زدن عهدنامه تلقى نمودند . آنها به‌طور قطعى تصميم به مقابله و نابودى محمد ( ص ) گرفته بودند . در همين حال ، مدينه منتظر يك حمله بزرگ و قوى از جانب مكه بود .\r\n\r\n","description":"","footnote":"","page_name":" 218 ","page_number":222},
  {"content":"\r\n\r\n\r\nفصل هشتم جنگ مقدس\r\nتا اين مرحله محمد ( ص ) توانسته بود خود را به يك چهره آشنا در مكه و مدينه تبديل نمايد . اما پس از سال‌ها تحمل رنج و توهين و شماتت هنوز يك پيامبر ناشناخته در سرزمين عربستان به شمار مىرفت . تا اين زمان ، تصوير او براى ما كه مسيحى تربيت شده‌ايم قابل باور و احترام است . او پس از هجرت به طرز بىنظيرى به سوى موفقيت گام برمىدارد ، هم از ديدگاه سياسى و هم از نظر معنوى و دينى . از اين نقطه به بعد است كه غرب به هدف مأموريت او با سوءنيت نگاه مىكند . ديگر او به يك قهرمان با قوه رهبرى فوق العاده تبديل مىگردد كه نه تنها موفق به تغيير تاريخ عربستان بلكه جهان مىشود . به همين دليل ، منتقدين او در غرب به او لقب شيادى مىدهند كه از دين براى رسيدن به قدرت استفاده نموده است . دليل اين امر اين است كه دنياى مسيحيت فقط با تصوير مسيح به صليب كشيده شده آشنائى دارد كه گفته است پادشاهى او در اين دنيا قرار ندارد . بنابراين ، ما از علامات پيامبرى درد و رنج را شناخته‌ايم و نه موفقيت و پيروزى را ، زيرا اصولا در اين دنيا براى يك پيامبر انتظار پيروزى مادى نمىرود . 1\r\nبراى ما سنگين است كه قبول كنيم محمد ( ص ) براى پيشبرد اهداف دينى خود\r\n\r\n","description":"","footnote":"","page_name":" 219 ","page_number":223},
  {"content":"\r\n\r\nمجبور به جنگ و سياست‌بازى گرديده است . اسلام دين شمشير ناميده مىشود ، تفكرى كه روحانيت واقعى را رها كرده و به عوض آن به خشونت و مداراناپذيرى جنبه تقدس و معنويت داده است . اين تصويرى است از يك اسلام متعصب و خشك در نزد مسيحيان غرب ، كه به زمان قرون وسطى برمىگردد ، يعنى زمانى كه خود مسيحيان در حال جنگ‌هاى صليبى در خاورميانه بودند و اين جنگ‌ها را مقدس مىشمردند . امروزه نيز راديو ، تلويزيون ، روزنامه‌ها و كتاب‌ها مرتبا از شمشير اسلام ، خشونت مقدس ، يا ترور مقدس صحبت مىكنند . اما اين يك وارونه‌نگرى محض است . هر دينى مبانى اصولى خود را براى ارزش‌گزارىهاى معنوى دارد ، ديدگاه‌هاى مخصوصى كه خواست‌هاى آن دين را براى رسيدن به حقيقت غائى ( مطلق ) مطرح مىنمايد . مسيحيت بلاشك دين تحمل و رنج است ، اين ديدگاه حداقل بهترين برداشت از دين مسيح در دوران ناكامىها و رنج‌هاى اوليه بوده است .\r\nقرن‌ها جنگ و تجاوز و خونريزى و اعمال فشار بر روى مسيحيان ، در ابتداى دوره مسيحيت ، تصوير مسيحى را كه مظلومانه و با تحمل درد و رنج مصلوب گرديده بود در ذهن مسيحيان استوارتر گردانيده و آن را به عنوان متن اصلى اعتقاد مسيحى پا بر جا ساخته است . بنابراين ، از ابتدا ، مسيحيان احساس كردند كه آنها نبايد كارى به كار مسائل دنيوى داشته باشند . 2 و به‌طور طبيعى دور شدن از مسائل سياسى به عنوان ارزش دوره شهادت‌طلبىهاى مقدس پايه‌ريزى گرديد . رنج بردن و فنا شدن به خاطر مسيح به عنوان يك ارزش برتر مورد توجه قرار گرفته و نمادى از رد كردن ارزش‌ها و قدرت‌هاى مادى گرديد . اين ايده كه انسان با تحمل درد و رنج مىتواند به طبيعت ماوراى انسانى خود دست يابد مايه دلدارى و آرامش ميليون‌ها مردم نااميد و سرخورده قرار گرفت . ولى اين اميد مورد سوء استفاده نيز قرار گرفت . به مسيحيان اين گونه تفهيم شده بود كه برحسب خواست خداوند ، ثروتمندان بايد در قصرهاى خود نشسته ، و فقرا نيز در پاى درب اين قصرها منتظر كمك بمانند ، ولى با تحمل اين درد و رنج‌ها آنها در بهشت پاداش خود را خواهند گرفت . حتى امروزه مسيحيان اصول‌گرا تشويق مىشوند تا اين گونه عقايد را در آمريكاى مركزى و جنوبى تبليغ و اشاعه دهند . اما مسيحيانى هم هستند كه اعتقاد دارند انسان‌ها بايد در كنار فقرا و مستمندان زندگانى كرده و سعى نمايند به هر وسيله كه ممكن است\r\n\r\n","description":"","footnote":"","page_name":" 220 ","page_number":224},
  {"content":"\r\n\r\nوسيله پيشرفت و بهبود زندگى آنان را فراهم سازند تا در مجموع انسانيت به نوعى عدالت اجتماعى و مساوات نسبى دست يابد . به دلايل فوق است كه مسأله جهاد را ، كه به جنگ مقدس ترجمه شده است ، بايد دقيقا مورد بررسى و دقت نظر قرار دهيم .\r\nهمان‌گونه كه گفتيم مسيحيت سياست و زندگى سياسى را مسأله‌اى خارج از پوسته دين مىداند : مسيحيان به‌طور عموم موفقيت‌هاى مادى را در رابطه با مسائل معنوى و دينى نمىنگرند . 3 در اروپا ما به تدريج براى كليسا و حكومت دو مقام متمايز و جدا قائل شديم . پس خيلى طبيعى است كه اسلام را به خاطر تداخل دين و سياست سرزنش كنيم . ولى اين تجربه خاص نبايد ما را نسبت به ساير اديان كه تجربيات نوع خود را براى پيشبرد اهداف دينى خود اعمال نموده‌اند دچار حسادت بنمايد . زمانى كه محمد ( ص ) وحى خود را به اعراب ابلاغ نمود ، عربستان به دور از دنياى متمدن قرار گرفته و روند كار سياسى و اجتماعى آن رو به از هم گسيختگى مىرفت . مسيحيت در امپراطورى روم متولد شده بود كه ، به هرحال ، با اعمال زور و قدرت توانسته بود نظم و امنيت اجتماعى خاصى را برقرار نمايد . مسيح و پولس قديس « 1 » نگرانى خاصى در مورد وضعيت سياسى يا اجتماعى مردم زمان خود نداشتند ، زيرا اين مسائل قبلا جايگاه خود را پيدا نموده بودند . در حقيقت ، مسافرت‌هاى تبليغاتى پولس قديس بدون وجود سيستم با ثبات اجتماعى صلح رومى « 2 » امكان‌پذير نبود . اما در عربستان هيچكس بدون داشتن حمايت قبيله‌اى قادر به مسافرت در جاده‌هاى داخل سرزمين خود نيز نبود ، زيرا كشته مىشد . سرانجام مسيحيت دين رسمى امپراطورى روم در اوائل قرن چهارم ميلادى گرديد ؛ با اين حال ، هيچ كس در فكر تعويض زيربنائى سيستم حكومتى و سياسى نبود . آنها فكر مىكردند كه با غسل تعميد ، سيستم اداره حكومت و مردم با عدالت و مساوات بيشتر توأم مىشود . بنابراين ، سياست محدوده و قلمروئى جداى از دين گرديد . « 3 »\r\n\r\n\r\n","description":"","footnote":"\r\n( 1 ) -  St . Paul \r\n( 2 ) -  Pax Romana \r\n( 3 ) - اصولا چون اديان الهى براى تربيت انسان به مقام انسانيت و خليفه اللهى آمده‌اند و از شأن انسان اين است كه در اجتماع زندگى كند و اجتماع نيز قوانين و آداب و نظم و حكومتى را مىطلبد كه بايد همهء اين قوانين در راستاى آن هدف دين باشند ، دين و سياست با يكديگرند و قابل انفكاك نيستند ، نه اينكه در جوامعى كه نظم نباشد از حربهء دين براى نظم و اداره جامعه استفاده كنيم .\r\n","page_name":" 221 ","page_number":225},
  {"content":"\r\n\r\nبر خلاف مسيح ، محمد ( ص ) امتياز به دنيا آمدن در يك سيستم جاافتاده و داراى آرامش اجتماعى را نداشت . 4 او در دوران جنگ و خون‌ريزى قرن هفتم عربستان به دنيا آمد ، درست در زمانى كه ارزش‌هاى سنتى كم‌بها گرديده و انديشه جديدى نيز جايگزين آنها نگرديده بود . در ابتداى كار ، او اصرار داشت كه مانند پيامبران عبرى فقط قصد تبليغ و دعوت به خداى واحد را داشته و هيچ قصدى براى سازماندهى سياسى ندارد . ولى حوادث او را طورى به جلو راند كه در مدينه مجبور به نوعى جبهه‌گيرى سياسى گرديد . شايد او قانع شده بود كه براى جلوگيرى از پراكندگى و جنگ‌هاى قبيله‌اى ايجاد يك جامعه جديد نيز ضرورى به نظر مىرسد . جامعه جديد مسلما به يك راه‌حل سياسى جديد نياز داشت كه با توجه به اوضاع و شرائط قرن هفتم بايد راه‌حلّى دينى مىبود . اما محمد ( ص ) در زمان هجرت به مدينه هيچ تصوير هماهنگ و تعريف شده‌اى براى رسيدن به اهداف فوق نداشت . « 1 » او هيچ برنامه‌اى براى كارهاى خود نداشت و هر مشكلى را در جاى خود بررسى و حل مىنمود . « 2 » او به استقبال حوادث و پيش‌آمدهاى غيرقابل پيش‌بينى شتافته ، تعاريف و برنامه‌ريزىهاى سياسى و اجتماعى سنتى را ناقص و كهنه شده مىيافت . از همه مهم‌تر اينكه ، اولويت اول او خداوند بود .\r\nپس از هجرت به مدينه ، آيات قرآن نيز شروع به تغيير جهت مىنمايند . حال او بايد تصميمات مهم‌ترى در مورد مسائل سياسى ، اجتماعى اتخاذ نمايد . آيات الهام‌بخش ، جاى خود را با دستورات و فرمان‌هاى عملى و روزمره عوض مىنمايد .\r\nولى بر خلاف عقيده غربيان ، اين بدان معنى نيست كه در ايده محمد ( ص ) انحرافى به\r\n\r\n\r\n","description":"","footnote":"\r\n( 1 ) - اين نيز ادعائى بيش نيست . برطبق مدارك مستند پيامبر ( ص ) در همان دوران رسالت خويش وعدهء فتح ايران و روم و سوريه را به مسلمين مىداد .\r\n( 2 ) - پيامبر به اتفاق جميع مورخين و سيره‌نويسان الگوى نظم و برنامه‌ريزى بوده است . در طى حوادث بىشمارى كه براى آن حضرت رخ داده است تدبير او بهترين تدبير و راه‌حل بوده است و اين بدون داشتن برنامه امكان‌پذير نيست و اساسا چگونه ممكن است كسى بدون هيچ برنامه و تدبيرى چنان شالوده‌اى براى يك مكتب ايجاد كند كه تا سده‌هاى متمادى در همه چيز از حكومت و سياست و علم و سپاه و . . . حرف اول را زده باشد و هم‌اكنون نيز پس از گذشت 1425 سال مكتبش و بيانش دل‌هاى شيفتگانش را به طپش و شوق آورده و هر روز گروه‌گروه از مردمان ديگر به دين او بگروند .\r\n","page_name":" 222 ","page_number":226},
  {"content":"\r\n\r\nوجود آمده است و حال او به فكر استفاده از دين براى كسب قدرت و موقعيت اجتماعى افتاده است . در هر مورد كه قرآن دستورى صادر نمايد ، باز هم همان جايگاه روحانى و ماورائى پيام را حفظ مىنمايد . شما نمىتوانيد يك آيه از قرآن را پيدا نمائيد كه خدا محورى مبناى صدور آن نباشد . در مورد هر مطلب ، قرآن مسلمانان را به توجه خاصى مىطلبد : آيا آنها حاضر به تسليم به خواست خداوند هستند يا مىخواهند به دنياى محدود نقطه نظرهاى خود برگردند ؟ اگرچه اين آيات گاهى در ترجمه روح معنوى خود را از دست مىدهند ، ولى در بطن اصل عربى آنها شما حتما محتواى الهى آن را مىيابيد . آهنگ و جمله‌بندى عربى همگى الهام‌بخش مىگردند . براى مثال ، در مورد تجارت و بازار ، زمانى كه از معامله با خداوند صحبت مىكند به اين دو كلمه معنائى الهى و مقدس مىبخشد . وحدانيت خداوند حرف اول باقى مىماند : زمانى كه مسلمان آيه‌اى از قرآن را مىخواند ، گوئى تمام آن را در وجود خود احساس مىكند . جملات تكرارى و پى در پى با مفاهيم گنگ و نامفهوم ، كه در ترجمه به نظر مسخره مىرسند ، جملات ديگر را به ذهن آورده و كمك مىكنند شما به منظور اصلى آن نزديك شويد . به همان نسبت كه محمد ( ص ) درگير مسائل اجتماعى شده و به عنوان مدير جامعه جايگاه بزرگ‌ترى پيدا مىنمود ، در درون خود ، عميق‌تر به جستجوى راه‌حل‌هاى مناسب براى حل مشكلات مىپرداخت .\r\nاما ، حتى در زمانى كه در اواخر مأموريت خود نقش سياسى پيدا نمود ، پيام اجتماعى او با هدف دينى او هماهنگ بوده و از اهداف مادى يا سياسى تأثيرپذير نگرديد . زمانى كه قرآن مسلمانان را به تفكر و انديشه در آثار خداوند بر روى زمين و آسمان‌ها سوق مىدهد ، بلاشك يك احساس روحانى را در انديشه آنان مىپروراند . ماهىها ، پرندگان ، گل‌ها ، كوه‌ها و بادها هيچ راهى جز تسليم در مقابل خواسته‌هاى خداوند ندارند ، آنها به يك برنامه‌ريزى الهى وابسته هستند . آنها در هر لحظه از وجود خود مظهرى از ظهور خداوند هستند . آنها ، بدون آنكه خود بخواهند يا بدانند ، همگى مسلمانند ، زيرا خود را به خدا تسليم نموده‌اند و به خواست او توانا مىشوند . انسان تنها موجودى است كه خداوند به او اختيار را هديه نموده است . در يكى از زيباترين آيات قرآن ، خداوند اختيار و آزادى را به همه مخلوقات خود\r\n\r\n","description":"","footnote":"","page_name":" 223 ","page_number":227},
  {"content":"\r\n\r\nپيشنهاد مىنمايد ، ولى آنها از قبول سرباز مىزنند ، و تنها انسان شجاعت قبول آن را در خود مىبيند :\r\nهمانا ما بار امانت را به آسمان‌ها و زمين و كوه‌ها عرضه كرديم ، ولى از برداشتن آن سرباز زدند و از آن ترسيدند و آدمى آن را برداشت ، براستى كه او ستمگر و نادان است . 5\r\nاما خداوند انسان را بدون راهنما رها نمىسازد . او پيامبران بىشمارى را به زمين ارسال مىدارد كه بشر را به صلاح خود رهنمون ساخته و هدف آفرينش را براى آنان بيان نمايند . اما از زمان آدم ، اولين پيامبر ، انسان از قبول هدايت پيامبران و پيام وحى آنان سرباز مىزند . انسان‌ها يا در فهم پيام وحى اشكال داشتند يا در تطابق احكام الهى با زندگى روزمره خود . در نتيجه ، جوامع پياپى سقوط كردند ، زيرا قادر نبودند فرامين الهى را با مقررات اجتماعى خود تطابق دهند . « 1 » قرآن نشان مىدهد كه انسان‌ها يكى پس از ديگرى از قبول و اطاعت ساده‌ترين فرامين الهى كه از طرف پيامبران پيشنهاد مىشد سرباز مىزدند . 6 در عوض ، آنها با نادانى از مواهب الهى فقط به منظور برآوردن خودخواهىهاى فردى استفاده نموده و خود را مركز جهان مىپنداشتند . از آنجا كه انسان‌ها محدوديت برنامه‌ريزى الهى را براى رفتار و عملكرد خود نمىپسندند ، قوانين طبيعى را نيز نابود كردند ، همان‌گونه كه درياها اگر قوانين طبيعى درون خود را رعايت نكرده و رها سازند طوفان برپا شده و همه چيز را نابود خواهد ساخت . قريش نيز چون قوانين فطرى پيامبر خود را قبول نكرد مورد نفرين قرار گرفت . اگر محمد ( ص ) آرزوى يك بلاى آسمانى براى مكه مىكرد براى قدرت‌نمائى الهى و ظهور آن به صورت يك صاعقه ناگهانى بر مكه نبود ، مكه مىخواست به قريش نشان دهد كه از راه راست منحرف گشته و حقيقت را وارونه نشان مىدهند .\r\n\r\n\r\n","description":"","footnote":"\r\n( 1 ) - سرپيچى انسان‌ها از قبول هدايت پيامبران و پيام وحى ريشه در شهوات حيوانى و خواست‌هاى مادى و نفسانيات دنيائى آدمى دارد . زيرا دعوت پيامبران و وحى الهى بر تربيت انسان و حركت او از مرتبه حيوانيت و خواست‌هاى پست به مرحله انسانيت و فضائل انسانى مانند راستى ، ايثار ، انفاق ، حيا ، تقوى ، گذشت ، عدالت ، بزرگوارى و . . . دلالت دارد و اين جز با گذشت از خواست‌هاى حيوانى ميسّر نيست و اين براى آدمى بسيار مشكل است و لذا آن را جهاد اكبر گويند ، نه اينكه در فهم پيام وحى اشكال داشته باشند يا قدرت نداشته باشند فرامين الهى را با مقررات اجتماعى خود تطابق دهند .\r\n","page_name":" 224 ","page_number":228},
  {"content":"\r\n\r\nاما همه چيز از دست نرفته بود . خداوند به مردم مدينه اين شانس را عطا كرده بود كه به قرآنى كه به زبان خودشان نازل شده بود گوش دهند و محمد ( ص ) نيز موفق شده بود تا در اين منطقه جامعه‌اى براساس دستورات الهى پايه‌ريزى نمايد . بعضى از پيامبران موفق‌تر از ديگران بوده‌اند . ابراهيم ( ع ) بايد گروه كثيرى از مردم را قانع گرداند كه خدا يكى است ، اما موسى و عيسى ( عليهما السلام ) تلاش كردند تا دستورات تورات و انجيل را در بين مردمانى كه خود صاحب كتاب بودند به كار گيرند . محمد ( ص ) نيز تلاش كرد كه نه تنها مردم مدينه بلكه كليه عربستان را تحت يك رهبرى متحد ساخته و به صورت امت واحد درآورد . به همين دليل مردم به عنوان يك پيامبر موفق به ديدن او مىشتافتند . مسلمانان مبدأ تاريخ خود را نه تاريخ تولد محمد ( ص ) و نه تاريخ دريافت اولين پيام وحى قرار دادند ( زيرا هر دو مورد مسأله‌اى تازه و نو در تاريخ محسوب نمىگرديد ) ، بلكه سال هجرت مبدأ تاريخ قرار گرفت ، زيرا آنان احساس مىكردند كه از اين تاريخ به بعد نقشه روحانى تاريخ بشريت در معرض تغيير و عوض شدن قرار گرفت .\r\nمسلما اين حركت آنان را در معرض خطرات جدى قرار داد . محمد ( ص ) در 22 سپتامبر 622 به عنوان پناهنده‌اى كه از كنار مرگ گريخته بود به مدينه آمد . از اين تاريخ به بعد او به مدت پنج سال در معرض شديدترين خطرات جانى قرار گرفت ، در حالىكه هر لحظه امكان قتل‌عام كل امت اسلامى نيز مىرفت . در غرب تصور ما از محمد ( ص ) شواليه‌اى است كه شمشير خود را براى تحميل اسلام تيز نموده تا دنياى ناباور را به زور و تهديد به باور دبنى برساند . در حالىكه واقعيت درست برعكس اين بود . محمد ( ص ) و يارانش در واقع از جان خود دفاع مىكردند و به راهى كشيده شده بودند كه خشونت و جنگ هم بخشى از آن بود . در طول تاريخ هيچ تغيير عمده سياسى ، اجتماعى بدون خون‌ريزى به هدف نرسيده است . پس محمد ( ص ) نيز كه درست در زمان ناباورىها ، سنت‌هاى غلط و پراكندگى اجتماعى دعوت خود را شروع نمود ، راهى جز تحصيل صلح از راه شمشير نداشت . مسلمانان سال‌هاى زندگى محمد ( ص ) در مدينه را دوران طلائى ناميده‌اند ، ولى در واقع اين سال‌ها غم ، وحشت و خون‌ريزى را هم به دنبال داشت . امت تنها در صورتى مىتوانست به خشونت عربستان پايان دهد كه كوششى بىدريغ را در پاى حركت\r\n\r\n","description":"","footnote":"","page_name":" 225 ","page_number":229},
  {"content":"\r\n\r\nخود بگذارد .\r\nقرآن شروع به تشويق مسلمانان براى شركت در جهاد نمود . اين موضوع ( جهاد ) به معناى مشاركت در جنگ و خون‌ريزى بود ، ولى ريشه « جهاد » معنائى بيش از يك جنگ مذهبى دارد . جهاد در حقيقت بيانگر يك تلاش فوق العاده براى متعالى نمودن روح ، اخلاق و جسم است . اگر منظور قرآن صرفا جنگ و خون‌ريزى بود ، مىتوانست از لغاتى مانند حرب ( جنگ ) ، سريه ( نبرد تن به تن ) ، معركه ( نبرد ) يا قتال ( كشتن ) استفاده نمايد . در حالىكه از جهاد با معناى عميق‌ترى استفاده مىكند .\r\nجهاد جزو پنج اصل اول اسلام ( اصول دين ) قرار ندارد . و بر خلاف تصور غرب جزو اهداف اصلى دين نيز به شمار نمىرود . ولى به عنوان وظيفه‌اى براى مسلمانان براى بهبود كليه شئون زندگى خود تلقى مىگردد ، تا با تلاش و كوشش سعى در ايجاد جامعه‌اى با مساوات و صداقت در رفتار و گفتار بنمايد . حديث معروفى از محمد ( ص ) پس از بازگشت از يك جنگ چنين نقل مىكند : « ما حالا از جهاد اصغر ( كوچك‌تر ) به جهاد اكبر ( بزرگ‌تر ) مىرسيم » . سخت‌ترين و بحرانىترين وظيفه يك مسلمان پيروزى بر نفس اماره ( زياده‌خواه ) و جدال با وسوسه‌هاى شيطانى درون خود و اجتماع است .\r\nمسلمانان به محض اسكان يافتن در مدينه احساس كردند كه مىبايد خود را براى نبرد آماده سازند . انصار پيمان جنگ را در عقبه دوم بسته بودند ، و مدت كوتاهى پس از ورود محمد ( ص ) به مدينه آيه‌هاى مربوط به اجازه جنگ براى مهاجرين بر محمد ( ص ) نازل گرديد :\r\nبه كسانى كه با آنان كارزار كرده‌اند ، از آن رو كه ستم ديده‌اند رخصت كارزار داده شده ، و هر آينه خداوند بر يارى ايشان تواناست ، آنان كه به ناروا از ديار خويش رانده شدند تنها بدين سبب كه گفتند : پروردگار ما خداى يكتاست . و اگر خداوند برخى از مردم را به برخى باز نمىداشت هر آينه ديرها ( ى راهبان ) و كليساها ( ى ترسايان ) و كنيسه‌ها ( ى جهودان ) و مسجدها ( ى مسلمانان ) كه در آنها نام خدا بسيار ياد مىشود ويران مىگرديد ، و البته خدا كسى را كه « دين » او را يارى كند يارى خواهد كرد ، كه خدا هر آينه نيرومند و تواناى بىهمتاست . سوره حج ، آيه‌هاى 40 - 39\r\nقرآن در حال محكم نمودن ايده جنگ براى صحت و سلامتى جامعه بود : براى برقرارى ارزش‌هاى درست و سالم ، گاهى نياز به جنگيدن است . مگر نه اينكه تمامى دينداران دنيا اگر حاضر به دفاع از معابد مقدس خود نبودند تا به حال همه آنها نابود شده بودند ؟ خداوند فقط در صورتى به مسلمانان پيروزى عطا مىفرمايد كه آنان\r\n\r\n","description":"","footnote":"","page_name":" 226 ","page_number":230},
  {"content":"\r\n\r\nنماز برپا دارند و ذكات بدهند و براى ايجاد يك جامعه باافتخار و قانونمند تلاش نمايند . 7\r\nاين آيات ، فقط براى مهاجرين صادر گرديد ، زيرا قريش آنان را از خانه و كاشانه خود بيرون رانده و دربه‌در نموده بودند . هنوز به انصار چنين اجازه‌اى داده نمىشد ، زيرا آنان با مكه هيچ‌گونه خصومت رسمى نداشتند . ضمنا ، پيام وحى نيز اجازه يك تعرض بزرگ و همه جانبه به مكه را به محمد ( ص ) نمىداد ، زيرا اين كار يك ديوانگى بزرگ به حساب مىآمد . محمد ( ص ) ايده جالب و متعادل‌ترى را انتخاب كرد : « غزوه » ، كه براساس سنت‌هاى قبيله‌اى نوعى ورزش و تمرين جنگى به حساب مىآمد ، ضمن آنكه مىتوانست وسيله‌اى براى كسب معاش فقرا هم باشد . مهاجرين امكان بسيار كمى براى كسب معاش در مدينه داشتند . آنها اكثرا تاجر ، صراف و سرمايه‌گذار بوده و از زراعت خرما چيز كمى مىدانستند . حتى اگر زمين كافى هم در اختيار آنان براى زراعت قرار مىگرفت ، آنان قادر به اين كار نبودند . بنابراين براى معاش خود به انصار وابسته بودند و در حقيقت نوعى تحميل به « امت » محسوب مىگرديدند ، مگر آنكه راه مستقلى براى تهيه معاش خود پيدا نمايند . هركسى هم قادر نبود كه كار فوق‌العاده‌اى را كه عبد الرحمن تاجر در به دو ورود به مدينه انجام داد به ثمر برساند . او پس از ورود به مدينه مستقيما به بازار مدينه رفت و در آنجا شروع به خريد و فروش كالا نمود و توانست بدين وسيله زندگانى روزمره خود را تأمين نمايد . ولى بازار مدينه گنجايش چنين تعدادى از بازرگانان را نداشت تا همگى مهاجرين به چنين كارى بپردازند ، بخصوص اينكه مكه انحصار بسيارى از كالاها را در دست خود داشت .\r\nغزوه ، در دوران زندگى گله‌دارى ، صحراگردى ، يكى از راه‌هاى آسان براى متعادل كردن ثروت قبيله‌اى مختلف و توزيع آن در بين مردم بود . مهاجرين با حمله به منطقه قبيله ديگر ، گوسفند ، شتر و دارائىهاى آنان را ضبط كرده و بدون ايجاد خون‌ريزى و كشتن كسى اين دارائىها آنان را به قبيله خود منتقل مىنمودند . مدينه ، به علت اينكه در سر راه كاروان‌هاى تجارى مكه به سوريه قرار داشت و از اين كاروان‌ها هم تعداد كمى محافظت مىنمودند محل بسيار مطلوبى براى انجام « غزوه » به شمار مىرفت . به همين جهت محمد ( ص ) در سال 623 دو گروه مهاجم براى\r\n\r\n","description":"","footnote":"","page_name":" 227 ","page_number":231},
  {"content":"\r\n\r\nحمله به كاروان‌ها را بر سر راه آنان اعزام داشت . او در غزوات ابتدائى خود شركت نمىجست و فرماندهى كار را به افرادى مانند حمزه يا جنگجوى باتجربه‌اى مانند عبيده بن حارث واگذار مىنمود . هيچ كس در عربستان اين كار را غير معمول و بر خلاف اصول اخلاقى و مذهبى تلقى نمىنمود ، بلكه تا حدى هم از اين موضوع كه مسلمين جرأت حمله به افراد شجاع و قدرتمند قبيله آنها را پيدا نموده‌اند احساس غرور مىنمودند . « 1 » حملات اوليه سال 623 چندان موفقيت‌آميز نبود . گرفتن اطلاعات راجع به كاروان‌ها مشكل بود ، مالى ضبط نمىشد و در نتيجه جنگى هم در نمىگرفت . ولى مكيان گوش به زنگ شده و به هيجان آمده بودند . حالا آنها بايد پيشگيرىهاى بيشترى را در دستور كار خود قرار دهند ، كه قبلا احتياجى به آنها احساس نمىشد . قبائل بدوى ساحل درياى سرخ ( راه آسانتر براى مسافرت به سوريه ) نيز از آمد و شدهاى مسلمانان متعجب شده بودند . اگرچه مهاجمين اوليه موفق به حمله به كاروان‌ها نمىشدند ، ولى با اين قبائل پيمان‌نامه‌هاى متعددى بستند .\r\nدر سپتامبر 623 ، محمد ( ص ) شخصا رهبرى يك غزوه براى حمله به كاروان أميّه از طائفه جمعه ( دشمن و آزاردهنده ابو بكر ) را به عهده گرفت . كاروان شامل 2500 شتر بود و از آنجا كه كار پرمنفعتى به نظر مىرسيد ، دويست تن از مسلمانان داوطلب همراهى شدند . باز هم كاروان تجارى ، مسلمانان را به اشتباه انداخته و از محل عبور نمود ، و در نتيجه هيچ زد و خوردى هم نداشت .\r\nقريش در فصل زمستان تجارت با سوريه را تعطيل كرده و به تجارت با يمن در جنوب عربستان رو مىآورد . بنابراين كاروان‌هاى آنها ديگر از مدينه عبور نمىكردند . ولى محمد ( ص ) براى اينكه به آنان نشان دهد كه هدف او ضربه زدن به تجارت آنهاست ، عبد اللّه بن جحش پسر خاله خود را مأمور كرد تا با يك گروه از مسلمانان يكى از كاروان‌هاى قريش را كه به سوى جنوب در حركت بود مورد\r\n\r\n\r\n","description":"","footnote":"\r\n( 1 ) - حمله به كاروان‌هاى قريش به اين جهت نبود كه مهاجرين فقيرند و براى امرار معاش به حمله و غارت روى آورده‌اند ، بلكه به اين جهت بود كه قريش اموال مهاجرين را هنگام هجرت به مدينه تماما مصادره مىنمود و اينها گاهى حتى لباسى كه خود را بپوشانند نداشتند و لذا ، در مقابل ، تصميم حمله به كاروان‌هاى تجارى قريش اتخاذ شد . و البته اين حمله يك بار هم قبل از جنگ بدر واقع شد كه كاروان قريش با اطلاع از تصميم مسلمين از بيراهه رفته و از چنگ مسلمانان گريخت .\r\n","page_name":" 228 ","page_number":232},
  {"content":"\r\n\r\nحمله قرار دهند . اين دستور درست در انتهاى ماه رجب ( ژانويه 624 ) صادر شد ، و زمانى كه جنگ در سراسر عربستان به علت ماه‌هاى حرام تعطيل بود محمد نامه‌اى به جحش داد و به او گفت تا دو روز حق باز كردن آن را ندارى ، ضمنا فشارى بر همراهان خود نگذار و همراهى آنان را به اختيار خودشان واگذار ، زيرا احساس مىكرد كه اين مأموريت با توجه به نزديك شدن گروه به مكه بسيار خطرناك مىباشد .\r\nعبد اللّه پس از دو روزنامه را باز نمود . منابع مختلف روايت‌هاى مختلفى را نقل كرده‌اند . ابن اسحاق مىگويد : به آنان دستور داده شده بود تا به نخله ( بين مكه و طائف ) بروند ، در مورد كاروان‌ها جاسوسى نمايند . اما تاريخ‌دان قرن نهم ، محمد بن عمر واقدى ادعا مىكند كه در نامه چنين نوشته شده بود : به دره نخله برويد و در آنجا براى حمله به كاروان‌ها برنامه‌ريزى نمائيد . 8 معنى اين دستور اين بود كه مسلمانان بايد از قانون ماه مقدس سرپيچى نمايند . محمد ( ص ) مطمئنا در صدور اين فرمان نظر خاصى را اعمال مىنمود . او مىخواست قانون ماه مقدس را كه از بت‌پرستى سرچشمه مىگرفت بشكند . زمانى كه عبد اللّه به نخله رسيد كاروان كوچكى در آنجا استراحت مىكرد . چه بايد بكنند ؟ اگر تا فردا صبر نمايند كه ماه رجب تمام شود كاروان دور خواهد شد . پس فرمان حمله را صادر نمود . اولين تير يكى از سه نفر بازرگانان را كشت ، و بقيه بلافاصله تسليم شدند . عبد اللّه دو نفر ديگر را به همراه كاروان به مدينه برد . اما به عوض استقبال ، مردم مدينه بسيار وحشت‌زده گرديدند ، زيرا آنها قانون ماه مقدس را شكسته بودند . همان‌گونه كه ديديم ، اعراب ساكن در مدينه از انحرافى كه در دين پدران آنها به وجود آمده بود و از ناديده گرفتن خدايان آنها چندان ناراحت نشدند . يهوديان يثرب آنان را كاملا براى يكتاپرستى آماده كرده بودند و آنها آماده رها كردن اين بخش از دين خود بودند .\r\nاما در مورد ماه‌هاى مقدس ( حرام ) بسيار حساس و متعصب برخورد مىنمودند . به همين خاطر ، حمله جحش به كاروان را سرزنش كرده و حاضر به قبول هيچكدام از غنيمت‌ها نشدند . آنها به هيچ‌وجه حاضر نبودند كه اين ارزش دينى خود را ناديده بگيرند . بنابراين ، محمد ( ص ) نيز حمله به كاروان را سرزنش و غنائم را ردّ كرد .\r\nاگرچه ممكن است اين تصميم خودخواهانه به نظر برسد ، ولى به هيچ‌وجه نه از\r\n\r\n","description":"","footnote":"","page_name":" 229 ","page_number":233},
  {"content":"\r\n\r\nروى بىرحمى صادر گرديد و نه به عنوان فعل وارونه ، اگرچه كمى يكطرفه قضاوت گرديد . محمد ( ص ) در مورد اصول خود به هيچ‌وجه مدارا نمىكرد ! او در مكه تمام مسلمين را در مخاطره جدى انداخت ، به خاطر اينكه حاضر نگرديد پيشنهاد قريش را در مورد ردّ نكردن خدايان آنها بپذيرد . او دين يكتاپرست ( اللّه ) را قدم‌به‌قدم جلو مىبرد و در هر مقطع اگر مشكلى بروز مىنمود سعى در حل آن داشت . از آنجائى كه در شروع كار ايده كاملى از دين موردنظر خود نداشت و ضمنا سنت‌هاى قديمى نيز هيچ‌گونه كمكى به وى نمىكردند سعى داشت كه كارها را به صورت آزمايش و خطا پيش ببرد . « 1 » او كاملا آماده بود تا مسأله ماه‌هاى مقدس را از سر راه خود بردارد . به نظر او اين ماه‌ها داراى ارزش دينى نبودند ، ضمنا بايد به خاطر بياوريم كه اشتياق به محترم شمردن ارزش‌هاى بت‌پرستى نيز در سرتاسر عربستان يكسان نبود . او فكر نمىكرد كه اهالى مدينه براى مسأله ماه‌هاى مقدس اهميت زيادى قائل باشند ، و به همين خاطر موقعى كه احساس كرد انصار تا چه حد از مسأله شكستن احترام ماه‌هاى مقدس سر زده و نااميد شده‌اند ناگهان نتيجه گرفت كه ارزش‌هاى معنوى آنان را لگدكوب كرده است . او نمىخواست در نظريات خود سرسختى نشان دهد . اگر مردم مىخواستند كه اين ماه‌ها را مقدس فرض نمايند ، چه دليل داشت كه او اين مسأله را ردّ كند ؛ مقدس بودن ماه‌ها لطمه‌اى به دين يكتاپرستى او نمىزد . « 2 »\r\nعبد اللّه و همراهان او از اين عكس العمل محمد ( ص ) بسيار نااميد و دلتنگ گرديده و احساس مىكردند كه نتوانسته‌اند صحيح تصميم‌گيرى نمايند و بعضى از آنان نيز باور كرده بودند كه از خودگذشتگى آنان در راه دين به خطر افتاده است .\r\n\r\n\r\n","description":"","footnote":"\r\n( 1 ) - مؤلف به خطا پيامبر را فاقد يك برنامه كامل براى دين و جامعه مسلمين معرفى مىكند كه دائما از راه آزمايش و خطا عمل مىنموده است و اين علاوه بر اينكه با تواريخ صحيح و قرائن روشن منافات دارد موضوع ارتباط آن حضرت با خداوند و مسأله وحى را زير سؤال مىبرد ! !\r\n( 2 ) - اين توجيهات تخيلات و اوهام مؤلف است . قرآن بر حرمت ماه‌هاى حرام صحه گذارده است :  « إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ يَوْمَ خَلَقَ السَّماواتِ وَ الْأَرْضَ مِنْها أَرْبَعَةٌ حُرُمٌ »  ( تعداد ماه‌ها نزد خداوند 12 ماه است كه اين معنى در كتاب خدا و در روزى كه خداوند آسمان‌ها و زمين را مىآفريد ( ماه‌ها را 12 عهد قرار داد ) از اين ماه‌ها چهار تاى آن ماه‌هاى حرام هستند ) .\r\n","page_name":" 230 ","page_number":234},
  {"content":"\r\n\r\nمحمد ( ص ) وظيفه داشت كه آنان را آرام سازد ، پس يك قدم به جلو برداشت . او اين حادثه را مبناى ايده جنگ براى درستى و حقيقت قرار داد . بله ، جنگيدن در اين ماه حرام بوده ، ولى جنايات بزرگ‌ترى توسط قريش بر مسلمانان تحميل گرديده بود . قريش ارزش‌هاى بسيار والاترى از سنت‌هاى پدران خود را براى آزار و اذيت مسلمانان زير پا گذارده بودند . آنها اين مردم ( مهاجرين ) را با زور و ستم و خشونت از خانه‌هاى خود رانده بودند . پس مردان خدا حق دارند تا براى احقاق حق خود مقابله به مثل بنمايند .\r\nتو را از كارزار كردن در ماه حرام - محترم - پرسند ، بگو : كارزار كردن در آن [ كارى 
  ] بزرگ است ؛ و بازداشتن از راه خدا و كفر ورزيدن به او و مسجد الحرام و بيرون كردن أهل آن نزد خدا [ ناروايى 
  ] بزرگ‌تر است ؛ و فتنه از كشتن بزرگ‌تر است . و [ مشركان 
  ] پيوسته با شما كارزار مىكنند تا اگر بتوانند شما را از دينتان برگردانند ؛ و هركه از شما از دين خود برگردد و كافر بميرد ، كارهاى اينها در اين جهان و آن جهان تباه و نابود شود و همينان دوزخيانند و هميشه در آن بمانند . همانا كسانى كه ايمان آورده‌اند و كسانى كه هجرت كرده و در راه خدا جهاد كرده‌اند ، به مهر و بخشايش خدا اميد دارند ، و خدا آمرزگار و مهربان است . 9\r\nهمين وحى كار را آسان ساخت : يهوديان به تكفير خود ادامه دادند اما هر دو انصار و گروه مهاجم دوباره قوّت قلب يافتند . محمد ( ص ) مىتوانست غنيمت‌ها را بين مهاجران تقسيم كند ، و او به مذاكره با قريش براى مبادله زندانيان روى آورد : او دو بازرگان اهل مكه را در مقابل دو مسلمانى كه هنوز در مكّه بودند ولى خواهان مهاجرت بودند آزاد ساخت . اما حكم بن كيسان ، يكى از اسيران قريشى ، از آنچه در مدينه ديده بود چنان تحت تأثير قرار گرفت كه قصد كرد در آنجا بماند و مسلمان شد .\r\nاين واقعه نمونه خوبى از نحوهء كار محمد ( ص ) است . او حاضر بود كه جان خود را در راه ايمان خود بدهد ، اما هميشه هم آماده مصالحه و سازش بود . در غياب يك سيستم اخلاقى درست و برنامه‌ريزى شده ، او به دقت مشكلات را بررسى كرده و پاسخ لازم را به خواست خداوند از طريق وحى دريافت مىنمود ، همان راه اصولى كه همه اديان يكتاپرستى رعايت نموده بودند . او انتظار نداشت كه حمله به كاروان‌ها با چنين مشكل و مخالفتى مواجه گردد ، ولى زمانى كه حادثه اتفاق افتاد او باور نمود كه خداوند بدين وسيله مىخواسته تا نكته مهمى را به او گوشزد نمايد . اين حادثه\r\n\r\n","description":"","footnote":"","page_name":" 231 ","page_number":235},
  {"content":"\r\n\r\nباعث شد تا او يكى از مسائل اساسى را با جمع‌بندى درستى حل نمايد . مسلمانان به مسيح به خاطر روحيه صلح‌طلبى او احترام مىگذارند ( اگرچه قرآن در بعضى موارد اشاره مىنمايد كه مسيحيان هم مىتوانند بسيار متجاوز باشند ) 10 « 1 » ، ولى بر اين باورند كه به كارگيرى زور نيز گاهى اوقات بيش از مصالحه و گذشت كارگر مىافتد . اگر رژيم‌هاى سلطه‌گر و متجاوز با تهديد به زور مقابله نمىشدند ، شيطان همه دنيا را بلعيده بود . حتى پيامبران گاهى اوقات تشويق به جنگ و كشتار مىشدند ، همان‌گونه كه داود به فرمان خدا و با كمك او ، جالوت را كشت :\r\nپس به خواست و به فرمان خدا آنها را درهم شكستند و داود ، جالوت را بكشت و خداوند به او پادشاهى و حكمت داد و از آنچه مىخواست او را بياموخت . و اگر نبود بازداشتن خدا برخى از مردم را به برخى ديگر ، هر آينه زمين تباه شده بود ، و ليكن خدا ، خداوند فزون بخشى بر جهانيان است . 11\r\nاكثريت مسيحيان نيز با ايده جنگ براى اصلاح موافقند ، زيرا در مقابل اشخاصى مانند هيتلر و چائوشسكو به جز از راه جنگ نمىتوان ايستاد . بنابراين اسلام به جاى صلح‌طلبى ، به معناى برگرداندن روى ديگر صورت ( براى سيلى خوردن ) ، با تجاوز و ظلم مىجنگيد . امروزه ، اگر مسلمانان براى رفع تجاوز و ستم به حقوق آنان از جهاد صحبت مىكنند ، دقيقا به همين ايده قرآن پاسخ مىدهند . 12\r\nمهاجرين حال بايد منتظر انتقام‌گيرى قريش براى كشتار نخله باشند . پس خون‌ريزى اجتناب‌ناپذير بود ، ولى آنها هر روز بيش از پيش به پيروزى خود مطمئن مىگرديدند . چند هفته بعد در ماه رمضان محمد ( ص ) سپاه بزرگى را براى حمله به كاروان ابو سفيان كه از سوريه بازمىگشت تدارك ديد . اين يكى از مهم‌ترين كاروان‌هاى تجارى قريش به حساب مىآمد . از اين‌رو 350 نفر داوطلب همراهى شدند كه 70 نفر آنها از مهاجرين و بقيه از انصار بودند . سپاه ، تا چاه بدر نزديك درياى سرخ كه همه ساله يكى از بزرگ‌ترين بازار مكاره‌هاى عربستان در آنجا بر پا مىشد رفت . اعزام اين سپاه يكى از وقايع مهم و تعيين‌كننده ابتداى تاريخ اسلام است ، ولى در آغاز كسى به اهميت آن توجه خاصى نداشت . اگرچه اين لشگركشى\r\n\r\n\r\n","description":"","footnote":"\r\n( 1 ) - خداوند تجاوز را براى هيچكس جائز نمىداند ، ولى دفاع و جهاد را اجازه مىدهد و اين دو تجاوز محسوب نمىشوند .\r\n","page_name":" 232 ","page_number":236},
  {"content":"\r\n\r\nهم غزوه ديگرى بود ، ولى چند تن از مسلمانان بسيار متعهد در آن شركت نداشتند ، براى مثال عثمان بن عفان ، داماد محمد ( ص ) ، به دليل بيمارى حادّ همسرش رقيه در خانه ماند .\r\nكاملا اين گونه به نظر مىرسد كه اين كاروان هم مانند ديگر كاروان‌ها از مهلكه خواهد گريخت . ابو سفيان كه مردى بسيار زيرك و كاردان بود با يك سرى سؤالاتى كه از قبائل صحراگرد سر راه نمود ، پى برد كه مسلمانان حمله‌اى را تدارك ديده‌اند . به جاى ادامه راه هميشگى ، او مسير كاروان را تغيير داد و به سوى ساحل رفت . در همان حال ، دمدم ، يكى از افراد قبيله غفار ، از قبائل محلى ، را سريعا براى درخواست كمك به مكه فرستاد . دمدم با حالتى حماسى و هيجان‌زده در حالى كه فريادزنان كمك مىطلبيد وارد مكه شد . عباس ، عموى محمد ( ص ) ، داستان را چنين به خاطر مىآورد :\r\nصداى دمدم تا عمق شهر را به لرزه درآورد . در حالىكه بينى شتر خود را بريده و زين آن را وارونه كرده بود و پيراهن خود را نيز دريده بود بر روى شتر ايستاد و فرياد برآورد ، اى قريش ، اى قريش ، واى بر شتران راهبر شما ، واى بر شتران راهبر شما ! محمد ( ص ) و يارانش در كمين كاروان ابو سفيان براى دزديدن اموال شما هستند . من فكر نمىكنم كه شما بتوانيد بر آنان چيره شويد . بشتابيد . بشتابيد . 13\r\nناگهان ولوله‌اى در ميان قريش افتاد . آيا محمد ( ص ) فكر مىكرد كه بزرگ‌ترين كاروان تجارى قريش را به همان سادگى كاروان نخله به غنيمت خواهد گرفت ؟\r\nتمامى مردان كارآزموده خود را آماده نبرد ساختند . حتى أميّة بن خلف پير و ناتوان نيز زره به تن كرد . به ابو لهب اجازه دادند تا براى اداره امور در شهر بماند ، ولى عباس ، طالب و عقيل ( دو پسران ابو طالب كه اسلام نياورده بودند ) ، و حكيم بن حزام ، برادرزاده خديجه ، به سپاه پيوستند . همان روز بعد از ظهر سپاهى مشتمل بر هزار نفر مكه را به سوى بدر ترك كرد .\r\nمحمد ( ص ) با شنيدن اين اخبار وحشت‌آور ، بلافاصله شوراى جنگ را دعوت به جلسه نمود . او رهبر نظامى امت نبود « 1 » و نمىتوانست به خود اجازه دهد كه بدون\r\n\r\n\r\n","description":"","footnote":"\r\n( 1 ) - آن حضرت پيامبر خداوند و حاكم جامعه مسلمين بود . تأملى در زندگانى آن حضرت به ويژه ده سال پايانى در مدينه كه منجر به قدرت و گسترش اسلام گرديد اين معنى را بطور وضوح آشكار مىنمايد . آن حضرت علاوه بر رسالت خداوند همه شؤون يك حاكم و رهبر را از جمله رهبرى نظامى را واجد بود ، تمام جنگ‌هاى دوران حيات\r\n","page_name":" 233 ","page_number":237},
  {"content":"\r\n\r\nمشورت با ساير رؤسا تصميمى اتخاذ نمايد . از طرف ديگر داوطلبان مسلمان براى به دست‌آوردن غنائم يك غزوه اعلام آمادگى كرده بودند ، نه داخل شدن در يك جنگ تمام عيار . آيا تا فرصت باقى است بايد صحنه را ترك كرد يا خود را براى جنگ آماده ساخت ؟ آيا اميدى بود كه قبل از رسيدن قريش كاروان را مصادره و صحنه را ترك كنند ؟ ابو بكر و عمر با ايراد دو سخنرانى حماسى و برانگيزنده سپاه را به هيجان آوردند . 70 نفر از مهاجرين با هورا كشيدن اعلام آمادگى براى ايستادگى و جنگ كردند . آنها گفتند ما در بدر مىجنگيم حتى اگر مجبور باشيم با نزديكان و بستگان خود بجنگيم . محمد ( ص ) از آنان تشكر كرد و رو به سوى انصار نمود . آنان در عقبه دوم پيمان جنگ امضا نموده بودند ، اما فقط براى دفاع از محمد ( ص ) در مدينه . با اين وجود ، سعد بن معاذ به نمايندگى آنان چنين گفت :\r\nما به تو ايمان آورده‌ايم ، ما حقيقت وجود تو را باور كرده و مىدانيم كه به ما حقيقت را هديه نموده‌اى ، ما به تو قول داده‌ايم و بر پيمان خود استواريم كه از دستورات تو پيروى و اطاعت نمائيم . پس به هر كجا كه به روى ما با شمائيم . به يارى خداوند ، اگر بخواهى كه از اين دريا عبور نمائى ، ما با تو عبور خواهيم كرد و مطمئن باشيد حتى يك نفر نيز عقب‌گرد نخواهد كرد . اين گونه نيست كه فكر كنيد ما ملاقات دشمن شما را در فردا دوست نداريم . ما مردانى جنگ‌آور و كارآزموده هستيم . 14\r\nاين سخنان ، بسيار شجاعانه بيان گرديد ، ولى مسلمانان در درون خود تمايل داشتند كه بتوانند كاروان را بدون خون‌ريزى مصادره كرده و با افتخار به مدينه بازگردند . در سر چاه بدر سپاهيان محمد ( ص ) دو تن از اهالى مكه را دستگير كردند و آنها اعتراف نمودند كه جزو افراد كاروان نبوده بلكه از سپاه قريش مىباشند .\r\nمسلمانان كه باور اين سخن براى آنها سخت وحشت‌آور بود شروع به كتك‌زدن آنها نموده و مىگفتند كه شما دروغ مىگوئيد . محمد ( ص ) آنان را از اين كار باز داشته و خود شروع به بازجوئى نمود . وقتى آنها بازگو نمودند كه چه كسانى از قريش در سپاه حضور دارند ، او رو به مردان خود كرده و گفت : « خداوند گل‌هاى قريش را به درون دستان شما پرتاب نموده است » .\r\n\r\n\r\n","description":"","footnote":"\r\nخود را بطور كامل و با بهترين نقشه‌هاى نظامى رهبرى نمود . مشورت موجب نفى رهبرى آن حضرت نيست ، بلكه سيره آن حضرت و دستور قرآن است :  « وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ »  ( اى رسول ما ، با اينان مشورت نما ( پس تصميم نهائى به عهده توست ) و زمانى كه تصميم گرفتى بر خدا توكل نما ) .\r\n","page_name":" 234 ","page_number":238},
  {"content":"\r\n\r\nدر همين مدت ابو سفيان سعى نمود تا با گمراه نمودن مسلمانان كاروان را از ديد آنان دور كرده و اجازه دستيابى به آنان را ندهد . به محض آنكه مطمئن شد ديگر مسلمانان نمىتوانند به او دسترسى داشته باشند پيكى را به سپاه قريش فرستاد و از آنان خواست كه به مكه بازگردند ، چون خطر رفع شده است . او بيشتر نگران اين مسأله بود كه در غيبت او ابو جهل از اين لشگركشى سوء استفاده كرده و حكومت شخصى خود را در مكه برقرار سازد . او كه مردى باهوش و زيرك بود شايد مانند محمد ( ص ) آرزو مىكرد كه اختلاف بين مسلمانان و قريش به طرز مصالحه‌آميزى حل شود . اما ابو جهل نمىتوانست عقب‌نشينى را تحمل نمايد . « به « اللّه » ما خواهيم ماند . ما برنخواهيم گشت تا به بدر برسيم . پس از آن نيز سه روز در آنجا خواهيم ماند ، شتر ذبح مىنمائيم و جشنى بزرگ برپا مىكنيم ، مىنوشيم و دختران زيبا براى ما خواهند رقصيد ، تا اعراب بدانند كه ما با افتخار آمده‌ايم و در آينده نيز خواهيم آمد و احترام ما بايستى محفوظ بماند » . 15 با اين عقيده همه موافقت نكردند ، زيرا مطلع شده بودند كه كاروان از خطر گذشته است . طائفه زهره و عدى بلافاصله بازگشتند . آنها نيز نگران موقعيت سياسى بودند كه از اين لشگركشى نصيب ابو جهل مىگرديد . طالب بن ابى طالب ، موضوع وابستگى خانواده هاشم را پيش كشيده و اظهار داشت كه نمىتواند با افراد قبيله خود بجنگد . عباس و حكيم با سپاه باقى ماندند .\r\nپس از رسيدن به بدر ، سپاه مكه عمير بن وهب ، از طائفه جمح ، را براى گردآورى اطلاعات از سپاه محمد ( ص ) كه در پشت تپه‌هاى شن از ديد آنان پنهان بودند اعزام نمود . عمير ، با ديدن قيافه‌هاى مصمم و آماده به جنگ مسلمانان ، چنان بهت‌زده و هراسان گشت كه پس از بازگشت به فرماندهان سپاه مكه توصيه نمود كه دست از جنگ شسته و سريعا بازگردند ، حتى اگر تعداد سپاهيان مكه دو برابر سپاه اسلام باشد . ضمنا به تعدادى شتر اشاره كرد كه در حال حمل جنازه به طرف يثرب بودند . بنابراين اين موضوع به آنها اجازه مىداد تا با مسلمانان وارد نبردى جدى گردند ، اما نگاه‌هاى مصمم و متهورانه سپاه مدينه چنين وانمود مىكرد كه هريك از آنان تا يكى از سپاه قريش را نكشند خود كشته نخواهند شد . پس چنين گفت : « اگر آنان به تعداد خود هم از شما بكشند ، فايده زندگى پس از آن‌چه خواهد بود ؟ » 16\r\n\r\n","description":"","footnote":"","page_name":" 235 ","page_number":239},
  {"content":"\r\n\r\nاعراب معمولا سعى مىكردند از درگيرىهاى بزرگ و بدون نتيجه جلوگيرى نمايند . اصول زندگى قبيله‌اى و بروز جنگ‌هاى مداوم ، چنين حكم مىكرد كه تا حد ممكن از كشته شدن افراد قبائل و در نتيجه كم شدن قدرت جنگى آنها جلوگيرى شود . ضمنا بعضى از افراد قريش نيز طبعا راضى به جنگ و كشتن افراد فاميل و قبيله خود نبودند . حكيم بن حزام ، براى مثال ، به قدرى تحت تأثير حرف‌هاى عمير قرار گرفت كه بلافاصله نزد عتبة بن ربيعة رفت و از او خواست تا از جنگ جلوگيرى نمايد . عتبه حامى بازرگانى بود كه در نخله كشته شده بود ، حكيم از او خواست كه وظيفه انتقام‌گيرى را شخصا به عهده گرفته و از بروز جنگ جلوگيرى نمايد ، در ضمن آنكه افتخار آن را نيز نصيب خود مىسازد . عتبه از اين پيشنهاد استقبال كرد و برخواست و رو به سپاهيان كرده و چنين گفت : « اى مردم قريش ، به « اللّه » قسم كه با جنگيدن با محمد ( ص ) شما چيزى به جز بدى و كدورت كسب نخواهيد كرد . اگر شما با او نبرد كنيد در آينده به چهره‌هائى نگاه خواهيد كرد كه پسر يا يكى از اعضا فاميل سببى يا نسبى خود را در اين جنگ از دست داده است » . 17 مردم قريش به‌طور كلى مردمانى جنگى نبودند . آنها خيلى براى ميدان جنگ كارآزموده و آماده نبودند و هميشه مذاكره را به جنگ ترجيح مىدادند ، ولى ابو جهل استدلال‌پذير نبود . فرياد برآورد ، عتبه يك خيانت‌كار است . او فقط نگران اين است پسرش كه به مسلمانان پيوسته كشته نشود . هيچ عربى چنين خيانتى را نمىتواند تحمل نمايد . ابن اسحاق نقل مىكند كه پس از اين صحبت‌ها شعله جنگ برافروخته گرديد ، همه احساس سرخوردگى مىنمودند ، و بنابراين سرسختانه به احساسات شيطانى و انتقام‌جوئى خود قوت مىبخشيدند . 18\r\nمسلمانان هم طالب جنگ نبودند ، ولى حال كه مسأله مرگ و زندگى پيش آمده بود آنان نيز شديدا احساساتى شده بودند . محمد ( ص ) از اندازه سپاه مكه خبرى نداشت « 1 » و آنان را نمىديد ، ولى گويى فكر ديگرى را در سر مىپروراند . دستور داد\r\n\r\n\r\n","description":"","footnote":"\r\n( 1 ) - پيامبر در هر جنگى از وضع دشمن اطلاع كامل داشت . در همين جنگ بدر قبل از نبرد يكى از افراد قريش را كه براى آب آوردن رفته بود به نزد آن حضرت آوردند . حضرت از سپاه قريش پرسيد و از پاسخ او دريافت كه سپاه مكه حدود نهصد نفرند و همان‌گونه كه خود مؤلف در صفحاتى قبل نقل كرد هنگامى كه نام عده‌اى از سپاه مكه را شنيد به مسلمين فرمود مكه گل‌هاى خود را به سوى شما ، فرستاده است .\r\n","page_name":" 236 ","page_number":240},
  {"content":"\r\n\r\nتا چندين نفر از چاه‌هاى بدر محافظت نمايند تا قريش نتوانند از آنجا آب بردارند « 1 » ، و ضمنا بدين وسيله سپاه قريش مجبور بود اردوگاه خود را در شرق برپا نمايد و در نتيجه رو به آفتاب قرار گرفتند . رگبار باران نيز زمين را براى رفت‌وآمد مسلمانان محكم‌تر ساخت ، در حالىكه بالا آمدن قريش از تپه را مشكل‌تر نمود .\r\nبه رسم معمول اعراب ، جنگ بدر به صورت تن به تن آغاز شد . سه تن از بزرگان مسلمين ، حمزه ، على و عبيدة ابن حارث ، آماده جنگ با سه تن از قريش گرديدند . عتبه ، شيبه و وليد بن عتبه نيز از طرف ديگر به انتقام‌جوئى بازرگان كشته شده آماده نبرد گرديدند . هر سه جنگجوى قريش كشته شدند و عبيدة ابن حارث نيز آنچنان زخم كارى برداشت كه او را از صحنه نبرد خارج كردند . پس از آن جنگ ، عليرغم نفرات بيشتر ، قريش در مدت كوتاهى خود را در موضع ضعف يافت . آنها به روش قديمى قبيله‌اى به جنگ مىپرداختند و هر طائفه‌اى افراد خود را رهبرى مىنمود ، و همين امر ضعف رهبرى واحد را به وجود آورد . در عوض مسلمانان با انسجام و انضباط سازمان يافته‌اى تحت رهبرى واحد به جنگ پرداختند . نبوغ نظامى محمد ( ص ) نيز ناگهان ظاهر گرديد . او مسلمانان را پشت در پشت و به صورت يك مجموعه فشرده گرد آورده و دستور داد تا به تيرباران دشمن پرداخته ، از شمشيرهاى خود فقط براى جنگ تن به تن و آن‌هم در صورتى كه مجبور شدند استفاده نمايند .\r\nدر نيمه‌هاى روز ، قريش ، كه فكر مىكرد اين جنگ فقط يك نمايش قدرت خواهد بود ، وحشت‌زده پراكنده و متوارى گرديدند ، در حالىكه 50 نفر از مردان زبده و كارآزموده آنها و از جمله خود ابو جهل كشته شده و بر روى زمين رها شده بودند .\r\nمسلمانان كه از پيروزى خود به شوق آمده بودند ، شروع به محاصره اسرا كرده و به روش سنتى اعراب آنان را يكىيكى مىكشتند . محمد ( ص ) با ديدن اين صحنه بلافاصله دستور توقف داده و آنان را از اين كار منع نمود . در همين حال خداوند نيز از طريق پيامبر فرمان داد تا با اسراى جنگى با مهربانى و رأفت رفتار گردد .\r\nمحمد ( ص ) همچنين از نزاع مسلمانان بر سر تقسيم غنائم جلوگيرى كرده و 150\r\n\r\n\r\n","description":"","footnote":"\r\n( 1 ) - اين مطلب صحت ندارد و پيامبر در هيچ جنگى آب را بر دشمن نبسته است . دستورات آن حضرت به فرماندهان سپاهيانى كه براى جهاد گسيل مىداشت هم‌اكنون موجود است كه آب را بر دشمن نبنديد ، نخلستان‌ها را آتش نزنيد ، معابد و كليساها را خراب نكنيد و . . .\r\n","page_name":" 237 ","page_number":241},
  {"content":"\r\n\r\nشتر ، 10 اسب و انبوهى از زره و سلاح را به‌طور مساوى بين مسلمانان تقسيم نمود .\r\nآنگاه سپاه اسلام با پيروزمندى راه بازگشت را در پيش گرفت ، در حالىكه 70 اسير جنگى را به همراه داشت ، از جمله : سهيل رئيس طائفه عامر ، عباس و پسر عموهاى محمد ( ص ) عقيل و نوفل . در راه برگشت ، محمد ( ص ) اين آيات را دريافت نمود :\r\nاى پيامبر ، به اسيران در دست خود بگو اگر خداوند از نيكى قلب‌هاى شما باخبر گردد او به شما بالاتر از آنچه كه گرفته است باز خواهد گرداند ، شما را خواهد بخشيد ، زيرا خداوند حتما بخشنده و رحمان است . 19\r\nبا وجود سرمستى حاصل از اين پيروزى براى مسلمانان ، محمد ( ص ) باز هم به صلح و يكپارچگى نهائى مىانديشيد . سپاه محمد ( ص ) با شور و هلهله فراوانى به شهر وارد شد ، در حالىكه سه قبيله يهود و گروه ابن ابىّ به هيچ‌وجه از اين موضوع راضى به نظر نمىرسيدند . اثر روحى پيروزى بدر را نمىتوان دست كم گرفت .\r\nچندين سال محمد ( ص ) مورد تحقير و اهانت قريش قرار گرفته بود و حال اين پيروزى موقعيت او را به طرز جدى نزد اعراب مطرح مىساخت . در تاريخ هر سه دين صاحب كتاب و يكتاپرست ، يك پيروزى ناگهانى يا ظهور يك شانس ناگهانى و معجزه‌آسا به مردم اعتماد به نفس و آرامش بيشترى بخشيده است . 20 درست مانند سپاه صليبى در جنگ با مسلمانان ، سپاه محمد ( ص ) نيز در شرائط دشوار با اتكا به نيروى ايمان و ما فوق تصور ، هزاران فرشته را مىديد كه به‌طور نامرئى به آنان يارى مىرسانند . آنها در انتظار روبرو شدن با يك جنگ تمام عيار نبودند ، حتى به علت تعداد برتر سپاه دشمن از جنگيدن هراس داشتند ، ولى گوئى تمامى اينها بخشى از يك برنامه الهى براى نشان دادن قدرت خداوند به آنان بود . 21 گوئى آنان در ميدان جنگ الهامات الهى را مىشنيدند . حتى در يك لحظه محمد ( ص ) مشتى از سنگ ريزه را به سوى دشمن پرتاب كرد كه نمادى از سنت قديمى اعراب در جنگ بود ، ولى پس از پيروزى ، قرآن او و همراهانش را به عنوان نمايندگان خداوند در اين جنگ معرفى نمود :\r\nپس شما آنها را نكشتيد ، بلكه خدا آنان را كشت ، تو ( خاك ) نيفكندى آنگاه كه افكندى بلكه خدا افكند و تا مؤمنان را به آزمونى نيكو از جانب خويش بيازمايد ، كه خدا شنوا و داناست . 22\r\n\r\n","description":"","footnote":"","page_name":" 238 ","page_number":242},
  {"content":"\r\n\r\nتا زمان بدر ، دلايل مسلمانان به نظر نااميدكننده مىرسيد . ولى پس از اين پيروزى ، مسلمانان انباشته از حس اعتماد به نفس به راه خود ادامه مىدادند . به نظر مىرسيد كه ديگر هيچ چيز قادر به متوقف كردن آنان نيست :\r\nاى پيامبر ، مؤمنان را بر كارزار برانگيز ، اگر از شما بيست تن شكيبا باشند ، بر دويست تن چيره شوند ، و اگر از شما صد تن باشند بر هزار تن از آنها كه كافر شدند چيره شوند ، زيرا كه آنها گروهى نافهم و نادانند . اكنون ( پس از روز بدر ) خدا بار شما را سبك كرد و دانست كه در شما سستى و ناتوانى هست . پس اگر از شما صد تن شكيبا باشند بر دويست تن چيره شده و اگر از شما هزار تن باشند بر دو هزار تن چيره شوند و خدا با شكيبايان استف . 23\r\nاما هنوز اصرار بر صبر و بردبارى بود . به همين دليل اكثر تاريخ‌نويسان اوليه اسلام از جهاد به معناى عام آن يعنى مقاومت ، صبر ، ظرفيت داشتن و نهايتا جنگيدن در راه هدف ، نام مىبرند . پس جهاد معناى تعصب خشك و جنون‌آميز را نداشت ، بلكه نوعى مقاومت و صبر درونى انسان براى مداراپذير شدن را نشان مىداد . محمد ( ص ) و مشاورين انديشمند او به خوبى دريافتند كه اين پيروزى آنها را در مرز بسيار خطرناكى قرار داده است كه در صورت ساده‌انديشى به نابودى امت ختم مىگردد .\r\nقريش ، براى بازسازى آبرو و اعتبار از دست رفته خود ، حتما دست به حمله متقابل خواهد زد . بنابراين اگرچه مسلمانان چنين قصدى را دنبال نمىكردند ، ولى خداوند آنان را در معرض يك جنگ تمام عيار با قوىترين قبيله عربستان قرار داده بود .\r\nايده مداخله خداوند در جنگ و پشتيبانى كردن از يك گروه عليه گروه ديگر ممكن است كه امروزه خارق العاده و ناباورانه تلقى گردد ، ولى در جنگ‌هاى مذهبى هميشه حضور روحانى خداوند در دل افراد يكى از مشخصه‌هاى بارز پيروزى يا شكست تلقى گرديده است . در دين يهود و مسيحيت نيز تا همين اواخر هميشه در جنگ‌هاى مذهبى حضور خداوند در صحنه پايه و اساس مقاومت جنگجويان را تشكيل مىداد . وقايع مشخصى حالت افسانه‌اى به خود مىگيرند ولى پس از آن ، حالتى نمادين از اصل واقعيت اتفاق افتاده را پيدا مىكنند . يكى از اين وقايع بسيار مشهور و نافذ اما نمادين را مىتوان واقعه غرق شدن فرعون و يارانش در درياى سرخ دانست . بسيارى از پيامبران ، رسولان و رهبران دينى اين واقعه را به صورت نفوذ و حضور خداوند در تاريخ بشريت دانسته‌اند كه خود معناى نجات و رهائى\r\n\r\n","description":"","footnote":"","page_name":" 239 ","page_number":243},
  {"content":"\r\n\r\nانسان‌ها از گناه را داشته است . مسيحيان به خصوص اين واقعه را به نحو ديگرى توجيه نموده و آن را تصويرى نمادين از عبور مسيح از مرگ به زندگى مىدانند ، كه آن را نيز به معناى تطهير نفس براى بازگشت از نااميدى و سرخوردگى به زندگى و اميد تفسير كرده‌اند . در قرآن نيز عبور از دريا را فرقان مىنامند ، « 1 » لغتى كه به معناى نجات و جدائى صحيح از ناصحيح و درست از نادرست است . خود قرآن نيز فرقان ناميده مىشود كه به معناى جداكننده زشتىها و زيبائىها ، صحيح و ناصحيح ، بد و خوب از يكديگر است ، كتابى كه زندگانى ايمان آورندگان به آن را به صورت زيربنائى تغيير داده و آنان را از آلودگىهاى نفس جدا مىسازد :\r\nهمانا موسى و هارون را فرقان ( جداكننده حق و باطل ) و روشنائى و يادآورى و پندى براى پرهيزگاران داديم . آنان كه از پروردگار خويش در نهان مىترسند و از رستاخيز بيمناكند . و اين ( قرآن ) يادآورى و پندى است با بركت كه آن را فرو فرستاديم ، و آيا شما آن را منكريد ؟ 24\r\nحضور مؤثر و دائمى قرآن كه دائما مسلمانان را در حوادث مختلف راهنمائى و راهبرى مىكرد ، در حقيقت حضور خداوند در تمام وقايع و صحنه‌هاى زندگى مادى آنان را به آنان يادآورى مىكرد . پس پيروزى بدر نيز يك فرقان و نشانى از نجات بود . خداوند درستى را از نادرستى با پيروزى مسلمين جدا نمود ، همان‌گونه كه عبور قوم اسرائيل از درياى سرخ آنان را از فرعونيان جدا نمود :\r\nمصريان فرياد برآوردند « بگذاريد از دست اسرائيليان بگريزيم » . و يهود به پشتيبانى آنان با مصريان مىجنگيد ، و يهوه به موسى ( ع ) گفت دست‌هاى خود را به سوى آب‌هاى دريا نشانه رود تا دوباره آب‌ها بر سر مصريان و ارابه‌هاى آنان فرو ريزد . پس موسى ( ع ) دست‌هاى خود را نشانه رفت و آب دريا همان‌گونه كه شكافته گرديده بود به جاى خود بازگشت . مصريان به سرعت در حال فرار بودند ، اما يهود آنان را در ميانه دريا متوقف نمود و آب را به بستر خود بازگردانيد . پس امواج آب كليه سپاهيان فرعون را همراه با اسبان و ارابه‌هايشان در خود غرق نمود ، در حالىكه اسرائيليان از بستر خشك شده دريا عبور نمودند ، و امواج در چپ و راست آنان ديوارى ساخته بودند . بدين ترتيب آن روز يهوه قوم اسرائيل را نجات داد و آنان اجساد مرده فرعونيان را مىديدند كه دريا به ساحل مىافكند . و بدين ترتيب بود كه قوم اسرائيل به قدرت يهوه ايمان آورد و او را عبادت نمودند و موسى ( ع ) را نيز خدمتكار او دانستند . 25\r\n\r\n\r\n","description":"","footnote":"\r\n( 1 ) - در قرآن نيز فرقان به معنى لغوى آن ، كه جداكنندهء حق و باطل است ، آمده است :  « إِنْ تَتَّقُوا اللَّهَ يَجْعَلْ لَكُمْ فُرْقاناً »  ( اگر تقواى الهى پيشه كنيد خداوند براى شما فرقان قرار مىدهد ) ، ولى به معنى عبور از دريا نيامده است .\r\n","page_name":" 240 ","page_number":244},
  {"content":"\r\n\r\nمحمد ( ص ) هيچگاه متون انجيل را نخوانده بود ، ولى روح آن را احساس مىكرد ، زيرا تصور دينى او نيز از همان مبدأ درونى سرچشمه مىگرفت . در روز بدر نيز خداوند داستان نجات موسى ( ع ) را تكرار كرد ، با اين تفاوت كه اين بار اجساد سران قريش بود كه در ميدان جنگ بر زمين افتاده بودند و خداوند مسلمانان را از كفار قريش جدا نموده بود . اينك قدرت « اللّه » بر مسلمانان آشكار گرديده بود و حال با كمال آرامش و بدون هيچ شائبه‌اى او را پرستيده و محمد ( ص ) را هم خدمتكار او مىدانستند . البته از ديدگاه محمد ( ص ) اين واقعه بازسازى يك داستان دينى تاريخ نبود ، بلكه واقعيتى بود كه در مقابل چشمان حيرت‌زده مسلمين به وقوع پيوست . همه ساله يهوديان پيروزى عبور از دريا را در روز كيپور « 1 » روزه گرفته و بدين وسيله ياد آن را گرامى مىدارند . طبرى چنين نقل مىكند :\r\nوقتى پيامبر ( كه خداوند او را رحمت كند ) به مدينه آمد ديد كه يهوديان در عاشورا ( دهم ماه محرم ) روزه مىگيرند . سؤال كرد كه دليل اين كار چيست . گفتند به خاطر نجات موسى و اسرائيل از دست فرعون است . او گفت ما حق بيشترى در اين كار داريم ، پس هم خود روزه گرفت و هم به امت دستور داد تا در آن روز روزه بگيرند . 26\r\nدر آن زمان محمد ( ص ) سعى داشت تا دين اسلام را براساس سنت‌هاى يهوديان الگوسازى نمايد ، « 2 » اما چند هفته قبل از بدر با تغيير قبيله خود را به كلى از روش اديان قديمى مجزا نمود . چند روز پس از پيروزى ، در نهم ماه رمضان ، اعلام نمود كه روزه روز عاشورا ديگر بر امت واجب نبوده و به جاى آن ماه رمضان را به يمن پيروزى ( فرقان ) در بدر روزه بگيرند . بدين ترتيب روزه ماه رمضان اولين بار در مارس 625 واجب و به عنوان يكى از اصول پنجگانه مسلمانان تعيين گرديد . « 3 »\r\nاما محمد ( ص ) تشخيص داد كه روى ديگر اين اوضاع بسيار تيره و تار است ، زيرا مسلمانان درگير يك جنگ تمام عيار با قريش شده بودند . مكه متكى بر اعتبار خود بود ، پس قريش بايد اين حقارت را جبران نمايد ، در غير اين صورت ادامه\r\n\r\n\r\n","description":"","footnote":"\r\n( 1 ) -  Yom Kippur \r\n( 2 ) - پيامبر اكرم چنين قصدى نداشت و هرچه مىگفت و هرچه مىكرد به وحى و امر خداوند بود و احكام و سنت‌هاى اسلام نيز به تدريج از جانب خداوند بر پيامبر نازل مىگرديدند .\r\n( 3 ) - روزه جزء اصول دين نيست و بلكه جزء فروع دين مىباشد .\r\n","page_name":" 241 ","page_number":245},
  {"content":"\r\n\r\nحيات آن به عنوان يك قدرت عربى غيرممكن بود . آنها مجبور بودند تا انتقام پنجاه كشته خود را بگيرند . پس امت بايد خود را آماده يك جهاد ديگر مىنمود . اما بر خلاف بنىاسرائيل كه پس از عبور از درياى سرخ كليه دشمنان خود را از ريشه برانداخت ، محمد ( ص ) قصد نابودى كامل قريش را نداشت . به هر صورت او بايد برنده جنگ باشد ، ولى او به محض پيروزى با اسراى قريش به ملاطفت رفتار كرد .\r\nپس از جنگ بدر او دستور داد دو تن از اسراى بدر را بكشند ، به دليل آنكه اين دو حملات عقيدتى بسيار تندى را قبل از هجرت بر او تحميل مىنمودند و او به هيچ وجه حاضر نبود در اصول خود با كسى مدارا نمايد ، و اين نوع حملات را نيز بسيار تهديدكننده مىيافت . ولى بقيه اسرا با احترام به مدينه آورده شده و در خانه كسانى كه آنها را به اسارت گرفته بودند اسكان دادند . قرآن نيز بلافاصله شروع به اشاعه سياست انسان دوستانه در مورد اسرا نمود . قرآن بدرفتارى با اسرا را منع و اشاره نمود كه در هر صورت آنها يا بايد آزاد شوند يا در مقابل غرامت برگردانده شوند . براى پرداخت غرامت به زندانيان اجازه كار براى به دست آوردن پول داده مىشد تا بتوانند آزادى خود را بخرند . در اين مورد كسانى كه آنها را به اسارت گرفته بودند نيز موظف مىشدند كه به اين اسرا كمك مادى نمايند تا آزادى خود را بخرند . 27\r\nحديث ديگرى اشاره دارد به اينكه مسلمانان با اسراى خود بايد مانند اعضا خانواده خود رفتار نمايند . در اين روايت محمد ( ص ) مىگويد : « شما به آنان ( اسرا ) همان‌گونه غذا بدهيد كه به اعضا خانواده خود مىدهيد ، همان‌گونه آنان را بپوشانيد كه خود را مىپوشانيد ، اگر آنان را بر كارى سخت مىگماريد حتما خود نيز به آنها كمك نمائيد » . 28 ذكر اين نكته را به جا مىدانم كه با در نظر گرفتن قوانين قرآن و سنت پيامبر اسلام جاى بسى تعجب است كه امروزه روش برخورد مسلمانان با گروگان‌هاى جنگى خود درست در جهت مخالف مسائل ذكر شده قرار دارد . در حقيقت مىتوان اذعان داشت كه روش اسلامى در هيچكدام از اين گروگان‌گيرىها اعمال نمىگردد . مسلمانان شيعه كه با اسرا جنگى خود رفتارهاى غيرانسانى مىنمايند و حاضر به آزادى و بازگرداندن آنها به خانواده‌هايشان نيستند ، در مسير اهداف اوليه اسلام حركت نكرده و روح متعالى دستورات اسلامى را جريحه‌دار مىنمايند . « 1 »\r\n\r\n\r\n","description":"","footnote":"\r\n( 1 ) - بهتر بود مؤلف محترمه اظهارات خود را از روى علم مطرح مىكردند .\r\n","page_name":" 242 ","page_number":246},
  {"content":"\r\n\r\nاسراى بدر اشخاص گمنامى نبودند ، بيشتر آنها دوستان و اقوام مهاجرين به شمار مىرفتند . سوده ، همسر محمد ( ص ) همين‌كه پسر عمو و شوهر خواهر خود سهيل را ديد كه با حقارت تمام دستهايش را از پشت بسته‌اند و در گوشه اطاق سر به زير انداخته است كنترل خود را از دست داد . احساسات سنتى قبيلگى چهره‌اش را برافروخت و اسلام را به فراموشى سپرد . فرياد برآورد : « اى پسر ابو يزيد ، خيلى زود خود را تسليم نمودى . بهتر بود با افتخار مىمردى و در اين حال تو را نمىديدم » . ولى بلافاصله با شماتت همسرش كه از در وارد شده بود به حال اوليه خود بازگشت .\r\n« سوده ، آيا تو عليه خداوند و پيامبرش شعار مىدهى ؟ » 29 اما احساسات فاميلى خود محمد ( ص ) نيز برانگيخته شده بود . او آن شب را تا صبح نخوابيد ، نمىتوانست عمو و عموزاده‌هاى خود را در اسارت و ناراحتى ببيند . سحرگاهان دستور آزادى همه اسرا را داد . « 1 » همدردى و رأفت قرآنى به انجام رسيده بود . به همين دليل بعضى از اسرا آنچنان از زندگى خالصانه و برادرانه امت به شعف آمده بودند كه به اسلام گرويدند . از اين ميان داستان اسلام آوردن عمير بن وهب از همه جالب‌تر بود . او كسى بود كه در جنگ بدر قريش را به ترك مخاصمه تشويق مىكرد . پس از جنگ به مكه برگشت ، ولى پسر عمويش صفوان بن اميه او را تشويق كرد تا به مدينه بازگشته و ترتيب قتل محمد ( ص ) را بدهد . اما به محض ورود به مدينه توسط محمد ( ص ) و يارانش دستگير گرديد و او هم به عوض قتل پيامبر مسلمان گرديد .\r\nيكى از اسرا ، داماد محمد ( ص ) ابو العاص بود كه در دين پدران خود پايدارى مىنمود . همسر او زينب ، دختر پيامبر ، كه هنوز در مكه زندگى مىكرد ، برادر شوهر خود را همراه با غرامت خواسته شده براى شوهرش به مدينه فرستاد . غرامت شامل پولى بود كه خود او تهيه كرده بود ، به علاوه دستبندى كه متعلق به مادرش خديجه بود . محمد ( ص ) با ديدن دستبند آنچنان احساساتى گرديد كه رنگ از رخسارش پريد . بلافاصله از مسلمانانى كه عاص را دربند داشتند تقاضا كرد كه او را رها كنند\r\n\r\n\r\n","description":"","footnote":"\r\n( 1 ) - آرى پيامبر در آن شب از صداى ناله عمويش عباس نخوابيد ، ولى هرگز دستور آزادى اسرا را نداد . هنگامى كه اظهار داشت من ديشب از ناله عمويم عباس نخوابيدم مسلمانان گفتند يا رسول اللّه او را آزاد كنيد ، فرمود : نه ، عباس نيز مانند بقيه اسرا مىباشد ؛ هر تصميمى كه راجع به همه اسرا قطعى شد راجع به عباس هم بايد انجام گيرد و مسلمانان تصميم گرفتند تا در مقابل آزادى اسرا فديه بگيرند ، چنان كه در نوشته‌هاى مؤلف نيز همين موضوع ديده مىشود .\r\n","page_name":" 243 ","page_number":247},
  {"content":"\r\n\r\nو آنها هم با خوشحالى پذيرفتند . سپس از عاص خواست تا مسلمان شود ولى او نپذيرفت . بنابراين خواست تا دخترش زينب و نوه‌اش امامه را به مدينه بفرستد . اين دستور چنين مشخص نمود كه ديگر ادامه پيوند زناشوئى بين مسلمانان و بت‌پرستان مقدور نخواهد بود . ابو العاص با غم فراوان پذيرفت ، و اگرچه زينب را بسيار دوست داشت ولى مىدانست كه ادامه زندگى او با اين شرائط ديگر در مكه امكان‌پذير نيست .\r\nجدائى زينب تا حدودى محمد ( ص ) را آرام نمود ، زيرا هنگامى كه او از بدر بازگشت باخبر شد كه رقيه زيباترين دختر او فوت كرده است . عثمان بسيار بىتابى مىنمود ، ولى هنگامى كه شنيد محمد ( ص ) دختر ديگرش ام كلثوم را براى ازدواج با او در نظر گرفته است آرامش يافت و از اين موضوع با خوشحالى استقبال نمود .\r\nمحمد ( ص ) به همراه فاطمه ، جوان‌ترين دخترش ، بر سر مزار رقيه رفت و با اندوه فراوان آنچنان مىگريست كه مجبور مىشد با عبايش اشك‌هاى خود را پاك نمايد .\r\nدر اين زمان فاطمه 18 ساله شده بود و زمان ازدواج او نيز فرا رسيده بود . ابو بكر و عمر هر دو براى ازدواج با فاطمه پيش قدم گرديدند ، ولى محمد ( ص ) فكر ديگرى را در سر مىپروراند . او فاطمه را براى على ( ع ) كه او را همانند فرزندش تربيت كرده و از دوران كودكى در كنار فاطمه و مانند برادر او بزرگ شده بود در نظر گرفته بود .\r\nعلى ( ع ) به علت فقر شديد مالى در ازدواج دودل بود . او جز زره و شمشيرش هيچ چيز ديگرى نداشت و از ابو طالب هيچ ارثى به او نرسيده بود . ولى محمد ( ص ) او را تشويق نمود كه به خداوند متكى باشد و از هيچ چيز نهراسد . آن دو ، چند هفته پس از جنگ بدر ازدواج كردند .\r\nدر همين زمان محمد ( ص ) تصميم گرفت تا همسر ديگرى اختيار كند . دختر عمر ، حفصه ، به تازگى بيوه شده بود . شوهر او خنيس بن حذافه ، زمانى كه از حبشه بازگشت با حفصه ازدواج نمود ، ولى مدتى پس از بدر درگذشت . او زيبا و جاافتاده بود . مانند پدرش خواندن و نوشتن را به خوبى مىدانست و همانند او تندخو بود ، البته تندخوئى همراه با شرم و حيائى خاص . زمانى كه عدّه حفصه به پايان رسيد ، عمر او را به عثمان پيشنهاد نمود ، بىخبر از آنكه محمد ( ص ) عثمان را براى ام كلثوم در نظر گرفته است . پس او را به ابو بكر پيشنهاد كرد . ابو بكر در مقابل پيشنهاد با نوعى\r\n\r\n","description":"","footnote":"","page_name":" 244 ","page_number":248},
  {"content":"\r\n\r\nشرمسارى سكوت اختيار كرد . زمانى كه عمر براى شكايت از دوست و همراهانش كه حاضر به ازدواج با دختر او نشده بودند نزد محمد ( ص ) رفت ، در نهايت تعجب ديد محمد ( ص ) خود را به عنوان داماد آينده به او پيشنهاد كرد . ابو بكر نيز سوء تفاهم پيش آمده با عمر را با اين دليل كه از قصد محمد ( ص ) آگاه بوده بر طرف نمود .\r\nمراسم عروسى در اوايل سال 625 برپا گرديد . بدين ترتيب محمد ( ص ) روابط سياسى خود را با دو تن از نزديك‌ترين يارانش محكم و استوارتر نموده بود . او حالا داماد هر دوى آنان بود .\r\nعايشه از ورود حفصه بسيار خوشحال بود . اگرچه او نسبت به همسران بعدى پيامبر حسودى مىنمود ولى در اين مورد با توجه به رفاقت و دوستى بسيار نزديك پدرانشان مىتوانست دوستى آنان محكم و استوار گردد . از آنجا كه عايشه هنوز خيلى جوان بود ، به نظر مىرسد حفصه در مسائل مختلف رهبرى او را به عهده داشته است . آنها با سوده نيز روابط متعادلى را برقرار نمودند ، ولى نهايتا به علت جوان بودن از دست انداختن و شوخى با او لذت مىبردند .\r\nيكروز تصميم گرفتند او را به بازى بگيرند . به او گفتند دجال ، جانور دروغينى كه حالت افسانه‌اى براى مسلمين داشت ، ظهور كرده است . سوده كه به شدت ترسيده بود به درون تنور آشپزخانه براى فرار از دست اين موجود وحشتناك پناه برد . دو دختر شاداب و شيطان بلافاصله پيش محمد ( ص ) رفته و داستان را با خنده براى او تعريف كردند و بلافاصله براى نجات سوده به آشپزخانه بازگشتند . سوده خاك‌آلود بيرون آمد و از اينكه شنيد دجال ظهور نكرده بسيار خوشحال شد و گفت : خوشحالم از اينكه اين غول وحشتناك به دو خواهر عزيزم كه همسران پيامبر هستند نتوانسته آسيبى برساند .\r\nولى زندگى هميشه هم براى همسران جوان سرگرم‌كننده نبود . يك روز عايشه كه هنوز در سنين نوجوانى بود توسط محمد ( ص ) براى نگهبانى يك اسير گمارده شد . عايشه سرگرم كارى بود كه اسير فرار كرد . همين‌كه محمد ( ص ) از فرار اسير باخبر شد عايشه را نزد خود خواند و با عصبانيت بر او فرياد كشيد : « خداوند دستان تو را ببرد » . و به سرعت به تعقيب فرارى پرداخت . پس از دستگيرى زندانى با او به منزل برگشت و در كمال تعجب ديد كه عايشه به دستانش مات شده و از جايش\r\n\r\n","description":"","footnote":"","page_name":" 245 ","page_number":249},
  {"content":"\r\n\r\nتكان نمىخورد . او سؤال كرد « چه بر عايشه آمده است ، آيا جن‌زده شده است ؟ » عايشه پاسخ داد : « منتظرم ببينم كه كدام دستم را خداوند اول خواهد بريد » .\r\nمحمد ( ص ) درحالىكه از عمل خود پشيمان و شرمنده شده بود به دختر كوچك گفت : « مرا ببخش من حتما دعا خواهم كرد كه خداوند كسانى را كه من آنان را شماتت كرده‌ام مورد بخشش خود قرار دهد » . « 1 »\r\nجايگاه محمد ( ص ) پس از بدر ارتقا يافته بود ، ولى تمامى انصار هم از اين موضوع خوشحال نبودند . عليرغم غرور و شعف حاصل از پيروزى ، آنها مىدانستند كه پيروزى بر قريش چندان كار آسانى نخواهد بود . بنابراين در سال پس از بدر ، مسلمانان بسيار نگران و مشوش بودند ، زيرا مىشنيدند كه قريش در حال تدارك جنگ با يارى گرفتن از قبائل صحرانشين است . ابن ابىّ و گروه مخالفين به اين نگرانى بيشتر دامن‌زده و مدام شايع مىنمودند كه مدينه با ورود مسلمانان دچار بحران گرديده است و حال نيز در آستانه سقوط قرار دارد . درست است كه اين منطقه قبل از ورود محمد ( ص ) در حال پاره پاره شدن بود ولى حالا تمام عربستان در مقابل آن قرار گرفته است . ابن ابىّ اعلام كرد كه من حاضر به پيروزى قرآن و وحى هستم ، ولى نظريات شخصى محمد ( ص ) را قبول ندارم ، زيرا او به اين ترتيب مدينه را در خطر نابودى كامل قرار داده است . ولى حقيقت همان چيزى بود كه قرآن مىگفت . وقتى آيه جهاد نازل گرديد اين گروه از ترس مردن نزديك به مرگ بودند . 30\r\nاين ابىّ به وسيله قبائل يهودى مدينه حمايت مىگرديد ، كه تمامى آنها از موقعيت جديد محمد ( ص ) به وحشت افتاده بودند و ضمنا مكه را نيز به عنوان هم‌پيمان نزديك خود مىشناختند . براى مثال ، بلافاصله پس از بدر ، يكى از شعراى معروف يهود ، بنام كعب بن اشرف به مكه رفت و در آنجا با سرودن اشعار آتشين مردم را به مقابله و انتقام‌گيرى از محمد ( ص ) و مسلمين تشويق نمود .\r\nآه كه زمين در آن روز كه آنها كشته شوند دهان باز كرد و همه مردم را بلعيد ، تا كسى نباشد كه بگويد كسانى كه مورد اعتماد شما بودند چگونه كر و كور ، خشك و\r\n\r\n\r\n","description":"","footnote":"\r\n( 1 ) - تمامى وقايع اين دو صفحه ساخته و پرداخته دروغ‌پردازان تاريخ‌ست كه عالما و عامدا جعل شده‌ست و مأخذ صحيح ندارند .\r\n","page_name":" 246 ","page_number":250},
  {"content":"\r\n\r\nبىروح زندگى مىكنند . 31\r\nاشعار كعب براى مردم قريش روشن ساخت كه همه اهالى مدينه نيز از محمد ( ص ) پشتيبانى نمىنمايند . قبائل يهودى مدينه قوى و صاحب‌نام بودند . آنها همگى داراى سپاهيان كارآزموده و جنگاورى بودند كه در صورت همكارى با قريش مىتوانستند خطرآفرين باشند . از آنجا كه شعر در تهييج اعراب نقش مهم و تعيين‌كننده‌اى را بازى مىنمود ، اشعار كعب نيز قريش را آنچنان منقلب ساخت كه تمامى نااميدى و سرخوردگى حاصل از بدر را فراموش نمودند .\r\nابو سفيان پس از واقعه هولناك بدر تبديل به مرد اول مكه شده بود . خيلى از سران قريش در جنگ كشته شده بودند و ابو لهب بزرگ‌ترين دشمن پيامبر نيز مدتى پس از بدر مرده بود . بنابراين ابو سفيان بايد گروه مخالفين محمد ( ص ) را رهبرى مىكرد . بلافاصله پس از بدر شوراى رهبرى مكه تشكيل و تصميم گرفته شد تا منافع كاروان تجارى را كه ابو سفيان از مهلكه « بدر » بيرون برده بود براى تداركات جنگ بعدى اختصاص دهند . ضمنا ابو سفيان براى نشان دادن قدرت قريش به مسلمانان امكان انجام يك غزوه را نيز سريعا آماده نمود . او به همراه 200 نفر به اطراف مدينه رفت و بدون آنكه كسى متوجه شود به نزد قبيله بنى نضير ( قبيله كعب ) رفت . رئيس قبيله ، سلّام بن مشكم ، با او بسيار مهربان برخورد نمود و اطلاعات زيادى در مورد مسلمانان مدينه به او داد . فرداى آن روز ابو سفيان و يارانش به مزارع و باغ‌هاى اطراف مدينه حمله كرده و ضمن سوزاندن درختان خرما و لگدكوب كردن مزارع و محصولات ( كارى كه در تاريخ اعراب سابقه نداشت و كليه سنت‌هاى قبيله‌اى را ناديده مىگرفت ) ، دو كشاورز را كه در زمين مشغول كار بودند از پاى درآوردند .\r\nمحمد ( ص ) با شنيدن اين موضوع گروهى از مسلمين را به مقابله آنان فرستاد .\r\nابو سفيان و يارانش با شنيدن اين خبر عقب‌نشينى كرده و سريعا فرار نمودند . ابن اسحاق مىگويد : « آنان چنان وحشت‌زده بودند كه هرچه از اسباب و لوازم اضافى داشتند براى سبك كردن اسب‌ها بر زمين ريخته و سريعا گريختند » .\r\nوجود قبائل يهود براى محمد ( ص ) خطر دوجانبه‌اى را ايجاد مىنمود . اگر سپاه قريش از جنوب به مدينه حمله مىكرد دو قبيله بزرگ يهودى مىتوانستند با آنها هم‌پيمان شده و متحدا به جنگ با مسلمانان بپردازند . اگر از شمال حمله مىكرد ، كه\r\n\r\n","description":"","footnote":"","page_name":" 247 ","page_number":251},
  {"content":"\r\n\r\nدر حقيقت انتخاب بهترى براى آنان بود ، قبائل يهودى از پشت سر امكان حمله به سپاه اسلام را مىيافتند . محمد ( ص ) دريافت كه بايد اين معضل را پايان دهد .\r\nيهوديان مسلمان شده به او خبر دادند كه قبيله كوچك بنى قينقاع به دشمنى با مسلمانان برخواسته‌اند . قبل از هجرت اين قبيله هم‌پيمان ابن ابىّ بود و پس از جنگ بدر تصميم گرفتند كه پيمان خود را با محمد ( ص ) شكسته و مجددا با ابن ابىّ متحد شوند تا بدين ترتيب گروه مخالفان را قدرت بيشترى ببخشند . محدوده زندگى آنها به مركز مدينه نزديك‌تر بود و بر خلاف دو قبيله ديگر كشاورز نبوده بلكه بيشتر به كار آهنگرى و صنايع دستى مشغول بودند . بلافاصله پس از جنگ بدر و ماجراى كعب ، محمد ( ص ) به ديدار اين قبيله رفت و از آنان خواست تا به روش دينى خود به دين اسلام بگروند . يهوديان قينقاع در سكوتى كه با نوعى خشم و سرپيچى درونى همراه بود به حرف‌هاى او گوش كرده و چنين جواب دادند : « اى محمد ( ص ) ما هيچ علاقه‌اى به باقى ماندن در امت نداريم ، تو فكر مىكنى كه ما ملت تو هستيم . خودت را گول نزن . تو در بدر با مردانى روبرو شدى كه هيچ دانشى از جنگ و كارزار نداشتند ، پس بهترين‌هاى آنها را از آنان گرفتى ، اگر ما به اميد خداوند با تو بجنگيم خواهى ديد كه ما بهتر از آنها هستيم » . 32 پس از اين تهديد ، محمد ( ص ) بازگشت و به انتظار اتفاقات جديد نشست .\r\nچند روز بعد اتفاقى در بازار قينقاع روى داد . يك طلاساز يهودى شوخى كثيفى با يك زن مسلمان نمود . او دامن زن را از پشت به بالاى لباس او سنجاق زد كه در نتيجه هنگامى كه زن از جايش بلند شد تمام بدن او نمايان گرديد . احساس تنفر آنچنان بين يهوديان و مسلمانان بالا گرفت كه هنگامى كه يكى از انصار با خشم به طلاساز پرخاش كرد نزاع شديدى بين يهوديان و مسلمانان بالا گرفت و در نتيجه يك يهودى و يك مسلمان كشته شدند . چون ضايعات طرفين يكسان بود از محمد ( ص ) خواستند كه به عنوان قاضى بين طرفين حكميت نموده و صلح را برقرار نمايد . اما يهوديان از قبول اين داورى سرباز زدند ، سپس به درون قلعه خود رفته و از متحدان خود درخواست كمك جنگى نمودند . قينقاع حدود 700 مرد جنگى داشت و اگر متحدانش به او پاسخ داده و نيروى كمكى ارسال مىداشتند ، محمد ( ص ) به هيچ‌وجه قادر به شكست آنان نبود . ابن ابىّ كه براى كمك به قينقاع مردّد بود\r\n\r\n","description":"","footnote":"","page_name":" 248 ","page_number":252},
  {"content":"\r\n\r\nموضوع را با عبادة بن صامت به مشورت گذارد . ولى عبادة كه مسلمان متعهدى بود به او پاسخ داد كه اتحاد آنان با يهوديان به دليل عهدنامه خود يهوديان با محمد ( ص ) شكسته شده است . قينقاع خود را آماده مىساختند تا با يارى متحدان خود شورشى عظيم بر ضد محمد ( ص ) و مهاجرين در مدينه راه اندازند ، ولى در كمال تعجب دريافتند كه هيچكدام از اعراب مدينه حاضر به كمك نبوده و خود آنها در انزوا قرار گرفته‌اند . آنها دو هفته براى پاسخ ابن ابىّ صبر كردند ولى نهايتا مجبور به تسليم بلاشرط گرديدند .\r\nابن ابىّ بلافاصله نزد محمد ( ص ) رفته و از او درخواست كرد تا با قينقاع به ملاطفت رفتار كند . زمانى كه پيامبر از پاسخ دادن سرباز زد ، او يقه محمد ( ص ) را گرفته با او گلاويز شد . محمد ( ص ) به شدت عصبانى و رنگ پريده شده بود ، ولى ابن ابىّ اصرار داشت : « چگونه مىتوانى با متحدان قديمى خود كه بارها تو را يارى رسانيده‌اند چنين رفتارى داشته باشى ؟ » او مىدانست كه براساس قوانين سنتى اعراب محمد ( ص ) حق دارد تا تمام قبيله را محكوم به مرگ نمايد ، ولى محمد ( ص ) آنها را بخشيد و سپس دستور داد براى هميشه جلگه مدينه را ترك نمايند . ابن ابىّ را نيز مأمور ساخت آنها را تا بيرون مدينه بدرقه نمايد . قينقاع نيز كه پى برده بودند ابن ابىّ ديگر قدرتى براى كمك به آنان ندارد حاضر به ترك مدينه گشتند . آنها دست به قمارى زدند كه به هيچ‌وجه پيش‌بينى باخت در آن را نمىكردند ، زيرا قدرت محمد ( ص ) را بسيار كم ارزيابى نموده بودند و تشخيص ندادند كه سيستم قديمى قبيلگى كاملا برچيده شده است . آنها فكر مىكردند به محض درخواست كمك متحدين قديمى فورا به يارى آنها خواهند شتافت . آنها مدينه را بدون هيچ مخالفتى ترك نمودند درحالىكه مىدانستند بسيار خوش‌شانس بوده‌اند كه جان خود را در اين راه از دست نداده‌اند . ترك كردن منطقه به عنوان يك مجازات مسأله‌اى بود كه براى اغلب قبائل عرب در دوران قبل از اسلام اتفاق مىافتاد و همه ساكنان مدينه نيز با آن آشنائى داشتند . قينقاع پس از ترك مدينه به شمال رفته و در وادى القراء نزديك مرز سوريه به يك قبيله يهودى ديگر پناهنده شدند .\r\nبراى غربيان بسيار مشكل است درك كنند كه چرا محمد ( ص ) با يهوديان چنين رفتارى مىنمود ، زيرا با شنيدن اين داستان‌ها همان تصورات مذمومى كه از قبل ذهن\r\n\r\n","description":"","footnote":"","page_name":" 249 ","page_number":253},
  {"content":"\r\n\r\nآنان را تسخير نموده است مجددا ظهور مىكند . ولى تلاش محمد ( ص ) در كنترل سه قبيله بزرگ جلگه مدينه با نفرت مذهبى كه در طول هزار سال بر دل مسيحيت اروپا نسبت به ساير اديان سايه انداخته بود كاملا متفاوت بود . تعصبات خشك و وحشيانه مسيحيان اروپا ، سرانجام آثار خود را در قتل‌عام يهوديان توسط هيتلر نشان داد . اما محمد ( ص ) هرگز چنين ترس و تعصبى را از خود نشان نداد ، او هيچ علاقه‌اى نداشت كه مدينه را به فودن راين « 1 » تبديل كند . مقابله با قينقاع صرفا سياسى بوده و هيچگاه به ساير قبائل كوچك مدينه كه حاضر بودند در كنار مسلمانان زندگى مسالمت‌آميزى داشته باشند بسط و توسعه نيافت .\r\nزمان براى امت بسيار حساس و خطرناك شده بود ، آنان به خوبى مىدانستند كه حمله بزرگ قريش در راه است و به سادگى نمىتوانستند احتمال چنين حمله‌اى را هضم نمايند . درهم ريختن قينقاع در حقيقت زنگ خطرى براى ديگر مخالفان مانند ابن ابىّ و طايفه يهودى بنى نضير به حساب مىآمد . اين حادثه نشان داد كه محمد ( ص ) را نمىبايد دست كم گرفت . چندماه بعد موقعى كه كعب از مكه بازگشته و مشغول تهيه اشعار جديد براى تهييج دشمنان اسلام بود ، محمد ( ص ) دستور داد او را ترور نمايند . « 2 » محمد ( ص ) هميشه شعرا را به ديده ظن و بدگمانى مىنگريست : « گفتار آنان هميشه جنبه جادوئى داشت » . در عربستان شاعر هميشه به عنوان سلاح تيز و مرگبارى محسوب مىگرديد . محمد ( ص ) نيز نمىتوانست تحمل كند تا كعب با اشعار حماسى و سحرانگيز خود قبائل صحراگرد اطراف مكه را وادار به اتحاد با ابو سفيان براى جنگ با مسلمين بنمايد . بنى نضير كه پس از حادثه قينقاع و ترور كعب بسيار با انضباط و سر به راه شده بودند پيش محمد ( ص ) رفته و شكايت نمودند كه او يكى از رؤساى آنان ( كعب ) را به قتل رسانيده است . محمد ( ص ) مىدانست كه آنها ( بنى نضير ) هم به اندازه كعب خطرناك هستند ، ولى با آنان به آرامى برخورد كرده و گفت : « من افكار مخالف را مىپذيرم ولى براى تحريك و\r\n\r\n\r\n","description":"","footnote":"\r\n( 1 ) -  Fudenrein \r\n( 2 ) - كعب يك يهودى بود كه با پيمان‌شكنى خون خود را مباح نموده بود و لذا توسط مسلمين به قتل رسيد . والّا پيامبرى كه دينش ترور را ممنوع نموده است چگونه دستور ترور مىدهد . خود پيامبر فرمود : « الاسلام قيّد الفتك » ( اسلام ترور را جائز نمىداند ) .\r\n","page_name":" 250 ","page_number":254},
  {"content":"\r\n\r\nاغتشاش هيچ گذشتى در كار نخواهد بود » . او سپس پيشنهاد كرد كه يك عهدنامه اختصاصى با بنى نضير ، علاوه بر پيمان عمومى قبلى ، بسته شود تا بدين وسيله امنيت آنها در مقابل سكوت و همراهى كه با امت برقرار مىسازند تأمين گردد . بنى نضير از اين پيشنهاد به خوبى استقبال كردند . بدين ترتيب ، محمد ( ص ) ضمن آنكه منتظر حمله قريش بود ، دشمنان خانگى را نيز مهار مىنمود .\r\nمهارت‌هاى محمد ( ص ) در حل بحران‌هاى مدينه ، موقعيت او را روزبه‌روز مستحكم‌تر مىنمود ، ولى هنوز به عنوان رياست امت مورد قبول نبود . او تهديد مشترك قينقاع و ابن ابىّ را بدون كمك عباد بن صامت نمىتوانست حل نمايد . به هر حال او يك پنجم ( خمس ) دارائىهاى باقى مانده از قينقاع را دريافت كرد . رسم معمول اعراب اين بود كه يك چهارم غنائم به دست آمده هر جنگ را رئيس قبيله دريافت مىنمود . او موظف بود كه اين غنائم را در بين فقرا و مستمندان به عنوان كمك و نوع‌دوستى تقسيم نمايد . دريافت خمس محمد ( ص ) را تا حدى از ساير رؤسا متمايز ساخته ، و نشان داد كه او هم طراز و همرتبه آنان گرديده است . در حالى كه همه بىصبرانه منتظر حمله بزرگ مكه بودند ، او به اعتبار به دست آمده از بدر قدرت بيشترى مىبخشيد . به محض دريافت خبرى مبنى بر همكارى قبائل صحراگرد با مكه براى اتحاد بر ضد مسلمانان ، گروه جنگاوران مسلمان به آنان حمله كرده و باعث فرار و دور شدن آنان از مدينه مىگرديد . در اواخر تابستان تصميم گرفت تا سرافكندگى ديگرى براى قريش به وجود آورد . از زمان بدر ، كاروان‌ها قادر به انتخاب راه درياى سرخ براى رفتن به سوريه نبودند ، اما صفوان ابن اميه تصميم گرفته بود كاروانى بزرگ را از راه نجد به عراق ببرد ، يعنى از شرق مدينه عبور نمايد . اين راه دشوارتر از راه معمولى بود ، به خصوص آنكه ايستگاه‌هاى آبرسانى ( چاه‌ها ) بسيار پراكنده بودند . با اين وجود ، صفوان با حمل آب ذخيره ، كاروانى بزرگ را هدايت مىنمود كه حاوى صد هزار درهم نقره بود . محمد ( ص ) مىخواست اخبار كاروان را به دست آورد . بنابراين زيد را مأمور كسب خبر نمود .\r\nزيد و همراهانش در محل چاه‌هاى قرده به كاروان رسيدند و آهسته به آن نزديك شدند . محافظين كاروان كه داستان شجاعت‌هاى مسلمين را شنيده بودند با ديدن آنها كاروان را رها كرده و پا به فرار گذاشتند .\r\n\r\n","description":"","footnote":"","page_name":" 251 ","page_number":255},
  {"content":"\r\n\r\nقريش به تدارك جنگ سرعت بخشيدند ، ولى زمان آن را به بعد از فصل زمستان موكول نمودند . سرانجام در يازدهم مارس 625 ، سه هزار مرد جنگى ، سه هزار شتر و دويست اسب مكه را به طرز باشكوهى به طرف مدينه ترك نمودند . آنان به وسيله متحدين صحراگرد خود ، احابيش ، ثقيف از طائف ، و عبد منات همراهى مىشدند .\r\nدر بيست و يكم مارس سپاه به مدينه وارد شده و در شمال غربى در پاى كوه احد اردو زد . محمد ( ص ) و يارانش از حركت سپاه قريش فقط يك هفته پيش از آن باخبر شده بودند . بنابراين فرصتى براى جمع‌آورى محصولات نبود ، فقط توانستند مردم پراكنده در مزارع و احشام آنان را به داخل شهر آورده و امنيت آنان را حفظ نمايند . به محض ورود سپاه دشمن ، شوراى جنگى رؤساى مدينه تشكيل شد . با تجربه‌ترها احتياط شديدى را پيشنهاد مىنمودند . همه بايد در داخل شهر بمانند و از رفتن به بيرون شهر خوددارى نمايند . چون حفظ يك محاصره معمولا در عربستان كار دشوارى بود ، سابقه نشان مىداد كه دشمن پس از مدتى محاصره را ترك كرده و باز خواهد گشت . اما جوان‌ترها با اين ايده مخالف بوده و مىگفتند : حال كه با يارى خداوند در بدر با 350 نفر قريش را شكست داديم ، پس حتما باز هم خداوند ما را يارى خواهد نمود . اين گروه به وسيله كشاورزانى كه محصولاتشان در خارج مدينه مانده بود و طاقت ديدن نابودى آن را به وسيله قريش نداشتند ، پشتيبانى مىشدند . بالاخره گروه جوانان پيروز شدند و قرار شد روز و نحوه تداركات جنگ تعيين گردد .\r\nولى بعدا هيجان اين بازىهاى شكارى به خونسردى گرائيد ، به خصوص وقتى اشخاصى مانند سعد بن معاذ اظهار داشتند كه آنها به استقبال يك فاجعه مىروند .\r\nآنها قبول كردند كه در شهر باقى بمانند ، ولى محمد ( ص ) بر خلاف انتظار همه دستور داد تا براى جنگ آماده شوند . « زمانى كه يك پيامبر زره جنگ مىپوشد ، شايسته او نيست كه تا خاتمه جنگ آن را درآورد » . 33 هرگونه دودلى در اين اوضاع مىتوانست نابودكننده باشد . بنابراين ، در 22 مارس ، ششم شوال ، محمد ( ص ) اسب مخصوص خود را زين كرده و با هزار مرد به سوى احد شتافت ، جائى كه سپاهى سه برابر سپاه او در انتظارش بود . يهوديان به بهانه عيد روز شنبه از همراهى عذرخواهى نمودند ، ولى مسلمانان مىدانستند كه آنها در حقيقت براى پيروزى قريش دعا\r\n\r\n","description":"","footnote":"","page_name":" 252 ","page_number":256},
  {"content":"\r\n\r\nمىكنند . سپاه در نيمه راه احد اردو زد تا صبح شود ولى ناگهان ابن ابىّ تغيير عقيده داده و با سيصد نفر به مدينه بازگشت . او حتى به خود زحمت نداد تا اين مسأله را با محمد ( ص ) در ميان بگذارد ، فقط به گروهى از انصار گفت : من نمىتوانم با گروهى كه تصميم به خودكشى دارند همراهى نمايم . محمد ( ص ) به عوض پيروى از من از گروهى جوان بىتجربه فرمان مىبرد . « من نمىدانم كه چرا ما بايستى زندگانى خود را در اين دام بلا از دست بدهيم » . 34 اين تصميم اگرچه غرورآفرين نبود ولى كاملا قابل درك و منطقى به نظر مىرسيد . اما ابن ابىّ بازى ديگرى را در سر مىپروراند .\r\nدر سال 617 ، او از جنگ بعاث كنار كشيد ، زيرا تشخيص داد كه پيروزى كامل در اين جنگ ممكن نيست و اين تصميم موقعيت او را چنان در مدينه محكم نمود كه زمينه پادشاهى او را فراهم نمود . حال اگر محمد ( ص ) شكست مىخورد ، كه به نظر خيلى محتمل مىرسيد ، او خود را از اين تصميم غلط كنار كشيده بود و مىتوانست سهم خود را در موقعيت رهبرى مدينه مجددا به دست آورد .\r\nصبح فردا سپاه مسلمانان كه به طرز خطرناكى از هم گسيخته شده بود با سپاه قريش رو در رو گرديد . ابو سفيان در جلوى سپاه و در وسط قرار داشت ، در حالى كه خالد بن وليد ، پسر رئيس سابق مخزوم ، در سمت راست ، و عكرمه ، فرزند ابو جهل ، در سمت چپ او قرار داشتند . قبل از آنكه نبرد آغاز گردد ، ابو سفيان جلو آمده و فرياد برآورد : اى اوس و اى خزرج به خانه‌هايتان باز گرديد ، ما را با شما كارى نيست . اما انصار هل هله كشيده و اعلام داشتند : ما هرگز پيامبر خود را تنها نمىگذاريم . سپس ابو عامر ، يكتاپرست اهل مدينه كه پس از هجرت محمد ( ص ) مدينه را ترك كرده و به مكه رفته بود ، جلو آمد و چنين گفت : اى مردمان اوس ، من ابو عامر هستم . مجددا هل هله برآمد كه : خدا چشمان تو را كور كند ، تو خدانشناس و دروغگو هستى . ابو عامر كه بهت‌زده شده بود عقب كشيد . او در مكه ادعا كرده بود كه قبيله من ( اوس ) با يك كلام من به طرف قريش خواهند آمد . سپس زمزمه كرد : پس از آنكه من اين مردم را ترك كردم شيطان در روح آنان نفوذ كرده است . 35 دو سپاه به طرف هم جلو آمدند . در پشت سر سپاه قريش ، همسر ابو سفيان ( هند ) به همراه ساير زنان درحالىكه دف ( تنبورك ) مىزدند با صداى بلند چنين مىخواندند :\r\n\r\n","description":"","footnote":"","page_name":" 253 ","page_number":257},
  {"content":"\r\n\r\nاگر شما برنده شويد ما شما را در آغوش مىگيريم ، فرش‌هاى نرم به زير پاى شما پهن خواهيم كرد . اگر شما مصالحه نمائيد ما شما را ترك خواهيم كرد ، ترك كرده و ديگر هرگز عاشق شما نخواهيم بود . 36\r\nهند ، به شدت از محمد ( ص ) نفرت داشت . او پدرش عتبه ابن ربيعه و دو پسرش را در جنگ بدر از دست داده بود . با خود عهد كرده بود كه جگر حمزه عموى پيامبر را ، كه پدرش در جنگ بدر به دست او كشته شده بود ، پس از كشته شدن او درآورده و به دندان كشد . جنگ شروع شد . بسيار مشكل است كه به‌طور دقيق از آنچه گذشت تصويرى درست ارائه دهيم ، زيرا منابع مختلف روايت‌هاى مختلف ارائه كرده‌اند . در آغاز محمد ( ص ) با همان روش بدر سپاه را متمركز كرده و دستور تيراندازى داد . پس از چند ساعت به نظر مىرسيد كه قريش در حال شكست هستند .\r\nگروهى از تيراندازان كه قريش را در حال فرار ديدند بر خلاف دستور محمد ( ص ) پست‌هاى خود را ترك كرده و به وسط ميدان آمدند . خالد بن وليد با مهارت خاصى درحالىكه مسلمانان فكر مىكردند كه در حال فرار است دره را دور زد و از پشت سر حمله نمود . در اين هنگام سنگى به سر محمد ( ص ) اصابت كرد كه او را گيج نمود . بلافاصله او به محل أمنى انتقال يافت ، ولى به سرعت شايع شد كه محمد ( ص ) مرده است . سپاه قريش كه با مرگ محمد ( ص ) كار را پايان يافته مىدانست دست از مبارزه برداشت ، ولى با بازگشت او سپاهيان اسلام روحيه تازه‌اى يافته و سخت به نبرد پرداختند . نهايتا جنگ با 22 كشته از قريش و شصت و پنج كشته از سپاه اسلام پايان يافت . از سپاه اسلام حمزه ، عبد اللّه بن جحش ، و مصعب از مهاجرين بوده و بقيه از انصارى كه تمايل چندانى به جنگيدن نداشتند بود . پس از نبرد ، قريش به قطعه‌قطعه كردن اجساد بعضى از افراد قبائل صحراگرد پرداختند تا نشان‌دهند كه آنها خيانتكار و نادرست بوده‌اند . يكى از افراد قريش هم شكم حمزه را دريد و جگر او را براى هند برد . هند نيز جگر را به دندان كشيد تا خشم خود را آرام سازد . سپس او گوش و دماغ حمزه را بريد و به عنوان دستبند و انگشتر به دست كرد . او ساير زنان را نيز تشويق به اين كار مىنمود . آنان پس از مدتى ميدان نبرد را با گوشواره ، دستبند و انگشترهائى كه از اجزا بدن كشته‌شدگان درست شده بود ترك نمودند ، درحالىكه ساير زنان قبائل صحراگرد با چشمانى بهت‌زده اين صحنه\r\n\r\n","description":"","footnote":"","page_name":" 254 ","page_number":258},
  {"content":"\r\n\r\nرا تماشا مىكردند . در تاريخ عربستان هرگز از چنين رفتارى ياد نشده بود . اين زنان اصول مرسوم سنتى آنان را آلوده كرده بودند .\r\nقبل از ترك مدينه ، ابو سفيان شنيد كه محمد ( ص ) نمرده است . پس مبارزه با مدينه تمام نشده بود . به عنوان آخرين هشدار او فرياد برآورد « سال بعد در بدر » .\r\nيكى از مسلمانان هم به نمايندگى از محمد ( ص ) فرياد برآورد « منتظر شما خواهيم بود . اين يك وعده ملاقات بين ماست » . 37 مسلمانان عليرغم تلفات سنگين در وضعيت خوبى قرار داشتند و براى نشان دادن قدرت خود به تعقيب سپاه قريش پرداختند . سه روز تعقيب طول كشيد و شب‌ها افراد سپاه مدينه به‌طور گسترده پراكنده شده و در روى كوه‌ها آتش روشن مىنمودند تا وسعت سپاه اسلام بزرگ و گسترده جلوه كند . اين نقشه محمد ( ص ) كارگر افتاده و آن دسته از سپاه قريش كه قصد داشتند با حمله ديگرى به مدينه كار مسلمانان را يكسره نمايند از فكر خود بازماندند .\r\nاما اين جنگ مسلمانان را چندان راضى نساخته بود . اگر پيروزى در بدر نشانه‌اى از لطف و رحمت خداوند به محمد ( ص ) بود ، آيا شكست احد نشانه رويگردانى خدا از محمد ( ص ) نبود ؟ قرآن در سوره سوم خود به اين سؤال پاسخ داد ، با اين اشاره كه « نادرست است شما هر فاجعه و شكستى را به عنوان انتقام خداوند به حساب آوريد » . مسلمين بايد خود را شماتت مىكردند . آنها در جنگ انضباط را رعايت نكرده و از فرامين سرپيچى نمودند . به‌هرحال ، احد نيز نشان خود را داشت :\r\nدر اين جنگ مسلمانان واقعى از خيانتكاران مشخص شدند ، خيانتكارانى كه با ابن ابىّ صحنه را ترك كردند .\r\nبه سادگى مىتوان تصور كرد كه ابن ابىّ و يهوديان مدينه از اين شكست بسيار خوشحال بودند . ابن ابىّ همه جا شعار مىداد كه اگر نصيحت او را گوش كرده بودند اين همه خسارت و كشته بر جاى نمىماند . يهوديان نيز پيوسته بحث مىكردند كه محمد ( ص ) پيامبر نيست ، بلكه مرد جاه‌طلبى است كه براى خودخواهى شخصى همه را به زحمت انداخته است . كدام پيامبر براى امت خود چنين رنج‌هائى را طلبيده است ؟ عمر كه بسيار عصبانى شده بود قصد داشت اينچنين شايعه‌سازان را بكشد ، اما محمد ( ص ) او را آرام كرده و گفت : « قريش ديگر قادر به چنين توهينى نسبت به\r\n\r\n","description":"","footnote":"","page_name":" 255 ","page_number":259},
  {"content":"\r\n\r\nامت نخواهد بود ، و ما مجددا در كعبه نماز خواهيم گذارد » . اما عليرغم اين اطمينان آرامش‌بخش ، احد به شخصيت او در مقابل ابن ابىّ لطمه وارد نموده بود . تا به حال مخالفين بر روى نرده نشسته و ناظر كارها بودند ، اما حالا ابن ابىّ رسما به ميدان آمده بود تا از هر فرصتى براى نابودى محمد ( ص ) استفاده نمايد . در روز جمعه بعد از نبرد ، ابن ابىّ در مسجد كاملا شرمنده گرديد . او كه براى ايراد سخنرانى و اعتراض به محمد ( ص ) آماده شده بود مورد حمله و شماتت دو تن از انصار قرار گرفت . آنها درحالىكه يقه او را گرفته بودند فرياد مىزدند : بعد از آن خيانت دهان خود را بسته نگهدار . او هم مسجد را با عصبانيت ترك كرده و از محمد ( ص ) نيز درخواست دعا و بخشش ننمود . پس از احد ، قرآن به ابن ابىّ و گروه مخالف نام جديدى داد :\r\n« منافقين » ، كه به معناى انسان‌هاى دورو و خيانتكار مىباشند . اما دبيلو مونتگمرى وات معتقد است كه معناى خزندگان يا موش‌ها تعبير بهترى براى ابن ابىّ و يارانش است ، زيرا آنها در روز جنگ از ترس به درون سوراخ‌هاى خود خزيدند . 38\r\nحال مشكلات جدى ديگرى پيش آمده بود كه بايد حل مىشد . هركدام از شصت و پنج مسلمانى كه در احد مرده بودند داراى زنان و فرزندانى بودند كه بايد تحت سرپرستى و مراقبت قرار مىگرفتند . به نظر مىرسد پس از شكست احد بود كه ، با صدور وحى ، اجازه گرفتن چهار زن به مسلمانان داده شد :\r\nو اگر بيم آن داريد كه درباره يتيمان ( دوباره ازدواج با دختران يتيم ) نتوانيد به داد و انصاف رفتار كنيد پس ( با آنها نكاح مكنيد ) و آنچه شما را از ( ديگر ) زنان خوش آيد ، دوگانه و سه‌گانه و چهارگانه بگيريد ، و اگر هم بيم آن داريد كه به دادگرى رفتارى نكنيد ( در چند همسرى ) پس به يك زن بسنده كنيد يا به آنچه مالك آنيد ( كنيزى كه از آن شماست ) ، اين نزديكتر است به آن‌كه ستم نكنيد . 39\r\nمنتقدين غربى محمد ( ص ) سعى كرده‌اند اين موضوع را به عنوان عامل خودخواهى مردان مسلمان معرفى نمايند . فيلم‌هاى معروفى ، همچون حرم ، اين ذهنيت را در بيننده خود القا مىكند كه شيوخ عرب فقط به دنبال شهوت‌رانى و خوش‌گذرانى بوده‌اند و اين روش زندگى بخشى از واقعيت اسلامى است . اما اگر درست توجه شود ، تعدّد زوجات در حقيقت براى شهوت‌رانى بيشتر مردان در نظر گرفته نشده است ، بلكه قسمتى از قوانين اجتماعى روزگار خود بوده است . مشكل كودكان يتيم ، دغدغه خاطر هميشگى محمد ( ص ) از شروع مأموريتش بود . حال به\r\n\r\n","description":"","footnote":"","page_name":" 256 ","page_number":260},
  {"content":"\r\n\r\nدليل بىسرپرست شدن خانواده كشته‌شدگان احد اين مشكل خود را بيش از پيش نمايانگر ساخته بود . مردان كشته شده ، تنها بيوه به جاى نگذاشته بودند ، بلكه فرزند ، خواهر ، برادر و ساير بستگان تحت سرپرستى آنان نيز نياز به حمايت داشتند . اين سرپرستان جديد امكان داشت كه در مورد محافظت اموال يتيمان عادلانه رفتار نكنند : ممكن بود حتى اين زنان را بدون شوهر نگهدارند تا بتوانند از اموال آنها به نفع خود استفاده نمايند . ضمنا اگر مردى با زن تحت سرپرستى خود ازدواج مىكرد تا بدين وسيله اموال او را به دارائى خود بيفزايد غيرطبيعى نبود .\r\nهمچنين به نظر مىرسيد كه تعداد مردان نسبت به زنان در عربستان بسيار كمتر بود . در نتيجه مازاد زنان ازدواج نكرده به حالت بدى منحرف مىگرديدند . قرآن به اين مسأله بسيار اهميت داده و در نتيجه چاره آن را در چند زنى مردان مىبيند . اين دستور به دخترانى كه يتيم شده‌اند اجازه ازدواج و داشتن شوهر و سرپرست مىدهد ، اما اصرار قرآن بر اين است كه مرد در صورتى بيش از يك زن مىتواند اختيار كند كه عدالت را در مورد همه آنها يكسان رعايت كند . همچنين اصرار دارد كه هيچ دختر يتيمى بر خلاف خواست خود نبايستى به عقد سرپرست خود درآيد ، در حالى كه تا قبل از اين دستور دختران يتيم جزو اموال سرپرستان خود محسوب مىشدند . 40 قرآن براى طلاق هم شرايطى تعيين مىنمايد . قبل از اسلام ، زمانى كه زن هنوز در خانه پدر زندگى مىكرد ، زن يا مردى از خانواده پدرى حق داشت كه طلاق او را از شوهرش بگيرد . بنابراين قرآن قدرت مرد را براى رد كردن تقاضاى طلاق از طرف خانواده زن افزايش داده بود ، و او حق داشت كه از اين قانون تبعيت ننمايد ، اما در مقابل شرايط زنان را نيز آسان‌تر نمود . در عربستان چنين مرسوم بود كه مردان هنگام ازدواج با هر زنى هديه‌اى بنام « مهريه » به او مىدادند . معمولا اين هديه توسط بستگان مرد آن زن دريافت مىگرديد ، اما اسلام دستور داد تا اين هديه مستقيما به خود زن داده شود . تا به امروز زنان مسلمان حق دارند با اين پول هر كارى كه مىخواهند انجام دهند : به خيريه كمك نمايند ، براى خود استخر شنا بسازند يا تجارتى را شروع نمايند . در زمان طلاق نيز مرد حق پس گرفتن مهريه را نداشته و بدين ترتيب امنيت زن تأمين مىگردد . 41\r\nمنتقدين غربى اغلب قرآن را به خاطر برخوردى كه با مسأله زن دارد مورد\r\n\r\n","description":"","footnote":"","page_name":" 257 ","page_number":261},
  {"content":"\r\n\r\nسرزنش قرار داده‌اند . آنها اين روش را غيرعادلانه ديده‌اند ، درحالىكه آزادسازى زنان بزرگ‌ترين هدف قلبى پيامبر ( ص ) بود . ضمنا حق برابرى زن در مورد ارث و اينكه او نصف برادرش ( كه براى ازدواج بايد مهريه پرداخت نمايد ) ارث مىبرد مورد انتقاد قرار گرفته است . همچنين در مورد شهادت در امر قضاوت باز هم حق او نصف حق مرد است . در مقام مقايسه با قرن بيستم - زمانى كه ما شاهديم هنوز زنان براى تساوى حقوق خود مىجنگند - اين قوانين قرآنى بسيار دورانديشانه و پيش‌گيرانه به نظر مىرسد . اما مطمئنا براى عربستان قرن هفتم كاملا انقلابى بوده است . « 1 » بايد به خاطر بياوريم كه زنان در آن مقطع چگونه زندگى مىنمودند ، در حالى كه نوزادان دختر زنده به گور شده و زن از هيچ حقوق اوليه‌اى برخوردار نبوده و در حكم كالا به شمار مىآمد . زنان مانند بردگان جزو طبقه پست اجتماعى محسوب مىشدند و از هيچ حق حيات قانونى بهره‌مند نبودند . در اينچنين دنياى بدوى ، آنچه محمد ( ص ) براى زنان آورد خارق العاده و خارج از تصور بود . ايده متعالى سهم الارث داشتن براى زنان يا حق شهادت بسيار عجيب به نظر مىرسيد .\r\nبهتر است به خاطر بياوريم كه زنان در اروپاى مسيحى تا قرن نوزدهم از هيچ حقى برخوردار نبوده و پس از آن نيز كفه ترازوى قانون شديدا به طرف حقوق مردان سنگينى مىكرد .\r\nحال در مقام مقايسه نگاهى به قانون چند زنى ( تعدد زوجات ) بيندازيم . در عربستان قرن هفتم كه مردان اختيار ازدواج با هر تعداد زن را داشتند ، قانون چهار زن در حقيقت نوعى محدوديت به شمار مىآمد و نه فتوائى براى تجاوز به حقوق زنان .\r\nقرآن ، بلافاصله در مورد اين قانون فرمان خاصى را صادر مىكند كه بايد بسيار جدى گرفته شود . اگر مرد مطمئن نباشد كه مىتواند حقوق تمام زنان را به‌طور عادلانه و در تمامى جوانب مادى و روحى برقرار نمايد نبايد بيش از يك زن اختيار كند . 42 قانون اسلام بر اين اساس بنا شده است : يك مرد بايد وقت را به‌طور مساوى بين زنان خود تقسيم نمايد ، از لحاظ مالى و قانونى همه را يكسان محسوب نمايد ، و از لحاظ روحى و عاطفى نيز آنان احساس نكنند كه هيچكدام بر ديگرى ترجيح\r\n\r\n\r\n","description":"","footnote":"\r\n( 1 ) - اكنون و در قرن بيست و يكم نيز اگر منصفانه و با نگاه عقلانى به مسأله نگريسته شود معلوم مىگردد كه اسلام صحيح‌ترين و جدىترين حقوقى كه متناسب با سعادت زن و جامعه است براى زن قائل است .\r\n","page_name":" 258 ","page_number":262},
  {"content":"\r\n\r\nدارند . در دنياى اسلام به‌طور گسترده همه متفق القول هستند كه هيچ انسانى نمىتواند اين ضوابط قرآنى را كاملا رعايت كند . امكان ندارد كه چنين مساواتى بين چند زن برقرار ساخت . بنابراين يك مرد مسلمان واقعى نمىتواند بيش از يك زن داشته باشد . در ساير كشورهائى هم كه مسأله چند همسرى ممنوع گرديده است ، اگر به درستى دقت نمائيم مىبينيم ، اين قوانين از ريشه مذهبى اصلاح شده و نه از قوانين بىدينى ( سكولاريزم ) سرچشمه مىگيرند .\r\nحال درمىيابيم كه در مدينه نيز پس از جنگ احد صدور اين قانون به خاطر حمايت از زنان صورت پذيرفت و نه به خاطر شهوت‌رانى مردان . اين قانون نه تنها تعدّد زوجات را محدود مىكرد ، بلكه مردان را تشويق مىنمود تا در آينده به قانون خداوند عمل نمايند . قرآن متناوبا از زنده به گور كردن نوزادان دختر ممانعت به عمل مىآورد : هر تازه مسلمانى براى اسلام آوردن به اين مسأله ( زنده به گور نكردن دختران ) بايد سوگند مىخورد . به عوض انتخاب چنين روش وحشيانه‌اى براى كنترل جمعيت ، قرآن توصيه مىنمايد كه : به خدا ايمان داشته باشيد ، اوست كه براى همه شما روزى درست قرار مىدهد ، پس با يتيمان و درماندگان و سالخوردگان به عطوفت و مهربانى برخورد نموده و نگران آينده نباشيد . 43 در يك فصل بسيار زيبا از انجيل ، عيسى مسيح ( ع ) به پيروان خود توصيه مىنمايد : به پرندگان آسمان و گل‌هاى شقايق در روى زمين بنگريد ، چه كسى روزى آنها را فراهم مىآورد ، پس نگران آينده نبوده و از خدا روزى بخواهيد . 44 تقريبا به روشى مشابه ، قرآن از مسلمانان مىخواهد كه به رحمت خداوند ايمان داشته باشند . زيرا او روزىرسان همه موجودات عالم است . مسلمانان بايد بدون در نظر گرفتن افكار انحرافى دوران جاهليت ، در اطمينان شادىبخشى از ايمان به خداى واحد غوطه‌ور شوند . آنان بايد با زنان بىشوهرى كه نيازمندند ازدواج كنند و بدانند كه روزى آنان را خداوند تأمين خواهد نمود :\r\nو عزب‌هايتان ( زنان بىشوهر و مردان بىزن ) را و شايستگان از بندگان و كنيزان خود را به زناشوئى دهيد . اگر تنگدست باشند خداوند آنان را از بخشش خويش بىنياز مىگرداند ، و خدا فراخىبخش و داناست . 45\r\nاين عمل ( اختيار چند همسر ) نوعى ايمان دينى محسوب مىگرديد « 1 » كه شجاعت\r\n\r\n\r\n","description":"","footnote":"\r\n( 1 ) - اختيار چند همسر ايمان دينى نيست تا اگر كسى به يك همسر اكتفا نمود خللى در ايمانش ايجاد شود ، بلكه اختيار\r\n","page_name":" 259 ","page_number":263},
  {"content":"\r\n\r\nبالائى را مىطلبيد . محمد ( ص ) خود مثال زيبائى از اين ايمان و تهور را در كمك به زنان بىسرپرست امت به نمايش گزارد . پس از احد او همسر چهارم خود را اختيار كرد . او زينب دختر خزيمه ، بيوه عبيدة ابن حارث ، كه در جنگ بدر شهيد شده بود ، به همسرى گرفت . او ضمنا دختر رئيس قبيله صحراگرد عامر بود . بدين ترتيب اين ازدواج يك اتحاد سياسى نيز محسوب مىگرديد . اطاقى در كنار مسجد براى او ساخته شد و او به ساير همسران پيامبر ( ص ) ، سوده ، عايشه و حفصه پيوست .\r\nمحمد ( ص ) دائما به مسلمين گوشزد مىنمود كه به آينده اميد داشته باشند و ، اگر فكر مىكنند كه مىتوانند مساوات را رعايت نمايند ، مسؤوليت‌هاى جديدى را بپذيرند ، بخصوص اينكه ابو سفيان نيز شديدا در پى برقرارى اتحاد با ساير قبائل براى حمله مجدد به مدينه بود . ولى مطابق معمول ، او رعايت احتياط را نيز مىنمود . او تشخيص داد كه به هر صورت بايد اتحاد با قبائل شرقى و شمال شرقى مدينه را برقرار سازد ، تا از همدستى آنان با مكه جلوگيرى شود . او دستجات مختلفى را براى شبيخون به اين قبائل اعزام داشت ، ولى دو حادثه در تابستان 625 نشان داد كه مدينه تا چه حد شكننده گرديده است .\r\nدو قبيله بدوى از ناحيه نجد درخواست مسلمان شدن نمودند . آنها براى فراگيرى قرآن نياز به معلم نياز داشتند . محمد ( ص ) شش نفر از تواناترين مردان خود را براى اين كار اعزام داشت . در بين راه ، آنان در كنار چاه رجيع به استراحت مشغول بودند كه ناگهان مورد حمله يكى از رؤساى قبيله هذيل قرار گرفتند . سه تن از مسلمين كشته شده و سه نفر ديگر به اسارت گرفته شدند . يكى از اسرا هنگامى كه قصد فرار داشت سنگباران و كشته شد و دو تن ديگر را به مكه بردند تا به قريش بفروشند .\r\nيكى از آنان را صفوان بن اميه خريد تا انتقام كشته شدن پدرش را كه رئيس سابق قبيله جمعه بود و در جنگ بدر كشته شده بود از او بگيرد : هر دو اسير به بيرون منطقه مقدس برده شده و مصلوب گرديدند .\r\nدر همين زمان ، ابو براء ، رئيس قبيله بدوى عامر و پدرزن جديد محمد ( ص ) ، نيز از او درخواست نمود تا هيئتى را براى تدريس قرآن و تبليغ اسلام اعزام دارد . ولى اين درخواست نيز در حقيقت نوعى كمك‌خواهى براى انسجام دادن به از هم\r\n\r\n\r\n","description":"","footnote":"\r\nچند همسر با ضوابط و شرائط آن از امورى است كه اسلام جائز مىشمرد .\r\n","page_name":" 260 ","page_number":264},
  {"content":"\r\n\r\nگسيختگى شديدى بود كه در قبيله او حادث شده بود . چهل تن از مسلمين براى اين مأموريت اعزام شدند ، ولى همه آنها در بيرون محدوده قبيله عامر ، در نزديكى چاه معونه قتل‌عام شدند . يكى از رقباى ابو براء در قبيله عامر با ايجاد ارتباط با بعضى از افراد قبيله بنى سليم ، كه در همسايگى آنان ساكن بودند ، براى اين كشتار به توافق رسيده بود . دو تن از مسلمانان كه شتران را براى چرا برده بودند با ديدن پرواز كركس‌ها در اطراف چاه متوجه فاجعه شدند . بلافاصله به محل اقامت سايرين بازگشتند ولى يكى از آنها را اسير و ديگرى را هم براى انتقال خبر به مدينه رها كردند . در راه او به دو نفر از افراد قبيله عامر كه در زير درختى به آسودگى خوابيده بودند برخورد نمود . چون فكر مىكرد در اين حادثه قبيله عامر مقصر بوده ، هر دو نفر را به ضرب شمشير از پاى درآورد و با عجله نزد محمد ( ص ) بازگشت تا جريان را بازگو نمايد . اما در نهايت تعجب دريافت كه كار اشتباهى انجام داده است .\r\nمحمد ( ص ) اعتقاد داشت كه خون‌بهاى افراد كشته شده از قبيله عامر بايد پرداخت گردد ، اگرچه دست افراد قبيله عامر در اين كشتار محسوس بود . ضمنا مسؤوليت اين حمله تماما متوجه قبيله بنى سليم مىگرديد . با پرداخت خون‌بها محمد ( ص ) اميدوار بود كه كليه افراد قبيله عامر به اسلام بگروند . شاعران به سرودن اشعار حماسى در مورد شهدا معونه و رجيع پرداختند ، ضمنا رفتار عاقلانه و محترمانه محمد ( ص ) با رئيس عامر بعضى از دشمنان قديمى را نسبت به امت نرم نمود . گفته مىشود كه بعضى از حمله‌كنندگان قبيله بنى سليم چنان از ايمان و استوارى مسلمانان در هنگام مرگ به شوق آمدند كه بلافاصله به اسلام گرويدند .\r\nمحمد ( ص ) شروع به جمع‌آورى پول براى خون‌بها نمود . او يكى از گروه‌هائى را كه براى اين كار در نظر گرفت قبيله يهودى بنى نضير بود ، كه با ابو براء نيز هم پيمان بود . او اين درخواست را در ملاقاتى با رؤساى آنان درحالىكه با ابو بكر و اسيد بن حضير ( يكى از انصار ) همراهى مىشد مطرح ساخت . يهوديان موافق به نظر مىرسيدند و پس از شنيدن تقاضا از آنان خواستند تا در اين مورد به مشورت بپردازند كه ناگهان محمد ( ص ) ناپديد گرديد . ابو بكر و حضير به مدينه بازگشتند و در نهايت تعجب او را در آنجا يافتند . بعدا او گفت كه در آنجا جبرئيل بر او ظاهر گشت و به او هشدار داد كه يهوديان براى كشتن او توطئه‌چينى نموده‌اند . در حقيقت\r\n\r\n","description":"","footnote":"","page_name":" 261 ","page_number":265},
  {"content":"\r\n\r\nصدور وحى در اين مورد ضرورى نبود . بعضى از افراد قبيله بنى نضير هنوز خاطره قتل كعب بن اشرف را فراموش نكرده و در پى انتقام‌گيرى از محمد ( ص ) بودند .\r\nمسلمانان هنوز هم به دنبال اين واقعيت مىگردند كه چه كسى مىخواسته سنگ بام ( بام‌غلطان ) را بر سر محمد ( ص ) فرو اندازد .\r\nمحمد ( ص ) بعدا يكى از انصار را براى دادن هشدار به بنى نضير اعزام داشت .\r\nمحمد بن مسلمه ، يكى از افراد قبيله اوس ، كه متحد قبيله نضير قبل از هجرت بودند ، به نزد آنان رفت و گفت : محمد ( ص ) مرا اعزام داشته تا به شما بگويم كه پيمان ميان من و شما گسسته شد ، چرا كه شما براى قتل من توطئه نموديد . بعد از اين خيانت من نمىتوانم متحد شما باقى بمانم و شما هم ديگر در اين شهر نمىتوانيد باقى بمانيد .\r\nافراد بنى نضير بسيار متعجب شدند كه چگونه يكى از افراد قبيله اوس چنين پيامى را به همراه آورده است : مانند قينقاع ، آنها هم نمىتوانستند باور كنند كه رسوم سنتى ديگر ارزش‌هاى خود را از دست داده و كاملا بىرنگ گرديده است . ابن مسلمه ، بسيار بىپيرايه و ساده به آنان گفت : « قلب‌ها تغيير كرده و اسلام سنت‌هاى قديمى را شسته است » . 46\r\nيهوديان تصميم گرفتند تا با محمد ( ص ) مذاكره نمايند ، شايد راه‌حلى براى مصالحه پيدا شود . اما ابن ابىّ اين موقعيت را بهترين شانس براى خلاص شدن از دست محمد ( ص ) مىديد . او به آنان گفت كه اگر از پيمان اتحاد با محمد ( ص ) خارج شوند او نيز نيروهايش را در اختيار آنان قرار مىدهد . بنابراين بنى نضير نيز مانند قينقاع به درون قلعه خود خزيده و منتظر كمك ابن ابىّ ماندند ، درحالىكه مسلمانان آنان را در محاصره گرفته بودند . ولى هيچ اتفاقى نيفتاد . بار ديگر ابن ابىّ موقعيت و قدرت محمد ( ص ) را دست كم ارزيابى كرده بود . او فكر مىكرد كه نبرد احد جايگاه محمد ( ص ) را تضعيف نموده است . بعد از دو هفته ، بنى نضير متوجه شد كه ديگر توان مقاومت بيشتر را ندارد و در همين موقع نيز محمد ( ص ) دستور داد تا درختان خرماى آنها را قطع كنند . اين نمايش قدرت موثر افتاد و آنها بلافاصله تقاضاى تسليم كردند ، با اين شرط كه محمد ( ص ) فقط از كشتن آنها بگذرد .\r\nمحمد ( ص ) نيز قبول كرد تا آنها هرچه زودتر جلگه مدينه را ترك كرده و از دارائىهاى خود آنچه را كه قابل بار كردن بر شتران باشد با خود ببرند . آنها نيز كليه\r\n\r\n","description":"","footnote":"","page_name":" 262 ","page_number":266},
  {"content":"\r\n\r\nدارائىهاى خود را بر شتران بستند ، حتى از لولا درب منازلشان نيز نگذشته و با شكستن درب‌ها آنها را نيز با خود بردند و بدين ترتيب مدينه را با حالتى از غرور و افتخار ترك كردند ، به نحوى كه گوئى به نبردى بزرگ و غرورآفرين مىروند .\r\nزنان آنان نيز در پشت كاروان به راه افتادند ، درحالىكه تمام زيورآلات خود را بر تن داشتند و تنبور مىزدند و با طبل و نى آواز مىخواندند . آنها با طى كردن تمام شهر مدينه راه شمال به طرف مرز سوريه را در پيش گرفتند . بعضى از آنها در منطقه خيبر باقى مانده و از آنجا شروع به كمك به ابو سفيان براى تشكيل اتحاديه ضد مسلمانان نمودند .\r\nسال بعد از جنگ احد را محمد ( ص ) به ترميم جايگاه مسلمانان كه با شكست احد ضعيف گرديده بودند پرداخت . مسأله بنى نضير هم ضربه ديگرى بر ابن ابىّ وارد نمود . پيامبر ( ص ) حملات كوچك به قبائل را كنار گذارد . ولى در آوريل 626 ، محمد ( ص ) به همراه 1500 سوار راهى بدر شده و براى يك هفته در آنجا اردو زد . اما ابو سفيان هرگز براى قرار حاضر نشد . او فكر نمىكرد كه محمد ( ص ) در سر قرار حاضر شود ، و بنابراين با سپاه خود صرفا براى نمايش از مكه خارج گرديد ولى در راه به اين فكر افتاد كه با حاضر نشدن محمد ( ص ) او به زودى مجبور به بازگشت خواهد شد . آن سال خشكسالى عجيبى بر سراسر عربستان حاكم بود ، چنان كه هيچ علوفه‌اى براى غذا دادن شتران و اسبان در صحرا يافت نمىشد . پس از دو روز ، ابو سفيان كه احشام را در خطر تلف شدن مىديد دستور بازگشت به مكه را صادر نمود . او به تلخى از طرف مردم مكه استقبال شد . زيرا هم به سر قرار نرفته بود ، هم بدين وسيله محبوبيت جنگاوران مسلمان نزد قبائل صحراگرد دو چندان گرديده بود ، و هم از شجاعت و از خودگذشتگى آنان براى جنگيدن با سپاه قريش در بدر دوم سخن مىراندند . نه تنها موقعيت محمد ( ص ) در مدينه ارتقا يافته بود ، بلكه امواج نيز در سرتاسر عربستان به نفع محمد ( ص ) تغيير جهت مىداد .\r\nاگرچه مسلمانان مىدانستند كه قريش پس از حقارت بدر دوم براى حمله بزرگ ديگرى آماده مىگردند ، اما محمد ( ص ) در پس تفكر خود هنوز به دنبال راه‌حل مسالمت‌آميزى با مكيان مىگرديد . در ژانويه 626 ، همسر جديد او زينب وفات يافت ، درست هشت ماه پس از ازدواج . چند ماه بعد محمد ( ص ) از أمّ سلمه ،\r\n\r\n","description":"","footnote":"","page_name":" 263 ","page_number":267},
  {"content":"\r\n\r\nدختر عمويش ، تقاضاى ازدواج كرد . ام سلمه ، همان‌گونه كه مشهور است ، خواهر يكى از رؤساى قدرتمند قبيله مخزوم بود ، كه مىتوانست رابط سياسى بسيار خوبى باشد . او بيست و نه ساله و بسيار زيبا بود ، بسيار باهوش و زيرك بوده و مىتوانست مشاور بسيار خوبى نيز براى محمد ( ص ) باشد . او در اغلب لشگركشىها محمد ( ص ) را همراهى مىكرد و در يك مورد به تائيد اكثريت تاريخ‌نويسان نظر بسيار درستى را براى هدايت موضوع مورد بحث ارائه داده است . او در ابتدا براى ازدواج با محمد ( ص ) دودل بود ، زيرا روحيه‌اى بسيار حسود داشت . از محمد ( ص ) خواست كه او را معاف نمايد ، زيرا ديگر پا به سن گذارده و براى زندگى در حرم نيز آمادگى ندارد . محمد ( ص ) با همان متانت و آرامش هميشگى درحالىكه لبخند بر لب داشت گفت : من از تو پيرتر هستم ، براى حسادت تو خداوند راهى خواهد گشود . ام سلمه درست فكر مىكرد كه در مورد رقباى حرم نگران بود . ازدواج محمد ( ص ) با او به يك نوع دسته‌بندى در ميان زنان حرم منجر گرديد كه نتايج آن در ميان گروه‌هاى مختلف امت كه براى قدرت سياسى در رقابت بودند به زودى ظاهر گرديد . گروه مخزومين ( وابسته به قبيله مخزوم ) ، به نمايندگى أمّ سلمه ، معرّف طبقه متمول ( آريستوكرات ) مكه بودند ، درحالىكه عايشه و حفصه ، نمايندگان طبقات معمولى و متوسط بودند . با ورود هركدام از همسران پيامبر به حرم ، هركدام از اين طبقات سعى داشتند كه آنان را به نمايندگى خود انتخاب نمايند . ام سلمه سعى نمود تا حمايت گروه سومى از خانواده پيامبر را نيز به دست آورد كه به « اهل البيت » مشهور بوده و متشكل از نزديك‌ترين اعضا خانواده محمد ( ص ) به رهبرى فاطمه ( س ) ، دختر جوان ولى بسيار باحيا و متكى به نفس او ، مىگرديدند . البته اين نزديكى به توصيه رئيس مخزوم پىگيرى مىشد . اين تقسيم‌بندى در ميان همسران پيامبر به تقسيم‌بندى بزرگ‌ترى در ميان امت انجاميد كه وضعيت را بحرانى ساخت ، اما اين بحران پس از مرگ پيامبر خود را بيشتر نمايان ساخت و تا امروز نيز ادامه دارد و ريشه فرقه‌هاى مختلف اسلامى را در همين تقسيم‌بندى اوليه مىتوان يافت . « 1 »\r\n\r\n\r\n","description":"","footnote":"\r\n( 1 ) - مؤلف ريشهء فرقه‌هاى مختلف اسلامى را كه باعث تشتّت و انشعاب در امت اسلام گرديد در صف‌بندى همسران پيامبر و در داخل خانه آن حضرت مىداند و حال اينكه اساس اين تقسيم‌بندى در خارج منزل پيامبر و در ميان اصحاب آن حضرت بود و همسران پيامبر نيز هريك طبق مشتركات فكرى خود با اصحاب و . . . به صف خاصى از آنان\r\n","page_name":" 264 ","page_number":268},
  {"content":"\r\n\r\nاهل البيت كه تمايل به رهبرى فاطمه ( س ) ، على ( ع ) و فرزندان آنان داشتند به شيعيان معروف گرديدند . مدت زيادى از عروسى ام سلمه نگذشته بود كه همسر جديدى به حرم پيوست كه اين بحران را متورم‌تر كرده و بيشتر از گروه آريستوكرات‌ها حمايت مىنمود . زينب بنت جحش ، دختر عموى پيامبر ، كه زيد او را طلاق داده بود به همسرى پيامبر درآمد . وقايعى كه به اين ازدواج انجاميد سؤال‌هائى را برانگيخته كه مورد سوء استفاده منتقدين غربى قرار گرفته است .\r\nافرادى نظير ولتر و پريدوكس اين واقعه را نمادى از اشتهاى لذت‌طلبى محمد ( ص ) و استفاده شخصى او از پيام وحى براى آمال و آرزوهايش دانسته‌اند .\r\nآنها تصوير احساساتىترى از مسلمين در اين مورد ارائه مىدهند : يك روز بعدازظهر محمد ( ص ) براى ملاقات زيد به خانه او مىرود ، ولى او در خانه نبوده و زينب كه منتظر ورود شخص ديگرى نبود با پوشش كمترى در را به روى پيامبر مىگشايد . در اين زمان زينب اواخر دوران سى سالگى را مىگذراند ، ولى هنوز به شدت زيبا و جذاب مىنمود ، به طورى كه محمد ( ص ) شديدا شيفته او مىگردد . او با اضطراب برمىگردد ، درحالىكه زير لب چيزى را بر زبان مىراند : سپاس خدائى را كه قلب مردان را تغيير مىدهد . 47 زينب كه از ابتدا مخالف ازدواج با زيد بود اين تعريف محمد ( ص ) را وسيله‌اى براى رهائى خود مىيابد . او داستان مجذوب شدن محمد ( ص ) را به‌طور مداوم براى زيد تكرار مىنمود تا اينكه زندگى مشتركشان غيرممكن گرديد . زيد به نزد محمد ( ص ) رفته و مىگويد كه او حاضر به طلاق زينب است ، اگر پيامبر قبول نمايد كه با او ازدواج نمايد . محمد ( ص ) او را شماتت كرده و باز مىگرداند و از او مىخواهد كه همسر خود را حفظ و به زندگى مشترك ادامه دهد . ولى ديگر اميدى به ادامه زندگى مشترك وجود نداشت . زينب به قدرى زندگى را بر زيد تنگ و دشوار نمود كه او مجبور به طلاق گرديد و سرانجام محمد ( ص ) با او ازدواج نمود . « 1 »\r\n\r\n\r\n","description":"","footnote":"\r\nمىپيوستند .\r\n( 1 ) - اين داستان سراسر دروغ بوده و از ساخته‌هاى دشمنان اسلام است كه انگيزه‌اى جز دشمنى با اسلام و شخص پيامبر اكرم ( ص ) نداشته و براى زشت جلوه دادن اسلام و شخصيت عظيم پيامبر اكرم ( ص ) از هيچ كوششى فروگذارى نمىكنند . مؤلف محترمه در سطور بعدى طى تحليل خود كذب مدعاى امثال ولتر و پريدوكس را روشن مىسازد كه\r\n","page_name":" 265 ","page_number":269},
  {"content":"\r\n\r\nدر مورد اين ازدواج انتقادهائى صورت گرفت : بعضىها مىگفتند كه ازدواج پيامبر با همسر پسرخوانده خود درست نيست ، ولى محمد ( ص ) با دريافت وحى متوجه مىگرديد كه اين عملى حرام نبوده و همسر پسرخوانده به او محرم نبوده و مىتوانسته چنين ازدواج صورت پذيرد . 48 بنابر روايت ، هنگام صدور اين وحى محمد ( ص ) نزد عايشه بوده و عايشه زيركانه مىگويد : « به درستى كه خداوند عجله دارد اين كار به انجام برسد » . منتقدين غربى عمدتا در اين مورد اشتراك نظر دارند ، اما حقيقت اين روايت كه چنين توسط مسلمين حفظ و نگهدارى گرديده است نشان مىدهد كه افراد هم‌دوره محمد ( ص ) نگاهى واقع‌بينانه‌تر نسبت به اين مسأله داشته‌اند .\r\nآنها محمد ( ص ) را مردى مشتاق نسبت به مواهب خداوند مىديدند كه اگر خداوند مىخواست مىتوانست به او امكانات بيشترى براى استفاده از مواهب طبيعى عطا نمايد و چه كسى مىتوانست از اين مسأله انتقاد نمايد ؟ امروزه مسلمين ازدواج محمد ( ص ) با زينب را به هيچ‌وجه از روى شهوت جنسى ندانسته و آن را وظيفه‌اى الهى براى عوض كردن سنت قديمى قبيله‌اى مىدانند . به نظر نيز بعيد مىرسد كه يك زن 39 ساله كه مدت مديدى تحت تأثير سوءتغذيه قرار داشته ( به علت فقر بيش از حدّ زيد ) و از ابتدا نيز شوهر خود را نمىخواسته و او را زشت‌ترين مرد عرب مىدانسته ، ناگهان آنچنان زيبا گردد كه قلب پيامبر خدا را بلرزاند . پيامبر او را از بچگى مىشناخت . محمد ( ص ) از زمان طفوليت با فاميل جحش روابط نزديكى داشت ، بخصوص با زينب . پس بسيار طبيعى بود كه طبق همان قانون سرپرستى زنان بيوه او را نيز تحت حمايت خود قرار دهد . اگر او زينب را به خاطر زيبائىاش مىخواست به راحتى قبل از ازدواج با زيد مىتوانست از او درخواست ازدواج نمايد . همان‌گونه كه گفتيم هدف اصلى اين ازدواج مخالفت با سنت قديمى اعراب بود كه ازدواج با زن پسرخوانده را حرام مىدانستند ، چون پسرخوانده را در حكم پسر خونى خود مىديدند .\r\n\r\n\r\n","description":"","footnote":"\r\nهدف اصلى اين ازدواج نه لذت‌طلبى بوده و نه آمال و آرزو بلكه مخالف با سنت قديمى اعراب كه زن پسرخوانده را مانند عروس انسان محرم دانسته و ازدواج با او را محرم مىدانستند و زشت مىشمردند و لذا اين ازدواج براى پيامبر بسيار سنگين و سخت بود چون در نظر مردم نامعمول و نامشروع مىآمد ولى پيامبر به امر خداوند براى از بين بردن اين سنت جاهلى پيش قدم شد تا مسلمين نيز در ازدواج با زنان پسرخوانده‌هايشان منعى نداشته باشند .\r\n","page_name":" 266 ","page_number":270},
  {"content":"\r\n\r\nمدت كوتاهى پس از مراسم ازدواج زينب ، آيه‌هاى مربوط به حجاب نازل گرديد ، كه در اين آيه‌ها زنان پيامبر بايد خود را از ديد ساير افراد امت محفوظ نگاه دارند . روايات اسلامى حجاب را از ديدگاه‌هاى مختلف تفسير مىنمايند . بعضىها معتقدند اين عمر بود كه براى اولين بار از محمد ( ص ) خواست تا زنان خود را از ديد عموم امت محفوظ دارد ، زيرا شايع شده بود كه اين زنان شب هنگام كه براى قضاى حاجت به بيرون از منزل مىرفتند چشم طمع بعضى از مردان به دنبال آنها مىافتاد .\r\nبعضى ديگر معتقدند كه با ارتقا جايگاه اجتماعى محمد ( ص ) و اطلاعاتى كه او از تمدن‌هاى ايرانى و رومى كسب نموده بود ، « 1 » دريافت كه براى زنان طبقات متمايز اجتماع بايد جايگاه خاصى در نظر گرفته شود و بدين وسيله مىخواست كه زنان پيامبر نيز از ساير زنان متمايز گردند . به هرحال ، از تمامى اينها مىتوان نتيجه گرفت كه اخلاق جنسى قبل از اسلام در عربستان به هيچ‌وجه رعايت نمىگرديده است .\r\nمردم تمايل زيادى به صحبت‌هاى جنسى گنگ و نامفهوم داشته و تمايلات خود را بسيار احساساتى عرضه مىداشتند . در يك جامعه سنتى هرگونه رسوائى جنسى مىتوانست بسيار جدى بوده و احساسات جامعه را برانگيزد . محمد ( ص ) گويا به خوبى با خبر بود كه ابن ابىّ و حاميان او آماده‌اند تا مسلمين را به دليل اتفاقى كه در خانواده پيامبر افتاده بىاعتبار سازند .\r\nگفته مىشود كه در جشن عروسى زينب گروهى از ميهمانان بيش از اندازه معمول در جشن باقى مانده و شروع به حركات ناشايست نمودند . اين موضوع صدور وحى را كه فاصله فاميل پيامبر با سايرين را مشخص مىساخت تسريع نمود :\r\nاى كسانى كه ايمان آورده‌ايد ، به خانه‌هاى پيامبر درنيائيد ، مگر آنكه شما را به خوردن طعامى رخصت دهند ، بىآنكه چشم به راه ظرف آن باشيد ، و ليكن چون شما را بخوانند ، درآئيد ، و چون خورديد پراكنده شويد ، بىآنكه سرگرم سخن شويد ، همانا اين كار پيامبر را رنج مىدهد و از شما شرم مىدارد ، ولى خدا از حق شرم نمىدارد ، و چون از آنان ( زنان پيامبر ) كالائى خواهيد از پشت پرده بخواهيد . اين براى دل‌هاى شما و دل‌هاى ايشان پاكيزه‌تر است . و شما را نرسد كه پيامبر خدا را بيازاريد و نه اينكه همسران او را پس از\r\n\r\n\r\n","description":"","footnote":"\r\n( 1 ) - مؤلف اصرار دارد تا دين و احكام آن را منعبث از جامعه و دنيا بداند ، يعنى اصل جامعه و طبيعت است و دين براى بسامان شدن اينها آمده است . علت وجوب حجاب و نزول آيه‌هاى آن نه پيشنهاد عمر بود و نه اطلاعات پيامبر از تمدن‌هاى ايران و روم ، بلكه منشأ آن وحى الهى بود كه بر آن حضرت نازل شد و قانون حجاب را براى سعادت جامعه و زنان و رستگارى ابدى آنان نازل فرمود .\r\n","page_name":" 267 ","page_number":271},
  {"content":"\r\n\r\nوى هرگز به زنى گيريد . همانا اين نزد خداوند گناهى بزرگ است . 49\r\nتا جائى كه تاريخ ذكر نموده است محمد ( ص ) اطاق شخصى در مسجد نداشته و هر شب را در اطاق يكى از همسران خود مىگذرانده است . ولى روزبه‌روز با بزرگ‌تر شدن شخصيت او در مدينه افراد بيشترى براى مشاوره يا حل مسائل دينى يا حكميت او به مسجد مراجعه مىنمودند . بعضى از مسلمانان هم دوست داشتند تا مسائل خود را از طريق همسران او به گوشش برسانند ، بلكه تأثير بيشترى داشته باشد .\r\nبراى مثال عايشه ، بنابر روايت ، با مرد جوانى كه بعدا شايعاتى نيز در مورد او ساخته شد چند بار به طرز دوستانه‌اى صحبت مىنموده است . « 1 » اين شايعات به رسوائى بزرگى ختم شد كه نزديك بود امت را پاره پاره نمايد . بنابراين مىبينيم كه حجاب طراحى شد تا از شايعات مشكل‌ساز جلوگيرى نمايد ، شايعاتى كه دشمنان محمد ( ص ) براى جلوگيرى از پيشرفت او منتشر مىساختند .\r\nلازم است مسأله حجاب را نيز به دقت مورد بررسى قرار دهيم . حجاب به عنوان نشانه‌اى از حاكميت مرد بر زن تلقى مىگردد ، اما از قرآن به سادگى مىتوان دريافت كه در حقيقت قراردادى است براى حفظ همسران پيامبر از شايعات و توطئه‌هاى دشمنان . زن مسلمان لازم است كه مثل مردان خود را بپوشاند ، لباسى متعادل داشته باشد ، ولى هيچگاه خواسته نشده كه خود را به‌طور كلى از ديد مردان پوشانده يا در منزل خود را محبوس نمايند . اين نوع پوشش در حقيقت تكامل يافته پوشش اوليه زنان مسلمان در طى چند قرن پس از فوت پيامبر مىباشد . به نظر مىرسد كه سنت روبند زدن و جداسازى زنان در منازل از رسوم ايرانيان و روميان بوده كه براى مدت‌هاى طولانى در مورد زنان آن جوامع اعمال مىگرديده است .\r\nدر حقيقت مسأله حجاب و صحبت از پشت پرده براى كم‌ارزش كردن زن صادر نگرديده است ، بلكه به عنوان مظهرى براى متمايز كردن شخصيت همسران پيامبر به كار گرفته شده است . پس از فوت پيامبر ، زنان او شخصيت‌هاى مهمى در بين امت محسوب مىگرديدند و اكثرا براى آگاهى از روش و سنت پيامبر مورد\r\n\r\n\r\n","description":"","footnote":"\r\n( 1 ) - اين مسأله در مورد عايشه دروغ است . راجع به عايشه مسأله افك ( كه داستانى مفصل دارد ) مطرح شد و شايعاتى را نيز به دنبال داشت كه خداوند در آيه افك عايشه را از تهمت آن مبّرا دانست .\r\n","page_name":" 268 ","page_number":272},
  {"content":"\r\n\r\nسؤال قرار مىگرفتند . به خصوص عايشه از نظر سياسى بسيار مهم شد تا جائى كه در سال 656 هدايت يك شورش عليه على ( خليفه چهارم ) را به عهده گرفت . به نظر مىرسد بعدها ساير زنان مسلمان كه نسبت به همسران محمد ( ص ) حسودى مىنمودند با زدن روبند مىخواستند ايمان خود را به پيامبر اثبات كرده و وانمود نمايند كه چيزى از همسران پيامبر كم ندارند . فرهنگ اسلامى ، فرهنگ مساوات و برابرى است . بنابراين بىمعنى به نظر مىرسد كه فقط همسران پيامبر بدين وسيله متمايز و مجزا از ساير زنان گردند . بنابراين اكثريت زنان مسلمان انتخاب حجاب را به عنوان مظهرى از تمايز و قدرت زن مىبينند و نه نشانه‌اى از حاكميت مرد . به همين دليل ، در زمان جنگ‌هاى صليبى ، زنان مسيحى با مشاهده قدر و منزلت زنان مسلمان ، به استفاده از حجاب روى آوردند تا بدين وسيله به مردان خود تفهيم نمايند براى آنان جايگاهى مانند زنان مسلمان قائل باشند . هميشه درك و تمرين فرهنگ‌هاى ديگر بسيار مشكل است . در اروپا تازه متوجه شده‌ايم كه بيهوده فرهنگ‌هاى ممالك تحت سلطه يا هم‌پيمان خود را كم‌ارزش نموده‌ايم . بسيارى از زنان مسلمان كه چنين مورد حمله يكطرفه طرفداران آزادى مطلق زن قرار مىگيرند ناراحت و افسرده مىگردند . اكثر اديان ، گرايش شديد به مرد سالارى داشته‌اند ، ولى بسيار دور از انصاف است اگر بخواهيم مردسالارى اسلام را از ديگر اديان شديدتر و يكطرفه‌تر ببينيم . اتفاقا در قرون وسطى قضيه معكوس بود ، مسلمانان از روش برخورد جنگجويان صليبى با زنان خود به وحشت افتاده بودند و ، در مقابل ، مسيحيان نيز مسلمانان را به خاطر دادن ارزش‌هاى بالاى اجتماعى به زنان و بردگان مورد شماتت قرار مىدادند . امروزه اگر زنان مسلمان به پوشش اسلامى روى مىآورند ، نه به خاطر شستشوى مغزى از جانب يك دين يكسونگر است ، بلكه آنان با پوشيدن اين لباس‌ها به فرهنگ سنتى خود رجعت نموده و از اين بابت احساس افتخار و رضايت مىنمايند . اين كار در حقيقت نوعى مخالفت با فرهنگ امپرياليستى غرب است كه ادعا دارد فرهنگ‌هاى ملل مختلف را بهتر از خود آنها مىشناسد .\r\nدر ژانويه 627 ، درست پس از صدور فرمان حجاب براى همسران پيامبر ، حادثه دردناكى نشان داد كه چگونه شايعه‌پراكنى در مورد خانواده پيامبر مىتواند موقعيت اجتماعى او را به خطر افكند . محمد ( ص ) سپاهى براى جنگ با بنى المصطلق ،\r\n\r\n","description":"","footnote":"","page_name":" 269 ","page_number":273},
  {"content":"\r\n\r\nشاخه‌اى از خزاعه ، تدارك ديده بود ، زيرا خبر رسيده بود كه آنان قصد حمله به مدينه را دارند . در كمال حيرت بنى المصطلق ، محمد ( ص ) بر سر چاه مريسيع ، در كنار درياى سرخ ، بر آنان فرود آمد و آنچنان شكستى وارد آورد كه نهايتا همگى متفرق شده و 2000 شتر ، 5000 گوسفند و بز و 200 تن از زنان خود را بر جا گذاردند ، از جمله جويره دختر حارث بن ابى ضرار ، دختر رئيس قبيله . عايشه كه سپاه را همراهى مىكرد با ديدن جويره قلبش به طپش افتاد ، زيرا او به شدت زيبا بود و در مورد غرامت آزادى او نيز بحثى ميان او و محمد ( ص ) در گرفته بود . به خدا قسم كه من قبل از آنكه نفرتى به او داشته باشم او را در آستانه در اطاق خود مىديدم . اين مسأله را عايشه پس از فوت پيامبر صادقانه بيان مىنمايد . من مىدانستم كه او نيز اين دختر را به همان زيبائى كه من ديدم خواهد ديد . 50 نهايتا ، محمد ( ص ) پيشنهاد ازدواج با او را پس از مسلمان شدن مطرح و بدين وسيله يكى از قبائل دشمن را متحد خود ساخت .\r\nمسلمانان چند روز ديگر نيز در كنار چاه مريسيع اردو زدند . بيشتر افراد محافظه كار نيز داوطلب اين جنگ شده بودند ، زيرا غنائم بسيار زياد و با ارزشى را پيش‌بينى مىكردند . اما ناگهان يك حادثه پيش‌بينى نشده مجددا آرامش امت را بر هم زده و تنش فراوانى ايجاد نمود . نزاعى خونين بين دو گروه از افراد قبائل محلى كه براى آب دادن به اسب‌ها استخدام شده بودند درگرفت و در نتيجه آنها هركدام از قبيله‌هاى هم‌پيمان خود كمك خواستند : يكى از مهاجرين و ديگرى از انصار .\r\nبلافاصله مهاجرين و انصار به دعوت آن دو پاسخ داده و طرفين در مقابل هم صف‌آرائى كردند . بار ديگر ريشه‌هاى سنت‌هاى قبيله‌اى جوانه زده و قدرت خود را براى كنار گذاشتن روش‌هاى اسلامى نشان مىداد و اگر مسلمانان مراقب نبودند به جدائى امت مىانجاميد . عمر و ديگر ياران نزديك محمد ( ص ) پا در ميان گذاشته و نزاع را خاتمه دادند ، ولى ابن ابىّ بسيار خشمگين بود . بر مردم مدينه چه گذشته كه به خارجيان اجازه فرمانروائى بر خود را مىدهند ؟ آنها اولويت ما را از بين بردند ، بر تعداد ما هم در خاك خود ما فزونى گرفتند و حال و روز رابطه ما و اين خانه به دوشان قريش را فقط اين مثل قديمى پدرانمان مىتواند بيان نمايد : « سگ خود را بپروران تا تو را به درد ! » . به اميد خداوند ، هنگامى كه به مدينه بازگشتيم قوىتر ،\r\n\r\n","description":"","footnote":"","page_name":" 270 ","page_number":274},
  {"content":"\r\n\r\nضعيف‌تر را بيرون خواهد راند . 51 يكى از انصار گزارش اين سخنرانى را به محمد ( ص ) داد . عمر بلافاصله دست به شمشير برد . اما محمد ( ص ) به آرامى گفت :\r\nبه او ( ابن ابىّ ) بگوئيد كه محمد ( ص ) ياران خود را نخواهد كشت و بلافاصله دستور حركت سپاه را صادر نمود . او دستور داد كه سپاه شبانه‌روز حركت را ادامه دهد تا هرچه سريعتر به مدينه برسد ، حتى در گرم‌ترين وقت روز ، كارى كه قبلا هرگز انجام نداده بود . در طول راه تا مدينه سوره 63 ( منافقين ) نازل گرديد ، اما محمد ( ص ) آن را تا رسيدن به مدينه آشكار نساخت .\r\nدر بين راه در يكى از نقاطى كه لشگر براى مدت كوتاهى به استراحت مىپرداخت ، عايشه براى قضاى حاجت از كاروان جدا شد . پس از مراجعت متوجه شد كه دستبند خود را گم كرده است ، پس سريعا به محلى كه فكر مىكرد در آنجا افتاده است برگشت . در اين مدت كاروان به حركت درآمد و نگهبانان با تصور اينكه او در درون كجاوه كه با پرده پوشانيده مىشد نشسته است شتر او را هم همراه خود بردند . هنگامى كه او بازگشت اثرى از كاروان برجاى نبود . چندان نگران نشد ، چون مىدانست كه غيبت او به زودى آشكار خواهد شد و بلافاصله در پى او خواهند آمد . در اين موقع صفوان بن معطّل ، مرد جوانى كه از بقيه كاروان عقب مانده بود ، از راه رسيد و چون قبل از صدور قانون حجاب بود عايشه را شناخت .\r\nعايشه نيز بلافاصله با حجاب خود را پوشانيده و از او خواست تا او را بر شتر خود سوار كرده و سريع‌تر به كاروان برساند . غيبت او هنوز آشكار نشده بود ، به همين دليل هنگامى كه او سوار بر شتر صفوان به كاروان رسيد ، دهان‌ها شروع به زمزمه نمودند . منافقين آماده بودند كه از اين مسأله رسوائى بزرگى بسازند ، تا بدين وسيله از نفرت قبيلگى عليه مهاجرين سوء استفاده نمايند ، زيرا آنان را مسبب تمامى اين خون‌ريزىها و ناراحتىها مىديدند . شاعر معروف مدينه ، حسّان بن ثابت ، كه صميمانه از كوشش پيامبر ( ص ) پس از هجرت پشتيبانى مىنمود ، ناگهان شروع به سرودن ابياتى در ستايش بت‌ها نموده و خود را به كسى كه در مدينه به وسيله دريائى از پناهندگان احاطه گرديده تشبيه نمود . حتى بعضى از مهاجرين هم در بىگناهى عايشه شك نمودند ، از جمله دختر عمويش مسطح و حمنه بنت جحش ، خواهر زينب ، كه به نمايندگى از خواهرش شديدا به عايشه حسودى مىنمود ، زيرا\r\n\r\n","description":"","footnote":"","page_name":" 271 ","page_number":275},
  {"content":"\r\n\r\nعايشه را مورد علاقه پيامبر مىديد . اما خود زينب كاملا از بىگناهى عايشه دفاع نمود .\r\nعايشه كه پس از مراجعت به مدينه به شدت مريض شده بود به‌تدريج از شايعه‌هاى پيرامون خود باخبر گرديد . ضمنا متوجه شد كه محمد ( ص ) نيز نسبت به او دلسرد شده و حتى درخواست نموده تا براى مراقبت بيشتر او را به منزل پدر و مادرش منتقل نمايند . محمد ( ص ) به شدت خود را سرخورده احساس مىكرد ، بخصوص اينكه احساس مىكرد مدتى است كه وحى هم بر او قطع گرديده است ، نشانى از احساس يأس و برهم خوردن روحى او . در اين حالت ديگر او به ياران هميشگى خود نيز نمىتوانست مراجعه و از آنها مشورت بطلبد . به ابو بكر نمىتوانست چيزى اظهار كند ، چون عايشه دختر او بود . عمر را هم به مشورت نمىطلبيد ، چون از احساس خشك و سخت او نسبت به زنان باخبر بود . به عوض به جوان‌ترها مراجعه نمود . از پسر زيد ، اسامه ، پرسيد كه او درباره عايشه چه فكر مىكند . او پاسخ داد : من چيزى جز نيكوئى از او نمىشناسم . تنها مشكل او اين است كه هنگامى كه من خمير نان را درست مىكنم و از او مىخواهم مواظب آن باشد بره دست‌آموز او مىآيد و آن را مىخورد . اما على ( ع ) كه بسيار سختگير و مغرور بود خيلى بىاهميت پاسخ داد : « زن فراوان است ، هميشه يكى را با ديگرى مىتوان عوض كرد . » 52 عايشه هيچگاه او را به خاطر اين سخن نبخشيد .\r\nابن ابىّ كه به گل‌آلود نمودن آب مرتبا ادامه مىداد ، از اين پيش‌آمد بسيار شادمان گرديد و آن را وسيله‌اى براى بىاعتبار ساختن خانواده محمد ( ص ) قرار دارد . محمد ( ص ) مجبور شد جلسه‌اى اضطرارى از سران مدينه تشكيل داده و از آنها بخواهد تا از او براى مجازات تعدادى از افراد ( امت ) كه به اذيت و بىاعتبار نمودن خانواده او مىپردازند حمايت نمايند . او مىدانست كه گروهى از مسلمانان خزرج از اينكه او بدون اجازه آنان به مقابله با ابن ابىّ بپردازد ناراحت خواهند شد . اين ملاقات نشان داد كه جامعه نوپاى مسلمانان هنوز تا چه حدّ شكننده است . اين مسأله عدم اطمينان موجود بين اوس و خزرج را دوباره آشكار نمود . بعضى از سران اوس مىدانستند كه بيشتر دشمنان اصلى عايشه از افراد خزرج هستند ، پس پافشارى مىنمودند كه اين شايعه‌پراكنان بايد بلافاصله مجازات شوند و سر آنان از بدن جدا\r\n\r\n","description":"","footnote":"","page_name":" 272 ","page_number":276},
  {"content":"\r\n\r\nشود . بلافاصله رؤساى خزرج هم آنان را به دوروئى متهم كردند و كار به مجادله و رودرروئى كشيد . بايد راه‌حلى براى اين مسأله پيدا مىشد ، و گرنه « امت » از هم مىپاشيد .\r\nعاقبت محمد ( ص ) به نزد خود عايشه رفت . او از مريضى برخاسته و بسيار ناآرام به نظر مىرسيد . او شبانه‌روز در حال گريه بود ، به طورى كه خانواده‌اش براى دلدارى او را نزد خود بردند . مادرش ام رمان به او دلدارى مىداد كه تمام زنان زيبا اينچنين مورد حسادت قرار مىگيرند . پدرش ابو بكر نيز به سختى در فكر فرو رفته بود و نمىدانست چه بگويد : سرانجام پيشنهاد كرد كه او به اطاق خود در مسجد بازگردد . زمانى كه محمد ( ص ) بازگشت ، پدر و مادرش با او بوده و هر سه نفر به تلخى گريه مىكردند . ولى اشك‌هاى عايشه با ديدن محمد ( ص ) به طرز جادوئى خشك شد . محمد ( ص ) از او خواست كه اگر گناهى مرتكب شده صادقانه اعتراف نمايد : « 1 » اگر تو گناهكار باشى خداوند بخشنده است . با اعتماد به نفس فوق العاده‌اى ، آن دختر چهارده ساله درحالىكه مستقيما به چشمان محمد ( ص ) و پدر و مادرش نگاه مىكرد پاسخ داد : براى من بىمورد است تا در اين‌باره سخن بگويم ؛ من هيچگاه به كارى كه نكرده‌ام اعتراف نمىكنم ، اگرچه دفاع از اين بىگناهى را هيچكس باور نكند . تنها راه باقيمانده براى او اين بود كه اين ماجر را با يكى از داستان‌هاى قرآن همسان سازد . با نااميدى به حافظه خود فشار مىآورد . به‌هرحال ، پدر يوسف بود كه چنين گفت : وظيفه من اين است كه از خود صبر و بردبارى نشان دهم و كمك خداوند هم اين است كه خلاف آنچه را شما مىگوئيد روشن سازد .\r\nاين جمله را گفت و در بستر خود آرام دراز كشيد .\r\nمحمد ( ص ) قانع شده بود . زيرا وقتى عايشه آخرين جمله را تمام كرد ، او احساس كرد كه دوباره به حالت وحى دچار شده است ؛ كاملا بىرمق شده بود و با اينكه روز سردى بود كاملا عرق كرده بود . ابو بكر بالشى زير سر او نهاده و پتوئى هم بر روى او كشيد ، سپس او و ام رمان دل نگران منتظر صدور وحى باقى ماندند . عايشه كه\r\n\r\n\r\n","description":"","footnote":"\r\n( 1 ) - پيامبر مىدانست كه عايشه بىگناه است ، ولى اعلان بىگناهى عايشه از جانب آن حضرت در مقابل منافقين و ابن ابىّ و طرفدارانش و شايعه‌سازان چه تأثيرى مىتوانست داشته باشد . آن حضرت بهترين راه را براى بىگناهى عايشه و حفظ بيت خود برگزيد تا خداوند با وحى خود حقيقت مسأله را بيان نموده و دهان مخالفين را ببندد .\r\n","page_name":" 273 ","page_number":277},
  {"content":"\r\n\r\nخود را در خطر بزرگى مىديد ، كاملا ساكت و آرام بود . او مطمئن بود كه خداوند درباره او قضاوت ناعادلانه نخواهد كرد . سرانجام محمد ( ص ) به حال خود بازگشت .\r\n« خبرهاى خوب ، عايشه . خداوند بىگناهى تو را تائيد نمود . » پدر و مادر او كه آرامش يافته بودند از او خواستند تا برخاسته و به نزد محمد ( ص ) آيد ، اما او به سادگى جواب داد : من نه نزد او مىآيم و نه از او تشكر مىكنم ؛ نه از شما دو نفر تشكر مىكنم كه به اين شايعات گوش كرديد و آن را انكار نكرديد ؛ من فقط از خداوند سپاسگزارم . 53 با قبول اين كم‌اعتنائى ، محمد ( ص ) بيرون رفت تا با جمعى كه در بيرون در منتظر قرائت آيات قرآن براى بىگناهى عايشه بودند روبرو شود .\r\nآنها تهمت‌زننده را با شعار « تهمت‌زن دروغگو » محكوم نمودند . 54\r\nاين واقعه جايگاه عايشه را در حرم محمد ( ص ) به عنوان زنى مغرور ، درستكار و نترس ارتقا داد . برخورد متفاوت و با اطمينان عايشه با اين مسأله نشان‌دهنده حس اعتماد به نفسى بود كه اسلام در وجود زنان مسلمان كاشته بود . هيچكدام از همسران پيامبر نقش برده را براى او بازى نمىكردند . در هر مورد آنان مستقيما و منطقى با پيامبر رو در رو مىگرديدند . ولى به‌هرحال متناوبا به محمد ( ص ) راجع به علاقه بيشتر او به عايشه نيز گوشزد مىنمودند . محمد ( ص ) نيز سعى مىنمود مساوات را در بين همسران خود كاملا رعايت نمايد . هر شب و به‌طور دوره‌اى به اطاق يكى از آنها مىرفت و هنگام لشگركشى نيز براى اينكه تعدادى از آنها را همراه سازد قرعه‌كشى مىنمود . ولى به‌هرحال او نيز بشر بود و شدت علاقه او نمىتوانست از چشم امت دور بماند . مسلمانانى كه براى او هديه مىفرستادند ، سعى مىكردند اين هديه‌ها در روزى كه او در خانه عايشه نشسته است به دست او برسد ، زيرا مىدانستند كه آن روز خوشحال‌تر است . اين موضوع ساير همسران را ناراضى ساخته بود . آخر الامر أمّ سلمه از محمد ( ص ) خواست تا هدايا به همه اطاق‌ها فرستاده شود نه فقط به يك اطاق . محمد ( ص ) چنين پاسخ داد : اينقدر با من در مورد او مجادله نكنيد ، به‌هرحال او تنها همسر من است كه در حضور او به من وحى نازل گرديده است . ام سلمه سپس فاطمه ( ع ) را واسطه قرار داد ، اما محمد ( ص ) به فاطمه ( ع ) نيز چنين پاسخ داد :\r\nدختر نازنين من ، آيا كسى را كه من دوست دارم تو دوست ندارى ؟ فاطمه ( ع ) نيز شرمنده بازگشت . سرانجام زينب پا در ميان گذارد و درحالىكه آرامش خود را از\r\n\r\n","description":"","footnote":"","page_name":" 274 ","page_number":278},
  {"content":"\r\n\r\nدست داده بود شروع به بدگوئى درباره عايشه نمود . محمد ( ص ) رو به عايشه كرد و از او خواست تا از خود دفاع نمايد . او نيز چنان قدرتمند و مطمئن از خود دفاع نمود كه زينب مجبور به سكوت گرديد . محمد ( ص ) متعجب شده بود : براى من كاملا روشن بود كه او دختر واقعى ابو بكر است . « 1 » ولى عايشه همه چيز را هم نمىتوانست تحمل نمايد . يك روز درحالىكه از جايگاه خديجه در قلب محمد ( ص ) به شدت برانگيخته شده بود و حسادت سراپاى وجودش را مىلرزاند ، خديجه را « پيرزن بىدندان » خواند . محمد ( ص ) كه به شدت افسرده شده بود و رنگ از رخسارش پريده بود گفت : هيچكس از او بر من عزيزتر نخواهد بود ؛ زمانى كه همه مرا رها كرده بودند ، تنها او بود كه از من حمايت مىنمود .\r\nدر مارس 627 ، چند هفته پس از آنكه رسوائى ماجراى عايشه فروكش نموده بود ، مكه و متحدانش سپاه ده هزار نفرى خود را به طرف مدينه حركت دادند .\r\nمحمد ( ص ) تنها توانست سه هزار نفر جمع‌آورى كند . بنابراين ديگر جاى سؤالى براى باقى ماندن در مدينه و دفاع از درون باقى نماند . مسلمين همگى در درون شهر جمع شده و آماده دفاع گرديدند . مدينه شهر سختى براى دفاع نمودن نبود . سه طرف شهر را كوه‌هاى آتشفشانى سخت دربرگرفته بود و بسيار سخت بود كه سپاهيان بتوانند از ميان اين كوه‌ها عبور نموده و به شهر وارد شوند . تنها نقطه ضربه‌پذير و شكننده شهر ، شمال شهر بود و محمد ( ص ) در اين مورد پيشنهادى نمود كه مورد تعجب همگان واقع گرديد . قريش و متحدانش به نظر مىرسد كه چندان عجله‌اى براى رسيدن به مدينه نداشتند و بسيار آرام حركت مىكردند . پس زمان كافى براى آماده‌سازى وجود داشت . اولا آنها مىتوانستند تمام محصولات كشاورزى را به درون شهر بياورند تا سپاه دشمن ، برعكس دفعه قبل ، چيزى براى تغذيه نداشته باشد ؛ و ثانيا امت بايد در ساختن يك خندق بزرگ در قسمت شمالى همكارى نمايند .\r\nحديث چنين روايت مىكند كه اين پيشنهاد به وسيله سلمان ، برده ايرانى كه جديدا آزاد شده بود ، عرضه شد . لازم نبود كه دور شهر خندق بزنند ، چون ساير قسمت‌هاى شهر حالت قلعه مانند داشتند و فقط قسمت شمالى شهر آسيب‌پذير بود . اما ساختن اين خندق به يك برنامه‌ريزى منسجم و پشتكارى قوى كه از نيروى الهى سرچشمه\r\n\r\n\r\n","description":"","footnote":"\r\n( 1 ) - اين مطالب در مآخذ معتبر تاريخى نيامده است حتى تواريخ معتبر اهل سنت !\r\n","page_name":" 275 ","page_number":279},
  {"content":"\r\n\r\nگرفته باشد نيازمند بود . هر طائفه ساخت يك قسمت از خندق را به عهده گرفت و محمد ( ص ) خود نيز به همراه ديگران مشغول به كار گرديد درحالىكه همان سرودى را كه هنگام ساخت مسجد مدينه مىخواندند همگى زمزمه مىكردند .\r\nقدرت روحى مسلمانان فوق العاده بالا به نظر مىرسيد : بعضى از ياران پيامبر بعدها نقل كردند كه محمد ( ص ) در هنگام كار و تلاش فوق العاده زيبا و بشاش به نظر مىرسيد و دائما با اطرفيان شوخى كرده و آنان را به خنده وامىداشت . او سرود جديدى را به مسلمين تعليم و خود آن را رهبرى مىنمود :\r\nخداوند براى كسى ديگر جز تو راهنمائى نگرديده‌ام ( و براى كسى جز تو زكات نداده و نماز به جاى نياورده‌ام . به ما آرامش ده ، قدم‌هاى ما را براى مقابله استوار ساز . اين دشمنان با ما جدال كردند تا ما را از راهمان بازدارند ، اما ما قبول نكرديم 55\r\nدر 31 مارس 627 ، سپاه قريش به جلگه مدينه وارد و آرام‌آرام به طرف شهر آمد تا به لبه خندق عظيمى كه قبلا نديده بود رسيد . مسلمانان در پشت تپه‌اى خاكى كه از خندق بيرون آورده بودند پنهان شده بودند ، جايگاه آنها در پاى كوه « سلع » نوعى برترى براى هدف قرار دادن دشمن محسوب مىگرديد . همين‌كه پيش قراولان سپاه مكه با ناباورى در حال بررسى خندق بودند بارانى از تير باريدن گرفت و نشان داد كه اهداف ساده‌اى براى مسلمانان به شمار مىآيند . آنان نيز به سرعت به عقب بازگشتند تا جائى كه ديگر در تيررس قرار نداشتند . به هر صورت ، اگرچه خنده‌دار به نظر مىرسيد ولى خندق سلمان هم از تعرض سنگين و ناگهانى سپاه مكه جلوگيرى نموده بود و هم فرماندهان سپاه مكه را از حل اين مشكل باز داشته بود .\r\nاين‌باره هم سپاه مكه به وسيله ابو سفيان ، عكرمه ( پسر ابو جهل ) ، خالد بن وليد و عمر بن عاص از دشمنان قسم خورده محمد ( ص ) رهبرى مىگرديد . اما سواره نظامى كه آنها خيلى به آن اتكا كرده بودند عملا ناكار آمد شده بود ، زيرا اسبان قدرت پريدن از روى اين خندق عظيم را نداشند . در يكى دو مورد هم كه چند نفر جرأت پريدن از خندق را پيدا نمودند ، سوار مربوطه بلافاصله تكه‌تكه شد . براى فرستادن پياده نظام هم ، اولا نردبان‌هائى مخصوص اين كار را نداشتند ، و ثانيا بدون داشتن فلاخن انداز كه راه را براى ورود پياده نظام باز نمايد اين كار به معنى دادن تلفات بىشمار بود . به هر صورت ، قريش غلبه بر خندق را غيرممكن مىديد و اين تجربه را به تلخى\r\n\r\n","description":"","footnote":"","page_name":" 276 ","page_number":280},
  {"content":"\r\n\r\nمزه‌مزه مىكرد . چنين كارى از نظر روش جنگى اعراب ، غيرعربى و از لحاظ فكرى و تجربى ، مخالف تمام روش‌هاى جنگى سنتى آنان بود . در چند مورد عكرمه سعى كرد با يك گروه شجاعت خود را به نمايش بگذرد ، ولى موفق نشد و آنها به اصطلاح عاميانه كم آوردند :\r\n« بعضى از سوار نظام قريش . . . زره پوشيده و به جايگاه افراد ( قبيله بنى كنانه ) در سپاه رفته و گفتند براى جنگ آماده شويد ، امروز خواهيد ديد كه جنگجوى واقعى كيست .\r\nآنها نيز حمله كرده و تا لبه خندق آمدند . چون به آنجا رسيدند با تعجب اظهار داشتند : اين ابزارى است كه اعراب هيچگاه از آن استفاده نكرده‌اند » . 56\r\nآنها تصميم گرفتند كه روش زيركانه ديگرى را در پيش گيرند و از قبيله بنى قريظه در جنوب مدينه بخواهند كه به آنها اجازه دهند تا از آن طريق وارد مدينه گردند . در ابتداى آن سال ، حىّ بن أخطب ، رئيس قبيله تبعيد شده بنى نضير كه در خيبر زندگى مىكرد ، به ملاقات ابو سفيان رفته و به او قول داده بود تا در حمله به محمد ( ص ) به او كمك نمايد . او به همراه صفوان به كعبه رفت و در آنجا قسم ياد كرد كه تا نابودى كامل امت از پاى ننشيند . ابو سفيان از فرصت استفاده كرده و نظر او را در مورد ادعاى محمد ( ص ) درباره دين جديد پرسيد : « شما يهوديان صاحبان اولين كتاب آسمانى هستيد و كاملا به تعارض ما با محمد ( ص ) آشنائى داريد . به نظر شما دين ما بهتر است يا دين او ؟ حىّ جواب داد كه مطمئنا دين قريش بهتر است .\r\nمسلمانان اين جواب را بسيار توهين‌آميز يافتند . 57 يهوديان خيبر نيز سپاه بزرگى به مدينه فرستاده بودند و از طرفى نيز كليه قبائل شمال مدينه را با دادن رشوه حاضر به همكارى با ابو سفيان نموده بودند . براى اين كار آنان وعده نصف محصول خرماى آن سال خود را پيشنهاد نموده بودند . بنابراين قبائل اسد ، غطفان و سليم نيز همگى سپاهيان خود را براى كمك به ابو سفيان اعزام داشته بودند . حال ، حىّ ، مذاكره با بنى قريظه را به عنوان راه‌حلى براى اتمام كار مسلمين پىگيرى نمود . او مىخواست كه آنها يا از پشت سر به مدينه حمله كنند يا به دو هزار نفر از جنگجويان بنى نضير و غطفان اجازه حمله به قلعه‌هاى مسلمانان در جنوب را بدهند تا آنان زنان و بچه‌هائى را كه در درون اين قلاع پناه گرفته بودند از دم تيغ بگذرانند . يهوديان دودل بودند ، آنها ديده بودند كه بر سر يهوديان قينقاع و بنى نضير چه آمد ، ولى بعضى از آنها نيز\r\n\r\n","description":"","footnote":"","page_name":" 277 ","page_number":281},
  {"content":"\r\n\r\nمشكوك بودند كه شايد محمد ( ص ) آن پيامبر وعده داده شده نيست . ولى هنگامى كه كعب بن اسد ، رئيس قبيله ، لشگر بزرگ قريش را كه تمام افق مدينه را پوشانده بود ملاحظه كرد ، توافق نمود كه به آنان كمك كند .\r\nعمر اولين كسى بود كه از خيانت بنى قريظه آگاه شد و بلافاصله آن را به اطلاع محمد ( ص ) كه كاملا پريشان به نظر مىرسيد رسانيد . او هميشه نگران اين مسأله بود و مىدانست كه سپاه اسلام قدرت مقابله با دشمن را در چند جناح ندارد . او سعد بن معاذ را ، كه قبل از هجرت رياست گروه اعراب بنى قريظه را كه با محمد ( ص ) پيمان بستند به عهده داشت ، براى مذاكره اعزام داشت . او گزارش كرد كه يهوديان را كاملا آماده به حمله مىبيند ، زيرا در مذاكره با او گفته‌اند : « اصلا پيامبر خدا كيست ؟\r\nبين ما و محمد ( ص ) هيچگونه تعهد و پيمانى وجود ندارد . » 58 به نظر مىرسد در يك مورد عده‌اى از آنها به يكى از قلعه‌هاى مسلمانان كه زنان و بچه‌هاى مسلمان در آن ساكن بودند حمله كردند ، ولى تلاش آنها متلاشى گرديد . محمد ( ص ) شروع به حملات سياسى به افراد بنى قريظه نموده و سعى نمود تا آنها را نسبت به قريش بدبين و بىاعتنا بگرداند . ولى براى سه هفته مطمئن نبود كه جهت‌گيرى آنها چه خواهد بود . سپاه اسلام ديگر حوصله‌اش سر رفته بود ، به نظر مىرسيد كه منافقين به قبائل خود پيوسته و گروهى از آنان نيز فرار كرده و به اردوگاه ابو سفيان رفته‌اند . قرآن اشاره مىكند كه مسلمانان به مرز تفرقه و جدائى رسيده و بعضى نيز نزديك به از دست دادن ايمان شده بودند .\r\nآنگاه كه از فراز شما ( بالاى وادى ) و از فرود شما ( پائين وادى ) بر شما درآمدند ، و آنگاه كه ديدگان خيره شده و دل‌ها به گلو رسيد و به خدا گمان‌ها ( ى گوناگون ) برديد ، در آنجا مؤمنان آزمون شدند و سخت به لرزه در افتادند . 59\r\nاما ناگهان آنان از شب تاريك ترس نجات يافتند . مشخص نيست كه دقيقا چه اتفاقى رخ داد ، ولى به نظر مىرسد كه يهوديان بنى قريظه ديگر به قريش اعتماد نداشتند و اصرار داشتند براى حفظ منافع خود در پيمانى كه با قريش بسته‌اند گروگان‌هائى را نزد خود نگهدارند . چه اتفاقى خواهد افتاد اگر مكيان ما را رها كرده به رحمت محمد ( ص ) بسپارند ؟ قريش نيز كاسه صبرش لبريز شده بود . در عربستان محاصره يك شهر هميشه كار مشكلى بود . آذوقه در حال تمام شدن بود ،\r\n\r\n","description":"","footnote":"","page_name":" 278 ","page_number":282},
  {"content":"\r\n\r\nعلوفه براى اسبان نيز كم شده بود ، هم مردان و هم اسبان گرسنه بودند . بطور كلى قريش در كار جنگ و لشگركشى مردان باتجربه‌اى نبودند و به راحتى در مقابل هر حمله ناگهانى به لرزه مىافتادند . به نظر مىرسد كه تغيير عقيده آنان زمانى شروع شد كه هوا ناگهان تغيير كرد . قرآن از كاهش درجه حرارت هوا ، باد و باران به عنوان عوامل خداوند ياد مىنمايد . ابو سفيان تصميم خود را گرفت :\r\nاى قريش ، ما در اردوى محكم و ثابتى به سر نمىبريم ، اسبان و شتران در حال تلف شدن هستند ، بنى قريظه نيز پيمان خود را با ما شكست و از آنها اخبار نااميدكننده‌اى مىشنويم . شما خشونت باد را مىبينيد كه براى ما هيچ چيز باقى نگذارده ، نه آتش ، نه ديگ غذا و نه چادرى كه روى آن حساب كنيم . آماده باشيد ، من برمىگردم . 60\r\nپس از اين سخنان ، او بر روى شتر خود پريد و سريعا به سوى مكه روان شد .\r\nبدون آنكه توجه داشته باشد كه شتر او مىلنگد . او به وسيله افراد قبيله خود و چند قبيله صحراگرد ديگر كه بىصبر شده بودند ، همراهى شد . زمانى كه پيمان اتحاد اينچنين توهين‌آميز شكسته شد ، خالد رو به ابو سفيان كرده و گفت : « هر مرد با احساسى حال تشخيص مىدهد كه محمد ( ص ) دروغ نگفته است » . 61 زمانى كه فردا صبح مسلمين بر پشت بام‌ها رفته بودند تا از اوضاع دشمن باخبر شوند ، سرتاسر جلگه را خالى يافتند . « 1 »\r\nاما محمد ( ص ) با بنى قريظه كه مسلمانان را تا لب پرتگاه نابودى كامل پيش برده بودند چه بايد مىكرد ؟ او اجازه نداد كه سپاه براى استراحت برود ، صبح روز بعد اعلام داشت كه جبرئيل به او گفته است : محمد ( ص ) سپاه اسلام را براى رفتن به دهكده بنى قريظه آماده كن . داستان بنى قريظه را مىتوان يكى از عجيب‌ترين و تأسف‌بارترين داستان‌هاى تاريخ اوليه اسلام دانست . زمانى كه آنها ( بنى قريظه ) از\r\n\r\n\r\n","description":"","footnote":"\r\n( 1 ) - مؤلف از بيان جدّىترين واقعه جنگ خندق كه باعث هزيمت سپاه قريش شد چشم مىپوشد ، واقعه‌اى كه علماى بزرگ اهل سنت نيز آن را در كتاب‌هاى خويش ذكر كرده‌اند و آن كشته شدن عمرو بن عبدود پهلوان بزرگ قريش به دست على عليه السلام مىباشد و اين نبرد تن به تن به قدرى مهم بود كه پيروزى يك طرف ، مرگ و حيات اسلام را رقم مىزد . از اين‌رو وقتى على عليه السلام عازم جنگ با عمرو بن عبدود شد ( در هنگامى كه هيچ يك از مسلمانان جرأت اقدام بر اين كار را نكردند ) پيامبر اكرم فرمود : « الاسلام كلّه على الكفر كلّه » ( همهء اسلام در مقابل همه كفر قرار گرفته است ) و پس از ضربت تاريخى على عليه السلام بر عمرو و كشته شدن او پيامبر فرمود : « ضربة على يوم الخندق افضل من عبادة الثقلين » ( ضربت على در جنگ خندق از عبادت جنّ و انس با فضيلت‌تر است ) .\r\n","page_name":" 279 ","page_number":283},
  {"content":"\r\n\r\nحمله مسلمانان مطلع شدند همگى به درون قلعه خود پناه برده و توانستند مدت 25 روز در آنجا مقاومت كنند . چون محاصره پايان نيافت و ديگر اميدى به كمك ساير متحدين خود نيز نداشتند رؤساى قبيله مردان را همگى جمع نموده و سه راه در جلوى پاى آنان گذاردند . بنا به روايت ، كعب و حىّ ، كه بنا به قول قبلى خود با قريش به مكه نرفته و به نزد قبيله خود آمده بودند ، چنين توصيه‌اى به آنان نمودند : يا بدون قيد و شرط به محمد ( ص ) ملحق شويد ( موفقيت‌هاى خارق العاده او دليلى بر واقعى بودن ادعاى پيامبرى او بود ) يا زنان و كودكان خود را بكشيد و سپس به سپاه اسلام حمله نمائيد ، كه اگر كشته شديد ديگر نگران چيزى نخواهيد بود و اگر زنده مانديد همسران جديد پيدا خواهيد كرد . اما راه سوم هم اين است كه با او هم‌پيمان شده و سپس در روز جشن ( عيد شنبه ) كه محمد ( ص ) انتظار هيچگونه حمله‌اى را ندارد او را از پاى درآوريد .\r\nيهوديان هر سه پيشنهاد را رد كرده و از محمد ( ص ) اجازه خواستند تا آنها هم مانند بنى نضير جلگه مدينه را ترك نمايند . محمد ( ص ) قبول نكرد . بنى نضير ثابت كرده بود كه پس از ترك مدينه خطرناك‌تر شده است . بنابراين ، اين‌بار يهوديان بايد خود را كاملا و بلاشرط تسليم نمايند . او اجازه داد تا بنى قريظه با يكى از هم‌پيمانان سابق خود بنام ابو لبابة بن عبد المنذر ، رئيس قبيله عوف ، مشورت نمايند .\r\nاين قسمت از تاريخ بسيار گنگ و نامفهوم است . يهوديان به ابو لبابه گفتند كه محمد ( ص ) چنين درخواستى نموده است . او درحالىكه با دست گلوى خود را فشار مىداد گفت : شما به مرگ محكوم شده‌ايد . او بعدا از اين پاسخ به قدرى احساس گناه مىكرد كه براى مدت 15 روز خود را به يكى از ستون‌هاى مسجد بست تا محمد ( ص ) او را آزاد ساخت . حتى اگر ابو لبابه اين موضوع را به بنى قريظه گفته باشد به نظر نمىرسد كه اين حرف در تصميم‌گيرى آنها تأثيرى گذارده باشد .\r\nروايت ديگرى نيز چنين نقل مىكند كه او در مذاكرات قول همكارى و پشتيبانى يك متحد قديمى را به آنان داد . روز بعد بنى قريظه داورى محمد ( ص ) را پذيرفت و درب‌هاى قلعه را بر روى سپاه اسلام گشود ، احتمالا به اميد حمايت متحد قديمى خود قبيله اوس .\r\nبطور مسلم ، قبيله اوس عاجزانه از محمد ( ص ) تقاضاى بخشش آنان را نمود ، مگر\r\n\r\n","description":"","footnote":"","page_name":" 280 ","page_number":284},
  {"content":"\r\n\r\nنه اينكه محمد ( ص ) آزادى بنى قينقاع را به درخواست ابن ابىّ به آنان بخشيد ؟\r\nمحمد ( ص ) پاسخ داد : آيا قضاوت يكى از مردان با تجربه و مورد قبول خود را مىپذيريد ؟ در زمان محاصره ، سعد بن معاذ زخمى كشنده برداشت ، ولى او را بر پشت الاغ به منطقه خزرج انتقال دادند . رؤساى ديگرى كه با او دوست بودند به او پيشنهاد نمودند كه از متحدين سابق خود جدا شود ، ولى سعد چنين تشخيص داد كه اين گره نازكى كه اتحاد مدينه را به هم پيوند داده اگر پاره شود مجددا از هم گسيختگى و هرج و مرج قبلى بر آن ناحيه حكمفرما مىگردد . آيا او مىبايست يك تعهد سنتى قبيلگى را بر پيمان خود با امت ترجيح دهد ؟ سعد حكم كرد كه تمامى 700 نفر مردان بنى قريظه محكوم به مرگ گرديده ، زنان و كودكان به عنوان برده به فروش برسند و اموال آنان نيز كلا در بين مسلمين تقسيم گردد . محمد ( ص ) نيز فرياد برآورد : « تو همان حكمى را كردى كه خداوند هفت آسمان بدان راضى بود » . 62\r\nروز بعد محمد ( ص ) دستور داد تا خندق بزرگ ديگرى در بازار مدينه حفر گردد .\r\nبعضى از افراد خاص به درخواست مسلمانان مجزا گرديدند ، ولى بقيه را گروه گروه كرده و با طناب محكم به يكديگر بستند ، سپس سر همگى از تن جدا و به درون خندق پرتاب گرديدند . يك زن نيز محكوم به مرگ گرديد و او كسى بود كه در هنگام محاصره قبيله توسط مسلمين يك سنگ آسياب را بر سر آنها انداخته بود .\r\nعايشه از اين ماجرا چنين مىگويد :\r\nاو با من بود و ما در حال صحبت و خنده بوديم ، درحالىكه پيامبر در حال گردن زدن مردان قبيله اين دختر بود . ناگهان صدائى كه صاحب آن ديده نمىشد او را صدا كرد .\r\n« بهشت‌هاى خوب » ، و من فرياد كردم « موضوع چيست ؟ » ، گفت : « من بايد كشته شوم » ، گفتم : « براى چه ؟ » ، گفت : « براى كارى كه كرده‌ام . » سپس او به همراه آنان رفت و چند لحظه بعد سر از تنش جدا بود . عايشه مرتبا تكرار مىكرد ، من هرگز نمىتوانم فراموش كنم كه او با چه آرامش و اعتماد به نفسى و درحالىكه بلند مىخنديد به سوى قتلگاه خود قدم برمىداشت . 63\r\nمسلما براى ما بسيار مشكل است كه اين داستان را از قتل‌عام نازىها مجزا نمائم و طبيعتا چنين نتيجه‌گيرى بدون شك خيلى از افراد را از محمد ( ص ) دور مىنمايد .\r\nاما محققان غربى ، مانند ماكسيم رودنسون و دبيليو مونتگمرى وات ، عقيده دارند كه اين حادثه را نبايد با استانداردهاى قرن بيستم بررسى نمائيم . جامعه اعراب قرن هفتم بسيار بدوى بود . حتى بدوىتر از جامعه‌اى كه 600 سال پيش از آن مسيح در آن\r\n\r\n","description":"","footnote":"","page_name":" 281 ","page_number":285},
  {"content":"\r\n\r\nزندگى كرده و انجيل بخشنده را به مردم عرضه داشته بود . در اين مقطع تاريخى اعراب هيچ دانشى نسبت به مفهوم قانون طبيعى حقوق بشر نداشتند . بسيار مشكل بلكه غيرممكن است كه انسان‌ها بتوانند به اين قانون دست يابند مگر در لواى قانونمندى اجتماعى ، مانند قوانينى كه به وسيله امپراطورىهاى بزرگ آن زمان وضع مىگرديد . « 1 » در زمان محمد ( ص ) مدينه احتمالا به بيت المقدس در زمان پادشاهى داود ( پيامبر ) شبيه بوده ، كه به او قتل‌عام‌كننده مقدس لقب دادند و در يك زمان او دستور داد تا دويست فلسطينى را به نام خداوند قتل‌عام كرده و آلات تناسلى آنها را بريده و يك جا به نزد پادشاه فرستادند . خيلى از سرودهاى مذهبى مربوط به داود قرن‌ها بعد سروده شده‌اند - بعضىها در حدود 550 سال پيش از تولد مسيح - و با اين وجود نمايانگر خشونت‌هاى فراوانى هستند كه قوم بنى اسرائيل نسبت به دشمنان خود نشان دادند . بنابراين در ابتداى قرن هفتم و آن هم در جامعه بدوى آن روز عربستان چگونه مىتوان توقع داشت كه يك رئيس دستور مرگ هم‌پيمانان خيانت‌كار خود مانند بنى قريظه را صادر ننمايد .\r\nامت مسلمان كه هنگام محاصره در مرز نابودى كامل قرار گرفته بودند ، آهسته آهسته آرامش خود را باز مىيافتند . اگر بنى قريظه اجازه مهاجرت مىيافت به احتمال قوى مدينه نابود مىگرديد . آنها بلافاصله با مردم خيبر هم‌پيمان شده و توطئه جديدى را براى نابودى مسلمانان آغاز مىنمودند و اين‌بار مسلما مسلمانان تاب تحمل چنين فشار و خطراتى را نداشته و از پاى در مىآمدند . مجازات بنى قريظه دشمنان محمد ( ص ) را به شدت تحت تأثير قرار داد . اما كسى در اين مورد شوكه نشده بود ، گوئى خود بنى قريظه هم منتظر چنين مجازاتى بودند . اما مجازات يك پيام جدى براى دشمنان يهودى محمد ( ص ) و بخصوص اهالى خيبر ارسال داشت ، اينكه ديگر محمد ( ص ) از انتقام‌گيرى هم‌پيمانان بنى قريظه ترسى نداشته و آماده نبرد با آنان است . اين نشانى از قدرت خارق العاده‌اى بود كه محمد ( ص ) پس از\r\n\r\n\r\n","description":"","footnote":"\r\n( 1 ) - امثال مؤلف گمان مىكنند كه حقوق بشر فقط در لواى قانونمندى اجتماعى آن هم به وسيله امپراطورىهاى بزرگ مفهوم خواهد داشت و حال اينكه كامل‌ترين و بهترين آن را خداوند 1400 سال قبل با وحى بر پيامبرش براى بشريت به ارمغان آورده است . براى نمونه نگاه كنيد به دستور العمل و منشور حكومتى امير المؤمنين به مالك اشتر ، استاندار مصر ، در نهج البلاغه !\r\n","page_name":" 282 ","page_number":286},
  {"content":"\r\n\r\nمحاصره كسب نموده بود . او حالا رهبر بزرگ‌ترين و قوىترين گروه عربستان گرديده بود .\r\nقتل‌عام بنى قريظه يادآور اوضاع بسيار نااميدكننده اجتماعى عربستان در دوران زندگى محمد ( ص ) است . البته ما اين حق را داريم كه آن را محكوم كنيم ، ولى مطمئنا نمىتوانيم آن را با معيارهاى امروزه مورد قضاوت قرار دهيم . محمد ( ص ) در محدوده يك امپراطورى جهانى زندگانى نمىكرد تا از قوانين اجتماعى آن‌كه به وسيله حكومت طرح‌ريزى گرديده بود پيروى نمايد . او راهنمائى مانند ده فرمان موسى ( ع ) نداشت ، اگرچه موسى ( ع ) هم فرمان داد تا بنى اسرائيل كليه جمعيت كنعان را قتل‌عام نمايند ، با وجود اينكه قبلا دستور منع كشتار صادر كرده بود . تنها ابزار موجود در دست محمد ( ص ) براى اداره اجتماع ، قانون اخلاقى قبيلگى بود ، كه چنين اجازه‌اى را براى نجات گروه مىداد « 1 » . مشكل اين بود كه محمد ( ص ) رهبرى قوىترين گروه عربستان را دارا بود كه ديگر از ارزش‌هاى سنتى پيروى نمىنمودند .\r\nاو در حال بىرنگ كردن قوانين سنتى قبيله‌اى بود ، به همين دليل خود نيز در ايستگاهى بين دو تحول اجتماعى گير افتاده بود .\r\nاما مهم است بدانيم كه اين شروع غمناك به صورت يك قانون دائمى حاكم بر روابط مسلمانان و يهوديان درنيامد . زمانى كه مسلمانان امپراطورى جهانى خود را بنا نهادند ، به اشاعه قوانين اخلاقى دين خود پرداخته و در نتيجه سيستمى را طراحى نمودند كه ساليان سال در خاورميانه با صاحبان ساير مذاهب به نرمى و ملاطفت رفتار مىنمودند . روحيه ضد سامى ( نژاد اعراب ) زائيده مسيحيت است نه اسلام ، پس بهتر است اين مسأله را هميشه زمانى كه حادثه مدينه ما را بر ضد اسلام به هيجان مىآورد به خاطر بياوريم . حتى در زمان خود محمد ( ص ) نيز پس از سال 627 قبائل كوچك‌تر بدون هيچ مزاحمتى اجازه زندگى مشترك با مسلمانان را داشتند . ظاهرا قسمت دوم موافقت‌نامه مدينه ، كه در مورد روابط مسلمانان و يهوديان بحث\r\n\r\n\r\n","description":"","footnote":"\r\n( 1 ) - پيامبر اسلام جز بر اساس وحى خداوند حركت نكرده است . قرآن در وصف او مىگويد :   « ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى »   ( پيامبر از روى هوى و هوس نفسانى سخن نمىگويد بلكه آن وحيى است كه به او وحى مىشود ) . از اين‌رو ، دستور قتل‌عام بنى قريظه به حكم داورى سعد بن معاذ بود كه خود بنى قريظه معرفى و معين كرده بود و پيامبر نيز براساس دستور خداوند قبل از صدور حكم تسليم اين داورى شده بود . بنابراين ما حق محكوم كردن آن را نداريم .\r\n","page_name":" 283 ","page_number":287},
  {"content":"\r\n\r\nمىنمايد ، پس از اين تاريخ تهيه گرديده است . در امپراطورى اسلامى ، يهوديان نيز مانند مسيحيان در آزادى و صلح كامل زندگى مىنمودند تا به امروز كه به تشكيل دولت اسرائيل مبادرت ورزيدند . يهوديان دنياى اسلام هيچگاه به اندازه يهوديان دنياى مسيحيت رنج و عذاب نكشيدند . افسانه‌هاى ضد سامى در اواخر قرن پيش و به وسيله گروه‌هاى تبليغى مسيحى به خاورميانه آورده و در سطح عموم شايع گرديد .\r\nاما در سال‌هاى اخير بعضى از مسلمانان ، با اتكا به آيات محكوميت يهوديان مدينه ، ساير آياتى را كه از قوم يهود و پيامبر بزرگ آنان بسيار خوش‌بينانه و مثبت صحبت مىكنند ناديده مىگيرند . اين كاملا يك تحول جديد در روابط بسيار خوب و متعادل 1400 ساله مسلمانان و يهوديان محسوب مىگردد . 64\r\nقرآن به ما مىآموزد كه جنگ هميشه نفرت‌انگيز است . مسلمانان نبايد هيچگاه به دنبال خشونت باشند ، جنگ فقط به معناى دفاع از خود معنا دارد ، اما اگر مجبور به جنگ نيز شوند بايد با رشادت و از خودگذشتگى هرچه سريع‌تر آن را به اتمام برسانند . 65 اگر دشمن نشانى از آمادگى براى صلح ارائه نمايد ، مسلمانان به دستور قرآن موظف هستند كه از خشونت هرچه سريع‌تر دست بردارند ، البته در صورتى كه در شرائط صلح مسأله‌اى غيراخلاقى و غيرقابل قبول براى دين آنان پيشنهاد نگردد . 66 اما قرآن اصرار دارد كه اين يك وظيفه دينى است كه جنگ مسلحانه هرچه زودتر به پايان برسد . از هرگونه كم‌كارى يا دودلى كه باعث طولانى شدن جنگ مىگردد بايد پرهيز گردد . 67\r\nهدف از جنگ بايد برقرار نمودن هرچه سريع‌تر صلح و يكنواختى و عدالت در بين افراد جامعه باشد . هرآنچه ما راجع به واقعه خشونت‌بار بازار مدينه در ماه مى 627 فكر كنيم ، اين پيش‌آمد ، هم از نظر زمانى و هم از نظر مكانى و هم از نظر سياسى ، تصميم‌گيرى درست و به جائى بوده است . اين آخرين مورد از چنين اعمال وحشيانه و خشونت‌بار گرديد ، و در حقيقت شروع جديدى پس از پايان بدترين قسمت جهاد بود . « 1 » محمد ( ص ) موفق شده بود بزرگ‌ترين لشگر متحد شده اعراب را\r\n\r\n\r\n","description":"","footnote":"\r\n( 1 ) - پس اين همه آيات جهاد در قرآن چيست ؟  « وَ قاتِلُوهُمْ حَتَّى لا تَكُونَ فِتْنَةٌ »  ( بكشيد آنها را تا ديگر فتنه‌اى نباشد ) و آيات ديگرى كه مسلمين را ترغيب به جنگ و جهاد مىنمايد و صفوف پيوسته آنان را براى جنگ در راه خدا در سورهء صفّ توصيف مىنمايد ؟ آرى اسلام دين رحمت است ، ليكن در كنار آن دستور جنگ و جهاد با دشمنان دين\r\n","page_name":" 284 ","page_number":288},
  {"content":"\r\n\r\nدر جنگ خندق به شكست وادار سازد . او همچنين مخالفت سه قبيله بزرگ يهودى را درهم شكسته و نشان داد كه پس از اين هيچگونه خيانت و توطئه‌چينى را عليه امت مسلمان تحمل نخواهد نمود . او نشان داد كه به عنوان يك رهبر قدرتمند توانسته است خونين‌ترين منازعات اعراب را در مدت كوتاهى متوقف سازد ، درگيرىهائى كه مىتوانست براى ساليان متمادى ادامه داشته باشد .\r\nلغت « اسلام » از ريشه صلح و دوستى است . پس از قتل‌عام بنى قريظه ما خواهيم ديد كه سياست جهاد چگونه تغيير مىيابد . « 1 » حال كه او براى حفظ زندگانى خود مجبور به جنگيدن نبود ، مىتوانست براى برقرارى صلح اسلامى « 2 » در سرتاسر عربستان تلاش نمايد . در سال بعد او براى صلحى پافشارى مىكند كه حتى نزديك‌ترين يارانش را نيز نسبت به او دلسرد مىنمايد .\r\n\r\n\r\n","description":"","footnote":"\r\nرا نيز صادر مىكند .\r\n( 1 ) - حكم جهاد هيچگونه تغييرى ننمود . نگاه كنيد به جنگ‌هاى پس از واقعه بنى قريظه .\r\n( 2 ) -  Pax Eslamical \r\n","page_name":" 285 ","page_number":289},
  {"content":"\r\n . \r\n","description":"","footnote":"","page_name":" 286 ","page_number":290},
  {"content":"\r\n\r\n\r\nفصل نهم صلح مقدس\r\nپيروزى محمد ( ص ) بر قريش در محاصره مدينه نشانى از يك كوشش خارق العاده بود . پنج سال پيش از آن ، او به عنوان يك پناهنده فرسوده و خسته كه از لبه پرتگاه مرگ مكه گريخته بود به مدينه وارد شد . حال او با معكوس كردن اوضاع و احوال به تمام عربستان نشان مىداد كه مكه در لبه پرتگاه سقوط قرار گرفته است .\r\nآنها ديگر از شكست دادن محمد ( ص ) و امت نااميد گرديده و نمىتوانستند اعتبار از دست رفته را بازسازى نمايند . مكه حالا ديگر يك شهر محكوم شده بود و محمد ( ص ) ، همان‌گونه كه خالد بن وليد پس از تمام شدن محاصره مدينه اظهار نمود ، مرد آينده آن محسوب مىگرديد . قوانين سنتى قبيله‌اى ، ايدئولوژى حلم ، و سرمايه‌دارى شتابنده آن نتوانسته بود در مقابل قوانين اخلاقى و اجتماعى اسلام مقاومت نمايد . بخش خونين فلسفه جهاد نيز اكنون به اتمام رسيده بود . « 1 » محمد ( ص ) هميشه تمايل داشت قريش را به خود متمايل سازد نه آنكه آنها را از ريشه نابود كند .\r\nبنابراين ، او پس از اين محاصره بايد راه مصالحه را طورى بگشايد كه در آن نشانى از ضعف و دودلى ديده نشود ، و اين يك حقيقت مسلم بود .\r\nدر اين زمان به نظر مىرسد برداشت محمد ( ص ) از مأموريتش نيز متحول گرديده\r\n\r\n\r\n","description":"","footnote":"\r\n( 1 ) - اگر در اين مقطع بخش خونين فلسفه جهاد باتمام رسيده بود پس جنگ‌هاى ديگر و سريه‌هاى ديگر چه معنايى داشتند ؟ جنگ حنين و طائف از بزرگ‌ترين جنگ‌هاى پيامبر و پس از اين مقطع است .\r\n","page_name":" 287 ","page_number":291},
  {"content":"\r\n\r\nاست . پس از پيروزى بدر ، او به اين نتيجه رسيد كه اتحاد اعراب ديگر امرى محال به نظر نمىرسد . حال شكست قريش و قتل‌عام بنى قريظه ، تمامى قبائل صحراگرد را به فكر انداخته بود تا از قريش جدا و به امت بپيوندند . حال ديگر محمد ( ص ) به چيزى بيش از مكه مىانديشيد . او مكه را به خاطر اينكه پايتخت مذهبى او بود نياز داشت ، اما توسعه اسلام در نواحى شمال عربستان از اولويت نخست برخوردار بود . اين تفكر به معناى جهان‌گشائى نبود ، بلكه او فقط مىخواست پيام قرآن را در سرتاسر عربستان ، سوريه و عراق به گوش اعرابى كه يا بت‌پرست بودند يا تحت تأثير روش‌هاى دينى امپراطورى روم شرقى قرار داشتند برساند . حديثى كه از منابع اوليه اقتباس نشده است چنين نقل مىنمايد : « 1 » در همين زمان محمد ( ص ) نامه‌هائى به پادشاه ايران ، امپراطور روم ، نجاشى حبشه و مقوقس مصر نوشته و از آنان درخواست نمود تا به اسلام بگروند . تقريبا با اطمينان مىتوان گفت كه اين حديث افسانه است . زيرا هيچ دليلى وجود ندارد كه در اين مقطع محمد ( ص ) اسلام را به عنوان يك دين جهانى براى جايگزين كردن اديان قديمى صاحب كتاب ببيند . هنوز هم اسلام دين فرزندان اسماعيل و يهوديت دين فرزندان اسحاق شمرده مىشوند . اسلام تا صد سال پس از فوت پيامبر صرفا يك دين عربى شمرده مىشد ، ولى به‌هرحال فرستادن چنين سفرائى به كشورهاى همسايه مىتواند از احتمالات به شمار آيد . اگر چنين فرضى را نيز قبول بنمائيم ، خود بيانگر اعتماد به نفس بالاى محمد ( ص ) براى گسترش اسلام بوده است . او ديگر به عنوان يكى از رؤساى مدينه مطرح نبود ، بلكه او به بزرگ‌ترين سيد عربستان تبديل گرديده بود . احتمال مىرود كه فرستادن اين نامه‌ها نوعى پيشدستى نسبت به مكه براى تقاضاى كمك خارجى باشد . در متن اين نامه‌هائى كه به دست ما رسيده است او به سادگى از فرمانروايان اين كشورها\r\n\r\n\r\n","description":"","footnote":"\r\n( 1 ) - اولا اين منابع معتبرند و واقعا پيامبر نامه‌هائى براى سران كشورهاى بزرگ فرستاده و آنان را به دين اسلام دعوت نموده است ، ثانيا مؤلف ادعا دارد « هيچ دليلى وجود ندارد كه در اين مقطع محمد ( ص ) اسلام را به عنوان يك دين جهانى براى جايگزين كردن اديان قديمى صاحب كتاب ببيند » ، و حال اينكه خود قرآن مىفرمايد :  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  ( هركس جز اسلام دين را بجويد از او قبول نمىشود ) ، يا مىفرمايد :  « إِنَّ الدِّينَ عِنْدَ اللَّهِ الْإِسْلامُ »  ( تحقيقا ( اكنون ) دين در نزد خداوند اسلام است ) . قرآن درباره پيامبر مىفرمايد :  « وَ ما أَرْسَلْناكَ إِلَّا كَافَّةً لِلنَّاسِ »  ( ما تو را براى همه جهانيان فرستاده‌ايم ) .\r\n","page_name":" 288 ","page_number":292},
  {"content":"\r\n\r\nدرخواست مىنمايد تا او را به عنوان پيامبر خدا قبول نمايند . همزمان با ارسال نامه براى پادشاهان حبشه و مصر ، او نامه‌هائى نيز براى قبائل شمالى غسّان و حنيفه ارسال مىدارد كه عموما مسيحى بودند . او از اين قبائل تقاضاى مسلمان شدن نمىنمايد ، بلكه درخواست مىكند تا مانند بقيه يهوديان مقيم در مدينه به امت بپيوندند .\r\nدر سال‌هاى 628 - 627 محمد ( ص ) بناى اوليه اتحاديه اسلامى را مىگذارد . او با دعوت از قبائل مختلف درخواست مىنمايد كه با امت هم‌پيمان گردند ، همان‌گونه كه احابيش با مكيان هم‌پيمان شده بودند . با اينكه افراد اين قبائل به‌طور فردى مسلمان شده و به امت پيوسته بودند ، باز هم او با دعوت اين قبائل درصدد بود آنان را كاملا به اسلام دعوت نمايد . بسيار مهم بود كه بتواند راه خود را با تصويرى از قدرت و اميدوارى به آينده ادامه دهد . در اين سال او لشگرهائى را نيز براى سركوبى بعضى از قبائل متحد مكه مانند اسد و ثعلبه كه به علت خشكسالى به مدينه نزديك شده بودند ارسال داشت . اين غزوات چنين معنى مىداد : دست كمك خود را از مكه كوتاه نمائيد . او شبيخونى را بر قبيله سعد كه دست اتحاد با يهوديان خيبر داده بودند طراحى نمود . ديگر قبائل صحراگرد احساس مىكردند كه دوستى آنان با دشمنان امت براى آنها خطرناك است ، و اين مسأله قدرت احترام به محمد ( ص ) و دين او را افزايش فوق العاده‌اى داده بود .\r\nمحمد ( ص ) طرحى براى حمله به مكه در آن سال نداشت ، ولى سعى داشت انحصار مكه در تجارت را بشكند . با زياد شدن مسلمانان و مهاجرت آنان به مدينه ، لزوم ايجاد يك روابط تجارى مستقل با سوريه براى واردات كالا احساس مىگرديد . بدين ترتيب او سپاهيانى براى تبليغ اسلام و دعوت به همكارى تجارى به سوى قبائل شمالى گسيل داشت . مثلا ، عبد الرحمن ، كاروانى را به دومة الجندل ، در سر راه سوريه ، هدايت نمود كه همه ساله در آن بازار مكاره برپا مىگرديد . مدينه به تدريج سد راهى بر سر تجارت مكه گرديده بود ، بخصوص با بسته شدن راه درياى سرخ پس از جنگ بدر . سال پس از محاصره مدينه ، محمد ( ص ) به استحكام موقعيت خود پرداخته و در همين حال به گسترش تجارت و ايجاد موقعيت بازرگانى براى مسلمانان پرداخت . زيد براى تجارت به سوريه اعزام گرديد ، كاروان او مورد حمله قرار گرفته و خود او نيز تا حد مرگ زخمى گرديد ولى توانست جان بدر برده و به\r\n\r\n","description":"","footnote":"","page_name":" 289 ","page_number":293},
  {"content":"\r\n\r\nمدينه بازگردد . ولى مدت كوتاهى پس از اين ماجرا ، زيد توانست به كاروانى از مكه كه از سوريه بازمىگشت حمله برده و غنائم بىشمارى را به دست آورد . يكى از تجار همراه اين كاروان داماد بت‌پرست محمد ( ص ) ابو العاص بود . او فرار كرده و پنهانى به داخل مدينه خزيد ، به اين اميد كه همسر قديمى خود زينب را ملاقات نمايد . صبح روز بعد ، هنگام نماز ، زينبت اعلام داشت كه او از ابو العاص بن ربيع حمايت مىكند . محمد ( ص ) كه از اين موضوع با خبر نبود از اعلاميه زينب پشتيبانى نمود درحالىكه به‌طور خصوصى به او هشدار داد كه با شوهر سابقش هم‌بستر نگردد .\r\nزينب به پدرش گفت كه ابو العاص بابت از دست دادن كاروان بسيار افسرده و ناراحت است ، زيرا اين كاروان را به نمايندگى از طرف گروهى از افراد متفرقه مكه كه به او اعتماد داشته‌اند هدايت مىنموده است . محمد ( ص ) بلافاصله به افرادى كه حمله به كاروان را به عهده داشتند دستور داد تا كالاهاى غنيمت گرفته شده را بازگردانند . آنان نيز بدون چون و چرا امر او را اطاعت كرده و تا آخرين تكه كالاها كه شامل اشياء بىارزشى چون مشك‌هاى خشك شده ، آب و هيزم نيم‌سوخته بود به او پس دادند . ابو لعاص به مكه بازگشت . كالاها را در بين صاحبان آنها توزيع و بلافاصله به مدينه مهاجرت نموده و مسلمان شد و با زينب مجددا ازدواج كرد . او براى پايدارى در دين پدران خود حاضر به از دست دادن زن و دختر محبوب خود گرديده بود ، اما حال ديگر مكه محكوم گرديده و راه بازگشتى وجود نداشت .\r\nبعضى از مردم نيز در مكه همين احساس را داشتند و گوئى محمد ( ص ) از اين تحولات باخبر گرديده بود . آنها جنگ احد را با شعارهاى يا « عزّى » يا « هبل » جلو برده بودند ، ولى گوئى خدايان آنها در مقابل اللّه ناتوان‌تر از آن چيزى بودند كه فكر مىكردند . با اين وجود بعضى افراد مانند عكرمه ، صفوان و سهيل ، رئيس « عامر » ، تعهد خود را براى مبارزه با محمد ( ص ) حفظ نمودند .\r\nمحمد ( ص ) از اين تحولات از طريق مسلمانان جديد مانند ابو لعاص يا جاسوسانى كه داشت باخبر مىگرديد . او حالا سيستم خبررسانى دقيقى را طراحى نموده بود .\r\nاما مشكل اساسى اين بود كه چگونه مكه را بدون خونريزى فتح نمايد . مانند هميشه ، نقشه خاصى را در ذهن خود طراحى ننموده بود ، ولى در ماوراء درون خود به دنبال\r\n\r\n","description":"","footnote":"","page_name":" 290 ","page_number":294},
  {"content":"\r\n\r\nراه‌حلى مناسب مىگرديد . بدين ترتيب در برگزارى حج سال 628 حل اين مشكل به صورت رؤيائى از فتح و مطالبه به او ظاهر گرديد . او در رؤيا ديد كه درحالىكه سر تراشيده و لباس احرام بر تن دارد ، كليد خانه كعبه را به دست گرفته و در مقابل آن ايستاده است . گوئى احساسى از اطمينان به پيروزى در درون او جارى گرديد .\r\nاين احساس بعدا در قرآن بدين صورت اعلام گرديد :\r\nهمانا خدا خواب پيامبرش را به حق راست آورد ( تحقق بخشيد ) كه اگر خداى خواهد هر آينه به مسجد الحرام درخواهيد آمد ، در ايمنى و سرتراشيده و كوتاه موى ، بىآنكه بيمى داشته باشيد . پس مىدانست آنچه شما نمىدانستيد و جز اين ( براى شما ) فتحى نزديك ( فتح خيبر ) قرار داد . 1\r\nصبح روز بعد اعلام نمود كه او قصد زيارت خانه كعبه را دارد و از همراهان خود خواست تا او را همراهى نمايند . آسان است كه تصور نمائيم چه احساسى از شعف و شادمانى و غرور از اين دعوت به مسلمانان دست داد . محمد ( ص ) اعلام كرد كه اين حركت يك حركت نظامى نبوده و مسلمانان احرام سفيد به تن كرده و هيچگونه اسلحه‌اى هم حمل ننمايند . اين كار بسيار خطرناك محسوب مىگشت و به همين دليل قبائل صحراگرد از قبول آن عذرخواهى نمودند ، ولى در حدود يك هزار نفر از مهاجرين و انصار همراهى محمد ( ص ) را پذيرفتند . حتى ابن ابىّ و طرفداران او هم همراهى محمد ( ص ) را پذيرفتند . اين بيانگر آن است كه آنها تا چه حد پس از شكست محاصره مدينه و حادثه بنى قريظه منضبط و سر به راه شده بودند .\r\nمحمد ( ص ) تصميم گرفت ام سلمه را نيز همراه خود ببرد . همچنين دو زن ديگر كه در عقبه حضور داشتند اجازه همراهى يافتند . زائرين در كمال انضباط به تدارك مراسم پرداختند . هفتاد شتر ، كه بنابر رسوم سنتى بايد در محدوده مقدس قربانى مىشدند ، آماده گرديد . محمد ( ص ) خود نيز لباس احرام را كه شامل دو قطعه پارچه سفيد دوخته نشده بود بر تن نمود . اين لباس هنوز هم توسط مسلمانان به نام لباس احرام و در مراسم حج استفاده مىگردد . عمر عقيده داشت كه قريش حتما به مسلمانان حمله خواهند نمود ، بنابراين بهتر است همگى مسلّحانه به طواف بروند . اما محمد ( ص ) با قاطعيت پاسخ داد كه من براى برگزارى حج آمده‌ام ، نه جنگ . من اسلحه حمل نخواهم كرد . 2 هنوز هم احساس اطمينان كاملى از تعبير رؤياى او در\r\n\r\n","description":"","footnote":"","page_name":" 291 ","page_number":295},
  {"content":"\r\n\r\nدرونش موج مىزد كه بدون ترس كعبه را طواف خواهد نمود . اما چگونه ؟ هيچ طرح خاصى در انديشه او نبود . اما به‌طور قطع مىدانست كه براى جنگ نيامده است . پس اجازه داد كه هر فردى فقط يك شمشير كوتاه ( خنجر ) و آن هم فقط براى شكار و در داخل غلاف با خود حمل نمايد .\r\nدر قدم اول ، او يكى از شترها را به روش سنتى تزئين نمود . بر بدن شتر نشانه‌هاى خاصى گذارده شده و به دور گردن او حلقه‌هاى رنگارنگ خاصى بسته شد و سپس او را در جهت مكه قرار دادند . آنگاه شعار قديمى مراسم حج همه فضا را پر نمود . لبيك اللهم لبيك ! كه به اين معناست : خداوندا من در اينجا هستم و در خدمت تو . بعضى از زائرين با او همراهى نمودند ، ولى بقيه چون با پوشيدن لباس احرام از شكار منع مىشدند تصميم گرفتند كه ديرتر به لباس احرام درآيند .\r\nمحمد ( ص ) به خوبى مىدانست كه او قريش را در موقعيت بسيار مشكلى قرار داده است . به عنوان اداره‌كنندگان خانه كعبه ، اگر آنها از ورود يك هزار زائر ، در حالى كه با رعايت كامل رسوم سنتى قصد اجراى مراسم مذهبى خود را دارند ، جلوگيرى كنند و نگذارند كه به خانه كعبه وارد شوند رسوائىبرانگيز خواهد بود .\r\nاما از جانب ديگر ورود اين عده و اجازه انجام مراسم به محمد ( ص ) به معناى قبول تحقير كاملى بود كه او بر قريش تحميل نموده بود . عكرمه ، صفوان و سهيل مأمور بودند تا از ورود مسلمانان به شهر جلوگيرى نمايد ، حتى به قيمت برخورد با قبائل بدوى . اما ابو سفيان سكوت اختيار نموده بود . او كه مردى بسيار باهوش و زيرك بود ، به سادگى دريافته بود كه زمان برخوردهاى سنتى با محمد ( ص ) به سر رسيده است .\r\nاما به نظر مىرسيد كه او تنها كسى بود كه در شوراى شهر داراى چنين عقيده‌اى بود . خالد بن وليد به همراه دويست نفر مأمور شدند تا از ورود كاروان زائران مسلمان به شهر جلوگيرى نمايند . هنگامى كه كاروان زائرين به چاه عسفان در حدود 25 كيلومترى مكه رسيدند ، پيش قراولان كاروان خبر آوردند كه خالد در 8 كيلومترى آنان قرار دارد . محمد ( ص ) با اطمينان گفت « بيچاره قريش ، جنگ آنان را طلبيده است ! چه ستمى بر آنها مىرسيد اگر به من و بقيه اعراب اجازه مىدادند تا راه خود را برويم ؟ . . . به اميد اللّه ، من دستور جنگ براى مأموريتى كه خداوند به من\r\n\r\n","description":"","footnote":"","page_name":" 292 ","page_number":296},
  {"content":"\r\n\r\nواگذار نموده نخواهم داد تا اينكه آن را براى من با پيروزى به اتمام رساند يا اينكه در اين راه نابودم گرداند » . 3 او از زائرين خواست تا يك راهنماى محلى پيدا كنند كه آنها را به محدوده مقدس ( حرام ) راهنمائى نمايد ، جائى كه جنگيدن در آنجا حرام بود . آنها در حال ورود به يك مراسم روحانى بودند ، پس او از تمامى زائرين خواست كه گناهان خود را برجاى گذارده و براى خود طلب بخشش ( استغفار ) نمايند ، و بگويند : « ما از خداوند طلب بخشش داريم و به سوى او توبه مىكنيم » . 4\r\nسپس دستور داد تا كاروان به آنان خواست كه شتران را طورى برانند كه ايجاد گرد و خاك بنمايند و بدين وسيله به خالد بن وليد بفهمانند كه از منطقه خطر دور شده‌اند .\r\nرؤياى محمد ( ص ) احتمالا اين تصور را براى او ايجاد نموده بود كه قريش با در فشار قرار گرفتن اجازه ورود به شهر را به آنان خواهد داد ، ولى سپاه خالد نشان داد كه آنها آماده كشتن عده‌اى زائر بىاسلحه هستند ، نه دادن اجازه ورود به كعبه . طبق روال هميشگى ، او به طرز معجزه‌آسائى به حوادث اجازه مىداد كه پيش بيايند و سپس خود را به بهترين وجه با آنها تطبيق مىداد ، بدون آنكه نقشه از پيش طراحى شده‌اى داشته باشد . وقتى كاروان به حديبيه رسيد ، شتر پيامبر ( قسوه ) به زانو نشسته و از جا حركت ننمود . كارى كه قبلا هم با آن آشنا بود . زائران به دور شتر حلقه زده و به روش معمول فرياد مىزدند « هال - هال » ، ولى قسوه قصد حركت نداشت و از سرسختى او كلافه شده بودند . اما محمد ( ص ) آنان را آرام كرد و چنين گفت :\r\n« همان خدائى كه فيل حبشيان را در سال عام الفيل در مقابل كعبه به زانو نشاند ، قسوه را نيز دستور به توقف داده است . امروز هر شرايطى قريش پيشنهاد نموده و از من بخواهند كه در مقابل دوستى ، عطوفت نشان دهم ، خواهم پذيرفت » . 5 مصالحه ، نه جنگ ، اين پيام كاروان محمد ( ص ) بود . سپس دستور داد تا بارها را زمين گذارده و در همان مكان اردو بزنند . وقتى آنان از نبودن آب در آن مكان شكايت نمودند ، او تيرى را در كمان گذارد و به داخل يكى از سوراخ آبهائى كه خشك شده بود پرتاب كرد ، آب از درون سوراخ به بيرون فوران نمود .\r\n\r\n","description":"","footnote":"","page_name":" 293 ","page_number":297},
  {"content":"\r\n\r\nشتران سيراب شده و دراز كشيدند ، زائران هم ناراحت از اينكه هنوز كارى افتخارآميز به عنوان يك مسلمان انجام نداده‌اند در كنار آنان به استراحت پرداختند .\r\nاين اقامت اثر بسيار مثبت و تأثيرپذيرى بر قبائل صحراگرد گذارد . تمامى چشم‌ها متوجه محمد ( ص ) و تصميمات او گرديد . اخبار دهان به دهان در ميان قبائل صحراگرد مىگرديد . آنان هم نگران حمله قريش به يك گروه از زائران حج بودند كه براى مراسم مقدس مورد احترام اعراب به مكه مىرفتند . با نشستن در مرز محدوده مقدس ( حرام ) ، محمد ( ص ) به اعراب بدوى چنين تفهيم مىنمود كه او آمادگى بيشترى براى قبول سنت‌هاى عربى داراست تا قريش . بلافاصله پس از اقامت ، هيئتى از طرف بديل بن ورقاء ، يكى از رؤساى قبيله خزاعه كه قصد بازديد مكه را داشت ، وارد گرديد . بديل سؤال كرد كه شما براى چه به اينجا آمده‌ايد و محمد ( ص ) پاسخ داد كه مسلمانان براى جنگ نيامده‌اند ، بلكه براى زيارت كعبه مقدس به اينجا آمده‌اند ، و اگر لازم باشد با همين سلاح‌هاى اندك خود خواهيم جنگيد ، تا به زيارت كعبه نائل گرديم . اما مىخواهيم به قريش فرصت دهيم تا بهتر تصميم‌گيرى نمايد . بديل كه از ممانعت قريش بسيار افسرده شده بود قول داد تا زمانى كه كاروان در حديبيه است ، براى آنها غذا و اطلاعات بفرستد .\r\nاو بلافاصله به مكه بازگشت و با عصبانيت به مخالفت با قريش پرداخت ، زيرا آنها از انجام يك امر مقدس كه سنت پدران آنها بود سرباز زده بودند . عكرمه حتى از شنيدن پيام محمد ( ص ) خوددارى كرد ، درحالىكه صفوان درخواست كرد تا پيام را بشنود .\r\nوقتى بديل پيام صلح‌آميز محمد ( ص ) را براى آنان بازگو كرد ، گروهى از قريش گفتند :\r\nممكن است كه او براى جنگ نيامده باشد ، اما به اللّه قسم كه او بدون اجازه ما پا به درون كعبه نخواهد گذارد ، اعراب هم هرگز چنين اجازه‌اى نخواهند داد . 6 پس به عوض اجازه ورود ، در حدّ فاصل منطقه مقدس و خانه كعبه كاملا آماده جنگ تا آخرين نفر ايستاده‌اند . اما براى اينكه در صف مسلمانان شكاف ايجاد نمايند ، پيغامى براى ابن ابىّ فرستاده و او را به عنوان يك دوست به مكه دعوت نمودند . در نهايت تعجب آنها ، ابن ابىّ پاسخ فرستاد كه من هرگز نمىتوانم به خود اجازه دهم كه قبل از محمد ( ص ) به طواف بپردازم . به هر صورت جدا از عقايد قبلى او يا مخالفت‌هائى كه در آينده با محمد ( ص ) به\r\n\r\n","description":"","footnote":"","page_name":" 294 ","page_number":298},
  {"content":"\r\n\r\nعمل خواهد آورد ، او در حديبيه خود را يك مسلمان درست و خوب نشان داد .\r\nدر اين فرصت ، ساير اعضا قريش ، از جمله صفوان و سهيل ، به فكر مذاكره با محمد ( ص ) افتادند . عروه بن مسعود از قبيله ثقيف ، از متحدين قريش ، كه از مكه بازديد مىكرد ، پيشنهاد نمود تا به عنوان واسطه عمل نمايد . او عقيده داشت كه ردّ كردن پيشنهاد محمد ( ص ) كار درست و نتيجه‌بخشى نيست ، بخصوص اينكه او آماده مصالحه مىباشد . قريش پيشنهاد عروه را پذيرفت ، ولى قبل از اعزام او يكى از متحدين صحراگرد خود را به نام حليس بن علقمه ، رئيس قبيله حارث كه سمت رهبرى كل احابيش را هم داشت ، به ديدار محمد ( ص ) فرستادند . محمد ( ص ) به محض ديدن او به ساير همراهان گفت : اين هم يكى از متعصبين است ، شتران قربانى را به نزد او بفرستيد . حليس با ديدن هفتاد شتر رنگ شده كه كاملا براى قربانى شدن تزئين شده بودند اطمينان يافت كه محمد ( ص ) قصد جنگ ندارد . او ديگر زحمت مذاكره با محمد ( ص ) را به خود نداد و مستقيما به نزد قريش بازگشت و اظهار داشت : اينها به واقع براى انجام مراسم حج آمده‌اند و طبق حقوق شخصى خود بايد اجازه ورود به مكه را داشته باشند . اما صفوان و همرزمان او از اين خبر ناخوشايند بسيار عصبانى و دلگير شدند . آنها به حليس گفتند تو فقط بنشين و خفه شو ، صحراگرد نادان . اين كار اشتباه بزرگى بود ، چون حليس برخاست و با شجاعت و افتخار چنين گفت : « شما مردان قريش بدانيد كه ما با شما متحد نشديم تا از ورود كسانى كه با علاقه و افتخار قصد زيارت كعبه را دارند جلوگيرى نمائيم . به خدائى كه جان من در دست اوست ، يا به آنها اجازه ورود خواهيد داد يا من مردانم را تا آخرين نفر از شما جدا خواهم كرد . » 7 قريش در نهايت شرمندگى عذرخواهى نمود و از حليس خواست تا با آنان همراهى نموده و با صبر و حوصله متفقا راه‌حلى براى مصالحه بيايند .\r\nروز بعد عروه بن مسعود را به حديبيه فرستادند . عروه با محمد ( ص ) جلسه‌اى برقرار نموده و چنين گفت : قريش تا دندان مسلح است ، چگونه مىتوانى اميدوار باشى كه از حمله سپاهى كه متشكل از قبايل مختلف عرب است و هيچكدام از آنها از رحم و مروت بوئى نبرده و دائم در حال جنگ و خون‌ريزى با يكديگر هستند ، جان سالم بدر ببرى . ابو بكر آنچنان خشمگين شد كه بر سر او فرياد زد : تو برو و\r\n\r\n","description":"","footnote":"","page_name":" 295 ","page_number":299},
  {"content":"\r\n\r\nپستان « لات » را بمك . عروه پاسخ داد ، حيف كه به تو مقروض هستم ، و الا پاسخ اين بىادبى تو را درست مىدادم . سپس براى اينكه نظر محبت محمد ( ص ) را جلب نمايد ، به رسم سنتى قبيلگى ، ريش‌هاى او را در مشت خود گرفت ، ولى يكى از مسلمانان دست او را عقب زد .\r\nعروه شديدا تحت تأثير سرسپردگى و اعتقاد مسلمانان به محمد ( ص ) قرار گرفت .\r\nبه نقل از ابن اسحاق ، هر موقع محمد ( ص ) وضو مىگرفت مسلمانان باقيمانده آب را به رسم تبرك برمىداشتند ، ناراحتى او را به جان مىخريدند ، و هر كجا موئى از سر او بر زمين مىافتاد بلافاصله برداشته و نزد خود نگاه مىداشتند . عروه كه تاجر دنيا ديده‌اى بود ، به نزد قريش بازگشت و گفت : حتى امپراطور روم و پادشاه ايران هم با چنين عزت و احترامى نگهدارى نمىشوند . مردمى كه من در اطراف او ديدم به هيچ بهائى او را رها نخواهند كرد . 8\r\nمحمد ( ص ) تصميم گرفت تا نماينده خود را به مكه بفرستد . ابتدا يكى از انصار را فرستاد ، فكر كرد به اين ترتيب احساسات قريش كمتر برانگيخته خواهد شد . ولى قريش شتر آن مرد را سنگباران كردند و اگر گروه حليس بداد آن مرد نرسيده بودند كشته شده بود . سپس او از عمر خواست تا ماموريت را بپذيرد ، اما فكر كرد كه هيچ‌كدام از افراد طائفه او از قدرت سياسى بالايى برخوردار نيستند تا بتوانند او را حمايت نمايند . پس پيشنهاد كرد كه عثمان بن عفان را بفرستند . عثمان با طبقه متمول و تاجر مكه ارتباطات خوبى داشت ، اما قريش پس از شنيدن حرف‌هاى او چندان تحت تأثير قرار نگرفتند . آنها فقط پيشنهاد كردند كه اگر تمايل دارد به طواف كعبه بپردازد ، ولى او نيز مانند ابن ابىّ حاضر نشد قبل از محمد ( ص ) به طواف بپردازد .\r\nپس قريش او را گروگان نگاه داشت و به اردوگاه محمد ( ص ) پيام فرستاد كه او كشته شده است . با شنيدن اين خبر محمد ( ص ) قسم خورد كه حديبيه را ترك نخواهد كرد تا با دشمن روبرو شود . اوضاع بسيار بحرانى شده بود ، زيرا كليه مسلمانان با شنيدن اين خبر گوئى به آتش كشيده شده‌اند و آماده انتقام گرديدند . در اين موقعيت حساس ، محمد ( ص ) مجددا به حالت رؤيا فرو رفت ، درست همانند حالتى كه هنگام صدور وحى به او دست مىداد ، با اين تفاوت كه بىهوش نگرديد .\r\nگوئى مجددا در اعماق وجود خود بدنبال راه‌حلى منطقى مىگرديد . سپس او تمام\r\n\r\n","description":"","footnote":"","page_name":" 296 ","page_number":300},
  {"content":"\r\n\r\nمسلمانان را جمع كرده و از آنان خواست تا قسم ياد كنند كه به او وفادار خواهند ماند . تك تك مسلمانان به نزد او آمده و دست او را گرفته و قسم ياد نمودند . اين قسم بعدها « بيعه الرضوان » معروف گرديد ، يعنى پيمان براى بهشت . منابع مختلف در مورد متن اين قسم قولهاى مختلفى را نقل نموده‌اند . عدّه‌اى معتقدند كه مسلمانان قسم خوردند كه تا پاى جان براى جنگيدن با قريش بايستند ، ولى بيشتر احاديث چنين نقل مىكنند كه مسلمانان قسم مىخوردند كه فرار نكنند ، ولى واقدى معتقد است كه مسلمانان يكى يكى نزد محمد ( ص ) آمده و دست او را در دست گرفته و مىگفتند : ما قسم مىخوريم كه هرآنچه در روح تو مىگذرد بپذيريم و از آن پيروى نمائيم ، در بحران‌ها لحظات سخت هرآنچه تو تصميم مىگيرى بدون چون و چرا اجرا نمائيم . همه مسلمانان از جمله ابن ابىّ و ساير منافقين نيز قسم خوردند .\r\nدر اين مقطع انسان وسوسه مىگردد كه نقل قول واقدى را دنبال كند . وقتى محمد ( ص ) به حالت تمركز ماورائى فرو رفت ، گويا از درون خود چنين پاسخ گرفت كه راه‌حل پيشنهادى او نه تنها نبايد مصالحه‌آميز باشد بلكه بايد هيجان و احساسات پيروان او را هم برانگيزد . بنابراين تصميم او درست در جهت عكس سياست قبلى او گرديد . تا به حال اين سياست بيش از اينكه جامع باشد فشرده بود .\r\nحالا او در حديبيه با منطقى روبرو گرديده بود كه هنگام ترك مدينه تصور آن را نيز نمىكرد . درست پس از مراسم قسم خبر آمد كه عثمان كشته نشده است . در همين موقع سهيل با چند نفر همراه از دور ظاهر گشتند . اين نشانى بود از آمادگى قريش براى آغاز مذاكرات . محمد ( ص ) و سهيل مذاكره طولانى و بسيار فشرده‌اى انجام دادند و سرانجام نتايج توافق اعلام گرديد . توافقى كه تمامى همراهان محمد ( ص ) را در بهت و نااميدى فرو برد .\r\nمحمد ( ص ) قول داد كه او با اختيار خود و بدون انجام مراسم حج به مدينه باز خواهد گرديد ، تا بدين وسيله زبان قبائل ديگر از نكوهش قريش كوتاه گردد . اما سال آينده او و زائرين مسلمان در همين زمان براى انجام مراسم حج باز خواهند گشت ، و قريش براى سه روز شهر را خالى و در اختيار مسلمانان براى انجام حج عمره ( حج كوچك‌تر ) خواهد گزارد ، تا آنها در صلح و آرامش و بدون دغدغه خيال به انجام فرايض دينى خود بپردازند . همچنين پيمانى براى متاركه جنگ بين\r\n\r\n","description":"","footnote":"","page_name":" 297 ","page_number":301},
  {"content":"\r\n\r\nمكه و مدينه در ده سال آينده منعقد گرديد ، با اين شرط كه محمد ( ص ) كليه مسلمانان را كه بدون اجازه سران قريش به مدينه هجرت نموده‌اند به مكه بازگرداند .\r\nولى قريش مجبور به بازگرداندن هيچ مسلمانى كه از مدينه گريخته باشد نخواهد بود . نهايتا ، كليه قبائل بدوى نيز از تعهدات سابق خود مبرا گرديده و حق دارند مجددا با هريك از دو طرف معاهده همكارى و پشتيبنى برقرار نمايد . قرآن نيز چنين مشخص مىكند كه مسلمانان بايد براى متاركه و كوتاه نمودن جنگ از هر پيشنهاد دوستى استقبال نمايند . در اين پيمان صلح ، به نظر مىرسيد كه محمد ( ص ) از مزاياى سياسى انجام مراسم حج دست برداشته و به اصطلاح كوتاه آمد . پيمان متاركه جنگ به معناى اين بود كه مسلمانان ديگر حق حمله به كاروان‌هاى قريش را نداشتند : چگونه امت مىتوانست بدون حمله به كاروان‌ها معاش خود را تأمين نمايد و چرا محمد ( ص ) محاصره اقتصادى قريش را كه در اين چند سال گلوى آنها را به شدت فشرده و انحصار تجارت را از دست آنها بدر آورده بود ، رها مىكرد ؟ كسى نمىتوانست پاسخ گويد . از همه مهم‌تر اينكه چرا محمد ( ص ) قبول كرده بود تا مسلمانان قريش را به مكه بازگرداند ، درحالىكه آنها اجبارى بر بازگرداندن مسلمانان فرارى نداشتند ! به نظر مىرسيد كه محمد ( ص ) جهاد را كه گروه بىشمارى از مسلمانان در آن راه جان باخته بودند ترك كرده و به سود مكه كنار نشسته است . ابن اسحاق نقل مىكند : مسلمانان كه با اتكا به رؤياى پيامبر فتح مكه را قطعى مىشمردند با اعلام صلح حديبيه و قبول شرائط قريش توسط محمد ( ص ) تا حد مرگ احساس سرخوردگى و نااميدى مىكردند . 10\r\nاز همه بدتر اينكه شورش و سرپيچى بر هواى اردوگاه سايه افكنده بود . پيمان صلح خارج از ظرفيت عمر بود . او برخاست و به دنبال ابو بكر رفت . مگر نه اينكه ما يكتاپرست و آنها بت‌پرست هستند ، چرا ما بايستى با چيزى كه خلاف خواسته دين ما است موافقت نمائيم ؟ 11 ابو بكر پاسخ داد : من نيز به لرزه درآمده‌ام ولى هنوز هم به محمد ( ص ) ايمان كامل داريم . عمر گفت : اگر من يكصد نفر همراه پيدا كنم مطمئنا از امت جدا خواهم شد . « 1 » اما آينده ثابت كرد كه محمد ( ص ) بسيار دور تر از\r\n\r\n\r\n","description":"","footnote":"\r\n( 1 ) - عمر سخن ديگرى نيز به ابو بكر گفت . طبق تواريخ اهل سنت ، عمر بعدها در اعتراض به صلح پيامبر گفت : « ما\r\n","page_name":" 298 ","page_number":302},
  {"content":"\r\n\r\nآنچه را كه آنان مىديدند مىديد . الهام درونى او را در انجام اين صلح راهنمائى كرده بود ، اگرچه مسلمانان موفق به انجام مراسم حج نگرديدند . او درصدد بود به تجربه‌اى جديد دست يابد كه از حدّ تفكر و تصور حتى نزديك‌ترين يارانش هم فراتر بود ، و با اين عقب‌گرد تمام اطرافيان خود را ، از هر درجه و مقامى كه بودند ، در سكوت تنها گذارد . او در درون خود به راهى مىرفت كه به آن ايمان كامل داشت . اگرچه براى ادامه راه خود مجبور به عبور از تاريكىها بود . تا زمانى كه او از كعبه دور بود ، قبائل صحراگرد تمايلى به پيوستن به او نداشتند . او مجبور بود به آنها نشان دهد كه مسلمانان پيرو او نيز به اين مكان مقدس به همان درجه‌اى عشق مىورزند كه پدرانشان . پيمان صلح به او اجازه مىداد تا به مكان مقدس ( كعبه ) راه يابد ، و اين مىتوانست حربه‌اى بسيار حياتى عليه تبليغات جنگ باشد ، و قريش را نيز از امتياز برترى مكه بر مدينه محروم سازد . اين مسأله بخصوص در يكى از شرائط پيمان كه متذكر مىگرديد تا قبائل صحراگرد در شكستن عهد خود با قريش و پيوستن به امت آزاد باشند ، كاملا محسوس مىگردد . قبيله خزاعه ، كه با ازدواج محمد ( ص ) رابطه سببى پيدا نموده بود ، بلافاصله پس از پيمان اعلام همبستگى نمود . 12 پس از شكست قريش در مدينه ، ظاهرا منطقىترين راه حمله مجدد و نابود كردن هميشگى آنان بود ، ولى محمد ( ص ) هيچگاه چنين چيزى را نمىخواست . با برداشتن محاصره اقتصادى قريش ، او قصد داشت آنان را به يك راه‌حل مصالحه‌آميز تشويق نمايد . محمد ( ص ) در حال حركت به سوى يك راه‌حل سياسى و مذهبى بود كه از پيش نقشه معينى را براى آن طراحى ننموده بود . اين بدين معنى بود كه او هيچگاه نمىتوانست پيش‌بينى معينى را از پيش داشته باشد . او براى رسيدن به هدف هرآنچه را كه منطقى به نظر مىرسيد امتحان مىكرد . « 1 »\r\nزمانى كه او پيمان را با سهيل امضا مىنمود مىدانست كه وفادارى پيروان خود را\r\n\r\n\r\n","description":"","footnote":"\r\nشككت فى رسالته قط مثل يوم الحديبيه » ( من هرگز مانند روز صلح حديبيه در رسالت او شك نكرده بودم ) !\r\n( 1 ) - آدمى از برداشت مؤلف شگفت‌زده مىشود كه يك نفر در نهايت ضعف جامعه جاهل آن روز عربستان از پيش خود و بدون هيچ برنامه مشخصى حركتى را عليه همه نظام‌ها و قوانين جامعه خود آغاز كند و برنامه‌اش روزمره و براساس آزمون و خطا بوده و بدون اتكاء به مبدأ الهى در نهايت عزم و اراده همه چيز جهان را تا به امروز متحول كرده باشد ! ! !\r\n","page_name":" 299 ","page_number":303},
  {"content":"\r\n\r\nبيش از اندازه تحت فشار قرار داده و شايد آنها قادر به تحمل آن نباشند . آيا آنان بر وفادارى و پيروى از او و پيمان صلح باقى خواهند ماند يا اين مسأله به يك شورش منجر خواهد شد ؟ موضوع با شنيدن متن پيمان صلح حساس‌تر گرديد . محمد ( ص ) ، على ( ع ) را مأمور نوشتن پيمان‌نامه نمود . هنگامى كه او به شيوه معمول مسلمانان پيمان‌نامه را به نام خداوند بخشنده و مهربان ( بسم اللّه الرحمن الرحيم ) شروع نمود ، سهيل به شدت با اين امر مخالفت كرد . قريش هميشه با اين گونه جملات مذهبى مسلمانان مخالفت مىنمود و فكر مىكرد با گذاردن اين جمله محمد ( ص ) عقيده خود را بر آنان تحميل مىنمايد . سهيل گفت : ما اين جمله را قبول نداريم ، بنويسيد :\r\nبنام اللّه . در كمال حيرت مسلمانان ، محمد ( ص ) بلافاصله قبول كرد و به على ( ع ) دستور داد تا جمله را عوض كند . ولى هنوز مسائل بدترى در راه بود . محمد ( ص ) ادامه داد : « اين پيمانى است كه محمد ، پيامبر خدا ، با سهيل بن عمر به توافق رسيدند » .\r\nسهيل مجددا مخالفت كرد : اگر من تو را به پيامبرى قبول داشتم ديگر باتو نمىجنگيدم . دليل نسبتا قانع‌كننده‌اى بود . سهيل ادامه داد : فقط اسم خود و پدرت را مىنويسى . على ( ع ) كه اين جمله را نوشته بود از پاك كردن آن امتناع كرد .\r\nآخر الامر خود محمد ( ص ) پوست را از او گرفت و جمله را پاك كرده و به دست على ( ع ) داد و از او خواست كه چنين بنويسد . « اين پيمانى است كه محمد بن عبد اللّه با سهيل بن عمر به توافق رسيدند » . 13\r\nدر اين وضعيت سخت و نگران‌كننده ، ناگهان ابو جندل پسر سهيل درست در زمان امضا پيمان‌نامه از دور پيدا شد . او ، كه به اسلام گرويده بود ، توسط پدرش زندانى شده و حالا با فرار از زندان در حالىكه زنجيرهاى پاى خود را پنهان مىكرد به نزد محمد ( ص ) آمده بود . سهيل از جا پريد و با مشت محكم به صورت پسرش كوبيد ، سپس زنجير پاى او را گرفته و گفت : محمد ، توافق بين ما قبل از رسيدن اين پسر حاصل شده بود . مسلمانان هيجان‌زده جابجا شدند ، آيا محمد ( ص ) قصد خيانت به ابو جندل و بازگراندن او به پدرش را دارد ؟ ولى محمد ( ص ) به پيمان متعهد ماند و اجازه نداد كه ابو جندل بدون اجازه پدرش مهاجرت نمايد . در حالىكه سهيل ابو جندل را به سوى مكه مىكشيد او فرياد برآورد : اى مسلمانان آيا اجازه مىدهيد كه او مرا به جائى كه بت‌پرستان قصد دور كردن من از دينم را دارند ببرد ؟ اين\r\n\r\n","description":"","footnote":"","page_name":" 300 ","page_number":304},
  {"content":"\r\n\r\nكمك‌خواهى احساسات مسلمانان را برانگيخت ، اما محمد ( ص ) اين‌چنين آنان را آرام ساخت : اى ابو جندل ، صبور باش و بدان كه اللّه امكان رهائى تو و ديگر مسلمانان نااميد در مكه را فراهم خواهد نمود . ما با آنان پيمان صلح امضا نموده‌ايم و نامه اللّه بر پيمان ما حكّ گرديده است ، و لذا نمىتوانيم از پيمان خود صرفنظر نمائيم . 14\r\nتحمل عمر به پايان رسيده بود . در مقابل مردى كه دوازده سال از او فرمانبردارى نموده بود ايستاد و گفت : آيا تو پيامبر خدا نيستى ؟ آيا تو همين چند روز پيش به مسلمانان قول ندادى كه حتما كعبه را زيارت خواهند كرد ؟ اين چه صلح ننگ‌آورى است كه ما بايستى تحمل كنيم ؟ محمد ( ص ) در كمال متانت و به آرامى پاسخ داد :\r\nبله من قول دادم ولى نگفتم كه اين كار حتما امسال انجام خواهد شد . من پيامبر خدا هستم و بر خلاف خواست او عمل نخواهم كرد و او هم مطمئنا مرا در رديف درماندگان قرار نخواهد داد . 15 با وجود اينكه عمر هنوز راضى نشده و عصبانى به نظر مىرسيد ، به همراه على ( ع ) ، ابو بكر ، عبد الرحمن ، عبد اللّه بن سهيل ( برادر ابو جندل ) و محمد بن مسلمه نام خود را در پاى عهدنامه تأئيد نمود .\r\nاما مسلمانان هنوز عصبانى و آماده براى شورش به نظر مىرسيدند . « 1 » پس از تأئيد عهدنامه محمد ( ص ) برخاست و با صداى بلند گفت : اى مسلمانان بدانيد كه خداوند اعمال حج شما را در همين مكان و بدون ورود به خانه كعبه قبول نموده است .\r\nتمامى افراد سر بتراشند و هر هفتاد شتر همراه را قربانى نمايند . سكوت مطلق بر همه اردوگاه حاكم گرديد . مسلمانان به تلخى به او خيره شده بودند . محمد ( ص ) با دل نگرانى آهسته به سوى چادر خود رفت ، در حالىكه مىدانست اگر پشتيبانى امت را از دست بدهد همه چيز نابود خواهد شد . چه بايد بكند ؟ او از ام سلمه ، كه از چادر قرمز رنگ خود صحنه را به دقت مىنگريست ، سؤال نمود . ام سلمه بسيار هوشيارانه او را راهنمائى نمود : به ميان مسلمانان بازگرد و بدون اينكه با كسى سخن بگوئى به\r\n\r\n\r\n","description":"","footnote":"\r\n( 1 ) - بخشى از مسلمانان به سركردگى عمر عصبانى بودند و بر پيامبر اعتراض داشتند ، والّا بقيه با اعتقاد راسخ به رسالت و نبوت پيامبر و اينكه او هيچ كارى را از نزد خود انجام نمىدهد و بلكه به امر الهى حركت مىكند تسليم و مطيع پيامبر بوده و هيچ اعتراضى نداشتند !\r\n","page_name":" 301 ","page_number":305},
  {"content":"\r\n\r\nسوى شتر قربانى خود برو و آن را قربانى كن . اين يك حركت مقدس به شمار مىرفت ، همانند سنت‌هاى قديمى . اما او با اين كار به نوعى ارتباط دين خود را با سنت‌ها مىشكست ، زيرا حاضر شده بود شتر خود را در خارج از محدوده مقدس مكه قربانى نمايد و اين خود نشانى از ايمان و اعتماد به نفس و استقلال او به شمار مىرفت . اين حركت چون جرقه‌اى سكوت را شكست ، آنان كه در حالتى از ناباورى و نااميدى مبهوت مانده بودند به خود آمده و احساس مىكردند كه آثار اين گناه ( پيمان صلح ) در حال شكسته شدن از دلهايشان است . بلافاصله مردان از جا پريده و براى قربانى نمودن شترها از يكديگر سبقت مىگرفتند . شايد بدين وسيله مىخواستند هرچه زودتر خود را از اين احساس گناه و سرخوردگى آزاد سازند .\r\nآنها در حالىكه فرياد مىزدند « بنام اللّه » ، - همان شعار سنتى اعراب - اللّه اكبر را نيز به آن اضافه نمودند . پس از آن محمد ( ص ) از يكى از انصار خواست تا سر او را براى خارج شدن از احرام بتراشد . مسلمانان با شنيدن اين درخواست چنان براى تراشيدن سر يكديگر هجوم آوردند كه ام سلمه نقل مىكند : من نگران شدم كه با اين عجله‌اى كه آنها به خرج مىدهند سرهاى يكديگر را زخمى خواهند كرد . در احاديث آمده است كه هنگام ترك حديبيه بادى در صحرا وزيدن گرفت و موهاى تراشيده شده مسلمانان را به سوى كعبه برد . اين نشانى از پذيرش اعمال حج مسلمانان توسط خداوند بود .\r\nزائرين به سوى مدينه بازمىگشتند در حالىكه تلخى پيمان صلح كم‌وبيش بر دل آنها سنگينى مىكرد . محمد ( ص ) نيز در اين فكر بود تا چگونه با يك لشگركشى جديد كه خارج از پيمان حديبيه نيز نباشد فكر آنان را از سرخوردگى اين پيمان منحرف سازد . شايد او به نوعى با سؤالات درونى خود نيز مىجنگيد . مگر نه اينكه او كعبه و كليد آن را در رؤيا ديده بود ؟ پس بروز اين مشكلات چه معنائى مىتوانست داشته باشد . او در طول راه گرفته و مغموم به نظر مىرسيد . عمر نيز بسيار نگران بود كه مبادا عصبانيت و سرپيچى او به دوستى او و محمد ( ص ) لطمه‌اى وارد نموده باشد . او مىترسيد كه نكند آيه‌اى براى محكوميت او بر محمد ( ص ) نازل گردد و زمانى كه محمد ( ص ) اشاره‌اى به اين موضوع نمود ترس او دو چندان گرديد . ناگهان يكى از سواران به عمر نزديك شد و از او خواست تا براى پيوستن به\r\n\r\n","description":"","footnote":"","page_name":" 302 ","page_number":306},
  {"content":"\r\n\r\nمحمد ( ص ) به جلوى سپاه بيايد . با شنيدن اين حرف ، قلب او لرزيد و بلافاصله به جلوى سپاه راند . اما در نهايت تعجب محمد ( ص ) را در حالتى شاد و نورانى يافت ، گوئى بار سنگين دودلى و توهم از دوش او برداشته شده است . محمد ( ص ) اعلام كرد ، سوره جديدى بر من نازل گشت : « اين سوره از هر چيزى كه در زير آفتاب موجود است بر من عزيزتر است » . 16 سوره 48 ( فتح ) تمام امتيازات صلح حديبيه و مشخصات جنگيدن صحيح و منطقى را در راه خدا و بدور از احساسات شخصى ، براى مسلمانان تشريح مىنمود . زمانى كه منتقدين غربى ، اسلام را ذاتا يك دين جنگ‌طلب و زورمدار تلقى مىنمايند و تأكيد آنها بر اين امر بر مسأله جهاد در اسلام دور مىزند ، مطمئنا به درستى سياست صلح‌طلبى محمد ( ص ) را درك ننموده‌اند . آنها در نظر نگرفته‌اند كه اين سياست درست در زمانى بر محمد ( ص ) وحى گرديد كه او مىتوانست به ضرب شمشير و به راحتى سياست جهان‌گشائى اسلام « 1 » را در عربستان پاره پاره شده از جنگ و خونريزى اعمال نمايد .\r\nدر فصول قبلى كتاب اشاره كرديم كه ممكن است محمد ( ص ) از لحاظ نوع معجزات با عيسى تفاوت كلى داشته باشد . ولى پيامى كه او قصد توصيف آن را داشت مطمئنا با مسيح يكى و يكسان بود . تفاوت در اين بود كه محمد ( ص ) مجبور بود پيام خدا را بلافاصله و به‌طور عملى از لحاظ اجتماعى و سياسى به مرحله عمل برساند . در حقيقت اطلاعات ما درباره روش سياسى مسيح بسيار كم است . در سال‌هاى اخير چنين ادعا مىشود كه او به خاطر ايجاد شورش عليه امپراطورى روم به صليب كشيده شده است . بعضى از محققين مسيحى بر اين باورند كه برهم زدن بساط و وارونه كردن ميزهاى رباخواران در معبد بيت المقدس و در اختيار گرفتن معبد توسط او و يارانش به مدت سه روز در حقيقت مقدمه كودتائى عليه امپراطورى روم محسوب مىگردد . ممكن است چنين چيزى درست باشد ، اما مطمئنا همه مىدانيم كه مسيح حتى به زبان نيز مطلبى در ستايش جنگ بيان ننموده است و پيام معروف او كه اگر يك گونه شما سيلى خورد گونه ديگر را هم براى سيلى خوردن برگردانيد نشانگر روحيه صلح‌طلبى اوست . شكست ظاهرى او ( مسيح ) باعث شد تا\r\n\r\n\r\n","description":"","footnote":"\r\n( 1 ) -  Pax Islamica \r\n","page_name":" 303 ","page_number":307},
  {"content":"\r\n\r\nپيروان او نااميد و سرخورده از اطراف او پراكنده گردند . در حديبيه نيز محمد ( ص ) با قبول صلح و حقارت حاصل از آن براى مسلمانان در حقيقت گونه ديگر خود را بر سيلى خوردن از قريش آماده نمود و همين امر باعث جدائى نزديك‌ترين يارانش از او گرديد . در سوره فتح ، به هرحال ، معنى عميق‌تر اين حركت براى مسلمين روشن مىگردد ، درست مانند پولس قديس ، كه پس از مرگ مسيح معناى عميق و روحانى حركت او را روشن نموده و خطى بر رسوائى حاصل از به صليب كشيده شدن مسيح كشيد .\r\nسوره با بيان روحانى و نورانى به زيبائى اعلام مىدارد كه ، بر خلاف تصور ظاهرى مسلمانان ، محمد ( ص ) در حديبيه شكست نخورده است :\r\nما براى تو گشايش و پيروزى نمايانى را بگشوديم تا خدا گناه تو را ، آنچه در گذشته بوده و آنچه اكنون و سپس باشد ، بيامرزد و نعمت خود را بر تو تمام كند و تو را راه راست بنمايد . و خداى تو را يارى كند ، يارى كردنى توانمندانه . 17\r\nدر بدر خداوند حضور خود را با پيروزى مسلمانان به ظهور رسانيد ؛ در حديبيه نيز عليرغم تحقير ظاهرى ، خداوند با حضور خود و صدور سكينه بر قلب مسلمانان ، خير و صلاح آنان را در صلح و آرامش يافت :\r\nاوست كه آرامش ( سكينه ) را در دلهاى مومنان فرود آورد تا ايمانى بر ايمان خويش بيفزايد . و خداى راست لشگرهاى آسمانها و زمين ، و خدا دانا و با حكمت است . 18\r\nخداوند « سكينه » خود را قبلا نيز بر قلب محمد و ابو بكر فرو فرستاده بود ، « 1 » هنگامى كه آنان سه روز تمام در داخل غار خارج از مكه پنهان شده بودند ، در حالى كه از جانب تمامى بستگان و دوستان نزديك خود طرد شده و در لبه پرتگاه مرگ قرار داشتند . بعضى از مفسرين ، سكينه را لغت عبرى شكينه ، به معناى حضور خداوند در جهان ، دانسته‌اند . بدر و حديبيه هر دو نمادى از نجات بودند ، نجاتى كه با حضور پر رمز و راز خداوند واقعيت مىيافت ، حضورى كه هم در جنگ و هم در صلح معناى شكست را به پيروزى ختم نمود .\r\n\r\n\r\n","description":"","footnote":"\r\n( 1 ) - آيه مربوط به غار بيان مىدارد كه خداوند آرامش ( سكينه ) خود را بر قلب فقط پيامبر فرو فرستاد !\r\n","page_name":" 304 ","page_number":308},
  {"content":"\r\n\r\nسوره چنين ادامه مىدهد كه مسلمانان با قبول انجام مراسم حج بدون حمل اسلحه در حقيقت ايمان واقعى خود را به نمايش گذاردند ، كارى كه هيچكدام از قبائل صحراگرد توانائى قبول آن را نداشتند . 19 آنها ايمان خود را بار ديگر با نهادن دست در دست محمد ( ص ) در زير آن درخت اقاقيا تأئيد نمودند . قريش مىتوانست با يك حمله تمامى آنها را از صحنه زندگى محو نمايد ، اما آنان با محمد ( ص ) عهد بسته بودند كه او را يارى نمايند ، هرچند راه انتخابى او تاريك و هراسناك و تحقيرآميز باشد . پيمان حديبيه را نيز مسلمانان چنين تفسير كردند : نگاهى از ظاهر به درون واقعياتى كه خواست خداوند را به همراه دارد . 20 در بدر ، پيروزى ، « فتح » نام گرفت ، به معناى جداكننده مومنين از بىايمانان با تشخيص روحيه صلح‌طلبى هر كدام .\r\n( به ياد آريد ) آنگاه كه كافران ( مكه ) در دل‌هاى خويش تعصب جاهليت را پروردند پس خداوند آرامش خود را بر پيامبرش و مومنان فرود آورد ( تا جنگ نكرده و به صلح تن در دادند ) و سخن پرهيزگارى را با آنان همراه داشت و ايشان سزاوارتر به آن و اهل آن بودند ، و خدا به هر چيزى داناست . 21\r\nمحمد ( ص ) ناخواسته در حلقه حادثه‌اى گرفتار شد كه نتيجه آن بروز نبوغ سياسى و خلّاق او بود . اين تغيير او را به سوى قسمت‌هاى عميق‌تر درك او از تغييرات اجتماعى اعراب رهنمون ساخت و راه آينده روشن‌تر گرديد . حال كه او توانسته بود امت را از گسيختگى نجات دهد ، جهاد ، تلاش براى صلح و صبور بودن معنا مىيافت . بنابراين بدر و حديبيه ، دو روى يك سكه بودند كه هر دو از ديدگاه قرآن براى مسلمانان درست و منطقى تصوير شده بود . گاهى اوقات جنگ براى حفظ ارزش‌ها ضرورى است ، و در چنين جنگى مسلمين بايد تا پاى جان و بدون هيچگونه نشانى از ترس و نااميدى پايدارى نمايند ، البته با توجه به اين موضوع كه طولانى شدن جنگ بدون داشتن هدف مشخص نيز نتيجه‌اى جز خون‌ريزى و كشتار بيهوده در بر نخواهد داشت . اما زمانى نيز صلح نقش خود را در ادامه پيروزى مىنماياند ، اگرچه به ظاهر شكننده و تحقيرآميز باشد . اين به هيچ‌وجه درست نيست كه بگوئيم اسلام صرفا جنگ‌طلبى و روحيه خشونت متعصبانه را تشويق مىنمايد .\r\nبرعكس ، قرآن روحيه‌اى متعادل از جنگ و صلح را براى پيشبرد اهداف به مسلمانان\r\n\r\n","description":"","footnote":"","page_name":" 305 ","page_number":309},
  {"content":"\r\n\r\nتوصيه مىنمايد ، كه قبول آن براى مسيحيان چندان مشكل نيست .\r\nاما حديبيه ايمان قوىترى را مىطلبيد . اگر ديدگاه ايمانى محمد ( ص ) بر ساير تصورات ذهنى او برترى نداشت ، او هرگز نمىتوانست مسلمانان را به همراهى با خود در حديبيه وادار سازد . اگر اكثريت به دنبال يك پيروزى فردى براى رسيدن به اهداف شخصى خود بودند ، هيچگاه چنين با اطمينان پشتيبانى خود را به محمد ( ص ) ابراز نمىداشتند . سوره فتح با تصويرى آرامش‌بخش از يك جامعه دينى كه ايمان به خداوند متن اصلى زندگانى آن را تشكيل مىدهد پايان مىيابد ، تصويرى كاملا متشابه با آنچه اديان قبلى يهوديت و مسيحيت به پيروان خود توصيه نموده‌اند :\r\nمحمد فرستاده خداست ، و كسانى كه با اويند بر كافران سرسخت و در ميان خود مهربانند . ايشان را ركوع‌كنان و سجودكنان بينى كه فزون‌بخشى و خشنودى خداى را مىجويند . نشانه آنها در رخسارشان از اثر سجود پيداست . اين است وصف ايشان در تورات و وصفشان در انجيل - چون زراعتى كه جوانه خويش بيرون آورده پس آن را نيرو داده تا ستبر شده و بر ساقه‌هاى خود راست و استوار ايستاده ( آن‌گونه ) كه برزگران را خوش آيد ، تا ( خداوند ) كافران را بديشان به خشم آرد . خداوند كسانى از ايشان را كه ايمان آورده‌اند و كارهاى نيك و شايسته كرده‌اند آمرزش و مزدى بزرگ وعده داده است . 22\r\nدر نهايت ، ممكن است چنين تعبير گردد كه اسلام دين تهاجم است كه سعى بر تهييج مشركان براى خشونت داشته است . اما با كمى دقت مىتوان فهميد كه هر سه دين صاحب كتاب در اين خصوصيت مشترك مىباشند : قبول نكردن مصالحه بر روى اصول . حتى مسيح صلح‌طلب نيز در جائى اعلام مىدارد كه شمشير را بايد جايگزين صلح نمود . 23 انجيل‌ها ذهنيت‌هائى به مراتب خشونت‌بارتر از واقعيت‌هاى مذهبى موجود در بين مردم را ارائه مىنمايند .\r\nاگر امت مىخواست به درخشش خود ادامه داده و جايگاه خود را در كنار دو دين صاحب كتاب قبلى مشخص نمايد ، به هرحال ، بايد جذابيت بيشترى براى گروندگان تازه ايجاد مىنمود . بنابراين مىبينيم كه سياست مصالحه محمد ( ص ) بلافاصله آثار خود را نشان داد ، زيرا پيمان صلح فضاى آرامش بيشترى براى بحث و تبادل افكار بين مسلمانان و بت‌پرستان ايجاد نمود . ابن اسحاق در مورد متن صلح‌نامه حديبيه چنين اظهارنظر مىنمايد :\r\nهيچ پيروزى در تاريخ اسلام مهم‌تر و برجسته‌تر از اين نبود . قبل از آن مردان فقط\r\n\r\n","description":"","footnote":"","page_name":" 306 ","page_number":310},
  {"content":"\r\n\r\nبراى جنگ رو در روى يكديگر قرار مىگرفتند ، اما با آتش‌بس و پايان جنگ ديگر كسى نمىتوانست سخنى از روى فهم و درك درست درباره اسلام بر زبان براند مگر آنكه مسلمان شده باشد . در اين دو سال ( 630 - 628 ) تعداد افرادى كه به اسلام گرويدند دو برابر مجموع مسلمانانى بودند كه از ابتداى دعوت مسلمان شده بودند . 24\r\nدر حديبيه محمد ( ص ) نشان داد كه اسلام در عميق‌ترين اعتقادات مقدس اعراب ريشه دارد و جهش ناگهانى و درخشان او به درون اعتبارات مقدس باستانى اعراب دين او را نفوذناپذير و تأثيرگذار نموده است . اعراب مردمان نادانى به شمار نمىرفتند و زندگانى سخت صحرا طى ساليان طولانى از آنان مردمانى واقع‌بين ساخته بود . به همين جهت زمانى كه آنان موفقيت‌هاى امت را در تشكيل يك اجتماع متعادل مشاهده نمودند ، بلافاصله دين محمد ( ص ) را به عنوان عامل اصلى اين تغيير كه ساليان دراز در آرزوى آن به سر مىبردند قبول كردند .\r\nبراساس پيمان حديبيه ، محمد ( ص ) بايد هر تازه مسلمانى را كه قصد هجرت داشت به مكه بازگرداند . او ابتدا سعى نمود به نوعى خود را از اين بند دور نمايد .\r\nپيمان‌نامه ، براى مثال ، چيزى درباره عودت زنان مسلمان ذكر نمىكرد . بنابراين ، هنگامى كه خواهر ناتنى عثمان بلافاصله پس از حديبيه مسلمان شده و به مدينه مهاجرت نمود ، محمد ( ص ) او را مجبور به بازگشت به مكه نكرد . اما اگر اين زنان بدون اجازه سرپرستان خود مهاجرت مىنمودند ، محمد ( ص ) اموالى را كه آنها در هنگام ازدواج به خانه شوهران خود برده بودند متعلق به شوهر دانسته و براى قريش پس مىفرستاد . در همين زمان فردى سرشناس از قريش كه به تازگى مسلمان شده بود در مدينه ظاهر گشت . ابو بصير عتبة بن اسيد ، يكى از هم‌پيمانان طائفه زهره ، توانست از غفلت حاميان خود استفاده نموده و به مدينه هجرت نمايد . قريش بلافاصله نماينده‌اى كه يك برده آزاد شده نيز او را همراهى مىنمود به نزد محمد ( ص ) فرستاد . محمد ( ص ) نيز در كمال تأسف به ابو بصير اعلام داشت كه او هيچ راهى جز برگرداندن او ندارد . ولى ابو بصير به اين سادگىها تسليم نمىشد .\r\nوقتى آن سه نفر در ذى الحليفه مشغول به استراحت بودند ، ابو بصير شمشير نماينده قريش را بيرون كشيده و او را كشت . آن بنده آزاد شده با وحشت خود را به محمد ( ص ) رسانيده و خود را بر پاى محمد ( ص ) انداخت ، ولى در همين لحظه ابو بصير به مسجد وارد شد . ابو بصير گفت : تعهد شما نسبت به من تمام شده است ،\r\n\r\n","description":"","footnote":"","page_name":" 307 ","page_number":311},
  {"content":"\r\n\r\nزيرا شما طبق تعهدنامه مرا به قريش برگردانيده‌ايد ، ضمنا زمانى كه من آن نماينده را كشتم مسلمان نبودم ، چون هجرت من انجام نپذيرفته بود . بنابراين شما مسؤول خون ريخته شده نيز نيستيد . اما محمد ( ص ) باز هم از قبول او در امت سرباز زده و او را به برده آزاد شده تحويل داد . برده بىچاره نيز از ترس اينكه چگونه دويست مايل را با ابو بصير تنها تا مكه طى نمايد پا به فرار گذارده و ناپديد شد . پس از آن محمد ( ص ) به ابو بصير گفت : اگرچه در مدينه نمىتوانى باقى بمانى ولى آزاد هستى تا به هر كجا كه تمايل دارى به روى . پس از ترك ابو بصير ، محمد ( ص ) محتاطانه گفت : « عجب آتش پاره‌اى است ، نزديك بود با آتش خود ديگران را هم بسوزاند » . 25\r\nابو بصير اين اشاره محمد ( ص ) را به خوبى درك كرد و به همين دليل مستقيما به اردوگاه عيص در ساحل درياى سرخ و بر سر راه بازرگانى قريش كه پس از درگيرى از آن استفاده مىكردند رفت . خبر اين واقعه به مكه رسيد ، بخصوص سخن كوتاه محمد ( ص ) به وسيله افرادى مانند ابو جندل بن سهيل ، كه براى هجرت آماده بود ، به خوبى درك گرديد . از زمان حديبيه نگرانى خانواده‌ها از مهاجرت فرزندانشان كم شده بود ، ولى با شنيدن اين خبر ، ناگهان هفتاد تن از جوانان مسلمان از مكه فرار كردند ، اما اين‌بار نه به سوى مدينه ، بلكه به قصد ديدار ابو بصير در عيص . در عهدنامه حديبيه ماده‌اى كه اين كار را ممنوع بداند وجود نداشت و هيچكدام از اين جوانان به عضويت امت درنيامده بودند . آنها به يك گروه راهزن مبدل گرديدند كه هر كاروان تجارى قريش را كه به سوى سوريه مىرفت مورد حمله قرار مىدادند . محمد ( ص ) هيچ مسؤوليتى در اين مورد نداشت و نمىتوانست به بهانه شكستن پيمان مورد پرسش قرار گيرد . ولى قريش به خوبى مىفهميد كه محاصره اقتصادى او به نوعى مجددا برقرار گرديده است . پس از شكست قريش ، به قدرى اعتبار آنها نزد قبائل صحراگرد پائين آمده بود كه به هيچ‌وجه به خود اجازه درخواست كمك از آنان براى پايان دادن به كار اين جوانان نمىدادند . سرانجام مجبور شدند از محمد ( ص ) بخواهند با برداشتن اين ماده از پيمان جوانان را به درون امت بپذيرد و بدين وسيله از دست اين راهزنان جوان راحت شوند . محمد ( ص ) از اين پيشنهاد استقبال نمود و هيئتى را براى آوردن اين گروه از جوانان اعزام داشت .\r\nمتأسفانه هيئت زمانى به آنجا رسيد كه ابو بصير فوت كرده بود .\r\n\r\n","description":"","footnote":"","page_name":" 308 ","page_number":312},
  {"content":"\r\n\r\nمحمد ( ص ) موفق گرديده بود يكى از مواد پيمان را با هوشيارى دور بزند . اين يك روش شناخته شده در عربستان بود . خواهيم ديد كه قريش نيز سعى در انجام عملى مشابه در سال بعد مىنمايد . به عنوان يك سياستمدار باتجربه عرب ، محمد ( ص ) به خوبى مىدانست كه از قوانين و سنت‌هاى قبيلگى چگونه سود ببرد ، اگرچه اين مسأله ممكن است از نظر يك فرد غربى كه رسوم اخلاقى حاكم بر قبائل سنتى را وحشيانه مىپندارد چندان خوش‌آيند ننمايد . ما هميشه سعى نموده‌ايم رسوم و اخلاقيات مشترك قبيله‌اى را محكوم نمائيم ، اگرچه اين رسوم تنها راه حفظ صلح و ثبات در جوامع بدوى اوليه بوده است . اين قواعد و اصول تنها سيستم قابل عمل در آن زمان بوده و هرگونه تغيير و انحراف شديد و ناگهانى در آنها غيرممكن بود . در مورد واقعه ابو بصير ، محمد ( ص ) با استفاده از همين قوانين سعى در حفظ امتى نمود كه سعى در اصلاح يك سيستم فلج و ناتوان داشتند تا شايد بدين وسيله قسمتى از حقارت‌هاى ايجاد شده ناشى از آن را بهبود بخشند . به همين دليل در سيستم قانونگذارى اجتماعى قرآن ، محمد ( ص ) از قوانين قبيلگى به‌طور كلى جدا نمىگردد . قرآن انتقام‌گيرى را به عنوان يك ارزش دينى مىپذيرد . مسلمانان بايد به نحو دقيق انتقام‌گيرى نمايند ، « 1 » چشم در مقابل چشم ، دندان در مقابل دندان . 26 البته درك اين مسأله براى مسيحيانى كه براى به صليب كشيده شدن مسيح بر فراز كوه سرمون گرد آمده بودند ، مشكل است . ما اين مسأله را غيرطبيعى مىدانيم كه يك كتاب آسمانى دستور قطع دست دزد را بدهد ، و براى ما قابل فهم نيست كه چرا محمد ( ص ) اين‌چنين قانونى را حذف ننموده است . ولى بايد به خاطر بياوريم كه مسيح هيچگاه مانند محمد ( ص ) به رياست اجتماعى يك گروه نرسيد ، درحالىكه محمد ( ص ) پس از حديبيه به‌طور طبيعى توسط مردم به اين مقام انتخاب شده بود .\r\nمسيح هيچ اجبارى براى تغيير قوانين روزمره اجتماعى كه توسط امپراطورى روم طراحى شده بود نداشت . مطمئنا اگر او هم‌چنين اجبارى داشت ، مجبور مىشد به طراحى قوانينى شديدتر از آنچه محمد ( ص ) عمل مىكرد بپردازد ، زيرا جامعه بدوى\r\n\r\n\r\n","description":"","footnote":"\r\n( 1 ) - قرآن قصاص را جائز مىشمرد ، ولى اضافه مىكند كه اگر عفو كنيد بهتر است . بنابراين گفتار مؤلف كه « مسلمانان بايد به نحو دقيق انتقام‌گيرى نمايند » صحيح نيست .\r\n","page_name":" 309 ","page_number":313},
  {"content":"\r\n\r\nزمان عيسى از مقرراتى به مراتب سخت‌تر و خشك‌تر از قوانين قبيلگى اعراب در زمان محمد ( ص ) استفاده مىنمود كه به نظر انسان متمدن امروز بسيار وحشتناك جلوه مىكند . حتى در انگلستان تا چند دهه پيش دزد را يا مىكشتند يا براى برده‌گى به يكى از مستعمرات مىفرستادند . مسلما جاى تأسف دارد كه بعضى از كشورهاى اسلامى ، بدون هيچ دليل منطقى ، هنوز هم اين قوانين قديمى را حفظ نموده‌اند « 1 » . ولى اين مسأله دليل نمىشود كه ما قرآن و قوانين اسلامى را وحشيانه بناميم . گفته مىشود كه حكمرانان آينده دنياى اسلام نمىتوانند با قوانين موجود اسلامى به اداره اجتماع بپردازند ، زيرا اين قوانين به قدرى محدود و مداراناپذير است كه به هيچ‌وجه توان اداره حكومت‌هاى بزرگ دنياى متمدن را نداشته و نمىتواند حداقل امنيت اجتماعى اين جوامع را تأمين نمايد . 27\r\nمحمد ( ص ) امت را به چشم يك قبيله بسيار بزرگ مىنگريست . بنابراين ، همان روش‌هاى قبيلگى براى او طبيعى به نظر مىرسيد . در مكه و مدينه نيروى پليس براى مقابله با جرائم و جنايات وجود نداشت . تنها راه‌حل موجود ، حمايت افراد فاميل يا حاميان يك فرد از او در مقابل خشونت و تجاوز ديگران بود . قرآن اين قانون را حفظ نموده و به افراد فاميل هر فرد اجازه انتقام‌گيرى ( قصاص ) مىدهد . 28\r\nالبته مقررات قصاص بسيار محدودكننده است : چشم در مقابل چشم ، دندان در مقابل دندان . . . اگر شخصى انتقام‌گيرنده از اين حدود تجاوز نموده و بيش از حق قانونى خود انتقام بگيرد بستگان محكوم حق دارند متقابلا او را قصاص نمايند و به اين صورت اين كار مىتواند بطور نامحدود ادامه يابد . ناگفته نماند كه قرآن گذشت و بخشش انتقام‌گيرنده را كارى ارزشمند و مورد رضايت خداوند مىبيند . اين موضوع يادآور قوانينى است كه خداوند در تورات براى پيامبران عبرى نازل نموده و به وسيله متفكرين و خاخام‌هاى يهودى نيز تأئيد گرديده است ، البته با كمى تغيير :\r\nو در آن ( تورات ) بر آنان نوشتيم كه زندگى در مقابل زندگى ، چشم در مقابل چشم ، بينى در مقابل بينى ، گوش در مقابل گوش ، دندان در مقابل دندان و زخم‌ها را [ در برابرش 
  ] قصاص است ، و هركه آن را ببخشد اين كفاره‌اى براى [ گناهان 
  ] است ، و هركه بدانچه\r\n\r\n\r\n","description":"","footnote":"\r\n( 1 ) - براى اين قوانين و احكام الهى ، كدام دليل منطقىتر از اينكه اين قوانين از ناحيه خداوند و براى سعادت انسان‌ها و جامعه‌ها وضع شده است .\r\n","page_name":" 310 ","page_number":314},
  {"content":"\r\n\r\nخدا فرو فرستاده حكم نكند پس آنان ستمكارند . 29\r\nقبل از آنكه عيسى به اين جملات در تورات اشاره كند ، به پيروان خود دستور عشق ورزيدن به همه كس حتى دشمنان خود را داده بود : از آنجا كه او را انسانى بسيار منطقى و هوشمند بايد شناخت ، با مواجه شدن با اين‌چنين دوگانگى در گفتار او به اين نتيجه مىرسيم كه اين تقابل نهفته در يك ديدگاه بسيار پيچيده دينى است كه تفسير آن اصلا ساده نيست . اما محمد ( ص ) تا به اين حد جلو نرفته است . زمانى كه او مسلمانان را به بخشيدن قاتل تشويق مىنمايد ، به نوعى از آنان مىخواهد كه با دريافت خون‌بها رضايت درونى خود را كسب نمايند و از كينه‌ورزى مجدد بستگان محكوم نيز جلوگيرى نمايد . به‌هرحال ايده بخشش قاتل ، هرچند با محدوديت ، ابداع جديدى در تاريخ عربستان بوده و پيشرفتى در سيستم اخلاقى آن جامعه محسوب مىگرديد .\r\nاغلب گفته مىشود ، درحالىكه مسيحيت دين عشق است ، اسلام دين عدالت اجتماعى است . دوست داشتن همسايه در دين مسيح نوعى امتحان دينى محسوب مىگردد ، درحالىكه اسلام ديدگاهى عملىتر به اين موضوع دارد :\r\nنيكى آن نيست كه روى خويش به سوى خاور و باختر فرا داريد ، بلكه نيكى آن است كه كسى به خدا و روز بازپسين و فرشتگان و كتاب و پيامبران ايمان آورده و مال را با اينكه دوست دارد به خويشاوندان و يتيمان و بينوايان و واماندگان در راه و خواهندگان در [ راه آزادى 
  ] بردگان بدهد و نماز برپا دارد و زكات بدهد ، و نيز وفاداران به پيمان خويش چون پيمان بندند ، و [ بويژه 
  ] شكيبايان در بينوايى و تنگدستى و رنج و سختى و به هنگام كارزار ، آنانند كه راست گفتند و آنانند پرهيزگاران . 30\r\nدر جامعه ( امت ) همه چيز بايد به تساوى در بين مسلمين توزيع مىگرديد و مسؤوليت‌ها نيز متقابلا به تساوى بر دوش همه امت قرار داشت . مفهومى به نام طبقه روشنفكر يا مرفه يا طبقه‌بندى دينى به نام كشيش ، راهب ، اسقف و غيره به چشم نمىخورد . زكات ، شكاف بين فقير و غنى را از بين برده و آزاد كردن بندگان يكى از ارزش‌هاى بالاى اجتماعى به شمار مىرفت . 31 در اصول اجتماعى همه از حقوق مساوى برخوردار بودند : اگر عشق قابل تقويت يا اشاعه اجتماعى نبود ، در عوض عدالت و مساوات قابل برنامه‌ريزى و قانون‌گذارى گرديد . به همين دليل قرآن و ، پس از آن ، قوانين شريعت به مسلمانان كمك نمود تا بتوانند روح مساوات و عدالت‌طلبى را در جوامع اسلامى نشر و توسعه دهند . 32 زمان كوتاهى از فوت پيامبر نگذشته بود كه يكى از رؤساى بسيار مهم قبائل صحراگرد به نام جبلة بن ايهم\r\n\r\n","description":"","footnote":"","page_name":" 311 ","page_number":315},
  {"content":"\r\n\r\nمسلمان شد . روزى يكى از افراد امت به او سيلى زد . اصول اسلامى از جبله توقع برگرداندن روى ديگر صورت را نداشت ، بلكه او متوقع بود تا ضارب به علت مقام بالاى او به سختى مجازات گردد . اما در كمال تعجب آگاه شد كه او فقط حق دارد همان ضربه‌اى را كه به صورت او نواخته شده به صورت ضارب بنوازد . جبله به قدرى از اين قضاوت ناراحت شد كه اسلام را ترك كرده و مسيحى گرديد . اوج شكوفائى اين قانون را هنگامى درك مىكنيم كه على ( ع ) ، خليفه چهارم مسلمانان ، پس از ضربت شمشير خوردن از قاتل خود ، دستور مىدهد در مقابل فقط همان يك ضربت را بر او وارد سازند .\r\nبنابراين مىتوانيم ايده مساوات‌طلبى اسلام را اينچنين بنگريم ، كه با تشويق برادرى و همسان‌سازى افراد در يك سطح اجتماعى و سياسى ، عشق را به معناى عملى آن در جامعه وارد و شايع مىسازد . بلافاصله پس از هجرت ، قانون برادرى و انتخاب يك برادر توسط هر مسلمان را پايه‌ريزى مىنمايد . اين كوشش در حقيقت نوعى قانونگذارى جديد در روابط اجتماعى بود كه رابطه مسلمانان را براساس اصول انسانى استوار كرده و قوانين قبيلگى براساس روابط خونى را بىرنگ مىكرد .\r\nدر هر سه دين صاحب كتاب ، اجتماعى زيستن از اهداف اصولى تفكر دينى به شمار مىآيد . در دين يهود و مسيحيت اين يك اصل قبول شده است كه هر كجا سه نفر به دور هم گرد آيند خداوند نفر چهارم خواهد بود . پولس قديس مىگويد كه جسم مسيح در بين جامعه مسيحيت تقسيم شده است و ما خواهيم ديد كه امت نيز عمل به تعهدات دينى را همچون قطعاتى از بدن ايمان دانسته و آن را مقدس مىشمارند .\r\nمحمد ( ص ) تصميم داشت كه شخصيت فردى انسان را جايگزين روابط فاميلى و قبيلگى بنمايد . به همين دليل قرآن اشاره مىكند كه شخص متهم فقط خودش قابل قصاص است نه هيچ فرد ديگرى از افراد فاميل يا قبيله او . 32 به همين دليل قوانين اجتماعى و برادرى مسلمانان هنوز جايگاه بسيار محكم و عميق خود را در بين مسلمانان حفظ نموده است .\r\nمحمد ( ص ) از ابتدا سيستم اخلاقى خود را بر « مروّت » ، انسان‌دوستى قديمى اعراب ، كه به معنى رعايت حال متحدان و فقرا و دوستى و احسان به آنان بود ، بنا نهاد . هنر او در توسعه و ترويج اين فرهنگ در بين كليه اعراب بود ، و نه در يك قبيله يا طائفه . با كمك به پيروان اوليه خود در توسعه اين فرهنگ ، عليرغم آنكه آنان به اوس ، خزرج يا قريش وابسته بودند ، آنان دانستند كه با يكديگر برادر هستند ، و\r\n\r\n","description":"","footnote":"","page_name":" 312 ","page_number":316},
  {"content":"\r\n\r\nبدين ترتيب زيربناى اتحاد اسلامى را براى نسل‌هاى آينده پايه‌ريزى نمودند . اين يكى از دلايلى است كه مسلمانان در قبول سيستم اجتماعى غرب برمبناى تقسيمات اجتماعى مردم مشكل دارند ، زيرا آنان اين سيستم اجتماعى را باعث پاره پاره شدن امت اسلامى و حاكم شدن سيستم قبيلگى مىبينند . 34\r\nبىترديد محمد ( ص ) ايده برادرى را خود در عالىترين سطح در اعمال و رفتار خود به نمايش مىگذارد . مردى كه روزبه‌روز در مقابل دشمنانش چهره‌اى ترسناك‌تر پيدا مىنمود ، در ميان امت خود هر روز محبوب‌تر از روز پيش جلوه‌گر مىشد ، امتى كه با وجود تهديد دائمى دشمنان بسيار خوشحال و راحت به نظر مىرسيدند . محمد ( ص ) به هيچ‌وجه تمايل نداشت كه فاصله خود و امت را با تعيين مقررات خشك و يكطرفه زياد نمايد . او به هيچ‌وجه دوست نداشت كه با القاب اشرافى و تحسين‌آميز مورد ستايش قرار گيرد . در مسجد نيز هميشه به‌سادگى و در بين امت مىنشست و سعى داشت كه هميشه در بين فقيرترين طبقه امت بنشيند . به كودكان بسيار علاقمند بود . در هر لشگركشى ، هنگام بازگشت فرزندان امت به پيشواز او رفته و با هلهله و شادى او را تا شهر همراهى مىنمودند . در هنگام نماز جمعه اگر صداى گريه كودكى را مىشنيد سعى داشت تا مراسم نماز را زودتر به پايان برساند ، زيرا به هيچ‌وجه طاقت نداشت كه مادر بچه را در نگرانى و خجالت ببيند .\r\nقوانين قرآن امروزه براى ما بسيار خشك ، مداراناپذير و سخت به نظر مىرسد ، ولى مطمئنا براى خود پيامبر بسيار متعادل و درست بوده است . در يكى از احاديث آمده است هنگامى كه او شخص فقيرى را به خاطر جرم كوچكى محكوم نمود دستور داد تا براى بخشش گناهش زكات بدهد . مرد اعلام كرد كه براى زكات نه غذائى دارد و نه دارائى . در همين زمان سبد بزرگى از خرما به عنوان هديه براى پيامبر به مسجد آورده شد . پيامبر به آن مرد گفت : خداوند سهم تو را رساند ، اينها را در بين فقرا تقسيم كن . آن مرد فقير هم گفت : بىشك از من كسى در سراسر عربستان فقيرتر نيست . محمد ( ص ) خنديد و گفت : پس خوردن اين خرماها جزاى تو مىباشد .\r\nاشاعه نيكى و محبت از ابتدا پيام اصلى اسلام بوده است . ممكن است قوانين اجتماعى آن در شروع خيلى تكامل يافته تلقى نگردند ، ولى اشاعه اصولى تهذيب ( تزكىّ ) در بين مسلمين از پىآمدهاى همين قوانين بود . باز خود او مثال بسيار زيبائى در اين رابطه ارائه مىدهد . روزى بنده آزاد شده‌اى به شدت از سختى كار به ستوه\r\n\r\n","description":"","footnote":"","page_name":" 313 ","page_number":317},
  {"content":"\r\n\r\nآمده و چهره‌اش گرفته مىنمود . محمد ( ص ) با ديدن او از پشت سر به او نزديك شده و مانند بچه‌ها چشمان او را گرفت و سپس گفت : من چه كسى هستم ؟ بنده كه گوئى تمام خستگىها از چهره‌اش زايل شده بود با خوشحالى گفت چه كسى به جز پيامبر مىتواند چنين حركت محبت‌آميزى داشته باشد .\r\nطى قرن‌ها در غرب ، ما سعى كرده‌ايم از محمد ( ص ) چهره مردى خشن ، جنگجوئى بىرحم و سياستمدارى خودخواه را بسازيم . در صورتى كه او مردى بسيار احساساتى و رئوف بود . او به قدرى رئوف و مهربان بود كه حتى از آزار حيوانات هم ابا داشت . روزى گربه‌اى بر روى عباى او خوابيده بود ، او از برداشتن عباى خود صرفنظر كرد تا مبادا گربه از خواب بيدار شود . گفته مىشود يكى از روش‌هائى كه مىتوان تعالى اجتماعى را با آن سنجيد ، رفتارى است كه مردمان آن جامعه با حيوانات مىكنند . تمامى اديان سعى در تشويق مردمان براى تحسين آثار زيباى خلقت خداوند دارند ، و محمد ( ص ) نيز سعى فراوان داشت تا اين امر را به مسلمانان بياموزد . در دوران جاهليت ، اعراب از آزار دادن حيوانات لذت مىبردند ، آنان گوشت حيوانات را در حالىكه هنوز زنده بودند از بدن آنها بريده و مىخوردند يا حلقه‌هاى فلزى به گردن شتران خود مىبستند . محمد ( ص ) هرگونه بدرفتارى با حيوانات يا جنگ انداختن بين آنان را ممنوع ساخت . در يكى از روايات به نقل از پيامبر آمده است : آن مرد كه سگ تشنه خود را در يك روز داغ آب داد به بهشت مىرود و آن زن كه گربه خود را تا حد مرگ گرسنه نگاه داشت به جهنم مىرود . حفظ اين روايات نشان‌دهنده ارزش بالائى است كه مسلمانان براى رفتارهاى انسانى و الهى پيامبر خود قائل هستند .\r\nحالا يهوديان نيز بايد خود را با اين ديدگاه‌هاى انسانى رواج يافته در عربستان همراه و همساز گردانند . بلافاصله پس از حديبيه ، محمد ( ص ) پيامى به حبشه فرستاد و مسلمانان آنجا را به مدينه خواند تا در حل مشكلات به او كمك نمايند . سپس نگاه او به شمال معطوف شد . قبيله خيبر كه در زمان محاصره مدينه دشمنى خود را كاملا آشكار ساخته بود ، پس از واقعه بنى قريظه محتاط شده بود ، اما هنوز هم در گل‌آلود كردن آب و تهييج قبائل شمال عليه مسلمانان فعال بود . محمد ( ص ) كه مىخواست از عدم تهديد آنها عليه مسلمانان مطمئن گردد ، بلافاصله پس از\r\n\r\n","description":"","footnote":"","page_name":" 314 ","page_number":318},
  {"content":"\r\n\r\nبازگشت از حديبيه با ششصد سوار به سوى خيبر لشگر كشيد . قبائل صحراگرد كه پيش‌بينى غنائم خوبى را از اين جنگ مىنمودند ، آمادگى خود را براى همراهى با محمد ( ص ) اعلام داشتند ، اما محمد ( ص ) كه پس از واقعه حديبيه مىخواست اعتماد به نفس مسلمانان را به آنان برگرداند و ضمنا انگيزه‌اى نيز براى جنگ‌هاى بعدى در آنان ايجاد گردد ، از قبول اين پيشنهاد خوددارى نمود . اما خيبر منطقه‌اى نبود كه به سادگى بتوان آن را تسخير نمود . درست مانند مدينه با كوه‌هاى آتشفشانى احاطه شده بود و مزارع خرماى وسيع آن نيز با هفت قلعه مستحكم محافظت مىگرديد .\r\nقريش به سختى باور مىكرد كه محمد ( ص ) به خيبر حمله كرده است . به نظر مىرسيد با چنان لشگر كوچكى او به استقبال يك مهلكه ديگر پيش مىرفت .\r\nولى باز هم ، متحد بزرگ محمد ( ص ) عدم اتحاد و سقوط ارزش‌هاى سنتى قبيلگى در عربستان بود . بر خلاف امت ، خيبر در بحران چند دستگى و نفاق طوائف مختلف گرفتار بود . هر قبيله حكومت خودگردان خود را اداره مىكرد و اتحاد اين قبائل با يكديگر غيرممكن به نظر مىرسيد . آنها پيامى براى قبيله غطفان ، متحد بزرگ خود ، فرستادند ولى غطفان عكس العملى نشان نداد . نقل كرده‌اند كه غطفان با شنيدن صدائى جادوئى كه آنها را به منطقه خود فرا مىخواند خيبر را ترك كرده بودند ، ولى احتمال ديگرى نيز مىرود . گوئى پيامبر سهم قابل ملاحظه‌اى از محصول خرماى مدينه را به آنان واگذار نموده بود . مسلمانان در شب به خيبر وارد شدند و صبحگاه هنگامى كه كشاورزان با وسايل و ابزار خود از قلعه بيرون آمدند خود را رو در روى سپاه آرام و ساكت مسلمانان يافتند . آنان وحشت‌زده ، در حالىكه فرياد مىزدند : « محمد و سپاه او » ، به سرعت به داخل قلعه بازگشتند . محمد ( ص ) فرياد برآورد « اللّه اكبر » . « خيبر نابود است » . باوجود اين ، محاصره خيبر يك ماه تمام طول كشيد .\r\nمسلمانان هر قلعه‌اى را كه محاصره مىكردند با تيراندازى مداوم به تسليم وادار نموده و سپس به مصادره اموال و دارائىهاى آنان و گرفتن گروگان اقدام مىنمودند . سرانجام يهوديان با پيشنهاد صلح به نزد محمد ( ص ) آمدند ، البته در زمانى كه به نظر مىرسيد شكست آنها محتمل است . براساس قرآن ، محمد ( ص ) شرايط آنها را پذيرفت ، كه زياد هم براى خيبر حقارت‌آميز نبود . اين نوع توافق دقيقا بر\r\n\r\n","description":"","footnote":"","page_name":" 315 ","page_number":319},
  {"content":"\r\n\r\nاساس رسومى بود كه اعراب با قبائل صحراگرد برقرار مىكردند . با دادن قسمتى از محصول ساليانه خرماى خود به مدينه ، از آنان حمايت نظامى كرده و آنها در حقيقت به صورت زارعين تحت الحمايه مدينه در مىآمدند . ضمنا قبائل صحراگرد حامى خود را نيز بايد در اختيار محمد ( ص ) قرار مىدادند . « 1 » يهوديان فدك ، جلگه حاصلخيزى در شمال شرقى خيبر ، نيز با شنيدن اين خبر از ترس حمله مسلمانان با ارسال نماينده‌اى آمادگى خود را براى امضاى تعهدنامه‌اى مشابه با خيبر اعلام داشتند . محمد ( ص ) نيز براى محكم نمودن اين پيمان با صفيه دختر زيباى هفده ساله حىّ بن اخطب ، رئيس قبيله و دشمن چندين ساله محمد ( ص ) ، كه شوهر خود را در جنگ از دست داده و بيوه شده بود ازدواج نمود . كه شكست يهوديان به دست مدينه را در خواب ديده بود كاملا آماده بود تا به اسلام بگرود . جشن عروسى در نيمه اول مسير مراجعه به مدينه برپا شد .\r\nپس از مراجعت به مدينه ، مهاجرين حبشه نيز به مدينه وارد شدند . پيامبر با ديدن پسر عمويش جعفر ، كه سيزده سال پيش او را در سن بيست و هفت سالگى ديده بود ، بسيار خوشحال و با شعف فوق العاده‌اى او را در آغوش گرفته و خوش‌آمد گفت . در حالى كه پيشانى او را مىبوسيد ، گفت : نمىدانم كه از پيروزى خيبر خوشحال باشم يا از مراجعت شما . او هنوز بايد به يك همسر ديگر نيز شادباش بگويد . اوايل آن سال خبر آمد كه پسر عمو و دامادش عبيد اللّه بن جحش در حبشه فوت نموده‌اند .\r\nعبيد اللّه كه از ابتدا يكتاپرست بود ، پس از مهاجرت به حبشه در كمال تعجب مسلمانان را ترك كرده و مسيحى گرديده بود . محمد ( ص ) تصميم گرفته بود كه با زن او راحله ، كه بنا به كنيه‌اش به ام حبيبه مشهور است ، ازدواج كند . زمانى كه عدّه\r\n\r\n\r\n","description":"","footnote":"\r\n( 1 ) - در اينجا نيز مانند جنگ خندق مؤلف از حادثه‌اى كه منجر به فتح قلعه‌هاى خيبر شد چشم پوشيده است و آن رشادت‌ها و شجاعت بىنظير على عليه السلام است كه وقتى مسلمين در فتح يكى از قلعه‌ها ناكام ماندند و بعضى از اصحاب معروف رفته و شكست خورده برگشتند پيامبر جمله معروف خود را فرمود كه : فردا پرچم را به دست كسى خواهم داد كه خدا و رسول او را دوست داشته و او هم خدا و رسول را دوست دارد ، حمله‌كننده است و فرار نمىكند .\r\nصبحگاهان كه همه اصحاب منتظر بودند تا با گرفتن پرچم اين افتخار را نصيب خود كنند پيامبر از خيمه خود خارج شد و فرمود على كجاست ؟ . . . پرچم را به دست على عليه السلام داد و امير المؤمنين نيز قلعه ناگشودنى خيبر را فتح نمود .\r\n","page_name":" 316 ","page_number":320},
  {"content":"\r\n\r\nاو به پايان رسيد ، مراسم ازدواج با حضور نماينده‌اى از طرف محمد ( ص ) و در حضور نجاشى پادشاه حبشه انجام پذيرفت . اين ازدواج مسلما مبناى عشقى نداشت ، بلكه كاملا يك حركت سياسى بود ، چون أمّ حبيبه دختر ابو سفيان بود . اطاقى در كنار مسجد براى او ساخته شد . پس از ورود به مدينه مستقيما به منزل خود رفت ، در حالى كه صفيه هنوز منتظر ساخت اطاق خود بود و به‌طور موقت در يكى از منازل نزديك مسجد زندگى مىكرد .\r\nعايشه به شدت دگرگون شده بود . امّ حبيبه چندان خطرى براى او نبود ولى دخترك يهودى به شدت زيبا و دل‌ربا بود . زمانى كه محمد ( ص ) نظر او را درباره صفيه جويا شد عايشه كه به شدت دستپاچه شده بود گفت : تمام يهوديان هم شكل يكديگرند . محمد ( ص ) خنديد و پاسخ داد : ولى مىدانى كه او مسلمان شده و كاملا خود را تسليم اسلام نموده است . صفيه در ابتداى ورود به حرم مشكلات فراوانى داشت ، زيرا زنان حرم نسبت به او حسودى نموده و او را به خاطر اينكه دختر حىّ بن اخطب بود تحقير مىنمودند . روزى او گريه‌كنان نزد محمد ( ص ) رفته و گفت من چه كنم كه پدرم فرعون و عمويم موسى ( ع ) نيست . محمد ( ص ) او را آرام كرده و گفت دعا مىكنم كه خداوند صبر تو را زيادتر نمايد . 35 ولى سرانجام او دوستى خوبى با حفصه و عايشه پيدا نموده و سه همسر جوان مثلث قدرتى مجزا از ديگر همسران تشكيل دادند .\r\nبقيه سال به حملات برنامه‌ريزى شده‌اى سپرى گرديد كه بيشتر به درخواست متحدان يهودى شمال انجام مىشد . سپس ماه مقدس ذى الحجه ( مارس 629 ميلادى ) زمان برگزارى مراسم حج عمره ، بنابر پيمان حديبيه ، رسيد . اين‌بار 2600 زائر خود را آماده مراسم نمودند . زمانى كه آنها به محدوده مقدس ( حرام ) رسيدند ، قريش بنا به قولى كه داده بودند شهر را تخليه نمودند تا مسلمانان به راحتى به زيارت خانه كعبه بپردازند . تمام رؤساى قريش بر بالاى كوه ابو قبيس رفته و از آنجا منظره طواف زوّار مسلمان را با خشم تماشا مىكردند . جمعيت انبوه مسلمانان ، با لباس‌هاى سفيد احرام ، در حالىكه محمد ( ص ) سوار بر قسوه آنان را رهبرى مىنمود به داخل شهر وارد شدند . آنان يكصدا فرياد مىزدند « لبيك اللهم لبيك ، لبيك اللهم لبيك » ( خداوندا من در خدمت تو هستم ) . پس از وارد شدن به خانه كعبه ، محمد ( ص ) از\r\n\r\n","description":"","footnote":"","page_name":" 317 ","page_number":321},
  {"content":"\r\n\r\nقسوه پياده شده و حجر الاسود را بوسيده و زيارت نمود . سپس او به طواف كعبه پرداخت و كليه مسلمانان نيز به دنبال او به طواف پرداختند . براى كامل كردن مراسم حج عمره ( حجّ اصغر ) ، كه مانند حج اكبر ( حجّ تمتع ) اقامت در كوه عرفات و درّه منا را شامل نمىشد ، زائرين هفت‌بار بين كوه‌هاى صفا و مروه دويدند .\r\nحتما براى زائرين و محمد ( ص ) تجربه‌اى بسيار باورنكردنى بود كه بعد از چندين سال به اين شهر از رونق افتاده بازگردند . براى قريش نيز اعجاب‌آور بود كه بلال حبشى ، برده‌اى كه روزگارى به كارهاى پست گمارده مىشد ، از خانه كعبه بالا رفته و بر سقف آن روزى سه بار اذان بگويد . عباس ، عموى محمد ( ص ) ، به داخل شهر آمد تا برادرزاده خود را ملاقات نمايد . در ضمن ملاقات او ، خواهر خود ميمونه را به محمد ( ص ) پيشنهاد كرد . « 1 » ميمونه به تازگى بيوه شده بود . محمد ( ص ) قبول كرد ، احتمالا براى اينكه عباس را به اسلام آوردن تشويق بنمايد . در مراسم عروسى نيز تمام سران قريش را دعوت نمود . اين كار آنان را به گذشته‌هاى دور هدايت نمود . در همين لحظه سهيل كه از كوه پائين آمده بود به محمد ( ص ) اعلام كرد كه اقامت سه روزه آنان به پايان رسيده است و مىبايد شهر را بلافاصله ترك كنند . سعد بن عباده ، يكى از انصار ، به اين طرز برخورد قريش اعتراض نمود ، ولى محمد ( ص ) او را آرام كرد : اى سعد ، با كسانى كه آمده‌اند تا ما را در اردوگاه خودمان ملاقات نمايند هيچگونه سخن درشتى روا نيست . 36 در نهايت تعجب قريش ، مسلمانان با آرامش و انضباط خاصى پس از غروب آفتاب شروع به ترك شهر نمودند ، منظره‌اى كه براى مكيان باور نكردنى بود ، زيرا خود در اثر عدم رعايت انضباط اجتماعى و از هم گسيختگى در لبه پرتگاه سقوط قرار گرفته بودند .\r\nبعضى از جوانان قريش در زمان برگزارى اين مراسم نوشته‌اى را بر ديوار خانه كعبه ديده بودند ، كه از حركت معنوى بسيار گسترده محمد ( ص ) خبر مىداد و بعدها در سراسر عربستان دهان به دهان مىچرخيد . پس از مراسم حج ، مكه به شهر نفرين شده‌اى تبديل گرديد . هر روز تعداد بيشترى از قبائل صحراگرد از اتحاد با آن\r\n\r\n\r\n","description":"","footnote":"\r\n( 1 ) - ميمونه خواهر عباس نيست ، زيرا عباس عموى پيامبر است و اگر ميمونه خواهر او باشد عمّه پيامبر مىشود ! ميمونه دختر حارث بن حزن و خواهرزن عباس است .\r\n","page_name":" 318 ","page_number":322},
  {"content":"\r\n\r\nخارج مىشدند و جوانان نيز بيش از پيش به مدينه هجرت مىكردند . اسلام آوردن دو تن در اين ميان بسيار چشمگير بود : عمرو بن عاص و خالد بن وليد ، كه پس از جنگ بدر به دو تن از جنگاوران معروف شهر تبديل شده بودند و حال ديگر آينده‌اى براى خود در شهر مكه نمىديدند . خالد گفت : راه مشخص گرديده است .\r\nاين مرد مطمئنا پيامبر خداست ، با يارى اللّه من هم مسلمان مىشوم . 37 كمك‌هاى الهى تنها توضيح منطقى براى موفقيت‌هاى محمد ( ص ) بود . خالد و عمرو باتفاق به مدينه هجرت نموده و به گرمى مورد استقبال امت قرار گرفتند . خالد نگران بود كه سابقه بد او عليه او به حساب نيايد . به عنوان يكى از فرماندهان اصلى در جنگ‌هاى احد و خندق ، او مسؤول كشته شدن صدها مسلمان بود و مىتوانست مورد انتقام قرار گيرد . اما محمد ( ص ) او را مطمئن ساخت كه تعهد او به اسلام تمامى گذشته تاريك او را پاك مىنمايد . اين يكى از اصول اساسى امت بود كه نه تنها روح جديدى از معنويت را متولد ساخت ، بلكه تنها راه استقرار صلح در عربستان هم بود .\r\nآن سال براى محمد ( ص ) سالى بسيار پرمشغله و توأم با حوادث غم‌انگيز براى پيامبر خدا بود . در مدت كوتاهى پس از حج عمره ، دخترش زينب فوت كرد ، چندى بعد ، دو تن از اعضاى فاميل خود را نيز در لشگركشى به مرز سوريه از دست داد . در سال‌هاى آخر عمر ، محمد ( ص ) توجه خود را به شمال معطوف داشته بود .\r\nكسى به درستى از دلايل اين موضوع باخبر نيست ، ولى اوضاع سياسى در خارج از عربستان به شدت تغيير نموده بود . ايران و روم براى ساليان متمادى در يك جنگ فرسايشى درگير بودند . در ابتداى رسالت محمد ( ص ) ايران در اوج قدرت خود قرار داشت و با حمله به سوريه ، قسطنطنيه ( اسلامبول فعلى ) را محاصره نمود . اين موضوع قريش را نگران كرد ، زيرا بايد تكليف بىطرفى خود را مشخص مىنمودند . اما سپس در 625 ( سال جنگ احد ) كه ترازوى قدرت به نفع روم سنگين شد ، هراكليوس امپراطور روم ايرانيان را از قسطنطنيه بيرون رانده و شروع به پيشروى در مناطق تحت سلطه ايران نمود . اگر محمد ( ص ) مىتوانست نفوذ امپراطورى روم را از شمال عربستان بردارد ، آمادگى مقابله با هر دو امپراطورى روم شرقى و ساسانيان را پيدا مىكرد . بنابراين ، به نظر مىرسد كه او سعى داشت با حضور در مرزهاى شمالى و نشان دادن قدرت اسلام ، قبائل مسيحى تحت الحمايه روم را به درون امت بكشاند ،\r\n\r\n","description":"","footnote":"","page_name":" 319 ","page_number":323},
  {"content":"\r\n\r\nبا همان شرايطى كه با قبائل يهود برقرار نموده بود .\r\nبه هرحال ، او زيد و جعفر را همراه با سپاه بزرگى متشكل از 3000 نفر به مرز سوريه اعزام داشت . اين لشگركشى در پرده‌اى از ابهام باقى مانده و اخبار دقيقى از آن در دست نيست . به نظر مىرسد كه پس از حركت ، سپاهيان اسلام متوجه شدند كه هراكليوس با 10000 سپاهى در همان نزديكىها است . آنها در دهكده موته ، در نزديكى درياى سرخ ، محل فعلى اردن ، از سوى شاخه‌اى از سپاه هراكليوس مورد حمله قرار گرفتند . زيد ، جعفر و ده مسلمان ديگر كشته شدند و خالد تصميم گرفت كه سپاه را به مدينه بازگرداند .\r\nزمانى كه محمد ( ص ) خبر كشته شدن زيد و جعفر را شنيد ، مستقيما به نزد خانواده آن دو نفر رفت . اسماء همسر جعفر چنين به خاطر مىآورد : من مشغول پختن نان بودم كه پيامبر وارد شد ، از غمى كه بر چهره داشت فهميدم كه خبر ناخوشايندى را به همراه دارد . محمد ( ص ) پسران جعفر را نزد خود خواست و آنها را در آغوش گرفته و هر سه باهم گريستند . با ديدن اين منظره اسماء به رسم زنان عرب بناى شيون را گذارد كه ساير زنان او را از آنجا دور كردند . زمانى كه محمد ( ص ) آنجا را ترك مىكرد سفارش نمود تا سايرين از خانواده جعفر مواظبت نمايند و آنها نيز تا چند روز براى آنان غذا مىآوردند . در راه بازگشت به مسجد ، دختر كوچك زيد او را ديده و خود را به آغوش او انداخت . محمد ( ص ) او را در آغوش گرفته و هق‌هق‌كنان او را نوازش مىنمود .\r\nبه درستى مشخص نيست كه چرا خالد دستور به بازگشت سپاه داد ، زيرا صدمه چندانى به مسلمانان وارد نشده بود . اما هنگام ورود به مدينه آنچنان خسته و درمانده به نظر مىرسيدند كه محمد ( ص ) ناچار شد آنها را تحت حمايت قدرت معنوى خود قرار دهد . در حدود يك ماه بعد ، افتخار و پيروزى به سپاه اسلام بازگشت ، وقتى كه عمرو بن عاص با لشگركشى به مرزهاى سوريه به تارومار كردن قبائلى پرداخت كه آن حدود را ناامن ساخته بودند .\r\nاما در اين سال رويداد خوشى نيز براى محمد ( ص ) به وقوع پيوست . گفته مىشود كه مقوقس ، پادشاه مصر ، يك برده دختر مصرى بسيار زيبا با موهاى مجعد\r\n\r\n","description":"","footnote":"","page_name":" 320 ","page_number":324},
  {"content":"\r\n\r\nرا به عنوان پيش‌كش به نزد محمد ( ص ) فرستاد ، يك مسيحى قبطى « 1 » به نام مريم « 2 » ، كه محمد ( ص ) او را به عنوان همسر موقت خود برگزيد . او هر روز به ديدار مريم مىرفت ، و هربار زمان بيشترى را با او سپرى مىنمود ، احتمالا براى رهائى از جوّ حسادت‌هاى زنان حرم . هيچ كس نمىتواند اين عمل پيامبر را عجيب و خارق العاده تفسير نمايد . تورات عينا چنين دستورى را براى ازدواج موقت ، در زمانى كه بنى اسرائيل در حال تحول از زندگى گله‌دارى و صحرانشينى به شهرنشينى بودند ، صادر نموده است . ابراهيم نيز با ازدواج موقت با هاجر صاحب پسرى به نام اسماعيل مىگردد كه او را پدر اعراب مىشناسند . بنابراين جذاب به نظر مىرسد كه مريم از محمد ( ص ) باردار شده و سال بعد پسرى براى او به دنيا مىآورد كه محمد ( ص ) او را ابراهيم مىنامد .\r\nاما ، همان‌گونه كه هركسى پيش‌بينى مىكند ، زنان حرم به شدت از اينكه زنى - بدون آنكه عنوان همسرى پيامبر را داشته باشد - مادر فرزند پيامبر گرديده است حسادت مىورزيدند . درك اين واقعه عجيب كه باعث بروز بحرانى در خانواده پيامبر گرديده بسيار مشكل است ، بخصوص آنكه چشمان امت را به دنبال خود داشت . در ادامه اين ماجرا ( بحران زنان پيامبر ) ، نقش عمر نيز جذابيت خاصى به داستان مىبخشد . عمر كه به خاطر رفتار خشن و مستبدانه‌اش با زنان معروف است ، معتقد بود كه زنان را فقط بايد نگاه كرد بدون آنكه به حرف‌هاى آنان توجهى داشته باشيم يا تأثيرى از آنان بپذيريم . او همچنين نسبت به عادات بدى كه زنان مهاجر از همنوعان خود در مدينه كسب نموده بودند بسيار شاكى بود . او روزى شنيد كه زنان پيامبر بر سر تقسيم يك هديه كه براى پيامبر ارسال شده بود در حال مرافعه شديد بوده و صداى آنها از بيرون مسجد شنيده مىشود . بلافاصله تقاضاى ديدار محمد ( ص ) را نموده و به ديدن پيامبر رفت . به محض ورود صداى قهقهه همسران پيامبر را شنيد . آنان با شنيدن صداى عمر در سكوت محض فرو رفته و بلافاصله در پناه پرده‌ها قرار گرفتند . عمر به پيامبر پيشنهاد نمود كه بهتر است همسران پيامبر همان\r\n\r\n\r\n","description":"","footnote":"\r\n( 1 ) -  CoptiC \r\n( 2 ) - ماريه قبطيه از پيامبر صاحب فرزندى به نام ابراهيم مىباشد كه در 5 / 1 سالگى فوت كرد و تنها زنى است كه پس از حضرت خديجه از پيامبر صاحب فرزند شده است .\r\n","page_name":" 321 ","page_number":325},
  {"content":"\r\n\r\nاحترامى را كه براى او قائلند براى پيامبر هم قائل باشند . سپس به پرده‌ها نزديك و با صداى بلند و خشن خود گفت : اى دشمنان خود ، آيا شما از من مىترسيد و از پيامبر خدا نه ؟ يكى از همسران پاسخ داد : « مطمئنا ، چون شما از پيامبر خدا خشن‌تر هستيد » . 38\r\nعمر بخصوص نگران دختر خود حفصه بود ، كه مبادا از كنترل خارج شود . به همين دليل مرتب او را نصيحت مىنمود كه بايد واقع‌بين بوده و براى مثال قبول نمايد كه عايشه از او زيباتر است . ولى حفصه به قدرى حسادت مىورزيد كه دائما از محمد ( ص ) درخواست مىنمود كه مريم را ملاقات ننمايد . گوئى پيامبر نيز قولى در اين مورد به او داد ، ولى در عمل پيشرفتى در اين كار حاصل نگرديد . با تحريك عايشه و حفصه ، زنان پيامبر دائما در حال بدگوئى و سرزنش مريم بودند و آنچنان فضاى خانوادگى پيامبر را آشفته و غيرقابل تحمل نمودند كه پيامبر تصميم گرفت به مدت يك ماه همه آنان را تحريم نمايد .\r\nولى ، مانند همه حرم‌ها ، اين دسته‌بندىهاى داخلى بر روى ساير افراد امت نيز تأثير خود را مىگذارد . پس از پيروزى خيبر ، مسلمانان از رفاه بيشترى برخوردار گرديدند . عايشه نقل مىكند كه قبل از پيروزى خيبر او معناى خوردن يك سبد پر از خرما را نمىدانسته است . اما اين ثروت جديد مشكلات خود را نيز به همراه داشت . زارعين جايگاه بهترى را مىطلبيدند ، گروهى نيز سهم بيشترى از غنائم را مىطلبيدند . در اين ميان ، زنان حرم نيز تقاضاى دريافت هداياى بهترى را داشتند .\r\nهدايائى كه بيشتر سهم فقرا مىگرديد . محمد ( ص ) به شدت از اين افت معنوى در ميان امت و بخصوص حرم خود نگران بود . اين مسأله در تصويرى كه عمر از مسأله تحريم زنان بيان مىكند روشن است . مسلمانان با شنيدن مسأله تحريم به دور مسجد جمع شده و در حالت نگرانى چشم به اطاق كوچكى بر پشت‌بام مسجد انداخته بودند كه محمد ( ص ) به تنهائى در آن پناه گرفته بود . عمر به خاطر مىآورد كه فردى آنچنان با عجله به منزل او آمد و به كوبيدن در پرداخت كه او فكر كرد قبائل شمالى به محاصره مدينه پرداخته‌اند . قضيه از اين هم فاجعه‌انگيزتر است ، او فرياد برآورد : محمد ( ص ) زنان خود را تحريم نموده است .\r\nاين كاملا يك مشكل داخلى به شمار مىرفت . ازدواج‌هاى محمد ( ص ) كه به\r\n\r\n","description":"","footnote":"","page_name":" 322 ","page_number":326},
  {"content":"\r\n\r\nخوبى طراحى شده بود بيشتر سياسى محسوب مىگرديد . اگر او عايشه و حفصه را طلاق مىداد ، مطمئنا روابط او با ابو بكر و عمر خدشه‌دار مىگرديد . حالا وحدت داخلى پيامبر به خاطر حسادت و جنگ بين چند زن در معرض خطر قرار گرفته بود .\r\nامكان دارد كه اين بحران تحت تأثير دسته‌بندىهاى سياسى داخل مدينه نيز قرار گرفته بود ، ولى سند قابل استنادى در اين زمينه وجود ندارد . عمر با عجله به مسجد آمد تا پيامبر را ملاقات نمايد ، ولى محمد ( ص ) از پذيرفتن او عذر خواست . وقتى او اجازه ملاقات يافت ، محمد ( ص ) را در داخل اطاقى كه فقط با چند پوست دباغى نشده پوشانده شده بود تنها و نگران يافت . محمد ( ص ) در تاريكى و بدون هيچ روانداز در قسمت تاريك اطاق دراز كشيده و بسيار غمگين و مضطرب به نظر مىآمد . پس از ورود به اطاق و با باز شدن چهره پيامبر ، عمر مطمئن شد كه پيامبر قصد طلاق دادن هيچ يك از زنان خود را ندارد . پس با يكديگر در مورد زنان و مشكلات آنان به علت از دست دادن شوهرانشان در جنگ يا مهاجرت به مدينه وارد بحث شدند . آهسته‌آهسته چهره پيامبر بازتر شد و عمر در كنار او بر روى زمين نشسته و سؤال كرد : اى پيامبر خدا ، چرا خداوند به شما كه رسول او هستيد منزلى راحت‌تر از اين عطا نمىكند ، در حالىكه پادشاه ايران و امپراطور روم در قصرهاى توصيف‌ناپذير زندگى مىكنند ؟ محمد ( ص ) با تحكم گفت : آنها لذت و خوشى اين دنيا را انتخاب كرده‌اند .\r\nالبته درك اين داستان براى دنياى امروز مشكل است ، زيرا آثار يك برخورد مستبدانه ، شوينيستى « 1 » ، در آن ديده مىشود . شايد هم در آن بتوان ، بيش از حسادت و علاقه جنسى ، آثار عادات سرمايه‌دارى رو به توسعه امت را يافت . محمد ( ص ) يك ماه از همسران خود دورى گزيد و به آنان چنين هشدار داد : يا زندگانى ساده اسلامى را قبول مىنمائيد يا او با پرداخت مهريه و جلب رضايت در حد توان مالى خود آنان را با محبت و دوستى طلاق خواهد داد . قابل تذكر است كه در آيه‌هاى مربوط به انتخاب « 2 » نامى از مريم يا حسادت زنان در ميان نيست ، ولى تأكيد آيات بيشتر بر تجمل‌پرستى و دنياپرستى آنان قرار گرفته است :\r\n\r\n\r\n","description":"","footnote":"\r\n( 1 ) -  Chauvinist \r\n( 2 ) -  Choice \r\n","page_name":" 323 ","page_number":327},
  {"content":"\r\n\r\nاى پيامبر ، زنان خود را بگو : اگر زندگانى دنيا و زيور و آرايش آن را مىخواهيد ، پس بيائيد تا شما را برخوردارى دهم و به روشى نيكو رهاتان سازم . اگر خداى و پيامبر او و سراى واپسين را مىخواهيد ، پس ( بدانيد كه ) خداوند براى نيكوكاران از شما پاداشى بزرگ آماده كرده است . 39\r\nزنان با اين شرايط موافقت نمودند و به همين دليل مقام آنان نزد امت جايگاه بالاترى پيدا نمود . قرآن به آنان لقب أمّ المومنين ( مادر مومنين ) داده و اعلام مىدارد كه آنها پس از فوت پيامبر حق ازدواج مجدد را ندارند ، نه به خاطر اينكه محمد ( ص ) به ازدواج مجدد آنان حسودى مىكرد ، بلكه از اين ديدگاه كه ازدواج مجدد آنها مطمئنا به دسته‌بندىهاى سياسى و در نتيجه تقسيم امت به گروه‌هاى مختلف مىانجاميد .\r\nبلافاصله ، پس از نزول آيه‌هاى انتخاب قرآن تصوير بسيار مثبت‌ترى از روابط زنان و مردان در امت را مطرح ساخته ، و اعلام مىدارد كه آنان در استفاده از منافع قوانين اسلامى مشترك بوده و بايد دوش به دوش يكديگر در قبول مسئووليت‌هاى اجتماعى قدم بردارند :\r\nهمانا مردان و زنان مسلمان و مردان و زنان مؤمن و مردان و زنان فروتن فرمانبردار و مردان و زنان راستگو و مردان و زنان شكيب و مردان و زنان فروتن خدا ترس و مردان و زنان صدقه‌دهنده و مردان و زنان روزه‌دار و مردان و زنانىكه شرمگاه خود را از كارهاى ناشايست نگاه مىدارند و مردان و زنانى كه خداى را بسيار ياد مىكنند ، خداوند براى آنان آمرزش و مزدى بزرگ آماده كرده است . 40\r\nدرست است كه مسلمانان گاهى از اين ديدگاه قرآنى عدول مىنمودند ، ولى پيروان مساوات حقوق زن و مرد در غرب نيز بد نيست بدانند كه مسيحيت قوانينى به مراتب سخت‌تر و محدودكننده‌تر از اين را در مورد زنان اعمال نموده است .\r\nتوارت‌هاى عهد جديد پيام مثبتى براى زنان دربردارند ، ولى براى ساليان دراز انجيل‌ها شامل هر چيزى بود الا سخنى درباره جنس دوم ( زن ) . 41\r\nتضاد مسيحيت با جنس ماده بسيار جنون‌آميز بود ، زيرا كاملا موجوديت زن را ردّ مىنمود كه نظرى منحصر به فرد بوده و چنين برخوردى را نه در دين اسلام و نه در يهوديت مىتوان يافت . به هيچ‌وجه منصفانه نيست كه محمد ( ص ) و اسلام را به خاطر بدرفتارى و بىارزش شمردن زنان محكوم نمائيم . اگر زن مسلمان امروز بعضى\r\n\r\n","description":"","footnote":"","page_name":" 324 ","page_number":328},
  {"content":"\r\n\r\nاز ارزش‌هائى را كه به عنوان آزادى به او پيشنهاد مىشود ردّ مىنمايد ، نه به خاطر تعصب جاهلانه اوست ، بلكه به اين دليل است كه غرب در مورد روابط زن و مرد به گمراهى و بىهويتى دچار گرديده است . ما در حالىكه ادعاى آزادى زن و مرد را بر زبان مىآوريم كه در تبليغات ، فيلم‌هاى شهوانى ، مجله‌هاى پرونوگرافى و مجالس عيش و عشرت از زن چهره‌اى برده‌وار و بىارزش ساخته‌ايم .\r\nبدون ترديد ما بيشتر از چند دسته‌گى و گروه‌بندى در داخل حرم محمد ( ص ) شنيده‌ايم تا زندگى روزمره آنان ، اما اين بدان معنى نيست كه در آنجا از شادمانى و نشاط هم خبرى نبوده است . زمانى كه محمد ( ص ) آيات انتخاب را براى عايشه مىخواند از او خواست تا در اين‌باره به درستى تأمل نموده و مطلب را با پدر و مادر خود نيز در ميان بگذارد . ولى عايشه به اين پيشنهاد اصلا توجهى ننمود و گفت : من خداوند و پيامبر او را انتخاب مىكنم . او كه به شدت حسود بود گاهى اوقات محمد ( ص ) را تعقيب مىنمود تا مطمئن گردد كه او نزد ديگر زنان نخواهد رفت .\r\nباردارى مريم براى او بسيار دردناك بود ، تمامى زنان از شوهران قبلى خود داراى فرزند شده بودند ، به جز او كه بدون فرزند باقى مانده بود . داستان حزن‌آورى در اين مورد نقل مىكنند : روزى او از محمد ( ص ) خواست تا به او لقب ( كنيه ) اى بدهد ، محمد ( ص ) به او كنيه ( ام عبد اللّه ) داد كه عبد اللّه برادرزاده كوچك عايشه بود و عايشه او را بسيار دوست مىداشت . ولى نادرست است كه فكر كنيم زندگى او خالى از رضايت و شادمانى بوده است . محمد ( ص ) مرد بسيار مهربان و دوست داشتنى بود . او بيش از ابو بكر با عايشه مهربان‌تر رفتار مىكرد ، زيرا ابو بكر چندين‌بار عايشه را كتك زده و مورد شماتت قرار داده بود ، در حالىكه محمد ( ص ) هيچگاه نه با عايشه و نه با هيچ يك از ديگر همسران خود رفتارى خشن و توهين‌آميز نداشت . او زنان خود را به ساده‌زيستى و دورى از تجملات تشويق مىنمود ، ولى مرتبا در كار منزل به آنان كمك نموده و هرآنچه را كه براى خود تهيه مىنمود آنان را نيز در آن سهيم مىكرد . او حتى لباس‌هاى خود را شخصا مىشست .\r\nكفشهايش را مىدوخت و بزها را به نوبت به صحرا مىبرد . او سعى مىكرد با كار در خانه و كمك نمودن به همسران خود به امت آموزش دهد كه چگونه به زنان خود احترام بگذارند . البته درك اين موضوع براى پيروان ساير اديان بسيار مشكل است\r\n\r\n","description":"","footnote":"","page_name":" 325 ","page_number":329},
  {"content":"\r\n\r\nكه پيامبرى با كار در خانه بخواهد پيام الهى را به مردم برساند . باور به اين موضوع حتى براى نزديك‌ترين ياران او ابو بكر و عمر هم سخت بود . به همين دليل هم آن دو نمىتوانستند راه خود را تغيير دهند .\r\nاگرچه هيچ كس نمىتوانست جاى خديجه را در قلب محمد ( ص ) پر نمايد ، ولى به نظر مىرسيد كه پيامبر با عايشه رئوف‌تر و مهربان‌تر از سايرين بود . براى مثال يك روز با او مسابقه دو برگزار نمود . وقتى از عايشه برد با شادمانى به او گفت : حالا با هم مساوى شديم . زيرا هنگام كودكى ، روزى از دست محمد ( ص ) گريخت و پيامبر هرچه دويد تا او را بگيرد نتوانست . « 1 » اما صحنه‌هاى جذاب ديگرى نيز وجود داشت .\r\nعايشه علاقمند بود موهاى محمد ( ص ) را شانه زده و با عطر مورد علاقه خود آن را خوشبو نمايد ، در همان ظرفى كه او استحمام مىكرد خود را بشويد و از همان فنجانى كه او چاى مىنوشيد استفاده نمايد . هنگام مريضى پيامبر بسيار مغموم بود و از او به شدت پرستارى مىنمود ، اگرچه در آن حد به خود اجازه شوخى كردن با پيامبر را نمىداد كه مثلا به او بگويد فكر مىكنم خود را براى من لوس مىكنى .\r\nيك روز كه باهم نشسته بودند و محمد ( ص ) سخت مشغول به تعمير كردن يك جفت صندل خود بود ، ناگهان متوجه شد كه چيزى از ذهن محمد ( ص ) گذشت . او چند لحظه محمد ( ص ) را نگاه كرد و سپس گفت : از تعريف و ستايشى كه از من در ذهن خود كردى بسيار ممنونم . محمد ( ص ) در حالىكه مىخنديد ، پيشانى او را بوسيد و گفت : خداوند به تو پاداش خير دهد . من نمىتوانم آنقدر باعث شادمانى تو گردم كه تو مرا شادمان مىسازى . 42 « 2 »\r\nاما عايشه امتياز ديگرى را نيز به دنبال مىكشيد ، هوشيارى و استعداد فوق‌العاده ذاتى . به نقل از يكى از احاديث ، هرگاه كه محمد ( ص ) مدينه را ترك مىنمود ، از مردم مىخواست تا مسائل دينى خود را با عايشه در ميان بگذارند . « 3 » پس از فوت\r\n\r\n\r\n","description":"","footnote":"\r\n( 1 ) - چنان كه در صفحات قبل نيز يادآور شديم اين وقايع را گروهى دروغ‌پرداز ، خصوصا در دوران بنى اميه ، به پيامبر نسبت داده‌اند تا شأن آن حضرت را از يك پيامبر عظيم الشأن به درجه يك انسان عادى تنزل داده و او را همسطح ديگر اصحاب جلوه دهند ! !\r\n( 2 ) - اين حكايت هم از همان دروغ‌ها و جعل‌هاست !\r\n( 3 ) - شخصيتى كه مؤلف تاكنون از عايشه بيان مىدارد اين است كه او يك زن جوان كم سن و سال و حسود و جسور\r\n","page_name":" 326 ","page_number":330},
  {"content":"\r\n\r\nپيامبر نيز از او به عنوان يكى از منابع موثق حديث و سنت پيامبر استفاده مىگرديد ، در حالىكه خلفاى چهارگانه ، ابو بكر ، عمر عثمان و على ( ع ) ، چندان اهميتى براى نقش زنان در اداره جامعه قائل نبودند . تعداد 2210 حديث به عايشه نسبت داده مىشود ، اگرچه بخارى و مسلم در قرن نهم با جمع‌آورى و تصحيح احاديث قسمت اعظم آن را به دور ريختند . آنها فقط 174 حديث را مستقيما منسوب به پيامبر دانستند . او همچنين در بعد سياسى نقش حساسى را در امپراطورى اوليه اسلام بازى نمود ، بخصوص آنكه در شورش عليه على ( ع ) ، خليفه چهارم ، نقش اساسى و كليدى بازى نمود . « 1 » زنان نه تنها به وسيله اسلام منهدم و نابود نگرديدند ، بلكه به وسيله آن توانستند جايگاه از بين رفته خود در اجتماع دوران جاهليت را بازسازى نموده و مقام اصلى خود را بازيابند .\r\nدر پايان آن سال مكيان پيمان حديبيه را شكسته و شروع به اذيت و اشكال‌تراشى براى مسلمانان نمودند . قبيله بكر كه با قريش هم‌پيمان باقى مانده بودند از دشمنان ديرينه قبيله خزاعه ، كه جزو متحدين مدينه محسوب مىگرديد ، بودند . در ماه نوامبر سال 629 يكى از طوائف بكر شبانه به خزاعه حمله كردند ، در حالىكه آنان به هيچ وجه منتظر چنين حمله‌اى نبودند . ظاهرا قريش آنان را در اين حمله با ارسال اسلحه و نيرو يارى رسانده بود . حتى گروهى معتقدند كه صفوان خود شخصا در حمله شركت داشت . خزاعه پاسخ اين حمله را داد و در نتيجه جنگ گسترش يافت ، به طورى كه دامنه آن حتى تا منطقه مقدس ( حرام ) كشيده شد . خزاعه از محمد ( ص ) ،\r\n\r\n\r\n","description":"","footnote":"\r\nو مشغول اتحاد و زد و بند با بعضى همسران ديگر پيامبر بوده است . آنگاه چنين كسى با اين سال و اين افكار داراى چه قابليت و چه علمى است كه پيامبر از مردم بخواهد كه مسائل دين خود را از عايشه سؤال كنند ، جائى كه شاگرد و داماد و جانشين او و باب علم او على بن ابى طالب حضور داشته است .\r\nعايشه كسى است كه گاهى اعتراض‌ها و جسارت‌هاى او به پيامبر حتى پدرش ابو بكر را برمىآشفت . بزرگان اهل سنت نقل مىكنند كه يكى از اين جسارت‌ها هنگامى كه - ابو بكر نيز براى آرام كردن عايشه حاضر شده بود - عايشه به پيامبر گفت : « انت الذى تزعم انك رسول اللّه » ( آيا تو آن كسى هستى كه گمان مىكنى رسول خدائى ) ؟ كه ابو بكر از شدت ناراحتى سيلى محكمى بر گونه او زد !\r\n( 1 ) - عجب نقشى ؟ در اين شورش عايشه بر خلاف دستور قرآن كه زنان پيامبر را به خانه‌نشينى امر كرده بود ، كه : و قرن فى بيوتكنّ ( در خانه‌هاى خود قرار بگيريد ) ، نه تنها از خانه خارج شد بلكه فرماندهى يك سپاه 12000 نفرى را بر ضد خليفه و حكومت قانونى به عهده گرفته و هزاران نفر را به كشتن داد .\r\n","page_name":" 327 ","page_number":331},
  {"content":"\r\n\r\nهم‌پيمان خود ، كمك خواست و او هم پاسخ مثبت داد .\r\nبلافاصله رؤساى قريش كه مىديدند بدين وسيله بهانه خوبى براى حمله به مكه به دست محمد ( ص ) افتاده است نقشه ديگرى انديشيدند . صفوان و عكرمه بىطرف مانده بودند ، ولى سهيل ، كه مادر او از قبيله خزاعه بود ، آماده حمله به بكر بود .\r\nمحمد ( ص ) كه از خبرچينان خود استفاده مىنمود ، به ياران خود گفت به زودى ابو سفيان را در مدينه خواهيد ديد . پس از جنگ خندق ابو سفيان به اين نتيجه رسيده بود كه ادامه جنگ با محمد ( ص ) بدون نتيجه خواهد بود ، بخصوص حالا كه محمد با ازدواج با أمّ حبيبه داماد او نيز شده بود . بلافاصله پس از شكسته شدن پيمان حديبيه ، ابو سفيان به مدينه وارد شد و تقاضاى صلح نمود ، اتفاقى كه دو سال پيش از آن ناممكن به نظر مىرسيد .\r\nداستان‌هاى مختلفى درباره پيشنهاد صلح ابو سفيان نقل گرديده است . مىگويند او ابتدا به ديدار دخترش أمّ حبيبه رفت تا از نفوذ او بر محمد ( ص ) استفاده كند ، ولى أمّ حبيبه حتى اجازه نشستن او را بر روى فرش محمد ( ص ) نداد . اين نقل قول درست به نظر نمىآيد ، زيرا محمد ( ص ) در طول زندگى خود هرگز چنين برخوردى را با مهمان اجازه نمىداد . نقل قول بعدى چنين است كه ابو سفيان نظر ابو بكر ، عمر و على ( ع ) را خواستار شد ، كه چنين چيزى نيز عقلانى به نظر نمىرسد ، زيرا خود ابو سفيان بود كه با چهار خليفه اول اسلام مقابله نموده بود . اما او با اين حركت نقش خود را به عنوان يك سياستمدار تيزهوش نشان داد . او كه مىدانست پيروزى اسلام بر مكه غيرقابل اجتناب است و ضمنا خود نيز نمىتوانست اسلام بياورد ، سعى داشت بدين وسيله مكه را مستقيما از زد و خوردهاى قبيله‌اى كنار بكشد ، همان نقشى كه محمد ( ص ) يكسال قبل از ابو بصير براى اجراى آن استفاده نمود . اما قريش ديگر ضعيف‌تر از آن بود كه بتواند كنار بكشد . پس على ( ع ) به ابو سفيان پيشنهاد نمود كه از محمد ( ص ) درخواست نمايد تا او را به عنوان حامى هركدام از مكيان كه قصد تسليم شدن به محمد ( ص ) را دارند مفتخر سازد . اين باعث خواهد شد كه در صورت تسليم شدن مكه هريك از مشركان با تسليم خود به افراد هم‌قبيله خود جان خود را نجات دهند .\r\nابو سفيان موافقت نموده و به مكه بازگشت تا افراد قبيله خود را براى آن واقعه\r\n\r\n","description":"","footnote":"","page_name":" 328 ","page_number":332},
  {"content":"\r\n\r\nغيرقابل اجتناب آماده سازد . پس از بازگشت ابو سفيان ، محمد ( ص ) خود را براى لشگركشى ديگرى آماده نمود و از كليه امت و متحدانش خواست تا به لشگر او بپيوندند . مقصد اين لشگركشى مشخص نبوده و سرّى نگاه داشته شده بود ، ولى طبيعتا شور و هيجان خاصى در پيش‌بينىها به وجود آمده بود . در دهم رمضان ( ژانويه ) سال 630 ، محمد ( ص ) در رأس بزرگ‌ترين سپاهى كه مدينه به خود ديده بود شهر را ترك كرده تقريبا تمامى مردان امت به اضافه قبايل صحراگردى كه در راه به آنها مىپيوستند سپاهى مركب از ده هزار نفر را تشكيل دادند . ولى هنوز هم كسى نمىدانست كه مقصد كجاست . مطمئنا به سوى مكه مىرفتند ، ولى ممكن بود كه قصد حمله به طائف و قبائلى از جنوب كه هنوز نسبت به اسلام دشمنى مىورزيدند را داشته باشند . اين احتمال ، اتفاق افتاد ، زيرا قبيله هوازن ، از قبائل جنوب ، وقتى شنيد كه سپاه اسلام با چنين تداركاتى رو به جنوب در حركت است به وحشت افتاده و خود را در طائف ، شهر « لات » مركز بت‌پرستى ، آماده جنگ نمود .\r\nدر مكه پيش‌بينى بدتر بود . عباس ملتمسانه از آنان مىخواست كه از فاجعه جلوگيرى نمايند : اى قريش ، بدانيد اگر آنها به زور وارد مكه شوند ، قبل از آنكه از ما حمايت بخواهند ، كار قريش براى هميشه تمام است . 43 او بلافاصله براى ديدار محمد ( ص ) عزيمت نمود و در سر راه ابو سفيان و بديل ، رئيس خزاعه ، هم كه در راه بودند به او پيوستند . آنان شب را در اردوگاه مسلمانان به سر بردند و صبحگاه محمد ( ص ) از ابو سفيان سؤال نمود كه آيا مسلمان مىشود يا نه ؟ ابو سفيان پاسخ داد كه او به اصل اول اسلام كه خدائى به جز اللّه نيست ايمان مىآورد ، ولى در مورد پيامبر بودن محمد ( ص ) شك دارد . اما در صحرگاه با مشاهده نمازگزاران سپاه اسلام كه به سوى مكه نماز مىگذاردند و قبائلى كه به سوى مكه در حركت بودند ، يقين كرد كه قريش چاره‌اى جز تسليم ندارد . او به سرعت به مكه بازگشت ، مردم را جمع نموده و فرياد زد : اى قريش ، محمد ( ص ) با سپاهى كه در تصور هيچكدام از شما نمىگنجد به سوى مكه در حركت است . سپس او پيشنهاد على ( ع ) را مطرح ساخت .\r\nهركسى كه قصد تسليم شدن دارد ، مىتواند خود را تحت حمايت او قرار دهد و محمد ( ص ) اين افتخار را به او عطا نموده است . در هنگام ورود مسلمانان اين افراد بايستى يا در خانه خود باقى بمانند يا به خانه او بيايند . همسر او هند ( جگرخوار ) كه\r\n\r\n","description":"","footnote":"","page_name":" 329 ","page_number":333},
  {"content":"\r\n\r\nدر كنار او ايستاده و از شدت نفرت و عصبانيت به خود مىپيچيد در حالىكه سبيل‌هاى ابو سفيان را گرفته و مىكشيد فرياد برآورد : اين مرد كثيف و چاق خوك صفت را بكشيد . چه حامى گنديده‌اى ! ! 44 اما ابو سفيان عاجزانه از آنان خواست كه حرف‌هاى او را قبول نمايند ، چون ديگر زمان براى چنين مقاومت‌هائى گذشته بود .\r\nقريش منطقىتر از آن بودند كه بخواهند يك ماساداى عربى « 1 » به وجود آورند . پس همه آنها به خانه‌هاى خود رفته و با بستن درها بر روى خود اعلام تسليم نمودند . اما چند نفرى هم قصد مقاومت داشتند . عكرمه و صفوان و سهيل به اتفاق گروهى از قريش بر روى كوه ابو قيس جمع شده و به محض ورود سپاه اسلام به دسته تحت فرماندهى خالد حمله كردند . آنها بلافاصله شكست خوردند . عكرمه و صفوان از مكه گريختند ، سهيل نيز به نشانه تسليم به منزل خود رفت . بقيه سپاه اسلام بدون هيچ درگيرى وارد مكه شد . چادر سرخ محمد ( ص ) در نزديكى كعبه برپا شد و او در آنجا به أمّ سلمه و ميمونه ، دو همسرش كه او را همراهى مىكردند ، و على ( ع ) و فاطمه ( س ) پيوست . بلافاصله پس از اقامت آنها ، أمّ هانى ، خواهر على ( ع ) كه با يك بت‌پرست ازدواج كرده و هرگز هجرت نكرده بود ، به نزد محمد ( ص ) آمده و براى دو تن از اعضاى خانواده‌اش كه در حمله به خالد شركت جسته بودند تقاضاى عفو نمود . با آنكه فاطمه ( س ) و على ( ع ) نظر به محكوميت آن دو داشتند ، اما محمد ( ص ) با مهربانى اعلام داشت كه آن دو بخشيده شده‌اند و تحت حمايت او قرار دارند . او به هيچ‌وجه نمىخواست با خون‌ريزى قدرت‌نمائى نمايد . هيچ‌كس اجبارى به قبول اسلام نداشت و هيچ‌گونه فشارى هم براى اين كار احساس نمىشد . محمد ( ص ) صلح تحميلى را نمىخواست ، بلكه مىخواست مردم قلبا از اين مصالحه استقبال نمايند .\r\nاو در حقيقت براى نابودى قريش به مكه نيامده بود ، بلكه آمده بود تا آنان را از دينى كه باعث نابودى آنان شده بود دور نمايد . پس از استراحت كوتاهى ، او برخاست و پس از طواف كعبه درخواست كرد تا همه به نماز بايستند . سپس در حالىكه بر قسوه سوار بود هفت‌بار كعبه را طواف نموده و هر بار سنگ حجر الاسود را بوسيده و فرياد برآورد : « اللّه اكبر » . فرياد ده هزار سپاهى همراه او\r\n\r\n\r\n","description":"","footnote":"\r\n( 1 ) -  Arabian Masada \r\n","page_name":" 330 ","page_number":334},
  {"content":"\r\n\r\nگرديد و در مدت كوتاهى تمامى شهر را بانگ اللّه اكبر فرا گرفت ، و اين نشانى از پيروزى نهائى اسلام بود . سپس او به نابودى 360 بتچه‌هاى استوار شده به دور معبد پرداخت : جمعيت فراوان قريش كه بر روى پشت‌بام‌ها و بالكن‌ها بودند اين صحنه را با تعجب مىنگريستند و او با شكستن هر بت اين آيه را قرائت مىكرد .\r\nو بگو : حق بيامد و باطل نابود شد ، كه باطل نابود شدنى است . 45\r\nدر داخل خانه كعبه ديوارها با تصاويرى از بت‌هاى مختلف تزئين شده بودند .\r\nمحمد ( ص ) دستور داد تا تمامى آنها را بردارند ، به جز تصاوير عيسى و مريم عليهما السلام كه باقى ماند . در حقيقت اسلام پرستش هر نوع وسيله ذهنى مصنوعى ( ساخت بشر ) را ممنوع مىكند ، زيرا معتقد است كه چنين وسائلى ذهن انسان را از توجه مطلق به ذات خداوند دور مىكنند .\r\nگروهى از اهالى مكه پس از مدتى جرأت يافته و از خانه‌هاى خود بيرون آمده و به طرف خانه كعبه رفتند و منتظر بيرون آمدن محمد ( ص ) از آنجا ماندند . او نيز در مقابل خانه اللّه ايستاد و عاجزانه از آنان تقاضا كرد تا به دين جديد روى آورده و به امت بپيوندند ، تعصبات جاهليت را كنار گذارده و از تفاخر به بت‌پرستى كه اثرى جز طبقاتى نمودن جامعه و بىعدالتى ندارد ، بپرهيزند . او سخنان خود را با آيه‌هايى از قرآن به پايان رسانيد ، كه بعدها توسط مسلمانان به عنوان سند محكوم نمودن نژادپرستى توسط قرآن مورد استفاده قرار گرفت : اى قريش ، خداوند غرور ، بت‌پرستى و افتخار به اجداد و گذشتگان را از شما دور كرد . خداوند آدم را از خاك آفريد و نسل او را در سراسر زمين گسترده ساخت :\r\nاى مردم ، ما شما را از يك مرد و يك زن آفريديم ، و شما را شاخه‌ها و تيره‌ها كرديم تا يكديگر را باز شناسيد . هر آينه گرامىترين شما نزد خداوند پرهيزگارترين شماست ، همانا خداوند دانا و آگاه است . 46\r\nسرانجام او عفو عمومى صادر نمود ، به جز ده تن كه در ليست سياه قرار گرفتند .\r\nآنها شامل عكرمه ( صفوان به دلايلى در ليست قرار نگرفت ) و افرادى بودند كه تبليغات گسترده ضد اسلامى انجام داده بودند و كسانى بودند كه به خانواده پيامبر صدمه رسانيده بودند . ولى به نظر مىرسد كه از آنان نيز هركدام كه تقاضاى عفو\r\n\r\n","description":"","footnote":"","page_name":" 331 ","page_number":335},
  {"content":"\r\n\r\nنمود ، مورد بخشش قرار گرفت .\r\nاين سياست بسيار عاقلانه بود . براى مثال ، محمد ( ص ) مىدانست كه سهيل ديگر شخص مهم و سرشناسى گرديده است . بنابراين از مسلمانان خواست تا با او به احترام رفتار نمايند . « حق نداريد به او باديده حقارت بنگريد » . سپس دستور داد « اجازه بدهيد از پناهگاه خود بيرون آمده و به حقيقت اسلام بپيوندد » . 47 پس از آن او به بالاى كوه صفا رفت و تمام مردم مكّه را به آنجا دعوت كرد ، سپس آنان قسم ياد كردند كه به او و اسلام وفادار مانده و رهبرى سياسى او را بپذيرند . يك‌يك افراد قريش نزد او قسم ياد كردند ، در حالىكه ابو بكر و عمر در دو طرف او ايستاده بودند . وقتى او به سخن گفتن آغاز كرد يكى از زنانى كه با حجاب ( روبنده ) بود نزد او آمد . محمد ( ص ) او را شناخت : او هند ، همسر ابو سفيان بود ، كه به خاطر قطعه قطعه كردن بدن حمزه در ليست محكومين قرار داشت . پيامبر پرسيد : « آيا تو هند دختر عتبه نيستى ؟ » ، هند محكم پاسخ داد : « چرا هستم ، مرا براى آنچه در گذشته انجام دادم ببخش ، تا خداوند نيز تو را ببخشد » . محمد ( ص ) قسم خود را ادامه داد .\r\nآيا قسم مىخورى كه ديگر به دزدى و زنا آلوده نگردى ؟ آيا قسم مىخورى كه نوزادان خود را نكشى ؟ در اين هنگام هند پاسخ داد : « من آنان را پرورش داده و بزرگ كردم و تو آنها را در روز بدر از من گرفتى ، پس در اين مورد تو بهتر مىدانى » . 48 سپس هند تصميم گرفت تا مسلمان شود ، پس به محمد گفت : من ديگر يك مسلمان هستم و تو نمىتوانى مرا محكوم نمائى . پيامبر پاسخ داد : « البته ، تو آزادى » . 49 البته هند خيلى زود شاهد ارتقا مقام ابو سفيان و پسرانش در بين امت به پاداش همكارى او با مسلمانان گرديد . سرانجام نيز فرزندان او سلسله اموى را پايه‌ريزى نمودند .\r\nبستگان صفوان و عكرمه نيز تقاضاى عفو نمودند . محمد ( ص ) نيز قول بخشش داده و گفت كه مىتوانند آزادانه به شهر بازگردند . عكرمه بلافاصله اسلام آورد و محمد ( ص ) نيز او را به گرمى پذيرفت و از اينكه كسى او را به خاطر گذشته پدرش ابو جهل مورد اهانت قرار دهد همه را منع نمود . صفوان و سهيل هر دو به وفادارى به محمد ( ص ) قسم خوردند ، ولى هنوز نمىتوانستند اين اسلام را بپذيرند . يكى از مردان محكوم در اين ليست سياه ، در كتاب سلمان رشدى ( آيه‌هاى شيطانى ) معروف\r\n\r\n","description":"","footnote":"","page_name":" 332 ","page_number":336},
  {"content":"\r\n\r\nو جاودانى گرديده است ( اگرچه داستان او در اين كتاب بسيار دور از حقيقت بيان شده است ) ، و رشدى براى معرفى محمد ( ص ) به عنوان يك فرد خشن و انتقام‌گير از اين حربه استفاده نموده است . او عبد اللّه بن سعيد ، برادر ناتنى عثمان بن عفان ، مىباشد . او در سال 622 هجرت نمود ، ولى به دلايلى نامعلوم ايمان خود را نسبت به وحى پيامبر از دست داد . او كه به مقام نويسندگى وحى پيامبر نيز ارتقا پيدا كرده بود در يك نوبت آيه‌اى را سر خود تصحيح نمود . زمانى كه محمد ( ص ) « عليم سميع » قرائت كردند او « عليم حكيم » نوشت . چون پيامبر متوجه اين تغيير نگرديد ، او به مكه برگشت و از اين موضوع نزد قريش داستانى بزرگ ساخت . « 1 » قرآن خود به محمد ( ص ) مىگويد كه هيچ كس حق تغيير پيام خداوند را ندارد و اگر كسى چنين كند پيامدهاى مرگبار در انتظار اوست . در اين مورد بخصوص امكان دارد كه محمد ( ص ) به علت جامعيت اين پيام دچار اشتباه شده باشد ، كه بسيار طبيعى به نظر مىرسد . عبد اللّه ، زمانى كه متوجه شد در ليست محكومين قرار گرفته است به عثمان پناه برد و تا زمانى كه از شدت هيجان فتح مكه كاسته نشده بود در حمايت او باقى ماند . آنوقت عثمان او را به نزد محمد ( ص ) آورده و براى او تقاضاى بخشش نمود .\r\nگفته مىشود كه پيامبر براى مدتى سكوت اختيار كرد و پس از آن مجازات مرگ را از وى برداشت ، ولى بعدا از همراهان خود گله كرد كه چرا در مدت سكوت او آنان عبد اللّه را نكشتند . اما عبد اللّه پس از رهائى از ليست سياه مسلمان شد و پس از فوت پيامبر نيز مقامى بالا در امپراطورى اسلامى پيدا نمود .\r\nتسخير مكه ، كه پيروزىهاى بدر و حديبيه پايه آن را ريخته بود ، « فتح » نام گرفت . فتح در لغت به معناى « گشودن » است و از آن به بعد به‌طور رسمى براى گشوده شدن دروازه‌هاى جديد بر روى اسلام به كار گرفته شد . با فتح مكه ، محمد ( ص ) پيام پيامبرى خود را به اثبات رسانيده بود . اما اين گشايش بدون هيچگونه خون‌ريزى و خشونت ، طراحى و عملى گرديد و دليل آن چيزى جز\r\n\r\n\r\n","description":"","footnote":"\r\n( 1 ) - اين قصه هم از آن قصه‌هاست . در طول دوران رسالت تا پايان عمر آن حضرت كلمه‌اى از كلمات و آيات قرآن از ياد آن حضرت نرفته است و يگانه مرجع مسلمين در صحيح‌خوانى و صحيح‌نوشتن آيات قرآن خود پيامبر بوده است و اين از معجزات آن حضرت است كه آيه‌اى را كه سال‌ها قبل بيان كرده‌اند دوباره همان را بدون كوچك‌ترين تغييرى بيان مىدارند .\r\n","page_name":" 333 ","page_number":337},
  {"content":"\r\n\r\nسياست صلح‌طلبى محمد ( ص ) نبود . در ظرف چند سال ، بت‌پرستى در مكه ريشه‌كن گرديد و بعضى از دشمنان بسيار متعصب ، نظير عكرمه و سهيل ، نيز به مسلمانانى متعهد و فداكار تبديل شدند .\r\nشادمانى محمد ( ص ) زمان زيادى طول نكشيد ، وقتى كه شنيد هوازن در طائف آماده جنگ شده‌اند . محمد ( ص ) ، بلافاصله پس از فتح مكه ، خالد بن وليد را براى نابودى بت عزّى به نخله اعزام داشت و پس از آن نيز قصد داشت على ( ع ) را براى منهدم نمودن معبد « منات » به هذيل بفرستد . قبيله ثقيف و متحدان آنها معتقد بودند كه « لات » نبايد منهدم گردد و با 20000 جنگجو آماده دفاع از آن گرديدند . اوضاع بسيار بحرانى بود و با كوچك‌ترين اشتباه همه چيز از دست مىرفت . اما قريش آمادگى خود را براى يارى محمد ( ص ) اعلام داشت . طائف و هوازن دشمنان قديمى آنها به شمار مىآمدند . محمد ( ص ) ، فاتح مكه ، يك شبه به قهرمان شهر تبديل گرديد . دو سپاه در ژانويه 630 در درّه حنين رو در روى يكديگر قرار گرفتند ، درست دو هفته پس از فتح مكه . در اين جنگ نيز با آنكه در ابتدا مسلمانان ضعيف جلوه‌گر شده بودند ، ولى سرانجام با يك حمله وسيع و از جان‌گذشتگى بسيار بالا دشمن را وادار به فرار نمودند . بعضىها به كوه‌ها پناهنده شده و گروهى نيز به داخل قلعه شهر طائف رفتند . محمد ( ص ) ابتدا مىخواست كه شهر را محاصره نمايد ، ولى خيلى زود متوجه شد كه تسخير آن عملى نيست ، پس آن را به بعد واگذار نمود .\r\nتقسيم غنائم پس از جنگ حنين ، واقعه بزرگى بود كه در آن تنش‌هاى درون امت آشكار گرديد . براى اثبات برترى در رقباى سابق خود ، محمد ( ص ) براى ابو سفيان صفوان و سهيل هركدام سهم عمده‌هاى از غنائم را در نظر گرفت . صفوان به قدرى از اين حركت خشنود گرديد كه بلافاصله اسلام آورد . او فرياد برآورد : من شهادت مىدهم كه هيچ روحى جز روح بلند پيامبر نمىتوانست چنين بخششى داشته باشد . 50 سهيل نيز مسلمان شد . او كه همواره مرد مذهبى به شمار مىرفت ، بعدا در رديف متعصب‌ترين مسلمانانى شد كه در اين دوره به اسلام گرويده بودند . انصار كه از اين حركت پيامبر دلسرد گرديده بودند با خود فكر مىكردند كه پيامبر اوس و خزرج را كه در اوج نااميدى به او پناه داده بودند به دست فراموشى سپرده است .\r\nمحمد ( ص ) اين مسأله را با يك سخنرانى كه در آن از زحمات انصار و مدينه\r\n\r\n","description":"","footnote":"","page_name":" 334 ","page_number":338},
  {"content":"\r\n\r\nقدردانى شد جبران نمود . او قول داد كه مدينه تا آخر عمر منزل او باقى خواهد ماند ، و با اين سخن در حالىكه اشك همه مسلمانان جارى بود آخرين دعاى خود را چنين خواند :\r\nآيا شما نگران از دست دادن منافعى هستيد كه من با بخشش آن به اين مردم آنان را به اسلام مىخوانم در حالىكه نسبت به اسلام شما هيچ شكى ندارم ؟ آيا راضى نيستيد كه اين مردم گله‌هاى احشام را با خود ببرند ، در حالىكه شما پيامبر خدا را با خود همراه مىبريد . به خدائى كه جان محمد ( ص ) به دست اوست ، اگر به خاطر مهاجرين نبود ، من خود نيز يكى از انصار مىگرديدم . اگر همه مسلمانان به يك راه رفته و انصار به راه ديگر ، من حتما راه انصار را انتخاب مىكردم . خداوند رحمت خود را شامل انصار ، فرزندان آنان و فرزندان آنان بگرداند . 51\r\nانصار ، با اين سخنرانى احساس آرامش و رضايت نمودند . محمد ( ص ) ، پس از تسليم و قبول اتحاد با هوازن و جمع‌آورى سپاه خود ، حج عمره ديگرى به جاى آورده و به مدينه بازگشت .\r\nسيستم قبيلگى براساس تقسيم و حفظ قدرت هر گروه برنامه‌ريزى گرديده بود .\r\nمنطق انتقام‌گيرى اين برنامه را محافظت مىنمود . اگر از قبيله‌اى كسى كشته مىشد سعى مىشد قبيله مهاجم هم به همان اندازه ضعيف گردد . اما حال محمد ( ص ) قدرتمندتر از آن شده بود كه از چنين سيستمى پيروى كند . پس مىتوانست صلح را بر سراسر عربستان حاكم نمايد . قبائل صحراگرد ديگر چاره‌اى نداشتند ، يا بايد به امت بپيوندند يا در رديف بازيچه‌هاى مسلمانان قرار گيرند . در طول دو سال بعد ، قبائل يكى پس از ديگرى به مدينه وارد شده و قول مىدادند كه بت‌هاى خود را نابود كرده ، در هنگام جنگ به يارى امت آمده ، به مسلمانان و متحدين آنها حمله نكرده و ذكات نيز بپردازند . بعضى از آنان قلبا و گروهى نيز به ظاهر به اسلام مىگرويدند و محمد ( ص ) به خوبى هر دو گروه را احساس كرده و مىشناخت .\r\nهنوز هم او سعى نمىكرد با فشار و محدوديت مذهبى مردم را به اسلام دعوت نمايد ، بلكه اميدوار بود كه اتحاد سياسى در نهايت به گرويدن آنان به اسلام منجّر شود . محمد ( ص ) به تنهايى موفق شده بود صلح اسلامى را برقرار نمايد .\r\nاما جنگ و لشگركشى قسمتى از زندگى اعراب را تشكيل مىداد . و تجاوز عادت موروثى آنان بود . به همين دليل محمد ( ص ) فكر مىكرد كه اگر بخواهد اين صلح پايدار بماند ، بايد نيروى قوىترى را براى اثبات و اتحاد اعراب وارد عمل نمايد . با زياد شدن تعداد متحدين كه نتيجه آن كاهش حمله براى به دست آوردن\r\n\r\n","description":"","footnote":"","page_name":" 335 ","page_number":339},
  {"content":"\r\n\r\nغنائم توسط مسلمانان بود ، محمد ( ص ) متوجه قبائل شمالى كه مرتبا ايجاد مزاحمت مىنمودند گرديد . « 1 » نظير چنين اتفاقى عينا در اروپاى مسيحى قرن يازدهم افتاد ، زمانى كه كليسا سعى نمود تا جنگ و خون‌ريزى بين شواليه‌هاى اروپا را با اجراى طرح « صلح خدائى » متوقف سازد . بالاخره در سال 1095 ، در شوراى كلرمونت « 2 » ، پاپ اربان دوم مسيحيان را تشويق نمود تا عليه يك دشمن مشترك كه در سرزمين مقدس ( بيت المقدّس ) به آنان حمله‌ور شده بود متحد گردند و اين درحقيقت پايه‌ريزى اولين لشگركشى جنگ‌هاى صليبى بود . بدين وسيله صلح خدائى در اروپا برقرار و جنگ خدائى در خاورميانه درگرفت .\r\nدر اكتبر 630 محمد ( ص ) لشگركشى جديدى را سازماندهى كرد . اين‌بار بر خلاف گذشته مقصد مشخص بود . او اعلام داشت تا مرزهاى امپراطورى روم خواهند رفت ، زيرا قصد دارد لشگريان خود را براى سفرهاى طولانى آماده سازد .\r\nكسى نمىداند كه قصد محمد ( ص ) از اين لشگركشى كه بسيار غيرمعمول بود چه بوده است . هوا بسيار داغ و فصل برداشت محصول خرما بود ، ضمنا لشگريان محمد ( ص ) نيز احساس ترس خاصى از سپاهيان روم داشتند . احتمال نمىرود كه او قصد فتح فلسطين و سوريه را در سر مىپرورانده است . احتمالا او قصد داشت شكست موته را جبران نمايد ، تا بدين وسيله موقعيت خود را در مرزهاى شمالى استوار كند . اكثر مسلمانان براى اعزام اعلام آمادگى نمودند ، ولى گروه قابل توجهى نيز با تمارض و آوردن عذرهاى مختلف از شركت در اين لشگركشى سرباز زدند .\r\nسرمايه‌داران مطابق معمول شانه خالى كردند . بعضى از قبائل بدوى تازه مسلمان شده نيز عذرخواهى نمودند . زارعينى كه قصد برداشت محصول خرماى خود را داشتند نيز بهانه آوردند . اما گروهى از مخالفين هم از ميان مسلمانان معتقد و وفادار به محمد ( ص ) بودند . حتى على ( ع ) هم در مدينه باقى ماند گرچه منابع موثق\r\n\r\n\r\n","description":"","footnote":"\r\n( 1 ) - عجيب است كه مؤلف علت توجه پيامبر به سوى قبائل شمالى را كثرت متحدين و عدم دسترسى به غنائم جديد مىشمرد و حال آنكه همان علتى كه پيامبر را در اول بعثت خويش متوجه عشيره و سپس اهل مكه كرده بود و آنان را به اسلام دعوت نمود عينا نيز موجب توجه پيامبر به نقطه‌اى بوده است ، زيرا او پيامبر براى همهء جهانيان است نه فقط اعراب ! بعدها خواهيم ديد كه خود مؤلف توسعهء جهانى اسلام را نشانهء آزادسازى انسان‌ها در جهت برابرى و عدالت مىداند .\r\n( 2 ) -  Council of Clermont \r\n","page_name":" 336 ","page_number":340},
  {"content":"\r\n\r\nمتفق القولند كه او به درخواست محمد ( ص ) براى سرپرستى خانواده پيامبر در مدينه ماند . « 1 » سرانجام 30000 مرد در يك نمايش پرشكوه به سوى شمال روان شدند . در حدود 90 نفر در مدينه باقى ماندند . به هرحال ، امكان توطئه آنها عليه محمد ( ص ) نيز مىرفت . خيلىها از اينكه اشخاصى مانند ابو سفيان هدايا و غنائم بيشترى از انصار اوليه دريافت مىدارند ناراحت و سرخورده بودند . اين مسئله متناوبا در هر انقلابى رخ مىدهد كه حاميان اوليه آن حركت بعدا مشكل‌ساز مىگردند . اينان با اتكا به افكار ايده‌آليستى اوليه حركت خود ، به كسانى كه به اجبار با آنها همراه شده‌اند ، نگاهى از ترديد انداخته ، و سپس با انگيزه‌هاى موقعيت‌طلبى ، به دشمنان آن انقلاب بدل مىگردند . محمد ( ص ) به‌طور محسوس توانسته بود با ايجاد فضائى دوستانه دشمنان خود را به اسلام دعوت نمايد ، ولى حال به نظر مىرسيد كه او در خانه خود دچار مشكل گرديده است . نارضايتى حتى در ميان كسانى كه به سپاه پيوسته بودند مشهود بود . در گروه ابن ابىّ مرتبا نجواى غرغر به گوش مىرسيد و زمانى كه محمد ( ص ) علت را جويا مىشد مىگفتند : « اى پيامبر ، فقط در حال گفتگو و مزاح بوديم » . اما قرآن نشان مىدهد كه محمد ( ص ) گول نمىخورد . 52\r\nسرانجام سپاه به تبوك در 250 مايلى شمال غربى مدينه وارد شد ، و محمد ( ص ) ترتيبى داد تا براى ده روز در آنجا اقامت نمايند . اردو زدن چنين سپاهى در چند قدمى سرحدات امپراطورى روم ، مسأله‌اى عادى و براى مزاح تلقى نمىشد و قبائل صحراگرد آن ناحيه به شدت تحت تأثير اين حركت قرار گرفته بودند . در دوران اقامت ، او با سران و رؤساى محلى پيمان‌هاى متعددى بست : با پادشاه مسيحى « يوحنا » از منطقه ايله ( واقع در اسرائيل امروز ) ، سه منطقه يهودىنشين در جرباء و أذرح ،\r\n\r\n\r\n","description":"","footnote":"\r\n( 1 ) - چون اين جنگ داراى اهميت بود و مقصد سپاه نيز دور از مدينه بود ، با توجه به قدرت منافقين و غيبت طولانى پيامبر از مدينه ، پيامبر براى جلوگيرى از خطرات اجتماعى مىبايست شخص شجاع و مطمئنى را براى جانشينى خود در مدينه بگذارد و او جز على عليه السلام نبود و پيامبر على ( ع ) را به سرپرستى تمام مدينه گذاشت و نه فقط خانواده خود ؛ و هنگامى كه على عليه السلام گفتار منافقين را در اينكه على ( ع ) از چشم پيامبر افتاده و او را همراه نبرده است براى پيامبر نقل كرد پيامبر جمله تاريخى خود را ، به نقل شيعه و سنى ، در فضيلت و جايگاه على عليه السلام بيان كرد و به على عليه السلام فرمود : « أما ترضى أن تكون منّى بمنزله هارون من موسى إلا انّه لا نبىّ بعدى » ( آيا خوشنود نمىشوى كه نسبت تو به من مانند نسبت هارون به موسى باشد الّا اينكه بعد از من پيامبر نيست ) . به علاوه پيامبر با علم الهى مىدانست كه در اين سفر جنگى رخ نخواهد داد و نيازى هم به فرد شجاعى مانند على عليه السلام كه گره‌گشاى جنگ‌ها است نخواهد بود .\r\n","page_name":" 337 ","page_number":341},
  {"content":"\r\n\r\nاردن فعلى ، و مكناما در كنار درياى سرخ . خالد هم با يك گروه كوچك براى به زانو درآوردن فرمانرواى دومه الجندل اعزام گرديد كه فرمانرواى آنجا ظاهرا با محمد ( ص ) از در صلح درآمد .\r\nموفقيت آرام و مؤثرى بود . به همين دليل محمد ( ص ) در راه بازگشت احساس آرامش و اطمينان كاملى داشت . او بايد كليه دشمنان اسلام را به اردوگاه خود مىآورد ، مگر نه اينكه با اولين حركت خود مدينه را به اين اردوگاه آورده بود . قبل از ترك مدينه از او خواسته شد اجازه دهد مسجدى در قبا ساخته شود و او اجازه آن را به مراجعت از سفر موكول نمود . اما حالا به نظر مىرسيد كه او دلايلى در دست دارد كه اين مسجد در حقيقت مركزى براى توطئه عليه او مىشود . قرآن اشاره مىكند مردمانى كه قصد ساختن اين مسجد را داشتند ، مجددا ارتباطاتى با دشمنان محمد ( ص ) كه هنوز هم چشم ديدن موفقيت‌هاى او را نداشتند برقرار نموده بودند . 53\r\nبنابراين ، قبل از ورود به مدينه ، محمد ( ص ) دو نفر را براى به آتش كشيدن مسجد اعزام داشت . صبح روز بعد جلسه‌اى براى بازخواست از سران افرادى كه در مدينه باقى مانده بودند تشكيل گرديد . بسيارى از آنان معذرت‌خواهى نموده و دلايل غيرقابل قبولى ارائه دادند . سرانجام نيز سه نفر از آنان به تبعيد فرستاده شدند .\r\nبه نظر مىرسد اين حركت به مخالفت‌ها پايان داد . اندكى پس از مراجعت از تبوك ، محمد ( ص ) با حضور بر قبر ابن ابىّ ، رقيب قديمى خود ، مجددا علاقه خود را براى مصالحه و صلح به معرض نمايش گذاشت . با مرگ ابن ابىّ مخالفت بت‌پرستان نيز به پايان خود رسيد . در ژانويه 631 شهر طائف ، آخرين مركز بت‌پرستى ، وادار به تسليم گرديد . شهرى كه سال پيش از آن از محاصره جان سالم به‌در برده بود . نظر به اينكه هوازن متحد محمد ( ص ) گرديده بودند ، روزبه‌روز از ساير قبائل دور تر مىشدند ، تا جائى كه ادامه اين كار برايشان غيرممكن بود . هيئت‌هائى از طائف به ملاقات محمد ( ص ) آمده و از او مىخواستند در قوانين اسلامى خود موارد خاصى براى استفاده آنان اضافه نمايد . آنها بيشتر بازرگانانى بودند كه راه‌هاى دور رفته و قصد داشتند براى نوشيدن شراب و خوابيدن با زنانى كه همسر آنان نبودند مجوز كسب بنمايند .\r\nضمنا تمايل داشتند تا معبد « لات » را نيز براى چند سال يا حداقل يكسال محفوظ نگهدارند . اما محمد ( ص ) با همه درخواست‌هاى آنان مخالفت نمود . تنها قولى كه به آنان داده شد اين بود كه از آنها خواسته نشود تا معبد و بت‌ها را به دست خود ويران\r\n\r\n","description":"","footnote":"","page_name":" 338 ","page_number":342},
  {"content":"\r\n\r\nو نابود سازند . محمد ( ص ) ابو سفيان را به نمايندگى از طرف خود به طائف فرستاد تا كار نابودسازى معبد را به عهده بگيرد .\r\nلحظه‌اى بسيار تاريخى بود . ابو سفيان پنج سال با محمد ( ص ) براى حفظ « لات » جنگيده بود . اين نشانى از نابودى كامل بت‌پرستى بود . تفكرى كه در طول ساليان به كمك اعراب آمده بود ديگر به هيچ‌وجه نمىتوانست خود را با خواست‌هاى اجتماعى قرن هفتم وفق دهد . حال ديگر همه تغييرات اجتماعى نشانى از محمد ( ص ) داشت . ديگر دست‌يابى خارق العاده به اهداف از آن محمد ( ص ) گرديده بود . او براى رسيدن به چنين جايگاهى تنها به پيام وحى اتكا نكرده بود ، بلكه از تمامى استعدادهاى خدادادى و طبيعى موجود در خود و اطرافيانش براى پيشرفت روز به روز استفاده نموده بود . اما او در سال 631 مردى مسنّ بود و سلامتى او در خطر افتاده بود . آيا امت پس از مرگ او به حيات خود ادامه خواهد داد ؟\r\n\r\n","description":"","footnote":"","page_name":" 339 ","page_number":343},
  {"content":"\r\n . \r\n","description":"","footnote":"","page_name":" 340 ","page_number":344},
  {"content":"\r\n\r\n\r\nفصل دهم وفات پيامبر\r\nزمانى كه محمد ( ص ) در سال 622 هجرت نمود ، اجتماع كوچك مسلمانان اولين گام را به سوى تبديل شدن به يك قدرت سياسى برداشت : ده سال بعد اين اجتماع تقريبا بر سرتاسر عربستان حاكم گرديد و زيربناى امپراطورى بزرگى را پايه‌ريزى نمود كه هزار سال دوام آورد . اين موفقيت سياسى آسان به دست نيامده بود ، حوادث سخت و تلخ مدينه و تلاش بىوقفه مسلمانان نشان داد كه تا چه حد برپائى جامعه‌اى براساس قوانين خداوند مشكل است . محمد ( ص ) رنج ترجمه پيام خداوند ( وحى ) به زبان انسان‌ها را كه براى آنها بسيار نامفهوم بود به عهده گرفته بود ، و تحمل فشارهاى روحى آن گاهى بسيار خردكننده بود . تلاش براى هماهنگ نمودن پيام خداوند با عادات اعراب ، انتظار و توقع مسلمانان را چنان بالا برده بود كه گاهى در مرز نااميدى قرار گرفته و حتى به فكر جدائى كامل از محمد ( ص ) مىافتادند . اما كسب اين موفقيت به‌هرحال نمايانگر سياست‌ها و استعدادهاى فوق بشرى او بود .\r\nزمانى كه او در بدر تصميم به جنگ گرفته و پيروز شد ، هنگامى كه دستور قتل‌عام يهوديان بنى قريظه را صادر نمود يا در حديبيه بر خلاف رأى اكثريت تصميم به صلح گرفت ، دستور وحى براى انجام اين امور از قبل صادر نگرديده بود ، بلكه او با مراجعه به استعدادهاى ذهنى خود و سنجيدن تمام جوانب رهبرى و مديريت سياسى از خداوند براى راهنمائى خود كمك طلبيد . خداوند هم پيامبر خود را براى انتخاب\r\n\r\n","description":"","footnote":"","page_name":" 341 ","page_number":345},
  {"content":"\r\n\r\nبهترين تصميم تنها نگذاشت . قرآن به هيچ‌وجه از مسلمانان انتظار ندارد استعدادهاى طبيعى و فطرى خود را كنار گذاشته و براى پيشرفت كارها منتظر معجزه خداوند باشند . اسلام در حقيقت دين فكر و عمل و حقيقت‌بينى است ، كه هوش و تفكر و پيام وحى الهى را به‌طور هماهنگ و در كنار هم عامل پيشرفت و موفقيت انسان‌ها مىبيند . در سال 632 ، به نظر مىرسيد كه خواست خداوند تقريبا در سراسر عربستان ابلاغ و پياده گرديده است . بر خلاف پيامبران قبلى ، محمد ( ص ) سعى ننمود تا فقط كيفيت روحى و فعلى انسان‌ها را به‌طور انفرادى ارتقا و بهبود بخشد . او در كنار اين امر مهم ، در توسعه جامعه‌اى كوشيد تا در آن عدالت و مساوات و روابط برادرانه افراد در كنار هم اساس قرار گيرد . پيروزى سياسى امت نوعى عطا و بخشش الهى بود : در حقيقت اين پيروزى نوعى حضور نامرئى خداوند را در ميان آنان رقم مى زد . توسعه سياسى ديگر به عنوان يك وظيفه الهى شمرده مىشد و همين مسأله به ظهور امپراطورى اسلامى انجاميد ، با اين تفكر كه توسعه جهانى اسلام نشانى از آزادسازى كل انسان‌ها در جهت برابرى و عدالت خواهد بود .\r\nبه عوض گردآوردن مردم بر فراز كوه جليله براى سخنرانى و تسكين آلام درونى آنها و بر خلاف عيساى مسيح تصويرشده در انجيل‌ها ، محمد ( ص ) مجبور بود در يك تغيير بنيادى اجتماعى درگير و براى برقرارى آن تلاش و از جان‌گذشتگى بنمايد ، راهى كه پيروان او نيز به ادامه آن متعهد گرديدند . به عوض تلاش براى خودسازى فردى براساس دستورات دينى « 1 » مسيحيان اوليه ، محمد ( ص ) و يارانش راه آزادى اجتماعى را برگزيدند ، زيرا بدون دستيابى به اين هدف ، راه ارتقا مراتب اخلاقى و روحى را غيرممكن مىديدند . تاريخ و فعاليت‌هاى سياسى هيچگاه به پايان نمىرسد ، ولى مىتواند تحت تأثير الهامات خداوند تغيير جهت و مسير پيدا كند . در اين زمان ايمان درونى نسبت به پايگاه اجتماعى فرد جايگاه مهم‌ترى پيدا مىكند ، همان‌گونه كه ما در پيام قرآن نسبت به جايگاه بهشت و دوزخ و روز قيامت اين نكته را كاملا احساس مىنمائيم كه در حقيقت به روحيه فردگرائى و شخصيت‌پرستى جديدى كه در سراسر عربستان در حال گسترش بود پاسخ مىدهد .\r\nعليرغم از بين رفتن سيستم قبيله‌اى ، ايده‌آل‌هاى سنتى هنوز بر جامعه حاكم بود و محمد ( ص ) نمىتوانست به يكباره با كنار زدن همه آنها ، سيستم حكومت\r\n\r\n\r\n","description":"","footnote":"\r\n( 1 ) -  Pax Romana \r\n","page_name":" 342 ","page_number":346},
  {"content":"\r\n\r\nدموكراسى را ، از آن نوع كه ما امروزه در غرب شاهد آن هستيم ، پياده نمايد ، ولى حركت اوليه آن بنا نهاده شده بود . رستگارى و نجات فردى تحت شرايطى كه جنگ و خون‌ريزى كارى عادى و جزو زندگى روزمره محسوب مىگرديد غيرممكن بود : يك جامعه فاسد و پاره پاره شده طبيعتا تخم‌هاى نفاق ، دوروئى ، بدانديشى و نااميدى را بارور مىنمايد . به همين دليل جامعه عربستان در قرن هفتم رستگارى فردى و اجتماعى را توأما طلب مىنمود .\r\nمحمد ( ص ) موفق شد جامعه‌اى به دور از اين ناملايمات و سرگشتگىها در مدينه خلق نمايد . ساير قبائل نيز با مشاهده اين جامعه جديد ، تمايل پيوستن به آن را پيدا نمودند ، بدون آنكه نسبت به دين جديد تعهدى داشته باشند . عليرغم اينكه محمد ( ص ) شخصا هدفى براى احراز يك قدرت سياسى نداشته و فقط براى احياى يك جامعه « متعادل » تلاش مىنمود امت براى اينكه راه نجات را در پيشى گيرد بايد قوى مىشد .\r\nپيروزى محمد ( ص ) نتيجه اين پيام قرآن بود كه جوامعى كه از دستورات الهى سرپيچى نمودند محكوم به فنا گرديدند . اما سختىها به پايان نرسيده بود . زمانى كه مسلمانان از تبوك برگشتند ، بسيارى از آنان شمشيرها را در غلاف گذاردند به اميد انكه ديگر جنگى در ميان نخواهد بود . اما محمد ( ص ) به آنان اعلام داشت كه خود را براى حركتى جديد آماده نمايند . انسان هيچگاه نمىتواند به نبرد با خواست خداوند بپردازد : خطرات و مشكلات جديد هميشه در پيش است و بايد بر آنها غلبه يافت . براى زندگى كردن در صلح ، مسلمانان مجبور به جنگ گرديدند . اما بالاخره به اين يقين رسيدند كه براى نجات فرد بايد اجتماع را نجات داد . پس تاريخ انسانيت نيازمند رستگارى است ، واقعيتى كه روزى بر كل جهان حاكم خواهد شد . چنان كه مىبينيم ، مسلمانان اين ديدگاه را تا به امروز و بسيار جدى پيگيرى نموده‌اند .\r\nتسليم از روى بىميلى طائف ، نشان داد كه هنوز بسيارى از اعراب در قبول دين جديد ترديد دارند . اتحاد قبائل صحرانشين با محمد ( ص ) بيشتر نوعى پيمان سياسى محسوب مىگرديد تا امرى اعتقادى ، در حالىكه هسته مركزى ياران محمد ( ص ) از افرادى وفادار و معتقد به او تشكيل گرديده بود كه در همه حال دستورات او را قبول داشتند . حركت‌هاى آينده آنان نشان‌دهنده ريشه اعتقادات آنها در اين اصول است .\r\nابو بكر ، عمر و عثمان ، هر سه نفر ، با داشتن پيوند فاميلى با محمد ( ص ) ، روابط روحى\r\n\r\n","description":"","footnote":"","page_name":" 343 ","page_number":347},
  {"content":"\r\n\r\nو اخلاقى خود را مستحكم‌تر نموده بودند . آنها به خوبى درك نموده بودند كه اولويت اوليه در همه كارها با دين است : اعراب بايد اصول دين اسلام را به عنوان پايه و اساس زندگانى خود انتخاب نمايند و بر اين اساس خداوند در مركز تمامى حركات آنان قرار گرفته و پس از آن با ايجاد عدالت اجتماعى خواهند توانست از مستضعفين و طبقات محروم اجتماعى حمايت نمايند .\r\nچهارمين ياور هميشگى محمد ( ص ) على ( ع ) بود كه محافظ او و خانواده‌اش نيز محسوب مىگرديد . او نسبت به سه نفر ديگر جوان‌تر و بدون شك كم‌صبرتر به نظر مىرسيد . ولى در سال 632 او يكى از معدود افراد خانواده اصلى محمد ( ص ) بود كه هنوز باقى مانده بود . ام كلثوم در لشگركشى تبوك فوت نمود و اين بدان معنى بود كه تنها يادگار باقيمانده از خديجه نزد محمد ( ص ) فاطمه ( س ) بود . محمد به شدت دو پسران على ( ع ) ، حسن و حسين ، علاقمند بود . او دوست داشت تا آن دو را بر پشت خود سوار كرده و به دور اطاق بگرداند . اما فرزند جديدى نيز از مريم ( ماريه قبطيه برده مصرى ) به خانواده اضافه شده بود . او دوست داشت ابراهيم را در آغوش گرفته و به دور مدينه بچرخاند . عايشه نسبت به اين موضوع حسادت فوق العاده‌اى را ابراز مىكرد . وقتى محمد ( ص ) از او پرسيد : فكر نمىكنى شبيه من باشد ؟ عايشه پاسخ داد : من كه هيچ شباهتى بين او و شما نمىبينم . محمد ( ص ) پرسيد : نمىبينى چقدر تپل و خوش آب و رنگ است ؟ عايشه با بىتفاوتى پاسخ داد : هركسى كه شير گوسفند بخورد حتما تپل و خوش آب و رنگ مىشود ، 1 شايد در اعتراض به اين‌كه چرا براى اين بچه هر روز شير تازه گوسفند تهيه مىگردد . عليرغم تمامى اين مواظبت‌ها ، ابراهيم در اوايل 632 در بستر بيمارى افتاد و چنين نشان مىداد كه قابل بهبود نيست . محمد ( ص ) در تمامى دوران مريضى او بسيار نگران به نظر مىرسيد و مرتبا از او مواظبت مىنمود . در آخرين لحظات نيز او را در آغوش گرفته و به تلخى مىگريست . تنها چيزى كه او را آرام مىكرد فكر پيوستن به او در جهان ابديت بود .\r\nمحمد ( ص ) به‌طور فزاينده‌اى نگران مرگ خود مىگرديد ، گوئى ندائى از درون به او هشدار پايان راه را مىداد . بنا به روش هميشگى ، در ماه‌هاى رمضان از جمع دورى گزيده و با خود و خداوند خلوت مىنمود . آن سال ( دهم هجرى ) نيز از ياران خود خواست تا به او اجازه خلوت بيشترى بدهند . ضمنا به فاطمه ( س ) نيز ابراز\r\n\r\n","description":"","footnote":"","page_name":" 344 ","page_number":348},
  {"content":"\r\n\r\nداشت : فكر مىكنم زمان من به سر رسيده است . بنابراين در ماه ذى الحجه اعلام نمود كه قصد زيارت حج اكبر ( حج تمتع ) را دارد . اين براى اولين بار بود كه خانه كعبه ، كوه‌هاى مروه و صفا ، كوه عرفات و صحراى منا توسط يكتاپرستان زيارت مى شد ، و محمد ( ص ) بدين وسيله مىخواست دين خود را تا اعماق اعتقادات سنتى اعراب نفوذ دهد . او در آخر ژانويه 632 به همراه همسران و افراد فاميل خود و گروه كثيرى از مسلمانان مدينه را به قصد زيارت حج ترك كرده و در پنجم ذى الحجه ( سوم مارس ) به نزديكى مكه رسيد . سپس با نداى اللهم لبيك ، لبيك اللهم لبيك ( خدايا من در خدمت تو هستم ) مراسم سنتى حج را آغاز نمود تا بدين وسيله پيام الهى خود را در بطن سنت‌هاى قبيلگى جاى داده و آنان را مطمئن سازد كه قصد ريشه‌كن كردن تمام عادات و رسوم پدران خود را نداشته و به نوعى ارتباط خود را با گذشته محفوظ داشته است .\r\nهر مسلمان موظف است حداقل يك بار در طول عمر خود به حج برود ، البته در صورتى كه توانائى مالى داشته و شرايط مطلوبى براى مسافرت داشته باشد . از ديدگاه يك خارجى ، اين مراسم بسيار عجيب و غريب مىنمايد ، همان‌گونه كه هر مراسم مذهبى يا اجتماعى به چشم يك تماشاگر خارجى عجيب مىنمايد ، در حالى كه مسلمانان هنوز هم از اين مراسم برداشتى كاملا روحانى داشته و انجام اين مراسم را نوعى تزكيه نفس ، چه براى شخص و چه براى امت ، مىدانند . اهداف اجتماعى و شخصى اسلام در جهت پاكسازى نفس و مساوات اجتماعى كاملا در انجام اين مراسم هويدا است . امروزه ميليون‌ها نفر از افرادى كه در مراسم حج شركت مىنمايند عرب نيستند ، ولى انجام اين مراسم سنتى اعراب را از آن خود مىدانند .\r\nهمين قدر كه جداى از نوع رنگ و نژاد ، همگى آنها به سوى كعبه معطوف شده و در لباس حج همگى متحد الشكل و بدون تفاوت شخصيت در مقابل خانه خدا مىايستند ، احساس مىكنند كه از همه تعلقات زندگانى رهائى يافته و در اجتماعى قرار گرفته‌اند كه يك هدف بيشتر ندارد : خداوند . طواف خانه كعبه ، به روايت دكتر على شريعتى « 1 » ، فيلسوف قرن اخير ايرانى ، چنين الهامى به انسان مىدهد :\r\nهرچه شما به دور خانه كعبه گردش كرده و به آن نزديكتر مىشويد ، احساس مىكنيد جويبار كوچكى هستيد كه در حال پيوستن به رودخانه بزرگى هستيد . با يك موج جمعيت\r\n\r\n\r\n","description":"","footnote":"\r\n( 1 ) - مرحوم دكتر على شريعتى جامعه‌شناس ، تاريخ‌دان و متفكر دينى بودند ، و نه فيلسوف .\r\n","page_name":" 345 ","page_number":349},
  {"content":"\r\n\r\nزمين خواهيد خورد . اما ناگهان احساس مىكنيد كه شناور هستيد ، آن هم بر روى يك سيلاب . با نزديك شدن به مركز ، فشار جمعيت آنچنان زياد مىشود كه گوئى در حال دوباره متولد شدن هستيد . حال ديگر شما جزئى از مردمان شده‌ايد ، يك انسان كامل ، زنده و ابدى ، و كعبه خورشيد جهان است كه شما را به دور مدار خود جذب نموده است . حالا ديگر قسمتى از كل آفرينش شده‌ايد . داريد به دور خداوند مىگرديد ، پس ديگر خود را فراموش كرده و به ذره‌اى تبديل مىشويد كه در حال ذوب و ناپديد شدن است . و اين همان اوج عشق مطلق است . 2\r\nيهوديان و مسيحيان نيز بر تزكيه نفس اجتماعى اصرار مىورزند : پولس قديس ، در توصيف جسم مسيح ، چنين بحث مىنمايد كه اتحاد كليسا و جامعه در حقيقت بالاترين درجه الهام از عشق به خداوند است . مراسم حج نيز براى هر فرد ، تجربه‌اى از يكى شدن با امت است ، كه خداوند در مركز آن قرار دارد .\r\nبه يك معنى ، حج ذهنيتى از يك اجتماع ايده‌آل ، چه از لحاظ عادات و چه از لحاظ اهداف ، را براى مسلمانان تصوير مىنمايد . در اكثر اديان ، صلح و برابرى مهمترين اهداف مراسم مذهبى ميباشند . در اينجا هم زائر حج پس از وارد شدن به منطقه مقدس ( حرام ) از هرگونه خشونت و بىصبرى امتناع مىنمايد . او حق ندارد حتى يك حشره كوچك را هم بكشد يا عصبانى بشود ، اگرچه در مراسم حج سال 1987 ، به علت نافرمانى ايرانيان ، 402 نفر كشته و 649 نفر زخمى گرديدند . « 1 » قرآن مرتبا از بازگشت انسان به نزد خداوند صحبت مىنمايد ، راهى كه همه مخلوقات عالم بىشك طى خواهند كرد ، و حج نشانى از اين بازگشت داوطلبانه مسلمانان به سوى خداوند است ، به همان مبدائى كه از آنجا آمده‌اند . شعار زائرين حج ، كه به طور هماهنگ و يك جا در فضاى حج طنين‌انداز مىشود ، يادآورى تسليم و در خدمت خداوند بودن است ، به اين معنى كه در اين چند روز آنها از تمام متعلقات دنيوى روى برگردانده و فقط در خدمت خداوند قرار مىگيرند . زمانى كه محمد ( ص ) رهبرى زائرين مهاجر ، انصار و صحراگرد را در سال 632 به عهده گرفت ، آنها نيز بايد در درون خود به همين احساس رجعت به سوى خداوند دست يافته باشند . البته اكثر زائرين اماكن مقدس در هنگام زيارت به چنين احساسى ، يعنى رجعت به مبدأ آفرينش ، مىرسند ، اما سراپاى وجود مهاجران همراه محمد ( ص ) را احساس ديگرى نيز فرا گرفته بود ، بازگشت به وطن اصلى خود . محمد ( ص ) موضوع\r\n\r\n\r\n","description":"","footnote":"\r\n( 1 ) - البته در اين حادثه نافرمانى صورت نگرفته بود . جرم آنها فقط شعار عليه كفار و دشمنان اسلام و يك حركت دسته جمعى به طرف مسجد الحرام بود كه هدف تيرهاى پليس قرار گرفتند ! !\r\n","page_name":" 346 ","page_number":350},
  {"content":"\r\n\r\nديگرى را يادآورى مىنمود ، اينكه شما به ريشه پدران خود ابراهيم و اسماعيل رجعت مىنمائيد ، كسانى كه بناكنندگان اوليه خانه خداوند بودند . امروزه نيز مسلمانان با انجام مراسم حج احساس مىكنند كه به هويت اسلامى خود بازگشته اند . درست است كه آنها در اين مراسم محمد ( ص ) را به خاطر مىآورند ، ليكن انجام مراسم خود يادآور اعمالى است كه نخستين‌بار ابراهيم و اسماعيل انجام داده‌اند . مثلا ، هفت بار سعى ( دويدن ) بين كوه‌هاى مروه و صفا ، يادآور تلاشى است كه هاجر براى بدست آوردن آب با دويدن بين دو كوه انجام داده است ، زنى كه ابراهيم او را با فرزند خردسالش تنها گذارده و رفته بود . بعدا اين زائرين با جمع شدن در كوه عرفات ( در 16 مايلى مكه ) قدم به دنياى ماوراء هستى خود مىگذارند . آنان در اين نقطه آدم ، نخستين پيامبر خدا و پدر تمامى نسل انسان ، را جداى از تفاوت رنگ و نژاد احساس مىنمايند . در منى با انداختن سنگ به سوى ستون‌هائى كه مظهر شياطين هستند ، به نفس خود فرمان جهاد با تمامى وسوسه‌هاى شيطانى را مىدهند . سپس در مراسم قربانى گوسفند و بز يا شتر ، خاطره قربانى كردن ابراهيم را زنده مىنمايند ، كه ابتدا پسر خود ( اسماعيل ) را براى قربانى شدن به پيشگاه خداوند عرضه داشت . در نهايت اينكه ، مسلمانان با جمع شدن ساليانه در مراسم حج نمايش باشكوهى از اتحاد و همبستگى اسلامى خود را به نمايش گزارده ، اعلام ميدارند كه خداوندا نزد ما عزيزترين هستى و ما نيز همگى در خدمت تو هستيم .\r\nامروزه مسجد نميرا در نزديكى كوه عرفات در محلى بنا شده كه مسلمانان بر اين باورند در اين محل محمد ( ص ) سخنرانى حج سال 632 را براى زائرين همراه خود ايراد نمود . او به همراهان خود خاطرنشان ساخت كه يكديگر را برادرانه دوست بدارند ، با زنان خود تا حد ممكن به عطوفت و مهربانى رفتار نمايند ، و تمامى خشونت‌ها و خون‌ريزىهاى دوران جاهليت را به دور بريزند . امت يكى است :\r\n« بدانيد كه هر مسلمان برادر مسلمان ديگر است ، مسلمانان كلا يك واحد محسوب مىگردند . از هر برادر مسلمانى بايد به اندازه توان و وسع مالى و فكرى او توقع داشته باشيد ، پس خود را بيهوده گول نزنيد . خداوندا شاهد باش كه من پيام تو را رساندم » . 3 اين دستورات ممكن است در مقايسه با آنچه برفراز كوه سرمون يا آنچه در دعاهاى پولس قديس آمده است ناچيز جلوه نمايد ، اما بيانگر واقع‌بينى محمد ( ص ) است ، در اينكه هرآنچه او درخواست مىكرد انقلابى بود . حال ديگر\r\n\r\n","description":"","footnote":"","page_name":" 347 ","page_number":351},
  {"content":"\r\n\r\nاجتماع اعراب ، به جاى قبيله‌هاى پاره پاره شده ، به يك امت واحد تبديل گرديده بود ، همان‌گونه كه خداى كعبه هم ديگر يكى بود و بس . « 1 »\r\nپس از برگزارى مراسم حج و بازگشت به مدينه ، محمد ( ص ) به سردردهاى غيرقابل تحملى دچار گرديد . عايشه نقل مىكند : روزى در اطاق خودم به تنهائى و با سردرد فوق العاده‌اى خوابيده بودم . وقتى محمد ( ص ) داخل شد گفتم : « اوه سرم » . او پرسيد : « عايشه چه شده است ؟ ، سرم به شدت درد مىكند ، راستى دوست دارى قبل از اينكه من بميرم تو از دنيا به روى ؟ آنوقت من تو را هنگام خاك‌سپارى در آغوش گرفته و برايت دعا خواهم كرد » . عايشه ادامه مىدهد : به او گفتم « نه به هيچ‌وجه ، چون مىدانم پس از به خاك سپردن من حتما به سراغ ساير همسرانت خواهى رفت » . او در حالىكه مىخنديد و مثل هميشه طبيعت شوخ‌طبع خود را حفظ مىكرد گفت : « نه اينطور نيست ، اوه خداوندا سرم چقدر درد مىكند » ، سپس اطاق را ترك كرد . 4\r\nاو روزبه‌روز رنگ پريده‌تر شده و درد سر او شدت مىيافت . اما هيچگاه بسترى نمىشد . همواره پارچه‌اى را به دور پيشانى و سر خود مىبست تا كمى از شدت سردرد خود بكاهد و آنگاه در همان حال براى اقامه نماز يا سخنرانى به مسجد مىرفت . اما او يك روز بخصوص كه به نظر مىرسيد براى دعا و نماز درباره شهداى احد به مسجد آمده است چنين گفت : « خداوند به يكى از بندگان خود حق انتخاب زندگانى در اين دنيا يا دنيائى كه در كنار خود او ( خداوند ) است را داده است و آن بنده دومى را انتخاب كرده است . » اما تنها كسى كه گوئى اين اشارت را درك كرد ابو بكر بود كه به سختى شروع به گريه كردن نمود . محمد ( ص ) به نرمى گفت : « آرام باش ، آرام باش ، ابو بكر » . 5 ولى سرانجام در دستان ميمونه فرو افتاد .\r\nهمسرانش به دورش حلقه زده بودند و او پياپى سؤال مىكرد ، من فردا كجا خواهم بود ؟ من فردا كجا خواهم بود ؟ همگى چنين تشخيص دادند كه او مىخواهد با عايشه تنها باشد . پس او را به اطاق عايشه انتقال دادند تا او شخصا مراقبت از پيامبر را\r\n\r\n\r\n","description":"","footnote":"\r\n( 1 ) - باز هم مؤلف از مهم‌ترين حادثه اين سفر كه واقعه غدير خم است چشم پوشيده است . به اتفاق شيعه و سنى پيامبر در بازگشت از همين سفر در صحرايى كه هنوز جمعيت انبوه حجاج متفرق نشده بودند على عليه السلام را به خلافت و جانشينى پس از خود نصب نموده و به مسلمين دستور مىدهد با آن حضرت در مورد امارت و حكومت بيعت نمايند و جمله معروف خود را مىفرمايد كه : من كنت مولاه فهذا على مولاه .\r\n","page_name":" 348 ","page_number":352},
  {"content":"\r\n\r\nبه عهده گيرد .\r\nاو در اطاق ، در حالىكه از شدت درد ديگر قادر به ايستادن نبود ، سر خود را بر زانوى عايشه گذارده و دراز كشيده بود ، در حالىكه مردم به تصور اينكه اين مسأله موقتى است براى اقامه نماز صف كشيده بودند . امت چنان از فكر مرگ پيامبر وحشت‌زده و بىتحمل مىگرديدند كه نمىتوانستند واقعيتى را كه در حال اتفاق افتادن بود به درستى ببيند ، در صورتى كه ابو بكر از قبل به عايشه هشدار داده بود .\r\nآنچه او در عربستان به دست آورده و پا برجا نموده بود ، آنچنان خارق العاده و شگفت‌آور بود كه زندگى بدون او براى امت غيرقابل تصور به نظر مىرسيد .\r\nجرقه‌هاى اميد مجددا در ميان امت درخشيد ، وقتى كه يك روز او را در مسجد در حال سخنرانى در مورد اسامه ، پسر زيد ، و تأئيد كاردانى و فرماندهى او براى سپاهى كه براى رفتن به شمال تدارك ديده مىشد يافتند . زمانى كه مريضى او شدت يافت ، از ابو بكر خواست تا به نمايندگى او ، پيش‌نمازى مردم را به عهده گيرد « 1 » ، اگرچه عايشه با اين تصميم به شدت مخالف بود . سرانجام محمد ( ص ) مجبور شد با تحكم از آنان بخواهد كه دستورات او را اجرا كنند . البته بعدا عايشه چنين نقل مىكند كه اين مخالفت من نه به خاطر عدم كفايت پدرم بود ، بلكه مىترسيدم كه مردم به خاطر اينكه او وظيفه پيامبر را انجام مىدهد از او نفرت پيدا كنند . اما محمد ( ص ) براى اينكه مردم نااميد نشوند با همه دردى كه تحمل مىكرد بعضى روزها به مسجد رفته و در نماز شركت مىنمود ، اگرچه مريضى او در حدى بود كه نمىتوانست نماز را به درستى قرائت نمايد ، ولى در كنار ابو بكر ساكت مىنشست . « 2 »\r\nدر دوازدهم ربيع الاول ( 8 ژوئن 632 ) ، ابو بكر هنگام نماز متوجه شد كه نمازگزاران به حركت درآمده و متوجه درب ورودى مسجد گرديدند . او بلافاصله متوجه شد كه محمد ( ص ) قصد ورود به مسجد را دارد ، چون هيچ چيز ديگرى نمىتوانست نمازگزاران را چنان از خود بىخود نمايد كه نماز را برهم زنند . گوئى محمد ( ص ) بهبود يافته بود ، چهره‌اش درخشنده‌تر از هميشه بود و پرتوئى از نور در\r\n\r\n\r\n","description":"","footnote":"\r\n( 1 ) - تواريخ صحيح مىگويند ابو بكر خود براى پيش‌نمازى اقدام نمود و هنگامى كه پيامبر متوجه شد به مسجد آمد و خود نماز را از اول شروع كرده و به پايان برد .\r\n( 2 ) - سند اين حكايت‌ها مستند نيست .\r\n","page_name":" 349 ","page_number":353},
  {"content":"\r\n\r\nآن موج مىزد . موجى از شادمانى و آرامش سراسر مسجد را فرا گرفت . ابو بكر بلافاصله جاى خود را به او داد ، ولى محمد ( ص ) با دست او را به جاى خود برگرداند و خود در كنار او نشست . « 1 » پس از آن او به اطاق خود بازگشت و مجددا سر بر زانوى عايشه گذارده و دراز كشيد . حال او به قدرى بهتر به نظر مىرسيد كه ابو بكر اجازه خواست تا به ديدن همسر جديدى كه تازه با او ازدواج كرده و در طرف ديگر مدينه زندگى مىنمود برود . در طول بعد از ظهر ، على ( ع ) و عباس مرتبا از داخل خبرگرفته و در بيرون پخش مىنمودند كه حال پيامبر رو به بهبود است ، و وقتى عبد الرحمن با چوب‌هاى مسواكى كه در دست داشت به ديدن او آمد تصور همه اين بود كه او قصد استفاده از آنها را دارد و حال او بهبود يافته است . عايشه انتهاى چوب‌ها را نرم كرده و متوجه شد كه او تا چه حد دقيق و كامل‌تر از دفعات قبل به تميز كردن دندان‌هاى خود پرداخت . مدتى نگذشته بود كه عايشه احساس كرد سر محمد ( ص ) بر زانوى او سنگين‌تر شده و گوئى او به حال بيهوشى فرورفته است . هنوز هم نمىتوانست تشخيص دهد كه چه اتفاقى در حال وقوع است . « 2 » بعدها چنين گفت : اين نادانى و جوانى من بود كه اجازه دادم پيامبر در دستان من از دنيا برود . او آخرين زمزمه محمد ( ص ) را چنين به خاطر مىآورد : « اى بهترين يار من در بهشت » . 6 و پس از آن او دنياى خاكى را ترك كرده بود . عايشه به آرامى و با دقت سر او را از زانوى خود بلند كرده و بر روى بالش گزارد و در حالىكه بر سر و سينه خود مىكوفت به رسم معمول اعراب به گريستن و فرياد زدن پرداخت .\r\nمردم با شنيدن صداى شيون زنان با صورت‌هاى رنگ پريده طرف مسجد هجوم آوردند . خبر رحلت پيامبر به سرعت در سراسر جلگه مدينه پخش شد . ابو بكر به سرعت به شهر بازگشت . با ديدن محمد ( ص ) بر روى او خم شده و صورت او را بوسيد و بدين وسيله آخرين وداع را با پيامبر خدا انجام داد . سپس به داخل مسجد رفت كه در آنجا عمر در حال سخنرانى براى مردم بود . عمر مرگ پيامبر را به‌طور مطلق ردّ مىكرد : روح او براى مدت كوتاهى جسم او را ترك كرده است ، او به زودى نزد مردم خود بازخواهد گشت ، او آخرين كسى است كه از ميان ما خواهد رفت . عمر كه از حالت طبيعى خارج و گوئى به جنون دچار شده بود همچنان به\r\n\r\n\r\n","description":"","footnote":"\r\n( 1 ) - سند اين حكايت‌ها مستند نيست .\r\n( 2 ) - به اتفاق بزرگان علماى شيعه و سنى ، پيامبر در حالى جان داد كه سرش بر سينه امير المؤمنين على عليه السلام بود .\r\n","page_name":" 350 ","page_number":354},
  {"content":"\r\n\r\nسخنرانى خود ادامه مىداد كه ابو بكر به او نزديك شد و به آرامى به او گفت : « عمر ، عمر » . ولى او همچنان ادامه مىداد . تنها كارى كه ابو بكر مىتوانست بكند اين بود كه چند قدم جلوتر آمد ، مردم با ديدن چهره رنگ پريده و افسرده او گوئى متوجه واقعيت شده ، توجه خود را از حرف‌هاى عمر بريده و به دور او حلقه زدند .\r\nابو بكر به آنان گوشزد كرد كه محمد ( ص ) تمام زندگى خود را وقف اثبات وحدانيت خداوند نمود . قرآن به آنان هشدار داده است كه به هيچ مخلوقى در جهان نبايد بهائى در حدّ خداوند داده شود . مرتبا محمد ( ص ) از آنان خواسته است كه او را همانند عيسى مسيح تصور ننمايند ، زيرا او بنده‌اى است مانند تمامى بندگان خدا كه مرگ را تجربه خواهند نمود . اگر شما مرگ محمد ( ص ) را انكار نمائيد ، به مانند آن است كه حقيقت وجود او را انكار نموده‌ايد . ولى تا زمانى كه شما بدانيد كه تنها خداوند قابل پرستش است ، محمد ( ص ) زنده خواهد بود . اى مردمان اگر كسى محمد ( ص ) را پرستش نمايد بداند كه او مرده است . ولى هر آن كس كه خداوند را پرستش نمايد ، خداوند هميشه نزد او زنده است . 7 پس از آن آيه‌اى را يادآورى نمود كه پس از شايعه مرگ محمد ( ص ) در جنگ احد بر پيامبر نازل گرديد :\r\nو محمد نيست مگر پيامبر و فرستاده‌اى ، كه پيش از او پيامبران و فرستادگان گذشتند . پيش از او پيامبران و فرستادگان گذشتند . پس اگر او بميرد يا كشته شود آيا شما بر پاشنه‌هاى خويش ( به دوران جاهليت ) برخواهيد گشت ؟ و هركه بر دو پاشنه خويش برگردد ، خدا را هيچ‌گونه گزند و زيانى نرساند و زودا كه خدا سپاسگزاران را پاداش دهد . 8\r\nاين آيات آنچنان اثرى بر روى مردم گذارد كه گوئى قبلا آن را هرگز نشنيده‌اند . عمر كاملا منقلب شده بود : « به خدا سوگند ، وقتى اين سخنان را از ابو بكر شنيدم ، آنچنان احساس سنگينى بر من حاكم شد كه گوئى پاهايم قدرت تحمل مرا نداشتند تا درك كنم كه حتما پيامبر مرده است . » 9\r\nضربه فوت پيامبر يكى از سنگين‌ترين بحران‌هائى بود كه اجتماع مسلمين تا به حال با آن مواجه شده بود . تا اين لحظه محمد ( ص ) آنان را قدم‌به‌قدم راهنمائى نموده بود . حال چگونه بدون او به راه خود ادامه دهند ؟ بعضى از قبائل صحراگرد بلافاصله پس از فوت پيامبر ، اتحاد خود را با امت قطع كردند . خطر عمده آن بود كه عربستان باز در خطر سقوط در سيستم قبيلگى قرار داشت . حتى بعضى از مسلمانان نيز به فكر افتاده بودند كه با مرگ محمد ( ص ) راه او نيز خاتمه خواهد\r\n\r\n","description":"","footnote":"","page_name":" 351 ","page_number":355},
  {"content":"\r\n\r\nيافت . 10 و آنها كه در فكر جانشينى او بودند بلافاصله به گروه‌هاى رقيب تبديل گرديدند . اين همان تقسيم‌بندى بود كه محمد ( ص ) در سال‌هاى آخر عمر خود نگران آن بود .\r\nبيشتر مهاجرين ادعاى ابو بكر را براى جانشينى قبول داشتند . « 1 » زيرا او را نزديك‌ترين يار محمد ( ص ) در طول مأموريتش يافته بودند . عمر نيز اين ادعا را قبول داشت . ولى انصار به‌طور طبيعى به سوى سعد بن عباده ، يكى از افراد مدينه ، نظر داشتند و مىخواستند كه او به عنوان اولين نماينده يا خليفه محمد ( ص ) جانشين گردد . فاميل درجه اول پيامبر نيز به جانشينى على ( ع ) معتقد بودند . سرانجام ابو بكر با پيروزى روز را به پايان رسانيد ، عمدتا به خاطر روحيه آرام و منطقى كه هنگام وقوع بحران‌ها از خود به نمايش گذارده بود ، و اين تمامى امت را تحت تأثير قرار مىداد .\r\nپس از انتخاب ، ابو بكر طى سخنانى سياست‌هاى آينده خود را براى هدايت مسلمانان و اصولى كه بايد توسط آنان رعايت گردد برشمرد .\r\nمن مسؤول هدايت جامعه شما انتخاب شده‌ام ، ولى اين بدان معنى نيست كه من بهترين شما باشم . اگر درست انجام وظيفه كردم كمك نمائيد و اگر كجروى را انتخاب نمودم شما مرا به راه راست هدايت نمائيد . حقيقت در وفادارى نهفته است و دروغ در خيانت .\r\nضعيف‌ترين شما در نزد من بايد قوىترين جلوه نمايد تا زمانى كه حق او را بگيرم ، و قوىترين شما نزد من ضعيف‌ترين است تا حق ديگران را از او بگيرم . اگر مردم از مبارزه در راه خداوند خود را معذور دارند ، خداوند آنها را به بدترين وضع ممكن بىآبرو خواهد ساخت . عادات بد هيچگاه در بين مردمان اشاعه نمىيابد مگر آنكه خداوند بخواهد بر آنان عذاب نازل سازد . مرا اطاعت كنيد تا زمانى كه من خداوند و پيامبر او را اطاعت مىنمايم ، و اگر من از آنان نافرمانى كردم ، شما هم از من فرمان نبريد . نماز را برپا داريد تا خداوند رحمت خود را شامل شما گرداند . 11\r\nابتدا على ( ع ) با ابو بكر همراه نشد ، ولى بعدا با او بيعت نمود . ابو بكر نيز پس از دو سال مرد . پس از او عمر و عثمان و سرانجام على ( ع ) در سال 656 خليفه چهارم گرديد . اين چهار خليفه به راشدين معروف هستند ، يعنى به خلفاى درست هدايت شده ، زيرا آنها سعى نمودند براساس اصول محمد ( ص ) به اداره جامعه بپردازند .\r\nبخصوص على ( ع ) معتقد بود كه اداره‌كننده حكومت بايد از استبداد و خودكامگى\r\n\r\n\r\n","description":"","footnote":"\r\n( 1 ) - البته بعضى از مهاجرين او را قبول داشتند و اصولا ابو بكر با چه منطقى مىتوانست ادعاى جانشينى داشته باشد . اگر قرابت او به پيامبر دليل او بود نزديك‌تر از او به پيامبر وجود داشت .\r\n","page_name":" 352 ","page_number":356},
  {"content":"\r\n\r\nبه دور باشد . او ( حاكم ) در نظر خداوند فرقى با زيردستان خود نداشته و فقط بايد سعى در برداشتن بار از دوش ضعيفان و ناتوانان تحت اداره خود بنمايد . اين تنها راهى است كه امروزه نيز هر حكومتى به وسيله آن نجات مىيابد :\r\nبنابراين اگر مردم تحت اداره شما از سختى معيشت ، از آفات محصولات ، از قطع شدن آب زراعت ، كمبود باران يا سيل و خشكسالى نزد شما شكايت مىنمايند ، بار آنان را سبك نمائيد ، به همان ميزانى كه دوست داريد ديگران بار شما را سبك نمايند . اما اجازه ندهيد كه ابزار و وسايلى كه شما از آنها براى سبك كردن بار آنها استفاده نموده‌ايد بر شما سنگينى نمايد ، زيرا اين مغازه‌اى است كه مشتريان آن فقط در صورت حسن انجام كار و كسب افتخار براى خريد مجدد به آن باز مىگردند . به درستى كه خراب شدن زمين از خراب شدن ساكنان روى آن سرچشمه مىگيرد ، و ساكنان آن زمانى خراب مىشوند كه رهبران خود را غرق در ثروت و خوشى ببينند ، زمانى كه آنان برداشتى غلط از وظيفه داشته باشند و زمانى كه از هشدارها بهره كمى ببرند . 12\r\nرهبر نبايد خود را از مردم جدا نمايد . او در همه حال بايد زحمات و بار سنگين زندگى آنان را احساس كرده و براى گوش سپردن به مشكلات و راهنمائىهاى آنان آماده باشد .\r\nنمىتوان گفت كه تمامى رهبران اسلامى چنين شيوه‌اى را براى زندگى پيش گرفته‌اند . در واقع ، اين حقيقت كه مسلمانان دوران خلفاى راشدين را دوران اسلام راستين مىبينند نشان‌دهنده اين امر است كه سلاطين و خلفاى بعد در امپراطورى اسلامى نتوانستند حكومت مساوات و عدالت را در جامعه خود پياده نمايند . اما زمانى هم مسلمانان عادى با پياده كردن همين اصول در زندگانى شخصى خود به ايجاد امپراطورىهاى بزرگ دست يافته‌اند . همان‌گونه كه قبلا ديديم نور الدين و صلاح الدين ، در زمان جنگهاى صليبى ، با از خودگذشتگى و بخشش ثروت خود در بين فقرا و ايجاد قسط اسلامى توانستند در بين مسلمانان محبوبيت فوق العاده‌اى كسب نمايند . در مقابل ، مسلمانان رهبرانى مانند شاه ايران و رئيس جمهور انور سادات را از تخت به زير كشيدند ، به دليل آنكه اعمال آنان را غيراسلامى مىيافتند . 13\r\nاصول و ايده‌هائى كه در زمان محمد ( ص ) و خلفاى راشدين براى اداره حكومت در مدنظر قرار گرفت براى هميشه الگوى حكومت اسلامى گرديد و رهبرانى كه اين اصول را رعايت ننمايند محكوم به نابودى هستند .\r\nمسيحيت شوق فراوانى به بحث‌هاى دينى داشته است ، و فرق مختلف مسيحى مدام در حال بحث و جدل در اين امور هستند . اما مانند دين يهود ، اسلام به چنين\r\n\r\n","description":"","footnote":"","page_name":" 353 ","page_number":357},
  {"content":"\r\n\r\nتقابل فكرى در امور دينى معتقد نيست . « 1 » بيشترين بحث‌ها و طبقه‌بنديهاى مذاهب مختلف آن براساس تفكران سياسى پايه‌ريزى گرديده است . يكپارچگى امت ، كه تا آن حد براى محمد ( ص ) مهم بود ، پس از فوت او در بين مسلمانان چند پاره گشت ، و عمدتا به دو گروه سنى و شيعيان على ( ع ) تقسيم گرديدند . گروه اخير اعتقاد دارند كه جانشينان واقعى پيامبر على ( ع ) و اولاد او مىباشند . شيعيان كه در اقليت بودند نوعى مخالفت تعصب‌آميز را عليه خلفاى پس از على ( ع ) شكل دادند كه با شكوه‌ترين نمايش آن با قتل حسين ، پسر دوم على ( ع ) ، و گروه كوچكى از ياران او در كربلا و به دست يزيد مجسم مىگردد . بحث و مجادله فشرده بين گروه‌هاى مختلف شيعه و سنى بر سر نوع حكومت به همان اندازه مهم است كه مجادلات الهيات مسيحى « 2 » در مسيحيت . اين خود نشان‌دهنده اين واقعيت است كه وحدت سياسى امت يك امر مقدس تلقى مىگردد . اگر درست بنگريم متوجه مىشويم كه در اصول هيچ تفاوتى بين شيعيان و سنيان وجود نداشته و صرفا ارزش‌گذارى نوع حكومت آنان را از يكديگر جدا ساخته است . « 3 » ما مىبينيم كه قرآن چنين دسته‌بندىهائى را در اصول مذموم و نادرست مىداند . اما سياست و حكومت در اسلام ، نه از جهت حفظ قدرت رهبران ، بلكه به خاطر ديدگاه اسلام در جهت برقرارى صلح و عدالت در جوامع بشرى مورد توجه و اهميت قرار گرفته است .\r\nفعاليت سياسى ، در زندگانى روحانى يك مسلمان هيچگونه تأثير خارجى ندارد ، ولى وحدت امت هميشه براى او نوعى تقدس محسوب مىگرديده است . جايگاه تقسيم‌بندىهاى سياسى را در دنياى اسلام تقريبا مىتوان هم‌وزن تقسيمات مذهبى « كاتوليك ، پروتستان ، متوديست ، باپتيست » در مسيحيت برآورد نمود .\r\n\r\n\r\n","description":"","footnote":"\r\n( 1 ) - تاريخ اسلام از زمان خود پيامبر تاكنون مشحون از بحث و مباحثات فكرى با ديگر فرقه‌ها بوده و هست .\r\n( 2 ) -  Christological \r\n( 3 ) - شيعيان با اطاعت از پيامبر كه در واقع اطاعت از خداوند است ، چون در قرآن مىفرمايد :  « مَنْ يُطِعِ الرَّسُولَ فَقَدْ أَطاعَ اللَّهَ »  ( هركس رسول را اطاعت كند خدا را اطاعت كرده است ) ، پيرو و شيعه على عليه السلام شده‌اند و پيامبر خود در حديثى كه متفق عليه شيعه و سنى است فرمود : « يا على انت و شيعتك هم الفائزون » ( اى على تو و شيعه تو فقط رستگاريد ) .\r\nدر حديث اجماعى ديگر پيامبر فرمود : « إنّى تارك فيكم الثقلين كتاب اللّه و عترتى اهلبيتى ما إن تمسّكتم بهما لن تضلّوا ابدا و إنّهما لن يفترقا حتى يردا علىّ الحوض » ( من از ميان شما مىروم در حالىكه دو چيز گرانبها در بين شما باقى مىگذارم ، كتاب خدا و اهل بيت ( عترت ) من ؛ تا وقتى كه به اين دو ( باهم ) متمسك باشيد هرگز گمراه نمىشويد و اين دو از هم جدا نمىشوند تا در كنار حوض ( كوثر ) بر من وارد شوند ) .\r\n","page_name":" 354 ","page_number":358},
  {"content":"\r\n\r\nپس از فوت پيامبر ، پيشرفت‌هاى پياپى مسلمانان نشان از توسعه سياسى آنان مىدهد و چنين به نظر مىرسد كه اين پيشرفت‌ها بيانگر اين واقعيت است كه چنان كه در جامعه‌اى قوانين الهى به‌طور اصولى پياده گردد موفقيت آن اجتماع حتمى است .\r\nسپاهيان عرب به سرعت امپراطورىاى را پايه‌ريزى نمودند كه از كوه‌هاى هيماليا تا پيرنه وسعت يافت . تشكيل چنين امپراطورىاى بيش از آنكه از قرآن نشأت گيرد به تفكرات امپرياليستى اعراب بازمىگشت . براساس قرآن هيچگونه فشارى بر مردمان براى قبول دين جديد مورد تأئيد نبود . اسلام به عنوان دين اعراب معرفى مىگرديد ، همان‌گونه كه دين يهود ، دين پسران اسرائيل بود : حتى در يك دوران كوتاه در سال 700 تغيير دين توسط پيروان مسيحيت و يهوديان ممنوع گرديد . اما در حدود يكصد سال پس از فوت پيامبر خلفاى اسلامى به تشويق پيروان ساير اديان براى گرويدن به اسلام اقدام نمودند و اين امر باعث شد كه گروه گروه از مردمان خاورميانه و شمال آفريقا به اين دين نو رو آورند . اين ميسّر نگرديد مگر بدان علت كه اسلام توانست ضمن جذب سنت‌ها و آداب تاريخى اين ملل و بدون تهديد روش زندگى آنان به اتحاد و همبستگى آنها كمك نمايد .\r\nحاكمان اسلامى جهان‌بينى جديدى را از جهاد ارائه نمودند كه برمبناى آن ، چون فقط يك خدا وجود داشت ، تمام دنيا نيز بايد در زير پرچم يك دين قرار گيرد و اين وظيفه مسلمين بود كه در اين راه كوشش نمايند تا اصول الهى اين دين را براى ايجاد جهانى برخوردار از عدالت و مساوات ، به مردم تمامى جهان بقبولانند .\r\nامت ، خانه اسلام ، محدوده مقدسى بود كه در آن خواست خداوند برقرار گرديده بود ، و بقيه دنيا ، خانه جنگ ، جائى بود كه بايد به خواست خدا تسليم گردد . تا آن زمان كه اسلام به اين هدف دست يابد ، مسلمين بايد پيوسته در جهاد باقى بمانند . اما اين تئورى تا زمانى قابل قبول بود كه اسلام هنوز به مرزهاى گسترده امپراطورى خود دست نيافته بود . در حدود يكصد سال پس از مرگ پيامبر ، مسلمانان شروع به برقرارى ارتباط اجتماعى ، سياسى و اقتصادى منطقى و صحيح با ساير همسايگان خود در خانه جنگ نمودند . هيچ فشارى بر زردشتيان ، مسيحيان و يهوديان براى گرويدن به اسلام تحميل نمىگرديد ، مسلمانان همان چندگانگى دينى قديمى حاكم بر خاورميانه را قبول كرده و با پيروان اين اديان زندگى مسالمت‌آميز در پيش گرفتند ، اديانى كه براساس قرآن ، پيامبران آنان و وحىهاى صادر شده از خداوند بر\r\n\r\n","description":"","footnote":"","page_name":" 355 ","page_number":359},
  {"content":"\r\n\r\nآنان همگى مورد تأئيد بود .\r\nظهور و سقوط سلسله‌هاى مختلف ، توسعه بعدى اسلام به هندوستان و اندونزى ، و توسعه تفسير قرآن به روش‌هاى جديد ، همگى جزئى از ديالوگ برخورد اسلام و تاريخ است . مسلمانان در برخورد با مدرنيسم نيز به روشى معقول و متعادل تا ساليان اخير در پيش رفتند . آنها توانستند در مقابل فاجعه‌هاى تاريخى مانند حمله مغول در قرن سيزدهم دوام آورده و مجددا اوضاع سياسى و فرهنگى خود را بازسازى نمايند .\r\nقرآن پيوسته به همه انسان‌ها ، از هر رنگ و نژاد ، درس مقاومت در مقابل شكست و مشكلات مىدهد . گاهى اين مقاومت و جهاد صرفا جنبه معنوى و روحى داشت ، مانند جلال الدين رومى ، عارف بزرگ اسلام ، كه مثنوى معنوى را درست يكسال پس از نابودى كامل بغداد ، پايتخت امپراطورى اسلامى ، توسط مغولان به رشته تحرير درآورد . تعهد به امت هميشه يكى از اجزاء اسرارآميز سرسپردگى به دين باقى ماند . لوئى ماسينيون ، متخصص بزرگ اسرار صوفيه ، چنين شرح مىدهد : « دعوت صوفيه براساس قانون مقابله فهم و شعور درونى انسان با بىعدالتى و نادرستىهاى خارج بنا گرديده است ، و نه تنها براساس مقابله با ديگران كه ابتدا براساس مقابله با تقصير و گناهان نفس خود ، با تمايلى كه كاملا در جهت تزكيه نفس براى پيدا كردن خداوند به هر قيمت صورت مىپذيرد » . 14 تعهد صوفى با از خودگذشتگى شروع مىشود . آنها به مقابله‌اى با نفس مىپردازند كه آن را جهاد اكبر مىنامند و اين جهاد برتر از جهاد اصغر است كه با عوامل بيرونى نفس مقابله مىنمايد . به هر حال ، تا به امروز ، در تمامى فعاليت‌هاى سياسى مسلمين ، شما سهم به سزائى از جايگاه دين و معنويت را پيدا خواهيد كرد . صوفيه هميشه پيش قراولان امت در مبارزه با هرگونه تهديد اجتماعى ، مانند حكومت يك شاه فاسد يا حمله خارجى - مانند حمله مغول - ، بوده‌اند . آنها هيچگونه مانند راهبان مسيحى به گوشه دير و صومعه پناه نبرده‌اند . دنيا براى آنها به منزله تماشاخانه‌اى است كه بايد در آن خداوند را پيدا نمايند .\r\nرسيدن به اين معنويت براساس روش خود پيامبر طرح‌ريزى مىگردد ، كه هيچگاه از دنيا كناره نگرفت و هميشه به شدت براى شناخت دردهاى اجتماعى زمان خود تلاش كرد . به عوض منتظر ماندن براى معجزه و اتفاقات آسمانى ، محمد ( ص ) سعى كرد اجتماع ايده‌آل خود را در مدينه خلق نمايد . از روز اول مسلمانان الگوى\r\n\r\n","description":"","footnote":"","page_name":" 356 ","page_number":360},
  {"content":"\r\n\r\nزندگى خود را براساس روش‌هاى زندگى او شكل دادند . هجرت او به عنوان سمبلى از مبارزه ، مبناى تمام حركات سياسى قرار گرفت ، از تشكيل فرقه خوارج در قرن هفتم تا گروه تفكير و الهجره در زمان سادات در مصر . مسلمانانى كه قصد اصلاحات در امت را دارند خود را از جامعه اكثريت - كه به نظر آنان از اسلام اصيل منحرف گرديده‌اند - كنار كشيده و به مقابله با سيستم حكومتى آن پرداخته‌اند . ابو بكر به مسلمانان گفت كه اگر او در انجام كارهايش از راه درست منحرف گرديد ، وظيفه آنان است كه او را بر كنار نمايند اين گفته او به‌طور جدى مبناى حركت‌هاى سياسى قرار گرفته است . رفاه اجتماعى نيز آنچنان با زندگى روحانى مسلمانان آميخته است كه به هيچ‌وجه فكر نمىكنند براى رسيدن به درجات عالى روحانى بايد از دنيا و مسائل مادى آن بريد . آنها به جهاد به عنوان وظيفه‌اى روحانى براى تزكيه نفس ، از خودگذشتگى و تحمل مشقات مىنگرند ، نه صرفا جنگجوئى و خون‌ريزى متعصبانه مذهبى . به قول دكتر على شريعتى ، از فلاسفه قرن اخير در زمان حكومت شاه ايران كشته شدن به خودى خود تنها راه يكتاپرستى نيست ، بلكه تعهد به دفاع از حقوق خلق خدا ، اگر حتى رنج و مرگ را به دنبال داشته باشد ، خداشناسى است :\r\nيكتاپرستى شما به معناى رهبانيت نيست ، بلكه به معناى در اجتماع بودن است ؛ از خودگذشتگى ، نديدن خود ، قبول بندگى ، محروميت‌ها ، تحمل دردها و غم‌ها و قبول خطرات در صحنه‌هاى دفاع از حق مردم است كه شما را به خداوند مىرساند . پيامبر فرموده ، « هر دينى يكتاپرستى نوع خود را دارد ، يكتاپرستى دين من نيز جهاد است » . 15 « 1 »\r\nهر دينى ، بر روش خاصى پافشارى مىنمايد ، اما همه آنها نگرانى مشتركى نسبت به اداره اجتماعات خود دارند ؛ اين اصل روحانى يكتاپرستى است . اگر مسيحيان برداشت مسلمانان از تعهد سياسى مذهبى اسلام را عجيب مىبينند ، بايد بدانند كه دكترين آنها نيز در برخورد با فرمول‌هاى روحانى و درك حقيقت براى مسلمانان و يهوديان درك نشدنى است .\r\nيكى از راه‌هاى اصلى كه به وسيله آن مسلمانان چنين روحيه برادرى و تعهد اجتماعى را بر خود هموار كرده‌اند ، سرسپردگى به محمد ( ص ) و روش زندگى\r\n\r\n\r\n","description":"","footnote":"\r\n( 1 ) - يكتاپرستى يك مفهوم و يك نوع بيشتر ندارد ، ولى احكام الهى ممكن است در اديان مختلف با توجه به شرائط مختلف تفاوت نمايند .\r\n","page_name":" 357 ","page_number":361},
  {"content":"\r\n\r\nاوست . درست است كه محمد ( ص ) نيز بشرى مانند آنها بوده ، اما طى قرن‌ها به ارزش‌هاى او افزوده شده است كه در حال حاضر اين شعار به اين صورت تغيير يافته است : بله ، محمد ( ص ) نيز بشرى مانند ما بوده ، اما مانند درّى گرانبها در ميان سنگ‌هاى ديگر است . 16 سنگ كدر و سنگين است ، در حالىكه درّ درخشنده و تابناك است ، و تابناكى آن ميسر نمىگردد مگر آنكه آنقدر از درون پاك و خالص باشد كه هر نورى را منعكس نمايد . زندگانى محمد ( ص ) نيز براى مسلمانان الگوئى است مانند تمام نشان‌هاى طبيعى كه خداوند در قرآن به مسلمانان سفارش مىنمايد تا از آن نشان‌ها درس بياموزند . مأموريت پيامبرى او نمادى از يك حركت روحانى بود ، كه نه تنها از حاكميت خداوند بر جهان خبر مىداد ، بلكه نمايشى از تسليم بلاشرط انسان در مقابل پروردگار بود . تقديس او نزد مسلمانان نيز تصويرى از نفوذ زندگانى شخصى او در زندگى روزمره آنان است ، همان‌گونه كه عيسى نيز براى مسيحيان تصويرى از طرح خداوند براى خلقت است . بر خلاف سرسپردگى مسيحيان به عيسى ، سرسپردگى مسلمانان به محمد ( ص ) مسأله تعهد به يك شخص يا يك چهره تاريخى نبود ، بلكه تعهد به يك نشان مقدس الهى است كه ، مانند يك اثر هنرى بىنظير ، زندگى انسان را نورانى كرده و به وسيله آن و با هدايت به ماوراى حقيقت وجود معناى جديدى از زندگانى تصوير مىشود .\r\nبنابراين ، محمد ( ص ) نمايشى از يك انسان كامل است ، الگوئى اصلى براى رسيدن به خداوند . بىسوادى محمد ( ص ) خود نشان ديگرى از باز بودن ارتباط روحانى و ماورائى او با خداوند است ، مانند سير معراج ، كه آن نيز نوعى فنا شدن در ذات الهى قلمداد مىگردد ، همان‌گونه كه صوفيان از آن سخن مىگويند . درست مانند مسيحيان كه سعى در تقليد مسيح دارند ، مسلمانان نيز سعى دارند با تقليد از محمد ( ص ) ، در اعمال روزانه خود ، تكامل خود را براى رسيدن به خداوند به تكامل پيامبر نزديك سازند . با كمى دقت مىتوان دريافت كه اين تقليد به مرابت محكم‌تر و عملىتر از تقليد از مسيح است . در قرون هشتم و نهم ميلادى ، محققان اسلامى شروع به تحقيق و بررسى مجموعه سخنان محمد ( ص ) با عنوان « احاديث » ، و سيره و عادات روزانه پيامبر با عنوان « سنت » نمودند . آنها با مسافرت به سراسر امپراطورى اسلامى در هر كجا كه حديث يا خاطره‌اى از پيامبر بود گردآورى نموده و سپس با بررسى و تطبيق اين احاديث و سيره‌ها شريعت يا « قانون مقدس » را پايه‌ريزى كردند .\r\n\r\n","description":"","footnote":"","page_name":" 358 ","page_number":362},
  {"content":"\r\n\r\nاين احاديث و سيره‌ها ضمنا پايه و اساس زندگى روزانه هر مسلمان را نيز تشكيل مىدهد . سنت به مسلمانان ياد مىدهد كه چگونه با تقليد صحبت كردن ، غذا خوردن ، استحمام ، عشق ورزيدن و پرستش خداوند توسط محمد ( ص ) در كوچك‌ترين اعمال و افعال خود به محمد ( ص ) نزديك شده و به گونه‌اى نمادين مجددا او را در نزد خود حيات دوباره بخشند .\r\nمسيحيان منابعى نظير تورات يا شريعت را در اختيار نداشته و تمايل دارند چنين بپندارند كه اين گونه برداشت‌ها از دين ملال‌انگيز و بازدارنده است . اين برخورد نيز خود نوعى روش دينى است كه در كتاب‌هاى عهد جديد بسيار بد توجيه گرديده است ، زمانىكه پولس قديس به تهديد يهوديانى كه مىخواهند مسيحيت را شاخ‌هاى جدا شده از دين يهود معرفى نمايند ، مىپردازند . اما نه يهوديان و نه مسلمانان قوانين دينى خود را تحميل و سخت نمىدانند . مسلمانان پيروى از سنت را نوعى تقدس محسوب مىنمايند : اين روش‌ها به آنان كمك مىنمايد كه حضور خداوند را همان‌گونه كه در قرآن شرح داده شده است در كارهاى روزمره خود احساس كنند . با تقليد از سيره و عادات روزانه زندگى پيامبر ، محمد ( ص ) را در درون خود بازسازى نموده و سپس سعى مىنمايند به روش او خداوند را در اعماق وجود ناشناخته خود پيدا نمايند . بعضى از احاديث صرفا گفتارهاى خداوند بوده كه بر لبان محمد ( ص ) جارى گرديده است . احاديث قدسى بر اين نكته تأكيد دارند كه خداوند پديده‌اى موجود در جائى خاص نبوده ، بلكه به نحوى اسرارآميز آغشته به و همراه با حقيقت وجود خود انسان است . يكى از احاديث مشهور ، مراتب كسب و درك اين حضور درونى را شرح مىدهد : شما با عمل داوطلبانه به اين دستورات ، مراحل تكامل و سرسپردگى خود را به فرامين دينى طى نموده و در نهايت به خداوند خواهيد رسيد :\r\nبنده من ، نزد من عزيز نمىگردد مگر اينكه دستورات مرا همان‌گونه كه از او خواسته‌ام اجرا نمايد . و بنده من به من نزديك‌تر نمىگردد مگر با تعهد و عمل بيشتر به فرامين من تا جائى كه من به او عشق بورزم : و زمانى كه عاشق او شدم ، من گوش او مىشوم كه به وسيله آن مىشنود ، چشم او مىشوم كه به وسيله آن مىبيند ، دست او مىشوم كه با آن اشياء را مىگيرد و پاى او مىگردم كه با آن راه مىرود . 17\r\nافعال و عملكرد خارجى ما ، همانند عناصر طبيعى شعائر دينى مسيحيت ، بيانگر\r\n\r\n","description":"","footnote":"","page_name":" 359 ","page_number":363},
  {"content":"\r\n\r\nاحساسات و برداشت‌هاى درونى ( نفسانى ) ما هستند و بايد در تزكيه آنها سعى فراوانى بنمائيم . اين نوع تجربه ، بدان معنى است كه مسلمانان ، جدا از نوع حكومت‌ها و جوامع ، همگى روش متشابهى براى زندگى روزمره خود دارا هستند كه جزو هويت اسلامى آنها محسوب گرديده و آنان را به يكديگر جذب مىنمايد . شيوه شستشو و نماز ، غذاخوردن و طهارت آنها همگى مشترك و متفاوت با غير مسلمانان است . براى مثال تمامى مسلمانان از چين و اندونزى تا نواحى مختلف خاورميانه ، نماز را در اوقات مشترك و با يك روش اقامه مىكنند .\r\nبه آن اندازه كه مسيحيان از عيسى تصويرى رويائى ساخته و حاضر به قبول هيچگونه تغييرى در اين ذهنيت و تطبيق آن با دنياى مدرن نيستند ، مسلمانان به دنبال چهره قديمى و تاريخى محمد ( ص ) نبوده بلكه با تطبيق اعمال روزانه خود با روش زندگى پيامبر سعى در پياده نمودن افكار و دستورات او دارند . واقعه سلمان رشدى نشان داد كه ديگر كسى حق تجاوز به مرزهاى تقدسى مسلمانان در سراسر دنيا را نداشته و نخواهند داشت . در طول تاريخ امپراطورى اسلامى ، هيچگاه كسى حق تجاوز و اهانت به محمد ( ص ) و دين او را نداشته است ، وسيله‌اى كه متأسفانه امروزه به حربه‌اى براى جريحه‌دار كردن مسلمانان توسط غربيان مبدل گرديده است . در قرن هيجدهم ، امپراطورى اسلامى در جا زد ، اما اين بار با اوج‌گيرى نوعى از زندگى در غرب مواجه گرديد كه تا آن زمان در هيچ نقطه از روى زمين سابقه نداشته و در نتيجه مقابله با آن را نيز بسيار مشكل مىنمود . اين تقابل ديگر يك تحقير سياسى به شمار نمىرفت بلكه جوهره هويت مسلمانان را هدف گرفته بود . اگر اسلام - براى اولين‌بار در تاريخ - در عرصه‌هاى زندگى اجتماعى موفق نيست ، پس چگونه مىتواند دين حقيقت باشد ؟ ديگر نسخه‌هاى قرآنى از اين به بعد كارآئى اجتماعى خود را از دست مىدادند ، اما اگر جامعه مسلمانان در حال تقسيم و چنددستگى بود در حالىكه امت نهايت كوشش خود را براى حفظ روش‌ها ( سنت ) به عمل مىآورد ، حتما تاريخ اسلام در جائى به انحراف كشيده شده بود .\r\nباز يادآورى مىكنم كه پيروزى « امت » هميشه اهميتى قديسى در زندگانى روحانى هر فرد مسلمان داشته است . از اين‌رو ، اين وقايع - پاره پاره شدن وحدت امت اسلاى - به ستون‌هاى بناى تفكر اسلامى ضربه‌اى وارد نمود كه مشابه آن با كشفيات علمى ليل و داروين به پايه‌هاى مسيحيت وارد شده بود . نااميدى و ياس\r\n\r\n","description":"","footnote":"","page_name":" 360 ","page_number":364},
  {"content":"\r\n\r\nبرخاسته از اشعار ماتيو آرنولد به نام ساحل دوور « 1 » و سرخوردگى آلفرد لرد تنيسون « 2 » در كتاب در خاطرات « 3 » ممكن است ديدگاه سرخوردگى و ياسى را كه مسلمانان امروزه با آن روبرو هستند زنده نمايد . چگونه آنان ناتوانى اسلام را در برخورد با سكولاريزم رو به توسعه غرب توجيه نمايند ؟ براساس آنچه آنان از قرآن براى اصول زندگى اجتماعى خود آموخته‌اند ، جامعه‌اى كه براساس قوانين فطرى بشر ساخته شده است نمىبايد دچار مشكل و ناتوانى گردد . موفقيت‌هاى امت تحت رهبرى محمد ( ص ) و جانشينان او ثابت نموده بود كه اين سيستم از كارائى لازم برخوردار است . اين موفقيت‌ها مقدس به شمار مىرفتند . حال ديگر مسيحيت با قبول اصلاحات ، دوران شكوفائى خود را سپرى مىنمود ، در حالىكه اسلام مشكلى در جهت مخالف داشت .\r\nدر ابتداى اين كتاب ، زمانى كه ما نظرات غرب درباره محمد ( ص ) را بررسى مىكرديم ، به‌طور خلاصه از ياس و سرخوردگى شهداى قرطبه در قرن نهم سخن گفتيم . در دنياى اسلام ، امروزه بسيارى از مسلمانان به نوع جديدى از تعصبات گرويده‌اند كه كاملا متشابه با سرخوردگى شهداى قرطبه است . همانند آنان ، اين مسلمانان نيز سعى مىكنند مجددا ريشه‌ها و هويت اصلى خود را بازيابند . اين روش در سال‌هاى اخير به اصول‌گرائى « 4 » معروف گرديده است . مسلمانان نه تنها در مقابل قدرت نظامى و صنعتى غرب احساس حقارت و سرخوردگى مىنمايند ، بلكه احساس مىكنند كه اصول آنها نيز به علت هجوم فرهنگى غرب به انحراف كشيده شده است . سكولاريزم اشاعه يافته در غرب ، به دقت و در طول زمان از عادات و سنت‌هاى ما سرچشمه گرفته است ، اما در كشورهاى اسلامى اين موضوع كاملا غريبه بوده و اهميت آن منفى ارزيابى مىگردد . اين مسأله باعث گرديده است نسلى در جوامع اسلامى رشد نمايند كه نه غربى و نه شرقى هستند . اينان به دنبال بازگشت به ريشه‌هاى اسلامى خود مىباشند . همان‌گونه كه محمد ( ص ) با تأئيد مراسم حج سعى در پيوند دين اسلام با ريشه‌هاى سنتى اعراب نمود ، اينان نيز به دنبال پيوند زندگى مدرن خود با ريشه‌هاى اسلامى خود درگذشته هستند .\r\n\r\n\r\n","description":"","footnote":"\r\n( 1 ) -  Dover Beach \r\n( 2 ) -  Alferd Lord Tennyson \r\n( 3 ) -  In Memoriam \r\n( 4 ) -  Fundamentalism \r\n","page_name":" 361 ","page_number":365},
  {"content":"\r\n\r\nشيوه ديگرى از اصول‌گرائى نيز به تشويق امت در سراسر دنياى اسلام براى وحدت و يكپارچگى و بازگرداندن قدرت اسلام در مسير صحيح و درست مىپردازد . انقلاب اسلامى ايران را به منزله يك عقب‌گرد و بازگشت به گذشته بدون محتوى نمىتوان تلقى نمود ، بلكه كوششى بود براى برقرارى مجدد ارزش‌هاى درست و اصول اسلام در آن كشور . برقرارى حكومت‌هاى اسلامى در ايران و پاكستان اميدهائى را در مسلمانان زنده نمود كه براى مردمان غرب بسيار تعجب‌آور بود كه چگونه اين دو كشور خواهند توانست با اجراى اصول صحيح فرهنگى و اسلامى نشان دهند كه اسلام مىتواند دوباره در عرصه‌هاى پيشرفت اجتماعى حياتى مجدد بيابد . تاريخ هر دو كشور نشان مىدهد كه تا چه‌اندازه برقرارى حكومت بر اساس دستورات خداوند در جوامع تحت تأثير فرهنگ قرن بيستم مشكل و طاقت‌فرسا است . در حالىكه در گذشته مسلمانان نشان داده بودند كه چگونه از بحران‌هائى نظير مرگ پيامبر يا حمله مغول به سلامت عبور نمودند ، اين بار به نظر مىرسد كه اين كار بسيار دشوارتر و سخت‌تر جلوه مىكند ، زيرا شدت سرخوردگى دينى و فرهنگى بسيار بالا و نااميدكننده است .\r\nپديده اصول‌گرائى اسلامى هم بسيار پيچيده است . اين پديده از يك درد عميق اجتماعى خبر مىدهد كه با جديت از مسلمانان سرخورده مىخواهد كه مجددا سرنوشت خود را به دست خود گرفته و آن را به سوى افتخارات اسلامى گذشته هدايت نمايند . بعضى از اين روش‌هاى مقابله ، نه تنها سالم به نظر نمىرسند ، بلكه از آنها همان بوى سرخوردگى و يأس شهداى قرطبه به مشام مىرسد ، كه با همين ترس و نااميدى به آتش انتقام كشيده شده بودند . ما ديديم كه در زمان بحران كانال سوئز ، محقق اسلامى غرب ويلفرد كانتول اسميت چنين نوشت كه قبول يك اسلام سالم و متحول براى غرب ضرورى است ، زيرا ما بسيارى از ايده‌هاى باارزش غرب را يا از آنان گرفته‌ايم يا ريشه آن در سنت‌هاى مشتركمان نهفته است . از زمان بحران كانال سوئز ، غرب با تحقير تفكر سكولاريزم ليبرال سعى در منزوى نمودن بيشتر مردمان خاورميانه داشته است . ما در غرب هيچگاه نفهميده‌ايم كه چگونه با اسلام برخورد نمائيم : برداشت ما از اسلام هميشه توأم با خشونت و بدون گذشت بوده است ، ولى امروزه به نظر مىرسد كه به خود دروغ گفته و راه را به اشتباه رفته‌ايم و بايد آن را با همدردى و درك مسئووليت‌هاى مشترك با دنياى سرخورده اسلام جبران نمائيم .\r\n\r\n","description":"","footnote":"","page_name":" 362 ","page_number":366},
  {"content":"\r\n\r\nاسلام به هر صورت نابود و محو نخواهد شد ، پس چه‌بهتر كه سلامت و قوى باقى بماند . اميدوارم كه براى اين تغيير دير نشده باشد .\r\nمردمان كشورهاى اسلامى در اواخر قرن بيستم با مشكلات روزافزونى مواجه بوده‌اند ، اما ، همان‌گونه كه ويلفرد كانتول اسميت در سال 1956 اشاره كرده است ، غرب هم مشكلات خاص خود را دارد . « ضعف‌هاى زيربنائى » تمدن غربى و مسيحيت ، هر دو باهم و در مقابل دنياى مدرن :\r\nدر عدم توانائى آنان در قبول اين واقعيت است كه كره زمين از آن طبقه خاصى نيست ، بلكه همه انسان‌ها در آن برابرند . تا زمانى كه تمدن غرب از نظر عقلانى و اجتماعى و سياسى و اقتصادى ، و كليساى مسيحيت از ديدگاه كلامى به اين نتيجه نرسند كه بايد با همه انسان‌ها در سراسر جهان با برابرى و مساوات برخورد گردد ، هر دو در جهان‌بينى خود راه را به اشتباه رفته‌اند . مشكلات برخاسته از اين جهان‌بينى به همان اندازه اصولى و زيربنائى است كه از تماس با اسلام احساس كرده‌ايم . 18\r\nواقعيت اين است كه اسلام و غرب سنت‌هاى مشتركى را دنبال مىكنند . از زمان محمد ( ص ) مسلمانان اين واقعيت را تشخيص دادند ، ولى غرب نمىتواند آن را قبول كند . امروزه مسلمانان در مقابل ساير اديان صاحب كتاب قرار گرفته‌اند ، زيرا آنها تحقير و ناديده گرفته شده‌اند . آنها حتى مىخواهند نفرت خود را شكل اسلامى بدهند . چهره محبوب پيامبر اسلام نقطه عطفى در برخورد مسلمانان و غرب در واقعه سلمان رشدى است . اگر مسلمانان به درك بهتر و عميق‌تر از سنت‌هاى ما غربيان در دنياى قرن بيستم نياز دارند ، ما نيز به تغيير روش برخورد متعصبانه خود نياز داريم .\r\nشايد بهترين نقطه آغاز براى اين تفاهم شخصيت خود محمد ( ص ) باشد : شخصيتى پيچيده ، محبوب و قوى كه پذيرش اعمال و رفتار او گاهى براى ما بسيار سخت است ، ولى مستحكم و با ايمان و اتكا به استعدادهاى نهفته خدائى ، دين خود را بدون اتكا به شمشير - بر خلاف آنچه افسانه غرب گرديده است - پابرجا نمود ، دينى كه معناى آن « اسلام » ، يعنى صلح و مداراپذيرى است .\r\n\r\n","description":"","footnote":"","page_name":" 363 ","page_number":367},
  {"content":"\r\n . \r\n","description":"","footnote":"","page_name":" 364 ","page_number":368},
  {"content":"\r\n . \r\n","description":"","footnote":"","page_name":" 365 ","page_number":369},
  {"content":"\r\n . \r\n","description":"","footnote":"","page_name":" 366 ","page_number":370},
  {"content":"\r\n . \r\n","description":"","footnote":"","page_name":" 367 ","page_number":371},
  {"content":"\r\n . \r\n","description":"","footnote":"","page_name":" 368 ","page_number":372},
  {"content":"\r\n . \r\n","description":"","footnote":"","page_name":" 369 ","page_number":373},
  {"content":"\r\n . \r\n","description":"","footnote":"","page_name":" 370 ","page_number":374},
  {"content":"\r\n . \r\n","description":"","footnote":"","page_name":" 371 ","page_number":375},
  {"content":"\r\n . \r\n","description":"","footnote":"","page_name":" 372 ","page_number":376},
  {"content":"\r\n . \r\n","description":"","footnote":"","page_name":" 373 ","page_number":377},
  {"content":"\r\n . \r\n","description":"","footnote":"","page_name":" 374 ","page_number":378},
  {"content":"\r\n . \r\n","description":"","footnote":"","page_name":" 375 ","page_number":379},
  {"content":"\r\n . \r\n","description":"","footnote":"","page_name":" 376 ","page_number":380},
  {"content":"\r\n . \r\n","description":"","footnote":"","page_name":" 377 ","page_number":381},
  {"content":"\r\n . \r\n\r\n","description":"","footnote":"","page_name":" 378 ","page_number":382}
  ]