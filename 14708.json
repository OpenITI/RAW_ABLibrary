[
  {"content":"\r\n\r\nكتاب برگزيدهء سال 82\r\nپيام امام\r\nاميرالمؤمنين ( ع )\r\nشرح تازه وجامعى بر نهج البلاغه\r\nجلد هفتم\r\nآية الله العظمى ناصر مكارم شيرازى\r\nبا همكارى : جمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - تهران : دار الكتب الاسلامية - 1383 .\r\nج . ( دوره ) isbn - set : 964 - 440 - 066 - 6\r\n( ج . 7 ) : 50000 ريال isbn : 964 - 440 - 339 - 8\r\nفهرست نويسى براساس اطلاعات فيپا .\r\nكتابنامه .\r\nج . 7 ( چاپ دوم : 1386 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 02 / 38 bp\r\n9515 / 207\r\nم ش / ن\r\nكتابخانه ملى ايران 8370 - 77 م\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى\r\nنام كتاب : پيام امام امير المؤمنين عليه السلام جلد 7\r\nمؤلف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : دوم\r\nتاريخ انتشار : 1386 ه‍ . ش .\r\nتعداد صفحه و قطع : 760 صفحه ، وزيرى\r\nچاپ : چاپخانه گوهر انديشه\r\nناشر : دارالكتب الاسلاميه - تهران - بازار سلطانى - 99\r\nتلفن : 5627449 تلفكس : 5620410 فاكس : 3916944\r\nقيمت : 60000 ريال\r\nحق چاپ براى ناشر محفوظ است\r\nشابك 8 - 339 - 440 - 964 8 - 339 - 440 - 964 isbn\r\nشابك دوره اى : 6 - 066 - 440 - 964 6 - 066 - 440 - 964 : isbn - set\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد هفتم 
  ]\r\n\r\nفهرست مطالب\r\nخطبهء 181 17\r\nخطبه در يك نگاه 18\r\nشرح و تفسير : سرنوشت خرده‌گيران لجوج 21\r\n* * * خطبهء 182 25\r\nخطبه در يك نگاه 26\r\nبخش اوّل 29\r\nشرح و تفسير : آنچه شايسته شكر اوست 29\r\nبخش دوم 33\r\nشرح و تفسير : اين آسمان باعظمت نشانه‌اى از اوست 34\r\nبخش سوم 39\r\nشرح و تفسير : احاطهء علمى او به همه چيز 40\r\nنكته : 44\r\nانواء چيست ؟ 44\r\nبخش چهارم 47\r\nشرح و تفسير : عجز ما از درك صفات او 48\r\nنكته‌ها : 54\r\n1 - رمز پيچيدگى صفات خدا 54\r\n2 - عرش و كرسى چيست ؟ 56\r\nبخش پنجم 58\r\nشرح و تفسير : كجا رفتند فراعنه و عمالقه ؟ 59\r\nنكته‌ها : 62\r\n1 - شوكت سليمان عليه السّلام و مرگ او 62\r\n2 - عمالقه كيانند 64\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n3 - فراعنهء مصر 65\r\n4 - اصحاب رسّ ؟ 65\r\nبخش ششم 67\r\nشرح و تفسير : ويژگيهاى آن مرد الهى 67\r\nنكته : 71\r\nاشاراتى به قيام مهدى 71\r\nبخش هفتم 73\r\nشرح و تفسير : آنچه لازم بود ، گفتم ! 74\r\nبخش هشتم 79\r\nشرح و تفسير : همگى آماده جهاد شويد ! 80\r\nنكته‌ها : 83\r\nياران باوفاى امام عليه السّلام 83\r\n1 . عمّار ياسر 83\r\n2 . ابن تيّهان 85\r\n3 . ذو الشهادتين 85\r\n4 . قيس بن سعد بن عباده 86\r\n5 . ابو ايوب انصارى 86\r\n* * * خطبهء 183 89\r\nخطبه در يك نگاه 89\r\nبخش اوّل 91\r\nشرح و تفسير : نقش پيامبران در هدايت امتها 92\r\nبخش دوم 97\r\nشرح و تفسير : هدايت الهى در سايه قرآن 98\r\nنكته‌ها : 103\r\n1 . يكسان بودن حكم خدا در اولين و آخرين 103\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n2 . قرآن ناطق است يا صامت ؟ 106\r\nبخش سوم 107\r\nشرح و تفسير : جايگاه عظيم تقوا 108\r\nبخش چهارم 115\r\nشرح و تفسير : عذاب هولناك قيامت ! 116\r\nبخش پنجم 119\r\nشرح و تفسير : آزمون الهى 120\r\nبخش ششم 127\r\nشرح و تفسير : به همسايگان الهى بپيونديد 127\r\nنكته : 130\r\nطريق سير و سلوك الى اللّه 130\r\n* * * خطبهء 184 133\r\nخطبه در يك نگاه 133\r\nشرح و تفسير : خاموش باش اى روسياه ! 135\r\nنكته : 137\r\nبرج بن مسهر كيست ؟ 137\r\n* * * خطبهء 185 139\r\nخطبه در يك نگاه 139\r\nبخش اوّل 141\r\nشرح و تفسير : اين‌گونه بايد خدا را شناخت 142\r\nبخش دوم 151\r\nشرح و تفسير : ابعاد وجودى پيامبر اسلام صلىّ اللّه عليه و إله 151\r\nبخش سوم 155\r\nشرح و تفسير : قدرت بىنظير او در آفرينش موجودات كوچك و بزرگ 157\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nنكته : 164\r\nزندگى بسيار شگفت‌انگيز مورچه‌ها 164\r\nبخش چهارم 167\r\nشرح و تفسير : نگاهى به موجودات آسمان و زمين بيفكنيد ! 167\r\nنكته : 173\r\nجلوه‌هايى از برهان نظم 173\r\nبخش پنجم 175\r\nشرح و تفسير : به ساختمان ملخ نگاه كن ! 175\r\nنكته : 178\r\nزندگى عجيب ملخها 178\r\nبخش ششم 181\r\nشرح و تفسير : راستى او بزرگ است ! 182\r\nنكته : 187\r\nدرسهايى بزرگ در جمله‌هاى كوتاه 187\r\n* * * خطبهء 186 189\r\nخطبه در يك نگاه 189\r\nبخش اوّل 191\r\nشرح و تفسير : نكات دقيقى دربارهء صفات خدا 192\r\nنكته : 200\r\nچگونگى جمع ضدّين 200\r\nبخش دوم 203\r\nشرح و تفسير : بخش سوم 211\r\nشرح و تفسير 212\r\nبخش ديگرى از اوصاف بىنظير او 212\r\nبخش چهارم 219\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nشرح و تفسير : باز هم اوصاف مهم ديگرى از اوصاف جمال و جلالش 220\r\nبخش پنجم 227\r\nشرح و تفسير : حتى قادر به خلق پشه‌اى نيستند ! 228\r\nنكته‌ها : 230\r\n1 . معاد جسمانى و اعادهء معدوم 230\r\n2 . آفرينش شگفت پشه‌ها ! 232\r\nبخش ششم 235\r\nشرح و تفسير : من نكردم خلق تا سودى كنم ! 236\r\nنكته : 239\r\nآيا زمانى بود كه مخلوقى نباشد ؟ 239\r\nبخش هفتم 243\r\nشرح و تفسير : تداوم خلقت و فنا 244\r\n* * * خطبهء 187 247\r\nخطبه در يك نگاه 247\r\nبخش اوّل 249\r\nشرح و تفسير : حوادث وحشتناكى در پيش است ! 250\r\nنكته : 255\r\nحوادث سخت و دردناك آخر الزمان 255\r\nبخش دوم 257\r\nشرح و تفسير : دستورهايى براى نجات از فتنه 257\r\nنكته : 260\r\nكنار رفتن از برابر امواج فتنه‌ها 260\r\n* * * خطبهء 188 261\r\nخطبه در يك نگاه 261\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبخش اوّل 263\r\nشرح و تفسير : توصيه به تقوا و شكر 263\r\nبخش دوم 267\r\nشرح و تفسير : بهترين واعظ ! 268\r\nنكته : 271\r\nمرگ را فراموش نكنيد 271\r\nبخش سوّم 273\r\nشرح و تفسير : راه نجات 273\r\n* * * خطبهء 189 277\r\nخطبه در يك نگاه 277\r\nبخش اوّل 279\r\nشرح و تفسير : ايمان‌هاى پايدار و ناپايدار 279\r\nنكته‌ها : 281\r\nعوامل پايدارى ايمان 281\r\nبخش دوم 283\r\nشرح و تفسير : هرچه مىخواهيد بپرسيد 284\r\nنكته : 290\r\nنقش هجرت در اسلام 290\r\n* * * خطبهء 190 293\r\nخطبه در يك نگاه 293\r\nبخش اوّل 295\r\nشرح و تفسير : پيامبر رحمت و جهاد 295\r\nبخش دوم 299\r\nشرح و تفسير : مشكلاتى كه در پيش رو داريد ! 299\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبخش سوم 303\r\nشرح و تفسير : اهوال محشر ! 304\r\nبخش چهارم 311\r\nشرح و تفسير : آمادهء سفر آخرت باشيد 311\r\nبخش پنجم 315\r\nشرح و تفسير : هركارى وقتى دارد ! 315\r\nنكته : 317\r\nقيامهاى نابهنگام 317\r\n* * * خطبهء 191 319\r\nخطبه در يك نگاه 319\r\nبخش اوّل 321\r\nشرح و تفسير : خلقت بديع خداوند 322\r\nبخش دوم 329\r\nشرح و تفسير : تقوا بهترين پناهگاه در دنيا و چراغ راه در قيامت است 330\r\nبخش سوم 335\r\nشرح و تفسير : نداى بيدارگر تقوا را بشنويد 336\r\nبخش چهارم 343\r\nشرح و تفسير : سرنوشت دنيا و دنياپرستان 344\r\n* * * خطبهء 192 351\r\nخطبه در يك نگاه 352\r\nبخش اوّل 355\r\nشرح و تفسير : شيطان بنيانگذار اساس تعصب ! 356\r\nبخش دوم 361\r\nشرح و تفسير : از سرنوشت ابليس عبرت بگيريد ! 362\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنكته‌ها : 365\r\n1 - مسئلهء حبط اعمال 365\r\n2 - آيا ابليس فرشته بود ؟ 366\r\n3 - تكبّر ابليس سرچشمه كفر او شد ! 367\r\n4 - يكسان بودن حكم خدا دربارهء همگان 368\r\nبخش سوم 369\r\nشرح و تفسير : او خطرناك‌ترين دشمن شماست 370\r\nبخش چهارم 379\r\nشرح و تفسير : مانند شيطان و قابيل نباشيد 380\r\nبخش پنجم 387\r\nشرح و تفسير : از بزرگان متكبر خود پيروى نكنيد 389\r\nنكته : 398\r\nرابطهء تكبّر و تعصّب 398\r\nبخش ششم 401\r\nشرح و تفسير : تكبر براى هيچ‌كس روا نيست 402\r\nنكته : 407\r\nرفع يك اشتباه 407\r\nبخش هفتم 409\r\nشرح و تفسير : درس ديگرى از داستان موسى بن عمران 410\r\nبخش هشتم 415\r\nشرح و تفسير : چرا زندگى انبيا ساده بود ؟ 416\r\nبخش نهم : 419\r\nشرح و تفسير : درس عجيب ديگرى از خانهء خدا 420\r\nبخش دهم 427\r\nشرح و تفسير : چرا كعبه در ميان باغهاى سرسبز نيست ؟ 428\r\nنكته : 432\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n« أفضل الأعمال أحمزها » ! 432\r\nبخش يازدهم 435\r\nشرح و تفسير : هيچ‌كس از كبر و غرور در امان نيست 436\r\nنكته : 441\r\nفلسفهء عبادات 441\r\nبخش دوازدهم 443\r\nشرح و تفسير : تعصب بىدليل 444\r\nبخش سيزدهم 447\r\nشرح و تفسير : جاى تعصب اينجاست ! 448\r\nنكته : 451\r\nتعصّبهاى منفى و مثبت 451\r\nبخش چهاردهم 453\r\nشرح و تفسير : از سرگذشت پيشينيان عبرت بگيريد 454\r\nبخش پانزدهم 457\r\nشرح و تفسير : عوامل پيروزى مؤمنان پيشين 458\r\nبخش شانزدهم 461\r\nشرح و تفسير : اتحاد و پراكندگى ، مهم‌ترين عامل پيروزى و شكست 462\r\nبخش هفدهم 465\r\nشرح و تفسير : از سرنوشت فرزندان اسماعيل و اسحاق عبرت بگيريد ! 466\r\nنكته : 470\r\nقطره‌ها و دريا ! 470\r\nبخش هيجدهم 473\r\nشرح و تفسير : اسلام به شما قدرت و عظمت داد 474\r\nبخش نوزدهم 477\r\nآينده تاريكى در انتظار شماست ! 478\r\nشرح و تفسير : از تعصّب و تفرقه بپرهيزيد 479\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبخش بيستم 487\r\nشرح و تفسير : من مأمور به مبارزه با فاسدان و مفسدانم 487\r\nنكته : 490\r\nذو الثدية كيست ؟ 490\r\nبخش بيست و يكم 495\r\nشرح و تفسير : پرورش در آغوش پيامبر 497\r\nنكته‌ها : 504\r\n1 - رابطهء بسيار نزديك على عليه السّلام با پيامبر صلّى اللّه عليه و إله 504\r\n2 - داستان غار حرا 505\r\n3 - برنامهء ويژهء پيامبر صلّى اللّه عليه و إله قبل از بعثت 506\r\nبخش بيست و دوم 509\r\nشرح و تفسير : معجزهء حركت درخت 512\r\nنكته‌ها : 517\r\n1 - معجزهء شجره در روايات اسلامى 517\r\n2 - فرق ميان سحر و معجزه 518\r\nبخش بيست و سوم 521\r\nشرح و تفسير : من از اين گروهم ! 521\r\nخطبهء 193 527\r\nخطبه در يك نگاه 528\r\nپاسخ به يك سؤال 529\r\nبخش اوّل 531\r\nشرح و تفسير : صفات والاى پرهيزكاران 532\r\nنكته : 548\r\nمحورهاى اين بخش از خطبه 548\r\nبخش دوم 550\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nشرح و تفسير : برنامه شبانه پرهيزكاران 551\r\nنكته : 554\r\nبخش سوم 557\r\nشرح و تفسير : برنامه روزانه پرهيزكاران 558\r\nنكته : 562\r\nآنها نقّادان عمل خويشند 562\r\nبخش چهارم 565\r\nشرح و تفسير : دوازده وصف ديگر 566\r\nبخش پنجم 577\r\nشرح و تفسير : نه وصف مهم ديگر 578\r\nسرنوشت همّام پس از شنيدن اين خطبهء تكان‌دهنده 591\r\nنكته : 594\r\nنگاه ديگرى به خطبهء همّام 594\r\n* * * خطبهء 194 597\r\nخطبه در يك نگاه 597\r\nبخش اوّل 599\r\nشرح و تفسير : مشكلات عظيم رسالت 599\r\nبخش دوم 605\r\nشرح و تفسير : خطر منافقان ! 606\r\nبخش سوم 613\r\nشرح و تفسير : برنامه‌ريزى دقيق منافقان ! 614\r\nنكته : 616\r\nنفاق و منافقان در طول تاريخ 616\r\n* * * خطبهء 195 621\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nخطبه در يك نگاه 621\r\nبخش اوّل 623\r\nشرح و تفسير : قيام پيامبر در شرايط بسيار سخت 624\r\nبخش دوم 629\r\nشرح و تفسير : خوان نعمت بىدريغش همه‌جا گسترده است 630\r\nبخش سوم 637\r\nشرح و تفسير : دورنماى هول‌انگيز قيامت 638\r\n* * * خطبهء 196 645\r\nخطبه در يك نگاه 645\r\nبخش اوّل 647\r\nشرح و تفسير : درياى هولناك دنيا 648\r\nبخش دوم 651\r\nشرح و تفسير : تا فرصت باقى است كارى كنيد 651\r\n* * * خطبهء 197 653\r\nخطبه در يك نگاه 653\r\nبخش اوّل 655\r\nشرح و تفسير : پيوسته گوش بر فرمان بودم ! 655\r\nبخش دوّم 659\r\nشرح و تفسير : چه‌كسى از من سزاوارتر است 660\r\nحوادث دردناك هنگام رحلت پيامبر صلّى اللّه عليه و إله و بعد از آن 665\r\n* * * خطبهء 198 669\r\nخطبه در يك نگاه 670\r\nبخش اوّل 671\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nشرح و تفسير : احاطهء علمى پروردگار 671\r\nبخش دوّم 675\r\nشرح و تفسير : تقواى الهى سرچشمه تمام خوشبختيها 677\r\nبخش سوم 685\r\nشرح و تفسير : ارزش والاى اسلام 686\r\nبخش چهارم 697\r\nشرح و تفسير : ظهور اسلام همچون بهاران بود 698\r\nپاسخ به يك سؤال مهم 700\r\nنكته : 701\r\nآرى او بهار بود ! 701\r\nبخش پنجم 703\r\nشرح و تفسير : ويژگىهاى مهم قرآن 705\r\nنكته‌ها : 715\r\n1 - عظمت قرآن از ديدگاه امير مؤمنان عليه السّلام 715\r\n2 - دانشمندان بيگانه و قرآن 718\r\n* * * خطبهء 199 721\r\nخطبه در يك نگاه 721\r\nبخش اوّل 723\r\nشرح و تفسير : اهميّت فوق العاده نماز 724\r\nنكته : 730\r\nنقش نماز در تربيت انسان 730\r\nبخش دوم 733\r\nشرح و تفسير : بركات زكات 733\r\nنكته : 736\r\nزكات ركن مهم جامعه اسلامى 736\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبخش سوم 739\r\nشرح و تفسير : اهميّت اداى امانت 739\r\nنكته‌ها : 742\r\n1 - دو مطلب مهم و پيچيده 742\r\n2 - مهمترين نشانهء ايمان 744\r\nبخش چهارم 747\r\nشرح و تفسير : در خلوت و جلوت با شماست 747\r\n* * * خطبهء 200 751\r\nخطبه در يك نگاه 751\r\nشرح و تفسير : سياستهاى او آميخته با گناه است 753\r\nنكته : 756\r\nسياست انسانى و سياست شيطانى 756\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ ادامهء خطبه‌هاى امام امير مؤمنان عليه السلام 
  ]\r\n\r\nخطبهء 181 « 1 » و من كلام له عليه السّلام\r\nو قد أرسل رجلا من أصحابه ، يعلم له علم أحوال قوم من جند الكوفة ، قد همّوا باللّحاق بالخوارج ، و كانوا على خوف منه عليه السّلام ، فلمّا عاد إليه الرّجل قال له : « أ أمنوا فقطنوا « 2 » ، أم جبنوا فظعنوا « 3 » ؟ » فقال الرّجل : بل ظعنوا يا أمير المؤمنين . فقال عليه السّلام : از سخنان امام عليه السّلام است امام عليه السّلام يكى از ياران خود را فرستاد تا از وضع گروهى از سپاه كوفه كه تصميم داشتند\r\n\r\n\r\n","description":"","footnote":"\r\n( 1 ) . سند خطبه :\r\nبا توجه به ارتباط و پيوند اين خطبه با خطبهء 44 ، صاحب مصادر اسناد آن را ذيل خطبهء 44 آورده است . او مىگويد :\r\nافراد متعددى كه قبل از سيّد رضى بوده‌اند داستان اين گروه را در كتاب‌هاى خود آورده‌اند ، از جمله طبرى مورخ معروف در تاريخ خود در حوادث سال 38 هجرى و ثقفى در كتاب الغارات و بلاذرى در انساب الاشراف . گروه ديگرى نيز مانند ابن عساكر در تاريخ دمشق و ابو الفرج اصفهانى در الأغانى در شرح حال مثقلة بن هبيرة آن را ذكر كرده‌اند . ( مصادر نهج البلاغه ، جلد 1 ، صفحهء 451 - 452 و جلد 2 ، صفحهء 441 ) .\r\n( 2 ) . « قطنوا » از ريشهء « قطون » بر وزن « فنون » به معناى اقامت گزيدن و توطّن كردن است .\r\n( 3 ) . « ظعنوا » از ريشهء « ظعن » بر وزن « رهن » نقطهء مقابل قطون و به معناى كوچ كردن است .\r\n","page_name":" 17 ","page_number":17},
  {"content":"\r\n\r\nبه سبب ترس از او به گروه خوارج بپيوندند ، اطّلاعى كسب كند . پس‌از بازگشت ، امام عليه السّلام از او پرسيد آيا احساس امنيت كردند و ماندند يا ترسيدند و كوچ كردند ؟ عرض كرد : اى امير مؤمنان ترسيدند و كوچ كردند . در اينجا امام عليه السّلام سخن زير را ايراد فرمود :\r\n\r\nخطبه در يك نگاه\r\nبراى آگاهى از اشاراتى كه در اين گفتار امام عليه السّلام آمده لازم است شأن ورود آن را قبلا بدانيم .\r\nماجرا چنين بود كه مردى به نام « خرّيت بن راشد » از قبيله « بنى ناجيه » بعد از ماجراى حكمين با سى نفر ( و طبق روايت طبرى سيصد نفر ) از يارانش نزد امام عليه السّلام آمد و با جسارت خاصى به حضرت عرض كرد : « و اللّه يا علىّ لا أطيع أمرك و لا أصلّى خلفك و إنّى غدا مفارقك ؛ به خدا سوگند اى على من فرمان تو را اطاعت نمىكنم و پشت سرت نماز نمىخوانم و فردا از تو جدا خواهم شد » .\r\nامام عليه السّلام به او فرمود : « ثكلتك أمّك إذا تعصى ربّك و تنكث عهدك و لا تضرّ إلّا نفسك ؛ مادرت به عزايت بنشيند ! با اين كار معصيت خدا مىكنى و پيمان خويش را مىشكنى و تنها به خويشتن ضرر مىزنى » . بگو ببينم چرا اين كار را مىكنى ؟ عرض كرد :\r\nبراى اينكه افراد را به حكميت دربارهء كتاب خدا پذيرفتى و در برابر حق ضعف نشان دادى ، هنگامى كه به پيروزى نزديك بودى ، به همين دليل من از تو جدا مىشوم .\r\nفرمود : بيا تا من نكته‌هايى از كتاب خدا را به تو بياموزم و دربارهء سنّت پيامبر صلّى اللّه عليه و إله با تو سخن بگويم و امورى از حق را براى تو بگشايم كه من از آن آگاه‌ترم شايد آنچه را اكنون انكار مىكنى بپذيرى و از آنچه آگاه نيستى آگاه شوى .\r\nاو گفت : ( اكنون آمادگى ندارم ) من نزد تو خواهم آمد . فرمود : مراقب باش شيطان تو را فريب ندهد و جهل و نادانى تو را سبك‌سر نسازد . به خدا سوگند اگر به سخن من گوش فرا\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدهى تو را به راه راست هدايت مىكنم . « 1 »\r\nاين مرد سبك مغز تصميم گرفت با قوم خود به خوارج بپيوندد و به سرنوشت شوم آنها گرفتار شود . و به دنبال همين ماجرا بود كه امام عليه السّلام يكى از ياران خود را براى تحقيق حال به دنبال او فرستاد شايد از تصميم زشت خود منصرف شده باشد ؛ ولى چيزى نگذشت كه فرستادهء امام عليه السّلام خبر آورد كه او با يارانش كوفه را به سوى خوارج ترك كرده‌اند .\r\n* * *\r\n\r\n\r\n","description":"","footnote":"\r\n( 1 ) . تاريخ طبرى ، جلد 4 ، صفحهء 76 به بعد با تلخيص و شرح ابن ابى الحديد ، جلد 3 ، صفحهء 128 . در اين باره شرح بيشترى در ذيل خطبهء 44 آورده‌ايم .\r\n","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\nبعدا لهم  « كَما بَعِدَتْ ثَمُودُ »  ! أما لو أشرعت الأسنّة إليهم ، و صبّت السّيوف على هاماتهم ، لقد ندموا على ما كان منهم . إنّ الشّيطان اليوم قد استفلّهم ، و هو غدا متبرّىء منهم ، و متخلّ عنهم . فحسبهم بخروجهم من الهدى ، و ارتكاسهم فى الضّلال و العمى ، و صدّهم عن الحقّ ، و جماحهم في التّيه .\r\n\r\nترجمه\r\n( اين فراريان ) از رحمت خدا به دور باشند همانگونه كه قوم ثمود از رحمتش دور شدند ، آگاه باشيد آنها ( افراد غافل و بىخبرى هستند كه ) اگر نوك نيزه‌ها به سوى آنان متوجه شود و شمشيرها بر فرقشان ببارد از گذشتهء خود پشيمان خواهند شد ( آرى ! ) شيطان امروز از آنها درخواست تفرقه و جدايى كرده ؛ ولى فرداى قيامت از آنها بيزارى مىجويد و خود را كنار خواهد كشيد . آنها را همين بس كه از طريق هدايت خارج شدند و به گمراهى و كورى بازگشتند . راه حق را سدّ كردند و در وادى جهل و ضلالت گام نهادند .\r\n\r\nشرح و تفسير سرنوشت خرده‌گيران لجوج\r\nهمانگونه كه در شأن ورود اين كلام گذشت ، سخن از گروه كوچك نادان و متعصّبى است كه به امام عليه السّلام خرده مىگرفتند كه چرا به حكميّت در برابر قرآن تن دادى ؟ ! حال آنكه آنها و امثالشان بودند كه براى پذيرش اين امر در ماجراى صفين امام را تحت فشار قرار دادند و بدتر از آن اينكه به دنبال اين اعتراض از امام عليه السّلام كه كانون هدايت بود بريدند و\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبه خوارج ، سرچشمهء تعصّب و ضلالت پيوستند .\r\nامام عليه السّلام در اين سخن عوامل بدبختى و تيره‌روزى اين گروه گمراه را تشريح مىكند تا ديگران در اين دام نيفتند ، مىفرمايد : « از رحمت خدا به دور باشند همانگونه كه قوم ثمود از رحمتش دور شدند » ؛ ( بعدا « 1 » لهم  « كَما بَعِدَتْ ثَمُودُ »  ! ) .\r\nاين تعبير ممكن است اشاره به همان تعبيرى باشد كه در قرآن مجيد دربارهء قوم ثمود آمده ، مىفرمايد :  « أَلا بُعْداً لِمَدْيَنَ كَما بَعِدَتْ ثَمُودُ »  « 2 » كه نفرينى است براى قوم سركش و بت‌پرست شعيب و نيز مىتواند اشاره به جهات مشتركى باشد كه بين اين قوم گمراه و قوم شعيب و قوم صالح وجود داشت ؛ آنها مردم بسيار متكبّر و خودخواه و لجوجى بودند كه داستانشان در قرآن مجيد در سوره‌هاى متعدد از جمله سورهء هود آمده است .\r\nسپس مىافزايد : « آگاه باشيد آنها ( افراد غافل و بىخبرى هستند كه ) اگر نوك نيزه‌ها به سوى آنان متوجه شود و شمشيرها بر فرقشان ببارد از گذشتهء خود پشيمان خواهند شد ( آرى ! ) شيطان امروز از آنها درخواست تفرقه و جدايى كرده ، ولى فرداى قيامت از آنها بيزارى مىجويد و خود را كنار خواهد كشيد » ؛ ( أما لو أشرعت « 3 » الأسنّة إليهم ، و صبّت السّيوف على هاماتهم « 4 » ، لقد ندموا على ما كان منهم . إنّ الشّيطان اليوم قد استفلّهم « 5 » ، و هو غدا متبرّىء منهم ، و متخلّ عنهم ) .\r\nاين سخن در حقيقت اشاره به همان چيزى است كه در قرآن مجيد بارها دربارهء طاغيان غافل آمده است كه وقتى سوار كشتى مىشوند و ميان امواج خروشان دريا گرفتار\r\n\r\n\r\n","description":"","footnote":"\r\n( 1 ) . « بعدا » مفعول مطلق براى فعل محذوف و براى تأكيد آمده است و در تقدير چنين است : « أبعدهم اللّه بعدا » .\r\n( 2 ) . هود ، آيهء 95 .\r\n( 3 ) . « أشرعت » از مادهء « شرع » در اصل به معناى رفتن به آبگاه يا گشودن راهى به سوى آب است و هرگاه اين واژه در مورد « رماح » ( نيزه‌ها ) رود به معناى متوجّه ساختن و نشانه‌گيرى كردن است .\r\n( 4 ) . « هامات » جمع « هام » به معناى سر است .\r\n( 5 ) . « استفلّ » از ريشهء « فلّ » بر وزن « شلّ » به معناى شكسته يا پراكنده شدن است .\r\n","page_name":" 22 ","page_number":22},
  {"content":"\r\n\r\nمىگردند پرده‌هاى غفلتشان كنار مىرود و به خدا متوجّه مىشوند ولى هنگامى كه به ساحل نجات مىرسند باز در همان خواب غفلت فرومىروند . « 1 »\r\nنيز اشاره به چيزى است كه قرآن كرارا بيان فرموده كه در روز قيامت شيطان « 2 » و پيشوايان گمراه « 3 » از پيروان خود بيزارى مىجويند .\r\nو در ادامهء اين سخن مىفرمايد : « آنها را همين بس كه از طريق هدايت خارج شدند و به گمراهى و كورى بازگشتند . راه حق را سدّ كردند و در وادى جهل و ضلالت گام نهادند » ( فحسبهم بخروجهم من الهدى ، و ارتكاسهم « 4 » في الضّلال و العمى ، و صدّهم عن الحقّ ، و جماحهم « 5 » في التّيه ) .\r\nاشاره به اينكه نتيجهء آن لجاجت و خيره‌سرى سرگردانى در وادى ضلالت و دور شدن از مسير هدايت است و اين عاقبت شومى است كه هرانسان لجوج و خيره‌سر و جاهل و بىخبر براى خود فراهم مىسازد .\r\nقابل توجه است كه از اين كلام و از مقدّمهء تاريخى كه براى آن ذكر شد به خوبى استفاده مىشود كه امام حتّى نسبت به افراد لجوج و متعصّب و بدزبان نيز مهربان بود و تا مىتوانست در اصلاح آنان مىكوشيد و هرگاه مواعظ سودمند ، مؤثّر واقع نمىشد آن‌ها را با سخنانى كمى خشن‌تر سرزنش مىكرد و سرانجام كارشان را در دنيا و آخرت به آنان نشان مىداد شايد به راه حق بازگردند .\r\n* * *\r\n\r\n\r\n","description":"","footnote":"\r\n( 1 ) . عنكبوت ، آيهء 65 .\r\n( 2 ) . حشر ، آيهء 16 .\r\n( 3 ) . بقره ، آيات 166 - 167 .\r\n( 4 ) . « ارتكاس » از ريشهء « ركس » بر وزن « مكث » به معناى وارونه شدن و برگشتن چيزى است .\r\n( 5 ) . « جماح » و « جموح » به معناى سركشى و چموشى است .\r\n","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nخطبهء 182 « 1 » و من خطبة له عليه السّلام\r\nروي عن نوف البكّالي قال : خطبنا بهذه الخطبة أمير المؤمنين عليّ عليه السّلام بالكوفة و هو قائم على حجارة ، نصبها له جعدة « 2 » بن هبيرة المخزومي ، و عليه مدرعة « 3 » من صوف و حمائل سيفه ليف ، و فى رجليه نعلان من ليف ، و كأن جبينه ثفنة « 4 » بعير . فقال عليه السّلام :\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه آخرين خطبه‌اى است كه امير مؤمنان على عليه السّلام ايستاده آن را بيان فرمود ، ( و يك هفته بعد از آن شهيد شد ) زمخشرى در كتاب ربيع الابرار بخشى از آن را آورده است و ابو شاكر ليثى نيز در عيون الحكم و المواعظ بخشى از آن را آورده و ابن اثير در نهايه لغات مهمّى از آن را تفسير كرده و از تفاوتهايى كه در كلمات اين جمع نسبت به نقل نهج البلاغه ديده مىشود چنين برمىآيد كه آنها اين خطبه را از مصادر ديگرى غير از نهج البلاغه گرفته‌اند . ( مصادر نهج البلاغه ، جلد 2 ، صفحهء 451 )\r\n( 2 ) . جعدة بن هبيرة المخزومى خواهرزادهء امير مؤمنان عليه السّلام ( مادرش ام هانى خواهر حضرت و دختر ابو طالب است ) مردى شجاع ، دانشمند و نيرومند بود . عصر پيامبر صلّى اللّه عليه و إله را درك كرد و از سوى على عليه السّلام به فرماندارى خراسان منصوب شد . ( اسد الغابة ، جلد 1 ، صفحهء 285 )\r\n( 3 ) . « مدرعة » به معناى « جبّه » ( لباس شبيه پالتو ) ، از ريشهء « درع » به معناى زره و پيراهن گرفته شده .\r\n( 4 ) . « ثفنة » در اصل به معناى قسمتهايى از بدن شتر است كه روى زمين قرار مىگيرد و خشن مىشود كه در فارسى به آن پينه مىگويند .\r\n","page_name":" 25 ","page_number":25},
  {"content":"\r\n\r\nاز خطبه‌هاى امام عليه السّلام است\r\nاز « نوف بكّالى » نقل شده كه امير مؤمنان على عليه السّلام در كوفه روى قطعه‌اى سنگ ، كه « جعدة بن هبيرهء مخزومى » نصب كرده بود ايستاد درحالىكه پيراهنى خشن از پشم بر تن داشت و شمشيرش را با بندى از ليف خرما حمايل كرده بود و در پاهايش كفشى از ليف خرما بود و پيشانىاش از اثر سجده ، پينه بسته بود ، و اين خطبه را ايراد كرد .\r\n\r\nخطبه در يك نگاه\r\nاز پايان اين خطبه استفاده مىشود كه امام عليه السّلام آن را يك هفته قبل از شهادتش ايراد فرموده و هدفش از ايراد آن آماده ساختن مردم براى جهاد با معاويه و غارتگران شام بوده مردم دعوتش را اجابت كردند و هزاران هزار نفر براى جهاد با ستمگران آماده شدند ؛ ولى افسوس . . .\r\nامام عليه السّلام در اين خطبه براى آماده ساختن روح و جان مردم جهت مبارزهء با دشمنان ستمگر به بيان چند نكتهء مهم مىپردازد . در بخش اوّل و دوم و سوم اين خطبه سخن از حمد و سپاس خداوند به ميان آمده و همچنين ، صفات جمال و جلال او ، سپس يگانگى ذات مقدّس و علم بىپايان خدا به همهء ذرّات وجود بيان شده و به اينكه ذات و وصف او برتر از آن است كه در فكر و انديشهء ما بگنجد و حتّى ملائكهء مقرّبين نيز قادر بر اين امر نيستند اشاره شده است .\r\nحضرت در بخش چهارم تقوا و پاكدامنى و زهد در دنيا را وصف مىكند و نمونه‌هايى از زندگى پيامبران بزرگ پيشين را مانند حضرت سليمان بيان مىدارد كه با آن همه امكانات ، زهد در دنيا را فراموش نكردند .\r\nدر بخش پنجم سرنوشت شوم گردنكشان جهان ؛ مانند فراعنه و عمالقه و اصحاب الرّس بيان شده كه پيامبران الهى را كشتند و براى خاموش كردن نور خداوند تلاش كردند اما چيزى نگذشت كه فرمان مرگ آنها صادر شد و از صفحهء روزگار محو شدند .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nدر بخش ششم اشارهء سربسته‌اى به ظهور حضرت مهدى عليه السّلام و تشكيل حكومت عدل الهى در سراسر جهان و بخشى از صفات و فضايل او مىكند .\r\nدر بخش هفتم باز هم به موعظه و نصيحت مردم مىپردازد و از بىوفايى و بىاعتبارى دنيا سخن مىگويد و از شهيدان صفّين كه به فيض عظيم شهادت رسيدند ياد مىكند و از عده‌اى از آنان ، همچون عمار ياسر ، ابن تيّهان و خزيمهء ذو الشهادتين نام مىبرد و در فراغ آنها سخت مىگريد و آنها را اين‌گونه مىستايد كه گروهى فرمان‌بردار بودند ، سنّت پيامبر را زنده كردند و بدعت را ميراندند و همواره آمادهء جهاد بودند .\r\nدر هشتمين بخش با صداى رسا فرمان جهاد را صادر مىكند و از همگان به شركت در اين ميدان دعوت مىفرمايد .\r\n* * *\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nبخش اوّل\r\nالحمد للّه الّذي إليه مصائر الخلق ، و عواقب الأمر . نحمده على عظيم إحسانه ، و نيّر برهانه ، و نوامى فضله و امتنانه ، حمدا يكون لحقّه قضاء ، و لشكره أداء ، و إلى ثوابه مقرّبا ، و لحسن مزيده موجبا . و نستعين به استعانة راج لفضله ، مؤمّل لنفعه ، واثق بدفعه ، معترف له بالطّول ، مذعن له بالعمل و القول . و نؤمن به إيمان من رجاه موقنا ، و أناب إليه مؤمنا ، و خنع له مذعنا ، و أخلص له موحّدا ، و عظّمه ممجّدا ، و لاذ به راغبا مجتهدا .\r\n\r\nترجمه\r\nحمد و سپاس مخصوص خداوندى است كه سرانجام مخلوقات و عواقب امور به او منتهى مىگردد . او را بر احسان عظيم و برهان روشن و فضل و نعمت فزاينده‌اش سپاس مىگوييم ؛ سپاسى كه آنچه را شايستهء حق اوست ادا كند و آنچه درخور شكر اوست انجام دهد و ما را به ثوابش نزديك سازد و موجب فزونى نعمتش گردد . و از او استعانت مىجوييم استعانت كسى كه به فضل پروردگار اميدوار است و به سودش آرزومند و به دفع زيان‌ها مطمئن و به نعمتش معترف و كردار و رفتار به او اذعان دارد . به او ايمان داريم ، ايمان كسى كه با يقين كامل به او اميدوار است و با اعتقاد خالص به او توجه دارد ، ايمان كسى كه در برابر او خاضع و با خلوص نيّت به توحيد او عقيده‌مند است . با تمجيد فراوان به بزرگداشت او مىپردازد و با رغبت و كوشش به او پناهنده مىشود .\r\n\r\nشرح و تفسير آنچه شايسته شكر اوست\r\nپيش از شروع در تفسير خطبه لازم است اشاره‌اى به شخصيت « نوف بكالى » كه راوى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاصلى اين خطبه است داشته باشيم . در اينكه او از دوستان على عليه السّلام و به قولى دربان آن حضرت بود گفت‌وگويى نيست . بعضى معتقدند كه از طايفهء حمير در يمن بوده و بعضى او را از طايفهء همدان مىدانند و در ضبط نام او نيز گفت‌وگوست : بعضى بكّال ( بر وزن فعّال ) و بعضى بكال ( بر وزن كتاب ) و بعضى بكال ( بر وزن طواف ) خوانده‌اند . به‌هرحال او مردى پاكدل ، باايمان و وفادار بود .\r\n* * * امام عليه السّلام در اين بخش از خطبه براى آماده ساختن دلهاى مخاطبان و زدودن زنگار غفلت از آنان ، نخست به سراغ حمد و شكر پروردگار مىرود و بعد از ذات مقدّسش استعانت مىجويد و سپس ايمان قاطع خود را به او ابراز مىدارد .\r\nدر قسمت حمد و سپاس مىفرمايد : « حمد و سپاس مخصوص خداوندى است كه سرانجام مخلوقات و عواقب امور به او منتهى مىگردد » ؛ ( الحمد للّه الّذي إليه مصائر « 1 » الخلق ، و عواقب الأمر ) .\r\nآرى آغاز خلقت از اوست و عاقبت هم از آن اوست ، همهء موجودات اين جهان از فيض وجود او سرچشمه گرفته و سرانجام به سوى او بازمىگردند ، كه اين اشاره‌اى است به مسئلهء معاد و رستاخيز .\r\nدر اين جمله سخن از مبدئى بود كه او را سپاس مىگوييم ؛ ولى اين حمد و سپاس براى چيست ؟ مىفرمايد : « او را بر احسان عظيم و برهان روشن و فضل و نعمت فزاينده‌اش سپاس مىگوييم » ؛ ( نحمده على عظيم إحسانه ، و نيّر برهانه ، و نوامي « 2 » فضله و امتنانه ) .\r\nتعبير به « عظيم إحسان » ممكن است اشاره به نعمت ايمان و عقيدهء خالصانه به پروردگار باشد ( به قرينهء « نيّر برهانه » كه اشاره به دلايل آشكار است ) و ممكن است اشاره\r\n\r\n\r\n","description":"","footnote":"\r\n( 1 ) . « مصائر » جمع « مصير » به معناى محل بازگشت است .\r\n( 2 ) . « نوامى » جمع « نامية » از ريشهء « نموّ » گرفته شده و به معناى چيزى است كه داراى نمو و رويش است .\r\n","page_name":" 30 ","page_number":30},
  {"content":"\r\n\r\nبه نعمت حيات و آفرينش باشد كه بزرگترين نعمت خداست ؛ ولى تفسير اول مناسب است .\r\nجملهء « و نوامي فضله و امتنانه » اشاره به تكامل انسان در جنبه‌هاى مادى و معنوى است كه از نعمتهاى فزايندهء خدا سرچشمه مىگيرد .\r\nآن‌گاه به بيان كيفيت اين حمد و سپاس پرداخته ، مىفرمايد : « سپاسى كه آنچه شايستهء حق اوست انجام دهد و آنچه درخور شكر اوست ادا كند و به ثوابش نزديك سازد . و موجب افزونى نعمتش گردد » ؛ ( حمدا يكون لحقّه قضاء ، و لشكره أداء ، و إلى ثوابه مقرّبا ، و لحسن مزيده موجبا ) .\r\nبديهى است هيچ‌كس نمىتواند حق شكر و سپاس خدا را ادا كند ، حتى همهء انبيا و اوليا و فرشتگان مقرّب از اين كار عاجزند ، بنابراين منظور اداى همان چيزى است كه در توان آدمى است كه موجب پاداش الهى و مزيد نعمت او مىشود .\r\nبه اين ترتيب امام عليه السّلام در اين چند جملهء حساب شده از يك طرف اشاره به صفات خداوند بخشندهء نعمت مىكند و از طرف ديگر اشاره‌اى به اصول نعمتهاى گوناگون او و از سوى سوم كيفيت حمد و شكر را بيان مىفرمايد ، و مجموعهء كاملى در اين زمينه ارائه مىدهد .\r\nبعد از حمد - همانگونه كه در سورهء « حمد » نيز شبيه آن آمده - به سراغ استعانت جستن از پروردگار مىرود و مىفرمايد : « و از او استعانت مىجوييم ، استعانت كسى كه به فضل پروردگار اميدوار است و به سودش آرزومند و به دفع زيانها مطمئن و به نعمتش معترف و باكردار و گفتار به او اذعان دارد » ؛ ( و نستعين به استعانة راج لفضله ، مؤمّل لنفعه ، واثق بدفعه ، معترف له بالطّول « 1 » ، مذعن « 2 » له بالعمل و القول ) .\r\n\r\n\r\n","description":"","footnote":"\r\n( 1 ) . « طول » به معناى نعمت و غنا و توان و امكانات آمده است و اصل اين كلمه از طول ، بر وزن « نور » گرفته شده و از آنجا كه توان و قوه و امكانات ضامن بقا و ادامه وجود انسان است واژهء « طول » ، بر وزن « قول » به آن اطلاق شده است . -\r\n( 2 ) . - « مذعن » از ريشهء « اذعان » به معناى تصديق كردن و اطاعت نمودن است .\r\n","page_name":" 31 ","page_number":31},
  {"content":"\r\n\r\nاين تعبيرات پنج‌گانه اشاره به مطالب مختلفى دارد ؛ نخست سخن از اميد به فضل خداوند در امور معنوى است ! سپس اميدوارى در منافع مادى ، و در مرحلهء سوم اطمينان به دفع آفات و مضرات از بندگان و در مرحلهء چهارم در مقام اعتراف به نعمتها برآمدن و بالاخره در مرحلهء پنجم با قول و عمل حق شكر او را ادا كردن .\r\nامام عليه السّلام بعد از بيان حمد شايستهء پروردگار و استعانت جستن كامل از ذرات پاك او به سراغ ابراز ايمان به ذات مقدس پروردگار مىرود ، ايمانى كه همهء امتيازات در آن جمع است و مىفرمايد : « به او ايمان داريم ايمان كسى كه با يقين كامل به او اميدوار است و با اعتقاد خالص به او متوجه شده ، ايمان كسى كه در برابر او خاضع و با خلوص نيّت به توحيد او عقيده‌مند است . با تمجيد فراوان به بزرگداشت او مىپردازد و با رغبت و كوشش به او پناهنده مىشود » ؛ ( و نؤمن به إيمان من رجاه موقنا ، و أناب إليه مؤمنا ، و خنع « 1 » له مذعنا ، و أخلص له موحّدا ، و عظّمه ممجّدا ، و لاذ به راغبا مجتهدا ) .\r\nبديهى است ايمانى كه واجد اين صفات و داراى اين آثار باشد برترين ايمان و محكمترين عقيده است و چنين ايمانى جز با پاكسازى صفحهء دل از زنگار گناه و پرهيز از هواپرستى و تلاش و كوشش در طريق خودسازى و التجاء به درگاه پروردگار حاصل نمىشود .\r\nممكن است اين سؤال براى خوانندگان عزيز پيش آيد كه چرا امام عليه السّلام نخست از حمد و سپاس الهى و سپس استعانت به ذات پاك او سخن مىگويد و در پايان به سراغ ايمان مىرود ، درحالىكه ايمان انگيزهء حمد و استعانت است ؟\r\nپاسخ سؤال اين است ؛ ايمانى كه امام عليه السّلام در اينجا از آن سخن مىگويد ايمان كاملى است كه همهء جهات كمال در آن جمع است و اين بعد از حمد و ثناى الهى و استعانت به ذات پاك او حاصل مىشود . آنچه قبلا براى حمد و استعانت لازم است مراحل ابتدايى ايمان است .\r\n\r\n\r\n","description":"","footnote":"\r\n( 1 ) . « خنع » از ريشهء « خنوع » به معناى خضوع و فروتنى است .\r\n","page_name":" 32 ","page_number":32},
  {"content":"\r\n\r\n\r\nبخش دوم\r\nلم يولد سبحانه فيكون في العزّ مشاركا ، و لم يلد فيكون موروثا هالكا .\r\nو لم يتقدّمه وقت و لا زمان ، و لم يتعاوره زيادة و لا نقصان ، بل ظهر للعقول بما أرانا من علامات التّدبير المتقن ، و القضاء المبرم . فمن شواهد خلقه خلق السّماوات موطّدات بلا عمد ، قائمات بلا سند . دعاهنّ فأجبن طائعات مذعنات ، غير متلكّئات و لا مبطئات ؛ و لو لا إقرارهنّ له بالرّبوبيّة و إذعانهنّ بالطّواعية ، لما جعلهنّ موضعا لعرشه ، و لا مسكنا لملائكته ، و لا مصعدا للكلم الطّيّب و العمل الصّالح من خلقه .\r\n\r\nترجمه\r\nاو از كسى متولد نشده تا همتايى در عزّت و قدرت داشته باشد و فرزندى به دنيا نياورده تا پس از وفاتش وارث او گردد . وقت و زمانى پيش از او نبوده و زيادى و نقصانى بر او عارض نشده است ؛ بلكه به سبب نشانه‌هاى تدبير متقن و نظام محكمى كه به ما ارائه داده عظمتش پيش چشم عقلها آشكار شده است . از شواهد خلقت ( حكيمانه و ) با عظمت او آفرينش آسمانهاى پابرجايى است كه بدون ستون و تكيه‌گاهى برپاست .\r\nخداوند آنها را به قبول فرمان خويش دعوت كرد و آنها با اطاعت و اذعان در برابر او بدون درنگ و سستى دعوتش را پذيرفتند و اگر اقرار آنها به ربوبيت خداوند و اذعانشان به اطاعت او نبود هرگز آنجا را محلّ عرش خود و مسكن فرشتگان ( مقرّب ) و محل بالا رفتن سخنان پاك و اعمال صالح بندگانش قرار نمىداد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nشرح و تفسير اين آسمان باعظمت نشانه‌اى از اوست\r\nامام عليه السّلام در اين بخش از خطبه - در ادامهء شرح اوصاف خداوند كه در آغاز خطبه آمده بود - چنين مىفرمايد : « او از كسى متولد نشده تا همتايى در عزّت و قدرت داشته باشد و فرزندى به دنيا نياورده تا پس از وفاتش وارث او گردد . وقت و زمانى پيش از او نبوده و زيادى و نقصانى بر او عارض نشده است » ؛ ( لم يولد سبحانه فيكون في العزّ مشاركا ، و لم يلد فيكون موروثا هالكا . و لم يتقدّمه وقت و لا زمان ، و لم يتعاوره « 1 » زيادة و لا نقصان ) .\r\nاز جمله قوانينى كه بر جهان ماده و ممكنات حاكم است اين است كه هرگروهى قدم به عرصهء حيات مىگذارد بعد از مدتى جاى خود را به گروه جديدى مىسپارد . فرزندان صفات پدران را به ارث مىبرند و آنها نيز آن صفات را براى فرزندانشان به ارث مىگذارند و چون كه ذات پاك پروردگار ازلى و ابدى است ، نه از كسى تولد يافته تا همتايى داشته باشد و نه كسى از وى متولد شده تا وارث او گردد .\r\nجملهء « و لم يتقدّمه . . . » اشاره به اين است كه او ما فوق زمان است ، زيرا زمان نتيجهء حركت موجودات از نقصان به كمال و از كمال به نقصان است و چون وجود مقدس او عين كمال مطلق است و زيادى و نقصان در او راه ندارد وقت و زمانى نيز براى او تصور نمىشود . « 2 »\r\n\r\n\r\n","description":"","footnote":"\r\n( 1 ) . « يتعاور » از ريشهء « تعاور » به معناى دست‌به‌دست كردن چيزى و به تناوب چيزى را انجام دادن است و در جملهء بالا منظور اين است كه زيادى و نقصان يكى بعد از ديگرى بر ذات مقدس خداوند عارض نمىشود و ذات پاك او در معرض حوادث نيست .\r\n( 2 ) . بعضى از شارحان وقت و زمان را به يك معنا و مترادف دانسته‌اند ؛ ولى بعضى ديگر را به معناى زمان معين گرفته‌اند ؛ اما زمان را داراى مفهوم عامى شمرده‌اند و تفسير دوم صحيح‌تر به نظر مىرسد . قرآن مجيد در سورهء نساء ، آيهء 103 نيز دربارهء نماز مىگويد :  « إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً »  « نماز براى مؤمنان وظيفه ثابت و معينى و ( و داراى وقت خاصى ) است » .\r\n","page_name":" 34 ","page_number":34},
  {"content":"\r\n\r\nچون نفى شبيه و همتا ، وقت و زمان و زياده و نقصان از ذات پاك او ممكن است اين توهّم را به وجود آورد كه نتيجهء آن تعطيل معرفة اللّه است و به بيان ديگر راهى به سوى شناخت او وجود ندارد بلافاصله مىفرمايد : « بلكه به سبب نشانه‌هاى تدبير متقن و نظام محكمى كه به ما ارائه داده عظمتش نزد چشم عقلها آشكار شده است » ؛ ( بل ظهر للعقول بما أرانا من علامات التّدبير المتقن ، و القضاء المبرم ) .\r\nاشاره به اين كه گرچه كنه ذات خداوند از دسترس عقول بشر خارج است ؛ ولى اثبات اصل وجود او از طريق مطالعه در نظام آفرينش و تدبير بسيار حكيمانه‌اى كه بر آن حاكم است كاملا ممكن است . اين همان چيزى است كه در روايات ديگر اسلامى نيز به آن اشاره شده كه دربارهء كنه ذات خدا نينديشيد ، بلكه دربارهء آثار قدرت و عظمت و علم او در جهان انديشه كنيد و اين همان چيزى است كه قرآن مجيد پايهء خداشناسى را بر آن قرار داده و صاحبان انديشه و « اولو الالباب » را به تفكر در آن در همه حال دعوت مىكند و مىفرمايد :   « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ »   « 1 »\r\nسپس امام عليه السّلام انگشت روى مصداق‌هايى از اين بيان كلى و عام مىگذارد و مىفرمايد :\r\n« از شواهد خلقت ( حكيمانه و ) باعظمت او آفرينش آسمانهاى ثابت و پابرجايى است كه بدون ستون و تكيه‌گاهى برپاست » ؛ ( فمن شواهد خلقه خلق السّماوات موطّدات « 2 » بلا عمد « 3 » ، قائمات بلا سند « 4 » ) .\r\nآن‌گاه به اين حقيقت اشاره مىفرمايد : « خداوند آسمانها را به قبول فرمان خويش\r\n\r\n\r\n","description":"","footnote":"\r\n( 1 ) . آل عمران ، آيات 190 و 191 .\r\n( 2 ) . « موطدات » از ريشهء « وطد » بر وزن « وقت » به معناى ثابت كردن و محكم كردن است .\r\n( 3 ) . « عمد » جمع « عماد » به معناى ستون است .\r\n( 4 ) . « سند » به معناى تكيه‌گاه است .\r\n","page_name":" 35 ","page_number":35},
  {"content":"\r\n\r\nدعوت كرد و آنها با اطاعت و اذعان در برابر او بدون درنگ و سستى دعوتش را پذيرفتند » ؛ ( دعاهنّ فأجبن طائعات مذعنات ، غير متلكّئات « 1 » و لا مبطئات ) .\r\nدر اينكه منظور از اطاعت آسمانها نسبت به اوامر الهى و اقرار آنها به ربوبيّت پروردگار چيست ؟ دو نظر وجود دارد ؛ بعضى گفته‌اند : مراد اقرار و اطاعت به زبان حال است ؛ يعنى خداوند آنها را چنان آفريده كه از نظر نظام علّت و معلول و قوانين آفرينش همه در برابر آن تسليم هستند بىآنكه از خود علم و آگاهى و اراده‌اى داشته باشند ، زيرا موجودات بىجان و جامدند .\r\nبرخى ديگر گفته‌اند : تعبيرات فوق دلالت مىكند كه همهء جهان هستى - از انسان و حيوان گرفته تا جمادات و همهء كرات آسمانى - داراى عقل و شعورند و با ارادهء خود به ربوبيّت پروردگار اقرار و اذعان به اطاعت او دارند .\r\nالبته هركدام از اين دو تفسير درست باشد تفاوتى در آنچه امام عليه السّلام در صدد بيان آن بوده است ندارد ، زيرا هدف بيان عظمت آفرينش و تسليم بودن عالم هستى در برابر فرمان اوست .\r\nدر ادامهء اين سخن مىفرمايد : « اگر اين اقرار آنها به ربوبيت خداوند و اذعانشان به اطاعت او نبود هرگز آنجا را محل عرش خود ، و مسكن فرشتگان ( مقرّب ) و محل بالا رفتن سخنان پاك و اعمال صالح بندگانش قرار نمىداد » ؛ ( و لو لا إقرارهنّ له بالرّبوبيّة و إذعانهنّ بالطّواعية « 2 » ، لما جعلهنّ موضعا لعرشه ، و لا مسكنا لملائكته ، و لا مصعدا « 3 » للكلم الطّيّب و العمل الصّالح من خلقه ) .\r\nدر اين عبارت امام عليه السّلام مىفرمايد : مطيع بودن آسمان‌ها در برابر فرمان خدا سبب شده است كه سه امتياز به آنها داده شود : نخست اينكه محل عرش خدا باشد . ديگر اين\r\n\r\n\r\n","description":"","footnote":"\r\n( 1 ) . « متلكئات » از ريشهء « تلكّؤ » ، بر وزن « تكلّم » به معناى سستى كردن است .\r\n( 2 ) . « طواعية » به معناى اطاعت و فرمانبردارى است .\r\n( 3 ) . « مصعد » محل صعود و بالا رفتن است .\r\n","page_name":" 36 ","page_number":36},
  {"content":"\r\n\r\nكه مسكن فرشتگان گردد و سوم اينكه محل صعود گفتار و اعمال صالحهء بندگان شود ؛ به اين معنا كه حافظان اعمال و كاتبان افعال ، آنها را در نامه‌هاى عمل مىنويسند و آنچه را شايسته و لايق قرب الهى است به آسمانها مىبرند .\r\nبديهى است خداوند محلّى را براى اين امور برمىگزيند كه در سيطرهء حاكميّت اوست و به تعبير ديگر چون آسمانها همگى در سيطرهء او قرار دارند آنها را جايگاه اين امور قرار داده است .\r\nتعبير به ملائكه در جملهء بالا اشاره به فرشتگان مقرّب است ، و گرنه طبق روايات فرشتگان الهى در همه جاى عالم در زمين و هرگوشه‌اى از آسمان حضور دارند .\r\nدر اينكه حقيقت عرش چيست ، به خواست خدا در ادامهء همين خطبه خواهد آمد .\r\n* * *\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n\r\nبخش سوم\r\nجعل نجومها أعلاما يستدلّ بها الحيران في مختلف فجاج الأقطار . لم يمنع ضوء نورها ادلهمام سجف اللّيل المظلم ، و لا استطاعت جلابيب سواد الحنادس أن تردّ ما شاع في السّماوات من تلألؤ نور القمر . فسبحان من لا يخفى عليه سواد غسق داج ، و لا ليل ساج ، في بقاع الأرضين المتطأطئات ، و لا في يفاع السّفع المتجاورات ؛ و ما يتجلجل به الرّعد في أفق السّماء ، و ما تلاشت عنه بروق الغمام ، و ما تسقط من ورقة تزيلها عن مسقطها عواصف الأنواء و انهطال السّماء ! و يعلم مسقط القطرة و مقرّها ، و مسحب الذّرّة و مجرّها ، و ما يكفي البعوضة من قوتها ، و ما تحمل الأنثى في بطنها .\r\n\r\nترجمه\r\nخداوند ستارگان آسمان را نشانه‌هايى قرار داد تا انسانهاى سرگردان را در شب تاريك در نقاط مختلف رهنمون گردد . نه پرده‌هاى تاريك شبهاى ظلمانى مانع نورافشانى ستارگان مىشود و نه چادر سياه و تاريك آن مىتواند از تلألؤ نور ماه در پهنهء آسمانها جلوگيرى كند ، منزه است خداوندى كه ظلمت شبهاى تار و خاموش در نقاط پست زمين و در قله‌هاى كوتاه و بلند كوهها كه در كنار يكديگر قرار دارند بر او مخفى نيست . و نه آنچه را كه غرّش رعد در كرانه‌هاى آسمان به وجود مىآورد و آنچه برقهاى ابر آن را پراكنده مىسازد و همچنين آنچه را تندبادها از برگهاى درختان فرومىريزد يا دانه‌هاى باران آنها را از شاخه‌ها جدا مىسازد و نيز از محل سقوط و قرارگاه قطرات باران و جايگاه كشش\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدانه‌ها به وسيلهء مورچگان و حركات آنها ( بر روى زمين ) و غذايى كه پشه را كفايت مىكند و آنچه انسان يا حيوانات ماده در رحم دارند ، از همه اينها آگاه است .\r\n\r\nشرح و تفسير احاطهء علمى او به همه‌چيز\r\nامام عليه السّلام در ادامهء بيان آثار عظمت خداوند در پهنهء آسمانها شگفتىهاى ديگر عالم بالا را بازمىگويد و از ستارگان و ماه سخن مىگويد . به گفتهء ابن ابى الحديد اين بخش از كلام امام عليه السّلام از فصيح‌ترين كلمات و زيباترين عبارات تشكيل شده كه توحيد و تمجيد خدا را به عالىترين وجه بيان مىدارد ، مىفرمايد : « خداوند ستارگان آسمان را نشانه‌هايى قرار داد تا انسانهاى سرگردان را در شب تاريك در نقاط مختلف رهنمون گردد » ؛ ( جعل نجومها أعلاما يستدلّ بها الحيران في مختلف فجاج « 1 » الأقطار « 2 » ) .\r\nاين سخن اشاره به چيزى است كه در قرآن مجيد كرارا دربارهء ستارگان ذكر شده است : «  « وَ بِالنَّجْمِ هُمْ يَهْتَدُونَ »  به‌وسيلهء ستارگان مردم هدايت مىشوند » . « 3 » و در جاى ديگر مىفرمايد : «  « وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ »  او كسى است كه ستارگان را براى شما قرار داد تا به وسيلهء آنها در ظلمتهاى صحرا و دريا هدايت شويد » . « 4 »\r\nمىدانيم كه ستارگان ثابت كه اكثريت نزديك به اتفاق ستارگان آسمان را تشكيل مىدهند همواره از نقاط معينى طلوع و در نقاط معينى غروب مىكنند و جايگاه آنها در آسمان مىتواند شمال و جنوب و شرق و غرب را تعيين كند و در سفرهاى طولانى در\r\n\r\n\r\n","description":"","footnote":"\r\n( 1 ) . « فجاج » جمع « فج » ، بر وزن « حج » به معناى ذرّه و فاصلهء ميان دو كوه است .\r\n( 2 ) . « اقطار » جمع « قطر » ، بر وزن « قفل » به معناى ناحيه است .\r\n( 3 ) . نحل ، آيهء 16 .\r\n( 4 ) . انعام ، آيهء 97 .\r\n","page_name":" 40 ","page_number":40},
  {"content":"\r\n\r\nشبهاى تاريك در دريا و صحرا ، بهترين راهنماست .\r\nسپس به نكتهء بديع ديگرى اشاره كرده ، مىافزايد : « نه پرده‌هاى تاريك شبهاى ظلمانى مانع نورافشانى ستارگان مىشود و نه چادر سياه و تاريك شبها مىتواند از تلألؤ نور ماه در پهنه آسمانها جلوگيرى كند » ؛ ( لم يمنع ضوء نورها ادلهمام « 1 » سجف « 2 » اللّيل المظلم ، و لا استطاعت جلابيب « 3 » سواد الحنادس « 4 » أن تردّ ما شاع في السّماوات من تلألؤ نور القمر ) .\r\nدر حقيقت امام عليه السّلام در اينجا به اين نكتهء ظريف اشاره مىفرمايد كه خداوند از يكسو تاريكى شب را نعمتى بزرگ جهت آسايش و آرامش موجودات آفريده است و از سوى ديگر گروه ستارگان را براى راهيابى در دريا و صحرا قرار داده و ماه را چراغ روشنىبخش ؛ ولى اين دو منبع نور آن‌گونه هستند كه در عين كارآيى ، ظلمت شب و فلسفهء آن را نابود نمىكنند و جمع ميان اين نور و ظلمت با دو هدف مختلف نمونه‌اى از قدرت بىپايان خداوند است .\r\nآن‌گاه امام بعد از بيان نشانه‌هاى عظمت و قدرت خداوند در جهان آفرينش به بيان گسترش علم او به تمام موجودات در زمين و آسمان و در تمام حالات ، شرح جالبى بيان مىفرمايد و با اشاره به بيش از ده مورد از آنها گستردگى علم خدا را كاملا مجسّم مىسازد و مىفرمايد : « منزه است خداوندى كه ظلمت شبهاى تار و خاموش در نقاط پست زمين و در قله‌هاى كوتاه و بلند كوه‌ها كه در كنار يكديگر قرار دارند بر او مخفى نيست . و نه آنچه را غرّش رعد در كرانه‌هاى آسمان به وجود مىآورد و آنچه برق‌هاى ابر آن را پراكنده مىسازد و همچنين آنچه را تندبادها از برگهاى درختان فرومىريزد يا دانه‌هاى باران\r\n\r\n\r\n","description":"","footnote":"\r\n( 1 ) . « ادلهمام » به معناى تاريكى شديد است .\r\n( 2 ) . « سجف » به گفته بعضى از ارباب لغت جمع « سجاف » به معناى پرده است .\r\n( 3 ) . « جلابيب » جمع « جلباب » به معناى روسرىهاى بلندى است كه از چادر كوتاه‌تر است و زنان بر سر مىافكنند .\r\n( 4 ) . « حنادس » جمع « حندس » بر وزن « قبرس » به معناى ظلمت و تاريكى شديد است .\r\n","page_name":" 41 ","page_number":41},
  {"content":"\r\n\r\nآن‌ها را از شاخه‌ها جدا مىسازد و نيز از محل سقوط و قرارگاه قطرات باران و جايگاه كشش دانه‌ها به وسيله مورچگان و حركات آنها ( بر روى زمين ) و غذايى كه پشه را كفايت مىكند و آنچه را كه انسان يا حيوانات ماده در رحم دارند ، از همه اينها آگاه است » ؛ ( فسبحان من لا يخفى عليه سواد غسق « 1 » داج « 2 » ، و لا ليل ساج « 3 » ، في بقاع الأرضين المتطأطئات « 4 » ، و لا في يفاع « 5 » السّفع « 6 » المتجاورات ؛ و ما يتجلجل « 7 » به الرّعد في أفق السّماء ، و ما تلاشت « 8 » عنه بروق الغمام ، و ما تسقط من ورقة تزيلها عن مسقطها عواصف « 9 » الأنواء « 10 » و انهطال « 11 » السّماء ! و يعلم مسقط القطرة و مقرّها ، و مسحب « 12 » الذّرّة و مجرّها « 13 » ، و ما يكفي البعوضة من قوتها ، و ما تحمل الأنثى في بطنها ) .\r\nبه راستى دقّت در آنچه امام در بالا دربارهء علم و آگاهى خداوند نسبت به همهء\r\n\r\n\r\n","description":"","footnote":"\r\n( 1 ) . « غسق » به معناى شدت تاريكى است كه معمولا در نيمه شب حاصل مىشود .\r\n( 2 ) . « داج » از ريشهء « دجوّ » بر وزن « غلوّ » به معناى فراگير شدن ظلمت و تاريكى است .\r\n( 3 ) . « ساج » از ريشهء « سجوّ » بر وزن « غلوّ » به معناى سكون و آرامش است .\r\n( 4 ) . « متطأطئات » جمع « متطأطئ » به معناى منخفض است .\r\n( 5 ) . « يفاع » به معناى هرچيز مرتفع .\r\n( 6 ) . « سفع » جمع « سفعة » بر وزن « سفره » به معناى سرخ مايل به سياهى است .\r\n( 7 ) . « يتجلجل » از « جلجلة » گرفته شده كه در اصل به معناى صداى رعد است . سپس به هرصداى شديدى اطلاق شده است .\r\n( 8 ) . « تلاشت » از « تلاشى » به معناى متلاشى شدن و از هم پاشيدن است . بعضى ريشهء اين واژه را « لا شىء » يعنى هيچ دانسته‌اند .\r\n( 9 ) . « عواصف » جمع « عاصف » و « عاصفة » به معناى تندباد است .\r\n( 10 ) . « انواء » جمع « نوء » بر وزن « نوع » غروب ستاره در طرف مغرب را گويند و عرب دربارهء « انواء » عقيده‌اى داشت كه در نكات خواهد آمد به معناى طوفان نيز آمده است .\r\n( 11 ) . « انهطال » به معناى فروريختن باران‌هاى دانه درشت است و گاه به فروريختن اشك نيز اطلاق مىشود .\r\n( 12 ) . « مسحب » اسم مكان از ريشهء « سحب » بر وزن « سهو » به معناى به سوى خود كشيدن است .\r\n( 13 ) . « مجرّ » اسم مكان است از ريشهء « جرّ » ؛ يعنى كشيدن .\r\n","page_name":" 42 ","page_number":42},
  {"content":"\r\n\r\nموجودات ، زمين و آسمان بيان فرموده كه چگونه عظيم‌ترين اشيا و كوچك‌ترين موجودات و پوشيده‌ترين مخلوقات ( مانند جنينى كه در ميان پرده‌هاى سه‌گانهء رحم از همهء ديدگان پنهان است ) انسان را عميقا در اين فكر فرومىبرد كه آيا ممكن است گفتار و كردار ما و حتّى انديشه‌ها و نيّات ما از چنين خداوندى پنهان باشد و چيزى از اعمال ما بر او مخفى بماند ؟ اين يكى از مهم‌ترين آثار تربيتى ايمان به علم وسيع خداوند به همهء اشياست .\r\nجالب اينكه امام هنگامى كه از تاريكى شب يا آرامش آن سخن مىگويد ، اثرات مختلف آن را در مناطق گوناگون زمين از قلّهء كوههاى بلند گرفته تا فراز تپّه‌ها نيز بيان مىكند و هنگامى كه از ريزش برگها سخن مىگويد ، از اسباب مختلف اين ريزش ، طوفانها و بارانها نيز بحث مىكند و آنگاه كه از نزول قطرات باران دم مىزند ، از قرارگاه آنها در اعماق زمين كه مخزن پربركتى براى ذخيرهء آبها هستند نيز سخن مىگويد و هنگامى كه از غذاى يك مگس نام مىبرد ، به مقدار آن نيز اشاره مىكند و اينهاست كه اين خطبه را در رديف يكى از فصيح‌ترين و بليغ‌ترين خطبه‌هاى نهج البلاغه درآورده است ؛ فصاحت و بلاغتى در سرحدّ اعجاز .\r\nناگفته پيداست كه بسيارى از اين تعبيرات ريشه در آيات قرآنى دارد ؛ آنجا كه خداوند به علم و آگاهى خود نسبت به همهء موجودات اشاره مىكند و مىفرمايد : «  « اللَّهُ يَعْلَمُ ما تَحْمِلُ كُلُّ أُنْثى وَ ما تَغِيضُ الْأَرْحامُ وَ ما تَزْدادُ وَ كُلُّ شَيْءٍ عِنْدَهُ بِمِقْدارٍ »  خدا از جنين‌هايى كه هر ( انسان يا حيوان ) ماده‌اى حمل مىكند ، آگاه است و نيز از آنچه رحمها كم مىكنند ( و پيش از موعد مقرّر مىزايند ) و هم از آنچه افزون مىكنند ( و بعد از موقع مىزايند ) و هرچيز نزد او مقدار معيّنى دارد » . « 1 »\r\nو در جاى ديگر مىفرمايد : «  « إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ »  آگاهى از زمان قيام قيامت ، مخصوص خداست و اوست كه باران را نازل\r\n\r\n\r\n","description":"","footnote":"\r\n( 1 ) . رعد ، آيهء 8 .\r\n","page_name":" 43 ","page_number":43},
  {"content":"\r\n\r\nمىكند ( و از قدر و اندازهء آن باخبر است ) و آنچه را كه در رحم‌ها ( ى مادران ) است ، مىداند » . « 1 »\r\n* * * \r\nنكته انواء چيست ؟\r\nدر اين بخش از خطبهء بالا اشاره‌اى به تندبادهاى « انواء » شده بود و شايسته است شرح كافى در اين باره داده شود .\r\n« انواء » جمع « نوء » بر وزن نوع در لغت به معناى طلوع يا غروب ستارگان است ؛ ولى غالبا آن را به معناى طلوع ستاره ذكر كرده‌اند ، هرچند بعضى غروب را نيز به آن افزوده و آن را از لغات اضداد دانسته‌اند .\r\nيكى از اعتقادات عرب اين بود كه ماه در طول گردش خود در سال 28 منزل را طى مىكند و هرمنزلى 13 روز به طول مىانجامد و آغاز هرمنزل با طلوع ستاره‌اى در مشرق و غروب ستاره‌اى در مغرب همراه است و معتقد بودند همراه با آغاز هرمنزلى دگرگونى در هوا پيدا مىشود و بارانى مىبارد يا طوفانى مىورزد ، ازاين‌رو مىگفتند : « مطرنا بنوء فلان » يعنى اين باران مربوط به طلوع يا غروب فلان ستاره بود .\r\nاين اعتقاد تدريجا شكل خرافى و بت‌پرستى به خود گرفت و عقيدهء آنها بر اين شد كه عامل نزول باران همان ستاره است و بايد چشم اميد به آن ستاره دوخت و نزول باران را از آن خواست .\r\nمرحوم علامهء مجلسى در جلد 55 بحار الانوار باب مشروحى تحت عنوان « فى النهى عن الاستمطار بالانواء و الطيرة و العدوى » ( نهى از طلبيدن باران به وسيلهء انواء و اعتقاد به فال بد و همچنين سرايت در سرنوشت انسانها ) آورده و روايات متعدّدى در اين\r\n\r\n\r\n","description":"","footnote":"\r\n( 1 ) . لقمان ، آيهء 34 .\r\n","page_name":" 44 ","page_number":44},
  {"content":"\r\n\r\nزمينه ذكر مىكند از جمله در حديثى از امام باقر عليه السّلام نقل مىكند كه فرمود : « ثلاثة من عمل الجاهليّة ، الفخر بالأنساب و الطّعن في الأحساب و الاستسقاء بالأنواء ؛ سه كار از اعمال جاهليت است ؛ تفاخر كردن به نسب خويش ( بىآنكه نسب افتخارآميزى باشد يا خود آنها چيزى از افتخار نياكان را داشته باشند ) و اصالت ديگران را بىجهت زير سؤال بردن يا به اندك چيزى نسبت فرزند نامشروع بودن به افراد دادن و همچنين طلب باران از انواء » . « 1 »\r\nنكتهء مهم اينجاست كه اگر كسى اين مطلب را به صورت بحثى نجومى مطرح كند و بگويد : مقارن هريك از ستارگان بيست و هشتگانه كه در منزلگاههاى ماه پيدا مىشوند تندبادى به فرمان خدا مىوزد يا بارانى مىبارد سخن خلافى نگفته و مورد نهى نيست ؛ ولى عرب جاهلى پيدايش بادها و بارانها را به آن ستارگان نسبت مىداد و در واقع از قبيل اعتقاد به « ارباب انواع » بود كه نوعى از شرك است ، زيرا آنان براى « ارباب انواع » تأثير استقلالى قائل بودند .\r\nو از اينجا روشن مىشود كه هيچ‌گونه اشكالى متوجّه كلام امام عليه السّلام در تعبير بالا ( تزيلها عن مسقطها عواصف الأنواء ) متوجّه نمىشود ، زيرا منظور امام به يقين اين است كه هرآنچه مقارن طلوع و غروب ستارگان واقع شود به اذن خدا و فرمان اوست .\r\n* * *\r\n\r\n\r\n","description":"","footnote":"\r\n( 1 ) . بحار الانوار ، جلد 55 ، صفحهء 315 .\r\n","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\nبخش چهارم\r\nو الحمد للّه الكائن قبل أن يكون كرسيّ أو عرش ، أو سماء أو أرض ، أو جانّ أو إنس . لا يدرك بوهم ، و لا يقدّر بفهم ، و لا يشغله سائل ، و لا ينقصه نائل ، و لا ينظر به عين ، و لا يحدّ بأين ، و لا يوصف بالأزواج ، و لا يخلق بعلاج ، و لا يدرك بالحواسّ ، و لا يقاس بالنّاس . الّذي كلّم موسى تكليما ، و أراه من آياته عظيما ؛ بلا جوارح و لا أدوات ، و لا نطق و لا لهوات . بل إن كنت صادقا أيّها المتكلّف لوصف ربّك ، فصف جبريل و ميكائيل و جنود الملائكة المقرّبين ، في حجرات القدس مرجحنّين ، متولّهة عقولهم أن يحدّوا أحسن الخالقين . فإنّما يدرك بالصّفات ذوو الهيئات و الأدوات ، و من ينقضي إذا بلغ أمد حدّه بالفناء . فلا إله إلّا هو ، أضاء بنوره كلّ ظلام ، و أظلم بظلمته كلّ نور .\r\n\r\nترجمه\r\nستايش مخصوص خداوندى است كه پيش از آن‌كه كرسى يا عرش يا آسمان و زمين يا جن و انسى موجود باشد وجود داشته است . خداوندى كه نه با فكر و عقل ژرف‌انديشان درك مىشود و نه با نيروى فهم اندازه‌اى براى او مىتوان تعيين كرد . هيچ درخواست كننده‌اى او را به خود ( از ديگرى ) مشغول نمىسازد و هيچ‌گاه بخشش و عطايش از خزانه بىكرانش نمىكاهد .\r\nنه به وسيله چشم مىبيند و نه در مكانى محدود مىشود . نه همتا و همسرى دارد و نه در آفرينش نياز به وسيله‌اى ؛ نه با حواس درك مىشود و نه با مردم مقايسه مىگردد . او\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nهمان كسى است كه با موسى سخن گفت و آيات بزرگش را به او نشان داد بىآنكه نياز به اعضا و ابزار و زبان و حنجره داشته باشد . اى كسى كه خود را براى بيان اوصاف پروردگارت به زحمت افكنده‌اى ! اگر راست مىگويى جبرئيل و ميكائيل و لشكر فرشتگان مقربين را وصف كن ، همانها كه در بارگاه قدس به عبادت و خضوع مشغولند و عقولشان از اين كه خداوند احسن الخالقين را وصف كند در حيرت فرومانده است . ( آرى ! ) كسى را مىتوان با صفات شناخت كه داراى هيأت و اعضا و ابزارى باشد و عمرش در زمان معينى سپرى گردد ، معبودى جز او نيست معبودى كه با نور خويش هرظلمتى را روشن ساخته و با تاريكيهايى كه آفريده هرنورى را در ظلمت فروبرده است .\r\n\r\nشرح و تفسير عجز ما از درك صفات او\r\nامام عليه السّلام بعد از بيان عظمت خلقت و قدرت خدا و ذكر نشانه‌هاى او در جهان هستى ، بيان صفات پروردگار را پى مىگيرد و در اين فراز ، بخش مهمى از صفات ثبوتيه و سلبيه و صفات فعل را بسيار زيبا شرح مىدهد و درس خود را در طريق معرفة اللّه براى مخاطبان تكميل مىكند .\r\nنخست از ازليّت خداوند دم مىزند كه البتّه با ابديت او توأم است ، مىفرمايد : « ستايش مخصوص خداوندى است كه پيش از آنكه كرسى يا عرش يا آسمان يا زمين يا جن و انس موجود باشند وجود داشته است » ؛ ( و الحمد للّه الكائن قبل أن يكون كرسيّ أو عرش ، أو سماء أو أرض ، أو جانّ أو إنس ) .\r\nاين امور ششگانه اشاره به مجموعهء عالم است ، زيرا آنها اصل و اساس و بقيه تابع هستند . در هرحال ، اين جمله اشاره به يكى از مهم‌ترين اوصاف جمال الهى است كه بقيه صفات به آن بازمىگردد و آن نامتناهى بودن ذات پاك او از هرنظر است . همهء مخلوقات زمان و تاريخ حدوثى دارند جز ذات پاك او كه از ازل بوده و تا ابد ادامه دارد ؛ از\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاين رو به دنبال اين وصف اشاره به يازده صفت از صفات سلبيه مىكند كه همه آنها از نامتناهى بودن ذات پاكش سرچشمه مىگيرند .\r\nدر جملهء اول و دوم مىفرمايد : « نه با فكر و عقل ژرف‌انديش درك مىشود و نه با نيروى فهم ، اندازه‌اى برايش مىتوان تعيين كرد » ؛ ( لا يدرك بوهم ، و لا يقدّر بفهم ) .\r\nبعضى از شارحان نهج البلاغه دربارهء تفاوت اين دو جمله گفته‌اند : و هم اشاره به نيروى درك جزئيات است و فهم اشاره به درك كليّات . اين احتمال نيز وجود دارد كه وهم اشاره به قوّهء تخمين و فرض باشد و فهم اشاره به درك و يقين ؛ يعنى نه از طريق علم و نه از طريق ظن و گمان به او نمىتوان رسيد .\r\nاضافه بر اين ، جملهء اول اشاره به درك اصل وجود او و جملهء دوم اشاره به اندازه‌گيرى ذات پاك اوست و چون بىنهايت است نه در وهم مىگنجد و نه با عقل اندازه‌گيرى مىشود .\r\nو در سومين و چهارمين وصف سلبى مىفرمايد : « هيچ درخواست‌كننده‌اى او را به خود ( از ديگرى ) مشغول نمىسازد و هيچ‌گاه عطا و بخشش از دارايى او نمىكاهد » ؛ ( و لا يشغله سائل ، و لا ينقصه نائل « 1 » ) .\r\nانسان هرقدر باهوش و زيرك باشد ، هنگامى كه يك يا چند نفر دربارهء مطلب مهمى با او روبه‌رو بشوند نمىتواند مطلب ديگران را درك كند و پرداختن به شخصى او را از ديگرى بازمىدارد ، زيرا وجودى است محدود و متناهى ؛ ولى ذات پاك خداوند آنچنان است كه اگر تمام مخلوقات در آن واحد ، دست به درگاه او بردارند و حاجات خود را طلب كنند او صداى همه را مىشنود و از نيّات همه باخبر است و هيچ سائلى او را از ديگرى به خود مشغول نمىسازد .\r\nهمچنين اگر همه بندگان به درگاه او آيند و هرچه مىخواهند از او بخواهند و\r\n\r\n\r\n","description":"","footnote":"\r\n( 1 ) . « نائل » هم معناى اسم فاعلى دارد و هم معناى مصدرى ( مساوى نيل بر وزن سيل ) به معناى عطا و بخشش يا طلب‌كنندهء بخشش است و در اينجا هردو معناى مناسب است .\r\n","page_name":" 49 ","page_number":49},
  {"content":"\r\n\r\nخواسته‌هاى همه آنها را يك جا بدهد كمترين نقصانى در ملك او حاصل نمىشود و به تعبير روايتى همهء آنها روىهم‌رفته به منزلهء رطوبتى هستند كه در يك نخ از ملاقات با آب دريا جاى مىگيرد « 1 » كه كمترين اثرى در وضع آن دريا نمىگذارد ، بلكه از آن هم كمتر است ، زيرا او خلّاق ما يشاء و چشمهء جوشان فيض است .\r\nسپس در بيان پنجمين و ششمين وصف او مىفرمايد : « خداوند نه با چشم مىبيند ( زيرا جسم نيست ) و نه در مكانى محدود مىشود ( چون محدوديت مكانى از ويژگيهاى اجسام است ) ؛ ( و لا ينظر به عين ، و لا يحدّ بأين « 2 » ) .\r\nآرى ! او همه‌چيز و همه‌جا را مىبيند و همهء عالم محضر اوست ؛ درعين‌حال نه چشم دارد نه مكان ، زيرا برتر از زمان و مكان و عوارض جسمانى است .\r\nحضرت در هفتمين و هشتمين وصف مىفرمايد : « نه همتا و همسر و شبيه و مانندى براى او بيان مىشود و نه در آفرينش نياز به وسيله‌اى دارد » ؛ ( و لا يوصف بالأزواج « 3 » ، و لا يخلق بعلاج ) .\r\nبراى « ازواج » جمع « زوج » معانى زيادى ذكر كرده‌اند ؛ مثل : همتا ، همسر ، شبيه ، مانند ، ضدّ و تركيب .\r\nو مانعى ندارد كه همهء اين مفاهيم در جملهء بالا جمع باشد ؛ يعنى خداوند از همهء اين امور منزّه است . جملهء « لا يخلق بعلاج » اشاره به اين است كه انسانها و مانند آنها اگر بخواهند چيزى بيافرينند - يا به تعبير صحيح‌تر - هيأت تازه‌اى از تركيب اشيا بوجود آورند ناگزير از وسايل و ابزارى استفاده مىكند كه گاهى ساده و گاهى بسيار پيچيده است .\r\n\r\n\r\n","description":"","footnote":"\r\n( 1 ) . در حديث قدسى آمده است : « يا عبادى لو أنّ أوّلكم و آخركم و إنسكم و جنّكم قاموا فى صعيد واحد فسألونى فأعطيت كلّ إنسان مسألته ما نقص ذلك ممّا عندى شيئا إلّا كما ينقص المخيط إذا دخل البحر » ( صحيح مسلم ، جلد 8 ، صفحهء 17 ؛ كنز العمال ، جلد 15 ، صفحهء 924 ) .\r\n( 2 ) . « أين » به معناى مكان است .\r\n( 3 ) . « ازواج » جمع « زوج » معناى وسيعى دارد و شامل هرگونه نظير و قرين و همانند مىشود .\r\n","page_name":" 50 ","page_number":50},
  {"content":"\r\n\r\nتنها آفريننده‌اى كه هيچ‌گونه نيازى به ابزار و ادوات ندارد ذات پاك پروردگار است « 1 » ، بلكه همان‌گونه كه قرآن مجيد مىگويد : «  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  « 2 » ؛ فرمان او هنگامى كه ارادهء آفرينش چيزى كند اين است كه مىگويد : موجود باش و بىدرنگ موجود مىشود » .\r\nدر نهمين و دهمين وصف از اوصاف سلبيهء خداوند مىفرمايد : « با حواس درك نمىشود و با مردم مقايسه نمىگردد » ؛ ( و لا يدرك بالحواسّ ، و لا يقاس بالنّاس ) .\r\nمىدانيم كه قلمرو حواس انسان اجسام مادى است ، بنابراين ذات پاكى كه ما فوق جهان ماده است جز با عقل و انديشه درك نمىشود و آنها كه معتقدند خداوند در دنيا و آخرت با اين چشم ديده مىشوند سخت دچار اشتباه و آلوده به شرك‌اند . جملهء « لا يقاس بالنّاس » بيانگر يك اصل كلى دربارهء صفات خداست كه در هيچ مورد نبايد صفات او را با صفات مخلوق مقايسه كرد كه سبب گمراهى و ضلالت است و اين همان است كه در خطبهء اول نهج البلاغه آمده است : « و كمال الإخلاص له نفى الصّفات عنه ؛ همانا نهايت اخلاص و توحيد پروردگار آن است كه صفات مخلوقين را از او نفى كنند » .\r\nسرانجام در بيان آخرين وصف چنين مىفرمايد : « او همان كسى است كه با موسى سخن گفت و آيات بزرگش را به او نشان داد بىآن‌كه نياز به اعضا و ابزار و زبان و حنجره داشته باشد » ؛ ( الّذى كلّم موسى تكليما ، و أراه من آياته عظيما ؛ بلا جوارح و لا أدوات ، و لا نطق و لا لهوات « 3 » ) .\r\n\r\n\r\n","description":"","footnote":"\r\n( 1 ) . توجّه داشته باشيد كه در متن نهج البلاغه صبحى صالح « يخلق » به صورت فعل مجهول ذكر شده كه هيچ مفهوم صحيحى براى آن به نظر نمىرسد درحالىكه اكثريت قريب به اتفاق شارحان بزرگ ؛ مانند مرحوم ابن ميثم ، مغنيه ، عبده ، تسترى ، خويى و جعفرى ، همه به صورت فعل معلوم نوشته‌اند و حق نيز همين است و در جملهء قبل « و لا ينظر به عين » گرچه به صورت معلوم مفهوم مناسبى دارد ؛ ولى اگر به صورت مجهول باشد با جملهء بعد هماهنگ‌تر است .\r\n( 2 ) . يس ، آيهء 82 .\r\n( 3 ) . « لهوات » جمع « لهات » به معناى قطعه گوشت كوچكى است كه در آخر سقف دهان قرار دارد و -\r\n","page_name":" 51 ","page_number":51},
  {"content":"\r\n\r\nچون در گذشته صفات مختلفى از صفات مخلوقين نقل كرد ، هرچند نتيجه آن را در عالىترين وجه براى خدا اثبات نمود در اينجا نيز به مسئلهء تكلّم و سخن گفتن مىپردازد و مىفرمايد : « خدا با موسى سخن گفت ؛ ولى نه مثل انسانها كه با زبان و دهان و تارهاى صوتى مخارج حروف را تنظيم كند و كلمات را به وجود آورده بلكه او امواج صوتى را در فضا آفريد و از اين طريق با موسى سخن گفت و موسى سخن خدا را از شش جهت مىشنيد كه اين خود از آيات عظيم پروردگار بود ، بىآنكه نياز به جوارح و اعضاى صوتى داشته باشد » .\r\nظاهر كلام امام عليه السّلام اين است كه آيات عظيم پروردگار همان شنيدن سخنان خداوند از شش جهت بود ، چنان‌كه جمله‌هاى « بلا جوارح و لا أدوات ، و لا نطق و لا لهوات » نيز شاهد و گواه آن است .\r\nاحتمال ديگرى را جمعى از شارحان نهج البلاغه در اينجا داده‌اند كه منظور از آيات عظيم خداوند ، معجزات نه‌گانهء « 1 » موسى بن عمران باشد ؛ ولى اين احتمال بسيار بعيد به نظر مىرسد و با نظم كلام امام سازگار نيست مگر با تكلف و ارتكاب خلاف ظاهر .\r\nالبتّه اين احتمال وجود دارد كه منظور خصوص دو معجزهء عصا و يد و بيضا باشد كه مقارن تكلّم با موسى به وى ارائه شد .\r\nبه‌هرحال اطلاق وصف ناطق ، يا لافظ به خداوند صحيح نيست ، زيرا اين دو لفظ اشاره به حركت زبان و مخارج حروف و تارهاى صوتى دارد كه خداوند از آن منزّه است ؛ ولى اطلاق لفظ متكلّم بر خدا صحيح است ، چون او ايجاد كلام مىكند و براى اينكه\r\n\r\n\r\n","description":"","footnote":"\r\n- به آن زبان كوچك مىگويند ، ولى در خطبه به نظر مىرسد به قرينهء مجاورت به معناى حنجره باشد .\r\n( 1 ) . منظور از آيات نه‌گانه همان امورى است كه در قرآن مجيد در آيات مختلف به آن اشاره شده است و آن عبارت است از جراد ( بلاى ملخ ) قمّل ( بلاى شپش ) ضفادع ( بلاى قورباغه‌ها ) دم ( رنگين شدن آب نيل به خون ) طوفانهاى كوبنده و معجزه عصا ، و يد و بيضا و قحطى شديد براى فرعونيان و آفات درختان ميوه .\r\n","page_name":" 52 ","page_number":52},
  {"content":"\r\n\r\nموسى يا ديگران تصوّر نكنند او مكان خاصى دارد امواج صوتى را در شش جهت ايجاد مىفرمايد .\r\nسپس امام عليه السّلام براى تكميل اين اوصاف و اثبات عجز افكار بشرى از بيان واقعى پروردگار به دو بيان ديگر مىپردازد ، نخست مىفرمايد : « اى كسى كه خود را براى بيان اوصاف پروردگارت به زحمت افكنده‌اى ، اگر راست مىگويى جبرئيل و ميكائيل و لشكر فرشتگان مقرّبين را وصف كن ، همانها كه در بارگاه قدس همواره به عبادت و خضوع مشغول‌اند و عقولشان از اين كه خداوند احسن الخالقين را وصف كند در حيرت فرومانده است » ؛ ( بل إن كنت صادقا أيّها المتكلّف « 1 » لوصف ربّك ، فصف جبريل و ميكائيل و جنود الملائكة المقرّبين ، في حجرات القدس مرجحنّين « 2 » ، متولّهة « 3 » عقولهم أن يحدّوا أحسن الخالقين ) .\r\nاشاره به اينكه انسانى كه از بيان اوصاف فرشتگان مقرّب الهى عاجز است و نمىتواند حقيقت وجود آنها و چگونگى صفاتشان را دريابد ، چگونه انتظار دارد كه اوصاف خالق آنها را درك كند و صفات جمال و جلالش را در چنبر انديشه درآورد تازه اين فرشتگانى كه ما از بيان اوصافشان عاجزيم خود آنها نيز در اين دايره ، حيران و سرگردانند .\r\nآن‌گاه به نكتهء دوم كه دليل روشن عقلى است پرداخته مىفرمايد : « كسى را مىتوان با صفات شناخت كه داراى هيأت و ابزار و اعضايى باشد و در زمان معينى عمرش سپرى گردد ؛ ( يعنى هم محدود به حدودى باشد و هم در زمرهء جسم و جسمانيّات ؛ خدايى كه نه جسم و هيأتى دارد و نه حدّ و حدودى ، چگونه با فكر محدود بشرى قابل وصف است\r\n\r\n\r\n","description":"","footnote":"\r\n( 1 ) . « متكلّف » به كسى گفته مىشود كه خود را به خلاف آنچه واقعيت دارد نشان مىدهد و خود را به زحمت مىاندازد .\r\n( 2 ) . « مرجحنين » از فعل رباعى « رجحن » بر وزن « دحرج » به معناى به حركت درآمدن و به جهت سنگينى به راست و چپ مايل شدن است و در خطبهء بالا به معناى خضوع و تواضع آمده است .\r\n( 3 ) . « متولّهة » از ريشهء « وله » به معناى حيران شدن يا بىقرارى بر اثر شدت اندوه يا عشق است .\r\n","page_name":" 53 ","page_number":53},
  {"content":"\r\n\r\n( فإنّما يدرك بالصّفات ذوو الهيئات و الأدوات ، و من ينقضي إذا بلغ أمد حدّه بالفناء ) .\r\nسپس اين بخش را با يك نتيجه‌گيرى روشن پايان مىدهد و مىفرمايد : « بنابراين معبودى جز او نيست ، معبودى كه با نور خويش هرظلمتى را روشن ساخته و با تاريكىهايى كه آفريده هرنورى را در ظلمت فروبرده است » ؛ ( فلا إله إلّا هو ، أضاء بنوره كلّ ظلام ، و أظلم بظلمته كلّ نور ) .\r\nشارحان نهج البلاغه در تفسير اين جمله يا به معناى مطابقى آن توجه كرده و گفته‌اند : منظور اين است كه با روشنايى روز ، تاريكى شب را برمىچيند و به همه‌جا نور و روشنايى مىتابد و با تاريكى شب اشعهء نورانى روز را جمع مىكند و ظلمتى آميخته با آرامش و سكوت بر همه‌جا حاكم مىسازد ، و گاه معناى كنايى آن را در نظر گرفته و گفته‌اند : منظور از ظلمتها اخلاق زشت است كه با نور معرفت الله از صفحهء روح انسان برچيده مىشود و در مقابل ، كسانى كه در ظلمت جهل و عدم معرفت پروردگار گرفتار شوند ، انوار فضيلت و اخلاق انسانى از وجودشان برچيده خواهد شد .\r\nآرى با توجه به امكان تفسير آن بر وفق معناى مطابقى و عدم وجود قرينه بر معناى كنايى ، ضرورتى براى تفسير كنايى به نظر نمىرسد ، هرچند جمع ميان هردو معنا مانعى ندارد .\r\n* * * \r\nنكته‌ها\r\n\r\n1 - رمز پيچيدگى صفات خدا\r\nبارها گفته‌ايم به همان اندازه كه راه خداجويى روشن و هموار است طريق خداشناسى پيچيده است و به بيان ديگر علم به وجود خدا از طريق مطالعهء اسرار آفرينش در زمين و\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nآسمان و بررسى عجايب آفرينش مخلوقات ، كار بسيار سختى است . هرانسانى در هرحد از علم و شعور باشد آثار علم و قدرت و عظمت او را در همه‌جا و در همه‌چيز مىبيند ؛ ولى فهم كنه ذات و صفات او بسيار مشكل است ، زيرا همان‌گونه كه امام عليه السّلام در خطبهء بالا اشاره فرمود ما در اين‌جا گرفتار قياس گمراه‌كننده‌اى مىشويم ، ما تنها صفاتى را مىشناسيم كه از طريق ابزار و ادوات و هيئات و آميخته با زمان و مكان مفهوم است .\r\nبديهى است كسى كه ما فوق زمان و مكان و ابزار و ادوات است و از هرنظر وجود او و صفاتش نامتناهى است درك آن براى ما مشكل و يا به تعبيرى غير ممكن است : « ما لتراب و ربّ الأرباب » .\r\nما حتى قادر به درك اوصاف مخلوقات برتر همچون ملائكه مقرّبين نيستيم - همان‌گونه كه امام عليه السّلام در خطبه بالا اشاره كرد - تا چه رسد به درك صفات خالق آنها .\r\nبه همين دليل به ما دستور روشنى داده شده و در مرحلهء درك كنه ذات و صفات به علم اجمالى قناعت كنيم و براى درك علم تفصيلى نكوشيم كه در دسترس ما قرار نمىگيرد .\r\nفى المثل ما مىدانيم : خدا از همه‌چيز آگاه و بر هرچيز قادر است اما آگاهى او از طريق صورتهاى ذهنى مانند ما انسانهاست ؟ البتّه نه ! پس از چه طريقى است دقيقا نمىدانيم .\r\nاين حقيقتى است كه امام عليه السّلام در خطبه‌هاى نهج البلاغه كرارا به آن اشاره فرموده است مخصوصا در خطبهء اشباح ، ( خطبه 91 ) به صورت گسترده‌اى به آن پرداخته است و ساير امامان معصوم عليهم السّلام به ورود در اين وادى هشدار داده‌اند كه مرحوم كلينى در كافى و صدوق در كتاب توحيد نمونه‌هايى از آن را نقل كرده‌اند .\r\nعبد الملك اعين كه از اصحاب امام صادق عليه السّلام بود خدمتش نامه نگاشت كه گروهى در عراق خدا را با اوصاف جسمانى توصيف مىكنند ! فدايت شوم اگر مصلحت مىدانى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمذهب صحيح را در توحيد براى من بنويس . امام عليه السّلام در پاسخ او نوشت : خدايت رحمت كند سؤال از توحيد و پاره‌اى از انحرافات مردم آن منطقه كرده بودى ، بدان ! خدايى كه مثل و همانندى ندارد و سميع و بصير است از اوصافى كه افراد ناآگاه دربارهء او ذكر مىكنند و او را شبيه مخلوقات مىدانند و به خدا افترا مىبندند برتر و بالاتر است .\r\nبدان ! مذهب صحيح همان چيزى كه در قرآن نازل شده است . بطلان و تشبيه را از خدا نفى كن ( اشاره به اين است كه در باب صفات خدا نه تشبيه به مخلوقات قائل شويم و نه اعتقاد به عدم به‌طور كلى ؛ بلكه به معرفت اجمالى قناعت كن ) . « 1 »\r\n\r\n2 - عرش و كرسى چيست ؟\r\nدربارهء عرش و كرسى سخن بسيار گفته شده است . ما هم در شرح خطبهء اوّل دربارهء عرش و حاملان عرش الهى به‌طور مشروح سخن گفتيم . « 2 »\r\nدر قرآن مجيد بيش از 20 بار واژهء عرش تكرار شده است ، هرچند همهء آنها مربوط به عرش الهى نيست و دوبار واژهء كرسى ذكر شده كه تنها يك بار آن مربوط به كرسى خداوند است . در نهج البلاغه نيز هفت بار عرش و يك بار كرسى ( در خطبهء بالا ) آمده است .\r\nگرچه عرش به معناى تختهاى پايه‌بلند سلاطين كه در اعياد و روزهاى رسمى بر آن جلوس مىكردند و كرسى به معناى تخت پايه كوتاه است كه در روزهاى عادى بر آن مىنشستند ؛ ولى به يقين آنچه در قرآن و نهج البلاغه و روايات دربارهء كرسى و عرش الهى آمده است به اين معنا نيست و كنايه از امور ديگرى است .\r\nبعضى عرش را اشاره به مجموعهء عالم هستى و بعضى ديگر آن را علم خدا و بعضى نيز صفات جمال و جلال خدا دانسته‌اند . آنان كرسى را نيز به همين معنا تفسير كرده‌اند .\r\n\r\n\r\n","description":"","footnote":"\r\n( 1 ) . كتاب وافى ، جلد 1 ، صفحهء 405 ، باب 40 .\r\n( 2 ) . پيام امام ، جلد 1 ، صفحهء 164 .\r\n","page_name":" 56 ","page_number":56},
  {"content":"\r\n\r\nبعضى ديگر كرسى را اشاره به تدبيرات امور جزئيه عالم و عرش را به معناى تدبير كلّى واحدى كه همهء تدبيرات جزئى از آن سرچشمه مىگيرد ، دانسته‌اند ؛ ولى همان‌گونه كه در سابق هم اشاره كرديم آنچه از قرآن مجيد فهميده مىشود اين است كه لااقل يكى از معانى كرسى مجموعهء آسمان و زمين و جهان ماده يا حاكميت بر آن است و عرش اشاره به عالم ارواح و فرشتگان و جهان ماوراى ماده يا حاكميت بر آنهاست ، زيرا قرآن در آية الكرسى مىگويد : «  « وَسِعَ كُرْسِيُّهُ السَّماواتِ وَ الْأَرْضَ »  كرسى حاكميت خداوند آسمانها و زمين را دربر گرفته است » « 1 » و بديهى است عرش كه برتر و بالاتر از كرسى است ماوراى آن است .\r\nالبتّه آنچه گفتيم يكى از تفسيرهاى روشن عرش و كرسى است و از بعضى روايات تفاسير ديگرى دربارهء آن استفاده مىشود . « 2 »\r\n* * *\r\n\r\n\r\n","description":"","footnote":"\r\n( 1 ) . بقره ، آيهء 255 .\r\n( 2 ) . مرحوم علّامهء مجلسى در جلد 55 بحار الانوار اقوال و روايات متعددى در مورد عرش و كرسى نقل كرده است .\r\n","page_name":" 57 ","page_number":57},
  {"content":"\r\n\r\n\r\nبخش پنجم\r\nأوصيكم عباد اللّه بتقوى اللّه الّذى ألبسكم الرّياش ، و أسبغ عليكم المعاش ؛ فلو أنّ أحدا يجد إلى البقاء سلّما ، أو لدفع الموت سبيلا ، لكان ذلك سليمان بن داوود عليه السّلام ، الّذي سخّر له ملك الجنّ و الإنس ، مع النّبوّة و عظيم الزّلفة . فلمّا استوفى طعمته ، و استكمل مدّته ، رمته قسيّ الفناء بنبال الموت ، و أصبحت الدّيار منه خالية ، و المساكن معطّلة ، و ورثها قوم آخرون . و إنّ لكم في القرون السّالفة لعبرة !\r\nأين العمالقة و أبناء العمالقة ! أين الفراعنة و أبناء الفراعنة ! أين أصحاب مدائن الرّسّ الّذين قتلوا النّبيّين ، و أطفؤوا سنن المرسلين ، و أحيوا سنن الجبّارين ! أين الّذين ساروا بالجيوش ، و هزموا بالألوف ، و عسكروا العساكر ، و مدّنوا المدائن !\r\n\r\nترجمه\r\nاى بندگان خدا ! شما را به تقوا و پرهيزگارى در برابر خداوند سفارش مىكنم ؛ همان خدايى كه لباسهاى فاخر به شما پوشانيد و وسايل زندگى را به فراوانى در اختيارتان قرار داد . ( هشيار باشيد دنيا شما را نفريبد چرا كه هرگز پايدار نيست ) .\r\nاگر كسى راهى به سوى بقا و جاودانگى يا جلوگيرى از مرگ پيدا مىكرد چنين كسى به يقين سليمان بن داود عليه السّلام بود . همان كس كه خداوند حكومت جن و انس را افزون بر نبوّت و قرب پروردگار مسخّر وى ساخت ؛ ولى آن‌گاه كه آخرين روزىاش را برگرفت و مدّت زندگانىاش پايان يافت ، كمانهاى فنا تيرهاى مرگ را به سوى او پرتاب كردند و دار و\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nديار از او خالى گشت ، مسكنها ( و قصرها ) ى او بىصاحب ماند و گروهى ديگر ، آن را به ارث بردند . ( آرى ) در قرون گذشته براى شما درسهاى عبرت فراوانى است . كجا هستند « عمالقه » و فرزندان « عمالقه ؟ ! » كجايند فرعونها و فرزندانشان ؟ و كجا هستند صاحبان شهرهاى رسّ ؛ همانها كه پيامبران را كشتند و چراغ پرفروغ سنّتهاى فرستادگان خدا را خاموش كردند و سنّتهاى جباران را زنده ساختند ؟ كجايند آنها كه با لشكرهاى گران به راه افتادند و هزاران نفر را شكست دادند و متوارى ساختند ؛ همانها كه سپاهيان فراوان گرد آوردند و شهرهاى بسيار بنا نهادند .\r\n\r\nشرح و تفسير كجا رفتند فراعنه و عمالقه ؟\r\nامام عليه السّلام در اين بخش از خطبه به دنبال بحثهاى مربوط به صفات جمال و جلال خدا و عظمت جهان هستى به جنبه‌هاى عملى مىپردازد ، زيرا اعمال صالح از عقيدهء صالح سرچشمه مىگيرد امام عليه السّلام همگان را در برابر آن همه نعمتهايى كه خدا به بندگانش ارزانى داشته دعوت به تقوا مىكند و مىفرمايد : « اى بندگان خدا شما را به تقوا و پرهيزگارى در برابر خداوند سفارش مىكنم ، همان خدايى كه لباس‌هاى فاخر به شما پوشانيد و وسايل زندگى را به فراوانى در اختيار شما قرار داد » ؛ ( أوصيكم عباد اللّه بتقوى اللّه الّذي ألبسكم الرّياش « 1 » ، و أسبغ عليكم المعاش ) .\r\nدر واقع امام عليه السّلام به دو نعمت بزرگ اشاره مىكند كه سرچشمهء نعمتهاى فراوان ديگرى است ؛ نعمت اول انواع لباسهاست كه هم بدن را از سرما و گرما و انواع آسيبها حفظ مىكند و هم به انسان وقار ، شخصيت ، احترام و ارزش مىبخشد و او را از حيوانات\r\n\r\n\r\n","description":"","footnote":"\r\n( 1 ) . « رياش » جمع « ريش » در اصل به معناى پرهاى پرندگان است سپس به هرگونه لباس اطلاق شده است و از آنجا كه پرهاى پرندگان غالبا به رنگ‌هاى مختلف و زيباست مفهوم زيبايى و زينت در اين واژه نهفته است و رياش به لباس‌هاى زينتى گفته مىشود .\r\n","page_name":" 59 ","page_number":59},
  {"content":"\r\n\r\nجدا مىسازد .\r\nنعمت ديگر معاش است ؛ يعنى انواع روزيهايى كه انسان در زندگى به آن محتاج است .\r\nبا توجه به اينكه معاش از ريشهء معيشت به معناى زندگى است ، مفهوم وسيعى دارد كه غذا و آب و هوا و مسكن و دارو و درمان را شامل مىشود و كليهء مواهب حيات را در بر مىگيرد و اينكه بعضى تصوّر كرده‌اند مفهوم آن محدود به آب و غذاست صحيح به‌نظر نمىرسد ، گرچه اين مفهوم عام ، انواع لباس‌هاى فاخر را نيز شامل مىشود ؛ ولى ممكن است ذكر آن به خصوص به جهت اهميّت فوق العاده‌اى كه در زندگى انسان دارد ، باشد .\r\nچون بىتقواييها و انواع گناهان از حبّ دنيا سرچشمه مىگيرد ، امام عليه السّلام به ناپايدارى دنيا و فناى آن مىپردازد و مخصوصا انگشت روى يك مصداق روشن آن مىگذارد و مىفرمايد : « اگر كسى راهى به سوى بقا و جاودانگى يا جلوگيرى از مرگ پيدا مىكرد چنين كسى به يقين سليمان بن داود عليه السّلام بود ؛ همان كه خداوند حكومت بر جنّ و انس را مسخّر وى ساخت . افزون بر نبوّت و مقام قرب پروردگار » ؛ ( فلو أنّ أحدا يجد إلى البقاء سلّما ، أو لدفع الموت سبيلا ، لكان ذلك سليمان بن داوود عليه السّلام ، الّذي سخّر له ملك الجنّ و الإنس ، مع النّبوّة و عظيم الزّلفة « 1 » ) .\r\nآرى سليمان با آن همه جلال و جبروت و قدرت و عزّت و كرّ و فرّ ، هرگز نتوانست راه را بر مرگ ببندد و درست در موعد مقرّر بدون اندك تأخيرى چشم از جهان فروبست . از همين‌رو امام عليه السّلام در ادامهء سخن مىفرمايد : « ولى آن‌گاه كه آخرين روزىاش را برگرفت و مدّت زندگانىاش را كامل ساخت كمانهاى فنا تيرهاى مرگ را به سوى او پرتاب كردند و دار و ديار از او خالى گشت و مسكنها ( و قصرها ) ى او بىصاحب ماند و گروهى ديگر آن را به ارث بردند ( و در آنها ساكن گشتند ) » ؛ ( فلمّا استوفى طعمته ، و استكمل مدّته ، رمته قسيّ « 2 » الفناء بنبال « 3 » الموت ، و أصبحت الدّيار منه خالية ، و المساكن معطّلة ، و\r\n\r\n\r\n","description":"","footnote":"\r\n( 1 ) . « زلفة » و « زلفى » به معناى قرب و نزديكى و منزلت است .\r\n( 2 ) . « قسىّ » جمع « قوس » به معناى كمان است .\r\n( 3 ) . « نبال » جمع « نبل » به معناى تير است .\r\n","page_name":" 60 ","page_number":60},
  {"content":"\r\n\r\nورثها قوم آخرون ) .\r\nچه تشبيه گويايى ! امام عليه السّلام قانون فنا را به كمانهايى تشبيه كرده كه تيرهاى آن مرگ است اين كمانها همگان را نشانه‌گيرى كرده‌اند و منتظرند آخرين لقمهء روزى را بخورند و آخرين دقيقهء عمر را به پايان ببرند ؛ بلافاصله تيرها رها شده و به اهداف خود اصابت مىكنند ؛ خواه اين هدف مورچهء ضعيفى باشد يا سليمان حاكم بر انس و جن و وحش و طيور .\r\nعجب اينكه قانون فنا و مرگ از قوانينى است كه هيچ‌گونه استثنا در آن راه ندارد ؛ خوبان و بدان ، انبيا و اوليا و اشقيا و ظالمان و اقويا و ضعفا همه و همه را دربر مىگيرد و به هيچ‌كس رحم نمىكند و لحظه‌اى مهلت نمىدهد :  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  « 4 » دربارهء چگونگى مرگ سليمان بحث آموزنده‌اى در نكته‌ها خواهد آمد .\r\nسپس امام عليه السّلام در نتيجه‌گيرى ، مىفرمايد : « در قرون گذشته براى شما درسهاى عبرت فراوانى است . كجا هستند « عمالقه » و فرزندان عمالقه ! كجايند فرعون‌ها و فرزندانشان و كجا هستند صاحبان شهرهاى « رسّ » ؛ همانها كه پيامبران را كشتند و چراغ پرفروغ سنّتهاى فرستادگان خدا را خاموش كردند و سنّتهاى جباران را زنده ساختند كجايند آنها كه با لشكرهاى گران به راه انداختند و هزاران نفر را شكست دادند و متوارى ساختند همانها كه سپاهيان فراوان گرد آوردند و شهرهاى بسيار بنا نهادند » ؛ ( و إنّ لكم في القرون السّالفة لعبرة ! أين العمالقة و أبناء العمالقة ! أين الفراعنة و أبناء الفراعنة ! أين أصحاب مدائن الرّسّ الّذين قتلوا النّبيّين ، و أطفؤوا سنن المرسلين ، و أحيوا سنن الجبّارين ! أين الّذين ساروا بالجيوش ، و هزموا « 5 » بالألوف ، و\r\n\r\n\r\n","description":"","footnote":"\r\n( 4 ) . اعراف ، آيهء 34 .\r\n( 5 ) . « هزموا » از مادهء « هزيمت » به معناى شكست و متوارى شدن است .\r\n","page_name":" 61 ","page_number":61},
  {"content":"\r\n\r\nعسكروا العساكر ، و مدّنوا المدائن ! ) .\r\nامام عليه السّلام در اين عبارات پرمعنا و تكان‌دهنده بعد از اشاره به مرگ عبرت‌انگيز سليمان ، نظرى به پهنهء تاريخ پيشين بشريّت افكنده و از قدرتمندانى كه در زمان خود بر كشورها با جلال و جبروت حكومت مىكردند و امروز جز مشتى خاك از آنها باقى نمانده ، ياد مىكند به خصوص روى چند گروه از آنها انگشت مىنهد :\r\nنخست به « عمالقه » اشاره مىكند كه از فرزندان « عملاق » يكى از نوادگان نوح پيامبر بودند پيكرهاى قوى و نيرومندى داشتند و ساليان دراز بر شامات و غير شامات حكومت مىكردند .\r\nسپس به فراعنه يعنى پادشاهان مصر كه از مقتدرترين شاهان تاريخ بودند مىپردازد و در سومين مرحله از صاحبان شهرهاى رسّ ( رودخانهء ارس يا چاهاى پرآبى كه در بعضى از مناطق ايران وجود داشت ) سخن به ميان مىآورد ؛ همانها كه در برابر پيامبران خداوند ايستادند ، آنها را شهيد كردند ، سنّتهاى الهى را خاموش ساختند و سنّتهاى ستمگران را احيا نمودند .\r\nدر آخرين مرحله اشاره‌اى كلّى به همهء شاهان قدرتمند پيشين مىكند كه صاحب لشكر فراوان بودند و شهرهاى زيادى بنا نهادند ؛ ولى سرانجام همگى در برابر مرگ زانو زدند و از فراز تختهاى زرّين به زير خاكهاى سرد و خاموش منتقل شدند .\r\n* * * \r\nنكته‌ها\r\n\r\n1 - شوكت سليمان عليه السّلام و مرگ او\r\nبر خلاف تورات كنونى كه سليمان عليه السّلام را پادشاهى جبار و بتخانه‌ساز و هوس‌باز معرفى كرده « 1 » ، قرآن مجيد او را پيامبرى بزرگ و پاك و خداترس مىشمرد و نمونهء قدرت و\r\n\r\n\r\n","description":"","footnote":"\r\n( 1 ) . تورات ، كتاب اوّل ملوك و پادشاهان .\r\n","page_name":" 62 ","page_number":62},
  {"content":"\r\n\r\nحاكميت بىنظير مطرح مىكند كه در لابه‌لاى سرگذشت او درسهاى بزرگى براى همگان نهفته است .\r\nقرآن مىگويد : خداوند مواهب عظيمى به او داد ؛ مركب بسيار سريعى همچون باد كه مىتوانست با آن در مدت كوتاهى سراسر كشورش را سير كند ، نيروهاى فعال انس و جنّ ، علم و دانش فراوان حتى آشنايى با نطق پرندگان به وى بخشيد ، لشكريان و كارگزاران بسيار در اختيار او قرار داد با اين حال مرگ او بسيار عبرت‌انگيز بود .\r\nدر بعضى از روايات آمده است كه روزى سليمان عليه السّلام به اصحاب و ياران خود گفت خداوند چنين حكومت عظيمى را در اختيار من قرار داده ؛ ولى علىرغم اين همه امكانات ، يك روز را شاد زندگى نكرده‌ام ، فردا تصميم دارم به بالاى قصر بروم و تنها باشم و نگاهى به اطراف بيفكنم و عظمت خويش را بنگرم و لذت ببرم . به هيچ‌كس اجازه ندهيد بر من وارد شود تا يك روز را تنها و خوشحال باشم . گفتند : بسيار خوب . فرداى آن روز عصايش را گرفت و به بالاترين نقطهء قصر رفت . تكيه بر عصا كرده بود و به اطراف پايتخت و شكوه و عظمت آن مىنگريست و از اين همه نعمت خداداد شاد و خندان بود . ناگهان ديد جوان خوش قيافه و خوش لباسى از گوشهء قصر به سراغ او آمد . سليمان گفت : چه كسى به تو اجازه داده وارد قصر شوى ؟ من خواستم امروز تنها باشم . جوان گفت : من به اذن پروردگار اين قصر وارد شدم . سليمان عليه السّلام گفت : او از من سزاوارتر است بگو ببينم كيستى ؟ گفت : من فرشتهء مرگم . سليمان عليه السّلام پرسيد : براى چه آمده‌اى ؟ گفت : آمده‌ام قبض روح تو كنم ، سليمان عليه السّلام گفت : بسم الله مأموريت خود را انجام بده اين روز شادى من بود گويا خدا نمىخواهد سرور و شادى جز با لقاى او صورت بگيرد : « أبى اللّه عزّ و جلّ أن يكون لى سرور دون لقائه » .\r\nفرشتهء مرگ روح او را قبض كرد در حالىكه بر عصا تكيه داشت ( حتى اجازهء نشستن به او نداد ) آرى او از دنيا رفت در حالىكه همچنان به كمك عصا ايستاده بود و مردم به او نگاه مىكردند و تصوّر مىكردند زنده است . چند روز بر اين حال گذشت . بعضى گفتند به\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nراستى عجيب است او چند روز است به اين حال مانده ، نه خسته شده و نه خوابيده ، نه غذا و آبى خورده و نوشيده ، او حتما خداى ماست كه بايد او را بپرستيم . بعضى گفتند نه او ساحر است ، چنين وانمود مىكند كه متكى به عصا ايستاده ؛ ولى در واقع چنين نيست مؤمنان گفتند سليمان بندهء خداست و پيامبر اوست و در قبضه تدبير پروردگار است .\r\n( بايد منتظر بمانيم تا ببينيم چه مىشود ) .\r\nهنگامى كه اين اختلافات بالا گرفت خداوند متعال موريانه را بر عصاى او مسلّط ساخت و چيزى نگذشت كه عصا شكست و سليمان عليه السّلام فروافتاد . در اين هنگام همه از مرگ او آگاه شدند . آرى ! موريانه‌اى حكومتى را به‌هم ريخت . « 1 » و همان‌گونه كه امام على عليه السّلام در خطبهء بالا اشاره فرموده هنگامى كه پيمانه عمر سليمان عليه السّلام لبريز شد كمانهاى فنا و نيستى او را با تيرهاى مرگ هدف قرار دادند .\r\n\r\n2 - عمالقه كيانند\r\n« عمالقه » جمع « عملاق » نام شخصى است از فرزندزادگان نوح و قبيله عمالقه به او منسوب است ؛ آنان افرادى نيرومند و قوى پيكر و جنگجو بودند و به گفتهء بعضى از مورّخان در شمال حجاز ، در دو هزار سال پيش از ميلاد حضرت مسيح زندگى مىكردند .\r\nبه مصر حمله كردند و آنجا را تصرف و مدتها در آنجا فرمان‌روايى داشتند ولى سرانجام در حدود 17 قرن پيش از ميلاد ، مصريان به آن حمله كردند و به جزيرة العرب بازگشتند و در يمن و حجاز و ديگر مناطق اين جزيره ساكن شدند و دولتهايى تشكيل دادند .\r\nجبارانى كه قرآن مجيد در داستان ورود موسى و بنى اسرائيل به بيت المقدّس ، از آنها ياد كرده به اعتقاد جمعى از مفسّران شاخه‌اى از همان عمالقه بوده‌اند . سرانجام يوشع فرماندهء بنى اسرائيل به امر موسى عليه السّلام با آنها پيكار كرد و بر آنها غلبه يافت .\r\n\r\n\r\n","description":"","footnote":"\r\n( 1 ) . بحار الانوار ، جلد 14 ، صفحهء 136 - 137 ( با تلخيص ) اين مطلب به‌طور فشرده در قرآن مجيد در سورهء سبأ آيهء 13 و 14 اشاره شده است .\r\n","page_name":" 64 ","page_number":64},
  {"content":"\r\n\r\nاين قوم چون داراى قدرت فراوانى بودند و قرن‌ها حكومتهاى مقتدرى تشكيل دادند و سپس همگى بر باد رفتند و تنها نامى از آنها بر صفحهء تاريخ ماند ، امير مؤمنان عليه السّلام در خطبهء بالا مىفرمايد : « كجايند عمالقه و فرزندان آنها » . « 1 »\r\n\r\n3 - فراعنهء مصر\r\nنام پادشاهان مصر به صورت عام ، « فرعون » بود همان‌گونه كه به سلاطين روم « قيصر » و به سلاطين ايران « كسرى » مىگفتند . يكى از فراعنه معاصر حضرت موسى بود كه « رامسيس دوم » نام داشت و ديگرى كه فرعون معاصر حضرت يوسف بود « ريّان بن وليد » .\r\nبعضى گفته‌اند : پادشاهانى كه در مصر قبل از ظهور حضرت مسيح حكومت كردند 32 نفر بودند ؛ گروهى از سرزمين مصر بودند و جمعى از عمالقه و عده‌اى از روميان و عده‌اى از يونانيان و بعضى از ايرانيان كه از طرف كسراها براى فتح مصر فرستاده شده بودند و در آنجا حكومت داشتند كه امروز اثرى از هيچ‌يك از آنها نيست .\r\n\r\n4 - اصحاب رسّ\r\nواژهء رسّ در اصل به معناى اثر مختصر است . بعضى « رسّ » را مخفّف « ارس » ( رودخانهء معروف در شمال ايران ) دانسته‌اند ؛ ولى اكثرا آن را به معناى چاه مىدانند و معتقدند اين گروه كه اكنون آثار بسيار كمى از آنها به جاى مانده ، اقوام كشاورزى بودند كه چاههاى پرآب فراوانى داشتند و به همين دليل وضع زندگانى آنها خوب بود .\r\nدر اينكه آنها در كجا زندگى مىكردند و نام پيامبرشان چه بود ، اختلاف زيادى در ميان مفسّران است ؛ بعضى آنها را از بقاياى عاد و ثمود مىدانند و بعضى مىگويند آنها در يمامه مىزيستند و پيامبرى به نام حنظله داشتند . بعضى پيامبر آنها را شعيب عليه السّلام مىدانند .\r\n\r\n\r\n","description":"","footnote":"\r\n( 1 ) . به دائرة المعارف فريد وجدى ، لغتنامهء دهخدا و تفاسير ذيل آيهء  « قالُوا يا مُوسى إِنَّ فِيها قَوْماً جَبَّارِينَ »  سورهء مائده ، آيهء 22 مراجعه شود .\r\n","page_name":" 65 ","page_number":65},
  {"content":"\r\n\r\nدر كتاب عيون اخبار الرضا از امير مؤمنان على عليه السّلام نقل شده است كه فرمود : آنها قومى بودند كه درخت صنوبر را مىپرستيدند و به آن شاه درخت مىگفتند : دوازده شهر آباد داشتند كه بر كنار نهرى به نام رسّ بنا شده بود اين شهرها به نامهاى آبان ، آذر ، دى ، بهمن ، اسفندار ، فروردين ، ارديبهشت ، خرداد ، تير ، مرداد ، شهريور و مهر ناميده شده بوده و ايرانيان نام ماه‌هاى سال خود را از آن گرفتند . براى آن درخت قربانى مىكردند و هنگامى كه قربانى را مىسوزاندند و دود از آن به آسمان برمىخاست در مقابل درخت به سجده مىافتادند . هنگامى كه آنها در كفر و بت‌پرستى فرورفتند خداوند پيامبرى از بنى اسرائيل به سوى آنها فرستاد ؛ ولى ايمان نياوردند . آن پيامبر از خدا تقاضا كرد كه آن درخت صنوبر كه بيش از همه مورد احترام بود بخشكد . هنگامى كه درخت خشكيد آنها تصميم بر كشتن پيامبرشان گرفتند . « چاهى » عميق كندند و او را زنده در آن افكندند تا جان سپرد . خداوند به جهت اصرار آنها بر كفر و ظلم به عذاب شديدى گرفتارشان كرد و نابود شدند . « 1 »\r\n* * * آرى ! دنيا از اين‌گونه سلاطين نيرومند و اقوام سركش و جباران و ستمگران بسيار به خود ديده است كه اكنون گردوغبار نسيان نه تنها بر قبورشان كه بر تاريخشان نيز نشسته است و اين بهترين سند بىوفايى و ناپايدارى دنياست :\r\n بشكاف خاك را و ببين اكنون * بىمهرى زمانهء رسوا را\r\nاين دشت خوابگاه شهيدان است * فرصت شمار وقت تماشا را ! \r\n\r\n\r\n","description":"","footnote":"\r\n( 1 ) . به بحار الانوار ، جلد 14 ، صفحهء 148 به بعد ؛ و تفسير الميزان ، جلد 15 ؛ و تفسير نمونه ، جلد 15 ذيل آيهء 38 سورهء فرقان و آيهء 12 سورهء ق مراجعه كنيد .\r\n","page_name":" 66 ","page_number":66},
  {"content":"\r\n\r\n\r\nبخش ششم\r\nو منها : قد لبس للحكمة جنّتها ، و أخذها بجميع أدبها ، من الإقبال عليها ، و المعرفة بها ، و التّفرّغ لها : فهي عند نفسه ضالّته الّتي يطلبها ، و حاجته الّتي يسأل عنها . فهو مغترب إذا اغترب الإسلام ، و ضرب بعسيب ذنبه ، و ألصق الأرض بجرانه ، بقيّة من بقايا حجّته ، خليفة من خلائف أنبيائه .\r\n\r\nترجمه\r\nبخش ديگرى از خطبه : ( آن مرد الهى ) براى حفظ حكمت و دانش ، زرهى بر تن كرده و حكمت را با تمام آدابش دربر گرفته ، توجه خاص به آن نموده و آن را به خوبى شناخته و يكسره به آن پرداخته است . حكمت و دانش براى او گمشده‌اى است كه همواره در جستجوى آن است و نيازى اوست كه پيوسته در طلب آن است . او به هنگامى كه اسلام غروب كند و همچون شترى خسته كه از راه رفتن بازماند ، و بر زمين قرار گرفته و سينه به آن چسبانده است ، پنهان خواهد شد . ( آرى ) او باقيمانده‌اى از حجّتهاى خداست و خليفه و جانشينى از جانشينان پيامبران اوست .\r\n\r\nشرح و تفسير ويژگيهاى آن مرد الهى\r\nآنچه در اين بخش آمده در ظاهر پيوندى با بخشهاى سابق اين خطبه ندارد . دليل آن اين است كه مرحوم سيّد رضى در بسيارى از موارد همهء خطبه را نقل نمىكند ، بلكه بخشهايى از آن را به صورت گزينشى انتخاب مىكند . تعبير به « منها » نيز در آغاز اين\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبخش ، گواه روشنى بر اين مطلب است و همين امر سبب شده است كه اين بخش و مرجع ضميرهاى آن در هاله‌اى از ابهام فرورود و هريك از مفسّران ، احتمالى دربارهء آن بدهند ؛ ولى به اعتقاد ما قرائنى در مجموع اين بخش وجود دارد كه هرگونه ابهام را بر طرف مىسازد كه به آن اشاره مىكنم .\r\nنخست مىفرمايد : « او براى حفظ حكمت و دانش ، زرهى كه حافظ آن است بر تن كرده و حكمت را با همهء آدابش را دربر گرفته ، توجه خاص به آن نموده و آن را به خوبى شناخته و يكسره به آن پرداخته است » ؛ ( قد لبس للحكمة جنّتها « 1 » ، و أخذها بجميع أدبها ، من الإقبال عليها ، و المعرفة بها ، و التّفرّغ لها ) .\r\nدر اينكه منظور از اين شخص حكيم كه حكمت همهء وجود او را پر كرده و توجه او را به خود جلب نموده و آن را با همهء آداب دربر گرفته كيست ، احتمالات متعددى داده شده كه از جمله چهار احتمال زير است :\r\n1 - گروهى گفته‌اند : اين كلام ، اشاره به حضرت مهدى عليه السّلام و دوران غيبت و قيام اوست .\r\nابن ابى الحديد اين نظر را به اماميه نسبت داده است و در آغاز آن را نمىپذيرد ؛ ولى در پايان به عنوان كسى كه در آخر الزمان متولّد مىشود و نامش مهدى عليه السّلام است ، اين نظريه پذيرفته است .\r\n2 - فلاسفه گفته‌اند : مراد از آن نخبگان عرفا هستند كه در هرزمان در ميان مردم وجود دارند .\r\n3 - از بعضى متصوفه نقل شده كه منظور اولياء اللّه و سالكان طريق حقيقتند كه\r\n\r\n\r\n","description":"","footnote":"\r\n( 1 ) . « جنّه » از ريشهء « جنّ » بر وزن « فنّ » به معناى پوشاندن چيزى است و به ديوانه از اين جهت مجنون گفته مىشود كه گويى پرده‌اى بر عقلش كشيده است و جن موجودى است ناپيدا و جنين در رحم پوشيده شده است . باغ را از اين جهت « جنّت » مىگويند كه زمينش از درختان پوشيده است و « جنان » بر وزن زمان به قلب گفته مىشود كه در سينه پنهان است و « جنّه » كه در خطبهء بالا آمده به معناى زره و سلاح‌هاى دفاعى ديگرى كه انسان خود را با آن مىپوشاند .\r\n","page_name":" 68 ","page_number":68},
  {"content":"\r\n\r\nهمواره در روى زمين وجود دارند .\r\n4 - از جماعت معتزله نقل شده كه منظور عالم به عدل و توحيد از مؤمنان است كه در هرعصر و زمان ، افرادى از آنها در ميان مردم ديده مىشود ؛ ولى هنگامى كه تعبيرات حضرت را تا پايان اين بخش تفسير كنيم به روشنى در خواهيم يافت كه اين عبارات تفسير صحيحى جز حضرت مهدى عليه السّلام ندارد .\r\nبه‌هرحال تعبير به ( قد لبس للحكمة جنّتها ) اشاره به اين است كه او حكيم است و براى حفظ حكمت سپرى بر تن كرده كه منظور از آن ، سپر تقوا و پرهيزكارى است ، همان‌گونه كه در اين حديث معروف آمده است : « ما أخلص عبد للّه عزّ و جلّ أربعين صباحا إلّا جرت ينابيع الحكمة من قلبه على لسانه ؛ هيچ بنده‌اى چهل روز اعمال خود را براى خدا كاملا خالص نكرد مگر اين كه چشمه‌هاى جوشان حكمت از قلب او بر زبانش سرازير شد » . « 1 »\r\nجمله‌هاى بعد از آن نيز ، « و أخذها بجميع أدبها . . . » همه اشاره به اين است كه او حكيمى است توانا كه علم و دانش و حكمت و تدبير بر همهء وجود او حاكم است و با همين ابزار محيط خود را اداره مىكند .\r\nامام عليه السّلام در ادامه اين سخن مىافزايد : « حكمت و دانش براى او گمشده‌اى است كه همواره در جستجوى آن است و نياز اوست كه پيوسته در طلب آن است » ؛ ( فهي عند نفسه ضالّته الّتي يطلبها ، و حاجته الّتي يسأل عنها ) .\r\nاين سخن تأكيد ديگرى است بر اينكه آن مرد الهى برنامهء كارش براساس حكمت قرار گرفته و قبل از ايجاد هرتحوّلى تحوّل علمى و فرهنگى برقرار مىكند ؛ اين سخن هماهنگ با چيزى است كه در روايات دربارهء حضرت مهدى عليه السّلام آمده است . از جمله در حديثى از امام باقر عليه السّلام چنين مىخوانيم : « إذا قام قائمنا وضع يده على رؤوس العباد\r\n\r\n\r\n","description":"","footnote":"\r\n( 1 ) . عيون اخبار الرضا عليه السّلام ، جلد 2 ، صفحهء 69 ، حديث 321 .\r\n","page_name":" 69 ","page_number":69},
  {"content":"\r\n\r\nفجمع بها عقولهم و كملت بها أحلامهم ؛ هنگامى كه قيام‌كنندهء ما به‌پا خيزد دست خود را بر سر بندگان بگذارد ( آنها را تحت تربيت خود قرار دهد ) و به اين وسيله عقلهاى آنها را متمركز سازد و افكار آنها را كامل كند » . « 1 »\r\nدر ادامه در بيان يك ويژگى ديگر آن مرد الهى مىفرمايد : « او به هنگامى كه اسلام غروب كند همچون شترى گردد كه از راه رفتن بازمانده ، بر زمين قرار گرفته و سينه به آن چسبانده است ، پنهان خواهد شد » ؛ ( فهو مغترب إذا اغترب « 2 » الإسلام ، و ضرب بعسيب « 3 » ذنبه « 4 » ، و ألصق الأرض بجرانه « 5 » ) .\r\nهنگامى كه شتر از راه رفتن بازمىماند بر زمين چنان پهن مىشود كه انتهاى دم او به زمين مىچسبد و حتى پايين گردن خود را نيز بر آن مىنهد و اين نشانهء نهايت خستگى است و عرب از آن به عنوان كنايه براى نهايت ضعف و ناتوانى استفاده مىكند .\r\nاين سخن اشارهء آشكار ديگرى به يكى از اوصاف آن مرد الهى است و كه در دوران غيبت او اسلام و مسلمين در نهايت ضعف قرار مىگيرند و دشمنان از هرسو براى محو اسلام و شكست مسلمين قيام مىكنند .\r\nدر حديث ديگرى از امام صادق عليه السّلام آمده است : « العلم سبعة و عشرون حرفا فجميع ما جاءت به الرّسل حرفان فلم يعرف النّاس حتّى اليوم غير الحرفين فإذا قام قائمنا أخرج خمس و عشرين حرفا فبثّها فى النّاس و ضمّ إليها الحرفين حتّى يبثّها سبعة\r\n\r\n\r\n","description":"","footnote":"\r\n( 1 ) . بحار الانوار ، جلد 2 ، صفحهء 328 ، حديث 47 .\r\n( 2 ) . « اغترب » از مادهء « اغتراب » به معناى مهاجرت كردن يا پنهان شدن است .\r\n( 3 ) . « عسيب » استخوان انتهايى دم اسب يا شتر گويند .\r\n( 4 ) . « ذنب » از ريشهء « ذنب » بر وزن « ضرب » گرفته شده كه به معناى دنبال چيزى را گرفتن است و چون گناه آثار و تبعاتى دارد كه انسان را رها نمىكند به آن ذنب بر وزن ضرب گفته شده و « ذنب » ، بر وزن « هدف » كه در خطبهء بالا آمده به معناى دم حيوان و دنبالهء هرچيزى است .\r\n( 5 ) . « جران » به معناى بخش پيشين گردن شتر را گويند و جملهء « ضرب بجرانه » كنايه از جا گرفتن و جا خوش كردن است .\r\n","page_name":" 70 ","page_number":70},
  {"content":"\r\n\r\nو عشرين حرفا ؛ علم و دانش 27 حرف ( 27 باب ) است جميع آنچه پيامبران الهى آورده‌اند به اندازهء دو حرف آن است و مردم تا امروز جز آن دو حرف را نشناختند . هنگامى كه قيام‌كنندهء ما قيام مىكند 25 حرف ديگر را بيرون مىآورد و در ميان مردم مىگستراند و آن دو حرف را نيز به آن ضميمه مىكند تا 27 حرف كامل شود » « 1 » ( اشاره به اينكه آن حضرت انقلاب فرهنگى قوى و پرشتابى پىريزى مىكند كه سطح آگاهى و علم در جهان بيش از ده برابر وضع موجودش مىشود ) .\r\nبه گفتهء حافظ :\r\n ز قاطعان طريق اين زمان شوند ايمن * قوافل دل و دانش كه مرد راه رسيد\r\nكجاست صوفى دجّال فعل ملحد شكل * بگو بسوز كه مهدى دين پناه رسيد\r\nعزيز مصر به زعم برادران حسود * ز قعر چاه برآمد ، به اوج ماه رسيد \r\nامام عليه السّلام در پايان اين فراز به نكتهء روشن‌ترى در اين زمينه مىپردازد و مىفرمايد : « او باقيمانده‌اى از حجّتهاى خدا است و خليفه و جانشينى از جانشينان پيامبران اوست » ؛ ( بقيّة من بقايا حجّته ، خليفة من خلائف أنبيائه ) .\r\nهمان‌گونه كه از بيان اين اوصاف به دست مىآيد جمله‌هاى بالا مرجع ضميرى جز حضرت مهدى نمىتواند داشته باشد به ويژه اينكه واژه‌هاى « بقيه » ( بقية اللّه ) و « حجّت » و « خليفه » در فرهنگ دينى ما كاملا منطبق بر آن حضرت است .\r\n* * * \r\nنكته اشاراتى به قيام مهدى\r\nاز اين بخش خطبه كه اشارات روشنى به قيام حضرت مهدى عليه السّلام داشت ، به خوبى استفاده مىشود كه بر خلاف تصوّر ناآگاهان ، تكيه‌گاه اصلى مهدى بر انقلابى فكرى ،\r\n\r\n\r\n","description":"","footnote":"\r\n( 1 ) . بحار الانوار ، جلد 73 ، صفحهء 336 .\r\n","page_name":" 71 ","page_number":71},
  {"content":"\r\n\r\nعلمى و فرهنگى است ؛ نه قيامى نظامى و مملوّ از خونريزى . او چنان سطح افكار مردم را بالا مىبرد كه با پاى خود به سوى يك حكومت سراسر عدل و داد پيش مىروند . بىشكّ در آغاز راه ، اقليّت ماجراجو و منحرف و گردنكشان زورگو و ظالمى در اين طريق سدّ راهند كه امام آنها را با قدرت نظامى خود برمىدارد . او پيوسته در طلب دانش و ارتقاى سطح معلومات امّت است و همچون جدّش پيغمبر اكرم صلّى اللّه عليه و إله با زبان حال و قال مىگويد :\r\n « رَبِّ زِدْنِي عِلْماً »  . « 1 »\r\n* * *\r\n\r\n\r\n","description":"","footnote":"\r\n( 1 ) . طه ، آيهء 114 .\r\n","page_name":" 72 ","page_number":72},
  {"content":"\r\n\r\n\r\nبخش هفتم\r\nثمّ قال عليه السّلام أيّها النّاس ، إنّي قد بثثت لكم المواعظ الّتي وعظ الأنبياء بها أممهم ، و أدّيت إليكم ما أدّت الأوصياء إلى من بعدهم ، و أدّبتكم بسوطي فلم تستقيموا ، و حدوتكم بالزّواجر فلم تستوسقوا . للّه أنتم ! أ تتوقّعون إماما غيري يطأ بكم الطّريق ، و يرشدكم السّبيل ؟\r\nألا إنّه قد أدبر من الدّنيا ما كان مقبلا ، و أقبل منها ما كان مدبرا ، و أزمع التّرحال عباد اللّه الأخيار ، و باعوا قليلا من الدّنيا لا يبقى ، بكثير من الآخرة لا يفنى . ما ضرّ إخواننا الّذين سفكت دماؤهم - و هم بصفّين - ألّا يكونوا اليوم أحياء ؟ يسيغون الغصص و يشربون الرّنق ! قد - و اللّه - لقوا اللّه فوفّاهم أجورهم ، و أحلّهم دار الأمن بعد خوفهم .\r\n\r\nترجمه\r\nسپس آن حضرت فرمود : اى مردم من مواعظ و اندرزهايى را كه پيامبران به امتهايشان دادند ، براى شما بازگو كردم و در ميان شما منتشر ساختم . و نيز آنچه را اوصياى پيامبران به امتهاى بعد رساندند ، ( و در آنجا كه ضرورت داشت ) شما را با تازيانه‌ام ادب كردم ؛ ولى شما به هيچ صراطى مستقيم نشديد . بانگ نواهى پروردگار را در ميان شما سر دادم ( كه از اختلاف و تفرقه بپرهيزيد ) ؛ اما هرگز اجتماع نكرديد و متحد نشديد .\r\nشما را به خدا آيا انتظار داريد پيشوايى جز من شما را به راه بياورد و طريق حق را به شما نشان دهد ؟ آگاه باشيد آنچه از دنيا روى آورده بود ، پشت كرده و آنچه پشت كرده بود ، روى آورده است ( سنّتهاى پيامبر صلّى اللّه عليه و إله فراموش شده و سنن جاهلى در حكومت امويان\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبازگشته است ) بندگان نيك خدا به سرعت تصميم به كوچ گرفتند و متاع اندك دنياى فانى را با سرمايه‌هاى فراوان آخرت ماندگار ، مبادله نمودند . راستى ، برادران ما كه خونشان در صفين ريخته شد ( و شربت شهادت نوشيدند ) اگر امروز زنده نيستند كه از اين لقمه‌هاى گلوگير بخورند و از اين آبهاى ناگوار بنوشند ، ( و اين حوادث دردناك را ببينند ) چه ضررى كردند ؟ به خدا سوگند ! آنها به لقاى پروردگار نايل شدند و خدا پاداششان را به‌طور كامل عطا فرمود و آنها را در سراى امن و امان بعد از اين زندگى پر از خوف جاى داد .\r\n\r\nشرح و تفسير آنچه لازم بود ، گفتم !\r\nامام عليه السّلام در اين بخش از خطبه به اندرزها و مواعظ هشداركننده‌اى مىپردازد و مىفرمايد : « اى مردم من مواعظ و اندرزهايى را كه پيامبران به امتهايشان دادند براى شما بازگو كردم و در ميان شما گستردم . و ( نيز ) آنچه را اوصياى پيامبران به امتهاى بعد از آنان رساندند ، رساندم . ( در آنجا كه ضرورت داشت ) شما را با تازيانه‌ام ادب كردم ؛ ولى ( هيچ‌يك مؤثر نيفتاد و ) شما به هيچ صراطى مستقيم نشديد . بانگ نواهى پروردگار را در ميان شما سر دادم ( كه از اختلاف و تفرقه بپرهيزيد ) ؛ اما هرگز اجتماع نكرديد و متحد نشديد » ؛ ( أيّها النّاس ، إنّي قد بثثت « 1 » لكم المواعظ الّتي وعظ الأنبياء بها أممهم ، و أدّيت إليكم ما أدّت الأوصياء إلى من بعدهم ، و أدّبتكم بسوطي فلم تستقيموا ، و حدوتكم « 2 » بالزّواجر فلم تستوسقوا « 3 » ) .\r\n\r\n\r\n","description":"","footnote":"\r\n( 1 ) . « بثثت » از ريشهء « بثّ » ، بر وزن « نص » به معناى منتشر ساختن گرفته شده است .\r\n( 2 ) . « حدوتكم » از ريشهء « حدو » بر وزن « محو » و « حدى » بر وزن « دعا » در اصل به معناى راندن شتران همراه با آواز مخصوص است . كه ساربان‌ها مىخوانند . سپس به هرگونه سوق دادن و بانگ زدن اطلاق شده است .\r\n( 3 ) . « تستوسقوا » از « وسوق » به معناى اجتماع كردن و به يكديگر پيوستن است .\r\n","page_name":" 74 ","page_number":74},
  {"content":"\r\n\r\nاين تعبيرات نشان مىدهد كه امام عليه السّلام براى هدايت مردم كوفه كه افرادى سست و پراكنده بودند از هروسيله‌اى استفاده فرمود و كار فرهنگى گسترده‌اى را دربارهء آنها انجام داد تا آنجا كه همهء مواعظ انبيا و اندرزهاى اوصيا را براى آنها جمع ، و در اختيارشان قرار داد ؛ ولى اين باران حيات‌بخش رحمت الهى ، در آن شوره‌زارها اثر نكرد سپس محبّت و نرمش را كنار گذاشت و با شدت با آنها برخورد كرد . شايد به راه بيايند و متحد شوند ؛ ولى اين ميخهاى آهنين در آن سنگهاى خارا فرونرفت و معلوم شد كمترين نقص و عيبى در رهبرى و مديريت و فرماندهى نيست ، بلكه همهء عيب در آن گروه نابخرد و بىحميت بود .\r\nاين جمله‌ها نشان مىدهد اگر تمام انبيا و اوصيا براى هدايت آنها مىكوشيدند ، هدايت نمىشدند .\r\n« شما را به خدا آيا انتظار داريد پيشوايى جز من شما را به راه بياورد و طريق حق را به شما نشان دهد ؟ » ؛ ( للّه أنتم ! أتتوقّعون إماما غيري يطأ بكم الطّريق ، و يرشدكم السّبيل ؟ ) .\r\nاشاره به اينكه هرگاه پيشوايى چون من نتواند شما را به راه آورد كس ديگرى اين كار را نمىتواند انجام دهد .\r\nعجب اينكه با آن همه يأس و نااميدى از اين جمعيّت ، باز امام عليه السّلام به نصايح تازه‌اى مىپردازد . شرايط زمان و محيط را براى آنها تشريح مىكند و ارزش شهادت در راه خدا را براى آنها بازگو مىكند و مىفرمايد : « آگاه باشيد آنچه از دنيا روى آورده بود ، پشت كرده و آنچه پشت كرده بود ، روى آورده است » ؛ ( ألا إنّه قد أدبر من الدّنيا ما كان مقبلا ، و أقبل منها ما كان مدبرا ) .\r\nاشاره به اينكه با طلوع آفتاب عالمتاب اسلام و ظهور پيامبر اكرم صلّى اللّه عليه و إله نيكيها و فضيلتها به جامعه انسانى روى آورد ، ولى اكنون با ظهور بنى اميّه و بازماندگان دوران\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nجاهليّت آن نيكيها و سنّتهاى الهى از جامعه رخت بربسته و زشتيهاى عصر جاهليّت كه پشت كرده بود به جامعه اسلامى روى آورده بود .\r\nسپس به عنوان مقدمه‌اى براى تجليل از مقام شهيدان راه خدا و تقويت فرهنگ جهاد و شهادت در برابر ظالمان و ستمگران مىفرمايد : « بندگان نيك خدا به سرعت عزم بر كوچ گرفتند و متاع اندك دنياى فانى را با سرمايه فراوان آخرت ماندگار ، مبادله نمودند » ؛ ( و أزمع « 1 » التّرحال « 2 » عباد اللّه الأخيار ، و باعوا قليلا من الدّنيا لا يبقى بكثير من الآخرة لا يفنى ) .\r\nاين تعبير لطيف اشاره به اين است كه آن نيكان و پاكانى كه شرب شهادت نوشيدند و در راه خدا به اين افتخار بزرگ نايل شدند نه تنها زيانى نكردند ، بلكه تجارت پرسودى نمودند ، متاع قليل فانى را به متاع كثير باقى فروختند .\r\nكسانى هم كه افتخار شهادت پيدا نكردند امّا در جهاد با نفس پيروز شدند و زرق‌وبرق دنياى فانى را به سعادت آخرت فروختند آنها نيز در سلسله اين گروه از عباد اللّه الاخيار جاى دارند .\r\nدر ادامهء اين سخن ، با تأكيد مىفرمايد : « راستى برادران ما كه خونشان در صفين ريخته شد ( و شربت شهادت نوشيدند ) اگر امروز زنده نيستند كه از اين لقمه‌هاى گلوگير بخورند و از اين آبهاى ناگوار بنوشند چه ضررى كرده‌اند ؟ » ؛ ( ما ضرّ إخواننا الّذين سفكت دماؤهم - و هم بصفّين - ألّا يكونوا اليوم أحياء ؟ يسيغون « 3 » الغصص و يشربون الرّنق ! « 4 » ) .\r\nاشاره به اينكه آنها رفتند و آسوده شدند و امروز ما مانديم و اين اوضاع نابسامان .\r\n\r\n\r\n","description":"","footnote":"\r\n( 1 ) . « أزمع » از ريشهء « زمع » بر وزن « شمع » در اصل به معناى تصميم گرفتن بر چيزى است .\r\n( 2 ) . « ترحال » از ريشهء « رحلت » به معناى كوچ كردن و رهسپار شدن است .\r\n( 3 ) . « يسيغون » از ريشهء « سوغ » بر وزن « فوق » و سيغ ، بر وزن « سيل » به معناى گوارا .\r\n( 4 ) . « رنق » به معناى كدر است .\r\n","page_name":" 76 ","page_number":76},
  {"content":"\r\n\r\nدشمنان حق در همه جا جولان مىكنند و دوستان حق ضعيف و ناتوان و بىاراده در برابر آنها ايستاده و تماشاگرند . صحنه‌اى كه هرانسان باايمان و غيورى را سخت آزار مىدهد .\r\nدر واقع عبارات امام عليه السّلام اشاره به جنايات معاويه و لشكر شام و سكوت و سستى مردم كوفه و عراق است . در پايان اين سخن ، كلام امام عليه السّلام اوج مىگيرد و مىفرمايد : « به خدا سوگند ! آنها به لقاى پروردگار نايل شدند و خدا پاداششان را به‌طور كامل عطا فرمود و آنها را در سراى امن و امان بعد از اين زندگى پر از خوف جاى داد » ؛ ( قد - و اللّه - لقوا اللّه فوفّاهم أجورهم ، و أحلّهم دار الأمن بعد خوفهم ) .\r\nآرى همان‌گونه كه قرآن مىفرمايد : گمان مبر آنها كه در راه خدا كشته شده‌اند مردگانند آنها زنده جاويدانند و در نزد پروردگارشان به انواع روزيها متنعم‌اند ، مرده آنها هستند كه تن به ذلت مىسپرند و زير پرچم ظالمان به زندگى مادى و تحقيرآميز ادامه مىدهند .\r\nشهادت هميشه مايه افتخار است ولى در محيطهاى آلوده شهادت و رخت بربستن از آلودگىها و مفاسد و رهايى از دست گروه‌هاى فاسد و مفسد افتخار ديگرى است . پيامى كه على عليه السّلام در محراب عبادت در لحظات شهادت به ما داد درس بزرگى بود فرمود : « فزت و ربّ الكعبة ؛ به خداى كعبه نجات يافتم و رستگار شدم » . و به گفتهء شاعر :\r\n مرده دلانند به روى زمين * بهر چه با مرده شوم همنشين\r\nهم دمى مرده دهد مردگى * صحبت افسرده دل افسردگى\r\nزير گل آنان كه پراكنده‌اند * گرچه به تن مرده ، به دل زنده‌اند !\r\nزنده شدم از نظر پاكشان * آب حيات است مرا خاكشان « 1 » \r\nو به گفتهء شاعر توانايى ديگر ( سنائى ) :\r\n بمير اى حكيم از چنين زندگانى * كز از اين زندگانى چون بميرى بمانى !\r\nاز اين مرگ صورت نگر تا نترسى * از اين زندگى ترس كاينك درآنى \r\n\r\n\r\n","description":"","footnote":"\r\n( 1 ) . گزينشى از اشعار نظامى .\r\n","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\nبخش هشتم\r\nأين إخواني الّذين ركبوا الطّريق ، و مضوا على الحقّ ؟ أين عمّار ؟ و أين ابن التّيّهان ؟ و أين ذو الشّهادتين ؟ و أين نظراؤهم من إخوانهم الّذين تعاقدوا على المنيّة ، و أبرد برؤسهم إلى الفجرة !\r\nقال : ثمّ ضرب بيده على لحيته الشريفة الكريمة ، فأطال البكاء ثم قال عليه السّلام :\r\nأوّه على إخواني الّذين تلوا القرآن فأحكموه ، و تدبّروا الفرض فأقاموه ، أحيوا السّنّة و أماتوا البدعة . دعوا للجهاد فأجابوا ، و وثقوا بالقائد فاتّبعوه .\r\nثم نادى بأعلى صوته :\r\nالجهاد الجهاد عباد اللّه ! ألا و إنّي معسكر في يومي هذا ؛ فمن أراد الرّواح إلى اللّه فليخرج !\r\n\r\nترجمه\r\nكجايند برادران من ؟ همانها كه در مسير صحيح گام نهادند و در راه حق پيش افتادند ، كجاست « عمار » ؟ كجاست « ابن تيّهان » ؟ و كجاست « ذو الشهادتين » . ( سه نفر از بزرگان ياران امام كه شربت شهادت نوشيدند ) . و كجايند كسانى همچون آنان از برادرانشان كه پيمان بر جانبازى بستند و سرانجام سرهايشان براى فاجران فرستاده شد !\r\nآن‌گاه امام عليه السّلام دست به محاسن شريف خود زد و مدت طولانى گريست و فرمود :\r\nآه بر برادرانم . همانها كه قرآن را تلاوت مىكردند و به كار مىبستند در فرائض الهى\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nتدبّر مىكردند و به‌پا مىداشتند . سنّتها را زنده كرده ، بدعتها را ميراندند . هنگامى كه به سوى جهاد دعوت شدند ، مشتاقانه پذيرفتند به رهبر خود اطمينان داشتند و از او پيروى كردند سپس با صداى رسا ندا داد - اى بندگان خدا ! جهاد ، جهاد ! آگاه باشيد من امروز لشكر را به سوى اردوگاه حركت مىدهم ، آن كس كه مىخواهد به سوى خدا حركت كند با ما كوچ نمايد .\r\n\r\nشرح و تفسير همگى آماده جهاد شويد !\r\nدر اين بخش از خطبه ، لحن كلام امام عليه السّلام تغيير پيدا مىكند و با تعبيراتى بسيار غم‌انگيز ، سخنان گذشته را ادامه مىدهد و از شهيدان بزرگوارى كه در صفين شربت شهادت نوشيدند و جاى آنها در ميان اصحابش خالى است ياد مىكند و مىفرمايد :\r\n« كجايند برادران من همانها كه در مسير صحيح گام نهادند و در راه حق پيش رفتند » ؛ ( أين إخواني الّذين ركبوا الطّريق ، و مضوا على الحقّ ؟ ) .\r\nسپس روى چند نفر از اين پيشتازان ايثار و شهادت و آگاهى و معرفت ، انگشت مىنهد و مىفرمايد : « كجاست عمار ؟ كجاست ابن تيّهان ؟ و كجاست ذو الشهادتين . ( سه نفر از بزرگان اصحاب كه شرح حالشان خواهد آمد ) » ؛ ( أين عمّار ؟ و أين ابن التّيّهان ؟ ) .\r\nآن‌گاه به صورت كلى و عام از همهء آنها چنين ياد مىكند : « كجايند مانند آنان از برادرانشان كه پيمان بر جانبازى بستند و سرانجام سرهايشان براى فاجران و فاسقان فرستاده شد » ؛ ( و أين ذو الشّهادتين ؟ و أين نظراؤهم من إخوانهم الّذين تعاقدوا على المنيّة ، و أبرد « 1 » برؤوسهم إلى الفجرة ! ) .\r\n\r\n\r\n","description":"","footnote":"\r\n( 1 ) . « أبرد » از ريشهء « برود » و « برودت » به معناى سرد شدن است و در مورد كسى كه آخر روز وارد محلى مىشود اين واژه به كار مىرود و نيز هنگامى كه نامه و يا چيزى را با پيك مخصوص از جايى به جايى مىفرستند واژهء ابراد اطلاق مىشود و « بريد » در زمان ما به اداره پست اطلاق مىشود .\r\n","page_name":" 80 ","page_number":80},
  {"content":"\r\n\r\nاشاره به ده‌ها نفر از صحابيان بزرگوار پيامبر صلّى اللّه عليه و إله است كه همراه على عليه السّلام در صفين بودند و شربت شهادت نوشيدند و جنايتكاران لشكر معاويه ، سرهاى آنها را جدا كردند و براى معاويه بردند . « 1 »\r\nدر اينجا خاطرهء آنان سبب شد كه امام عليه السّلام حالت تأثر شديدى پيدا كند آن گونه كه راوى اين خطبه ( نوف بكالى ) مىگويد : آن‌گاه امام عليه السّلام دست به محاسن شريف خود زد و مدت طولانى گريست و فرمود :\r\n« آه بر برادرانم . همانها كه قرآن را تلاوت مىنمودند و به كار مىبستند در فرائض الهى دقت مىكردند و آنها را به‌پا مىداشتند . سنّتها را زنده كرده و بدعتها را مىراندند . بسوى جهاد دعوت شدند و مشتاقانه پذيرفتند ، به رهبر خود اطمينان داشتند و از او پيروى كردند » ؛ ( قال : ثمّ ضرب بيده على لحيته الشّريفة الكريمة ، فأطال البكاء ، ثمّ قال عليه السّلام : أوّه « 2 » على إخواني الّذين تلوا القرآن فأحكموه ، و تدبّروا الفرض فأقاموه ، أحيوا السّنّة و أماتوا البدعة . دعوا للجهاد فأجابوا ، و وثقوا بالقائد فاتّبعوه ) .\r\nاين اوصاف شش‌گانه حكايت از عظمت مقام آنان در علم و عمل در پاسدارى دين و در جهاد و اطاعت از پيشوا و رهبر الهى مىكند . هم از قرآن آگاهى داشتند و آن را موبه‌مو در مورد زندگى اجرا مىكردند ، هم از واجبات باخبر بودند و به آن عمل مىكردند هم پاسدارى از سنّتها و مبارزه با بدعتها داشتند و به هنگام جهاد اهل ايثار و فداكارى بودند .\r\nدر واقع امام عليه السّلام مىخواهد سرمشقى به يارانش بدهد و بگويد مؤمنان واقعى و\r\n\r\n\r\n","description":"","footnote":"\r\n( 1 ) . ابن عبد البرّ از عبد الرحمن بن أبزى نقل مىكند : سيصد تن از كسانى كه در بيعت رضوان با رسول خدا صلّى اللّه عليه و إله بيعت كردند ، در جنگ صفين در ركاب على عليه السّلام شركت داشتند و از آن ميان شصت و سه تن به شهادت رسيدند كه يكى از آنان عمار ياسر است . ( استيعاب ، جلد 2 ، صفحهء 70 ، شرح حال عمّار ) .\r\n( 2 ) . « اوّه » اين واژه آنگاه كه به سكون واو قرائت مىشود كلمه‌اى است كه به هنگام شكايت و اظهار درد گفته مىشود و معادل آن در فارسى آه است .\r\n","page_name":" 81 ","page_number":81},
  {"content":"\r\n\r\nحافظان راستين اسلام و صحابه حقيقى پيامبر صلّى اللّه عليه و إله چه ويژگىهايى داشتند . شايد اين سخنان داغ در آن دلهاى سرد اثر بگذارد و براى جهاد با ظالمان و جانيان به‌پا خيزند .\r\nسپس امام عليه السّلام با صداى رسا و بانگ بلند ندا داد : « اى بندگان خدا جهاد ، جهاد . آگاه باشيد من امروز لشكر را به سوى اردوگاه حركت مىدهم آن كس كه مىخواهد به سوى خدا حركت كند با ما كوچ نمايد » ؛ ( ثمّ نادى بأعلى صوته : الجهاد الجهاد عباد اللّه ! ألا و إنّي معسكر في يومي هذا ؛ فمن أراد الرّواح إلى اللّه فليخرج ! ) .\r\nبه اين ترتيب امام عليه السّلام بعد از آن همه بيانات تكان‌دهنده و بيدارگر ، مردم را براى جهاد به سوى دشمن دعوت كرد و گروه زيادى از مردم از سخنان امام عليه السّلام به شوق آمدند و احساس مسئوليت كردند و آمادهء حركت به ميدان جهاد شدند .\r\n* * * « نوف بكالى ( راوى اين خطبه ) مىگويد : امام عليه السّلام پرچمى به امام حسين عليه السّلام براى يك لشكر ده هزار نفرى داد و پرچمى به قيس ابن سعد - كه رحمت خدا بر او باد - براى ده هزار و به ابو ايوب انصارى براى ده هزار و براى ديگران هركدام به تعدادهاى ديگر ، و اين در حالى بود كه مىخواست به صفين بازگردد ولى هنوز روز جمعه نگذشته بود كه ابن ملجم - كه لعنت خدا بر او باد - امام عليه السّلام را ضربت زد و لشكرها بازگشتند و ما همچون گلّه‌هايى بوديم كه شبان خود را از دست مىدهد و گرگان از هرسو به آنها حمله‌ور مىشوند و آنها را مىربايند » ؛ ( قال نوف : و عقد للحسين عليه السّلام في عشرة آلاف ، و لقيس بن سعد قدّس سرّه في عشرة آلاف ، و لأبي أيّوب الأنصاري في عشرة آلاف ، و لغيرهم على أعداد أخر ، و هو يريد الرّجعة إلى صفين ، فما دارت الجمعة حتّى ضربه الملعون ابن ملجم لعنه اللّه ، فتراجعت العساكر ، فكنّا كأغنام فقدت راعيها ، تختطفها الذئاب من كلّ مكان ! ) .\r\nبه اين ترتيب گرگان شام و غارتگران سپاه معاويه شادمان شدند و از اينكه خطر بزرگى\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبار ديگر از آنها دفع شد شادى كردند ؛ ولى مؤمنان راستين در دريايى از غم و اندوه فرو رفتند .\r\nدر حديث آمده است هنگامى كه خبر شهادت امير مؤمنان على عليه السّلام به شام رسيد .\r\nعمرو ابن عاص باخبر شد و با اين جمله به معاويه بشارت داد : « إنّ الأسد المفرش ذراعيه بالعراق لاقى شعوبه ؛ آن شيرى كه در عراق در كمين ما بود به ياران خود پيوست . » « 1 »\r\n\r\nنكته‌ها ياران باوفاى امام عليه السّلام\r\nامام عليه السّلام در اين خطبه نام چند نفر از ياران وفادار و بزرگان اسلام را مىبرد كه در زمرهء صحابهء راستين پيامبر اكرم صلّى اللّه عليه و إله بودند . و سپس پيمان وفادارى با امام بستند و در ميدان صفين شربت شهادت نوشيدند . و همان‌گونه كه قبلا اشاره شد طبق روايتى 300 تن از صحابهء پيامبر كه در بيعت رضوان و گروهى از آنها از بدريون بودند . با على عليه السّلام در جنگ صفين همكارى مىكردند از اين جمع 63 نفر در آن ميدان شهيد شدند كه امام عليه السّلام نام سه تن از آنها را مىبرد . در ذيل شرح حال مختصرى از هريك از آنها را مىآوريم . سپس به شرح حال قيس ابن سعد و ابو ايوب انصارى كه نامشان در پايان اين خطبه به عنوان فرمانده آمده است ، مىپردازيم .\r\n\r\n1 . عمّار ياسر\r\nكنيه‌اش ابو يقظان و از كسانى است كه در مكّه اسلام آورد و مرارتهاى فراوانى را متحمل شد . ابن عبد البر در كتاب استيعاب مىنويسد : هنگامى كه ياسر به مكّه آمد با كنيزى به نام سميه ازدواج كرد و عمار از او متولّد شد . عمار كسى بود كه در راه خدا از\r\n\r\n\r\n","description":"","footnote":"\r\n( 1 ) . بحار الانوار ، جلد 41 ، صفحهء 69 .\r\n","page_name":" 83 ","page_number":83},
  {"content":"\r\n\r\nسوى مشركان شكنجه شد ، هرچند به حكم اجبار كلماتى را در بيزارى از اسلام بر زبان جارى ساخت ؛ ولى سخت ناراحت و گريان شد و خدمت پيامبر آمد و آيهء شريفهء  « إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ »  « 1 » كه دليلى بر جواز تقيّه در اين موارد است ، دربارهء وى نازل گرديد . مفسّران به اجماع نزول اين آيه را دربارهء عمار مىدانند . او از كسانى بود كه به سرزمين حبشه هجرت كرد و به دو قبله نماز گزارد . او از مهاجران نخستين است كه در جنگ بدر و همهء جنگهاى اسلامى حضور داشت .\r\nپيامبر صلّى اللّه عليه و إله دربارهء وى فرمود : « انّه مليئ إيمانا إلى أخمص قدميه ؛ عمار سرتاپا مملو از ايمان است » و نيز فرمود : « من أبغض عمّارا أبغضه اللّه ؛ كسى كه با عمار دشمن كند خدا دشمن او خواهد بود » . در حديث ديگرى از آن حضرت مىخوانيم كه : « بهشت مشتاق چهار نفر است : على و عمار و سلمان و ابو ذر » .\r\nابن عبد البرّ مىافزايد : اخبار متواترى داريم كه پيامبر صلّى اللّه عليه و إله دربارهء عمار فرمود : « تقتل عمّارا الفئة الباغية ؛ عمار را گروه ستمگر و متجاوز خواهند كشت » . ابن عبد البر اين خبر را از صحيح‌ترين اخبار مىشمرد . مىدانيم كه عمار به دست ياران معاويه در صفين شهيد شد و عجب اينكه بسيارى از مردم اين خبر را شنيده بودند كه مهم‌ترين سند در جنايات معاويه است ؛ ولى باز از خواب غفلت بيدار نشدند .\r\nابن عبد البرّ در ادامهء سخنان خود روايتى از ابو عبد الرحمان سلمى نقل مىكند كه مىگويد : ما با على عليه السّلام در صفين بوديم . عمّار ياسر را ديدم كه به هرسو حركت مىكرد اصحاب محمّد او را همراهى مىكردند گويى پرچم آنها بود . و از عمار شنيدم كه به هاشم ابن عقبه ( عتبه ) مىگفت اى هاشم به پيش بتاز كه بهشت در سايه شمشيرهاست . امروز دوستانم محمد صلّى اللّه عليه و إله و يارانش را ملاقات خواهند كرد . مىدانم كه ما بر حق و آنها بر باطل‌اند . عبد الله ابن سلمه مىگويد : من در روز صفين به عمار مىنگريستم كه تشنه شد و تقاضاى آب كرد ، ظرف شيرى براى او آوردند او گفت امروز روز ملاقات دوستان است\r\n\r\n\r\n","description":"","footnote":"\r\n( 1 ) . نحل ، آيهء 106 .\r\n","page_name":" 84 ","page_number":84},
  {"content":"\r\n\r\nچرا كه رسول خدا صلّى اللّه عليه و إله به من فرمود : آخرين شربتى كه از دنيا مىنوشى شير است . « 1 »\r\nقابل توجه است هنگامى كه خبر شهادت مالك اشتر - بعد از جنگ صفين - به معاويه رسيد ، در ميان مردم خطبه‌اى خواند و گفت : على عليه السّلام دو دوست نيرومند داشت ؛ يكى در صفين قطع شد ؛ يعنى عمار ياسر و ديگرى امروز ؛ يعنى مالك اشتر . « 2 »\r\n\r\n2 . ابن تيّهان\r\nنام او مالك و كنيه‌اش ابو الهيثم ، از طايفهء انصار و از كسانى است كه در بيعت عقبه با پيغمبر بيعت كرد و در جنگ بدر حاضر بود . اكثر مورخان معتقدند او در جنگ صفين حضور داشت و در همان جنگ به شهادت رسيد و خطبه بالا گواه بر اين مطلب است .\r\nابن ابى الحديد در اينجا نام گروهى از عالمان اهل سنّت را ذكر مىكند كه تصريح كرده‌اند او در جنگ صفين شهيد شده است . « 3 »\r\n\r\n3 . ذو الشهادتين\r\nنام او خزيمة بن ثابت انصارى و كنيه‌اش ابو عمار و از كسانى است كه در مدينه به پيامبر اكرم صلّى اللّه عليه و إله پيوست . در مورد اين كه چرا به نام ذو الشهادتين لقب داده شده ، ابن اثير در اسد الغابه مىنويسد :\r\nپيامبر اكرم صلّى اللّه عليه و إله اسبى از سواء بن قيس محاربى خريدارى كرده بود . سواء معامله را انكار كرد . خزيمة بن ثابت به نفع پيامبر صلّى اللّه عليه و إله گواهى داد . پيامبر اكرم صلّى اللّه عليه و إله فرمود با اين كه در جريان معامله حضور نداشتى چگونه شهادت دادى ؟ عرض كرد : ما در ( مسائل بسيار مهم‌ترى مانند ) وحى الهى تو را تصديق كرديم و مىدانيم جز حق نمىگويى ( چگونه در\r\n\r\n\r\n","description":"","footnote":"\r\n( 1 ) . استيعاب ، جلد 2 ، صفحهء 68 به بعد ( شرح حال عمار ) .\r\n( 2 ) . كامل ابن اثير ، جلد 3 ، صفحهء 353 . در حوادث سال 38 هجرى .\r\n( 3 ) . شرح ابن ابى الحديد ، جلد 10 ، صفحهء 107 - 108 .\r\n","page_name":" 85 ","page_number":85},
  {"content":"\r\n\r\nموضوع كوچكى گواهى به صدق تو ندهيم ؟ ) رسول خدا صلّى اللّه عليه و إله فرمود : هركس خزيمه به نفع يا زيان او گواهى دهد همان يك شهادت او كافى است . « 1 »\r\n( البتّه اين يك استثناست به دليل ايمان محكم خزيمه و شايد به اين دليل كه گواهى او سبب علم قاضى مىشد ) .\r\nاو نيز در بسيارى از جنگهاى اسلامى حضور داشت و ابن عبد البرّ در استيعاب مىنويسد او در صفين هنگامى كه عمار شهيد شد سخت برآشفت ، شمشير كشيد و آن قدر پيكار كرد تا به شهادت رسيد . « 2 »\r\n\r\n4 . قيس بن سعد بن عباده\r\nكنيهء او ابو الفضل ، مردى رشيد و شجاع و باسخاوت و فرزند سعد بن عباده رييس خزرج بود . قيس بن سعد از بزرگان شيعيان امير المؤمنين عليه السّلام محسوب مىشد و در همهء جنگها در ركاب على عليه السّلام شركت كرد . انس بن مالك دربارهء او مىگويد : قيس بن سعد ، رئيس محافظان پيامبر صلّى اللّه عليه و إله محسوب مىشد ( و از هرنظر مورد اعتماد بود ) و ابن شهاب مىگويد : هرگاه مشكل اجتماعى و فتنه‌اى روى مىداد پنج نفر از سياستمداران عرب ، به مشاوره مىپرداختند كه يكى از آنها قيس بن سعد بود . « 3 »\r\n\r\n5 . ابو ايوب انصارى\r\nنام او خالد بن زيد بود ولى بيشتر او را با كنيه‌اش مىشناسند . و از ياران نخستين پيامبر صلّى اللّه عليه و إله است كه در جنگ بدر و ساير جنگها شركت داشت . و اين افتخار را پيدا كرد كه پيامبر اكرم صلّى اللّه عليه و إله به هنگام ورود به مدينه ، به خانهء او وارد شد و همچنان ميهمان او بود تا\r\n\r\n\r\n","description":"","footnote":"\r\n( 1 ) . اسد الغابة ، جلد 2 ، صفحهء 114 ( ذيل شرح حال خزيمه ) .\r\n( 2 ) . استيعاب ، جلد 1 ، صفحهء 268 . ( شرح حال خزيمة بن ثابت ) .\r\n( 3 ) . اسد الغابة ، جلد 4 ، صفحهء 215 . نيز ر . ك : به استيعاب ، جلد 2 ، صفحهء 159 . ( شرح حال قيس بن سعد ) .\r\n","page_name":" 86 ","page_number":86},
  {"content":"\r\n\r\nمسجد و خانهء ساده پيامبر صلّى اللّه عليه و إله در كنار مسجد ساخته شد . ابو ايوب در همهء جنگهاى امير مؤمنان على عليه السّلام شركت داشت و در جنگ با خوارج در مقدمه لشكر بود . ابو ايوب ده سال پس از شهادت على عليه السّلام زنده بود و در سال 50 از دنيا رفت . « 1 »\r\n* * * از آنچه در بالا گفته شد اين نكتهء تاريخى روشن مىشود كه هم‌رزمان على عليه السّلام در جنگها و در مبارزه با منحرفان شام و ديگر افراد باغى و ياغى چه كسانى بودند ؟ چه كسانى در لشكر على شربت شهادت نوشيدند و چه كسانى فرماندهى لشكر آن حضرت را بر عهده داشتند ؟ اگر دليلى بر حقانيت آن حضرت و نادرستى عقيدهء مخالفانش جز اين نباشد ، كافى است .\r\n* * *\r\n\r\n\r\n","description":"","footnote":"\r\n( 1 ) . ر . ك : به استيعاب ، جلد 1 ، صفحهء 253 و جلد 2 ، صفحهء 368 .\r\n","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\nخطبهء 183 « 1 » و من خطبة له عليه السّلام في قدرة اللّه و في فضل القرآن و في الوصيّة بالتّقوى\r\nاز خطبه‌هاى امام عليه السّلام است كه دربارهء قدرت خداوند و فضيلت قرآن و توصيه به تقوا و پرهيزكارى ايراد فرموده است .\r\n\r\nخطبه در يك نگاه\r\nاين خطبه كه از خطبه‌هاى بسيار شيوا و فصيح است مباحث گوناگونى را دنبال\r\n\r\n\r\n","description":"","footnote":"\r\n( 1 ) . سند خطبه :\r\nگرچه اين خطبه را در كتب حديثى پيش از سيّد رضى نيافتيم ؛ ولى جمعى از كسانى كه بعد از سيّد رضى اين خطبه را در كتب خود آورده‌اند ، گاه به گونه‌اى ذكر كرده‌اند كه نشان مىدهد به منبعى غير از نهج البلاغه نيز دست داشته‌اند .\r\nاز جمله كسانى كه اين خطبه را در كتاب خود آورده « زمخشرى » در كتاب ربيع الابرار دربارهء انواع آتش دوزخ بخشى از اين خطبه را كه مربوط به اين مطلب است ذكر كرده . ابن اثير نيز در كتاب خود نهايه لغات پيچيده‌اى را از اين خطبه تفسير كرده است .\r\nسيّد هاشم بحرانى هم در كتاب برهان بخشهايى از آن را ذكر كرده كه تفاوتهايى با آنچه در نهج البلاغه آمده ، دارد و نشان مىدهد منبع ديگرى در دست داشته است . ( مصادر نهج البلاغه ، جلد 2 ، صفحهء 459 ) .\r\n","page_name":" 89 ","page_number":89},
  {"content":"\r\n\r\nمىكند كه به جهت روش گزينشى سيّد رضى قدّس سرّه پيوند بخشهاى مختلف آن‌گاه در هاله‌اى از ابهام فرورفته است . به هرحال پنج مسئلهء مهم در اين خطبه مورد بحث واقع شده است :\r\n1 - بخشى از صفات جلال و جمال خدا با تعبيرات بسيار پرمعنا .\r\n2 - معرفى قرآن مجيد و بيان بعضى از ويژگىهاى مهم آن .\r\n3 - توصيهء به تقوا و پرهيزكارى و شرح آثار و بركات آن .\r\n4 - يادى از قيامت و آتش وحشتناك دوزخ و ناتوانى انسانها از تحمل آن .\r\n5 - بيان طرق نجات از آتش دوزخ و بهره‌گيرى از امكانات دنيا در اين راه كه از مهمترين آنها كمك به محرومان و درماندگان است .\r\n* * *\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nبخش اوّل\r\nالحمد للّه المعروف من غير رؤية ، و الخالق من غير منصبة . خلق الخلائق بقدرته ، و استعبد الأرباب بعزّته ، و ساد العظماء بجوده ؛ و هو الّذي أسكن الدّنيا خلقه ، و بعث إلى الجنّ و الإنس رسله ، ليكشفوا لهم عن غطائها ، و ليحذّروهم من ضرّائها ، و ليضربوا لهم أمثالها ، و ليبصّروهم عيوبها ، و ليهجموا عليهم بمعتبر من تصرّف مصاحّها و أسقامها ، و حلالها و حرامها ، و ما أعدّ اللّه للمطيعين منهم و العصاة من جنّة و نار ، و كرامة و هوان . أحمده إلى نفسه كما استحمد إلى خلقه ، و جعل لكلّ شيء قدرا ، و لكلّ قدر أجلا ، و لكلّ أجل كتابا .\r\n\r\nترجمه\r\nستايش مخصوص خداوندى است كه بدون اينكه ديده شود شناخته شده ، و بىهيچ زحمت و مشقّتى ( جهان را ) آفريده است . با قدرت خويش مخلوقات را آفريد و با عزّتش گردنكشان را تسليم خود ساخت و با جود و سخايش بر همهء بزرگان برترى جست . او كسى است كه خلق خود را در دنيا سكونت داد و رسولانش را به سوى جنّ و انس مبعوث ساخت ، تا پرده از چهرهء دنيا براى آنها برگيرند و آنان را از زيانهايش بر حذر دارند ، براى آنها ( از بىوفايى دنيا ) مثلها زنند و عيوب دنياپرستى را به ايشان نشان دهند همچنين با بيانات قوى و كوبنده ، آنچه را كه مايهء عبرت است از تندرستىها و بيماريها ، كه يكى بعد از ديگرى ظاهر مىشود ، براى آنها بيان كنند . و نيز حلالها و حرامهاى اين دنيا و آنچه را خداوند ( در سراى ديگر ) براى مطيعان و عاصيان از بهشت و دوزخ و احترام و تحقير\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nفراهم ساخته به آنان گوشزد كنند . او را آن‌گونه ستايش مىكنم كه از بندگانش خواسته است . او براى هرچيز اندازه‌اى قرار داده و براى هراندازه‌اى سرآمدى و براى هرسرآمدى حساب دقيقى تعيين كرده است .\r\n\r\nشرح و تفسير نقش پيامبران در هدايت امتها\r\nقابل توجه اين كه « ابن ابى الحديد معتزلى » هنگامى كه به اين خطبه مىرسد سخت تحت تأثير فصاحت و بلاغت آن قرار مىگيرد . سپس به مقايسهء آن با يكى از بهترين خطبه‌هايى كه نويسندهء معروف عرب ( ابن ابى الشحماء عسقلانى ) ايراد كرده مىپردازد . و ضعفهاى آن خطبه را در برابر اين خطبهء امير مؤمنان عليه السّلام روشن مىنمايد ، و نتيجه مىگيرد كه چنين عباراتى جز از مثل على عليه السّلام صادر نمىشود . وى متعصبانى را كه گاه مىكوشند خطبه‌هاى نهج البلاغه را به غير امام نسبت دهند سخت نكوهش مىكند و آنها را پيروان هواوهوس مىشمرند . « 1 »\r\nبه هرحال امام عليه السّلام در آغاز اين خطبه مىفرمايد : « ستايش مخصوص خداوندى است كه بدون اينكه ديده شود شناخته شده است و بىهيچ زحمت و مشقّتى آفريدگار است . با قدرت خويش مخلوقات را آفريد و با عزّتش گردنكشان را بندهء خود ساخت و با جود و سخايش بر همهء بزرگان برترى جست » ؛ ( الحمد للّه المعروف من غير رؤية ، و الخالق من غير منصبة « 2 » . خلق الخلائق بقدرته ، و استعبد الأرباب بعزّته ، و ساد العظماء بجوده ) .\r\nبىشك رؤيت و مشاهده ، ويژهء جسمانيات است و خداوند برتر و بالاتر از آن است كه\r\n\r\n\r\n","description":"","footnote":"\r\n( 1 ) . شرح ابن ابى الحديد ، جلد 10 ، صفحهء 126 .\r\n( 2 ) . « منصبة » مصدر ميمى از ريشهء « نصب » بر وزن « غضب » به معناى تعب و خستگى است . مصدر در اينجا معناى اسم مصدرى دارد .\r\n","page_name":" 92 ","page_number":92},
  {"content":"\r\n\r\nجسم باشد و خستگى و زحمت به دنبال انجام كارها مخصوص كسانى است كه قدرت محدودى دارند . آن كس كه همهء صفات او نامحدود است براى آفرينش جهان ، كمترين مشقت و خستگى به وجودش راه نمىيابد . آفرينش اين جهان براى او حتى آسان‌تر از آن است كه ما چهرهء دوست خود را در يك لحظه تصور مىكنيم و نيز قدرت قدرتمندان در برابر او ناچيز است . با يك طوفان ، صاعقهء مرگبار ، زلزله ، سيلاب عظيم ، همه چيز را مىتواند برهم زند و از درون آب و هوا و زمينى كه وسيلهء حيات و مركز آرامش انسان است مرگ او را به سويش سوق دهد .\r\nجملهء « و ساد العظماء بجوده » اشارهء لطيفى به اين حقيقت است كه انسان از طريق جود و بخشش ، بزرگ مىشود هرقدر سخاوتش بيشتر باشد عظمتش بيشتر خواهد بود ؛ ولى چون همهء مواهب و نعمتهاى زمين و آسمان از سوى اوست و خوان نعمتش را همه جا گسترده و همه را مشمول عنايتهاى خود ساخته است ، از هرعظيمى عظيم‌تر است .\r\nسپس به دنبال بيان گوشه‌اى از صفات والاى پروردگار ، آفرينش انسان و هدف از خلقت او و برنامهء تعليم و تربيت انبيا را مورد توجه قرار داده ، مىفرمايد : « او كسى است كه خلق خود را در دنيا سكونت داد و رسولانش را به سوى جنّ و انس مبعوث ساخت » ؛ ( و هو الّذي أسكن الدّنيا خلقه ، و بعث إلى الجنّ و الإنس رسله ) .\r\nآن‌گاه به هدف بعثت انبيا اشاره كرده و آن را در چند چيز خلاصه مىكند ، مىفرمايد :\r\n« هدف از اين بعثت آن بود كه پرده از چهرهء ( زشت ) دنيا براى آنها برگيرند و آنان را از زيانهايش بر حذر دارند و براى آنها ( از بىوفايى دنيا ) مثلها زنند و عيوب دنياپرستى را به ايشان نشان دهند » ؛ ( ليكشفوا لهم عن غطائها ، و ليحذّروهم من ضرّائها ، و ليضربوا لهم أمثالها ، و ليبصّروهم عيوبها ) .\r\nآرى زرق‌وبرق دنيا غفلت‌آور و عيش و نوش آن ، فريبنده و مال و مقامش گمراه كننده است . به همين دليل يكى از برنامه‌هاى اصلى پيامبران الهى هشدارهاى پىدرپى به انسانهاست تا از هدف اصلى خلقت غافل نشوند و به دانه‌هايى كه در دام است مشغول\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنگردند و به جاى اين كه دنيا را پلى براى عبور بنگرند يا منزلگاهى كه در وسط راه يك شب در آن توقف مىكنند ، محل اقامت خود نسازند .\r\nدر ادامهء اين سخن به چند بخش ديگر از اهداف انبيا اشاره كرده ، مىفرمايد : « هدف اين بود كه با بيانات قوى و كوبنده ، آنچه را كه مايهء عبرت است از تندرستىها و بيماريها كه يكى بعد از ديگرى ظاهر مىشود براى آنها بيان كنند همچنين حلالها و حرامهاى اين دنيا و آنچه را خداوند ( در سراى ديگر ) براى مطيعان و عاصيان از بهشت و دوزخ و احترام و تحقير فراهم ساخته به آنان گوشزد كنند » ؛ ( و ليهجموا « 1 » عليهم بمعتبر « 2 » من تصرّف مصاحّها « 3 » و أسقامها ، و حلالها و حرامها ، و ما أعدّ اللّه للمطيعين منهم و العصاة من جنّة و نار ، و كرامة و هوان ) .\r\nاشاره به اينكه انبيا افزون بر آنچه گذشت ، سه هدف مهم ديگر را براى هدايت انسانها با قوىترين بيان دنبال مىكردند ؛ نخست بيان درسهاى عبرت كه در اين زندگى چند روزه دنياست . از جمله افراد تندرست و نيرومندى را مىبينيم كه ناگهان به بستر بيمارى مىافتند و قدرت بر حركت ندارند و بيماران دم مرگ را مىبينيم كه ناگهان از بستر بر مىخيزند و همچون افراد تندرست راه فعاليتهاى زندگى را در پيش مىگيرند . ديگرى بيان حلالها و حرامهاست كه بخش مهمى از دعوت انبيا را دربرمىگيرد و منطقهء امن را از منطقهء ناامن نشان مىدهد . سوم بيان پاداش‌ها و كيفرهاى مادى و معنوى است - مادى ، مانند بهشت و دوزخ و معنوى ، مانند احترام و تحقير است - همهء اينها مىتواند\r\n\r\n\r\n","description":"","footnote":"\r\n( 1 ) . « يهجموا » از ريشهء « هجوم » به معناى ورود ناگهانى يا حملهء ناگهانى است و در بعضى از موارد معناى قوه و قدرت ، در آن منظور است .\r\n( 2 ) . « معتبر » اسم مفعول است از ريشهء « عبرت » در اصل به معناى عبور از چيزى است و چون حوادث عبرت‌انگيز انسان را از چيزى به چيز ديگر كه همانند است عبور مىدهد به آن عبرت مىگويند ، بنابراين معتبر به هرچيزى گفته مىشود كه مايهء عبرت باشد و بتوان از آن براى حوادث مشابه پند گرفت .\r\n( 3 ) . « مصّاح » جمع « مصحّه » به معناى اسم مصدر از ريشهء صحّت است ، بنابراين به معناى حالت تندرستى است .\r\n","page_name":" 94 ","page_number":94},
  {"content":"\r\n\r\nانگيزه‌اى براى اطاعت فرمان حق باشد . « 1 »\r\nتعبير « ليهجموا » اشاره به اين است كه پيامبران الهى با بيانات رسا و تعبيرات آميخته با انواع تأكيدها كه در شنونده تأثير مهمى بگذارد اهداف تبليغى خود را دنبال مىكردند .\r\nدر پايان اين بخش بار ديگر امام عليه السّلام به حمد و ستايش الهى بازمىگردد و عرضه مىدارد : « او را آن‌گونه ستايش مىكنم كه ( با بخشش نعمتها ) از بندگانش خواسته است » ؛ ( أحمده إلى نفسه كما استحمد إلى خلقه ) .\r\nدر اينكه مجموع اين جمله چه مفهومى را مىرساند ، شارحان نهج البلاغه غالبا به ابهام گذر كرده‌اند ؛ ولى با توجه به اينكه جملهء « استحمد إلى فلان » از نظر لغت مفهومش اين است كه به او نيكى كرد تا حمدش كنند « 2 » ، مفهوم جمله اين مىشود كه من او را آن‌گونه حمد مىكنم كه ( با بخشش نعمتها ) از بندگانش خواسته است .\r\nدر پايان اين بخش به آغاز خطبه بازمىگردد و از محدود بودن زندگى دنيا و حساب دقيقى كه بر اين جهان حاكم است سخن مىگويد و مىفرمايد : « خداوند براى هرچيز اندازه‌اى قرار داده و براى هراندازه‌اى سرآمدى و براى هرسرآمدى حساب دقيقى مقرّر داشته است ) » ؛ ( و جعل لكلّ شيء قدرا ، و لكلّ قدر أجلا ، و لكلّ أجل كتابا ) .\r\nآرى ! همهء ذرّات اين عالم حساب دارد و همه‌چيز در لوح محفوظ ثبت است همان گونه كه تمام موجودات اين عالم سرآمدى دارند كه روزى فراخواهد رسيد و عمرشان پايان مىگيرد و اين درسى است آموزنده براى همهء انسانها كه از يك سو بدانند زندگى پايدار نيست و از سوى ديگر بدانند كه حساب همه از جمله اعمال آنها ، به‌طور دقيق محفوظ است .\r\n\r\n\r\n","description":"","footnote":"\r\n( 1 ) . شارحان نهج البلاغه در تفسير اين چند جمله و اين كه « حلالها و حرامها . . . » معطوف بر چه چيزى است گفت‌وگوى زيادى دارند كه غالب آنها خالى از تكلفات نيست . بهتر آن است كه « حلالها . . . و ما أعد اللّه . . . » عطف بر « بمعتبر » باشد كه مفهومش اين مىشود : پيامبران الهى سه وظيفه ديگر را كه در بالا شرح داده شد بر عهده داشتند .\r\n( 2 ) . المعجم الوسيط ، واژهء « حمد » .\r\n","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nبخش دوم\r\nمنها : فالقرآن آمر زاجر ، و صامت ناطق . حجّة اللّه على خلقه . أخذ عليه ميثاقهم ، و ارتهن عليهم أنفسهم . أتمّ نوره ، و أكمل به دينه ، و قبض نبيّه - صلّى اللّه عليه و آله - و قد فرغ إلى الخلق من أحكام الهدى به . فعظّموا منه سبحانه ما عظّم من نفسه ، فإنّه لم يخف عنكم شيئا من دينه ، و لم يترك شيئا رضيه أو كرهه إلّا و جعل له علما باديا ، و آية محكمة ، تزجر عنه ، أو تدعو إليه ، فرضاه فيما بقي واحد ، و سخطه فيما بقي واحد . و اعلموا أنّه لن يرضى عنكم بشيء سخطه على من كان قبلكم ، و لن يسخط عليكم بشيء رضيه ممّن كان قبلكم . و إنّما تسيرون في أثر بيّن ، و تتكلّمون برجع قول قد قاله الرّجال من قبلكم . قد كفاكم مؤونة دنياكم ، و حثّكم على الشّكر ، و افترض من ألسنتكم الذّكر .\r\n\r\nترجمه\r\nقرآن امركننده و بازدارنده است ، خاموش است و گويا ، و حجت خداست بر خلق .\r\nخداوند پيمان عمل به آن را از بندگانش گرفته و آنان را در گروه دستورات قرآن قرار داده است . نور خدا را ( در ميان بندگان به وسيلهء آن ) كامل ساخت و دين و آيينش را با آن به حدّ كمال رساند . پيامبرش صلّى اللّه عليه و إله را در حالى از اين جهان برد كه احكام هدايتگر قرآن را به خلق ، رسانده بود . حال كه چنين است خدا را آن‌گونه بزرگ بشماريد و توصيف كنيد كه خود ( در قرآن ) بيان كرده ، خداوند چيزى از دينش را بر شما پنهان ننموده و هيچ مطلبى را كه سبب رضا يا ناخشنوديش باشد وانگذاشته است جز اينكه ( در قرآن ) نشانه‌اى آشكار\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nو آيه‌اى محكم و روشن براى آن قرار داده كه از آن بازمىدارد يا به سوى آن دعوت مىكند . ( بازداشتن از معاصى و دعوت به سوى اطاعت ) رضا و خشم او در گذشته و حال يكسان است . ( و اين احكام مخصوص به گروه خاصّى نيست ) بدانيد خداوند هيچ‌گاه به سبب كارى كه بر پيشينيان خشم گرفته خشنود نمىشود و هرگز بر شما به سبب چيزى كه از پيشينيان راضى شده است ، خشمگين نمىگردد . ( آرى ) شما در راه روشنى گام بر مىداريد ( كه همهء انبيا به آن دعوت كرده‌اند ) و همان سخنى را مىگوييد كه بزرگان پيش از شما گفته‌اند . خداوند نياز دنياى شما را بر طرف ساخته و شما را به شكر نعمتهايش ترغيب كرده ( تا نعمتش را بر شما افزون كند ) و ذكر و يادش را با زبان بر شما واجب ساخته است ( تا دلهايتان همواره بيدار باشد ) .\r\n\r\nشرح و تفسير هدايت الهى در سايهء قرآن\r\nدر بخش اول خطبه امام عليه السّلام دربارهء مبدأ و معاد و صفات جمال و جلال الهى و پاداش و كيفر روز قيامت و همچنين بعثت انبيا و رسولان الهى و بيان حلال و حرام براى آنها سخن گفت .\r\nدر اين بخش دربارهء قرآن مجيد كه برترين معجزهء پيامبر اسلام و جامع‌ترين دستور العمل تا روز قيامت است سخن مىگويد و اوصاف مختلفى براى آن ذكر مىكند كه همگى دلالت بر جامعيّت قرآن دارد .\r\nمىفرمايد : « قرآن امركننده و بازداره است ، خاموش است و گويا ، و حجت خداست بر خلق . خداوند پيمان عمل به آن را از بندگانش گرفته و آنان را در گرو دستورات قرآن قرار داده است » ؛ ( فالقرآن آمر زاجر ، و صامت ناطق . حجّة اللّه على خلقه . أخذ عليه ميثاقهم ، و ارتهن عليهم أنفسهم ) .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبه اين ترتيب امام عليه السّلام هفت وصف مهم را براى قرآن ذكر فرموده است كه براى بيان اهميّت قرآن و موقعيت آن كافى است . جملهء « آمر زاجر ، و صامت ناطق » در واقع هر كدام دو وصف است براى قرآن كه واو عاطفه در ميان آنها حذف شده است ؛ يعنى قرآن اوامر و نواهىاى دارد و در برابر بعضى از امور كه مصلحت در سكوت بوده ساكت شده است و در برابر امورى كه آگاهى از آن براى همگان لازم بوده زبان گشوده است ، يا اينكه قرآن به حسب ظاهر خاموش است ، زيرا خطوط و نقوشى بيش نيست ؛ ولى در حقيقت با صد زبان سخن مىگويد و حقايق را فاش مىسازد .\r\nجملهء « أخذ عليه ميثاقهم » اشاره به پيمانى است كه به هنگام اظهار ايمان به توحيد و رسالت پيامبر اسلام صلّى اللّه عليه و إله خداوند و پيامبرش از مؤمنان گرفته‌اند ، زيرا وقتى كسى اظهار ايمان نسبت به اين دو اصل مىكند مفهومش تسليم در برابر فرمان خدا و دستورات پيامبر صلّى اللّه عليه و إله است .\r\nيا اينكه خداوند از طريق اعطاى عقل ، از يك سو و فطرت توحيدى ، از سوى ديگر اين پيمان را از راه تكوين از همهء انسانها گرفته است تا به فرمانش گردن نهند و به كتابش عمل كنند .\r\nجملهء « و ارتهن عليهم أنفسهم » اشاره به همان حقيقتى است كه در قرآن مجيد آمده و مىفرمايد :  « كُلُّ نَفْسٍ بِما كَسَبَتْ رَهِينَةٌ »  « 1 » هركسى در گرو اعمال خويش است .\r\nهمان‌گونه كه عين مرهونه ( چيزى را كه گرو گذاشته‌اند ) بدون پرداختن بدهىها آزاد نمىشود ، همچنين تا انسان وظايف الهيش را انجام ندهد به آزادى و حريّت واقعى نخواهد رسيد .\r\nدر ادامهء اين سخن ، امام عليه السّلام با بيان دو وصف ديگر براى اين كتاب بزرگ آسمانى ، عمق اهميّت آن را آشكارتر مىسازد و مىفرمايد : « خداوند به‌وسيلهء قرآن ، نور خود را ( در\r\n\r\n\r\n","description":"","footnote":"\r\n( 1 ) . مدثر ، آيهء 38 .\r\n","page_name":" 99 ","page_number":99},
  {"content":"\r\n\r\nميان بندگان ) كامل ساخت و دين و آيينش را با آن به حدّ كمال رساند » ؛ ( أتمّ نوره ، و أكمل به دينه ) .\r\nمنظور از نور در اينجا همان فيض الهى است كه از طريق قرآن به بندگان رسيده و تعبير « أكمل به دينه » اشاره به آيهء  « الْيَوْمَ أَكْمَلْتُ لَكُمْ دِينَكُمْ »  « 1 » است كه با نزول قرآن و پيام ولايت ، دين كامل شد .\r\nامام عليه السّلام در ادامهء سخن به بيان جامعيّت احكام اسلام و قرآن پرداخته ، مىفرمايد :\r\n« خداوند پيامبرش صلّى اللّه عليه و إله را در حالى از اين جهان برد كه احكام هدايت قرآن را به خلق ، رسانده بود ( و حلال و حرام را به‌طور كامل براى همگان تبيين نمود ) » ؛ ( و قبض نبيّه - صلّى اللّه عليه و آله - و قد فرغ إلى الخلق من أحكام الهدى به ) .\r\nسپس چنين نتيجه‌گيرى مىكند ؛ « حال كه چنين است خدا را آن‌گونه بزرگ بشماريد كه خود ( در قرآن ) بيان كرده است » ؛ ( فعظّموا منه سبحانه ما عظّم من نفسه ) .\r\nاشاره به اينكه از پيش خود صفاتى براى خدا قرار ندهيد و در مقام عبادت و نيايش و تعظيم و تقديس پروردگار از خود چيزى اختراع نكنيد بلكه در همهء اين امور تابع هدايتها و دستورهاى او باشيد كه در قرآن آمده است ( اين تعبير ممكن است اشاره به توقيفى بودن صفات خدا و تعبّدى بودن عبادات باشد ) .\r\nسپس به بيان علّت اين موضوع مىپردازد و مىفرمايد : « چنان‌كه خداوند چيزى از دينش را بر شما پنهان نكرده است ، و هيچ مطلبى را كه سبب رضايت او يا ناخشنوديش باشد وانگذاشته ، جز اينكه ( در قرآن ) نشانه‌اى آشكار و آيه‌اى محكم و روشن براى آن قرار داده است كه از آن بازمىدارد يا به سوى آن دعوت مىكند » ؛ ( فإنّه لم يخف عنكم شيئا من دينه ، و لم يترك شيئا رضيه أو كرهه إلّا و جعل له علما باديا « 2 » ، و آية\r\n\r\n\r\n","description":"","footnote":"\r\n( 1 ) . مائده ، آيهء 3 .\r\n( 2 ) . « بادى » از ريشهء « به دو » بر وزن « جبر » به معناى آشكار شدن گرفته شده و جنبه وصفى دارد و به معناى آشكار و نمايان است .\r\n","page_name":" 100 ","page_number":100},
  {"content":"\r\n\r\nمحكمة ، تزجر عنه ، أو تدعو إليه ) .\r\nبه بيان ديگر ، خداوند نسبت به همهء اوامر و نواهيش اتمام حجّت فرموده و رسول خدا در رساندن پيام الهى كوتاهى نكرده ؛ اصول را روشن ساخته و فروع را تبيين كرده است ، بنابراين جايى براى ابداعات اين و آن نگذاشته است .\r\nدر ادامه مىفرمايد : اين احكام مخصوص زمان پيامبر نبود ، بلكه « رضا و خشم ( و قانون ) او در گذشته و حال و آينده يكسان است » ؛ ( فرضاه فيما بقي واحد ، و سخطه فيما بقي واحد ) .\r\nبنابراين نبايد بعضى به اين بهانه متوسل شودند كه احكام عصر پيامبر مخصوص آن زمان بوده و با تغيير زمان و دگرگونى محيط بايد اجتهاد تازه‌اى به راه اندازيم ! در واقع اين جملهء امام اشاره به مضمون حديث معروف نبوى است : « حلال محمّد حلال أبدا إلى يوم القيامة و حرامه حرام أبدا إلى يوم القيامة » . « 1 »\r\nدر ادامهء اين سخن و در تأكيد وحدت برنامه‌هاى الهى دربارهء همهء انسانها ، اعم از آيندگان و گذشتگان و حال ، مىافزايد : « بدانيد خداوند هيچ‌گاه از شما خشنود نمىشود به كارى كه بر پيشينيان به سبب آن ، خشم گرفته ، و هرگز بر شما خشمگين نمىشود به چيزى كه از پيشينيان راضى شده است . ( آرى ) شما در راه روشنى گام برمىداريد ( كه همهء انبيا به آن دعوت كرده‌اند ) و همان سخنى را مىگوييد كه بزرگان پيش از شما گفته‌اند » ؛ ( و اعلموا أنّه لن يرضى عنكم بشيء سخطه على من كان قبلكم ، و لن يسخط عليكم بشيء رضيه ممّن كان قبلكم . و إنّما تسيرون في أثر بيّن ، و تتكلّمون برجع قول قد قاله الرّجال من قبلكم ) .\r\nهمهء اين تعبيرات اشاره به آن است كه اصول تعليمات انبيا و رجال وحى يكى است و برنامهء سعادت و تكامل انسانها كه از سوى خدا به وسيلهء مردان وحى ابلاغ شده است\r\n\r\n\r\n","description":"","footnote":"\r\n( 1 ) . الكافى ، جلد 1 ، باب البدع و الرأى و المقاييس ، حديث 19 .\r\n","page_name":" 101 ","page_number":101},
  {"content":"\r\n\r\nيكسان است ، هرچند با گذشت زمان تكامل بيشترى يافته است و اين در واقع يكى از شاخه‌هاى توحيد است . اين همان چيزى است كه قرآن مجيد مىگويد : «  « آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ لا نُفَرِّقُ بَيْنَ أَحَدٍ مِنْ رُسُلِهِ »  پيامبر به آنچه از سوى پروردگارش بر او نازل شده ايمان آورده است و مؤمنان نيز همگى به خدا و فرشتگانش و كتابهاى او و رسولانش ايمان آورده‌اند ( و مىگويند ) ما در ميان هيچ‌يك از رسولان او فرق نمىگذاريم ( و به همه ايمان داريم ) » . « 1 »\r\nامام عليه السّلام در پايان اين بخش به چند نكتهء پراهمّيّت اشاره كرده ، مىفرمايد : « خداوند نياز دنياى شما را بر طرف ساخته و شما را به شكر نعمتهايش ترغيب كرده ( تا نعمتش را بر شما افزون كند ) و ذكر و ياد خود را با زبانهايتان بر شما واجب ساخته است ( تا دلهايتان همواره بيدار باشد ) » ؛ ( قد كفاكم مؤونة دنياكم ، و حثّكم على الشّكر ، و افترض من ألسنتكم الذّكر ) .\r\nاشاره به اينكه از يك سو شما را مشمول انواع نعمتها ساخته و به حكم  « وَ سَخَّرَ لَكُمْ ما فِي السَّماواتِ وَ ما فِي الْأَرْضِ »  « 2 » و  « هُوَ الَّذِي خَلَقَ لَكُمْ ما فِي الْأَرْضِ جَمِيعاً »  « 3 » همهء مواهب زمين و آسمان را از نور آفتاب گرفته تا باران حياتبخش و نسيم روح‌پرور و چشمه‌ها و نهرها و منابع زيرزمينى و روزمينى ، همه را مسخّر شما كرده است . از سوى ديگر ، به شما دستور شكرگزارى داده ، همان كارى كه موجب فزونى نعمت و بقاى مواهب الهى و الطاف او خواهد شد . از سوى سوم شما را وادار به ياد او كرده ، يادى كه مايهء آرامش دلها و نجات از چنگال شيطان است : «  « أَلا بِذِكْرِ اللَّهِ تَطْمَئِنُّ الْقُلُوبُ »  بدانيد با ذكر خدا دلها آرامش مىپذيرد » . « 4 » «  « إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ » \r\n\r\n\r\n","description":"","footnote":"\r\n( 1 ) . بقره ، آيهء 285 .\r\n( 2 ) . جاثيه ، آيهء 13 .\r\n( 3 ) . بقره ، آيهء 29 .\r\n( 4 ) . رعد ، آيهء 28 .\r\n","page_name":" 102 ","page_number":102},
  {"content":"\r\n\r\n « مُبْصِرُونَ »  آنها كه تقوا پيشه كنند هنگامى كه وسوسه‌اى از شيطان به آنها مىرسد به ياد خدا مىافتند و بينا مىشوند ( و راه نجات را پيدا مىكنند ) » . « 1 »\r\nاينكه ملاحظه مىشود امام عليه السّلام از ميان همهء اعمال واجب و مستحب بر ذكر زبانى تكيه كرده به جهت آن است كه ذكر با زبان ، مايهء بيدارى دل است و اين بيدارى سرچشمهء اصلى حركت به سوى خير و سعادت است . افزون بر اين اگر زبان در اختيار ذكر خدا قرار نگيرد در اختيار شيطان قرار خواهد گرفت و مىدانيم كه بخش مهمّى از گناهان كبيره با زبان انجام مىشود .\r\nاين نكته نيز حائز اهميّت است كه توجه به نعمتها و شكر منعم در برابر نعمتها ، پايهء اصلى معرفة الله است همان‌گونه كه در علم عقايد آمده است .\r\n* * * \r\nنكته‌ها\r\n\r\n1 . يكسان بودن حكم خدا در اولين و آخرين\r\nاز نكات مهمى كه در اين بخش از خطبه ، امام بر روى آن تأكيد مىكند يكسان بودن اصول احكام الهى در ميان همهء اقوام و ملل و گذشتگان و مردم امروز و فرداست .\r\nتوضيح اين كه تاريخ بشر در گذشته و حال شاهد و ناظر انواع تبعيض‌ها در ميان اقوام و ملل در وضع قوانين و احكام عرفى بوده است ؛ گروهى به جهت رنگ پوست و گروه ديگرى به موجب طبقهء اجتماعى خاص خود ، احكام متفاوتى با ديگران داشتند و در واقع خون سفيدپوستان رنگين‌تر از رنگين‌پوستان بوده و طبقهء اشراف از نظر قوانين ، امتيازات ويژه‌اى بر ديگران داشتند .\r\nاسلام آمد و با شعار معروف مساوات نژادها و رنگها و قوميتها خط بطلان بر امتيازات\r\n\r\n\r\n","description":"","footnote":"\r\n( 1 ) . اعراف ، آيهء 201 .\r\n","page_name":" 103 ","page_number":103},
  {"content":"\r\n\r\nقومى و نژادى و قبيلگى و طبقات اجتماعى كشيد .\r\nمعروف است كه پيامبر اكرم صلّى اللّه عليه و إله در ايّام حج در سرزمين منا در حالى كه بر شترى سوار بود و رو به سوى مردم فرمود : « يا أيّها النّاس ألا إنّ ربّكم واحد و إنّ أباكم واحد ألا لا فضل لعربيّ على عجمى ، و لا لعجمي على عربي ، و لا لإسود على أحمر ، و لا لأحمر على اسود إلّا بالتّقوى . ألا هل بلّغت ؟ قالوا نعم ! قال ليبلغ الشّاهد الغائب ؛ اى مردم بدانيد ! خداى شما يكى است و پدرتان يكى ، نه عرب بر عجم برترى دارد و نه عجم بر عرب ، نه سياهپوست بر گندمگون « 1 » و نه گندمگون بر سياهپوست مگر به تقوا . آيا من دستور الهى را ابلاغ كردم ؟ همه گفتند : آرى ! فرمود : اين سخن را حاضران به غايبان برسانند » . « 2 »\r\nاين سخن را پيامبر تنها در اجتماع عظيم منا نفرمود ، بلكه در موارد ديگر نيز به عنوان يكى از اصول مسلّم اسلام به آن اشاره كرد از جمله در حديثى مىخوانيم : « روزى سلمان فارسى وارد مجلس پيامبر اكرم صلّى اللّه عليه و إله شد ، او را گرامى داشتند و به موجب فضيلتها و سن و سالش در صدر مجلس جاى دادند ، در اين هنگام عمر وارد شد و با اعتراض گفت :\r\n« من هذا العجمىّ . المتصدّر فيما بين العرب ؛ اين مرد عجمى كه در ميان عربها صدر نشين شده كيست ؟ » پيغمبر بر فراز منبر رفت ( كارى كه در مواقع بيان يك حكم عام و اساسى انجام مىگرفت ) و خطبه خواند و فرمود : « إنّ النّاس من آدم إلى يومنا هذا مثل أسنان المشط ؛ لا فضل للعربىّ على الأعجمىّ و لا للأحمر على الأسود إلّا بالتّقوى ، سلمان بحر لا ينزف و كنز لا ينفد ، سلمان منّا أهل البيت ؛ مردم از زمان آدم تا به امروز همگى مانند دندانهاى شانه مساوى هستند ، عرب فضيلتى بر عجم ندارد و گندمگون فضيلتى بر سياه‌پوست مگر به تقوا ، سلمان دريايى است كه پايان نمىگيرد و\r\n\r\n\r\n","description":"","footnote":"\r\n( 1 ) . « احمر » به معناى سرخپوست نيست ، بلكه به معناى گندمگون است ، زيرا سفيدپوستان آن محيط در واقع گندمگون بودند .\r\n( 2 ) . تفسير قرطبى ، جلد 9 ، صفحهء 61 - 62 .\r\n","page_name":" 104 ","page_number":104},
  {"content":"\r\n\r\nگنجى است كه تمام نمىشود ، سلمان از ما اهل بيت است » . « 1 »\r\nاين حديث به خوبى نشان مىدهد كه نه تنها انسانهايى كه در يك عصر زندگى مىكنند در برابر اصول قوانين الهى يكسانند ، بلكه انسانهايى كه در طول تاريخ بشريت بر صفحهء زمين گام نهاده‌اند در شرايط همگون يكسانند و با توجه به اينكه امتيازات قبيلگى در ميان عرب و امتيازات نژادى و طبقاتى در سطح جهان آن روز سخت مورد توجه بود ، اين حكم اسلام درخشندگى فوق العاده‌اى دارد .\r\nكلام امام امير مؤمنان عليه السّلام در خطبهء بالا تأكيدى بر همين موضوع است كه مىفرمايد :\r\nآنچه را خدا براى اقوام پيشين پسنديده و راضى شده ، براى شما هم پسنديده است و آنچه مورد خشم و نفرت بوده ، هم‌اكنون نيز چنين است . با توجه به اينكه خليفهء دوم هنگامى كه به حكومت رسيد بار ديگر امتيازات جاهلى از جمله امتياز عرب را بر عجم - طبق تواريخ شيعه و اهل سنّت - برقرار كرد اين بيان امام نيز در ادامهء بيانات پيامبر است ، ارزش فوق العاده‌اى دارد .\r\nاين سخن را با جمله‌اى از خطبهء حجة الوداع كه پيامبر اكرم در آنجا اصول قوانين اسلام را براى همگان بيان فرمود پايان مىدهيم : « أيّها النّاس إنّ ربّكم واحد و إنّ أباكم واحد كلّكم لآدم و آدم من تراب ،  « إِنَّ أَكْرَمَكُمْ عِنْدَ اللَّهِ أَتْقاكُمْ »  و ليس لعربيّ على عجمىّ فضل إلّا بالتّقوى ؛ ألا هل بلّغت ؟ قالوا : نعم . قال : فليبلغ الشّاهد الغائب ؛ اى مردم پروردگار شما يكى است و پدر شما همه يكى ، شما فرزندان آدم و آدم از خاك بود . گرامىترين شما نزد خدا پرهيزگارترين شماست . عرب بر عجم برترى ندارد مگر به تقوا . اى مردم آيا من دستور خدا را به شما رساندم ؟ همگى گفتند : آرى ، فرمود :\r\nحاضران اين مطلب را به غايبان برسانند » . « 2 »\r\n\r\n\r\n","description":"","footnote":"\r\n( 1 ) . بحار الانوار ، جلد 22 ، صفحهء 348 .\r\n( 2 ) . بحار الانوار ، جلد 73 ، صفحهء 350 .\r\n","page_name":" 105 ","page_number":105},
  {"content":"\r\n\r\n\r\n2 . قرآن ناطق است يا صامت ؟\r\nدر آغاز اين بخش از خطبه ، امام عليه السّلام فرمود : قرآن خاموش است و گويا ، اين در حالى است كه در خطبهء 125 در داستان حكمين چنين فرمود : « هذا القرآن إنّما هو خطّ مستور بين الدّفتين لا ينطق بلسان و لا بدّ له من ترجمان . و إنّما ينطق عنه الرّجال ؛ اين قرآن خطوطى است كه در ميان دو جلد مستور و پنهان شده است با زبان سخن نمىگويد و نيازمند به ترجمان است و تنها انسانها مىتوانند از آن سخن بگويند » قريب به اين معنا در خطبهء 158 نيز آمده است .\r\nآيا اين دو تعبير باهم منافات ندارد ؟ پاسخ اين است كه منظور از ناطق بودن قرآن اين است كه با لسان عربى مبين احكام خدا را بيان كرده است . هركسى آمادهء پذيرش باشد او را به سوى خود فرامىخواند و به خير و سعادت هدايت مىكند ، بنابراين براى حق‌طلبان كاملا گوياست ؛ ولى كسانى كه از روى تعصب و لجاج به نزاع برخاسته‌اند پيام قرآن را نمىشنوند و اگر بشنوند نشنيده مىانگارد . براى اين افراد بايد قاضى و حكم عادلى باشد كه پيام قرآن را به آنها برساند و اتمام حجت كند . مثلا در داستان جنگ صفين ، قرآن پيام روشنى داشت و مىفرمود : «  « فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ »  هرگاه گروهى طغيان كنند و بر ديگر مسلمين ستم روا دارند با آنها پيكار كنيد تا تسليم حق شوند » . « 1 » بر همه واضح بود كه على عليه السّلام اضافه بر اينكه از سوى خدا به خلافت پيامبر منصوب شده بود ، از سوى قاطبهء مؤمنان و اكثريت قريب به اتفاق مهاجر و انصار نيز براى خلافت پذيرفته شده بود و معاويه و لشكر شام ياغيان و طاغيان بودند كه مىخواستند خود را بر مسلمين تحميل كنند ولى چون در برابر حكم خدا لجاجت و سرسختى نشان مىدادند لازم بود كسى به عنوان حكم آنها را به سوى حق رهنمون شود ، هرچند متأسفانه حكميت در مسير صحيحى قرار نگرفت و نتيجهء مطلوبى نداد .\r\n\r\n\r\n","description":"","footnote":"\r\n( 1 ) . حجرات ، آيهء 9 .\r\n","page_name":" 106 ","page_number":106},
  {"content":"\r\n\r\n\r\nبخش سوم\r\nو أوصاكم بالتّقوى ، و جعلها منتهى رضاه ، و حاجته من خلقه . فاتّقوا اللّه الّذي أنتم بعينه ، و نواصيكم بيده ، و تقلّبكم في قبضته . إن أسررتم علمه ، و إن أعلنتم كتبه ؛ قد وكّل بذلك حفظة كراما ، لا يسقطون حقّا ، و لا يثبتون باطلا . و اعلموا أنّه  « مَنْ يَتَّقِ اللَّهَ يَجْعَلْ لَهُ مَخْرَجاً »  من الفتن ، و نورا من الظّلم ، و يخلّده فيما اشتهت نفسه ، و ينزله منزل الكرامة عنده ، في دار اصطنعها لنفسه ؛ ظلّها عرشه ، و نورها بهجته ، و زوّارها ملائكته ، و رفقاؤها رسله ؛ فبادروا المعاد ، و سابقوا الآجال ، فإنّ النّاس يوشك أن ينقطع بهم الأمل ، و يرهقهم الأجل ، و يسدّ عنهم باب التّوبة . فقد أصبحتم في مثل ما سأل إليه الرّجعة من كان قبلكم ، و أنتم بنو سبيل ، على سفر من دار ليست بداركم ، و قد أوذنتم منها بالإرتحال ، و أمرتم فيها بالزّاد .\r\n\r\nترجمه\r\nخداوند شما را به تقوا سفارش فرموده و آن را آخرين مرحلهء خشنودى و خواست خويش از بندگان قرار داده است ، پس تقواى الهى پيشه كنيد . تقوا در برابر خداوندى كه همواره در پيشگاه او حاضريد ، زمام امور شما به دست اوست و حركات شما در اختيار وى قرار دارد . او كسى است كه اگر كار خود را پنهان كنيد مىداند و اگر آشكار سازيد ثبت مىكند ، پاسداران والامقامى براى ثبت اعمال شما گماشته كه از هيچ حقّى غفلت نمىورزند و چيزى را بيهوده ثبت نمىكنند . بدانيد آن كس كه تقوا پيشه كند خداوند\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nراهى براى رهايى از فتنه‌ها به رويش مىگشايد و نورى در دل تاريكيها به او اعطا مىكند ، او را در آنجا كه دوست دارد و به آن علاقه‌مند است ( در بهشت ) براى هميشه مخلّد مىسازد و در جايگاه والايى نزد خود در سرايى كه آن را براى خاصّان خويش ساخته است جاى مىدهد . همان جايى كه سايه‌اش از عرش خداست و نور و روشنايىاش جمال اوست ، زائرانش فرشتگان و يارانش پيامبران خدا هستند . حال كه چنين است به سوى معاد ( با اعمال صالح ) بر يكديگر سبقت جوييد و بر سرآمد زندگى خود پيشى گيريد ، زيرا نزديك است آرزوهاى مردم قطع گردد و مرگ آنها را در آغوش كشد و درهاى توبه به رويشان بسته شود ( بدانيد ) شما همانند كسانى هستيد كه قبل از شما بودند ؛ مرگشان فرا رسيد و تقاضاى بازگشت به اين جهان كردند ( اما پذيرفته نشد ) و همچون رهروانى در حال كوچ كردن از خانه‌اى هستيد كه خانهء شما نيست ، فرمان كوچ به شما داده شده و دستور تهيّهء زاد و توشه ( از اين سرا ) را نيز به شما داده‌اند .\r\n\r\nشرح و تفسير جايگاه عظيم تقوا\r\nامام عليه السّلام در اين بخش از خطبه با تأكيد هرچه بيشتر دعوت به تقوا و دليل آن را ذكر مىفرمايد . سپس از آثار تقوا سخن مىگويد و در ادامه دربارهء ناپايدارى دنيا و سفر آخرت و زاد و توشهء آن‌كه تقواست شرح پرمعنايى مىدهد .\r\nنخست مىفرمايد : « خداوند شما را به تقوا سفارش كرده و آن را آخرين مرحلهء خشنودى و خواست خويش از بندگان قرار داده است » ؛ ( و أوصاكم بالتّقوى ، و جعلها منتهى رضاه ، و حاجته من خلقه ) .\r\nاين عبارت نشان مىدهد كه تقوا برترين خواست پروردگار از بندگان و بالاترين افتخار براى همگان است . و هماهنگ با آيات قرآنى است كه مىگويد :  « إِنَّ أَكْرَمَكُمْ عِنْدَ اللَّهِ » \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n « أَتْقاكُمْ »  « 1 » ،  « وَ تَزَوَّدُوا فَإِنَّ خَيْرَ الزَّادِ التَّقْوى »  « 2 » ،  « تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا »  « 3 » و بالاترين بها را براى تقوا قائل شده است .\r\nحقيقت اين است كه تقوا احساس مسئوليت از درون است از يك سو زاييدهء ايمان قوى است و از سوى ديگر سرچشمه اطاعت و پرهيز از گناه است .\r\nتعبير به حاجت در مورد خداوند ؛ نه به اين معناست كه خداوند احتياج به بندگان دارد . حاجت در لغت تنها به معناى نياز و فقر نيست ، بلكه گاه به معناى درخواست نيز آمده است .\r\nامام عليه السّلام در ادامهء اين سخن به بيان دليل رعايت تقواى شديد در پيشگاه الهى پرداخته ، مىفرمايد : « پرهيزكارى در برابر خداوندى پيشه كنيد كه همواره در پيشگاه او حاضريد و زمام شما به دست اوست و حركات شما در اختيار او قرار دارد » : ( فاتّقوا اللّه الّذي أنتم بعينه ، و نواصيكم « 4 » بيده ، و تقلّبكم « 5 » في قبضته ) .\r\nآرى عالم محضر خداست و زمام اختيار همه به دست اوست ، هرچند بندگان را در اعمالشان آزاد قرار داده ؛ ولى اين آزادى به معناى سلب قدرت از ذات پاك او نيست .\r\nدر ادامه براى تأكيد بيشتر مىافزايد : « كسى كه اگر كار خود را پنهان كنيد مىداند و اگر آشكار سازيد مىنويسد . پاسداران والامقامى براى ثبت اعمال شما گماشته كه از حفظ هيچ حقّى غفلت نمىورزند و چيزى را بيهوده ثبت نمىكنند » ؛ ( إن أسررتم علمه ، و إن أعلنتم كتبه ؛ قد وكّل بذلك حفظة كراما ، لا يسقطون حقّا ، و لا يثبتون باطلا ) .\r\n\r\n\r\n","description":"","footnote":"\r\n( 1 ) . حجرات ، آيهء 13 .\r\n( 2 ) . بقره ، آيهء 197 .\r\n( 3 ) . مريم ، آيهء 63 .\r\n( 4 ) . « نواصى » جمع « ناصية » به معناى موهاى پيش سر و اشاره به قدرت قاهرهء خداوند و كنايه از سلطهء او بر همه‌چيز است .\r\n( 5 ) . « تقلّب » در اينجا به معناى « تصرّف » و هرگونه دگرگونى است ، اشاره به اين‌كه همهء حركات شما در دست قدرت اوست .\r\n","page_name":" 109 ","page_number":109},
  {"content":"\r\n\r\nدر قرآن مجيد نيز مىخوانيم : «  « وَ أَسِرُّوا قَوْلَكُمْ أَوِ اجْهَرُوا بِهِ إِنَّهُ عَلِيمٌ بِذاتِ الصُّدُورِ »  « 1 » ؛ سخنان خود را پنهان سازيد يا آشكار كنيد ( تفاوتى نمىكند ) او از آنچه در درون سينه‌هاست آگاه است . » نيز مىفرمايد : «    « وَ إِنَّ عَلَيْكُمْ لَحافِظِينَ كِراماً كاتِبِينَ يَعْلَمُونَ ما تَفْعَلُونَ »    « 2 » ؛ و بىشك نگهبانانى بر شما گمارده شده والامقام و نويسنده ( اعمال نيك و بد شما ) كه مىدانند شما چه مىكنيد » .\r\nبديهى است ثبت اعمال به وسيلهء فرشتگان حافظ اعمال ، براى تأكيد است و گرنه از جمله‌هاى قبل به خوبى روشن شد كه آشكار و پنهان و همه‌چيز در زمين و آسمان در برابر علم خدا يكسان است .\r\nبا توجه به اين كه جملهء « قد وكّل بذلك ؛ خداوند براى كتابت گروهى را مأمور كرده است » و با توجه به اين‌كه كتابت اعمال آشكار را به اعمال محدود ساخته « و إن أعلنتم كتبه » چنين استفاده مىشود كه فرشتگان الهى مأموريت ندارند همهء اعمال پنهانى را بنويسند و خداوندى كه ستار العيوب است بخشى از اين اعمال را از قلمرو اطلاع آنها خارج ساخته و تنها در اختيار خودش قرار داده است و اين حكايت از نهايت لطف او مىكند .\r\nدر دعاى كميل نيز مىخوانيم : « و كلّ سيّئة أمرت باثباتها الكرام الكاتبين الّذين وكّلتهم بحفظ ما يكون منّى و جعلتهم شهودا علىّ مع جوارحى و كنت انت الرّقيب علىّ من ورائهم و الشّاهد لما خفى عنهم و برحمتك اخفيته و بفضلك سترته ؛ خداوندا گناهان مرا ببخش هرگناهى كه فرشتگان والامقام را مأمور ثبت آن كرده‌اى همان‌ها كه مأموريت دارند همهء آنچه را از من سر مىزند بنويسند و آنها را افزون بر اعضاى من گواه من قرار دادى و تو در ماوراى آنها مراقب آنان هستى و گواه بر چيزى هستى كه از آنها پنهان شده است ( آرى ) به رحمتت آن را پنهان سختى و به سبب فضلت مستور داشتى » .\r\n\r\n\r\n","description":"","footnote":"\r\n( 1 ) . ملك ، آيهء 13 .\r\n( 2 ) . انفطار ، آيات 10 - 12 .\r\n","page_name":" 110 ","page_number":110},
  {"content":"\r\n\r\nسپس امام عليه السّلام به بيان آثار و بركات تقوا مىپردازد و در عبارت كوتاه و بسيار پرمعنايى چهار نتيجه براى تقوا و پرهيزكارى ذكر مىكند . در بيان اولين و دومين‌اش مىفرمايد :\r\n« بدانيد آن كس كه تقوا پيشه كند ، خداوند راهى براى رهايى از فتنه‌ها به رويش مىگشايد و نور در دل تاريكيها به او اعطا مىكند » ؛ ( و اعلموا أنّه  « مَنْ يَتَّقِ اللَّهَ يَجْعَلْ لَهُ مَخْرَجاً »  من الفتن ، و نورا من الظّلم ) .\r\nقسمت اول اين سخن برگرفته از آيهء شريفهء :  « وَ مَنْ يَتَّقِ اللَّهَ يَجْعَلْ لَهُ مَخْرَجاً »  « 1 » است . در حديثى از ابو ذر غفارى نقل شده كه پيامبر اكرم صلّى اللّه عليه و إله فرمود : « إنّي لأعلم آية لو أخذ بها النّاس لكففتهم :  « وَ مَنْ يَتَّقِ اللَّهَ يَجْعَلْ لَهُ مَخْرَجاً »  فما زال يقولها و يعيدها ؛ من آيه‌اى را مىدانم كه اگر همهء انسانها دست به دامن آن زنند براى حلّ مشكلاتشان كافى است . . . پس آيهء  « وَ مَنْ يَتَّقِ اللَّهَ »  را تلاوت كرد و بارها تكرار نمود » . « 2 »\r\nقسمت دوم برگرفته از آيات ديگر است ؛ مانند «  « يا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقاناً »  اى كسانى كه ايمان آورده‌ايد اگر تقواى الهى پيشه كنيد براى شما وسيلهء جداسازى حق از باطل ( و روشن‌بينى خاصّى كه در پرتو آن حق را از باطل خواهيد شناخت ) قرار مىدهد » . « 3 »\r\nدر سومين و چهارمين ثمرهء پربار تقوا مىفرمايد : « خداوند او را در آنچه دوست دارد و علاقه‌مند است ( يعنى بهشت ) براى هميشه مخلّد مىسازد و در جايگاه والايى نزد خود در سرايى كه آن را براى ( خاصّان ) خويش ساخته است جاى مىدهد » ؛ ( و يخلّده فيما اشتهت نفسه ، و ينزله منزل الكرامة عنده ، في دار اصطنعها « 4 » لنفسه ) .\r\nدر اين عبارت نتيجهء تقوا را بيرون رفتن از فتنه‌ها و بر طرف شدن ظلمتها از صحنهء زندگى پرهيزكاران در اين جهان و خلود در مواهب مادى و معنوى در آن جهان ذكر كرده\r\n\r\n\r\n","description":"","footnote":"\r\n( 1 ) . طلاق ، آيهء 2 .\r\n( 2 ) . تفسير مجمع البيان ، جلد 10 ، صفحهء 306 .\r\n( 3 ) . انفال ، آيهء 29 .\r\n( 4 ) . « اصطنع » يعنى آن را ساخته و پرداخته ( از ريشهء « صنع » گرفته شده است ) .\r\n","page_name":" 111 ","page_number":111},
  {"content":"\r\n\r\nاست . در واقع خداوند ميان نعمتهاى مادى و معنوى اين جهان و مادى و معنوى آن جهان را براى پرهيزگاران جمع مىكند و جمله‌هاى بالا هركدام اشاره به يكى از اين نعمتهاست .\r\nجملهء « اصطنعها لنفسه » يا اشاره به اين است كه خداوند منزلگاه خاص آخرت را براى خاصّان خويش آفريده يا از قبيل تعبيراتى همچون « بيت الله » و « شهر اللّه » است كه اشاره به عظمت و اهميّت آن سراست .\r\nسپس در شرح اوصاف اين جايگاه ويژه مىفرمايد : « همان جايى كه سايه‌اش از عرش خداست و نور و روشنايىاش جمال اوست ، زائرانش فرشتگان و يارانش پيامبران خدا هستند » ؛ ( ظلّها عرشه ، و نورها بهجته ، و زوّارها ملائكته ، و رفقاؤها رسله ) .\r\nراستى چه جايگاه والايى است جايى كه ما فوق زمين و آسمان و در سايهء عرش خداست . پرتو انوار الهى آن را روشن كرده و فرشتگان او هردم به زيارت انسان مىآيند و او با پيامبران بزرگ همنشين است . اوصافى كه شنيدنش انسان را به وجد مىآورد ، پس ديدنش چگونه خواهد بود .\r\nقرآن مجيد نيز مىگويد : «  « وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً »  و كسانى كه خدا و پيامبر را اطاعت كنند ( در روز رستاخيز ) همنشين كسانى خواهند بود كه خدا نعمت خود را بر آنان تمام كرده ؛ از پيامبران و صديقان و شهدا و صالحان و آنها رفيق‌هاى خوبى هستند » . « 1 »\r\nدر ادامهء اين سخن كه امام عليه السّلام دعوت به تقوا كرد و آثار بسيار گران‌بهاى آن را بيان فرمود در يك نتيجه‌گيرى روشن مىفرمايد : « حال كه چنين است به سوى معاد ( با اعمال صالح ) سبقت جوييد و بر اجل پيشى گيريد ( و پيش از آنكه فرصتها از دست برود و عمر به پايان برسد از آن بهره برداريد و زاد و توشه بيندوزيد » ؛ ( فبادروا المعاد ، و سابقوا\r\n\r\n\r\n","description":"","footnote":"\r\n( 1 ) . نساء ، آيهء 69 .\r\n","page_name":" 112 ","page_number":112},
  {"content":"\r\n\r\nالآجال ) .\r\nهمان‌گونه كه قرآن مىفرمايد : «  « سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ »  به پيش تازيد براى رسيدن به مغفرت پروردگارتان و بهشتى كه وسعت آن همچون وسعت آسمان و زمين است » . « 1 »\r\nدر جايى ديگر مىفرمايد : «   « وَ الْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ »   فرشتگان بر بهشتيان از هردرى وارد مىشوند و مىگويند سلام بر شما به سبب صبر و استقامتتان . چه نيكوست سرانجام اين سرا » . « 2 »\r\nدر ادامهء سخن به بيان علت آن مىپردازد و مىفرمايد : « چرا كه نزديك است آرزوهاى مردم قطع گردد و مرگ آنها را در آغوش كشد و درهاى توبه به رويشان بسته شود و ( بدانيد ) شما همانند كسانى هستيد كه قبل از شما بودند ؛ مرگشان فرارسيد و تقاضاى بازگشت به اين جهان كردند ( اما پذيرفته نشد ) » ؛ ( فإنّ النّاس يوشك أن ينقطع بهم الأمل ، و يرهقهم « 3 » الأجل ، و يسدّ عنهم باب التّوبة . فقد أصبحتم في مثل ما سأل إليه الرّجعة من كان قبلكم ) .\r\nاين سخن ، اشاره به چيزى است كه در قرآن آمده و مىفرمايد : «   « حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ كَلَّا إِنَّها كَلِمَةٌ هُوَ قائِلُها »   تا زمانى كه مرگ يكى از آنان فرارسد مىگويد : پروردگارا مرا بازگردانيد شايد در آنچه ترك كردم ( و كوتاهى نمودم ) عمل صالحى انجام دهم ( ولى فرشتگان مىگويند ) چنين نيست اين سخنى است كه او به زبان مىآورد ( و پذيرفته نخواهد بود ) » . « 4 »\r\nمقصود امام عليه السّلام اين است كه پيش از آن‌كه به چنين سرنوشتى گرفتار شويد و\r\n\r\n\r\n","description":"","footnote":"\r\n( 1 ) . حديد ، آيهء 21 .\r\n( 2 ) . رعد ، آيات 23 و 24 .\r\n( 3 ) . « يرهق » از ريشهء « رهق » بر وزن « شفق » در اصل به معناى پوشاندن چيزى با قهر و غلبه است و در اينجا به معناى غلبه و تسلّط مرگ بر انسان است .\r\n( 4 ) . مؤمنون ، آيهء 99 و 100 .\r\n","page_name":" 113 ","page_number":113},
  {"content":"\r\n\r\nتقاضايى كه پذيرفته نمىشود داشته باشيد امروز آنچه از اعمال صالح و توبه از گناه مىخواهيد انجام دهيد .\r\nدر ادامه همگان را به سفر آخرت و آمادگى براى اين سفر طولانى و پرخطر متوجه مىكند و مىفرمايد : « شما همچون رهروانى هستيد در حال كوچ كردن از خانه‌اى كه خانهء شما نيست ( بلكه سرايى است ناپايدار و منزلگاهى است در مسير راه ) » ؛ ( و أنتم بنو سبيل ، على سفر من دار ليست بداركم ) .\r\nسپس مىافزايد : « فرمان كوچ به شما اعلام شده و دستور تهيّهء زاد و توشه ( از اين سرا ) نيز به شما داده‌اند » ؛ ( و قد أوذنتم منها بالإرتحال ، و أمرتم فيها بالزّاد ) .\r\nدر بعضى از آيات قرآن و در بسيارى از روايات اين تشبيه گويا براى سراى آخرت و دنيا و ساكنان اين جهان ديده مىشود كه انسانها را به مسافرانى شبيه كرده‌اند كه به سوى سرمنزل مقصود در حركتند و در راه به منزلگاهى رسيده‌اند كه بايد چند روزى در آن توقف كنند و زاد و توشه و مركب فراهم سازند و از آنجا به راه خود ادامه دهند . زاد و توشه چيزى جز تقوا و مركب راهوار چيزى جز ايمان نيست . آنها كه در تهيه آن كوتاهى كنند ، در راه مىمانند و هلاك مىشوند و هرگز به مقصد نمىرسند . قافله‌سالاران انبيا و اوصيا هستند كه فرياد « الرحيل » ( كوچ كنيد ) را برآورده و نداى زاد و توشه را آماده سازيد سر داده‌اند ، هرچند گروهى در خوابند يا بيدارند و گوش شنوا ندارند و بانگ و نداى آنها را نمىشنوند .\r\nقرآن مجيد مىگويد : «  « وَ إِنَّ الْآخِرَةَ هِيَ دارُ الْقَرارِ »  سراى آخرت ، سراى جاويدان است » . « 1 » و نيز مىفرمايد : «  « وَ تَزَوَّدُوا فَإِنَّ خَيْرَ الزَّادِ التَّقْوى »  و زاد و توشه تهيه كنيد كه بهترين زاد و توشه پرهيزكارى است » . « 2 »\r\n* * *\r\n\r\n\r\n","description":"","footnote":"\r\n( 1 ) . غافر ، آيهء 39 .\r\n( 2 ) . بقره ، آيهء 197 .\r\n","page_name":" 114 ","page_number":114},
  {"content":"\r\n\r\n\r\nبخش چهارم\r\nو اعلموا أنّه ليس لهذا الجلد الرّقيق صبر على النّار ، فارحموا نفوسكم ، فإنّكم قد جرّبتموها في مصائب الدّنيا .\r\nأفرأيتم جزع أحدكم من الشّوكة تصيبه ، و العثرة تدميه ، و الرّمضاء تحرقه ؟ فكيف إذا كان بين طابقين من نار ، ضجيع حجر ، و قرين شيطان ! أعلمتم أنّ مالكا إذا غضب على النّار حطم بعضها بعضا لغضبه ، و إذا زجرها توثّبت بين أبوابها جزعا من زجرته !\r\n\r\nترجمه\r\nبدانيد اين پوست نازك تن ( انسان ) طاقت آتش دوزخ را ندارد ، بنابراين بر خويشتن رحم كنيد ، چنان‌كه شما اين حقيقت را دربارهء خويش در مصائب دنيا آزموده‌ايد . آيا ناراحتى يكى از شما را كه خارى به بدنش فرومىرود و يا زمين خوردنى كه او را كمى مجروح مىسازد و يا ريگهاى داغ بيابان ( در فصل گرما ) كه او را آزار مىدهد ، مشاهده كرده‌ايد ؟ حال چگونه خواهيد بود هنگامى كه در ميان دو طبقه از آتش بر كنار سنگ‌هاى گداخته در مجاورت شيطان قرار گيريد ؟ آيا مىدانيد آن‌گاه كه مالك دوزخ بر آتش خشم مىگيرد ، آتشها روى هم مىغلتند و يكديگر را مىكوبند ( و شعله‌هاى عظيم از درون آنها برمىخيزد ) و آن‌گاه كه بر آتش فرياد زند از وحشت فريادش قطعات عظيم آتش در ميان درهاى جهنم به هرسو پرتاب مىشوند !\r\n* * *\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nشرح و تفسير عذاب هولناك قيامت !\r\nامام عليه السّلام به دنبال سفارشهاى مؤكّدى كه دربارهء تقوا و پرهيزكارى در بخش پيشين گذشت در اين بخش از خطبه اشارات تكان‌دهنده‌اى به كيفرهاى سخت آخرت و عذاب‌هاى هولناك دوزخ كرده ، مىفرمايد : « بدانيد اين پوست نازك تن ( انسان ) طاقت آتش دوزخ را ندارد ، بنابراين بر خويشتن رحم كنيد ! » ؛ ( و اعلموا أنّه ليس لهذا الجلد الرّقيق صبر على النّار ، فارحموا نفوسكم ) .\r\nسپس با مقايسه‌اى ساده و روشن شدّت سوزش فوق العادهء عذاب دوزخ را مجسّم مىسازد و مىفرمايد : « شما اين حقيقت را دربارهء خويش در مصائب دنيا آزموده‌ايد . آيا ناراحتى يكى از شما را كه خارى به بدنش فرومىرود و يا زمين خوردنى كه او را كمى مجروح مىسازد و يا ريگهاى داغ بيابان ( در فصل گرما ) كه او را آزار مىدهد ، مشاهده كرده‌ايد ؟ ( شما با اين مصائب جزئى ناراحت مىشويد و گاه فريادتان بلند مىشود ، حال فكر كنيد ) چگونه خواهيد بود هنگامى كه در ميان دو طبقه از آتش در كنار سنگهاى گداخته ، در مجاورت شيطان قرار گيريد ؟ » ؛ ( فإنّكم قد جرّبتموها في مصائب الدّنيا .\r\nأفرأيتم جزع أحدكم من الشّوكة « 1 » تصيبه ، و العثرة تدميه « 2 » ، و الرّمضاء « 3 » تحرقه ؟\r\nفكيف إذا كان بين طابقين « 4 » من نار ، ضجيع حجر ، و قرين شيطان ! ) .\r\n\r\n\r\n","description":"","footnote":"\r\n( 1 ) . « شوكة » به معناى خار است ، سپس به سرنيزه‌هاى سربازان و بعد به هرگونه اسلحه اطلاق شده است و چون سلاح نشانهء قدرت و شدت است به هرگونه قدرت ، شوكت اطلاق مىشود .\r\n( 2 ) . « تدميه » از ريشهء « ادماء » به معناى خارج ساختن خون از بدن است .\r\n( 3 ) . « رمضاء » به معناى شدت گرما و همچنين زمين‌ها و سنگهايى است كه بر اثر تابش آفتاب ، داغ و سوزان مىشود .\r\n( 4 ) . « طابقين » تثنيهء « طابق » است و به فتح و كسر باء هردو آمده و به معناى آجر بزرگ و طبقهء ساختمان است و به چيزى كه نان روى آن مىپزند و يا غذا در آن سرخ مىكنند نيز گفته شده و گويا از واژه تابهء فارسى ، گرفته شده است .\r\n","page_name":" 116 ","page_number":116},
  {"content":"\r\n\r\nدر تكميل اين سخن مىافزايد : « آيا مىدانيد آن‌گاه كه مالك ( دوزخ ) بر آتش ( دوزخ ) خشم مىگيرد ، آتشهاى بر روى هم مىغلتند و يكديگر را مىكوبند ( و شعله‌هاى عظيم از درون آنها برمىخيزد ! ) و آن‌گاه كه بر آتش فرياد زند از وحشت فرياد او قطعات عظيم آتش در ميان درهاى جهنم به هرسو پرتاب مىشوند ! » ؛ ( أعلمتم أنّ مالكا إذا غضب على النّار حطم « 1 » بعضها بعضا لغضبه ، و إذا زجرها توثّبت « 2 » بين أبوابها جزعا من زجرته ! ) .\r\nمرحوم « مغنيه » هنگامى كه به شرح اين بخش از خطبه مىرسد سخن جالبى دارد .\r\nوى مىگويد :\r\n« همهء خطبه‌هاى نهج البلاغه دو يا سه اصل را همراه باهم تعقيب مىكنند ، از يك سو حمد و ستايش و تعظيم پروردگار و شرح صفات جمال و جلال و اسماى حسناى او و از سوى ديگر ، ثنا و تمجيد پيامبر اكرم صلّى اللّه عليه و إله و نور و هدايتى كه براى جهان انسانيّت آورده از سوى سوم سخن از فكر و فريب دنيا و سكرات مرگ و وحشت قبر و حساب و عذابهاى شديد الهى در قيامت .\r\nو شگفت آن كه با اين همه تكرار ، چيزى مكرر در آن نيست ، زيرا هركدام اسلوب تازه و شكل جديد و بديعى دارد كه در قبل و بعد آن ديده نمىشود ، چيزى كه شارحان نهج البلاغه را به زحمت مىافكند و در حيرت فرومىبرد » . « 3 »\r\nبه هرحال امام عليه السّلام در اين سخن ناتوانى و ناراحتى شديد انسان را در برابر مصائب كوچك دنيا شرح مىدهد و آن را با مسائل عظيم آخرت و عذاب‌هاى شديد آن مقايسه\r\n\r\n\r\n","description":"","footnote":"\r\n( 1 ) . « حطم » از ريشهء « حطم » بر وزن « حتم » به معناى شكستن و خرد كردن چيزى است . اين تعبير در مورد اشيايى كه به شدت به هم بخورد و خرد شوند ، اطلاق مىگردد و به همين مناسبت يكى از نامهاى دوزخ « حطمة » است .\r\n( 2 ) . « توثبت » از مادهء « وثوب » به معناى جستن و پريدن است .\r\n( 3 ) . فى ظلال نهج البلاغه ، جلد 3 ، صفحهء 46 ( با اقتباس ) .\r\n","page_name":" 117 ","page_number":117},
  {"content":"\r\n\r\nمىكند و به همگان هشدار مىدهد . شبيه اين سخن همان است كه در دعاى كميل مىگويد : « يا ربّ و انت تعلم ضعفى عن قليل من بلاء الدّنيا و عقوباتها و ما يجرى فيها من المكاره على اهلها على انّ ذلك بلاء و مكروه قليل مكثه يسير بقائه قصير مدّته فكيف احتمالى لبلاء الاخرة و جليل وقوع المكاره فيها و هو بلاء تطول مدّته و يدوم مقامه و لا يخفّف عن اهله ؛ پروردگارا تو ناتوانى مرا در برابر كمى از رنج و عذاب دنيا و ناراحتيهايى كه در دنيا به اهل دنيا مىرسد مىدانى با اين كه درد و رنجى است كه زمانش كوتاه و بقايش كم و مدتش ناچيز است ، پس چگونه طاقت عذاب آخرت و ناراحتيهاى شديد آن را دارم ، حال آن كه مدت آن طولانى و بقايش زياد است و تخفيفى به مجازات‌شدگان داده نمىشود » .\r\nدر ضمن از تعبيرات بالا چنين استفاده مىشود كه آتش دوزخ ، موجودى هوشيار است و بر اثر خشم فرشته‌اى كه مالك دوزخ است به وحشت درمىآيد و به هرسو پرتاب مىشود ، و نيز از تعبيرات فوق استفاده مىشود كه عذاب دوزخ هم جنبه جسمانى دارد كه سوزش آتش است و هم روحانى كه مجاورت و همنشينى با شيطان است .\r\n* * *\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nبخش پنجم\r\nأيّها اليفن الكبير ، الّذي قد لهزه القتير ، كيف أنت إذا التحمت أطواق النّار بعظام الأعناق ، و نشبت الجوامع حتّى أكلت لحوم السّواعد . فاللّه اللّه معشر العباد ! و أنتم سالمون في الصّحّة قبل السّقم ، و في الفسحة قبل الضّيق . فاسعوا في فكاك رقابكم من قبل أن تغلق رهائنها . أسهروا عيونكم ، و أضمروا بطونكم ، و استعملوا أقدامكم ، و أنفقوا أموالكم ، و خذوا من أجسادكم فجودوا بها على أنفسكم ، و لا تبخلوا بها عنها ، فقد قال اللّه سبحانه :  « إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ »  و قال تعالى :  « مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ وَ لَهُ أَجْرٌ كَرِيمٌ »  فلم يستنصركم من ذلّ ، و لم يستقرضكم من قلّ ؛ استنصركم « و له جنود السّماوات و الأرض و هو العزيز الحكيم » . و استقرضكم « و له خزائن السّماوات و الأرض و هو الغنيّ الحميد » . و إنّما أراد أن  « لِيَبْلُوَكُمْ أَيُّكُمْ أَحْسَنُ عَمَلًا »  .\r\n\r\nترجمه\r\nاى پير كهن‌سال ! اى كسى كه پيرى در سراسر وجودت نفوذ كرده ! چگونه خواهى بود آن زمانى كه طوقهاى آتشين به گردنها افكنده مىشود و غلهاى جامعه دست و گردن را به يكديگر مىبندد و چنان فشار مىدهد كه گوشت‌هاى ساق دستها را مىخورد . خدا را خدا را ! اى بندگان خدا ! اكنون كه سالم و تندرست هستيد و پيش از آنكه بيمار شويد و اكنون كه در حال وسعت به سر مىبريد ، پيش از آنكه در تنگناى زندگى قرار گيريد فرصت\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nرا غنيمت بشمريد و كوشش كنيد گردن خود را از زير بار مسئوليتها رها سازيد پيش از آنكه درهاى رهايى به روى شما بسته شود . چشمها را در دل شب بيدار داريد ، شكمها را لاغر كنيد ، گامها را به كار گيريد ، اموال خود را انفاق كنيد و از جسم و تن خويش بكاهيد و بر جان و روان خود بيفزاييد و در اين كار بخل نورزيد . خداوند سبحان فرموده : « اگر خدا را يارى كنيد ، شما را يارى مىكند و گامهايتان را استوار مىدارد » و نيز فرموده است :\r\n« كيست كه به خداوند قرض نيكو دهد تا چند برابر به او عطا كند و براى چنين كسى پاداش والايى است » . به يقين خدا به سبب ضعف و ناتوانى از شما يارى نطلبيده و قرض گرفتنش از شما ( انفاق در راهش ) به سبب كمبود نيست . او از شما يارى خواسته در حالى كه لشكرهاى آسمانها و زمين از آن اوست و شكست‌ناپذير و حكيم است و ( همچنين ) از شما درخواست قرض كرده در حالى كه گنجهاى آسمانها و زمين به او تعلق دارد و بىنياز و شايستهء ستايش است . او خواسته است شما را بيازمايد كه كدام‌يك نيكوكارتريد .\r\n\r\nشرح و تفسير آزمون الهى\r\nدر اين بخش از خطبه لحن كلام امام تغيير مىكند و پيران كهن‌سال را مخاطب قرار مىدهد و بخشى از دردناك‌ترين عذاب قيامت را براى آنها بازگو مىكند . سپس همه بندگان خدا را به استفاده از فرصت براى نجات از عذاب و كيفر الهى فرامىخواند و دستورات دقيقى در اين زمينه مىدهد كه يكى از آنها دستور انفاق است ، مىفرمايد : « اى پير كهن‌سال ! اى كسى كه پيرى در سراسر وجودت نفوذ كرده ! چگونه خواهى بود آن زمانى كه طوقهاى آتشين به گردنهاى افكنده شود و غلهاى جامعه دست و گردن را به يكديگر ببندد و چنان فشار دهد كه گوشتهاى ساق دستها را بخورد » ؛ ( أيّها اليفن « 1 »\r\n\r\n\r\n","description":"","footnote":"\r\n( 1 ) . « يفن » به معناى پيرمرد كهن‌سال است .\r\n","page_name":" 120 ","page_number":120},
  {"content":"\r\n\r\nالكبير ، الّذي قد لهزه « 1 » القتير « 2 » ، كيف أنت إذا التحمت « 3 » أطواق النّار بعظام الأعناق ، و نشبت « 4 » الجوامع « 5 » حتّى أكلت لحوم السّواعد « 6 » ) .\r\nچرا امام عليه السّلام خطاب به پير كهن‌سال مىكند ؟ ممكن است به خاطر اين باشد كه آفتاب عمر آنها بر لب بام آمده - هرچند مرگ هيچ‌كس را خبر نمىكند - و بايد بيشتر مراقبت كنند و يا به جهت اينكه پيران در جوانان و فرزندان و خانوادهء خود نفوذ دارند و مىتوانند آنها را پند دهند . جملهء « قد لهزه القتير » با توجه به اين كه « لهز » در اصل به معناى نفوذ و گسترش چيزى در چيز ديگر است و « قتير » از ريشهء « قتر » ( بر وزن چتر ) تنگ گرفتن و سخت‌گيرى است مفهومش اين است كه پيرى در همهء وجود آنها نفوذ كرده ، استخوانها سست شده ، مغز و اعصاب ضعيف گشته و همهء اعضاى بدن ناتوان شده است .\r\nامام عليه السّلام در اينجا به دو عذاب بسيار دردناك دوزخيان اشاره مىكند . يكى طوقه‌هاى آتشين كه به گردن مجرمان انداخته مىشود ، به گوشت آنها نفوذ كرده و به استخوانها مىرسد و ديگر غلهاى جامعه است كه دستها را محكم به گردنها مىبندد به گونه‌اى كه ساق دست را مجروح مىكند . البتّه اين عذابها گرچه بسيار دردناك است ولى به سبب\r\n\r\n\r\n","description":"","footnote":"\r\n( 1 ) . « لهز » از ريشهء « لهز » بر وزن « محض » به معناى آشكار شدن و آميختن و نفوذ كردن در چيزى است .\r\n( 2 ) . « قتير » در اصل نوك ميخهايى است كه در سر حلقه‌هاى زره قرار دارد . سپس به هرامر مشكل‌زا و كار سخت‌گيرانه اطلاق شده است و چون دوران پيرى يكى از مشكلات شديد است واژهء قتير به پيرى نيز اطلاق شده است و در خطبهء بالا نيز به همين معناست .\r\n( 3 ) . « التحمت » از مادهء « لحم » بر وزن « فهم » به معناى درهم فرورفتن و محكم شدن آمده است و مفهوم آن در جمله بالا اين است كه طوقهاى آتشين به استخوانهاى گردن مىچسبد و « لاحم » به معناى پر كردن شكاف چيزى و به اصطلاح لحيم كردن است . و « لحم » به معناى گوشت نيز از همين معنا سرچشمه گرفته كه ميان استخوانها را پر مىكند .\r\n( 4 ) . « نشبت » از ريشهء « نشب » بر وزن « رجب » آويزان شدن است .\r\n( 5 ) . « جوامع » جمع « جامعه » غل و زنجير است كه دستها را به گردن مىبندد .\r\n( 6 ) . « سواعد » جمع « ساعد » به معناى ساق دست است .\r\n","page_name":" 121 ","page_number":121},
  {"content":"\r\n\r\nتأثير بازدارندگى آنها از گناه ، رحمت محسوب مىشود .\r\nدر ادامهء اين سخن عموم بندگان را مخاطب ساخته ، مىفرمايد : « خدا را ، خدا را ، اى بندگان خدا ! اكنون كه سالم و تندرست هستيد پيش از آنكه بيمار شويد و اكنون كه در حال وسعت قرار داريد پيش از آنكه در تنگناى زندگى قرار گيريد ، فرصت را غنيمت بشمريد و كوشش كنيد گردن خود را از زير بار مسئوليتها رها سازيد پيش از آنكه درهاى رهايى به روى شما بسته شود » ؛ ( فاللّه معشر العباد ! و أنتم سالمون في الصّحّة قبل السّقم ، و في الفسحة قبل الضّيق . فاسعوا في فكاك رقابكم من قبل أن تغلق رهائنها « 1 » ) .\r\nدر اينجا امام عليه السّلام به دو نعمت بزرگ الهى اشاره مىكند كه يكى سلامت و تندرستى و ديگر فراهم بودن امكانات كه سبب مىشود انسان توانايى بر اقدام به هركارى داشته باشد . آرى به همگان هشدار مىدهد كه از اين فرصتها استفاده كنند و خود را از زير بار مسئوليت رها سازند . عبارت « فاسعوا في فكاك رقابكم » اشاره به اين است كه ذمّهء همهء انسانها مشغول به تكاليفى است كه تا آن را انجام ندهند آزاد نمىشوند . در زمانهاى گذشته در ميان بعضى از اقوام چنين معمول بود كه اگر بدهكارى توان پرداخت بدهىهاى خود را نداشت طلبكار شخص بدهكار را به بردگى مىگرفت و تا بدهى خود را نمىپرداخت آزاد نمىشد و طوق بندگى او را در گردن داشت ، جملهء بالا مىتواند كنايه‌اى از اين مطلب باشد .\r\nفقرهء « قبل أن تغلق رهائنها » نيز اشاره‌اى به اين است كه هرگاه شخص بدهكار در اداى بدهى خود كوتاهى كند چيزى را كه به گروگان نزد طلبكار گذاشته است به ملك او درمىآيد ( البتّه به مقدار طلبش ) . امام عليه السّلام مىفرمايد : ديون الهى خود را كه همان انجام فرامانها و واجبات است ادا كنيد تا گروگان آنها كه خود شما هستيد رهايى يابد .\r\n\r\n\r\n","description":"","footnote":"\r\n( 1 ) . « رهائن » جمع « رهينه » به معناى گروگان است .\r\n","page_name":" 122 ","page_number":122},
  {"content":"\r\n\r\nدر ادامهء اين سخن امام عليه السّلام آنچه را در عبارات قبل كلى و سربسته بيان فرموده بود به طور مشروح بيان كرده و روى پنج موضوع تكيه مىكند و مىفرمايد : « چشمها را در دل شب بيدار داريد ، شكمها را لاغر كنيد ، گامها را به كار گيريد ، اموال خود را انفاق كنيد و از جسم و تن خويش بكاهيد و بر جان و روان خود بيفزاييد و در اين كار بخل نورزيد » ؛ ( أسهروا « 1 » عيونكم ، و أضمروا « 2 » بطونكم ، و استعملوا أقدامكم ، و أنفقوا أموالكم ، و خذوا من أجسادكم فجودوا بها على أنفسكم ، و لا تبخلوا بها عنها ) .\r\nمنظور از « بيدار داشتن چشمها در دل شب » همان راز و نياز شبانه مخصوصا نماز شب است و « لاغر ساختن شكمها » اشاره به روزه داشتن و « به كار گرفتن قدم‌ها » اشاره به قيام شبانه يا گام برداشتن در راه حلّ مشكلات مردم و كمك به دردمندان و نيازمندان و « انفاق اموال » اشاره به خمس و زكات واجب و صدقات مستحب ، و « گرفتن از بدنها و افزودن بر جان و روان » اشاره به رياضات شرعى و خودسازى و جهاد در راه خداست .\r\nآن‌گاه امام با استفاده از دو آيهء قرآن مجيد بر سخنان خويش مهر تأييد مىنهد و مىگويد : « خداوند سبحان فرموده : اگر خدا را يارى كنيد ، شما را يارى مىكند و گامهايتان را استوار مىدارد » ؛ ( فقد قال اللّه سبحانه :  « إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ »  « 3 » ) .\r\n« و نيز فرموده : كيست كه به خداوند قرض نيكو دهد ، تا چند برابر به او عطا كند و براى چنين كسى پاداش والايى است » ؛ ( و قال تعالى :  « مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ وَ لَهُ أَجْرٌ كَرِيمٌ »  « 4 » ) .\r\n\r\n\r\n","description":"","footnote":"\r\n( 1 ) . « اسهروا » از ريشهء « سهر » بر وزن « سفر » به معناى شب‌بيدارى است .\r\n( 2 ) . « اضمروا » از « ضمور » بر وزن « عبور » به معناى لاغر شدن است و چون به باب افعال مىرود ( اضمار ) لاغر كردن معنا مىدهد .\r\n( 3 ) . محمد ، آيهء 7 .\r\n( 4 ) . حديد ، آيهء 11 .\r\n","page_name":" 123 ","page_number":123},
  {"content":"\r\n\r\nحضرت در توضيح اين آيات مىافزايد : « به يقين خدا به سبب ضعف و ناتوانى از شما يارى نطلبيده و قرض گرفتنش از شما ( انفاق در راهش ) به سبب كمبود نيست . او از شما يارى خواسته در حالى كه لشكرهاى آسمانها و زمين از آن اوست و شكست‌ناپذير و حكيم است و ( همچنين ) از شما درخواست قرض كرده در حالى كه گنجهاى آسمانها و زمين به او تعلق دارد و بىنياز و شايستهء ستايش است . او خواسته است شما را بيازمايد كه كدام‌يك نيكوكارتريد » ؛ ( فلم يستنصركم من ذلّ ، و لم يستقرضكم من قلّ ؛ استنصركم و له جنود السّماوات و الأرض و هو العزيز الحكيم و استقرضكم و له خزائن السّماوات و الأرض و هو الغنيّ الحميد و إنّما أراد أن ليبلوكم أيّكم أحسن عملا ) .\r\nاشاره به اينكه خداوند نهايت لطافت در سخن را به كار برده تا هركس كمترين آمادگى براى اطاعت در او باشد با اين تعبيرات مملوّ از لطف و مهربانى ، پند گيرد و در راه اطاعت او گام بردارد .\r\nدر حقيقت كلام امام پاسخ به اين سخن است كه مگر مىشود خداوندى كه لشكر آسمانها و زمينها را در اختيار دارد از بندهء ضعيف و ناتوانى كه هرچه دارد از خداست يارى طلبد ؟ يا كسى كه همهء خزائن آسمان و زمين در اختيار اوست از من ضعيفى كه سر تا پايم غرق نعمت اوست قرض بگيرد ؟ اگر خدا مىخواهد ضعيفى را يارى كند چرا خودش يارى نمىكند و اگر مىخواهد فقيرى بىنياز شود چرا خودش اقدام نمىكند ؟ ! امام عليه السّلام مىفرمايد : هدف از همهء اينها آزمودن مردم است .\r\nشايان توجه است كه همهء گفته‌هاى بالا برگرفته از قرآن مجيد است . در يك جا مىفرمايد : «  « وَ لَوْ يَشاءُ اللَّهُ لَانْتَصَرَ مِنْهُمْ وَ لكِنْ لِيَبْلُوَا بَعْضَكُمْ بِبَعْضٍ »  و اگر خدا مىخواست خودش آنها را يارى مىكرد و دشمنانشان را كيفر مىداد اما مىخواهد بعضى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاز شما را با بعضى ديگر بيازمايد » . « 1 »\r\nدر جاى ديگر مىفرمايد : «  « الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا »  آن كس كه مرگ و حيات را آفريد تا شما را بيازمايد كه كدام‌يك از شما بهتر عمل مىكنيد » « 2 » و آيات ديگر .\r\n* * *\r\n\r\n\r\n","description":"","footnote":"\r\n( 1 ) . محمد ، آيهء 4 .\r\n( 2 ) . ملك ، آيهء 2 .\r\n","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n\r\nبخش ششم\r\nفبادروا بأعمالكم تكونوا مع جيران اللّه في داره . رافق بهم رسله ، و أزارهم ملائكته ، و أكرم أسماعهم أن تسمع حسيس نار أبدا ، و صان أجسادهم أن تلقى لغوبا و نصبا :  « ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ »  أقول ما تسمعون ، و اللّه المستعان على نفسي و أنفسكم ، و هو حسبنا و نعم الوكيل !\r\n\r\nترجمه\r\nحال كه چنين است به اعمال نيك مبادرت ورزيد تا همنشين همسايگان خدا در سراى جاودان او باشيد . نزد كسانى كه خداوند ، پيامبران خود را رفيق آنها ساخته ، فرشتگان خود را به ديدارشان فرستاده و حتى گوشهايشان را از اينكه صداى خفيف آتش دوزخ را بشنوند رهايى بخشيده و بدنهايشان را از ملاقات هرگونه رنج و ناراحتى مصون داشته است . اين فضل و رحمت الهى است كه به هركس بخواهد مىدهد و خداوند صاحب فضل عظيم است . من آنچه را مىشنويد مىگويم ( و به شما اتمام حجت مىكنم ) و خداوند را براى خود و شما به يارى مىطلبم و او كفايت‌كنندهء امور ما و بهترين حامى ماست .\r\n\r\nشرح و تفسير به همسايگان الهى بپيونديد\r\nامام عليه السّلام در پايان خطبه در يك نتيجه‌گيرى روشن مىفرمايد : « حال كه چنين است به\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاعمال نيك مبادرت ورزيد تا همنشين همسايگان خدا در سراى او باشيد » ؛ ( فبادروا بأعمالكم تكونوا مع جيران اللّه في داره ) .\r\nسپس به شرح حال اوصاف اين همسايگان پرداخته ، مىفرمايد : « نزد كسانى كه خداوند پيامبران خود را رفيق آنها ساخته ، فرشتگان خود را به ديدارشان فرستاده و حتى گوشهايشان را از اين كه صداى خفيف آتش دوزخ را بشنوند رهايى بخشيده و بدنهايشان را از ملاقات هرگونه رنج و ناراحتى مصون داشته است . اين فضل و رحمت الهى است كه به هركس بخواهد مىدهد و خداوند صاحب فضل عظيم است » ؛ ( رافق بهم رسله ، و أزارهم ملائكته ، و أكرم أسماعهم أن تسمع حسيس « 1 » نار أبدا ، و صان « 2 » أجسادهم أن تلقى لغوبا « 3 » و نصبا « 4 » :  « ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ »  « 5 » ) .\r\nامام عليه السّلام در اين بيان زيبا و پرمعنا چهار وصف براى همسايگان الهى بيان مىكند كه دو وصف ، جنبهء معنوى دارد و دو وصف آن جنبهء مادّى ؛ مرافقت و دوستى پيامبران و زيارت فرشتگان نسبت به آنها ، دو نوع كرامت معنوى و فضيلت روحانى بىمانند است ، و نشنيدن كمترين صداى آتش دوزخ و مصونيت در برابر هرگونه درد و رنج و ناراحتى ، دو نوع كرامت مادى است كه مايهء آرامش جسم و جان آنهاست .\r\nچه افتخارى از اين بالاتر كه انسان در بهترين غرفه‌هاى بهشتى با چنين افرادى\r\n\r\n\r\n","description":"","footnote":"\r\n( 1 ) . « حسيس » از ريشهء « حس » گرفته شده و به گفتهء ارباب لغت به معناى صداى محسوس و يا صداى ضعيف و خفيف است .\r\n( 2 ) . « صان » از « صيانت » نگهدارى كردن است .\r\n( 3 ) . « لغوب » مصدر و به معناى مشقّت و زحمت است .\r\n( 4 ) . « نصب » به معناى خستگى و رنج است . بعضى « لغوب » را به مشقت و زحمت روحى و « نصب » را به معناى مشقت جسمانى مىدانند . به اين ترتيب در بهشت و جوار قرب الهى نه خبرى از خستگى روح است و نه جسم .\r\n( 5 ) . حديد ، آيهء 21 .\r\n","page_name":" 128 ","page_number":128},
  {"content":"\r\n\r\nهمنشين باشد كه مشمول چنين مواهب مهم معنوى و مادى هستند .\r\nدر ضمن با استفاده از آيهء شريفهء قرآن ، امام بر اهميّت اين نعمتهاى بهشتى تأكيد مىنهد و آن را فضيلت بزرگ خدايى مىشمرد .\r\nجملهء « و أكرم أسماعهم . . . » برگرفته از آيهء «  « لا يَسْمَعُونَ حَسِيسَها وَ هُمْ فِي مَا اشْتَهَتْ أَنْفُسُهُمْ خالِدُونَ »  آنها ( بهشتيان ) صداى آتش دوزخ را نمىشنوند و در آنچه دلهايشان بخواهد جاودانه متنعّم هستند » . « 1 »\r\nو جملهء « و صان أجسادهم . . . » اشاره به آيهء شريفهء «  « لا يَمَسُّنا فِيها نَصَبٌ وَ لا يَمَسُّنا فِيها لُغُوبٌ »  در آن سراى جاويدان نه رنجى به ما مىرسد و نه واماندگى و ضعفى » . « 2 »\r\nدر اينجا اين سؤال پيش مىآيد كه « جيران اللّه ، همسايگان خدا » چه كسانى هستند كه اين همه مقامشان بالاست ؟\r\nتعبير به جيران ( همسايگان ) نشان مىدهد كه آنها از خاصّان و مقربان درگاه خدا هستند تا آنجا كه شايستهء نام « جيران » شده‌اند و با توجه به اينكه فرشتگان و انبيا به سراغ آنها مىآيند معلوم مىشود نه پيامبرند و نه فرشته ، بنابراين بايد آنها از صدّيقين و شهدا و خاصّان و حواريّونى باشند كه همچون پروانه بر گرد شمع وجود انبيا و اوليا گردش مىكنند و در سايهء تقوا و خودسازى كامل به صورت افراد ممتازى درآمده‌اند كه مشمول اين همه عنايت الهى هستند ، همان‌گونه كه قرآن مجيد مىفرمايد :  « وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً »  « 3 »\r\nشاهد اين مطلب بيانى است كه امام عليه السّلام در نامهء 27 دربارهء گروهى از پرهيزگاران كه در سطح بالايى از تقوا قرار دارند و زهد و بىاعتنايى آنها به زرق‌وبرق دنيا به حدّ اعلاست ،\r\n\r\n\r\n","description":"","footnote":"\r\n( 1 ) . انبياء ، آيهء 102 .\r\n( 2 ) . فاطر ، آيهء 35 .\r\n( 3 ) . نساء ، آيهء 69 .\r\n","page_name":" 129 ","page_number":129},
  {"content":"\r\n\r\nآورده است و در آن ، عنوان « جيران اللّه » را به اين گروه داده است .\r\nسرانجام بعد از بيان همهء گفتنيها در پايان اين خطبه براى اتمام حجّت مىفرمايد :\r\n« من آنچه را مىشنويد مىگويم ( و اتمام حجت مىكنم ) و خداوند را براى خود و شما به يارى مىطلبم و او كفايت‌كنندهء امور و بهترين حامى ماست » ؛ ( أقول ما تسمعون ، و اللّه المستعان على نفسي و أنفسكم ، و هو حسبنا و نعم الوكيل ! ) .\r\nبه اين ترتيب هم به آنها اتمام حجّت مىكند و هم براى موفقيّت آنها دعا مىنمايد و هم توكل خود را بر خدا در همه حال روشن مىسازد .\r\n* * * \r\nنكته طريق سير و سلوك الى اللّه\r\nامام عليه السّلام در اين خطبه بهترين درسها را به سالكان راه حق ، جهت خودسازى مىدهد و آيين سلوك و سير الى اللّه را در جمله‌هاى كوتاه و پرمعنا بيان مىكند .\r\nنخست با ذكر گوشه‌اى از عذابهاى دردناك دوزخ ، آتش خوف الهى را در دلهاى آنها شعله‌ور مىسازد ، سپس به آنها هشدار مىدهد كه عمر شما و تندرستى شما عاريتى است ، روزى همه را از شما مىگيرند ، اين فرصت را كه در دست داريد غنيمت شمريد همانگونه كه در حديث معروف از پيامبر اكرم صلّى اللّه عليه و إله : « أغتنم خمسا قبل خمس ؛ حياتك قبل موتك و صحّتك قبل سقمك و فراغك قبل شغلك و شبابك قبل هرمك و غناك قبل فقرك ؛ پنج چيز را قبل از پنج چيز غنيمت شمار ، زندگى خود را قبل از مرگ ، تندرستى خود را قبل از بيمارى و فراغت خاطرت را قبل از گرفتارى و جوانى را قبل از پيرى و غنايت را قبل از فقر » . « 1 »\r\n\r\n\r\n","description":"","footnote":"\r\n( 1 ) . كنز العمال ، حديث شمارهء 43490 و بحار الانوار ، جلد 74 ، صفحهء 75 ( با اندكى تفاوت ) .\r\n","page_name":" 130 ","page_number":130},
  {"content":"\r\n\r\nسپس به رياضتهاى شرعى اشاره كرده ، دستور بيدارى و عبادت شبانه و كم خوردن غذا و به كارگيرى گامها در راه خدمت به خلق و جهاد و آن‌گاه انفاق اموال و در يك كلمه كاستن از جسم و افزودن بر جان ، مىدهد و دلهاى سالكان راه را با وعده‌هاى الهى با ذكر آياتى از قرآن اميدوار و محكم مىسازد .\r\nسرانجام انگيزه‌هاى معنوى را از طريق ذكر پاداشهاى عظيم كه در جوار قرب پروردگار در انتظار آنان است ، تقويت مىنمايد . آرى اين معلم بزرگ انسانيّت و اين راهبر راهيان قرب الى اللّه ، حق مطلب را در عبارات كوتاهى ضمن ارائهء برنامه‌اى منسجم ادا مىكند .\r\n* * *\r\n\r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n\r\nخطبهء 184 « 1 » و من كلام له عليه السّلام قاله للبرج بن مسهر الطّائى ، و قد قال له بحيث يسمعه : « لا حكم إلّا للّه » ، و كان من الخوارج .\r\nاز سخنان امام عليه السّلام است .\r\nاين سخن را امام به برج بن مسهر طايى كه از خوارج بود فرمود و اين در زمانى بود كه آن شخص با صداى بلند به گونه‌اى كه امام آن را بشنود شعار خوارج « لا حكم إلّا للّه » را سرداد .\r\n\r\nخطبه در يك نگاه\r\nمىدانيم جمعيّت خوارج - همان گروه نادان و كم‌عقل و متعصّبى كه بعد از ماجراى حكمين در صفّين بر امام شوريدند - شعارشان « لا حكم إلّا للّه » بود و مقصودشان اين بود\r\n\r\n\r\n","description":"","footnote":"\r\n( 1 ) . سند خطبه :\r\nدر كتاب مصادر نهج البلاغه آمده است كه ابو هلال عسكرى پيش از آنكه نهج البلاغه به وسيلهء مرحوم سيّد رضى جمع‌آورى شود اين كلام را در كتاب خود به نام صناعتين آورده است . ( مصادر نهج البلاغه ، جلد 2 ، صفحهء 461 ) .\r\n","page_name":" 133 ","page_number":133},
  {"content":"\r\n\r\nكه نبايد براى حلّ مشكل جنگ صفين حكم و داورى تعيين كرد ، چون حكم و داور فقط خداست .\r\nاين شعار كه كاملا با معناى انحرافى و نادرست به كار مىرفت از نشانه‌هاى خوارج بود و هنگامى كه برج بن مسهر طايى در محضر حضرت اين شعار را سر داد امام با كلمات تند و كوبنده‌اى آن مرد نادان ماجراجو را خاموش كرد تا ديگرى جرأت نكند در محضرش چنين شعارى با چنان محتواى گمراه‌كننده‌اى سر دهد ( دربارهء اين شعار و برداشت نادرست خوارج از آن ذيل خطبهء چهلم به اندازهء كافى شرح داده‌ايم ) .\r\n* * *\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاسكت قبحك اللّه يا أثرم ، فو اللّه لقد ظهر الحقّ فكنت فيه ضئيلا شخصك ، خفيّا صوتك ؛ حتّى إذا نعر الباطل نجمت نجوم قرن الماعز .\r\n\r\nترجمه\r\nخاموش باش ! خداوند رويت را زشت ( و سياه ) كند اى دندان شكسته ! به خدا سوگند حق آشكار شد در حالى كه تو شخصى ناچيز و بىمقدار بودى و صدايت به جايى نمىرسيد و آن‌گاه كه باطل ، نعره برآورد تو همچون شاخ بزى آشكار شدى !\r\n\r\nشرح و تفسير خاموش باش اى روسياه !\r\nامام عليه السّلام در آغاز اين كلام ، كوتاه ، نخست با لحنى قاطع اين مرد خارجى را وادار به سكوت مىكند . سپس براى اينكه مردم او را به خوبى بشناسند صفات زشت و سابقهء سوء او را برشمرده و مىفرمايد : « خاموش باش ! خداوند رويت را زشت ( و سياه ) كند اى دندان شكسته » ؛ ( اسكت قبحك اللّه يا أثرم ) .\r\nتعبير به « أثرم » كه به گفتهء بعضى از ارباب لغت به كسى گفته مىشود كه مشت بر دهانش كوبيده‌اند و دندانهاى پيشينش شكسته است ، نخست اشاره به اين است كه دهان و دندان تو نشان مىدهد آدم بدزبانى هستى كه پيش از اين ، مخالفانت مشت بر دهانت كوبيدند ، و ديگر اينكه كسى كه دندانهاى پيشين او شكسته باشد نمىتواند به طور فصيح صحبت كند و چنين كسى طبعا بايد بيشتر سكوت كند و كمتر سخن بگويد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nسپس در ادامهء سخن به سوابق سوء او اشاره كرده ، مىفرمايد : « به خدا سوگند حق آشكار شد در حالى كه تو شخصى ناچيز و بىمقدار بودى و صدايت به جايى نمىرسيد و آن‌گاه كه باطل ، نعره برآورد تو همچون شاخ بزى آشكار شدى ! » ؛ ( فو اللّه لقد ظهر الحقّ فكنت فيه ضئيلا « 1 » شخصك ، خفيّا صوتك ؛ حتّى إذا نعر الباطل نجمت « 2 » نجوم قرن الماعز « 3 » ) .\r\nاشاره به اينكه هنگام ظهور اسلام به وسيلهء پيامبر يا هنگام ظهور ولايت حق به وسيلهء امير مؤمنان على عليه السّلام تو در صحنه حاضر نبودى و هرگز از حق دفاع نكردى ، بلكه موجودى ناچيز بودى كه كسى به سخنانت توجه نمىكرد ؛ اما اكنون كه نعره از حلقوم باطل برخاسته ، سينه سپر كرده‌اى و با آنها هم صدا شده‌اى و احمقانه شعار آنها را سر مىدهى .\r\nبا دقت در سوابق اين مرد و گروه هم عقيدهء او و شرايط موجود آن زمان ، روشن مىشود كه برخورد سختگيرانه و خشن امام عليه السّلام و تعبيرات كوبنده و تحقيرآميز آن حضرت بسيار بجا و حكيمانه بوده است و اگر اين كار نمىشد بيم آن مىرفت كه افراد ناآگاهى تحت تأثير شعار ظاهرفريب آنان قرار گيرند .\r\nخوارج گروهى قشرى ، متعصب ، نادان و كم‌عقل بودند كه مشكلات عظيمى براى مسلمين به وجود آوردند . بىرحمى و قساوت آنها در تاريخ اسلام ، كم‌نظير است .\r\nخوشبختانه در طول تاريخ ، جامعهء اسلامى آنها را شناخت و عقب زد و هم‌اكنون شايد گروه كمى وابسته به آنها وجود داشته باشند كه آنها هم تظاهر به اعتقاد باطل خود نمىكنند .\r\n\r\n\r\n","description":"","footnote":"\r\n( 1 ) . « ضئيل » از ريشهء « ضئولة » بر وزن « كهولت » به معناى كوچك و ناتوان شدن گرفته شده است .\r\n( 2 ) . « نجمت » از ريشهء « نجم » به معناى ظاهر و آشكار شدن است و ستارگان را از اين جهت « نجم » گويند كه طلوع و ظهور در آسمان دارند .\r\n( 3 ) . « ماعز » به معناى بز است .\r\n","page_name":" 136 ","page_number":136},
  {"content":"\r\n\r\n\r\nنكته برج بن مسهر كيست ؟\r\nابن ابى الحديد ، برج بن مسهر را يكى از شعراى مشهور خوارج مىشمرد و نسب او را به يعرب بن قحطان مىرساند ؛ ولى بعضى معتقدند كه برج بن مسهر شاعر ، شخص ديگرى است . او از افرادى بود كه در زمان جاهليت مىزيست ( احتمالا عصر ظهور اسلام را نيز درك كرده ) و ابو تمام ابياتى از شعر او را در الحماسة نقل كرده است . « 1 » و برج بن مسهر طايى خارجى كه مورد تحقير على عليه السّلام قرار گرفته ، شخص گمنامى است كه در كتب معروف رجال ، نامى از او به ميان نيامده است . تعبير امير مؤمنان على عليه السّلام كه تو شخص ناچيز و گمنامى بودى و ياراى سخن گفتن نداشتى نيز مؤيد همين است .\r\n* * *\r\n\r\n\r\n","description":"","footnote":"\r\n( 1 ) . اعلام زركلى ، جلد 2 ، صفحهء 47 .\r\n","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nخطبهء 185 « 1 » و من خطبة له عليه السّلام يحمد اللّه فيها و يثني على رسوله و يصف خلقا من الحيوان\r\nاز خطبه‌هاى امام عليه السّلام است .\r\nكه در آن از ستايش خداوند و مدح و ثناى پيامبر صلّى اللّه عليه و إله و سپس اسرار آفرينش گروهى از حيوانات سخن مىگويد .\r\n\r\nخطبه در يك نگاه\r\nاين خطبه كه يكى از جامع‌ترين خطبه‌هاى نهج البلاغه است و بيشتر از معارف الهيه سخن مىگويد در واقع از شش بخش تشكيل يافته است . در بخش اوّل - همانند بسيارى از خطبه‌هاى نهج البلاغه - از حمد و ستايش الهى و ذكر اسما و صفات او با تعبيرات بسيار\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه را جمعى از بزرگان و مشاهيرى كه بعد از سيّد رضى مىزيسته‌اند در كتابهاى خود آورده‌اند ؛ مانند طبرسى در احتجاج و زمخشرى در ربيع الابرار و بعضى ديگر . با توجه به تفاوتهاى قابل ملاحظهء نقل آنها با آنچه سيّد رضى نقل كرده است معلوم مىشود آنها از منبع ديگرى نقل كرده‌اند . ( مصادر نهج البلاغه ، جلد 2 ، صفحهء 467 ) .\r\n","page_name":" 139 ","page_number":139},
  {"content":"\r\n\r\nدقيق و حساب‌شده ، سخن به ميان آمده است .\r\nدر بخش دوم از رسالت پيامبر اكرم صلّى اللّه عليه و إله و مأموريت ويژه و برنامه‌هاى عملى او سخن مىگويد .\r\nدر بخش سوم انگشت روى آفرينش بعضى از جانداران ، به عنوان نمونه زنده‌اى از نشانه‌هاى علم و قدرت پروردگار گذارده و به خصوص درباره مورچگان و آفرينش آسمان و زمين و خورشيد و ماه ، بحث مىكند .\r\nدر بخش چهارم به نتيجه‌گيرى از آنچه گفته شد مىپردازد و عظمت آفريدگار را در پشت اين صحنه‌هاى شگفت‌انگيز نشان مىدهد و به آنهايى كه اين آيات عظمت حق را مىبينند و راه انكار را مىپويند هشدار مىدهد .\r\nدر بخش پنجم بار ديگر به آفرينش موجود اعجاب‌انگيز ديگرى به نام ملخ و دقايق خلقت او مىپردازد و سرانجام در بخش ششم باز به نتيجه‌گيرى جامعى پرداخته و خطبه را با يك بحث كلى دربارهء نظام آفرينش و عظمت آفريدگار و خضوع همهء موجودات در برابر ذات پاك او به پايان مىرساند .\r\n* * * قابل توجه است كه در بسيارى از شروح نهج البلاغه نظم ميان خطبه‌ها از اينجا به هم مىخورد ؛ بعضى خطبه محل بحث را كه طبق نسخه صبحى صالح خطبهء 185 است ، تحت شماره 231 آورده‌اند ( مانند ابن ابى الحديد و فيض الاسلام ) كه به جاى اين خطبه ، خطبهء همام را به شمارهء 185 آورده‌اند ) . و بعضى تحت شمارهء 227 ( مانند نسخهء نهج البلاغه بنياد نهج البلاغه و شرح ابن ميثم ) .\r\nمرحوم شارح خويى آن را به شمارهء 184 ذكر كرده ؛ ولى ما - همان‌گونه كه خوانندگان محترم مىدانند - براساس نسخهء صبحى صالح پيش مىرويم .\r\n* * *\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nبخش اوّل\r\nالحمد للّه الّذي لا تدركه الشّواهد ، و لا تحويه المشاهد ، و لا تراه النّواظر ، و لا تحجبه السّواتر ، الدّالّ على قدمه بحدوث خلقه ، و بحدوث خلقه على وجوده ، و باشتباههم على أن لا شبه له . الّذي صدق في ميعاده ، و ارتفع عن ظلم عباده ، و قام بالقسط في خلقه ، و عدل عليهم في حكمه . مستشهد بحدوث الأشياء على أزليّته ، و بما وسمها به من العجز على قدرته ، و بما اضطرّها إليه من الفناء على دوامه . واحد لا بعدد ، و دائم لا بأمد ، و قائم لا بعمد . تتلقّاه الأذهان لا بمشاعرة ، و تشهد له المرائي لا بمحاضرة . لم تحط به الأوهام ، بل تجلّى لها بها ، و بها امتنع منها ، و إليها حاكمها . ليس بذي كبر امتدّت به النّهايات فكبّرته تجسيما ، و لا بذي عظم تناهت به الغايات فعظّمته تجسيدا ؛ بل كبر شأنا ، و عظم سلطانا .\r\n\r\nترجمه\r\nستايش مخصوص خداوندى است كه حواس ، وى را درك نمىكند ، و مكانها او را در بر نمىگيرد ، چشمها او را نمىبيند و پوششها وى را مستور نمىسازد ، خداوندى كه با حدوث مخلوقاتش ، ازليت خود را آشكار ساخته و با پيدايش موجودات ، وجود خود را نشان داده و با همانند بودن آفريده‌ها ، عدم وجود مثل و مانندى را براى ذات پاكش اثبات كرده است . خداوندى كه در وعده‌هايش صادق و برتر از آن است كه به بندگانش ستم روا دارد . در ميان بندگان ، قيام به قسط كرده و در داورى خود ، عدالت را دربارهء به آنها ( به‌طور\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nكامل ) رعايت مىكند . حادث بودن اشيا را گواه بر ازليتش قرار داده و ناتوانى آنها را نشانه‌اى از قدرت خود ، و فناى قهرى آنها را گواه بر دوام و ابديتش شمرده است . او يگانه است . اما نه يگانه عددى ( بلكه مثل و مانندى ندارد ) ، هميشگى است ؛ ولى نه به اين معنا كه زمان نامحدودى دارد ( او برتر از زمان است ) و برقرار است بىآن كه نگهدارنده‌اى داشته باشد . عقل‌ها او را درمىيابند ولى نه از طريق حواس ، و چشمها او را مىبينند نه به صورت حضور جسمانى ، انديشه‌ها هرگز به او احاطه پيدا نكرده ، بلكه به وسيلهء انديشه بر آنها متجلّى شده است و با نيروى عقل ، مسلّم گشته كه كنه ذاتش را نتوان درك كرد و انديشه‌هاى ژرف ، افكار سستى را كه دعوى احاطه بر كنه ذاتش دارند ، به محاكمه كشيده است . ( او بزرگ است ) اما نه به اين معنا كه حد و مرز جسمش طولانى است ( او باعظمت است ) ؛ اما نه به اين معنا كه ابعاد جسمانى فوق العاده بزرگى دارد ، بلكه شأن و مقامش بزرگ و والاست و سلطه‌اش باعظمت !\r\n\r\nشرح و تفسير اين گونه بايد خدا را شناخت\r\nامام عليه السّلام در آغاز اين خطبه بعد از ذكر حمد و ستايش پروردگار به بيان اوصاف او مىپردازد ؛ اوصافى كه نفى جسميت و نفى حدوث و شبيه و مانند از او مىكند ، حضرت مىفرمايد : « ستايش مخصوص خداوندى است كه حواس ، وى را درك نمىكند و مكانها او را دربر نمىگيرد ، چشمها او را نمىبيند و پوششها وى را مستور نمىسازد » ؛ ( الحمد للّه الّذي لا تدركه الشّواهد ، و لا تحويه المشاهد ، و لا تراه النّواظر ، و لا تحجبه السّواتر ) .\r\nآنچه در اوصاف چهارگانهء بالا آمده امورى است كه هرگونه شائبهء جسميت را از خداوند نفى مىكند ، نه چشم او را مىبيند ، نه حواس ديگر او را درك مىكند ، نه مكانى دارد و نه\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nچيزى او را مستور و پنهان مىسازد .\r\n« شواهد » جمع « شاهدة » به معناى حس و « مشاهد » جمع « مشهد » به معناى مكان حضور و ظهور است . « نواظر » جمع « ناظرة » قوت بينايى است و « سواتر » جمع « ساتره » به معناى پرده و هرچيزى است كه اشيا را مستور مىسازد .\r\nاوصاف بالا كه در واقع برگرفته از قرآن مجيد در آيات مختلف آمده است خط بطلان بر عقيدهء « مجسّمه » ( گروهى كه براى خدا جسم قائل بودند ) مىكشد و بيگانگى آنها را از تعليمات اسلام مشخص مىكند .\r\nسپس حضرت اوصاف ديگر از جمله « ازلى » بودن خداوند و نفى هرگونه شبيه و مانند براى او را بيان مىكند و مىفرمايد : « خداوندى كه با حدوث مخلوقاتش ، ازليت خود را آشكار ساخته و با پيدايش موجودات ( اسرار آفرينش ) وجود خود را نشان داده و با همانند بودن آفريده‌ها ، عدم وجود مثل و مانندى را براى ذات پاكش اثبات نموده است » ؛ ( الدّالّ على قدمه بحدوث خلقه ، و بحدوث خلقه على وجوده ، و باشتباههم على أن لا شبه له ) .\r\nاساس اين دلايل سه‌گانه در اين نكته استوار است كه امكان ندارد سلسلهء علتها و معلولهاى جهان تا بىنهايت پيش رود ، زيرا تسلسل باطل لازم مىآيد . بنابراين حدوث موجودات دليل بر اين است كه يك علت ازلى و ابدى كه هستيش از درون ذات اوست در اين جهان وجود دارد ؛ همه حادثند و او قديم ، همه مخلوقند و او خالق ، چون ذات پاكش از هرجهت بىنهايت است شبيه و مانندى نمىتواند داشته باشد ، زيرا دو وجود بىنهايت از همهء جهات غير ممكن است ؛ براى اينكه هركدام ديگرى را محدود مىسازد ، ولى مخلوقات كه از نظر زمان و مكان و همه چيز محدودند شبيه و مانند بسيار دارند .\r\nآن‌گاه به ذكر دو وصف ديگر از اوصاف ذات پاك خداوند را كه جزو « صفات فعل » محسوب مىشود بيان كرده ، چنين مىفرمايد : « خداوندى كه در وعده‌هايش صادق ، و\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبرتر از آن است كه نسبت به بندگانش ستم روا دارد ( به همين دليل ) در ميان بندگان ، قيام به قسط كرده ( و هيچ گونه تبعيض را در شرايط مساوى روا نمىدارد ) و در داورى خود ، عدالت را دربارهء آنها ( به‌طور كامل ) رعايت مىكند » ؛ ( الّذي صدق في ميعاده ، و ارتفع عن ظلم عباده ، و قام بالقسط في خلقه ، و عدل عليهم في حكمه ) .\r\nآرى ، در وعده‌هاى او چيزى جز صدق وجود ندارد ، زيرا تخلّف در وعده يا به علت عجز است يا به جهت جهل و يا به دليل نياز ( مثلا انسان وعده‌اى مىدهد ، پس از انجام دادن آن ناتوان مىشود و تخلّف مىكند يا وعده‌اى مىدهد و بعد مىفهمد نبايد چنين وعده‌اى را مىداد ، يا وعده‌اى را مىدهد بعد مىبيند تخلّف از آن به نفع اوست ) بديهى است هيچ‌يك از اين اوصاف سه‌گانه : عجز و جهل و نياز در ذات پاك او راه ندارد ، و به همين دليل خلف وعده دربارهء او متصور نمىشود .\r\nدر بيان دومين وصف ، نخست به و الا بودن مقام خداوند از ظلم اشاره مىكند ، همان چيزى كه از نياز يا عجز و جهل سرچشمه مىگيرد . سپس انگشت بر دو شاخه از شاخه‌هاى عدل خدا مىگذارد كه يكى از آن دو عدم تبعيض است و ديگرى عدالت در قضاوت و داورى و مجازات و كيفر و پاداش ، بنابراين جمله‌هاى سه‌گانهء « و ارتفع عن ظلم » همه اشاره به عدالت خداوند و نفى ظلم از او در جهات مختلف است .\r\nسپس به بيان چند وصف ديگر از اوصاف جمال و جلال خدا پرداخته و مىفرمايد :\r\n« حادث بودن اشيا را گواه بر ازليتش قرار داده و ناتوانى آنها را نشانه‌اى از قدرتش و فناى قهرى آنها را گواه بر دوام و ابديتش شمرده است » ؛ ( مستشهد بحدوث الأشياء على أزليّته ، و بما وسمها به من العجز على قدرته ، و بما اضطرّها إليه من الفناء على دوامه ) .\r\nامام عليه السّلام در نخستين جمله مىفرمايد : « خداوند حدوث اشيا را دليل بر ازليت خود قرار داده ، زيرا ما در اين عالم مجموعه‌اى از موجودات حادث را مىبينيم كه به صورت علت و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمعلول زنجيروار به علتهاى گذشته بازمىگردد . آيا ممكن است اين علت و معلولهاى زنجيره‌اى تا بىنهايت پيش رود ؟ و هرعلتى خود معلول ديگرى باشد و به تعبير ديگر تسلسل علت و معلول را تا بىنهايت بپذيريم ؟ پاسخ اين سؤال به يقين منفى است ، زيرا مفهومش اين است كه بىنهايت نيازمند تبديل به موجود بىنياز شود يا به تعبير ديگر بىنهايت صفر تبديل به عدد گردد ، بنابراين از حدوث اشيا پى به وجودى مىبريم كه از ازل بوده و هستيش از خود اوست و واجب الوجود است .\r\nدر جملهء دوم به اين حقيقت اشاره مىكند كه در جبين هرموجودى نشانهء عجز و ناتوانى به چشم مىخورد ؛ عمرها محدود ، قدرتها ، شايستگىها و استعدادها محدود است ، اين عجز و ناتوانى دليل بر اين است كه دست قدرت مطلقه‌اى در پشت سر آنهاست كه به هركدام به مقدارى كه حكمتش اقتضا كرده ، توانايى بخشيده است .\r\nدر جمله سوم سخن از فناى موجودات است ، فنايى كه بىاختيار به سوى آن پيش مىروند و مرگى كه در انتظار آنهاست ؛ چه بخواهد يا نخواهد . روشن است كه اين موجودات فانى آفرينندهء خود نيستند و وجودشان از ذاتشان نمىجوشد و گرنه فانى نمىشدند ، بنابراين قدرتى ما فوق آنهاست كه ازلى و ابدى است و اينها همه متكى به ذات پاك او هستند .\r\nتنها نكته‌اى كه در اينجا باقى مىماند اين است كه چه تفاوتى ميان جملهء « مستشهد بحدوث الأشياء على أزليّته » و جمله‌اى كه در بالا گذشت ( « الدّالّ على قدمه بحدوث خلقه » ) وجود دارد ؟ آيا هردو بيان اثبات ازليت خداوند از طريق حدوث موجودات است ؛ يعنى يك وصف است كه با دو عبارت بيان شده يا هركدام مفهوم جداگانه‌اى دارد ؟\r\nفصاحت و بلاغت امام ايجاب مىكند كه هريك نكتهء جديدى را القا كند .\r\nبعيد نيست كه جملهء گذشته اشاره به دلالت تكوينى باشد و جملهء اخير به دلالت تشريعى ؛ يعنى همان‌گونه كه حدوث موجودات با زبان تكوين دلالت بر ازليت خدا\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمىكند ، در آيات قرآن و روايات معصومين نيز با عبارات مختلف به اين موضوع استدلال شده است . ( دقت كنيد ) .\r\nقرآن مجيد مىگويد : «   « كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ »   تمام كسانى كه بر صفحهء زمين هستند فانى مىشوند و تنها ذات ذو الجلال و گرامى پروردگارت باقى مىماند » . « 1 » و در جاى ديگر مىخوانيم : «  « أَمْ خُلِقُوا مِنْ غَيْرِ شَيْءٍ أَمْ هُمُ الْخالِقُونَ »  آيا آنها بىسبب آفريده شدند يا خود خالق خويشتنند » . « 2 »\r\nاين آيه در واقع اشاره به برهان عليت است كه در فلسفه براى اثبات وجود خدا آمده و آن اين است كه عالمى كه در آن زندگى مىكنيم بدون شك ، حادث است . آيا اين حادث بدون علت به وجود آمده يا خود علت خويش است يا معلول علتى است كه آن هم معلول علت ديگر است و يا مخلوق خداوند واجب الوجودى است كه هستىاش در ذات اوست ؟\r\nبا توجه به باطل بودن سه احتمال اوّل ، احتمال چهارم تثبيت مىشود .\r\nآن‌گاه امام عليه السّلام سه وصف ديگر از اوصاف پروردگار را ذكر مىفرمايد : « او يگانه است ؛ اما نه يگانهء عددى ( بلكه مثل و مانندى ندارد ) هميشگى است ولى نه به اين معنا كه زمان نامحدودى دارد و برقرار است بىآنكه نگهدارنده‌اى داشته باشد » ؛ ( واحد لا بعدد ، و دائم لا بأمد ، و قائم لا بعمد ) .\r\nمنظور از واحد عددى ، اشيايى است كه شبيه و مانند و دوم و سوم براى آنها امكان دارد ولى يك فرد بيشتر از آن موجود نشده است ؛ مانند خورشيد در منظومهء شمسى كه يكى بيش نيست ولى دومى براى آن تصور مىشود .\r\nاين معنا دربارهء خداوند متصور نيست ، زيرا وجود او از هرجهت بىنهايت است و تعدد در آن امكان‌پذير نيست ، بنابراين وحدت ذات پاك او وحدت عددى نيست ، بلكه به اين\r\n\r\n\r\n","description":"","footnote":"\r\n( 1 ) . الرحمن ، آيهء 26 و 27 .\r\n( 2 ) . طور ، آيهء 35 .\r\n","page_name":" 146 ","page_number":146},
  {"content":"\r\n\r\nمعناست كه شبيه و نظير و مثل و مانند ندارد ، همان چيزى كه در سورهء توحيد آمده است :  « وَ لَمْ يَكُنْ لَهُ كُفُواً أَحَدٌ »  « 1 » و به تعبير ديگر در واحد عددى تعدد امكان‌پذير است ؛ ولى در واحد ذاتى امكان‌پذير نيست .\r\nدر جملهء دوم « دائم لا بأمد » اشاره به اين مىكند كه دوام وجود خداوند ، دوام زمانى نيست زيرا ذات پاك او فوق زمان و مكان است بلكه دوام او همان دوام ذاتى است .\r\nجملهء « قائم لا بعمد » مفهومش آن است كه قيام او به ذات اوست ؛ نه به كمك ديگرى و به بيان ديگر قائم بودن مفهومى مادى دارد و آن اينكه چيزى روى پاى خود بايستد يا به كمك ستونى برپا باشد ، و مفهومى ما فوق مادى دارد و آن اينكه وجودى مدير و مدبر عالم هستى باشد آن هم بدون اتكا بر چيز ديگرى و قائم بودن خداوند به همين معناست .\r\nبه بيانى ديگر ، همهء موجودات وابسته به ذات پاك او هستند و او قائم به ذات پاك خويش .\r\nسپس كلام امام عليه السّلام اوج مىگيرد و براى معرفى ذات پاك خدا تا آنجا كه انديشه‌هاى بشرى اجازه مىدهد پيش مىرود و ذات پاكش را به طريق ماهرانه‌اى كه نه به تشبيه انجام و نه به تعطيل معرفت ضمن چند جمله كوتاه و پرمعنا معرفى كرده ، مىفرمايد :\r\n« عقلها او را درمىيابند ؛ ولى نه از طريق حواس و چشمها او را مىبينند ؛ ولى نه به صورت حضور جسمانى » ؛ ( تتلقّاه الأذهان لا بمشاعرة « 2 » ، و تشهد له المرائي « 3 » لا بمحاضرة « 4 » ) .\r\n\r\n\r\n","description":"","footnote":"\r\n( 1 ) . در شرح خطبهء 65 در جلد سوم همين شرح به حديث پرمعنايى اشاره كرديم كه امير مؤمنان على عليه السّلام در پاسخ شخص سؤال‌كننده‌اى كه دربارهء يگانگى خداوند از آن حضرت چيزى پرسيد ، بيان فرموده كه براى واحد چهار معنا ذكر مىكند دو معناى آن دربارهء خداوند غير ممكن است و دو معناى آن صحيح است .\r\n( ر . ك : جلد 3 ، صفحهء 70 ) .\r\n( 2 ) . « مشاعرة » به معناى درك به وسيله حواس است و از شعور به معناى احساس گرفته شده است .\r\n( 3 ) . « مرائى » جمع « مرآة » به معناى آينه است و گاه به چشم ، آينه اطلاق مىشود ، زيرا عكس موجودات در آن مىافتد .\r\n( 4 ) . « محاضرة » به معناى حضور و مجالست است .\r\n","page_name":" 147 ","page_number":147},
  {"content":"\r\n\r\nاشاره به اينكه آثار عظمت و قدرت و علم و حكمت او كه سراسر جهان را پر كرده دليل روشنى بر وجود اوست ؛ وجودى كه پشت پردهء غيب و در ماوراى طبيعت قرار گرفته و همه جا را تجليگاه علم و قدرت خود قرار داده است .\r\nدر ادامه و تكميل اين سخن مىفرمايد : « انديشه‌ها هرگز به او احاطه پيدا نكرده بلكه به وسيلهء انديشه بر آنها متجلّى شده و با نيروى عقل ، مسلّم گشته كه كنه ذاتش را نتوان درك كرد و انديشه‌هاى ژرف ، افكار سستى را كه دعواى احاطه بر كنه ذاتش دارند ، به محاكمه كشيده است » ؛ ( لم تحط به الأوهام « 1 » ، بل تجلّى لها « 2 » بها ، و بها امتنع منها ، و إليها حاكمها ) .\r\nامام عليه السّلام طبق آنچه در بالا آمد هم مذهب تعطيل را ابطال مىكند و هم تشبيه را ؛ يعنى به آنها كه مىگويند : ما دربارهء صفات خدا چيزى جز صفات سلبيه را نمىفهميم ، و آنها كه خدا را سرحد تا ممكنات پايين مىآورند و صفات محدود ممكن را براى او قائل مىشوند ، اخطار مىكند هردو راه خطا مىپويند از يك سو از تلقى اذهان و تجلى صفات سخن مىگويد و از سوى ديگر از عدم احاطه افكار به ذات پاك و صفات او ، كه نتيجه آن ، اين مىشود كه ما نسبت به ذات و صفات خداوند علم اجمالى داريم ، هرچند از شرح و تفصيل آن عاجز و ناتوانيم .\r\nسپس امام عليه السّلام در ادامه و تكميل اين سخن مىفرمايد : « ( او بزرگ است ) اما نه به اين\r\n\r\n\r\n","description":"","footnote":"\r\n( 1 ) . « اوهام » جمع « وهم » بر وزن « فهم » در لغت به معناى خطورات قلبى است و در استعمالات روزمره ما در فارسى به معناى پندارهاى باطل يا مشكوك است ؛ ولى قرائن نشان مىدهد كه در خطبهء بالا و موارد ديگرى از خطبه‌هاى نهج البلاغه دربارهء « انديشه‌هاى دور پرواز » استعمال شده است .\r\n( 2 ) . « تجلّى لها » ضميرهاى شش‌گانه‌اى كه در اين جمله و دو جملهء بعد است همه بازگشت به اوهام ( عقول ) مىكند و مفهومش در جملهء اوّل اين است كه خداوند از طريق ادراكات عقلى و نظاماتى را كه عقل در جهان آفرينش مىبيند بر عقل‌ها تجلّى كرده و از طريق درك عقل ، عدم امكان درك ذاتش بر عقول مسلّم شده است و به وسيلهء نيروى عقل عقل‌هاى قاصر مدّعى درك كنه ذاتش را به محاكمه كشيده است ( دقّت كنيد ) . بعضى احتمالات ديگر دربارهء مرجع اين ضماير داده شده كه صحيح به نظر نرسيد .\r\n","page_name":" 148 ","page_number":148},
  {"content":"\r\n\r\nمعنا كه حد و مرز جسمش طولانى است ( او باعظمت است ) اما نه به اين معنا كه ابعاد جسمانى فوق العاده بزرگ دارد ، بلكه شأن و مقامش بزرگ و والاست و سلطه‌اش با عظمت ! » ؛ ( ليس بذي كبر امتدّت به النّهايات فكبّرته تجسيما ، و لا بذي عظم تناهت به الغايات فعظّمته تجسيدا ؛ بل كبر شأنا ، و عظم سلطانا ) .\r\nاشاره به اينكه وقتى مىگوييم الله اكبر ( خداوند از همه چيز بزرگتر است ) گاه به ذهن افراد ناآگاه چنين مىآيد كه ابعاد وجودى او شرق و غرب و شمال و جنوب عالم را پر كرده است و هنگامى كه مىگوييم خداوند عظمت دارد فكر مىكنند نسبت به موجودات ديگر مانند كوهها و درياها و آسمانها چنين است ، در حالى كه بزرگى و عظمت خدا جنبه جسمانى ندارد ، بلكه عظمت و بزرگى معنوى است ، زيرا اگر او داراى جسم بزرگى بود حتما اجزايى داشت و نهايتى و زمان و مكانى ، حال آنكه از همهء اينها برتر و بالاتر است و چه زيبا فرمود امام صادق عليه السّلام آنجا كه شخصى در حضورش گفت : اللّه اكبر ، امام عليه السّلام از او پرسيد : خدا از چه چيز بزرگتر است ؟ عرض كرد : « من كل شىء » ( از همه چيز ) امام عليه السّلام فرمود : در اين صورت خدا را محدود ( به زمان و مكان ) ساختى . آن مرد عرض كرد : پس چه بگويم ؟ فرمود : بگو : « اللّه اكبر من أن يوصف ؛ خداوند برتر از آن است كه به وصف درآيد » . « 1 » اشاره به اينكه ما هروصفى براى او قائل شويم در نهايت از اوصاف مخلوقات است ، زيرا در فكر ما بيش از اين نمىگنجد ، بنابراين او برتر از همه اين اوصاف است .\r\nقرآن مجيد نيز مىگويد : «   « سُبْحانَ اللَّهِ عَمَّا يَصِفُونَ إِلَّا عِبادَ اللَّهِ الْمُخْلَصِينَ »   منزه است خداوند از توصيف آنها مگر بندگان مخلص خدا » . « 2 » ( كه او را به آنچه شايسته است وصف مىكنند ) .\r\n* * *\r\n\r\n\r\n","description":"","footnote":"\r\n( 1 ) . الكافى ، جلد 1 ، صفحهء 117 ، حديث 8 .\r\n( 2 ) . صافات ، آيات 159 و 160 .\r\n","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\n\r\nبخش دوم\r\nو أشهد أنّ محمّدا عبده و رسوله الصّفيّ ، و أمينه الرّضيّ - صلّى اللّه عليه و آله - أرسله بوجوب الحجج ، و ظهور الفلج ، و إيضاح المنهج ؛ فبلّغ الرّسالة صادعا بها ، و حمل على المحجّة دالّا عليها ، و أقام أعلام الإهتداء و منار الضّياء ، و جعل أمراس الإسلام متينة ، و عرى الإيمان وثيقة .\r\n\r\nترجمه\r\nو گواهى مىدهم كه محمّد بنده و فرستادهء برگزيده و امين مرضىّ اوست - درود خدا بر او و خاندانش باد - ( خداوند ) او را براى بيان حجتهاى لازم و پيروزى آشكار ( حق بر باطل ) و روشن ساختن راه حق فرستاد . او رسالت خود را آشكارا ابلاغ كرد و انسانها را بر مسير حق قرار داد در حالى كه راه پيشرفت را به آنها نشان داده بود ، پرچمهاى هدايت را برافراشت و نشانه‌هاى روشن را برپا ساخت ، ريسمانهاى ( خيمه ) اسلام را محكم نمود و دستگيره‌هاى ايمان را استوار ساخت .\r\n\r\nشرح و تفسير ابعاد وجودى پيامبر اسلام صلّى اللّه عليه و إله\r\nامام عليه السّلام به دنبال بخش اوّل اين خطبه كه متكفّل بيان دقيق‌ترين صفات جمال و جلال خدا بود به اصل دوّم دين ؛ يعنى شهادت به رسالت پيامبر اكرم صلّى اللّه عليه و إله مىپردازد و او را با صفاتى كه بيانگر همهء ابعاد وجودى آن حضرت است وصف مىكند و مىگويد : « و گواهى مىدهم كه محمّد بنده و فرستادهء برگزيده و امين مرضىّ اوست ، درود خدا بر او و\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nخاندانش باد » ؛ ( و أشهد أنّ محمّدا عبده و رسوله الصّفيّ ، و أمينه الرّضيّ - صلّى اللّه عليه و آله - ) .\r\nبه يقين اگر خداوند كسى را برمىگزيند و او را امين مىداند و از وى راضى مىشود به دليل خلوص كامل و صفا و پاكى او در همهء جهات است و اين تعبيرات اشاره‌اى به مسئلهء عصمت پيامبر از هرگونه خطا و گناه است .\r\nسپس به برنامه‌هاى مختلف و اهداف بعثت آن حضرت پرداخته ، چنين مىفرمايد :\r\n« او را براى بيان حجتهاى لازم و پيروزى آشكار ( حق بر باطل ) و روشن ساختن راه حق فرستاد » ؛ ( أرسله بوجوب الحجج ، و ظهور الفلج « 1 » ، و إيضاح المنهج ) .\r\nبه اين ترتيب در جمله‌هاى سه‌گانهء بالا اهداف بعثت را كه اتمام حجت و پيروزى حق بر باطل و روشن ساختن راه سعادت است بيان فرموده است .\r\nآن‌گاه به برنامه‌هاى عملى پيامبر پرداخته ، چنين مىفرمايد : « او رسالت خود را آشكارا ابلاغ كرد ، و انسانها را بر مسير حق قرار داد ، در حالى كه راه پيشرفت را به آنها نشان داده بود ، پرچمهاى هدايت را برافراشت و نشانه‌هاى روشن را برپا ساخت ، ريسمانهاى ( خيمه ) اسلام را محكم نمود و دستگيره‌هاى ايمان را استوار ساخت » ( فبلّغ الرّسالة صادعا « 2 » بها ، و حمل على المحجّة دالّا عليها ، و أقام أعلام الإهتداء و منار الضّياء ، و جعل أمراس « 3 » الإسلام متينة ، و عرى « 4 » الإيمان وثيقة ) .\r\nدر آغاز ، سخن از پرداختن به ابلاغ رسالت الهى به‌طور كلى به ميان آمده است ، همان‌گونه كه در قرآن مجيد مىفرمايد : «  « فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ » \r\n\r\n\r\n","description":"","footnote":"\r\n( 1 ) . « فلج » به معناى پيروزى است ؛ خواه پيروزى در استدلال باشد يا در عمل .\r\n( 2 ) . « صادع » از ريشهء « صدع » بر وزن « صبر » در اصل به معناى شكافتن است و از آنجا كه به هنگام زمين گياهان ظاهر مىشوند ، معناى ظهور نيز در آن نهفته است .\r\n( 3 ) . « امراس » جمع « مرس » بر وزن « مرض » و « مرس » نيز جمع « مرسه » به معناى تناب است .\r\n( 4 ) . « عرى » جمع « عروه » به معناى دستگيره و دستاويز است .\r\n","page_name":" 152 ","page_number":152},
  {"content":"\r\n\r\nآنچه را مأموريت دارى آشكارا بيان كن و از مشركان روى بگردان » . « 1 » سپس از جزئيات اين برنامه سخن مىگويد كه پيامبر صلّى اللّه عليه و إله مردم را از بيراهه به جادهء اصلى دعوت كرد و دلايل و نشانه‌ها را براى پيمودن اين راه به آنها گوشزد نمود و چراغ‌هاى نورانى بر سر هرراه نهاد تا به هنگام تاريكى نيز از ادامهء مسير بازنايستند و سرانجام با بيانات كافى و تدبيرهاى سازنده رشته‌هاى اسلام را محكم ساخت و دستگيره‌هاى ايمان را استحكام بخشيد .\r\nكمتر كلامى را مىتوان پيدا كرد كه در عين كوتاهى و فشردگى اين همه مطلب را دربارهء اهداف و برنامه‌هاى پيغمبر اسلام صلّى اللّه عليه و إله بيان كند .\r\nجملهء « جعل أمراس الإسلام متينة » گويا اسلام را به خيمه‌اى تشبيه مىكند كه ريسمانهاى محكمى از هرسو آن را به زمين‌هاى اطراف متصل كرده است تا تندبادها نتواند آن را از جا بركند اين ريسمانها امورى مانند جمعه و جماعات و حج و زكات و جهاد و امر به معروف و نهى از منكر است كه هميشه حوزه اسلام را حفظ كرده و از آن دفاع مىنمايد ، هرجا اين تعليمات اسلامى پياده شود اسلام بيمه مىشود و هرگاه ضعيف گردد دشمنان بر مسلمين چيره خواهند شد .\r\nجملهء « و عرى الإيمان وثيقة » ايمان را تشبيه به تنابى كرده كه دستگيره‌هاى مختلفى در آن است و براى نجات از قعر چاه ، يا نجات در پرتگاه‌ها بايد به اين دستگيره‌ها چسبيد . بديهى است اگر اين دستگيره‌ها سست و ضعيف باشد نه تنها انسان نجات نمىيابد ، بلكه گرفتار سقوط خطرناكى مىشود . اين دستگيره‌ها همان فروع و تعليمات اسلام در برنامه‌هاى مختلف عبادى و اجتماعى است كه در احاديث نيز به آن اشاره شده است . از جمله در حديث است كه پيغمبر اكرم صلّى اللّه عليه و إله روزى از يارانش سؤال كرد : « أىّ عرى الإيمان أوثق ؟ ؛ كدام‌يك از دستگيره‌هاى ايمان محكم‌تر است ؟ » جمعى گفتند : خدا و پيامبرش آگاهترند ؟ و بعضى از نماز يا زكات و . . . نام بردند . رسول خدا صلّى اللّه عليه و إله فرمود : « آنچه\r\n\r\n\r\n","description":"","footnote":"\r\n( 1 ) . حجر ، آيهء 94 .\r\n","page_name":" 153 ","page_number":153},
  {"content":"\r\n\r\nگفتيد داراى فضيلت است ؛ ولى پاسخ اصلى نيست » : « و لكن أوثق عرى الإيمان الحبّ فى اللّه و البغض فى اللّه و تولّي اولياء اللّه و التّبري من اعداء اللّه ؛ محكمترين دستگيره‌هاى ايمان دوست داشتن براى خدا و دشمن داشتن براى خداست ، و محبّت اولياء اللّه و بيزارى از اعداء اللّه است » . « 1 »\r\nالبتّه مفاهيم اخلاقى همچون توكل و تفويض و تسليم و رضا و صبر و يقين و مانند آنها كه در روايات به آن اشاره شده نيز مىتواند به عنوان دستگيره‌هاى ايمان معرفى شود و هيچ كدام با يكديگر منافاتى ندارند .\r\n* * *\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 126 ، حديث 6 .\r\n","page_name":" 154 ","page_number":154},
  {"content":"\r\n\r\n\r\nبخش سوم\r\nو لو فكّروا في عظيم القدرة ، و جسيم النّعمة ، لرجعوا إلى الطّريق ، و خافوا عذاب الحريق ، و لكن القلوب عليلة ، و البصائر مدخولة ! ألا ينظرون إلى صغير ما خلق ، كيف أحكم خلقه ، و أتقن تركيبه ، و فلق له السّمع و البصر ، و سوّى له العظم و البشر ! انظروا إلى النّملة في صغر جثّتها ، و لطافة هيئتها ، لا تكاد تنال بلحظ البصر ، و لا بمستدرك الفكر ، كيف دبّت على أرضها ، و صبّت على رزقها ، تنقل الحبّة إلى حجرها ، و تعدّها في مستقرّها . تجمع في حرّها لبردها ، و في وردها لصدرها ؛ مكفول برزقها ، مرزوقة بوفقها ؛ لا يغفلها المنّان ، و لا يحرمها الدّيّان ، و لو في الصّفا اليابس ، و الحجر الجامس ! و لو فكّرت في مجاري أكلها ، في علوها و سفلها ، و ما في الجوف من شراسيف بطنها ، و ما في الرأس من عينها و أذنها ، لقضيت من خلقها عجبا ، و لقيت من و صفها تعبا ! فتعالى الّذي أقامها على قوائمها ، و بناها على دعائمها ! لم يشركه في فطرتها فاطر ، و لم يعنه على خلقها قادر . و لو ضربت في مذاهب فكرك لتبلغ غاياته ، ما دلّتك الدّلالة إلّا على أنّ فاطر النّملة هو فاطر النّخلة ، لدقيق تفصيل كلّ شيء ، و غامض اختلاف كلّ حيّ . و ما الجليل و اللّطيف ، و الثّقيل و الخفيف ، و القويّ و الضّعيف ، في خلقه إلّا سواء .\r\n\r\nترجمه\r\nاگر در عظمت قدرت ( خداوند ) و اهميّت نعمت او مىانديشيدند ، به راه راست باز\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمىگشتند ، و از آتش سوزان دوزخ مىترسيدند ؛ ولى دلها بيمار و چشمهاى بصيرت معيوب است ، آيا به مخلوقات كوچكى كه خدا آفريده ، نمىنگرند كه چگونه آفرينش آنها را دقيق و حساب شده و تركيب آنها را متقن ساخته ، گوش و چشم براى آنها آفريده و استخوان و پوست آنها را مرتّب نموده است . به اين مورچه نگاه كنيد با آن جثهء كوچك و اندام ظريفش كه از كوچكى درست ، با چشم ديده نمىشود و در انديشه نمىگنجد ؛ ولى با اين حال چگونه روى زمين ( ناهموار و پرسنگلاخ ) راه مىرود و به روزيش دست مىيابد ، دانه‌ها را ( از راه‌هاى دور و نزديك ) به لانه‌اش منتقل مىكند و در جايگاه مخصوص نگهدارى مىنمايد . در فصل گرما براى سرما ، و به هنگام توانايى براى روز ناتوانى ، ذخيره مىكند ، روزيش ( از سوى خدا ) تضمين شده و خوراك موافق طبعش در اختيار او قرار گرفته است ، خداوند منّان هرگز از او غافل نمىشود و پروردگار مدبّر محرومش نمىسازد ، هرچند در دل سنگ سخت و خشك و در ميان صخره‌اى فاقد رطوبت باشد .\r\nاگر در مجارى خوراك و در بالا و پايين دستگاه گوارش او و آنچه در جوفش از اطراف دنده‌ها وجود دارد و آنچه در سر او از چشم و گوش قرار گرفته ، بينديشى شگفت‌زده خواهى شد و از وصف عجايب او به زحمت خواهى افتاد . پس بزرگ و بلندمرتبه است خداوندى كه مورچه را روى دست و پا ( ى ضعيف و ظريفش ) برپا داشته و او را بر ستونهاى محكمى ( نسبت به او ) بنا نهاده است . هيچ آفريدگارى در آفرينش اين حشره با او شريك نبوده و هيچ قدرتمندى او را در آفرينش آن يارى نكرده است . اگر همهء راههاى فكر و انديشه را طى كنى تا به آخر رسى ، همهء دلايل به تو مىگويد كه آفرينندهء مورچهء كوچك همان آفريدگار درخت ( تناور ) نخل است ، زيرا ساختمان اجزاى هرموجودى دقيق است و هرمخلوق زنده‌اى در درون خود اعضاى مختلف و پيچيده‌اى دارد . ( به يقين ) بزرگ و كوچك ، سنگين و سبك ، قوىّ و ضعيف ، همه در خلقتش يكسان است و در برابر قدرتش همگون !\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nشرح و تفسير قدرت بىنظير او در آفرينش موجودات كوچك و بزرگ\r\nدر ادامهء بحث اين خطبه كه از خداشناسى آغاز شد و با پيامبرشناسى ادامه يافت ، امام عليه السّلام بار ديگر به خداشناسى بازمىگردد و اين بار به ادلهء اثبات وجود خداوند و علم و قدرت بىپايان او مىپردازد و به آنها كه از بيراهه مىروند هشدار داده و مىفرمايد : « اگر در عظمت قدرت ( خداوند ) و اهميّت نعمت او مىانديشيدند ، به راه راست بازمىگشتند و از آتش سوزان ( دوزخ ) مىترسيدند » ؛ ( و لو فكّروا في عظيم القدرة ، و جسيم النّعمة ، لرجعوا إلى الطّريق ، و خافوا عذاب الحريق ) .\r\nاشاره به دو چيز است كه اگر انديشه‌ها در آن به كار گرفته شود آثار آن به زودى در اعمال انسان آشكار مىشود ؛ نخست انديشه در عظمت قدرت خدا ، كه كرات عظيم آسمانى و ميلياردها ستاره در يك كهكشان و صدها ميليون كهكشان آفريده و كرانه‌هاى ملك عظيم او بر هيچ كس روشن نيست و آنچه را درباره عظمت جهان مىگوييم مربوط به چيزى است كه در قلمرو علم قاصر ما قرار گرفته و اى بسا تمام اينها همچون برگ درختى باشد كه بر پيكر درخت سر به آسمان كشيده‌اى در ميان جنگلى قرار دارد .\r\nانديشه در اين امر سبب مىشود كه انسان در برابر چنين قدرتى خاضع گردد ، سر بر آستانش نهد دل به او ببندد و زندگى خود را با نام و ياد او نورانى سازد .\r\nديگر اينكه در نعمتهايى بيانديشد كه همهء وجود ما را دربرگرفته و از لحظهء انعقاد نطفه تا پايان عمر ادامه دارد ؛ خورشيد و ماه و آسمان و زمين را به خدمت ما گماشته و ابرها و بادها و بارانها را سر بر فرمان ما نهاده ، در همه جا خوان نعمتش را گسترده و همه را روزى خوار خود ساخته است .\r\nبه يقين شكر نعمت كه در فطرت هرانسانى است او را به دنبال شناخت منعم مىفرستد .\r\nحضرت در ادامه مىفرمايد : چه عاملى سبب مىشود كه با وجود اين انگيزه‌هاى قوى ،\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nانسان از راه بماند و به بيراهه كشيده شود و عذاب دردناك الهى دامان او را بگيرد .\r\nمىفرمايد : « ولى دلها بيمار و چشمهاى بصيرت معيوب است » ( و لكن القلوب عليلة ، و البصائر مدخولة ! « 1 » ) .\r\nدر اينجا امام عليه السّلام به دو علت عمده اشاره مىكند ، زيرا منظور از « قلوب » ، عقلهاست كه بر اثر هوا و هوسها و آفات ديگر ، شناخت از كار مىافتد و منظور از « بصائر » چشمهاى بصيرت است كه پرده‌هاى گناه و تعصب و خودخواهى بر روى آن افكنده مىشود .\r\nبديهى است آنها هرگز در اصل خلقت چنين نبوده ، بلكه بر اثر غفلت و هوا و هوس و شهوت به اين روز افتاده‌اند . امام عليه السّلام در اين عبارت كوتاه ، اشاره به موانع شناخت مىكند كه در آيات قرآن نيز آمده است : «  « كَلَّا بَلْ رانَ عَلى قُلُوبِهِمْ ما كانُوا يَكْسِبُونَ »  چنين نيست كه آنها خيال مىكنند ، بلكه اعمالشان چون زنگارى بر دل‌هاى آنها نشسته است » . « 2 » و در جاى ديگر مىفرمايد : «  « أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً »  آيا ديدى كسى را كه معبود خود را هواى نفس خويش قرار داده و خداوند او را با آگاهى ( بر اينكه شايستهء هدايت نيست ) گمراه ساخته و بر گوش و دلش مهر زده و بر چشمش پرده افكنده است » . « 3 »\r\nهمان‌گونه كه در آيات بيشمارى نيز همگان را دعوت به مطالعهء اسرار آفرينش و تفكّر در قدرت و نعمتهاى خدا كرده تا از اين طريق به راه راست پىبرند .\r\nسپس امام عليه السّلام بعد از بيان مسألهء اسرار آفرينش به صورت كلّى انگشت روى بخشى از موجودات شگفت‌انگيز جهان آفرينش مىگذارد و مىفرمايد : « آيا به مخلوقات كوچكى كه خدا آفريده ، نمىنگرند كه چگونه آفرينش آنها را دقيق و حساب شده و تركيب آنها را متقن ساخته ، و گوش و چشم براى آنها آفريده و استخوان پوست آنها را مرتّب كرده\r\n\r\n\r\n","description":"","footnote":"\r\n( 1 ) . « مدخولة » از ريشهء « دخل » بر وزن « دغل » به معناى فساد و تباهى است .\r\n( 2 ) . مطفّفين ، آيهء 14 .\r\n( 3 ) . جاثيه ، آيهء 23 .\r\n","page_name":" 158 ","page_number":158},
  {"content":"\r\n\r\nاست » ؛ ( ألا ينظرون إلى صغير ما خلق ، كيف أحكم خلقه ، و أتقن تركيبه ، و فلق له السّمع و البصر ، و سوّى « 1 » له العظم و البشر « 2 » ! ) .\r\nدر اينجا امام عليه السّلام به امور ششگانه‌اى دربارهء حيوانات و حشرات بسيار كوچك اشاره مىكند ؛ آفرينش مستحكم ، تركيب صحيح ، دارا بودن گوش و چشم و نظم خاص استخوان و پوست . آرى در عين كوچكى ، همهء اعضا و ابزار مورد نياز در اختيار آنهاست و آنچه را خداوند به حيوان عظيمى همچون فيل و كرگدن داده ، به آنها نيز به نسبت اندام و نيازشان بخشيده است و به يقين آفرينش اين موجودات كوچك به جهت ظرافت و دقت عجيبى كه در آنها به كار رفته از آفرينش موجودات عظيم مهمتر است .\r\nآن‌گاه امام وارد مرحلهء دقيق‌ترى مىشود و از ميان موجودات كوچك به شرح بسيار جالبى دربارهء دو مخلوق صغير كه غالبا انسانها دربارهء آفرينش آن دو نمىانديشند مىپردازد ؛ نخست دربارهء مورچه چنين مىفرمايد : « به اين مورچه نگاه كنيد با آن جثهء كوچك و اندام ظريفش كه از كوچكى درست ، با چشم ديده نمىشود و در انديشه نمىگنجد » ؛ ( انظروا إلى النّملة في صغر جثّتها ، و لطافة هيئتها ، لا تكاد تنال بلحظ البصر ، و لا بمستدرك الفكر ) .\r\nسپس مىافزايد : « ولى با اين حال چگونه روى زمين ( ناهموار و پرسنگلاخ ) راه مىرود و به روزيش دست مىيابد ، دانه‌ها را ( از راه‌هاى دور و نزديك ) به لانه‌اش منتقل مىكند و در جايگاه مخصوص نگهدارى مىنمايد . در فصل گرما براى سرما و به هنگام توانايى براى روز ناتوانى ذخيره مىكند » ؛ ( كيف دبّت على أرضها ، و صبّت على رزقها ، تنقل الحبّة إلى حجرها ، و تعدّها في مستقرّها . تجمع في حرّها لبردها ، و في وردها « 3 » لصدرها « 4 » ) .\r\n\r\n\r\n","description":"","footnote":"\r\n( 1 ) . « سوّى » از ريشهء « تسويه » به معناى نظام بخشيدن و مرتّب نمودن است .\r\n( 2 ) . « بشر » جمع « بشرة » يعنى ظاهر پوست تن و به معناى انسان نيز مىآيد .\r\n( 3 ) . « ورد » به معناى عطش و نيز آبگاه است و در اينجا كنايه از امكان و توانايى است .\r\n( 4 ) . « صدر » يعنى بازگشت از آبگاه و در اينجا كنايه از ناتوانى و فقدان است .\r\n","page_name":" 159 ","page_number":159},
  {"content":"\r\n\r\nآرى ، اين موجود ضعيف و ناتوان به قدرى هوشيار است كه راه و رسم زندگى خود را به خوبى مىداند ، با اين دست و پاى كوچك كوه و دشت و بيابان و درختها را جولانگاه خود قرار مىدهد و آن دسته از مواد غذايى كه با مزاج او سازگار است از ميان مواد مختلف بر مىگزيند و دانه‌هاى غذايى را از راه‌هاى دور و نزديك به لانهء خود مىبرد ؛ دانه‌هايى را انتخاب مىكند كه از پيچ‌وخم لانه بگذرد و مشكلى براى عبور و مرور ساير همنوعانش ايجاد نكند . دانه‌ها را در جايگاه مخصوص جاى مىدهد به گونه‌اى كه فاسد نشود . در فصل تابستان با يك الهام درونى بىآن كه زمستان را ديده باشد - يعنى متولّد همان سال باشد - پيش‌بينى ايّامى را كه برف و باران سراسر روى زمين را گرفته و جمع‌آورى روزى را بر او غير ممكن ساخته مىكند و درست به اندازهء نيازش با دورانديشى مواد غذايى را ذخيره مىسازد .\r\nدر ادامه مىافزايد : « روزيش ( از سوى خدا ) تضمين شده و خوراك موافق طبعش در اختيار او قرار گرفته ، خداوند منّان هرگز از او غافل نمىشود ، و پروردگار مدبّر محرومش نمىسازد ، هرچند در دل سنگى سخت و خشك و در ميان صخره‌اى فاقد رطوبت باشد » ؛ ( مكفول برزقها ، مرزوقة بوفقها ؛ لا يغفلها المنّان ، و لا يحرمها الدّيّان « 5 » ، و لو في الصّفا « 6 » اليابس ، و الحجر الجامس ! « 7 » ) .\r\nاشاره به اينكه خداوند منان اين موجودات كوچك را كه در دشتها و بيابانها و كوهها زندگى مىكنند از نظر لطفش دور نداشته هرغذايى كه موافق طبع آنهاست در اختيارشان قرار داده است ، حتى اگر در دل سنگ سخت و خشكى زندگى كنند غذا و رطوبت لازم را هرچند از طريق هوا باشد براى آنها فراهم مىكند و با الهام درونى آنها را\r\n\r\n\r\n","description":"","footnote":"\r\n( 5 ) . « ديّان » به معناى پاداش‌دهنده و داور حاكم و مدبّر است .\r\n( 6 ) . « صفا » به معناى تختهء سنگ سخت و صاف است .\r\n( 7 ) . « جامس » يعنى خشكيده .\r\n","page_name":" 160 ","page_number":160},
  {"content":"\r\n\r\nوادار مىسازد كه در ايّام توانايى براى روزهاى ناتوانى ذخيره كنند و اين واقعا حيرت‌آور است .\r\nآيا اين حشره مىداند چند روز از زمستان را نمىتواند از لانه بيرون آيد ؟ آيا مىفهمد كه جيرهء غذايى او در اين مدت چه اندازه است ؟ آيا توجه دارد چه موادى ممكن است در اين مدت سالم بماند و فاسد نشود ؟ و آيا خبر دارد كه اين مواد در كجاست و از چه جايى بايد به دست آورد ؟\r\nآرى همه اينها را مىداند و استاد ازل به او آموخته است .\r\nسپس امام عليه السّلام ساختمان شگفت‌آور اين موجود زنده كوچك را با نيروى فكر و انديشه تشريح مىكند و مىفرمايد : « اگر در مجارى خوراك و در بالا و پايين دستگاه گوارش او و آنچه در جوفش از جوانب دنده‌ها وجود دارد و آنچه در سر او از چشم و گوش قرار گرفته ، بينديشى شگفت‌زده خواهى شد و از وصف عجايب آن به زحمت خواهى افتاد » ؛ ( و لو فكّرت في مجاري أكلها ، في علوها و سفلها ، و ما في الجوف من شراسيف « 1 » بطنها ، و ما في الرأس من عينها و أذنها ، لقضيت من خلقها عجبا ، و لقيت من و صفها تعبا ! ) .\r\nاشاره به اينكه اگر انسان در آفرينش اين موجود كوچك كه به زحمت ديده مىشود دقت كند ، و پرده‌هاى غفلت را كه ناشى از عادى شدن مسئله است كنار بزند ، به راستى يك دنيا شگفتى در آن ديده مىشود ؛ در سر بسيار كوچك او هم چشم است و هم گوش و هم دهان و دو شاخكى همچون دو آنتن دارد كه براى برقرارى ارتباط از آن استفاده مىكند و در شكمش چيزى همانند معده و روده است و دنده‌هاى بسيار ظريف و كوچكى از هرطرف آن را احاطه كرده است . اعصاب و عضلات ظريفش به اندازهء نياز اوست و مغز كوچكش مديريت زندگى پيچيده او را بر عهده گرفته ، پاهايش مفاصل مختلف دارد و هر مفصلى همچون مفاصل حيوانات بزرگ كار ويژه‌اى انجام مىدهد .\r\n\r\n\r\n","description":"","footnote":"\r\n( 1 ) . « شراسيف » جمع « شرسوف » به معناى انتهاى نرم دنده‌ها در طرف شكم است .\r\n","page_name":" 161 ","page_number":161},
  {"content":"\r\n\r\nسپس امام عليه السّلام به نتيجه‌گيرى از بيان بالا پرداخته ، چنين مىفرمايد : « پس بزرگ و بلند مرتبه است خداوندى كه مورچه را روى دست و پا ( ى ضعيف و ظريفش ) برپا داشته و او را بر ستونهاى محكمى ( نسبت به او ) بنا نهاده است ، هيچ آفريدگارى در آفرينش اين حشره با او شريك نبود و هيچ قدرتمندى او را در آفرينش آن يارى نكرده است » ؛ ( فتعالى الّذي أقامها على قوائمها ، و بناها على دعائمها ! لم يشركه في فطرتها فاطر ، و لم يعنه على خلقها قادر ) .\r\nامام عليه السّلام در اين عبارت همگان را به دو موضوع توجه مىدهد و آن اينكه خداوند اين پيكر ظريف را بر دست و پاى ظريفى كه توان حمل آن را دارد بلكه گاه كوله‌بار سنگينى كه چندين برابر وزن اوست بر دوش مىگيرد ، استوار ساخته و عجب اينكه با كوله‌بارش از ديوار صاف بالا مىرود و گاه به سقف مىچسبد و به راه خود ادامه مىدهد كارى كه از هيچ انسان قهرمانى ساخته نيست . اضافه بر اين براى او اسكلتى متناسب حالش آفريده كه امام از آن تعبير به دعائم ( ستونها ) فرموده است . اين اسكلت نه چندان سنگين است كه از توان حركت او بكاهد و نه آن قدر سبك و ظريف كه نتواند هيأت او و محتواى درون وجودش را نگهدارد .\r\nآن‌گاه به نكتهء مهم ديگرى اشاره كرده ، مىفرمايد : « اگر تمام راه‌هاى فكر و انديشه را طى كنى تا به آخر برسى همهء دلايل به تو مىگويد كه آفرينندهء مورچهء كوچك همان آفريدگار درخت ( تناور ) نخل است ، زيرا ساختمان اجزاى هرموجودى دقيق است و هر مخلوق زنده‌اى در درون خود اعضاى مختلف و پيچيده‌اى دارد » ؛ ( و لو ضربت في مذاهب فكرك لتبلغ غاياته ، ما دلّتك الدّلالة إلّا على أنّ فاطر النّملة هو فاطر النّخلة ، لدقيق تفصيل كلّ شيء ، و غامض اختلاف كلّ حيّ ) .\r\nاشاره به اينكه تصوّر نكنيد ساختمان يك موجود بزرگ ؛ مانند درخت نخل تناور از ساختمان يك موجود كوچك همچون مورچه مهم‌تر است ، زيرا اگر درست بنگريد هردو ساختمان بسيار پيچيده و دقيقى دارند و قوانين منظّم بر هردو حاكم است و هدايت‌هاى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nالهى از لحظهء تولّد تا پايان عمر در هردو نمايان است . به علاوه آن درخت بزرگ هم در حدّ خود داراى اعضاى مختلف كوچك و بزرگ و قوى و ضعيف است كه هركدام متناسب با وظيفه و مسئوليتهايشان ساخته شده‌اند ( و به اين ترتيب ارتباط علت و معلول در جمله‌هاى بالا آشكار مىشود ) .\r\nكوتاه سخن اينكه گاه انسان آثار مختلفى از نظر كوچكى و بزرگى يك پديده‌آورنده مىبيند ؛ مثلا ساعتهايى را كه به اندازهء يك سانتىمتر است و ساعتهايى كه چند متر طول و عرض آن است يا كتابى را كه چند صفحه پايان يافته با كتابى كه دورهء آن ده‌ها جلد است هنگامى كه انسان آنها را با يكديگر مقايسه مىكند و اصول كلّى حاكم بر آن را يكسان مىبيند و ادبيّات خاصّى كه در آن كتاب كوچك و بزرگ به كار رفته هماهنگ مشاهده مىكند مىفهمد هردو اثر از يك منبع ، سرچشمه گرفته و پديدآورندهء هردو يكى است .\r\nسپس به نكتهء مهم ديگرى در تكميل اين سخن پرداخته مىفرمايد : « ( به يقين ) بزرگ و كوچك ، سنگين و سبك ، قوىّ و ضعيف ، همه در خلقتش يكسان است و در برابر قدرتش همگون » ؛ ( و ما الجليل و اللّطيف ، و الثّقيل و الخفيف ، و القويّ و الضّعيف ، في خلقه إلّا سواء ) .\r\nاشاره به اينكه كوچك و بزرگ و آسان و مشكل نسبت به موجودى تصوّر مىشود كه قدرت و نيروى او محدود باشد . آنچه از استعداد او بيرون است ممتنع ، و آنچه به اندازهء آخرين حدّ استعداد اوست مشكل و آنچه كمتر از قدرت اوست آسان است ؛ ولى ذات پاك خداوند كه قدرتى نامحدود دارد همهء اينها در برابرش يكسان است ؛ حركت دادن كلّ منظومهء شمسى با حركت دادن يك ذرّه غبار براى او تفاوتى نمىكند و آفرينش مورچه‌هاى بسيار ريز با درختان بسيار بلند و قوى پيكر براى او يكى است .\r\nبراى يك مورچه برداشتن يك دانهء گندم با دو دانه بسيار فرق مىكند ؛ ممكن است يكى را به آسانى بردارد و براى برداشتن دومى بسيار خسته و ناتوان گردد ، در حالى كه ما انسانها در اين دو كمترين تفاوتى را احساس نمىكنيم . همچنين ما در تصورات ذهنى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخود مىتوانيم يك قطره آب را تصوّر كنيم و به همان سادگى و آسانى يك درياى بىكران و موّاج را . اين مثالها مىتواند عمق بحثى را كه دربارهء قدرت بىپايان خدا در بالا گفتيم ، روشن سازد .\r\n* * * \r\nنكته زندگى بسيار شگفت‌انگيز مورچه‌ها\r\nگرچه مورچه‌ها بر اثر كثرت و تنوّع و وجود بىشمارشان در كوه و صحرا و درون خانه‌ها ، به صورت يك امر عادى درآمده و توجه عامّهء مردم را هرگز به خود جلب نمىكند ؛ ولى براى دانشمندانى كه گاه بيست سال دربارهء زندگى آنها انديشيده‌اند بسيار شگفت‌آور است و مطالعات آنها دربارهء اسرار آفرينش مورچگان درهاى بزرگى را براى پىبردن به عظمت آفريدگار به روى ما گشوده است كه به گوشه‌اى از آن ذيلا اشاره مىشود :\r\n1 . حيوانات و حشراتى كه به صورت گروهى زندگى مىكنند كم نيستند ؛ مانند بخشى از پرندگان و ماهيان و گوزنها و آهوها ؛ ولى آنها كه زندگى دسته‌جمعيشان براساس تقسيم كار است كم هستند و مورچگان يكى از شاخص‌ترين آنها هستند . مورچه‌هاى ماده وظيفهء جمع‌آورى غذا ، نگهدارى نوزادان و حتى نگهدارى مادر لانه ( ملكه مورچگان ) را بر عهده دارند . مورچه‌هاى نر كارشان بارور ساختن ملكه و ملكه كارش تخم گذارى است و جالب اين كه نرها بعد از جفت‌گيرى مىميرند . گروهى نيز به صورت نيروهاى مسلّح هستند كه آرواره‌هاى قوى دارند و از لانه در برابر هجوم دشمنان پاسدارى مىكنند .\r\n2 . مورچه‌هاى كارگر ( ماده‌ها ) زمين را سوراخ مىكنند و به تدريج خاك را مىكنند تا محل مناسبى براى زندگى آنها در زير سطح زمين فراهم شود ؛ ولى همه مورچه‌ها در زير زمين زندگى نمىكنند . گروهى از مورچه‌ها كه آنها را مورچهء نجار مىنامند ، درون چوبها را سوراخ مىكنند و در آن لانه مىسازند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n3 . مورچه‌ها در اندام كوچك خود كه گاهى فقط به دو ميليمتر مىرسد تمام دستگاههايى را كه در يك حيوان عظيم الجثه است ، دارا هستند و حتى چيزى بيش از او دارند ، پاهاى اضافى و شاخكهايى كه آنها را با محيط خود آشنا مىسازد و عقل و هوش اجتماعى قوى و آينده‌نگرى .\r\n4 . بسيارى از مورچه‌ها ، حشرات ديگر را به خدمت خود درمىآورند و از آنها استفاده مىكنند ( در واقع نوعى دامدارى دارند ) از جمله مورچه گندمزار يكى از اين نوع مورچه‌هاست . جانورى كه مورد استفاده اين نوع مورچه قرار مىگيرد ، شپشه‌هاى گياهى است . اين حشرات اگر خشمگين شوند مايع شيرينى مانند عسل ترشح مىكنند و مورچه‌ها از آن بهره مىگيرند .\r\nبعضى ديگر از مورچه‌ها ، حشرات مخصوصى را كه در پوست درختان تخم مىگذارند يا سوسكها را به خدمت خود درمىآورند .\r\n5 . اگر تعجب نكنيد گروهى از مورچه‌ها دست به كشاورزى مىزنند . نوعى مورچه كه به نام مورچه چترى ناميده مىشود ، باغچه‌اى در اطراف لانهء خود ترتيب مىدهد و در آن قارچهاى كوچك مىپروراند . مورچه‌هاى كارگر براى رشد قارچها قطعات كوچكى از برگها را جدا مىكنند و با خود مىآورند . هنگامى كه مورچه كارگر قطعه‌اى از برگ را با خود مىآورد گويى چترى بالاى سر دارد و به همين دليل به اين نام ناميده شده است .\r\n6 . نوعى از مورچه‌ها به مورچه‌هاى سپاهى ناميده شده‌اند كه مانند عشاير از جايى به جاى ديگر كوچ مىكنند . آنها حشراتى واقعا درنده هستند كه حتى فيلها سعى مىكنند سر راه آنها قرار نگيرند و گرنه صدمه زيادى به آنها مىزنند .\r\nگروهى از اين مورچگان كه در مناطق حارّه زندگى مىكنند گوشت‌خوارند و هرگاه دسته‌جمعى به جانورى حمله كنند به زودى از پاى در مىآيد و در مدت كمى همه عضلات حيوان را مىخورند و تنها اسكلتى از او به جاى مىماند .\r\n7 . مورچه‌ها معمولا سرى بزرگ و كمرى باريك دارند و نسبت به جثه خود بسيار قوى و پرزورند چنان‌كه دانه‌اى را كه چندين برابر آنها وزن دارد با دندان مىگيرند و از ديوار بالا\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمىروند كارى كه براى هيچ قهرمان وزنه‌بردارى از انسانها امكان‌پذير نيست . آرى ! مورچه بر خلاف جثهء كوچك خود ، به راحتى مىتواند بارهايى را كه ده برابر خودش وزن دارد بلند كند يا جابجا نمايد .\r\n8 . آينده‌نگرى مورچه و مديريت او بسيار جالب است ؛ در تابستان با الهام درونى به فكر زمستان سخت است در صورتى كه چه بسا در طول عمرش هرگز زمستان نديده باشد . دانه‌هاى غذايى را به طرز مطلوبى نگهدارى مىكند ؛ گاه آنها را از لانه بيرون مىآورد تا هوا بخورد و فاسد نشود و گاه آنها را به دو يا چند قسمت تقسيم مىكند تا سبز نشود و فاسد نگردد ، حتى نوشته‌اند دانهء گشنيز را به چهار قسمت تقسيم مىكند ، زيرا اگر كمتر از آن باشد سبز مىشود .\r\n9 . موقعيت‌شناسى مورچه عجيب است . بعضى از دانشمندان نوشته‌اند مورچه‌اى را در وسط دايره‌اى از آتش قرار دادند او براى نجات خود به هرسو حركت كرد و چون راه فرارى پيدا نكرد سرانجام جان داد . نقطه‌اى را كه او جان داده بود اندازه‌گيرى كردند درست مركز دايره بود ؛ يعنى دورترين نقطه به آتش اطراف .\r\n10 . مورچه‌ها انواع زيادى دارند كه بعضى از دانشمندان بالغ بر چهار هزار نوع را شمارش كرده‌اند و تعداد مورچه‌هاى روى زمين را ده برابر مجموع انسانها مىدانند .\r\nمطالعات جديد نشان مىدهد كه مورچه‌ها در زمينهء حل مشكل ترافيك از انسانها پيشى گرفته‌اند . ميليونها مورچه صبورانه با دنبال كردن يك ساختار ساده « تك گذر » بهترين راه را براى رسيدن به مقصد در اسرع وقت و بدون تأخير در پيش مىگيرند .\r\nشگفتيهاى دنياى مورچگان بسيار بيش از آن است كه در بالا گفته شد و در اين زمينه كتابها يا مقالات فراوانى نوشته شده است و از اينجا روشن مىشود كه امير مؤمنان على عليه السّلام در اين خطبه بر چه نقطهء حساسى از آفرينش خداوند انگشت نهاده است . « 1 »\r\n\r\n\r\n","description":"","footnote":"\r\n( 1 ) . دائرة المعارف موسوم به فرهنگ‌نامه ، نوشته موريس پاركر كه توسط ده نفر از اساتيد دانشگاههاى ايران به فارسى برگردانده شده است ؛ فرهنگ معين ؛ مقالات مطبوعات روز و حياة الحيوان دميرى .\r\n","page_name":" 166 ","page_number":166},
  {"content":"\r\n\r\n\r\nبخش چهارم\r\nو كذلك السّماء و الهواء ، و الرّياح و الماء . فانظر إلى الشّمس و القمر ، و النّبات و الشّجر ، و الماء و الحجر ، و اختلاف هذا اللّيل و النّهار ، و تفجّر هذه البحار ، و كثرة هذه الجبال ، و طول هذه القلال و تفرّق هذه اللّغات ، و الألسن المختلفات . فالويل لمن أنكر المقدّر ، و جحد المدبّر ! زعموا أنّهم كالنّبات ما لهم زارع ، و لا لاختلاف صورهم صانع ؛ و لم يلجؤوا إلى حجّة فيما ادّعوا ، و لا تحقيق لما أوعوا ، و هل يكون بناء من غير بان ، أو جناية من غير جان ؟ !\r\n\r\nترجمه\r\nو همين گونه است ( آفرينش ) آسمان و هوا و بادها و آب نگاهى بيفكن . به خورشيد و ماه و گياه و درخت و آب و سنگ و آمدوشد اين شبها و روزها و پيدايش درياها و كثرت اين كوهها و بلندى اين قلّه‌ها و تعدّد اين لغات و زبانهاى گوناگون ، واى بر آن كس كه ( اين نظام شگرف را ببيند و ) نظام آفرين اين جهان را انكار كرده ، و مدبّر عالم را نفى كند ، آنها گمان كردند همچون علفهاى خودرو هستند كه زارعى ندارند و براى اشكال گوناگونشان آفريننده‌اى نيست . آنها براى اثبات ادعاى خويش به دليلى پناه نبرده ، و براى آنچه در مغز خود پرورانده‌اند تحقيقى به عمل نياورده‌اند . آيا ممكن است ساختمانى بدون سازنده ( عاقل و آگاه ) يا حتى جنايتى ( برنامه‌ريزى شده ) بدون جنايتگر پديد آيد ؟ !\r\n\r\nشرح و تفسير نگاهى به موجودات آسمان و زمين بيفكنيد !\r\nامام عليه السّلام در بخش پيشين اين خطبه دربارهء دقايق و عجايب آفرينش مورچگان ،\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nسخن گفت ؛ ولى براى اينكه تصور نشود شگفتيها و نظامات عجيب و خيره‌كننده منحصر به اين مورد يا موارد محدود نيست بلافاصله به سراغ اين نكته مىرود كه اگر در جاى جاى اين جهان پهناور در زمين و آسمان و مخلوقات گوناگون دقت كنيد همه همين گونه است . در اين ميان انگشت روى شانزده پديدهء شگفت‌انگيز اين جهان مىگذارد ؛ از زمين و آسمان گرفته تا بعضى مسائل مربوط به انسان و مىفرمايد : « و همين گونه است ( آفرينش ) آسمان و هوا و بادها و آب » ؛ ( و كذلك السّماء و الهواء ، و الرّياح و الماء ) .\r\nدر ادامه مىافزايد : « نگاهى بيفكن به خورشيد و ماه و گياه و درخت و آب و سنگ و آمدوشد اين شبها و روزها و پيدايش درياها و كثرت اين كوهها و بلندى اين قلّه‌ها و تعدّد اين لغات و زبانهاى گوناگون » ؛ ( فانظر إلى الشّمس و القمر ، و النّبات و الشّجر ، و الماء و الحجر ، و اختلاف هذا اللّيل و النّهار ، و تفجّر هذه البحار ، و كثرة هذه الجبال ، و طول هذه القلال « 1 » و تفرّق هذه اللّغات ، و الألسن المختلفات ) .\r\nامام عليه السّلام در اينجا مجموعه‌اى از موجودات گوناگون اين جهان را مطرح فرموده كه هر يك خلقتى شگفت‌آور و آثارى بسيار دارند . منظور از « سماء » اشاره به مجموعهء كرات عالم بالا از ثوابت و سيارات گرفته تا كهكشانهاست ، بنابراين شمس و قمر كه در جمله بعد مىآيد از قبيل ذكر خاص بعد از عام است و مىدانيم آسمان با اين معنا آفرينشى بسيار عجيب دارد ، همان‌گونه كه قرآن مىفرمايد : «  « لَخَلْقُ السَّماواتِ وَ الْأَرْضِ أَكْبَرُ مِنْ خَلْقِ النَّاسِ وَ لكِنَّ أَكْثَرَ النَّاسِ لا يَعْلَمُونَ »  آفرينش آسمان و زمين از آفرينش انسانها مهمتر است ولى بيشتر مردم نمىدانند » . « 2 »\r\nمنظور از « هواء » همان هوايى است كه گرداگرد كره زمين را گرفته ، از همه چيز حياتىتر و از همه چيز فراوان‌تر است .\r\n\r\n\r\n","description":"","footnote":"\r\n( 1 ) . « القلال » جمع « قلّه » قسمت بالاى كوه را گويند .\r\n( 2 ) . غافر ، آيهء 57 .\r\n","page_name":" 168 ","page_number":168},
  {"content":"\r\n\r\n« رياح » ( جمع ريح ) اشاره به بادهاست كه وظايف مختلفى در چرخهء حيات انسان و موجودات زنده بر عهده دارند ، ابرها را به حركت درآورده به سوى زمينهاى خشك و بى آب ، گسيل مىدارند ، گياهان را بارور مىكنند ، درياها را مواج مىسازند و به موجودات دريايى اكسيژن مىدهند ، هواى آلوده را جابجا مىكنند و هواى تصفيه شده جنگلها را به شهرها مىفرستند .\r\n« ماء » ( آب ) در اينجا به قرينهء رياح ( بادها ) اشاره به نزول بارانهاى حيات‌بخش و زنده كننده است همان‌گونه كه قرآن مىفرمايد : «  « وَ أَرْسَلْنَا الرِّياحَ لَواقِحَ فَأَنْزَلْنا مِنَ السَّماءِ ماءً »  ما بادها را براى بارور ساختن ( ابرها ) فرستاديم و از آسمان آبى نازل كرديم » . « 1 »\r\nسپس امام عليه السّلام دستور مىدهد به موجودات مختلف اين جهان ، از خورشيد و ماه گرفته تا گياهان و درختان نگاه كنيد و همچنين آبها و سنگها . ( به نظر مىرسد « ماء » در اينجا كه در كنار حجر ( سنگ ) قرار گرفته اشاره به چشمه‌ها و نهرهاى جارى است ) و اختلاف ليل و نهار ، اشاره به نظام بسيار دقيق و حساب شده نور و ظلمت است كه هريك به دنبال ديگرى مىآيد و فصول چهارگانه را با آثار و بركاتش پديد مىآورد با شب‌هاى آرام‌بخش و روزهاى پرتلاش كه در آيات بسيارى از قرآن به آن اشاره شده است .\r\nجملهء « و تفجّر البحار » مىتواند اشاره به پيدايش درياها يا جوش و خروشى باشد كه بر اثر امواج كوه‌پيكر پيدا مىشود و مىدانيم درياها كانون عجيب‌ترين مخلوقات خداست ، آن‌گونه كه در دعاى امام سجاد عليه السّلام آمده است : « يا من فى البحار عجائبه » « 2 » و نيز منبع مهمى براى مواد غذايى و معدنى و وسيلهء خوبى براى نقل و انتقالات به صورت بسيار گسترده و سرچشمهء پيدايش ابرها و نزول بارانهاست .\r\nكثرت جبال اشاره به كوه‌هاى فراوانى است كه كرهء زمين را همچون زرهى دربرگرفته ، طوفانها را درهم مىشكند . ابرها را براى آبيارى زمينها نگه مىدارد و به پوستهء زمين در\r\n\r\n\r\n","description":"","footnote":"\r\n( 1 ) . حجر ، آيهء 22 .\r\n( 2 ) . از فقرات دعاى ابو حمزهء ثمالى .\r\n","page_name":" 169 ","page_number":169},
  {"content":"\r\n\r\nمقابل جزر و مد ناشى از جاذبهء ماه آرامش مىبخشد ، و دامنه‌هاى آن چراگاه آماده‌اى براى چهارپايان است . همچنين طولانى بودن گله‌ها سبب مىشود منابع آب به صورت برف برفراز آنها ذخيره شود و تدريجا به سوى زمينهاى تشنه سرازير گردد و آنها را آبيارى كند ، و انسانها و حيوانات تشنه را سيراب كند . قرآن مجيد مىگويد : «     « وَ الْأَرْضَ بَعْدَ ذلِكَ دَحاها أَخْرَجَ مِنْها ماءَها وَ مَرْعاها وَ الْجِبالَ أَرْساها مَتاعاً لَكُمْ وَ لِأَنْعامِكُمْ »     زمين را بعد از آن گسترش داد ، و از آن آب و چراگاهش را بيرون آورد ، و كوه‌ها را ثابت و محكم نمود ، همه اينها براى بهره‌گيرى شما و چهارپايانتان است » . « 1 »\r\nدر پايان به نكتهء مهمى از زندگى بشر اشاره مىكند و آن اختلاف لغات و لهجه‌ها و كثرت زبانهاست . با اينكه پدر و مادر همه يكى است اين تعدد لغات از كجا سرچشمه گرفته است و چگونه هرگروهى به زبان خاصى سخن مىگويند ؟ و هم‌اكنون بيش از هزار زبان ، اعم از زبانهاى رسمى و محلى در دنيا وجود دارد . خداوند چنان استعدادى براى خلق لغات به انسانها داده كه هرگروهى مىتوانند براى خود لغت و زبانى ابداع كنند . شايد براى اينكه اسرار زندگيشان تنها نزد خودشان باشد و بيگانگان از آن باخبر نشوند . قرآن مجيد مىگويد : «      « الرَّحْمنُ عَلَّمَ الْقُرْآنَ خَلَقَ الْإِنْسانَ عَلَّمَهُ الْبَيانَ »      خداوند رحمن قرآن را تعليم فرمود ، انسان را آفريد و به او سخن گفتن آموخت » . « 2 »\r\nنيز مىفرمايد : «  « وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ »  و از آيات او آفرينش آسمانها و زمين و تفاوت زبان‌ها و رنگهاى شماست » . « 3 »\r\nامام عليه السّلام بعد از استدلالات قوى و نيرومند و قانع‌كنندهء بالا براى اثبات وجود خدا دربارهء منكران پروردگار سخن مىگويد و ادعاى بىاساس آنها را با دو دليل ابطال مىكند .\r\n( البتّه كمتر موردى در قرآن و نهج البلاغه ديده مىشود كه سخن از ماديها و منكران ذات\r\n\r\n\r\n","description":"","footnote":"\r\n( 1 ) . نازعات ، آيات 30 - 33 .\r\n( 2 ) . الرحمن ، آيات 1 - 4 .\r\n( 3 ) . روم ، آيهء 22 .\r\n","page_name":" 170 ","page_number":170},
  {"content":"\r\n\r\nپاك پروردگار به ميان آمده باشد ، زيرا آنها حداقل در آن زمان ، بسيار كم بودند و اكثريت مردم جهان را صاحبان اديان و مذاهب تشكيل مىدادند ) .\r\nمىفرمايد : « واى بر آن كس كه ( اين نظام شگرف را ببيند ) و نظام آفرين اين جهان را انكار كرده و مدبّر عالم را نفى كند » ؛ ( فالويل لمن أنكر المقدّر ، و جحد المدبّر ! ) .\r\nاشاره به اينكه آثار تدبير در سراسر جهان آفرينش آن قدر آشكار است كه منكران مدبّر جهان درخور سرزنش و نفرين هستند .\r\nسپس مىافزايد : « آنها گمان كردند همچون علفهاى خودرو هستند كه زارعى ندارند و براى اشكال گوناگونشان آفريننده‌اى نيست » ؛ ( زعموا أنّهم كالنّبات ما لهم زارع ، و لا لاختلاف صورهم صانع ) .\r\nالبتّه اين تعبير به خاطر نگاه ساده انديشانه‌اى است كه انسانها معمولا نسبت به علفهاى خودرو دارند ، حال آنكه از نظر يك دانشمند گياه‌شناس هربرگى از آنها نيز دفترى از معرفت كردگار است . امروز دانشمندان به اين نكته پى برده‌اند كه هزاران نوع گياه خودرو در دشتها و كوهها با خواص دارويى مختلف و حيات‌بخش مىرويد و هركدام ساختمان شگرفى براى خود دارند . ريشه‌ها ، ساقه‌ها ، برگها و گلهاى هريك از ديگرى عجيبتر و شگفت‌آورتر است ، پس با دقت معلوم مىشود كه آنها هم زارع و خالقى دارند با علم و قدرت بىپايان .\r\nآن‌گاه امام عليه السّلام با دو دليل سخن آنها را درهم مىشكند ، نخست مىفرمايد : « آنچه منكران پروردگار مىگويند گفتارى است بىدليل ، زيرا آنها براى اثبات ادعاى خويش به دليلى پناه نبرده ، و براى آنچه در مغز خود پرورانده‌اند تحقيقى به عمل نياورده‌اند » ؛ ( و لم يلجؤوا « 1 » إلى حجّة فيما ادّعوا ، و لا تحقيق لما أوعوا « 2 » ) .\r\n\r\n\r\n","description":"","footnote":"\r\n( 1 ) . « لم يلجؤوا » از ريشهء « لجؤ » بر وزن « غروب » به معناى پناه بردن ، گرفته شده است .\r\n( 2 ) . « اوعوا » از ريشهء « وعى » بر وزن « سعى » در اصل به معناى نگهدارى چيزى در قلب است . -\r\n","page_name":" 171 ","page_number":171},
  {"content":"\r\n\r\nدليل دوم اينكه هرساختمان و بناى منظم و حساب‌شده‌اى حتما مهندس و معمارى داشته است ، مىفرمايد : « آيا ممكن است ساختمانى بدون سازنده ( عاقل و آگاه ) يا حتى جنايتى ( برنامه‌ريزىشده ) بدون جنايتگر پديد آيد » ؛ ( و هل يكون بناء من غير بان ، أو جناية من غير جان ) .\r\nهم‌اكنون آثار و بناهايى در گوشه و كنار كرهء زمين وجود دارد كه هزاران سال از عمر آن مىگذرد و به جهت ظرافتها و هنرنماييهايى كه در آنها به كار رفته به عنوان آثار باستانى حفظ مىشود و در واقع كتابهايى هستند كه تمدن انسانهاى پيشين را در خود نگهدارى مىكنند . نه خداپرستان نه ماديها هيچ كدام ادعا نمىكنند كه اين ساختمانها به وسيلهء باد و باران و طوفانها به وجود آمده يا افراد ناآگاه و بىهنرى به صورت تصادفى آنها را روى هم چيده‌اند ، بلكه همه بدون استثنا از وجود اين بناها پى به بانى صاحب عقل و شعورى مىبرند و درايت و تدبير و هنرمندى او را مىستايند .\r\nو جملهء « أو جناية من غير جان » اشاره به اين است كه نه تنها بنا و سازندگى احتياج به علم و تدبير دارد ، بلكه تخريبها و جنايات هدفدار نيز نياز به برنامه‌ريزى شخص عاقلى دارد كه براى رسيدن به مقصود و مطلوب خويش چه زمان و مكانى را انتخاب كند ، از چه وسيله‌اى استفاده كند و چگونه وارد عمل شود تا به مقصود برسد .\r\nامروز براى تخريب يك بناى عظيم به گونه‌اى كه عوارض نامطلوب جانبى نداشته باشد از وجود متخصصان و آگاهان استفاده مىكنند ، بنابراين هم ساخت و سازهاى حساب‌شده و هم تخريبهاى برنامه‌ريزى شده هردو نياز به عقل و تدبير دارد . گواه اين سخن اينكه امام عليه السّلام در بخش آينده اين خطبه سخن از ملخ و ساختمان شگفت‌انگيز او به ميان مىآورد كه كارش تخريب حساب‌شده زراعتها و گياهان است .\r\n* * *\r\n\r\n\r\n","description":"","footnote":"\r\n- سپس به هرظرفى كه چيزى در آن جمع مىكنند « وعاء » گفته شده است .\r\n","page_name":" 172 ","page_number":172},
  {"content":"\r\n\r\n\r\nنكته جلوه‌هايى از برهان نظم\r\nآنچه امام عليه السّلام در جمله‌هاى آخر اين خطبه بيان فرمود « و هل يكون بناء من غير بان ، أو جناية من غير جان » اشارهء لطيفى است به برهان معروف نظم كه از مهم‌ترين استدلالات خداشناسى است .\r\nتوضيح اينكه هرگاه ما وارد ساختمان مجلل چند طبقه‌اى شويم كه داراى اتاقهاى خواب متعدد ، سالنهاى پذيرايى ، آشپزخانه ، حمام و سرويس بهداشتى و آسانسورهايى باشد هنگامى كه به سقفها و ديوارها نگاه مىكنيم آيينه‌كاريهاى زيبا ، گچ‌بريها و نقاشى و رنگ‌آميزى جالبى در هرطرف مىبينيم . وسايل گرمايش و سرمايش ، لوله‌كشيهاى آب و گاز ، سيم‌كشيهاى برق و تلفن همه منظم و مرتب است .\r\nآيا هيچ كس - در هرحد از عقل و شعور باشد - احتمال مىدهد كه تصادفهاى ناشى از حوادث مختلف طبيعى آن را به وجود آورده ؟ يا چند كارگر بىسواد مقدارى مصالح را فراهم ساخته و بدون هيچ آگاهى از معمارى و امور ديگر چنين بناى باشكوهى را به وجود آورده‌اند ؟ به يقين هركس چنين احتمالى دهد يا مزاح مىكند و يا عقل خود را از دست داده است . همهء عقلاى دنيا چنين قضاوت مىكنند كه افراد هوشمندى نقشه‌هاى دقيق آن را قبلا تهيه كرده‌اند سپس گروهى از معمارها و بناهاى ماهر و مهندسان تأسيسات و هنرمندان در تزيينات ساختمان دست به دست هم داده‌اند و چنين اثرى را آفريده‌اند .\r\nاين سخن دربارهء هربنا ، هركارخانه ، هركتاب علمى و . . . نيز صادق است و از آن تعبير به برهان نظم مىشود . مىگويند هميشه نظم دليل بر عقل و شعور پديدآورنده آن است و هرقدر نظم دقيقتر و پيچيده‌تر باشد از عقل و دانش بيشترى حكايت مىكند .\r\nاگر درست دقت كنيم ساختمان يك مورچه كه ممكن است همه‌روزه زيردست و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nپاهاى ما بر اثر بىتوجهى از بين رود از اين بناهاى باشكوه هم مهم‌تر است . ساختمان پاها ، مفصل زانوها ، دستها و شاخكها ، چشم فوق العاده كوچك و بينا ، دستگاه شامه قوى كه از راههاى دور باخبر مىشود ، دهان و روده‌ها و دستگاه هاضمه و سلسله اعصاب و از همه مهم‌تر آن مغز بسيار كوچك و فوق العاده هوشمند ، هركدام به تنهايى از خالق عالم و قادرى كه آن را آفريده است حكايت مىكند .\r\nاضافه بر اين ، اين حشرهء كوچك تغذيه و نمو مىكند و توليد مثل دارد در حالى كه آن ساختمان مجلل ، موجود بىجانى است نه تغذيه‌اى دارد و نه نمو و توليدمثلى .\r\nحال اگر به سراغ ساختمان يك انسان و دستگاه‌هاى فوق العاده پيچيده و حساس قلب و مغز و اعصاب و دهها هزار كيلومتر رگها و مويرگهايى كه تمام ذرات بدن او را هر لحظه آبيارى و تغذيه مىكنند در نظر بگيريم ايمان ما به آن خالق عالم و قادر بيشتر مىشود .\r\nافزون بر اينها مىدانيم در اين جهان صدها هزار نوع گياه و صدها هزار نوع حيوان و پرنده و حشرات و . . . وجود دارد كه هريك داستان شگفت‌انگيزى مخصوص به خود دارند .\r\nقرآن مجيد نام يكايك آنها را آيتى از آيات خدا نهاده و مىگويد :  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ »  « 1 »\r\n اين همه نقش عجب بر در و ديوار وجود * هركه فكرت نكند نقش بود بر ديوار \r\n* * *\r\n\r\n\r\n","description":"","footnote":"\r\n( 1 ) . فصلت ، آيهء 53 .\r\n","page_name":" 174 ","page_number":174},
  {"content":"\r\n\r\n\r\nبخش پنجم\r\nو إن شئت قلت في الجرادة ، إذ خلق لها عينين حمراوين ، و أسرج لها حدقتين قمراوين ، و جعل لها السّمع الخفيّ ، و فتح لها الفم السّويّ ، و جعل لها الحسّ القويّ ، و نابين بهما تقرض ، و منجلين بهما تقبض . يرهبها الزّرّاع في زرعهم ، و لا يستطيعون ذبّها ، و لو أجلبوا بجمعهم ، حتّى ترد الحرث في نزواتها ، و تقضي منه شهواتها . و خلقها كلّه لا يكوّن إصبعا مستدقّة .\r\n\r\nترجمه\r\nو اگر بخواهى دربارهء ملخ سخن بگو كه خداوند براى او دو چشم سرخ رنگ و دو حدقه همچون دو قرص ماه ، آفريده و گوش پنهان و دهان مرتب و متناسب به او بخشيده است .\r\nخداوند براى او حس قوى و دو دندان كه با آنها ( ساقه و شاخهء گياهان و برگهاى درختان را ) مىچيند و دو داس كه با آنها ( ساقه‌ها و برگهاى مورد نظر را ) مىگيرد . كشاورزان براى زراعت خود از آنها مىترسند ولى هرگز قادر بر دفع آنها نيستند حتى اگر همه دست به دست هم دهند . ملخ آنچنان نيرومندانه پيش مىآيد تا با جست‌وخيز خود به كشتزارها وارد شود و آنچه را مىخواهد انجام دهد ( و هرزمان مايل بود - و احتمالا پس از نابودى كشتزار - آنجا را ترك گويد ) اينها همه در حالى است كه تمام پيكر او به اندازهء يك انگشت باريك نيست !\r\n\r\nشرح و تفسير به ساختمان ملخ نگاه كن !\r\nحشرات را مىتوان بر سه گونه تقسيم كرد : گروهى از آنان خدمتگزار انسانها هستند\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمانند زنبوران عسل كه شهد گلها را براى ما جمع‌آورى مىكنند و عموم زنبورها كه گردهاى گلها را جابه‌جا كرده و آنها را بارور مىكنند و ميوه‌هاى درختان را پربركت مىسازند .\r\nبخش ديگرى حشرات بىآزارند كه ( در ظاهر ) نه خدمتى دارند و نه زحمت و دردسرى ، و گروه سومى هستند كه جزء آفات و بلاها محسوب مىشوند ؛ مانند ملخ .\r\nامام در بخش‌هاى گذشتهء اين خطبه شرحى دربارهء شگفتيهاى آفرينش مورچه بيان فرمود كه موجودى است غالبا بىآزار و سخت‌كوش و مىتواند الگويى براى انسانها باشد ؛ ولى در اين بخش از خطبه دربارهء حشره‌اى سخن مىگويد كه از مأموران عذاب الهى است و مىتواند لشكرى فراهم كند و به باغها و زراعتها چنان حمله‌ور شود كه هيچ قدرت و لشكرى نتواند با آن مقابله كند و به اين ترتيب خداوند قدرت‌نمايى خود را در تمام جهات آشكار مىسازد و خوف و رجا را در انسانها تقويت كرده ، مىفرمايد : « و اگر بخواهى دربارهء ملخ گفت‌وگو كن كه خداوند براى او دو چشم سرخ رنگ و دو حدقه همچون دو قرص ماه آفريده و گوش پنهان و دهان مرتب و متناسب به او بخشيده است » ؛ ( و إن شئت قلت في الجرادة « 1 » ، إذ خلق لها عينين حمراوين ، و أسرج لها حدقتين قمراوين « 2 » ، و جعل لها السّمع الخفيّ ، و فتح لها الفم السّويّ « 3 » ) .\r\nدر ادامهء سخن مىافزايد : « خداوند براى او حس قوى و دو دندان كه با آنها ( ساقه و شاخه گياهان و برگهاى درختان را ) مىچيند و دو وسيله همچون دو داس كه با آنها اشياى مورد نظر را مىگيرد » ؛ ( و جعل لها الحسّ القويّ ، و نابين « 4 » بهما تقرض ، و\r\n\r\n\r\n","description":"","footnote":"\r\n( 1 ) . « الجرادة » يعنى ملخ . ريشهء اصلى آن « جرد » بر وزن « فرد » به معناى پوست كندن است كه ظاهرا اين كلمه از آن گرفته شده است .\r\n( 2 ) . « قمراوين » تثنيهء « قمراء » از مادهء « قمر » گرفته شده و قمراء جنبهء وصفى دارد ؛ يعنى نورانى .\r\n( 3 ) . « سوىّ » به معناى موجود كاملى است كه عيبى در آن نباشد .\r\n( 4 ) . « نابين » تثنيهء « ناب » دندان جلو است .\r\n","page_name":" 176 ","page_number":176},
  {"content":"\r\n\r\nمنجلين « 1 » بهما تقبض ) .\r\nبعضى از دانشمندان مىگويند : ملخ موجود عجيبى است كه در هربخشى از اعضاى خود شبيه يكى از حيوانات است و به تعبير ديگر با اين كه ظاهرا حيوان ضعيفى است ده شباهت به ده حيوان نيرومند دارد : صورتش همچون صورت اسب ، چشمانش مانند چشمان فيل ، گردنش همانند گردن گاو ، شاخكهايش همچون شاخهاى گوزن ، سينه‌اش همچون سينهء شير ، شكمش همچون شكم عقرب ، بالهايش همانند بالهاى عقاب ، رانهايش همچون رانهاى شتر ، پاهايش مانند پاهاى شترمرغ و دم او مانند دم مار است و امام عليه السّلام در بيان بالا به هفت ويژگى شگفت‌آور او اشاره فرموده ؛ چشمها ، حدقه‌ها ، گوش پنهان ، دهان مخصوص ، احساس قوى ، دندانهاى نيرومند و دو عضو شبيه دو داس در دو طرف دهان .\r\nدربارهء عجايب خلقت اين حشره در نكته‌ها بحث جالبى خواهد آمد .\r\nسپس امام عليه السّلام به خطرات عظيم اين حشرهء ظاهرا ضعيف پرداخته ، مىافزايد :\r\n« كشاورزان براى زراعت خود از آنها مىترسند ولى هرگز قادر بر دفع آنها نيستند ، حتى اگر همه دست به دست هم دهند . ملخ آنچنان نيرومندانه پيش مىآيد تا با جست‌وخيز خود در كشتزارها وارد شود و آنچه را ميل دارد بخورد ( و هرزمان مايل بود - و احتمالا پس از نابودى كشتزار - آنجا را ترك گويد ) اينها همه در حالى است كه تمام پيكر او به اندازهء يك انگشت باريك نيست » ؛ ( يرهبها الزّرّاع في زرعهم ، و لا يستطيعون ذبّها ، و لو أجلبوا بجمعهم ، حتّى ترد الحرث في نزواتها « 2 » ، و تقضي منه شهواتها . و خلقها كلّه لا يكوّن إصبعا مستدقّة « 3 » ) .\r\nراستى عجيب است هرگاه فرماندهان بزرگ تاريخ لشكر خود را براى مبارزهء با اين\r\n\r\n\r\n","description":"","footnote":"\r\n( 1 ) . « منجلين » تثنيهء « منجل » به معناى داس است و در اينجا كنايه از پاها يا دست‌هاى ملخ است كه قوسى شكل است و با آن برگ‌ها و ساقه‌ها را مىگيرد و با دندانش مىچيند .\r\n( 2 ) . « نزوات » جمع « نزوه » به معناى پرش است .\r\n( 3 ) . « مستدقة » از ريشهء « دقّت » به معناى باريك بودن گرفته شده و « مستدقّه » به معناى باريك است .\r\n","page_name":" 177 ","page_number":177},
  {"content":"\r\n\r\nحشرهء كوچك بسيج كنند قادر بر دفع آن نيستند ؛ دسته‌هاى ملخها همچون قطعات بزرگ ابر در آسمان ظاهر مىشوند و ناگهان بر باغها و زراعتهاى وسيع فرود مىآيند و در مدّت كوتاهى ساقه‌هاى گياهان و شاخه‌ها و برگها را مىخورند و بيابانى خشك يا درختانى عريان از هرگونه برگ و ميوه از خود به يادگار مىگذارند .\r\nحتى امروز كه با هواپيماى سمپاشى و وسايل ديگر به مبارزهء با آنها برمىخيزند تنها در بعضى از موارد ممكن است توفيقى نصيبشان شود ، اگر حملهء ملخها شديد باشد وسايل امروز نيز قادر به مبارزهء با آنها نيست .\r\n* * * \r\nنكته زندگى عجيب ملخها\r\nيكى از حشرات شگفت‌انگيز ملخ است حيوانى كه در حال عادى به صورت بىضرر و غير مزاحم در گوشه و كنار مزارع ، باغها ، درّه‌ها و كوه‌ها زندگى مىكند ؛ ولى هنگامى كه فرمان مرموزى به او داده شود به سرعت تكثيرمثل مىكند و به صورت دسته‌جات عظيم ؛ مانند قطعات ابر در آسمان به پرواز درمىآيد و بر هرزراعت و باغى فرود آيد آن را نابود مىكند .\r\nبه گفتهء دانشمندان ساختمان اين حشره بسيار پيچيده و عجيب است ؛ از جمله اينكه داراى دو زوج چشم مركّب و سه چشم بسيط است ، چشمهاى مركّب او از چهار هزار قسمت تشكيل شده و هريك ساختمان مخصوص به خود را دارد و از مجموع آنها چشم مركب با ديد واحد تشكيل مىشود . اما چشمهاى سه‌گانهء بسيط او در بالاى سرش قرار گرفته سينه‌اش از سه حلقه و شكمش از ده حلقهء شبيه به يكديگر تشكيل شده است .\r\nاو داراى دو زوج بال است ؛ يك زوج بالهاى جلو او كه سخت است و به صورت قابى درآمده و جهت پرواز به كار نمىرود و كارش حفاظت بالهاى ظريف پرواز است كه به\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nهنگام استراحت چند مرتبه چين مىخورد و زير بالهاى سخت جلو محفوظ مىماند .\r\nپاهاى عقب ملخ رشد زيادى كرده و براى جهش و پرش به او كمك مىكند . ملخها در فصل تابستان يا بهار تخم‌ريزى مىكنند ، اين تخمها به وسيلهء نوع ماده از انتهاى دم او بيرون مىآيد و در سوراخهايى از زمين كه بوجود آورده قرار مىگيرد ، نوزادان پس از خروج از تخم بسيار پرخور و حريصند و آنچه را سر راه خود بيابند مىخورند و از اين جهت در مبارزهء با ملخ هميشه بايد محلّ تخم‌ريزى آنها را دانست و وسيلهء نابودى نوزادها را قبل از خروج از تخم فراهم كرد .\r\nملخ انواع و اقسامى دارد ؛ ملخهاى دريايى ، ملخهاى مراكشى ، ملخهاى ايتاليايى كه بيش از انواع ملخها به زراعتها خسارت وارد مىكنند .\r\nاز شگفتيهاى زندگى ملخ اين است كه از هنگامى كه از تخم بيرون مىآيد تا زمانى كه كامل شود و به پرواز درآيد شش بار تغيير شكل مىدهد .\r\nتوده‌هاى ملخ گاهى به قدرى زياد و گسترده مىشوند كه هزاران كيلومتر مربع از آسمان را مىپوشانند . « 1 »\r\n* * *\r\n\r\n\r\n","description":"","footnote":"\r\n( 1 ) . رجوع شود به الزلجىّ الحديث تأليف و ترجمهء محمد كاظم الملكى ، جلد 2 ، صفحهء 329 و فرهنگ معين ، واژهء ملخ .\r\n","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nبخش ششم\r\nفتبارك اللّه الّذي يسجد له  « مَنْ فِي السَّماواتِ وَ الْأَرْضِ طَوْعاً وَ كَرْهاً »  ، و يعفّر له خدّا و وجها ، و يلقي إليه بالطّاعة سلما و ضعفا ، و يعطي له القياد رهبة و خوفا ! فالطّير مسخّرة لأمره ؛ أحصى عدد الرّيش منها و النّفس ، و أرسى قوائمها على النّدى و اليبس ؛ و قدّر أقواتها ، و أحصى أجناسها . فهذا غراب و هذا عقاب . و هذا حمام و هذا نعام ؛ دعا كلّ طائر باسمه ، و كفل له برزقه .\r\nو أنشأ  « السَّحابَ الثِّقالَ »  فأهطل ديمها ، و عدّد قسمها . فبلّ الأرض بعد جفوفها ، و أخرج نبتها بعد جدوبها .\r\n\r\nترجمه\r\nبزرگ و جاويدان است خداوندى كه همهء آنها كه در آسمانها و زمين‌اند از روى اختيار يا اجبار در برابرش سجده مىكنند و صورت و جبين را براى او بر خاك مىسايند و طوق عبادت او را در سلامت و ضعف به گردن مىنهند و زمام اختيار خويش را از روى ترس و بيم به او مىسپارند . پرندگان مسخّر فرمان اويند ، خداوند شمارهء پرها و نفسهاى آنها را احصا كرده ، پاهاى ( بعضى از ) آنها را براى حركت درون آب و ( گروهى ديگر را براى ) خشكى محكم ساخته . و براى هركدام غذاى مناسب و خاصّى مقدّر فرموده و اصناف آنها را شماره نموده ( و هريك را به شكل خاصّى آفريده است ) اين كلاغ است و آن عقاب ، و اين كبوتر است و آن شترمرغ . هريك را به نامى فراخوانده و روزىاش را بر عهده گرفته است . ابرهاى سنگين ( و پرآب ) ايجاد كرد و بارانهاى پرپشت و پىدرپى از آن فرو\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nفرستاد . سهم هرمكانى را ( از باران ) مشخص ساخت و با آن زمينهاى خشك را آبيارى نمود و گياهان را بعد از خشكسالى روياند .\r\n\r\nشرح و تفسير راستى او بزرگ است !\r\nامام عليه السّلام در پايان اين خطبه در واقع يك جمع‌بندى كلى بيان مىكند و همهء موجودات زمين و آسمان و انواع پرندگان و ابر و باد را سر بر فرمان او مىشمرد و مىفرمايد : « بزرگ و جاويدان است خداوندى كه همهء كسانى كه در آسمانها و زمين‌اند از روى اختيار يا اجبار در برابرش سجده مىكنند و صورت و جبين را براى او بر خاك مىسايند و طوق عبادت او را در سلامت و ضعف به گردن مىنهند و زمام اختيار خويش را از روى ترس و بيم به او مىسپارند » ؛ ( فتبارك « 1 » اللّه الّذي يسجد له  « مَنْ فِي السَّماواتِ وَ الْأَرْضِ طَوْعاً وَ كَرْهاً »  « 2 » ، و يعفّر « 3 » له خدّا « 4 » و وجها ، و يلقي إليه بالطّاعة سلما و ضعفا ، و يعطي له القياد رهبة و خوفا ! ) .\r\nسجود در اينجا ممكن است اشاره به خضوع ارادى در برابر ذات پاك پروردگار باشد ، چون فاعل آن ، صاحبان عقل‌اند كه از كلمهء « من » فهميده مىشود . اين احتمال نيز داده\r\n\r\n\r\n","description":"","footnote":"\r\n( 1 ) . « تبارك » از ريشهء « بركت » در اصل از « برك » بر وزن « برگ » به معناى سينهء شتر گرفته شده و از آنجا كه شتران به هنگام ثابت ماندن در جايى سينهء خود را به زمين مىچسبانند اين ماده به معناى ثبوت و دوام و استقرار چيزى به كار مىرود و به آبگير از آن جهت « بركه » مىگويند كه آب مدتى در آن ثابت مىماند و مبارك به چيزى مىگويند كه خير آن باقى و ثابت باشد ، بنابراين « تبارك » هنگامى كه در مورد خداوند به كار مىرود به معناى پربركت و جاويد است .\r\n( 2 ) . رعد ، آيهء 15 .\r\n( 3 ) . « يعفّر » از ريشهء « عفر » و « عفر » بر وزن « فقر » و سفر به معناى خاك گرفته شده است ، بنابراين تعفير به معناى خاك ماليدن است .\r\n( 4 ) . « خدّ » در اصل به معناى شكاف است . سپس به فرورفتگى بين گونه‌ها و بينى و به خود گونه و دو طرف صورت اطلاق شده و در اينجا به معناى دو طرف صورت است .\r\n","page_name":" 182 ","page_number":182},
  {"content":"\r\n\r\nشده كه منظور هم سجدهء ارادى تشريعى باشد و هم تكوينى ، بنابراين كه واژهء « من » در اينجا شامل صاحبان عقل و غير آنها هردو باشد ( و به اصطلاح جنبهء تغليب داشته باشد ) .\r\nتعبير « طوعا و كرها » مىتواند اشاره به همين معنا باشد ، زيرا آنها سجود تشريعى دارند از روى اراده است و آنها كه سجده تكوينى مىكنند از روى اراده نيست و مىتواند اشاره به اين باشد كه گروهى در حال اختيار در پيشگاه او سر به سجده مىنهند و گروهى به هنگام گرفتاريها و مشكلات ، آن‌گونه كه در قرآن مجيد آمده است : «  « فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ »  هنگامى كه مشركان بر كشتى سوار مىشوند ( در برابر طوفانها و امواج كوه‌پيكر دريا قرار مىگيرند ) خدا را با اخلاص و خالى از هرگونه آلودگى به شرك مىخوانند ولى هنگامى كه خدا آنان را به خشكى مىرساند و نجات مىدهد باز مشرك مىشوند » . « 1 »\r\nجملهء « يعفّر له . . . » اگر به معناى حقيقى آن تفسير شود ، اشاره به سجده معمولى است كه انسان پيشانى بر خاك مىنهد و اگر به معناى مجازى تفسير شود هرگونه خضوع تشريعى و تكوينى را شامل مىگردد .\r\nهمچنين جملهء « يلقي إليه بالطّاعة . . . » نيز ناظر به همين معناست كه گروهى از عقلا از روى ميل و اختيار و احساس ضعف و ناتوانى سر بر فرمان او مىنهند و اما موجودات غير عاقل بىاختيار تسليم قوانين آفرينش‌اند .\r\nجملهء « يعطي له القياد . . » اشاره به مرحله‌اى فراتر از مرحلهء اطاعت است ، زيرا در اطاعت انسان فرمان مولا را مىشنود و به‌پا مىخيزد و آن را انجام مىدهد ؛ ولى در « قياد » خود را تسليم او مىكند و مولا او را مىبرد « هرجا كه خاطرخواه اوست » .\r\nبعضى از لغويان در ميان « رهبت » و « خوف » اين فرق را گذاشته‌اند كه « خوف » به معناى مطلق ترس است و « رهبت » ترسى است كه با اضطراب و خويشتن‌دارى همراه باشد .\r\nسپس امام عليه السّلام بار ديگر به بخشى از مخلوقات شگفت‌انگيز خدا ؛ يعنى پرندگان\r\n\r\n\r\n","description":"","footnote":"\r\n( 1 ) . عنكبوت ، آيهء 65 .\r\n","page_name":" 183 ","page_number":183},
  {"content":"\r\n\r\nمىپردازد كه به راستى از عجايب خلقت‌اند . نه تنها از اين جهت كه بر خلاف جاذبهء زمين به آسمان پرواز مىكنند و با سرعت عجيب و فوق العاده‌اى به هرسو مىروند ، بلكه ساختمان آنها از جهات مختلف - كه در پايان اين بحث به بخشى از آن اشاره مىشود - جنبهء استثنايى دارد . حضرت مىفرمايد : « پرندگان مسخّر فرمان اويند » ؛ ( فالطّير مسخّرة لأمره ) .\r\nاين جمله برگرفته از آيهء شريفهء «  « أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلَّا اللَّهُ إِنَّ فِي ذلِكَ لَآياتٍ لِقَوْمٍ يُؤْمِنُونَ »  آيا پرندگانى را كه بر فراز آسمانها نگه داشته شده‌اند نديدند ؟ هيچ كس جز خدا آنها را نگاه نمىدارد ، در اين امر نشانه‌هايى ( از عظمت و قدرت خدا ) وجود دارد براى كسانى كه ايمان مىآورند ( و آمادهء پذيرش حقّند ) » . « 1 »\r\nآن‌گاه به شرح بيشترى دربارهء پرندگان پرداخته و به چند نكتهء مهم اشاره مىكند و مىفرمايد : « خداوند شمارهء پرها و نفسهاى آنها را احصا كرده ، پاهاى بعضى را براى حركت درون آب ، محكم ساخته و پاى گروهى را براى خشكى و براى هركدام غذاى مناسب و خاصّى مقدّر فرموده و اصناف آنها را شماره نموده ( و هريك را به شكل خاصّى آفريده است ) اين كلاغ است و آن عقاب ، و اين كبوتر است و آن شترمرغ . هريك را به نامى فرا خوانده و روزىاش را بر عهده گرفته است » ؛ ( أحصى عدد الرّيش « 2 » منها و النّفس ، و أرسى « 3 » قوائمها على النّدى « 4 » و اليبس ؛ و قدّر أقواتها ، و أحصى أجناسها . فهذا غراب و هذا عقاب . و هذا حمام و هذا نعام ؛ دعا كلّ طائر باسمه ، و كفل له برزقه ) .\r\n\r\n\r\n","description":"","footnote":"\r\n( 1 ) . نحل ، آيهء 79 .\r\n( 2 ) . « ريش » به معناى پرهاى پرندگان است و چون پرهاى آنها غالبا زينتى است به لباس‌هاى زينتى نيز « ريش » اطلاق مىشود .\r\n( 3 ) . « ارسى » از مادهء « رسو » بر وزن « رسم » به معناى ثابت و پابرجا بودن گرفته شده و ارسى به معناى پابرجا ساختن است .\r\n( 4 ) . « ندى » و « نداوت » به معناى رطوبت است .\r\n","page_name":" 184 ","page_number":184},
  {"content":"\r\n\r\nامام عليه السّلام در اين عبارات به نكات زيبايى اشاره مىكند . پرهاى پرندگان از شگفت‌انگيزترين بخشهاى آنهاست ؛ هركدام شبيه نهال زيبايى است كه ريشه‌اش در گوشت بدن او به‌طور سطحى فرورفته و شاخ و برگها به صورت منظم از آن روييده و با چينش مخصوص در اطراف سر ، گلو ، بالها و سينه‌ها روى هم قرار گرفته است و هريك از آنها كه بيفتد نهال ديگرى به جاى آن مىرويد . لطافت آن عجيب و رنگ‌آميزى آن عجيب‌تر است .\r\nسپس به پاهاى آنها اشاره مىكند كه بعضى براى خشكى ساخته شده ، كوتاه و محكم و بعضى براى استفاده در كنار درياها و نهرها ، بلند و كشيده كه با گردن بلندى همراه است و به حيوان اجازه مىدهد غذاى خود را از درون آب بگيرد .\r\nآن‌گاه به مواد غذايى آنها اشاره مىكند كه براى هريك سهمى از دانه‌هاى غذايى و غير آن قائل شده است و جالب اينكه هيچ‌يك از پرندگان دندانى براى خرد كردن اين دانه‌ها ندارند . در عوض معده‌اى به آنها داده ( كه در عربى به آن « قانصه » مىگويند ) بسيار پرحرارت و داغ كه با ترشحات مناسب دانه‌ها را نرم و قابل جذب مىكند و چون به جهت وجود دشمنان مختلف ، وقت زيادى براى برچيدن دانه ندارد ، خداوند عضو ديگرى به آنها داده به نام چينه‌دان ( كه در عربى به آن « حوصله » مىگويند ) و مانند كيسه‌اى است براى جمع‌آورى سريع دانه‌ها تا به هنگام فرصت به‌طور تدريجى به سنگدان منتقل كند و آن را هضم و جذب نمايد .\r\nآن‌گاه به انواع گوناگون و كاملا متفاوت پرندگان اشاره مىكند كه هريك ساختمانى مخصوص خود و برنامه‌هاى ويژه‌اى در زندگى دارند ؛ از كلاغها گرفته تا عقابها و از كبوترها تا شترمرغها و عجايب آفرينش در آنها به قدرى زياد است كه انسان را مبهوت مىكند .\r\nبزرگ است خداوندى كه اين همه موجودات را به صورتهاى مختلف آفريده است .\r\nشايد جملهء « دعا كلّ طائر باسمه » اشاره به همين موضوع باشد كه هريك از پرندگان\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nرا با ويژگىهايى كه اراده كرده آفريده است و در واقع اين دعوت تكوينى است با مجموعه ويژگىهايى كه از آن تعبير به اسم شده و شبيه تعبيرى است كه قرآن مجيد در مورد آفرينش همهء موجودات دارد : «  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  فرمان او چنين است كه هرگاه چيزى را اراده كند تنها به آن مىگويد موجود باش آن نيز بى درنگ موجود مىشود » . « 1 »\r\nامام عليه السّلام پايان خطبه را به آفرينش ابرهايى اختصاص مىدهد كه آب ، سرچشمهء اصلى حيات همه موجودات ، از آن فرومىريزد ، مىفرمايد : « ابرهاى سنگين ( و پرآب ) ايجاد كرد و بارانهاى پرپشت و پىدرپى از آن فروفرستاد . سهم هرمكانى را مشخص ساخت و با آن زمينهاى خشك را آبيارى نمود و گياهان را بعد از خشكسالى رويانيد » ؛ ( و أنشأ  « السَّحابَ الثِّقالَ »  « 2 » فأهطل « 3 » ديمها « 4 » ، و عدّد قسمها . فبلّ الأرض بعد جفوفها و أخرج نبتها بعد جدوبها « 5 » ) .\r\nمىدانيم ابرها اقسام مختلفى دارند نوعى ابرهاى پوششى هستند كه تقريبا هيچ آبى ندارند و ابرهايى كه آب مختصرى با خود حمل مىكنند . قسم سوم ابرهاى فشرده پرآبى است كه رطوبت زيادى با خود دارند و گويى درياهايى معلق بر فراز آسمان‌اند و معمولا در طبقات پايين جوّ قرار مىگيرند و قرآن از آنها به « سحاب ثقال » تعبير كرده است ، مىفرمايد : «  « وَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ حَتَّى إِذا أَقَلَّتْ سَحاباً ثِقالًا سُقْناهُ لِبَلَدٍ مَيِّتٍ فَأَنْزَلْنا بِهِ الْماءَ فَأَخْرَجْنا بِهِ مِنْ كُلِّ الثَّمَراتِ »  او كسى است كه بادها را بشارت‌دهنده در پيشاپيش ( باران ) رحمتش مىفرستد تا ابرهاى سنگين بار را\r\n\r\n\r\n","description":"","footnote":"\r\n( 1 ) . يس ، آيهء 82 .\r\n( 2 ) . رعد ، آيهء 12 .\r\n( 3 ) . « اهطل » از ريشهء « هطل » بر وزن « حتم » به معناى پىدرپى باريدن است .\r\n( 4 ) . « ديم » جمع « ديمه » بر وزن « بيمه » به معناى باران پردوام و خالى از رعد و برق است .\r\n( 5 ) . « جدوب » و « جدب » بر وزن « جمع » به معناى خشكى ناشى از عدم نزول باران است .\r\n","page_name":" 186 ","page_number":186},
  {"content":"\r\n\r\n( بر دوش ) كشند ( سپس ) ما آنها را به سوى زمينهاى مرده مىفرستيم و به وسيلهء آنها آب ( حيات‌بخش ) را نازل مىكنيم و با آن از هرگونه ميوه‌اى ( از خاك تيره ) بيرون مىآوريم » . « 1 »\r\n* * * \r\nنكته درسهايى بزرگ در جمله‌هاى كوتاه\r\nاين خطبه درسهاى مهمى به ما مىآموزد ؛ از جمله اينكه اسرار عظمت خداوند را حتى در كوچكترين موجودات اين جهان جستجو كنيم چه بسا موجودات كوچك و در ظاهر بىاهميّتى همچون مورچه و ملخ را بيابيم كه داراى شگفت‌انگيزترين اسرار خلقت باشند . به همه چيز ، به عنوان اينكه نخستين بار است آن را مىبينيم نگاه كنيم ، تا به عجايبش پى ببريم و از اين مخلوقات به خالق دانا و توانايش برسيم .\r\nقابل توجه اينكه پيشينيان دربارهء اسرار آفرينش موجودات مخصوصا حيوانات امورى گفته‌اند كه خالى از اسطوره و افسانه نيست ، در حالى كه آنچه امام در اين خطبه و خطبه‌هاى ديگر نهج البلاغه از اسرار آفرينش بيان مىكند خالى از هرگونه اغراق و مطلب خرافى و نادرست است .\r\n* * *\r\n\r\n\r\n","description":"","footnote":"\r\n( 1 ) . اعراف ، آيهء 57 .\r\n","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nخطبهء 186 « 1 » و من خطبة له عليه السّلام في التوحيد و تجمع هذه الخطبة من أصول العلم ما لا تجمعه خطبة\r\nاز خطبه‌هاى امام عليه السّلام است كه دربارهء توحيد ايراد فرموده و آن قدر اصول علمى در آن گرد آمده كه در هيچ خطبه‌اى وجود ندارد .\r\n\r\nخطبه در يك نگاه\r\nامام عليه السّلام در اين خطبه دربارهء صفات خداداد سخن سرداده و بيش از هفتاد وصف از\r\n\r\n\r\n","description":"","footnote":"\r\n( 1 ) . سند خطبه :\r\nنويسندهء كتاب مصادر نهج البلاغه نخستين سخنى كه در اينجا مىگويد از امالى سيد مرتضى رحمهم اللّه كه فرموده : « شرح اصول توحيد و عدل از سخنان و خطبه‌هاى امام امير المؤمنين عليه السّلام گرفته شده و علماى كلام هرچه در اين‌باره گفته‌اند همهء آنها شرح اين سخنان است » . سپس مىافزايد : « اين خطبه را طبرسى در احتجاج با تفاوتهايى نقل كرده كه نشان مىدهد از غير نهج البلاغه گرفته است و مرحوم كلينى قبل از سيد رضى بخشهايى از آن را در جلد اوّل اصول كافى آورده است » . ( مصادر نهج البلاغه ، جلد 2 ، صفحهء 477 ) و از سوى ديگر محتواى خطبه آن قدر عالى و بلند است كه امكان ندارد از غير فكر امام معصوم و حجّت خدا برخيزد و مىدانيم يكى از دلايل صحت استناد روايات به معصومين ، علوّ مضمون آنهاست .\r\n","page_name":" 189 ","page_number":189},
  {"content":"\r\n\r\nاوصاف الهى را در آن بيان كرده است كه در هيچ خطبهء ديگرى گستردگى ذكر صفات جلال و جمال ، در اين حدّ ديده نمىشود .\r\nدر واقع امام عليه السّلام در اين خطبه قدرت بيان انديشهء الهى خود را در شرح پيچيده‌ترين مسائل اعتقادى نشان داده و همهء دقايق صفات ثبوتى و سلبى و اضافى حق تعالى را با نظم خاصّى برشمرده است و سزاوار است كه آن را به منزلهء سورهء توحيد - كه در روايات به عنوان يك سوم قرآن شمرده شده است - در نهج البلاغه بدانيم .\r\nاين خطبه در واقع يك بخش است و آن شرح اسما و صفات خداست ؛ ولى آن را با كمى مسامحه مىتوان به سه بخش تقسيم كرد : بخشى دربارهء صفات ثبوتى خداوند سخن مىگويد و بخشى ديگر دربارهء صفات سلبى و بخشى هم به قدرت پروردگار در مسألهء معاد و بازگشت انسانها به زندگى مجدّد اشاره دارد .\r\nدر مجموع ، هركس اين خطبه را با دقّت بررسى كند مىداند كه هرگز فيلسوفان الهى جهان در گذشته و حال خدا را اين‌گونه دقيق و روشن ، زيبا و جالب معرفى نكرده‌اند و حتى اگر مطالعه‌كننده مسلمان هم نباشد بر گويندهء اين سخنان هزاران آفرين مىگويد .\r\n* * *\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nبخش اوّل\r\nما وحّده من كيّفه ، و لا حقيقته أصاب من مثّله ، و لا إيّاه عنى من شبّهه ، و لا صمده من أشار إليه و توهّمه . كلّ معروف بنفسه مصنوع ، و كلّ قائم في سواه معلول . فاعل لا باضطراب آلة ، مقدّر لا بجول فكرة ، غنيّ لا باستفادة .\r\nلا تصحبه الأوقات ، و لا ترفده الأدوات ؛ سبق الأوقات كونه ، و العدم وجوده ، و الإبتداء أزله . بتشعيره المشاعر عرف أن لا مشعر له ، و بمضادّته بين الأمور عرف أن لا ضدّ له ، و بمقارنته بين الأشياء عرف أن لا قرين له . ضادّ النّور بالظّلمة ، و الوضوح بالبهمة ، و الجمود بالبلل ، و الحرور بالصّرد . مؤلّف بين متعادياتها ، مقارن بين متبايناتها ، مقرّب بين متباعداتها ، مفرّق بين متدانياتها .\r\n\r\nترجمه\r\nكسى كه براى خدا كيفيّتى قائل گردد او را يگانه ندانسته و آن كس كه براى او مانند قرار داده به حقيقتش پىنبرده و هركس او را به چيزى تشبيه كند به مقصد نرسيده و آن كس كه به او اشاره كند يا در وهم و انديشه آورد ، او را منزّه ( از صفات مخلوقات ) ندانسته است . ( كنه ذاتش هرگز شناخته نمىشود ، زيرا ) آنچه كنه ذاتش شناخته شده مصنوع و مخلوق است و آنچه بقايش به ديگرى وابسته است معلول علّتى است . او فاعلى است كه نيازمند به حركت دادن ابزار و آلات نيست و مدبّرى است كه احتياج به جولان فكر و انديشه ندارد ، بىنياز است امّا نه به اين معنا كه ( قبلا از شخص يا چيزى ) بهره گرفته باشد . نه زمانها با او قرين است و نه ابزار و وسايل از او حمايت مىكند ( بلكه ) وجودش بر\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nزمان پيشى گرفته و بر عدم ، سبقت جسته و ازليّتش بر آغاز مقدّم بوده است . با آفرينش حواس ( براى مخلوقات ) معلوم شد كه او از داشتن حواس پيراسته است و با آفرينش اشياى متضاد معلوم شد كه ضدى براى او نيست و با قرين ساختن موجودات به يكديگر روشن شد كه قرين و همتايى ندارد ، نور را ضد ظلمت ، و رنگهاى روشن را ضد رنگهاى تيره و تار ، و خشكى را ضد رطوبت و گرمى را ضد سردى قرار داده .\r\nاضداد را باهم تركيب نمود و متباينات را قرين هم ساخت ، امورى را كه از هم دور بودند به يكديگر نزديك كرد و آنها را كه به يكديگر نزديك بودند از هم جدا ساخت .\r\n\r\nشرح و تفسير نكات دقيقى دربارهء صفات خدا\r\nاين خطبهء شريفه همان‌گونه كه در بالا آمد مشتمل بر مطالب نفيس و مباحث پرارزشى از علم الهى است كه در نهايت فصاحت و بلاغت و حسن اسلوب و انسجام عبارات و زيبايى بيان شده است . در آغاز اين خطبه امام عليه السّلام به بخشى از صفات سلبيهء خداوند اشاره مىكند و مىفرمايد : « كسى كه براى خدا كيفيّتى قائل گردد او را يگانه ندانسته و آن كس كه براى او مانند قرار داده به حقيقتش پى نبرده و هركس او را به چيزى تشبيه كند به مقصد نرسيده و آن كس كه به او اشاره كند ، يا در وهم و انديشه آورد او را منزّه ( از صفات مخلوقات ) ندانسته است » ؛ ( ما وحّده من كيّفه ، و لا حقيقته أصاب من مثّله ، و لا إيّاه عنى من شبّهه ، و لا صمده « 1 » من أشار إليه و توهّمه ) .\r\nامام عليه السّلام در بيان نخستين وصف از اوصاف سلبيّهء پروردگار به مسئلهء نفى كيفيّت از خداوند اشاره مىكند كه همان حالتى است كه عارض به جسم مادى يا موجود روحانى مىشود و چون در معرض حدوث عوارض بودن دليل بر مخلوق بودن است ذات پاكى كه\r\n\r\n\r\n","description":"","footnote":"\r\n( 1 ) . « صمد » از ريشهء « صمد » گاه به معناى بزرگى و گاه به معناى صلابت و استحكام و گاه به معناى پاك و منزه بودن آمده است و در اينجا به همين معناى اخير است .\r\n","page_name":" 192 ","page_number":192},
  {"content":"\r\n\r\nازلى و ابدى است در معرض كيفيّتى قرار نمىگيرد .\r\nدر بيان دومين وصف ، هرگونه مثل و مانند و همتا را از او نفى مىكند ، زيرا اگر مثلى داشته باشد هرگاه مثليّت در همهء جهات باشد ، عين او مىشود و اگر در بعضى از جهات باشد لازمهء آن تركيب است ( تركيب از ما به الاشتراك و مابه الامتياز ) و تركيب با واجب الوجود بودن نمىسازد ، زيرا هرمركّبى نيازمند به اجزاى خود است و نياز در واجب الوجود مفهومى ندارد و به تعبير ديگر اجزاى در مرتبهء قبل از « كلّ » قرار دارند ، بنابراين اگر واجب الوجودى هست بايد همان اجزاى باشد ؛ نه « كلّ » كه مولود آن اجزاست و از طرفى لازمهء اجزا ، تعدّد است و در واجب الوجود تعدّد امكان ندارد ، زيرا واجب الوجود از هرنظر نامتناهى است و دو « نامتناهى از هرنظر » محال است .\r\nدر سومين وصف نفى شبيه از ذات مقدّس او مىكند ، زيرا ذات نامتناهى از جميع جهات ، شبيه و مانند ندارد . ( تفاوت مثل و شبيه از اين جهت است كه مثل در همهء جهات يا اكثر صفات ملاحظه مىشود و شبيه ممكن است در پاره‌اى از جهات باشد ) .\r\nدر چهارمين و پنجمين وصف مىفرمايد : آن كس كه به خدا اشاره كند يا او را در وهم خويش بگنجاند خدا را نشناخته ، زيرا اشارهء حسى دليل بر جسمانيت و دارا بودن جهت و مكان است كه خداوند از همهء اينها منزّه است و در وهم گنجانيدن به معناى محدود ساختن ذات پاك نامحدود اوست و به همين دليل مىگوييم : هيچ كس كنه ذات خدا را درك نمىكند و علم ما به او همانند علم اجمالى است ، مثلا مىگوييم : خداوند همان آفريدگار و خالق اين جهان است .\r\nدر ادامهء اين سخن به دو وصف ديگر اشاره كرده ، مىفرمايد : « ( كنه ذاتش هرگز شناخته نمىشود ، زيرا ) آنچه كنه ذاتش شناخته شده مصنوع و مخلوق است و آنچه بقايش به ديگرى وابسته است معلول علّتى است » ؛ ( كلّ معروف بنفسه مصنوع ، و كلّ قائم في سواه معلول ) .\r\nبارها گفته‌ايم خداوند وجودى است از هرنظر غير متناهى و هرگز در فكر محدود ما\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nنمىگنجد و به همين دليل برتر از خيال و قياس و گمان و وهم است و اگر سؤال شود پس چگونه ما خدا را مىشناسيم ؟ مىگوييم : عمدتا از دو راه : يكى از طريق اشاره به آثار و افعال او كه جهان هستى را پر كرده و بر هرچه نظر كنيم سيماى او را در ماوراى آن اجمالا مىبينيم و ديگر از طريق تحليل حقيقت وجود كه به واجب الوجود اجمالا منتهى مىشود و در اصطلاح « برهان صديقين » نام دارد و در احاديث و دعاها به عنوان « يا من دلّ على ذاته بذاته » به آن اشاره شده است كه آن هم يك علم اجمالى است ؛ نه علم به كنه و حقيقت ذات او كه از دسترس همهء افكار حتّى افكار انبيا و اوليا بيرون است .\r\nاين نكته نيز روشن است كه هرچيزى قائم به ديگرى باشد خواه به صورت عرض بر آن عارض باشد و خواه به صورت وجود جوهرى وابسته ، به هرحال معلول ديگرى است و خداوندى كه واجب الوجود است معلول نيست ؛ بلكه قيّوم است ؛ يعنى قائم به ذات خويش است و قيام ديگران به اوست .\r\nسپس به افعال و تدبيرات و غناى او اشاره كرده ، مىفرمايد : « او فاعلى است كه نيازمند به حركت دادن ابزار و آلات نيست و تدبيركننده‌اى است كه احتياج به جولان فكر و انديشه ندارد و غنى و بىنياز است امّا نه به اين معنا كه ( قبلا از شخص يا چيزى ) بهره گرفته باشد » ؛ ( فاعل لا باضطراب آلة ، مقدّر لا بجول « 1 » فكرة ، غنيّ لا باستفادة ) .\r\nزيرا كسى كه براى انجام كارش متوسل به ابزار و آلاتى مىشود و به سبب آن است كه قدرتش محدود است لذا از آن ابزار كمك مىگيرد و كسى كه در تدبيراتش نياز به تفكّر و مطالعه دارد به سبب محدود بودن علم اوست كه به ناچار با انديشه و مطالعه بر آن مىافزايد ؛ ولى كسى كه علم و قدرتش نامحدود است از همهء اينها بىنياز است و نيز همهء اغنيا غير از او از طريق تحصيل مال و مقام و امثال آن از بيرون وجود خود غنى مىشوند در حالى كه خداوند غنىّ بالذات است .\r\n\r\n\r\n","description":"","footnote":"\r\n( 1 ) . « جول » و « جولان » به معناى گردش كردن به هرسو است و جولان فكر به معناى انديشيدن و فكر كردن است .\r\n","page_name":" 194 ","page_number":194},
  {"content":"\r\n\r\nقرآن مجيد مىگويد : «  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ »  اى مردم شما همگى نيازمند خداوند هستيد و تنها خداوند است كه بىنياز و شايستهء ستايش است » . « 1 »\r\nدر ادامهء بيان اين اوصاف مىفرمايد : « نه زمانها با او قرين است و نه ابزار و وسايل از او حمايت مىكند ( بلكه ) وجودش بر زمان پيشى گرفته ، و بر عدم سبقت جسته و ازليّتش بر آغاز مقدّم بوده است » ؛ ( لا تصحبه الأوقات ، و لا ترفده « 2 » الأدوات ؛ سبق الأوقات كونه ، و العدم وجوده ، و الإبتداء أزله ) .\r\nجملهء « لا تصحبه الأوقات . . . » اشاره به اين است كه زمان ، امرى حادث است و خداوندى كه ذاتش ازلى و ابدى است قرين با حوادث نبوده و نخواهد بود و آلات و ابزار و ادوات ، معين و ياور و حامى او نبوده است .\r\nتفاوت اين جمله با جملهء « فاعل لا باضطراب آلة » ممكن است از اين نظر باشد كه در جملهء سابق سخن از افعال خدا بود كه نياز به آلات و ابزارى ندارد و اين جمله اشاره به اين است كه در بقايش كمك از ابزار و ادواتى نمىگيرد .\r\nو جمله‌هاى سه‌گانه « سبق الأوقات كونه . . . » در واقع ، شرحى است براى جملهء « لا تصحبه الأوقات » چون هنگامى كه پذيرفتيم هستى او برتر از زمان و مكان است نتيجه مىگيريم كه وجود او بر زمان پيشى گرفته و هستى او بر عدم سبقت جسته و ازليت او بر هرآغازى مقدم بوده است .\r\nدر اينجا سؤالى مطرح است و آن اينكه امام مىفرمايد : وجود خداوند بر عدم سبقت گرفت در حالى كه « عدم » چيزى نيست كه وجود خداوند بر آن سبقت گيرد .\r\nدر پاسخ اين سؤال مىتوان گفت كه مقصود از عدم ، عدم مخلوقات است ؛ يعنى آن هنگام كه هيچ‌يك از اين كائنات موجود نشده بود خداوند وجود داشت .\r\n\r\n\r\n","description":"","footnote":"\r\n( 1 ) . فاطر ، آيهء 15 .\r\n( 2 ) . « ترفده » از ريشهء « رفد » بر وزن « رفت » به معناى كمك كردن آمده است .\r\n","page_name":" 195 ","page_number":195},
  {"content":"\r\n\r\nگاه گفته مىشود : اين جمله كنايه از واجب الوجود بودن خداوند است ، زيرا ذاتى كه واجب الوجود است هميشه بوده است و خواهد بود و بر عدم غلبه دارد و هرگز « عدم » بر ذات پاك او عارض نمىشود .\r\nجملهء « و الإبتداء أزله » ( ازليّت خداوند بر ابتدا پيشى گرفت ) اشاره به اين است كه ذات ازلى و ابدى او برتر از اين است كه آغاز و ابتدايى داشته باشد .\r\nسپس امام عليه السّلام به بيان اوصاف ديگرى مىپردازد كه هريك از ديگرى مهم‌تر است ، مىفرمايد : « به سبب آفرينش حواس ( براى مخلوقات ) معلوم شد كه او از داشتن حواس پيراسته است » ؛ ( بتشعيره « 1 » المشاعر عرف أن لا مشعر له ) ، زيرا وجود حواس از لوازم مخلوقات امكانيه است و واجب الوجود از آن منزه است . افزون بر اين ، حواس از عوارض موجودات است و عرض و معروض دو چيز مختلفند حال آنكه مىدانيم تركيب در ذات خداوند راه ندارد .\r\nبه تعبير ديگر خداوند با آفرينش حواس به بندگانش نشان داد كه احساس و حواس امورى عارضى هستند و جداى از ذات اشيا . بندگان نيز از اينجا فهميدند كه او داراى حواس نيست ، چون ذاتش محل عوارض نيست .\r\nدر ادامه مىافزايد : « با آفرينش اشياى متضاد معلوم شد كه ضدى براى او نيست و با قرين ساختن موجودات به يكديگر روشن شد كه قرين و همتايى ندارد » ؛ ( و بمضادّته بين الأمور عرف أن لا ضدّ له ، و بمقارنته بين الأشياء عرف أن لا قرين له ) .\r\nتفسير اين سخن ، آن است كه دو موجود متضاد ، به يقين هردو محدود و داراى دو حالت مختلفند ، در حالى كه ذات خداوندى نه محدوديت دارد و نه چيزى بر او عارض مىشود ؛ همچنين دو موجود قرين يكديگر هردو محدودند و داراى عوار مشابه ، در حالى كه ذات پاك او از هرنظر نامحدود و عارى از عوارض است .\r\n\r\n\r\n","description":"","footnote":"\r\n( 1 ) . « تشعير » از « شعور » به معناى آگاهى يافتن و دانستن و در كارى ، دقيق و باريك شدن است ؛ ولى در اينجا ؛ يعنى دانستن چيزى از طريق حواس .\r\n","page_name":" 196 ","page_number":196},
  {"content":"\r\n\r\nامام عليه السّلام به دنبال اين سخن انگشت بر چند مصداق از امور متضاد گذارده ، مىفرمايد :\r\n« نور را ضد ظلمت ، و رنگهاى روشن را ضد رنگهاى تيره و تار ، و خشكى را ضد رطوبت و گرمى را ضد سردى قرار داد » ؛ ( ضادّ النّور بالظّلمة ، و الوضوح بالبهمة « 1 » ، و الجمود بالبلل ، و الحرور بالصّرد « 2 » ) .\r\nبديهى است اين تضادّ فلسفه‌اى دارد و آن ايجاد تعادل و از ميان بردن آثار سوء هر يك با ديگرى است . اگر آفتاب ، پيوسته در قسمتى از كرهء زمين بتابد و بخش ديگرى پيوسته در ظلمت فرورود حيات و زندگى ، به زودى برچيده خواهد شد ؛ آنچه در معرض تابش آفتاب است از شدّت حرارت مىسوزد و نابود مىشود و آنچه در ظلمت فرورفته منجمد مىگردد و از ميان مىرود : «  « قُلْ أَ رَأَيْتُمْ إِنْ جَعَلَ اللَّهُ عَلَيْكُمُ اللَّيْلَ سَرْمَداً إِلى يَوْمِ الْقِيامَةِ مَنْ إِلهٌ غَيْرُ اللَّهِ يَأْتِيكُمْ بِضِياءٍ أَ فَلا تَسْمَعُونَ »  « 3 » ؛ بگو به من خبر دهيد اگر خداوند شب را تا قيامت بر شما جاودان سازد آيا معبودى جز خدا مىتواند روشنايى براى شما بياورد ؟ آيا نمىشنويد ؟ » : «  « قُلْ أَ رَأَيْتُمْ إِنْ جَعَلَ اللَّهُ عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِلهٌ غَيْرُ اللَّهِ يَأْتِيكُمْ بِلَيْلٍ تَسْكُنُونَ فِيهِ أَ فَلا تُبْصِرُونَ »  « 4 » ؛ بگو به من خبر دهيد اگر خداوند روز را تا قيامت بر شما جاودان كند كدام معبود غير از خداست كه شبى براى شما بياورد تا در آن آرامش يابيد ؟ آيا نمىبينيد ؟ » : «  « وَ مِنْ رَحْمَتِهِ جَعَلَ لَكُمُ اللَّيْلَ وَ النَّهارَ لِتَسْكُنُوا فِيهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ »  « 5 » ؛ و از رحمت او است كه براى شما شب و روز قرار داد تا هم در آن آرامش داشته باشيد و هم براى بهره‌گيرى از فضل خدا تلاش كنيد و شايد شكر نعمت او را به جا آوريد » .\r\nدر اينجا اين سؤال مطرح است كه ظلمت ، امرى عدمى است و چيزى نيست كه\r\n\r\n\r\n","description":"","footnote":"\r\n( 1 ) . « بهمة » به معناى سياهى ، تيرگى و شب‌هاى تاريك ماه است و در جملهء بالا به معناى تيرگى است .\r\n( 2 ) . « صرد » به معناى سردى است . بعضى گفته‌اند : از واژه فارسى گرفته شده و تغيير شكل يافته است .\r\n( 3 ) . قصص ، آيهء 71 .\r\n( 4 ) . قصص ، آيهء 72 .\r\n( 5 ) . قصص ، آيهء 73 .\r\n","page_name":" 197 ","page_number":197},
  {"content":"\r\n\r\nخداوند آن را آفريده باشد و يا به عنوان ضدّ در مقابل نور قرار گيرد . همين سؤال در آيهء شريفهء «   « الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ »   « 1 » ؛ ستايش مخصوص خداوندى كه آسمانها و زمين را آفريد و ظلمتها و نورها را پديد آورد » نيز مطرح است .\r\nولى با توجه به اين نكته كه ظلمت شب و مانند آن ظلمت مطلق نيست تا عدمى باشد ، بلكه ضعف شديد نور است ، به همين دليل شبانگاه هنگامى كه ناگهان چراغها خاموش مىشود ما چيزى را مطلقا نمىبينيم ؛ ولى به تدريج كه چشم ما به آن نور ضعيف درون ظلمت عادت مىكند اطراف خود را مشاهده مىكنيم ، بنابراين ظلمت نيز مخلوقى از مخلوقات خداست كه با نور متضادّ است .\r\nجملهء « و الوضوح بالبهمة » ممكن است اشاره به تفاوت رنگها باشد كه فلسفهء آن تميز اشيا از يكديگر است . « وضوح » اشاره به رنگهاى روشن و « به همه » اشاره به رنگهاى تيره و تاريك است . يا اشاره به حالات نيمه روشن و نيمه تاريك در بين الطلوعين و بين الغروبين است « و الجمود بالبلل » اشاره به خشكىها و درياها و اشياى جامد و مرطوب است كه هركدام فلسفهء وجودى خاصّى دارد .\r\n« و الحرور بالصّرد » اشاره به فصول سال ، يا به‌طور كلى گرما و سرماست كه هركدام نقشى در حيات موجودات زنده و پرورش آنها دارد .\r\nآن‌گاه در ادامهء اين سخن به چهار وصف ديگر اشاره كرده ، مىفرمايد : « اضداد را با هم تركيب نمود و موجودات متباين را قرين هم ساخت ، امورى را كه از هم دور بودند به يكديگر نزديك كرد و آنها را كه به يكديگر نزديك بودند از هم جدا ساخت » ؛ ( مؤلّف بين متعادياتها ، مقارن بين متبايناتها ، مقرّب بين متباعداتها ، مفرّق بين متدانياتها ) .\r\nامام عليه السّلام در اين بيان اشاره به نكات بسيار مهمّى مىكند كه خداوند در تدبير جهان هستى به كار گرفته است . در بسيارى از موارد جمع بين ضدّين كرده ، روح را كه جوهرى\r\n\r\n\r\n","description":"","footnote":"\r\n( 1 ) . انعام ، آيهء 1 .\r\n","page_name":" 198 ","page_number":198},
  {"content":"\r\n\r\nاست لطيف و ماوراى ماده با جسم خاكى پيوند داده و موجودات مختلف را در كنار يكديگر قرار داده است ، همان‌گونه كه در تركيب بدن انسان و جانوران و گياهان ديده مىشود كه ده‌ها فلز و شبه فلز در كنار هم قرار گرفته و تركيبى بديع به وجود آورده‌اند .\r\nجالب اينكه در ميان دو ضدّ ؛ مانند قطب مثبت و منفى الكتريسيته ، جاذبه و كشش قرار داد ، و در ميان دو الكتريسيتهء يكسان ؛ مانند دو مثبت يا دو منفى ، دافعه قرار داده است .\r\nدر ميان جنس نر و ماده به‌طور طبيعى جاذبه و در ميان دو هم جنس دافعه قرار داده است .\r\nبه اين ترتيب امام عليه السّلام به چهار بخش از موجودات جهان اشاره كرده است كه بخشى از آنها متضادّند ؛ مانند نور و ظلمت و روح و جسم ، و بعضى متباينند ؛ مانند انواع گياهان و جانداران كه در عين تباين تضادّى هم با يكديگر ندارند . خداوند در ميان همهء اينها الفتى ايجاد كرد .\r\nقسم سوم آنهايى هستند كه از هم دورند و خداوند آنها را به يكديگر نزديك مىكند ؛ مانند همسرانى از دو قوم جداى از يكديگر كه بر اثر عشق و محبّت به هم نزديك مىشوند .\r\nقسم چهارم امورى هستند كه ذاتا به يكديگر نزديكند ؛ ولى خداوند در تدبير جهان آنها را از هم دور مىسازد ؛ مانند كرات منظومهء شمسى كه طبق نظريهء معروف ، روزى همه در كنار هم بودند اما خداوند آنها را از هم جدا كرد و منظومهء شمسى را به وجود آورد .\r\nيا اينكه اجزاى تركيبى و برگهاى گياهان بعد از خشكيدن از يكديگر جدا مىشوند و تبديل به عناصر فعّالى براى پرورش درختان و گياهان ديگر مىگردند ، همچنين گاه قطعات ابر را از مناطق مختلف با فرمانى كه به بادها مىدهد به هم پيوند مىزند و باران‌هاى حيات‌بخش نازل مىكند و به بادهاى ديگر فرمان مىدهد كه آنها را از هم متلاشى كنند و به جاهاى ديگر بفرستند .\r\nآرى ! ربوبيّت و تدبير او چنين اقتضا مىكند كه گاه جمع بين ضدّين كند و گاه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمتباينين را به يكديگر نزديك سازد ؛ زمانى دورها را نزديك و هنگامى نزديكها را دور سازد .\r\n* * * \r\nنكته چگونگى جمع ضدّين\r\nگروهى معتقدند كه جهان از جمع اضداد تشكيل شده و تضاد سبب تكامل است و به گفتهء بعضى از حكما « لو لا التّضاد ما صحّ الفيض عن المبدأ الجواد ؛ اگر تضاد نبود فيض از ناحيهء پروردگار ادامه نمىيافت » . بعضى جملهء بالا را كه در كلام امام عليه السّلام آمده است ( مؤلّف بين متعادياتها ، مقارن بين متبايناتها . . . ) نيز دليل بر اين مطلب گرفته‌اند .\r\nطرفداران مكتب ماترياليسم ديالكتيك يكى از اصول اساسى چهارگانه مكتب خود را نيز جمع ضدين مىشمردند و مىگويند : هرموجودى ضد خود را در دل خود پرورش مىدهد و با ظاهر شدن ضد موجود قبلى از بين مىرود و مثال به جوجه و تخم‌مرغ و امثال آن مىزنند و از آن نتيجه مىگيرند كه جامعهء سرمايه‌دارى به‌طور جبرى ضد خود را كه جامعهء سوسياليستى و كمونيستى است در دل خود مىپروراند و با ظهور اينها سرمايه‌دارى نفى مىشود . بر اين اساس مطالب واهى و سستى را بنا نهاده‌اند كه ضعف و ناتوانى آنها در عمل ظاهر و آشكار گرديد و همان‌گونه كه مشاهده كرديم دستگاه آنها برچيده شد .\r\nالبتّه بايد توجه داشت كه جمع بين ضدين ( يا نقيضين ) يك اصطلاح فلسفى دارد كه مفهومش جمع در محل واحد از جميع جهات است . به اين معنا كه مثلا شيئى واحد در آن واحد همهء آن سفيد و يا سياه باشد البتّه محال است . يا يك لحظه معين در مكان واحد هم شب باشد و هم روز يا انسان معينى در زمان معينى هم زنده باشد و هم مرده .\r\nبديهى است جمع بين ضدين يا نقيضين به اين مفهوم غير ممكن است .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nولى گاه منظور جمع عرفى است ؛ مانند اينكه دو جسم سياه و سفيد در آن واحد در كنار هم قرار گيرند . يا در دو زمان متصل به هم ، گاه جسمى سفيد و گاه سياه باشد . اين معنا نه تنها محال نيست ، بلكه بخش‌هاى عظيمى از جهان را دربرگرفته است . با توجه به اين نكته به اصل مسئله بازمىگرديم و مىگوييم : در جهانى كه ما زندگى مىكنيم مدير و مدبّر عالم ، ذات پاك خداست كه گاه نظام اضداد را گسترده است و همان‌گونه كه در كلام امام عليه السّلام آمده بود ، نور و ظلمت حرارت و برودت خشكى و رطوبت را به هم آميخته و نظام شب و روز و فصول سال و ابر و باران و آفتاب را مأمور كارهاى مهمى كرده است و گاه ميان امثال ديده مىشود مثلا اعضاى پيكر يك انسان يا يك گياه نه تنها تضادى ندارند ، بلكه با يكديگر هماهنگ‌اند .\r\nبه هرحال شك نيست كه تضادها به گونه‌اى كه گفته شد در بسيارى از مواقع مىتوانند نقش مهمى در پيشرفت جامعه انسانى و تكامل موجودات داشته باشند ؛ رقابتهاى سازنده در هرجامعه‌اى منشأ پيشرفت است و در ميدان‌هاى مختلف سبب نيرومندى است حتى وجود شيطان در برابر مؤمنان موجب افزايش و قدرت ايمانى آنهاست .\r\n* * *\r\n\r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n\r\nبخش دوم\r\nلا يشمل بحدّ ، و لا يحسب بعدّ ، و إنّما تحدّ الأدوات أنفسها ، و تشير الالات إلى نظائرها . منعتها « منذ » القدمة ، و حمتها « قد » الأزليّة ، و جنّبتها « لو لا » التّكملة ! بها تجلّى صانعها للعقول ، و بها امتنع عن نظر العيون ، و لا يجري عليه السّكون و الحركة ، و كيف يجري عليه ما هو أجراه ، و يعود فيه ما هو أبداه ، و يحدث فيه ما هو أحدثه ! إذا لتفاوتت ذاته ، و لتجزّأ كنهه ، و لا متنع من الأزل معناه ، و لكان له وراء إذ وجد له أمام ، و لا لتمس التّمام إذ لزمه النّقصان . و إذا لقامت آية المصنوع فيه ، و لتحوّل دليلا بعد أن كان مدلولا عليه ، و خرج بسلطان الإمتناع من أن يؤثّر فيه ما يؤثّر في غيره .\r\nالّذي لا يحول و لا يزول ، و لا يجوز عليه الأفول . لم يلد فيكون مولودا ، و لم يولد فيصير محدودا . جلّ عن اتّخاذ الأبناء ، و طهر عن ملامسة النّساء .\r\n\r\nترجمه\r\nحدّ و اندازه‌اى براى او نيست ، و به شمارش درنمىآيد ، زيرا « واژه‌ها » خودش را محدود مىسازد و « كلمات » به مانند خود اشاره مىكند . ( منظور از ادوات و آلات واژه‌هايى همچون « متى » ، « قد » و « لعل » است كه در عبارات بعد به آن اشاره خواهد شد ) . اينكه مىگوييم : موجودات از فلان زمان پيدا شده‌اند آنها را از قديم بودن بازمىدارد ، و اينكه مىگوييم : به تحقيق به وجود آمده‌اند آنها را از ازلى بودن ممنوع مىسازد و هنگامى كه گفته مىشود : اگر چنين نبود مشكلى نداشتند ، دليلى بر آن است كه به كمال نرسيده‌اند .\r\nآفريدگار جهان با آفرينش مخلوقات در برابر عقل‌ها تجلى كرد ، و به همين سبب مشاهدهء\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاو با چشم‌هاى ظاهر غير ممكن است سكون و حركت در او راه ندارد ( زيرا ) چگونه ممكن است چيزى بر او عارض شود كه خودش آن را ايجاد كرده است ؟ و چگونه ممكن است آنچه را او ظاهر كرده به خودش بازگردد و تحت تأثير آفريدهء خويش قرار گيرد ؟ كه اگر حركت و سكون در ذات او راه پيدا كند ذاتش تغيير مىپذيرد و كنه ذاتش تجزيه مىشود مفهوم ازليت براى او ممتنع مىگردد و بايد پشت‌سرى داشته باشد اگر پيش‌رويى دارد ، و به سبب نقصان بايد در جستجوى كمال باشد ، و در اين حال نشانهء مخلوق بودن در او ظاهر خواهد شد و خود دليل بر وجود خالقى ديگر خواهد بود ؛ نه اينكه مخلوقات دليل وجود او باشند ( و سرانجام اينكه ) به سبب دارا بودن قدرت مطلقهء آنچه در غير او اثر مىگذارد در او اثر نخواهد گذاشت . آرى او خداوندى است كه نه تغيير در ذات او راه دارد و نه زوال و غروب و افول بر او رواست . كسى را نزد او تا خود مولود ديگرى باشد و از كسى زاده نشد تا محدود به حدودى گردد ، برتر از آن است كه فرزندانى برگزيند و پاك‌تر از آن است كه تصور آميزش با زنان دربارهء او رود .\r\n\r\nشرح و تفسير\r\nامام عليه السّلام در اين بخش ، نخست اشاره به صفات ديگرى از صفات سلبيه خداوند كرده ، مىفرمايد : « حد و اندازه‌اى او را فرانمىگيرد ، و به حساب و شمارش در نمىآيد ، زيرا « واژه‌ها » خودش را محدود مىسازند و « كلمات » به مانند خود اشاره مىكند » ؛ ( لا يشمل بحدّ ، و لا يحسب بعدّ ، و إنّما تحدّ الأدوات أنفسها ، و تشير الآلات إلى نظائرها ) .\r\nتفسير جملهء اوّل و دوم روشن است ، چون خداوند وجودى است از هرنظر نامحدود و اگر محدود بود واجب الوجود نبود بلكه ممكن الوجود بود . همچنين اگر به شمارش عددى درآيد بايد از قبيل ممكنات باشد كه تعدد در آن راه مىيابد و اگر مىگوييم خداوند يگانه و يكتاست نه به معناى واحد عددى است ، بلكه به معناى بىنظير بودن است :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n « لَيْسَ كَمِثْلِهِ شَيْءٌ »  « 1 »\r\nولى در تفسير جملهء سوم و چهارم به جهت ابهامى كه بر آنها حاكم است ، شارحان نهج البلاغه اختلاف نظر دارند و كليد حلّ مشكل تفسير اين دو جمله در اين امر نهفته است كه قرائنى نشان مىدهد مرحوم سيّد رضى به هنگام گلچين كردن خطبه كه جزء برنامه هميشگى اوست جمله‌هايى را در ارتباط با اين دو جمله حذف كرده است .\r\nگرچه مرحوم رضى اين نكته را رعايت مىكند كه در ميان جمله‌هاى مرتبط با يكديگر جدايى نيفكند ولى گاه ممكن است بدون توجه اين مسئله به فراموشى سپرده شود .\r\nشاهد اين سخن كه بعضى از جملات خطبه در اينجا حذف شده است ، روايت تحف العقول است . در آنجا كه امام عليه السّلام مىفرمايد : « لا تفوّته « متى » و لا تدنيه « قد » و لا تحجبه « لعلّ » و لا تقارنه « مع » و لا تشتمله « هو » انّما تحدّ الأدوات أنفسها و تشير الآلة الى نظائرها ؛ در ذات پاك خداوند « متى » ( چه زمان ؟ ) راه ندارد كه قبل يا بعد از آن وجود داشته باشد و تعبير به « قد » ( كه در مورد وقوع چيزى قريب به زمان حال به كار مىرود ) به او نزديك نمىشود ( تا او را محدود سازد ) و « لعلّ » ( - شايد ) او را محجوب نمىدارد ( تا علم او آميخته به شكّ گردد ) و « هو » ( - او ) تمام وجود وى را شامل نمىشود تا كنه ذاتش آشكار گردد . اين كلمات ( تعبيراتى همچون متى و قد و لعل و مع و هو ) خود را محدود مىسازد ( يعنى تنها در جايى به كار مىروند كه زمان و مكان ناآگاهى در آن راه داشته باشد ) و اين تعبيرات به نظاير خود اشاره مىكند ( نظايرى كه در عالم ممكنات وجود دارد ؛ نه ذات پاك خدا كه بىنظير است ) .\r\nسپس در تأكيد بر اين سخن مىفرمايد : « همين كه مىگوييم : موجودات « از فلان زمان » پيدا شده‌اند آنها را از قديم بودن بازمىدارد و اين كه مىگوييم : « به تحقيق » به وجود آمده‌اند آنها را از ازلى بودن ممنوع مىسازد و هنگامى كه گفته مىشود : « اگر چنين نبود » مشكلى نداشتند دليل بر آن است كه به كمال نرسيده‌ايد » ؛ ( منعتها « منذ » القدمة ،\r\n\r\n\r\n","description":"","footnote":"\r\n( 1 ) . شورا ، آيهء 11 .\r\n","page_name":" 205 ","page_number":205},
  {"content":"\r\n\r\nو حمتها « قد » الأزليّة ، و جنّبتها « لو لا » التّكملة ! ) . « 1 »\r\nتوضيح اينكه واژهء « منذ » در مواردى به كار مىرود كه تاريخچه‌اى براى وجود چيزى باشد ، بنابراين با توجه به استعمال اين واژه در مورد ممكنات به خوبى مىتوان يافت كه اينها حادثند ؛ نه قديم . همچنين واژهء « قد » هنگامى كه در ماضى به كار مىرود به معناى وقوع چيزى قريب به زمان حال است كه آن هم با ازليّت سازگار نيست و نيز واژهء « لو لا » در جايى به كار مىرود كه مانعى بر سر راه تكامل چيزى به وجود آمده ؛ مانند سخنى كه قرآن مجيد از كافران نقل مىكند كه به مستكبران مىگويند : «  « لَوْ لا أَنْتُمْ لَكُنَّا مُؤْمِنِينَ »  اگر شما نبوديم ايمان آورده بوديم » . « 2 » و با توجه به ازليّت و ابديّت و كمال مطلق خداوند اين ادوات و تعبيرات هيچ كدام دربارهء او به كار نمىرود .\r\nامام عليه السّلام در بيان اوصاف ديگرى از اوصاف خداوند مىفرمايد : « آفريدگار جهان با آفرينش مخلوقات در برابر عقل‌ها تجلى كرد ، و به همين سبب مشاهدهء او با چشم‌هاى ظاهر غير ممكن است » ( بها تجلّى صانعها للعقول ، و بها امتنع عن نظر العيون ) .\r\nآرى آثار او در جاى جاى عالم هستى نمايان است و از آنها پى به وجود مقدّس او مىبريم ؛ ولى با اين حال با چشم ظاهر ديده نمىشود ، زيرا رؤيت چشم ، مخصوص اجسام است كه داراى زمان و مكان و اجزا و جهت هستند و خداوند از تمام اينها منزّه است .\r\nآن‌گاه امام عليه السّلام مسئلهء مهم ديگرى را مطرح مىكند و دربارهء نفى سكون و حركت از ذات پاك خداوند سخن مىگويد ، مىفرمايد : « سكون و حركت در او راه ندارد ( زيرا ) چگونه مىتواند چيزى بر او عارض شود كه خودش آن را ايجاد كرده است ، و چگونه ممكن است آن‌چه را او ظاهر كرده به خودش بازگردد و تحت تأثير آفريدهء خويش قرار گيرد ؟ » ؛ ( و لا\r\n\r\n\r\n","description":"","footnote":"\r\n( 1 ) . بايد توجه داشت كه « منذ » و « قد » و « لو لا » در سه جملهء فوق فاعل براى فعل‌هاى « منعت » و « حمت » و « جنّبت » هستند و مفعول آنها « قدمه » و « ازلية » و « تكملة » است و ضميرهاى مؤنث موجود در « منعتها » و « حمتها » و « جنبتها » به مخلوقات بازمىگردد .\r\n( 2 ) . سبا ، آيهء 31 .\r\n","page_name":" 206 ","page_number":206},
  {"content":"\r\n\r\nيجري عليه السّكون و الحركة ، و كيف يجري عليه ما هو أجراه ، و يعود فيه ما هو أبداه ، و يحدث فيه ما هو أحدثه ! ) .\r\nآرى حركت و سكون از عوارض ممكنات است . حركت آن است كه يك شىء در دو زمان در دو جا يا در دو حالت قرار گيرد و سكون آن است كه در دو زمان در يك جا يا در يك حالت باشد ، بنابراين هم سكون حادث است و هم حركت ، زيرا هردو وصف بيان حالت دوم چيزى است كه زمانى بر آن گذشته است . به تعبير ديگر در حالت اوّل نه سكون است نه حركت و در حالت دوم است كه سكون و حركت معنا مىيابد كه اگر در جاى اوّل باشد سكون است و اگر در جاى ديگرى باشد حركت است .\r\nاضافه بر اين اگر حركت در مكان و زمان و كيفيت و مانند اينها باشد از عوارض جسم است و همچنين اگر حركت در جوهر باشد و مىدانيم خداوند نه جسم است و نه جوهر .\r\nنتيجه اينكه حركت و سكون از مخلوقات خدا و از ممكنات است و هرگز به ذات پاك واجب الوجود راه ندارد .\r\nدر ادامهء اين سخن امام عليه السّلام به دلايل اين موضوع پرداخته و هشت دليل براى آن ذكر مىفرمايد :\r\nنخست اينكه « اگر حركت و سكون در ذات خداوند راه پيدا كند ذاتش تغيير مىپذيرد » ؛ ( إذا لتفاوتت ذاته ) و مىدانيم او وجودى است داراى كمال مطلق و دور از هر گونه تغيير ، و ذاتى است ثابت .\r\nديگر اينكه « كنه ذاتش تجزيه مىشود » ؛ ( و لتجزّأ كنهه ) ، زيرا لازمهء حركت آن است كه موجودى به چيزى رسد كه نداشته است ، بنابراين وجود او تركيبى از ما بالفعل و ما بالقوّه است ( يعنى چيزى كه هست و چيزى كه بعدا به آن خواهد رسيد ) .\r\nسوم اينكه « مفهوم ازليت براى او ممتنع مىگردد » ؛ ( و لا متنع من الأزل معناه ) .\r\nزيرا حركت و سكون ، چنان‌كه گفتيم ، هردو حادث است و ذات پاك او ازلى و قديم است و جمع ميان حادث و قديم ممكن نيست .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nچهارم اينكه اگر حركت در ذات او راه پيدا كند « بايد پشت‌سرى داشته باشد اگر پيش‌رويى دارد » ؛ ( و لكان له وراء إذ وجد له أمام ) ، زيرا حركت به هرسو باشد و به هر مفهومى در نظر گرفته شود ، سمت و سويى دارد كه سمت و سوى آن ، پيش‌رو محسوب مىشود و عكس آن پشت‌سر .\r\nپنجم اينكه لازمه حركت جستجوى كمال است پس به سبب نقصان بايد در جستجوى كمال باشد » ؛ ( و لا لتمس التّمام إذ لزمه النّقصان ) ، زيرا حركت يا به سوى تكامل است يا به سوى نقصان و هركدام باشد مفهومش آن است كه موجود متحرك كمال مطلق نيست .\r\nششم اينكه اگر حركت در ذات پاك او باشد « نشانهء مخلوق بودن در او ظاهر خواهد شد » ؛ ( و إذا لقامت آية المصنوع فيه ) .\r\nهفتم اينكه اگر چنين باشد « او دليل وجود خالقى ديگر خواهد بود ؛ نه اينكه مخلوقات دليل وجود او باشند » ؛ ( و لتحوّل دليلا بعد أن كان مدلولا عليه ) .\r\nهشتم اينكه « به سبب دارا بودن قدرت مطلقه ، آنچه در غير او اثر مىگذارد در او اثر نخواهد گذاشت » ؛ ( و خرج بسلطان الإمتناع من أن يؤثّر فيه ما يؤثّر في غيره ) . اشاره به اينكه سلطهء نفوذناپذير و غير قابل تغيير او سبب مىشود كه معرض در حوادث نباشد و آنچه در غير او مؤثر است در او تأثير نكند ، زيرا ذات پاكش غير قابل تغيير است :\r\n آنچه تغيّر نپذيرد تويى * آنكه نمرده است و نميرد تويى \r\nكوتاه سخن اينكه حركت خواه در عرض باشد يا جوهر ، در كميّت باشد ( مانند رشد بدن انسان يا نموّ گياهان ) يا در كيفيت باشد ( مانند دگرگونى رنگ‌ها در جهان طبيعت و كم و زياد شدن گرما و سرما در فصول سال ) خواه به سوى كمال باشد ( مانند رشد كودك ) و خواه به سوى نقصان باشد ( مانند ضعف و ناتوانى پيران ) هيچ‌يك از آنها در ذات پاك خداوند راه ندارد ، چون واجب الوجود است و كمال مطلق ، و حركت مخصوص ممكنات و موجودات داراى نقصان است .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nافزون بر اين ، حركت نشانهء تجزيه‌پذيرى و حادث بودن است كه در ذات بسيط ازلى راه ندارد .\r\nسپس امام در ادامهء اين اوصاف به بيان هفت وصف ديگر مىپردازد كه رابطهء نزديكى با مسئلهء حركت دارد ، مىفرمايد : « آرى ! او خداوندى كه نه تغيير در ذات او راه دارد و نه زوال و غروب و افول بر او رواست » ؛ ( الّذي لا يحول و لا يزول ، و لا يجوز عليه الأفول ) .\r\nتغيير و زوال و افول و غروب همه از عوارض موجودات امكانيه و محدود و ناقص است و اين اوصاف براى او متصوّر نيست .\r\nآن‌گاه مىفرمايد : « كسى را نزد او تا خود مولود ديگرى باشد و از كسى زاده نشد تا محدود به حدودى گردد ، برتر از آن است كه فرزندانى برگزيند و پاكتر از آن است كه تصور آميزش با زنان دربارهء او رود » ؛ ( لم يلد فيكون مولودا ، و لم يولد فيصير محدودا . جلّ عن اتّخاذ الأبناء ، و طهر عن ملامسة النّساء ) .\r\nبىشك همهء اين امور ، زادن و زاييده شدن و صاحب زن و فرزند شدن از عوارض موجودات جسمانى است و خداوند سبحان نه جسم است و نه عوارض جسمانى دارد ، اضافه بر اين ، اين امور هم نشانهء حدوث است و هم نياز ، و او نه حادث است و نه نيازمند .\r\nجملهء « لم يلد فيكون مولودا » اشاره به وضع متعارف موجودات زنده است كه از يك سو متولّد از ديگرى مىشوند و از سوى ديگر فرزندانى از آنها متولد مىشود ، بنابراين نقض و ايراد در مورد حضرت آدم كه او صاحب فرزند شد ولى خودش از كسى متولد نشد وارد نمىشود ، زيرا آدم فردى استثنايى بود ، به علاوه اگر آدم متولد از انسانى نشد متولد از خاك شد كه اين خود نوعى ولادت است .\r\n* * *\r\n\r\n","description":"","footnote":"","page_name":" 209 ","page_number":209},
  {"content":"\r\n . \r\n","description":"","footnote":"","page_name":" 210 ","page_number":210},
  {"content":"\r\n\r\n\r\nبخش سوم\r\nلا تناله الأوهام فتقدّره ، و لا تتوهّمه الفطن فتصوّره ، و لا تدركه الحواسّ فتحسّه ، و لا تلمسه الأيدي فتمسّه . و لا يتغيّر به حال ، و لا يتبدّل في الأحوال . و لا تبليه اللّيالي و الأيام ، و لا يغيّره الضّياء و الظّلام . و لا يوصف بشيء من الأجزاء ، و لا بالجوارح و الأعضاء ، و لا بعرض من الأعراض ، و لا بالغيريّة و الأبعاض . و لا يقال : له حدّ و لا نهاية ، و لا انقطاع و لا غاية ؛ و لا أنّ الأشياء تحويه فتقلّه أو تهويه ، أو أنّ شيئا يحمله ، فيميله أو يعدّله . ليس في الأشياء بوالج ، و لا عنها بخارج . يخبر لا بلسان و لهوات ، و يسمع لا بخروق و أدوات . يقول و لا يلفظ ، و يحفظ و لا يتحفّظ ، و يريد و لا يضمر . يحبّ و يرضى من غير رقّة ، و يبغض و يغضب من غير مشقّة . يقول لمن أراد كونه :  « كُنْ فَيَكُونُ »  لا بصوت يقرع ، و لا بنداء يسمع ؛ و إنّما كلامه سبحانه فعل منه أنشأه و مثّله ، لم يكن من قبل ذلك كائنا ، و لو كان قديما لكان إلها ثانيا .\r\n\r\nترجمه\r\nدست وهم و خيال به دمان كبرياييش نمىرسد تا محدودش سازد و تيزهوشى هوشمندان نمىتواند نقش او را در ذهن و تصور آورد . نه حواس قادر بر ادراك او هستند تا محسوس گردد ، و نه دست‌ها مىتوانند او را لمس كنند تا ملموس شود ، هيچ‌گاه تغيير نمىپذيرد و دگرگونى در او حاصل نمىشود ، آمدوشد شب‌ها و روزها وى را كهنه نمىسازد و روشنايى و تاريكى تغييرش نمىدهد ، هرگز توصيف به داشتن اجزا و جوارح و\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاعضا ، و عرضى از اعراض و تفاوت و ابعاض نمىشود ، حد و نهايتى براى او نيست ، و نه انقطاع و پايانى ، اشيا به او احاطه ندارند تا وى را بالا و پايين برند ، و چيزى او را حمل نمىكند تا به جانبى متمايل سازد يا ثابت نگهدارد .\r\nنه درون اشيا داخل است و نه از آنها خارج ، خبر مىدهد اما نه با زبان و حنجره و مىشنود ولى نه با كمك استخوان‌ها ( ى شنوايى ) و پردهء گوش ، سخن مىگويد ؛ اما نه با الفاظ ، ( همه چيز را ) در علم خود دارد ؛ ولى نه با رنج به خاطر سپردن ، و اراده مىكند ؛ اما نه با تصميم‌گيرى درونى دوست مىدارد و خشنود مىشود ؛ اما نه از روى رقت قلب و نازك‌دلى و دشمن مىدارد و خشم مىگيرد ؛ اما نه از روى ناراحتى و رنج درون ، هرگاه ارادهء چيزى كند ، مىگويد : « موجود باش » و بىدرنگ موجود مىشود ؛ نه به اين معنا كه صدايى از او در گوش‌ها بنشيند يا فريادى شنيده شود ، بلكه سخن خداوند همان چيزى است كه ايجاد مىكند و صورت مىبخشد و پيش از آن چيزى وجود نداشته و اگر پيش از آن چيزى از ازل وجود داشت خدا معبود دوم بود .\r\n\r\nشرح و تفسير بخش ديگرى از اوصاف بىنظير او\r\nاز نكات مهمى كه در كلام امام عليه السّلام در اين خطبه كاملا متجلى و آشكار است اين است كه امام عليه السّلام با تعبيرات بسيار متنوع هرگونه وصفى از اوصاف مادى و جسمانى را از خداوند نفى مىكند ؛ زيرا بسيارى از مردم در طريق معرفة الله گرفتار تشبيه مىشوند و خدا را با اوصاف مخلوقات در ذهن خود تصور مىكنند كه اشتباهى بزرگ و نابخشودنى است .\r\nاين معلم بزرگ توحيد و معرفة الله ، به‌طور مكرر به اين مسئله بازمىگردد و با عبارات زيبا و دلنشين مخاطبان خود را از پرتگاه تشبيه رهايى مىبخشد .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبه همين دليل در ادامه بحث‌هاى سابق ، در اين بخش از خطبه مىفرمايد : « دست وهم و خيال به دمان كبرياييش نمىرسد تا محدودش سازد و تيزهوشى هوشمندان نمىتواند نقش او را در ذهن و تصوّر آورد ، نه حواس قادر بر ادراك او هستند تا محسوس گردد ، و نه دست‌ها مىتوانند او را لمس كنند تا ملموس شود . هيچ‌گاه تغيير نمىپذيرد و دگرگونى در او حاصل نمىشود ، آمدوشد شب‌ها و روزها وى را كهنه نمىسازد و روشنايى و تاريكى تغييرش نمىدهد » ؛ ( لا تناله الأوهام فتقدّره ، و لا تتوهّمه الفطن فتصوّره ، و لا تدركه الحواسّ فتحسّه ، و لا تلمسه الأيدي فتمسّه . و لا يتغيّر به حال ، و لا يتبدّل في الأحوال . و لا تبليه اللّيالي و الأيّام ، و لا يغيّره الضّياء و الظّلام ) .\r\n« اوهام » جمع « وهم » به معناى قوه خيال است كه تعلق به ماده و محسوسات دارد و اگر خداوند در وهم بگنجد بايد مكان و زمان و كيفيت و كميتى براى او تصور شود ؛ حال آنكه ذات پاكش از اين امور منزه است ، جسم داراى اجزاست و زمان و مكان و تغيير و حركت و اينها امورى هستند كه در ذات لايتناهى او راه ندارند .\r\n« فطن » جمع « فطنه » به معناى قوهء عقل و خرد است و به افراد تيزهوش « فطن » گفته مىشود . قوهء عقل نيز به كمك وهم و تصورات ذهنى وابسته به اجسام ، فعاليت دارد ، بنابراين اگر با عقل و به كمك وهم درك شود باز پاى عوارض جسمانى در ميان مىآيد .\r\nتعبير به « و لا تلمسه . . . » - با توجه به اينكه لمس و مسّ دو معنا دارد ، مسّ به تماس با اجسام اطلاق مىشود و لمس به طلب و تلاش براى تماس گفته مىشود - اشاره به اين است كه هرچه انسانها بكوشند با دست خود او را لمس كنند غير ممكن است ، چون جسم نيست تا لمس شود .\r\nاما با توجه به ثبات ذاتش ، تغيير او با گذشت زمان و پديده‌هايى همچون نور و ظلمت ممكن نيست ؛ زيرا بارها گفته‌ايم او وجودى است كامل و نامتناهى از هرجهت و ما فوق زمان و مكان و حركت ، و چنين ذاتى دستخوش حوادث و تغييرات نمىشود و اسير\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nچنگال شب و روز و نور و ظلمت نمىگردد .\r\nآن‌گاه در ادامهء اين سخن مىفرمايد : « هرگز توصيف به داشتن اجزا و داشتن جوارح و اعضا ، و عرضى از اعراض و دارا بودن تفاوت و ابعاض نمىشود » ؛ ( و لا يوصف بشيء من الأجزاء ، و لا بالجوارح و الأعضاء ، و لا بعرض من الأعراض ، و لا بالغيريّة و الأبعاض ) .\r\nروشن است تمام اين امور يعنى دارا بودن اجزا و اعضاى بدن و قبول عوارض - مانند رنگ‌ها و كيفيت و كميت متفاوت - همه از خواص جسم و جسمانيات و ماده و ممكنات است و همچنين تفاوت با اشياى ديگر ، زيرا لازمهء آن تركيب از قدر مشترك و مابه الامتياز است و هرگونه تركيب دليل است بر احتياج مركب به اجزاى خود ، و موجود محتاج ، واجب الوجود بىنياز از همه چيز نتواند بود .\r\nدر ادامهء بيان اوصاف سلبيه خداوند امام عليه السّلام اوصاف ديگرى را بيان مىفرمايد كه :\r\n« حد و نهايتى براى او نيست و نه انقطاع و پايانى ، اشيا به او احاطه ندارند تا وى را بالا برند يا پايين آورند ، و چيزى او را حمل نمىكند تا به جانبى متمايل سازد يا ثابت نگهدارد ! » ؛ ( و لا يقال : له حدّ و لا نهاية ، و لا انقطاع و لا غاية ؛ و لا أنّ الأشياء تحويه فتقلّه « 1 » أو تهويه « 2 » ، أو أنّ شيئا يحمله ، فيميله أو يعدّله ) .\r\nاين اوصاف ششگانه ( حد ، نهايت ، انقطاع ، پايان ، احاطه كردن و حمل كردن ) همه از اوصاف جسم و جسمانيات است و خداوندى كه منزه از جسمانيت است هيچ‌يك از اين اوصاف در ذات پاكش راه ندارد و به فرض كه بعضى از اين اوصاف دربارهء غير موجودات مادى نيز صادق باشد بىشك از اوصاف ممكن الوجود است كه همواره و از هرنظر\r\n\r\n\r\n","description":"","footnote":"\r\n( 1 ) . « تقلّ » از ريشهء « قلّ » بر وزن « ذلّ » به معناى بالا گرفتن و برترى جستن است و نوك كوه را به همين جهت قلّه ناميده‌اند ، كه در بلندترين نقطهء كوه واقع شده است .\r\n( 2 ) . « تهوى » از ريشهء « هوّى » بر وزن « تهى » به معناى سقوط از بلندى است و هوا بر وزن « قفا » به تمايل و عشق گفته مىشود .\r\n","page_name":" 214 ","page_number":214},
  {"content":"\r\n\r\nمحدود است و بارها گفته‌ايم ذات پاك واجب الوجود از هرنظر نامحدود است . بنابراين هيچ‌يك از اين اوصاف را به خود نمىپذيرد .\r\nافزون بر اين ، اوصاف ذكر شده لوازمى دارد كه آنها نيز مربوط به عالم اجسام است ؛ احاطه كردن بر چيزى سبب مىشود آن را بالا ببرد و يا پايين بياورد و حمل كردن چيزى گاه سبب مىشود آن را به يك طرف متمايل كنند يا ثابت نگهدارند و همهء اينها از اوصاف اجسامند .\r\nحتى بعضى از فلاسفه گفته‌اند خداوند به « لا نهاية » نيز وصفت نمىشود ، زيرا اين تعبير لانهايت جسمانى را تداعى مىكند .\r\nبه هرحال امام عليه السّلام در جاى جاى اين خطبه سعى بر اين مىفرمايد كه همه مخاطبان را از گرفتار شدن در دام تشبيه رهايى بخشد و خداوند را از هرگونه وصف مخلوقات منزّه شمارد .\r\nسپس در ادامه اين اوصاف ، اوصاف ديگرى را مىشمرد و مىفرمايد : « نه درون اشيا داخل است ، و نه از آنها خارج ! » ( بلكه همه جا هست و به همه چيز احاطه دارد ) ؛ ( ليس في الأشياء بوالج « 1 » ، و لا عنها بخارج ) .\r\nگاه ممكن است براى بعضى اين‌گونه تعبيرات كه دربارهء احاطه ذات پاك خداوند به همهء اشيا در اين خطبه و خطبه‌ها و روايات ديگر آمده ؛ چيزى شبيه تناقض جلوه كند كه چگونه ممكن است وجودى نه داخل اشيا باشد نه خارج از آن ؛ ولى اين يك واقعيت است ؛ در يك تشبيه ناقص مىتوان گفت ذات مقدس او روح عالم هستى است . روح انسان در بدن او هست نه به معناى جزء بدن و از بدن خارج است نه به عنوان بيگانگى از بدن ، بلكه احاطه تدبير و تصرف در جسم دارد و هرزمان روح از جسم خارج شود ؛ يعنى رابطهء تدبير و تصرفش قطع گردد ، مىميرد . آرى خداوند به منزلهء روح عالم هستى است .\r\n\r\n\r\n","description":"","footnote":"\r\n( 1 ) . « والج » از ريشهء « ولوج » در اصل به معناى دخول است .\r\n","page_name":" 215 ","page_number":215},
  {"content":"\r\n\r\nدر ادامهء اين سخن امام عليه السّلام به بيان پنج وصف ديگر پرداخته ، مىفرمايد : « خداوند خبر مىدهد ؛ اما نه با زبان و حنجره ، و مىشنود ؛ ولى نه با كمك استخوانها ( ى شنوايى ) و پردهء گوش ، سخن مىگويد ؛ اما نه با الفاظ ، ( همه چيز را ) در علم خود دارد ؛ ولى نه با رنج به خاطر سپردن ، و اراده مىكند ؛ اما نه با تصميم‌گيرى درونى » ؛ ( يخبر لا بلسان و لهوات « 1 » ، و يسمع لا بخروق « 2 » و أدوات . يقول و لا يلفظ ، و يحفظ و لا يتحفّظ ، و يريد و لا يضمر ) .\r\nاشاره به اين كه صفاتى همچون سميع و حفيظ و متكلم و مريد بر ذات پاك او اطلاق مىشود ؛ ولى مجرد از عوارض جسمانى و اسباب مادى ، چون او نه جسم است و نه ماده ، اگر سخن مىگويد امواج صوتى را براى موسى بن عمران يا غير او در فضا ايجاد مىكند ، و اگر مىشنود يا در حفظ دارد به معناى علم او به تمام سخنان و گفته‌ها و آگاهى او بر تمام حوادث گذشته است كه نتيجه و عصارهء حفظ و شنوايى و اراده است . به بيان ديگر اين تعبيرات از قبيل مجازات ما فوق الحقيقة است و هرگز نبايد با شنيدن اين الفاظ كه بشر براى زندگى روزمره خود ابداع كرده است و عموما رنگ جسمانى و مادى دارد تصور كنيم ذات پاك خداوند نيز همين گونه است . بلكه هنگام به كارگيرى اين الفاظ دربارهء خدا بايد از تمام پوششهاى جسمانى و مادى به درآيد و در نتيجه و عصارهء اين امور خلاصه شود تا بتوان آنها را در مورد خداوند به كار برد و در واقع از قبيل « خذ الغايات و اترك المبادى » است .\r\nبعضى از شارحان نهج البلاغه در جملهء « يحفظ و لا يتحفّظ » احتمال داده‌اند منظور اين است كه خداوند موجودات را از حوادث آفات حفظ مىكند و خودش نياز به حافظى\r\n\r\n\r\n","description":"","footnote":"\r\n( 1 ) . « لهوات » جمع « لهات » يعنى قطعه گوشتى كه در آخر دهان و قبل از حلق آويزان است و به همين مناسبت به حلق نيز اطلاق مىشود و در خطبه مورد بحث به همين معناست .\r\n( 2 ) . « خروق » جمع « خرق » بر وزن « برق » به معناى شكاف و سوراخى است كه در ديوار يا غير آن وجود دارد و در اينجا ؛ يعنى سوراخ گوش .\r\n","page_name":" 216 ","page_number":216},
  {"content":"\r\n\r\nندارد ؛ ولى از توجه به ساير اوصافى كه قبل از اين وصف آمده روشن مىشود كه مفهوم صحيح اين كلام همان است كه در بالا آمد ؛ يعنى اشاره به نيروى حافظه است .\r\nسپس به دو وصف ديگر اشاره كرده ، مىفرمايد : « دوست مىدارد و خشنود مىشود ؛ اما نه از روى رقت قلب و نازك‌دلى و دشمن مىدارد و خشم مىگيرد ؛ اما نه از روى ناراحتى و رنج درون » ؛ ( يحبّ و يرضى من غير رقّة ، و يبغض و يغضب من غير مشقّة ) .\r\nگرچه بعضى تصور كرده‌اند كه « يحبّ و يرضى » دو معناى متفاوت دارند و همچنين « يبغض و يغضب » ولى لحن كلام امام عليه السّلام نشان مىدهد كه هردو را در يك معنا و يا قريب به يك معنا به كار برده است .\r\nدر هرحال ، اين دو وصف شبيه اوصافى است كه قبلا ذكر شد ، اسباب آن جنبهء آسمانى دارد ؛ ولى نتيجه آن در مورد خداوند صادق است ، محبت و رضايت ما آميخته با رقت قلب و نوعى آرامش و تمايل باطنى است و بغض و غضب ما به جهت درد و رنج درونى ، همراه تحريك اعصاب و بالا رفتن فشار خون است . بديهى است اين معانى در مورد خداوند صادق نيست و لذا اين اوصاف را تفسير به نتيجه كرده‌اند و گفته‌اند : محبت و رضايت خداوند نسبت به بنده‌اش به اين صورت است كه عملا او را مشمول نعمتها و توفيقات بيشتر مىكند و بغض و غضب او به كسى به اين است كه نعمت و سعادت و توفيق را از او مىگيرد .\r\nاين‌گونه تفسير به نتيجه ، يكى از اصول اساسى است كه در مورد بسيارى از صفات خداوند به كار مىرود .\r\nسپس امام عليه السّلام در تكميل اين سخن مىفرمايد : « هرگاه ارادهء چيزى كند ، مىگويد :\r\n« موجود باش » و بلادرنگ موجود مىشود ، نه به اين معنا كه صدايى از او در گوش‌ها بنشيند يا فريادى شنيده شود ، بلكه سخن خداوند همان كارى است كه ايجاد مىكند و صورت مىبخشد و پيش از آن چيزى وجود نداشته و اگر پيش از آن چيزى از ازل وجود\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nداشت خدا معبود دوم بود » ؛ ( يقول لمن أراد كونه :  « كُنْ فَيَكُونُ »  « 1 » ، لا بصوت يقرع ، و لا بنداء يسمع ؛ و إنّما كلامه سبحانه فعل منه أنشأه و مثّله ، لم يكن من قبل ذلك كائنا ، و لو كان قديما لكان إلها ثانيا ) .\r\nمقصود امام عليه السّلام از اين سخن اين است كه جملهء « كن فيكون » كه در آيات قرآن مجيد آمده به معناى فرمانى لفظى ؛ مانند فرمان رؤسا و پادشاهان به زيردستان خود نيست كه الفاظى بر زبان مىرانند و در گوش مخاطبين مىنشيند و گاه كه اصرار بر چيزى دارند فرياد مىكشند كه تا فاصله زيادى فريادشان شنيده مىشود ، بلكه اوامر خداوند همان فرمان تكوينى او و به تعبير ديگر فعل است ، تا اراده چيزى كند ( اراده نيز به معناى علم به نظام اصلح است ) بىدرنگ موجود مىشود ، اگر اراده كند كائنات در يك لحظه موجود شوند در همان يك لحظه آسمان و زمين و ستارگان و كهكشانها ايجاد مىشوند و اگر اراده كند به‌طور تدريجى در هزار سال يا ميليونها سال به وجود آيند بىكم‌وكاست همان خواهد شد .\r\nدر ضمن ، فعل خداوند كه همان آفرينش موجودات است براساس شبيه‌سازى قبلى هرگز نبوده است ، زيرا اگر چنين باشد مفهوم آن تعدد وجود ازلى و تعدد خداوند و معبود خواهد بود و همان‌گونه كه در بحث‌هاى توحيدى گفته‌ايم تعدد در اين مورد محال است ، زيرا وجود نامتناهى و نامحدود از هرجهت ، تعدد نمىپذيرد .\r\n* * *\r\n\r\n\r\n","description":"","footnote":"\r\n( 1 ) . توبه ، آيهء 117 .\r\n","page_name":" 218 ","page_number":218},
  {"content":"\r\n\r\n\r\nبخش چهارم\r\nلا يقال : كان بعد أن لم يكن ، فتجري عليه الصّفات المحدثات ، و لا يكون بينها و بينه فصل ، و لا له عليها فضل ، فيستوي الصّانع و المصنوع ، و يتكافأ المبتدع و البديع . خلق الخلائق على غير مثال خلا من غيره ، و لم يستعن على خلقها بأحد من خلقه . و أنشأ الأرض فأمسكها من غير اشتغال ، و أرساها على غير قرار ، و أقامها به غير قوائم ، و رفعها به غير دعائم ، و حصّنها من الأود و الإعوجاج ، و منعها من التّهافت و الإنفراج .\r\nأرسى أوتادها ، و ضرب أسدادها ، و استفاض عيونها ، و خدّ أوديتها ؛ فلم يهن ما بناه ، و لا ضعف ما قوّاه . هو الظّاهر عليها بسلطانه و عظمته ، و هو الباطن لها بعلمه و معرفته ، و العالي على كلّ شيء منها بجلاله و عزّته . لا يعجزه شيء منها طلبه ، و لا يمتنع عليه فيغلبه ، و لا يفوته السّريع منها فيسبقه ، و لا يحتاج إلى ذي مال فيرزقه . خضعت الأشياء له ، و ذلّت مستكينة لعظمته ، لا تستطيع الهرب من سلطانه إلى غيره فتمتنع من نفعه و ضرّه ، و لا كفء له فيكافئه ، و لا نظير له فيساويه .\r\n\r\nترجمه\r\nشايسته نيست گفته شود : خداوند موجود شد بعد از آنكه نبود كه در اين صورت صفات موجودات حادث بر او جارى مىشود و ميان او و آنها تفاوتى باقى نمىماند و هيچ‌گونه برترى بر ساير مخلوقات نخواهد داشت ؛ در نتيجه صانع و مصنوع و ايجادكننده و ايجادشونده يكسان خواهد شد . مخلوقات را بدون همانندى كه از ديگرى گرفته باشد\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nآفريد و در آفرينش آنها از كسى يارى نجست . زمين را آفريد و آن را در جاى خود ثابت نگه داشت بىآنكه اين كار او را به خود مشغول سازد و در عين حركت و بىقرارى به او ثبات بخشيد . بدون هيچ پايه‌اى آن را برپا نمود و بىهيچ ستونى آن را برافراشت و از كژى و اعوجاج نگاه داشت و از سقوط و درهم شكافتن آن جلوگيرى كرد .\r\nخداوند ميخهاى زمين را محكم نمود و سدهايى در آن ايجاد كرد چشمه‌هايش را جارى ساخت و درّه‌هايش را ( براى جريان سيلاب‌ها ) شكافت . آنچه را بنا كرد هرگز سست نشد و هرچه را قوت بخشيد ناتوان نگشت . او با عظمتش بر ظاهر آن سلطه دارد و با علم و آگاهيش از درون آن باخبر است ، با جلال و عزتى بر همه چيز آن مسلط است و چيزى از قلمرو قدرتش بيرون نيست . هرگز موجودى از فرمانش سر نمىپيچد تا بر او چيره گردد و هيچ شتاب‌كننده‌اى از چنگ قدرتش نمىگريزد تا بر او پيشى گيرد و به هيچ ثروتمندى نياز ندارد تا به او روزى دهد . تمامى اشيا در برابر وى خاضع و فرمانبردار و در مقابل عظمتش ذليل و خوارند .\r\nهيچ موجودى قدرت فرار از محيط حكومتش به خارج از آن را ندارد تا از پذيرش سود و زيانش خوددارى كند . نه مانندى دارد تا همتاى او گردد و نه نظير و شبيهى براى او متصور است تا با او مساوى شود .\r\n\r\nشرح و تفسير باز هم اوصاف مهم ديگرى از اوصاف جمال و جلالش\r\nامام عليه السّلام در اين بخش از خطبه به صفات ديگرى از صفات خداوند اشاره كرده و بحثهاى گذشته را بدين وسيله تكميل مىكند .\r\nنخست به سراغ ازليت خداوند مىرود و مىفرمايد : « شايسته نيست گفته شود او موجود شد بعد از آنكه نبود كه در اين صورت صفات موجودات حادث بر او جارى مىشود و بين او و آنها تفاوتى باقى نمىماند و هيچ‌گونه برترى بر ساير مخلوقات نخواهد داشت ؛\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدر نتيجه صانع و مصنوع و ايجادكننده و ايجادشونده يكسان خواهد شد » ؛ ( لا يقال : كان بعد أن لم يكن ، فتجري عليه الصّفات المحدثات ، و لا يكون بينها و بينه فصل ، و لا له عليها فضل ، فيستوي الصّانع و المصنوع ، و يتكافأ المبتدع و البديع « 1 » ) .\r\nسپس به شرح يكى ديگر از صفات بارز خداوند يعنى قدرت بارز او مىپردازد و در اين زمينه نخست به مسئلهء ابداع و آفرينش بىسابقه را مطرح كرده و مىفرمايد : « مخلوقات را بىنمونه‌اى كه از ديگرى گرفته باشد آفريد و در آفرينش آنها از كسى يارى نجست » ؛ ( خلق الخلائق على غير مثال خلا من غيره ، و لم يستعن على خلقها بأحد من خلقه ) .\r\nهنگامى كه به جهان خلقت نظر مىافكنيم انواع بيشمارى مخلوقات در عالم جانداران و گياهان و جمادات مىبينيم كه هريك شكل و ساختمان بديع و آفرينش ويژه و جالبى دارد . موجوداتى كه هرگز سابقه نداشته و خداوند آنها را از كتم عدم به عرصهء وجود آورد و در مسير تكامل پيش فرستاد در حالى كه اگر انسانها صنايعى دارند هم به اقتباس از ديگرى است ؛ مثلا روز نخست كسى با دقت در بال و پر پرندگان و كيفيت پرواز آنها به فكر ساختن نوعى هواپيماى بسيار ابتدايى افتاد . سپس دانشمندان در زمان‌هاى بعد يكى پس از ديگرى اختراع پيشين را گرفته و به تكميل آن پرداختند تا در عصر و زمان ما به اوج تكامل خود رسيد .\r\nبر اين اساس ، مخترعان ما يا در اختراعات خود از طبيعت الهام مىگيرند و يا از ديگرى ؛ نه كار بدون سابقه انجام مىدهند و نه كارى بدون كمك گرفتن از ديگران . در حالى كه كارهاى آنها محدود است ؛ ولى خداوند در پهنه آفرينش و در ايجاد اين همه\r\n\r\n\r\n","description":"","footnote":"\r\n( 1 ) . روشن است كه ضميرها در « بينها » و « عليها » به « محدثات » بازگشت مىكند و هرگاه « صفات المحدثات » به صورت اضافه و بدون الف و لام خوانده شود ( آن‌گونه كه در بعضى نسخه‌ها آمده ، مطلب روشن‌تر خواهد بود . همچنين اگر طبق بعضى از نسخ « مبدع » به جاى « مبتدع » باشد . مفهوم عبارت روشن‌تر مىشود ، زيرا « مبدع » به معناى آفريننده و « بديع » در اين صورت به معناى آفريده شده است و مفهوم اسم مفعولى دارد .\r\n","page_name":" 221 ","page_number":221},
  {"content":"\r\n\r\nمخلوقات متنوع و بيشمار ، نه نياز به سابقه دارد و نه نياز به كمك .\r\nآن‌گاه به سراغ چهرهء ديگر از قدرت بىپايان او مىرود و مىفرمايد : « خداوند زمين را آفريد و آن را در جاى خود ثابت نگه داشت بىآنكه اين كار او را به خود مشغول سازد و در عين حركت و بىقرارى به او ثبات بخشيد . بدون هيچ پايه‌اى آن را برپا كرد و بىهيچ ستونى آن را برافراشت و از كژى و اعوجاج نگاه داشت و از سقوط و درهم شكافتن آن جلوگيرى كرد » ؛ ( و أنشأ الأرض فأمسكها من غير اشتغال ، و أرساها على غير قرار ، و أقامها به غير قوائم ، و رفعها به غير دعائم ، و حصّنها من الأود « 1 » و الإعوجاج ، و منعها من التّهافت « 2 » و الإنفراج « 3 » ) .\r\nامروز اين مطلب براى همه ما مسلم است كه ميليونها سال است كره زمين به دور خود و به دور خورشيد در مدار معينى در حركت است و اين حركت سريع به قدرى منظم و آرام است كه ساكنان زمين هرگز آن را احساس نمىكنند و به همين دليل دانشمندان پيشين كره زمين را مركز عالم و ثابت مىدانستند .\r\nاين چه قدرتى است كه زمين با اين همه عظمت را در ميليونها سال در عين حركتهاى متعدد ، آن را ثابت نگهداشته بىآن‌كه پايه‌اى بخواهد و يا ستونى داشته باشد و يا اينكه با گذشت اين همه زمان شكافى بردارد و اجزاى آن درهم بريزد ؛ آيا جز قدرت عظيم پروردگار مىتواند چنين برنامه‌اى براى زمين تنظيم كند ؟\r\nامروز ما مىدانيم قرار گرفتن زمين در فاصله معينى از خورشيد و در وضعى كاملا يكنواخت و آرام ، نتيجهء تعادل دقيقه قوهء جاذبه و دافعه است . براساس نيروى جاذبه به هردو جسم يكديگر را نسبت مستقيم جرمها و به نسبت معكوس مجذور فاصله‌ها جذب مىكنند . اين نيرو سبب مىشود كره خاكى ما به سرعت به سوى خورشيد پيش رود و\r\n\r\n\r\n","description":"","footnote":"\r\n( 1 ) . « اود » به معناى فشار و سنگينى است كه گاه موجب كجى و اعوجاج مىشود .\r\n( 2 ) . « تهافت » يعنى فروريختن و خرد شدن .\r\n( 3 ) . « انفراج » به معناى شكاف برداشتن است .\r\n","page_name":" 222 ","page_number":222},
  {"content":"\r\n\r\nمجذوب آن شود و تبديل به دود و بخار گردد از سوى ديگر حركت دورانى بر گرد يك مركز سبب فرار آن جسم از مركز مىشود كه آن را نيروى گريز از مركز مىنامند و هرچه قدر حركت سريع‌تر باشد نيروى گريز از مركز بيشتر است ، لذا هنگامى كه قلاب سنگ را به دور دست به‌طور سريع به گردش در مىآورند ناگهان آن را رها مىكنند به شدت به نقطه دور پرتاب مىشود .\r\nحال براى اينكه زمين ميليونها سال در مدار خود به صورت يكنواخت گردش كند تنها راه اين است كه نيروى جاذبه كه تناسب با جسم زمين و خورشيد دارد با نيروى دافعه كه بر اثر حركت و گريز از مركز حاصل مىشود كاملا مساوى باشد ؛ حتى اگر كمى فاصله زيادتر و يا كمتر گردد و يا كمى حركت كندتر و يا سريع‌تر شود اين معادله دقيق بر هم مىخورد و زمين در فضا سرگردان مىشود و يا به سوى خورشيد جذب مىگردد .\r\nاكنون اين سؤال باقى مىماند كه اين تعبيرهاى مختلف براى چيست ؟\r\nبعضى از شارحان نهج البلاغه آنها را از قبيل عطف تفسيرى دانسته‌اند ؛ ولى به نظر مىرسد مولا امير مؤمنان على عليه السّلام هريك از اينها را در معناى خاصى به كار برده تا همهء جوانب مطلب را روشن سازد . توضيح اينكه هنگامى كه بخواهند چيزى را ثابت قرار دهند نخست قرارگاهى مىخواهد كه بر آن تكيه كند ، سپس احتياج به پايه‌هاى زيرين و بعد از آن ستونهاى محكم و قوى دارد . امام عليه السّلام مىفرمايد : خدا زمين را ثابت نگهداشته بىآنكه نيازى به يكى از اين امور سه‌گانه داشته باشد . در فضاى بىكران با نرمى شنا مىكند و بدون تكيه‌گاه و ستون در يك حال ثابت است .\r\nدر جملهء بعد فرمود : خداوند زمين را از اود و اعوجاج و تهافت و انفراج بازداشت كه هر كدام از اين چهار واژه معناى خاص خود دارد . « اود » اشاره به سنگينى و فشارى است كه گاه موجب كجى ( اعوجاج ) و گاه موجب فروريختن ( تهافت ) و يا شكاف ( انفراج ) در بنا مىشود . خداوند زمين را از همه اينها حفظ كرد .\r\nسپس در ادامهء اين سخن به بعضى ديگر از عجايب و شگفتيهاى زمين و تدبيرهاى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nالهى براى آماده ساختن آن براى زندگى انسانها اشاره كرده ، مىفرمايد : « خداوند ميخهاى زمين را محكم نمود و سدهايى در آن ايجاد نمود ، چشمه‌هايش را جارى ساخت و درّه‌هايش را ( براى جريان سيلابها ) شكافت . آنچه را بنا نمود هرگز سست نشد و هرچه را قوت بخشيد ناتوان نگشت » ؛ ( أرسى أوتادها ، و ضرب أسدادها « 1 » ، و استفاض عيونها ، و خدّ « 2 » أوديتها ؛ فلم يهن ما بناه ، و لا ضعف ما قوّاه ) .\r\nجملهء اوّل اشاره به آيات متعددى است كه در قرآن دربارهء كوهها آمده و خداوند آنها را به منزله ميخ‌هاى زمين قرار داده تا از لرزه‌ها و بىقراريها زمين را نجات دهد . در سورهء نبأ مىخوانيم : «  « وَ الْجِبالَ أَوْتاداً »  خداوند كوهها را ميخهاى زمين قرار داد » . « 3 » و « 4 »\r\nاز آنجا كه يكى از آثار كوهها اين است كه به صورت سدى در مقابل سيلابها و تندبادها درمىآيد از آن تعبير به « اسداد » فرموده است . با توجه به اينكه خلل و فرج كوهها و فضاهاى خالى در گوشه و كنار آنها سبب ذخيره آب و سپس جارى شدن چشمه‌ها مىگردد و نيز شكافهاى كوهها كه سبب پيدايش دره‌ها و هدايت آب باران به جلگه‌ها و دره‌ها مىشود روى اين دو مسئله نيز تكيه فرموده است .\r\nآن‌گاه در پى بيان ربوبيت و تدبير خداوند كه از صفات فعل اوست به سراغ صفات ذات مىرود و به علم و قدرت و وحدانيت خداوند با تعبيرهاى بسيار عميق و دلنشين اشاره كرده ، مىفرمايد : « او با سلطه و عظمتش بر ظاهر آن سلطه دارد و با علم و آگاهيش از درون آن باخبر است . با جلال و عزتش بر همه چيز مسلط است و چيزى از قلمرو قدرتش بيرون نيست . هرگز موجودى از فرمانش سر نمىپيچد تا بر او چيره گردد و هيچ شتاب\r\n\r\n\r\n","description":"","footnote":"\r\n( 1 ) . « اسداد » جمع « سدّ » است كه معناى معروفى دارد .\r\n( 2 ) . « خدّ » در اصل از خدّ انسان گرفته شده كه به معناى دو فرورفتگى واقع در دو طرف بينى است . سپس به گودالها و شكافهاى وسيع و عميق در زمين اطلاق شده است و در خطبه بالا به در معناى شكافتن به كار رفته است .\r\n( 3 ) . نبا ، آيهء 7 .\r\n( 4 ) . شرح اين مطلب در تفسير نمونه ، ذيل آيهء 3 سورهء رعد آيهء 15 سورهء نحل آمده است .\r\n","page_name":" 224 ","page_number":224},
  {"content":"\r\n\r\nكننده‌اى از چنگ قدرتش نمىگريزد تا بر او پيشى گيرد و به هيچ ثروتمندى نياز ندارد تا به او روزى دهد » ؛ ( هو الظّاهر عليها بسلطانه و عظمته ، و هو الباطن لها بعلمه و معرفته ، و العالي على كلّ شيء منها بجلاله و عزّته . لا يعجزه شيء منها طلبه ، و لا يمتنع عليه فيغلبه ، و لا يفوته السّريع منها فيسبقه ، و لا يحتاج إلى ذي مال فيرزقه ) .\r\nدليل همهء اين صفات در واقع قدرت و علم بىپايان اوست ، آن كس كه قدرت نامحدود دارد بر همه چيز غالب است و بر همهء موجودات برترى دارد ، چيزى بر او غالب نمىشود و كسى از حيطهء قدرتش نمىتواند بگريزد و طبعا نياز به هيچ كس ندارد ، چون بر هرچيز قادر و تواناست .\r\nهمچنين كسى كه علمش بىپايان است از درون و برون اشيا آگاه است و اساسا درون و برون براى او معنا ندارد ، همان‌گونه كه قوى و ضعيف ، دور و نزديك و بالا و پايين همه نزد او يكسان است .\r\nبديهى است توجه به اين صفات افزون بر بالا بردن سطح معرفت انسان نسبت به خدا ، آثار بسيار مهمى در تربيت نفوس و تزكيهء انسان دارد .\r\nآن‌گاه در ادامه شرح قدرت پروردگار در پهنهء جهان هستى مىافزايد : « تمامى اشيا در برابرش خاضع و فرمانبردار و در مقابل عظمتش ذليل و خوارند . هيچ موجودى قدرت فرار از محيط حكومتش به خارج از آن را ندارد تا از پذيرش سود و زيان او خوددارى كند » ؛ ( خضعت الأشياء له ، و ذلّت مستكينة لعظمته ، لا تستطيع الهرب من سلطانه إلى غيره فتمتنع من نفعه و ضرّه ) .\r\nآرى همهء جهان ملك خداست و قوانين او در همه جا حكومت مىكند و هرجا برويم تحت سلطهء او هستيم و بيرون از آن چيزى جز عدم نيست و فرار به جاى ديگر مفهومى ندارد .\r\nدر اينجا اين سؤال براى شارحان نهج البلاغه مطرح شده كه فرار از زيان قابل درك\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاست ؛ ولى فرار از منفعت چه مفهومى مىتواند داشته باشد ؟\r\nدر پاسخ گفته‌اند : منظور اين است كه اگر كسى نخواهد وامدار ديگرى گردد تا در برابر خواسته‌هاى او مسئوليتى داشته باشد و به تعبير ديگر از منافع و عطاياى او بگريزد تا ناچار نباشد سر بر فرمان او نهد چنين كارى در مورد خداوند و مهر و قهر او مفهومى ندارد .\r\nقرآن مجيد مىگويد : «  « قُلْ مَنْ ذَا الَّذِي يَعْصِمُكُمْ مِنَ اللَّهِ إِنْ أَرادَ بِكُمْ سُوءاً أَوْ أَرادَ بِكُمْ رَحْمَةً »  بگو چه كسى مىتواند شما را در برابر ارادهء خدا بازدارد اگر او مصيبت يا رحمتى را براى شما بخواهد » . « 1 »\r\nدر اينجا نيز سخن از امتناع از پذيرش رحمت و كيفر الهى است ؛ مىفرمايد : در هر حال شما راهى جز پذيرش نداريد ؛ خواه رحمتى براى شما بخواهد يا مصيبتى در برابر رحمت او به هرحال وامدار خواهيد بود .\r\nسرانجام اين فراز از خطبه با تأكيد بر يگانگى ذات پاك پروردگار پايان مىگيرد ، حضرت مىفرمايد : « نه مانندى دارد تا همتاى او گردد و نه نظير و شبيهى براى او متصور است تا با او مساوى شود » ؛ ( و لا كفء له فيكافئه ، و لا نظير له فيساويه ) .\r\nبارها گفته‌ايم ، ذات پاك خداوند از هرنظر نامحدود است . بديهى است دوگانگى در وجود نامحدود امكان ندارد ، زيرا تعدّد هميشه همراه با محدوديت است ، چون هريك از آن دو فاقد وجود ديگرى است و يا به تعبير ديگر مرز هركدام به ديگرى كه مىرسد نقطهء پايان آن است و اين امر با نامحدود بودن ذات پروردگار او سازگار نيست .\r\nجالب اينكه اين فراز از توحيد شروع مىشود و بعد از ذكر مجموعه‌اى از صفات ذات و صفات افعال با تأكيد بر توحيد پايان مىگيرد .\r\n* * *\r\n\r\n\r\n","description":"","footnote":"\r\n( 1 ) . احزاب ، آيهء 17 .\r\n","page_name":" 226 ","page_number":226},
  {"content":"\r\n\r\n\r\nبخش پنجم\r\nهو المفني لها بعد وجودها ، حتّى يصير موجودها كمفقودها . و ليس فناء الدّنيا بعد ابتداعها بأعجب من إنشائها و اختراعها . و كيف و لو اجتمع جميع حيوانها من طيرها و بهائمها ، و ما كان من مراحها و سائمها ، و أصناف أسناخها و أجناسها ، و متبلّدة أممها و أكياسها ، على إحداث بعوضة ، ما قدرت على إحداثها ، و لا عرفت كيف السّبيل إلى إيجادها ، و لتحيّرت عقولها في علم ذلك و تاهت ، و عجزت قواها و تناهت ، و رجعت خاسئة حسيرة ، عارفة بأنّها مقهورة ، مقرّة بالعجز عن إنشائها ، مذعنة بالضّعف عن إفنائها !\r\n\r\nترجمه\r\nاوست كه اشيا را پس از ايجاد ( در زمان معينى ) نابود خواهد كرد ( و بساط جهان را در هم مىپيچد ) تا وجودش همچون عدمش گردد . فناى جهان بعد از وجودش ، شگفت‌آورتر از ايجاد آن بعد از عدم نيست ، زيرا اگر تمام جانداران اعم از پرندگان و چهارپايان و حيواناتى كه شبانگاه به جايگاهشان مىروند و آنها كه در بيابان مشغول چرا هستند و انواع و اقسام گوناگون آنها اعم از آنها ؛ كه كم‌هوش ( يا غير عاقل ) هستند و آنها كه ( مانند انسان‌ها ) زيركند ( آرى اگر همه آنها ) جمع شوند هرگز توانايى بر خلق پشه‌اى ندارند و هيچ‌گاه طريق ايجاد آن را نتوانند شناخت . ( نه تنها نمىتوانند پشه‌اى بيافرينند بلكه ) عقول آنها در كشف اسرار آفرينش آن حيران مىماند و قواى آنها در اين راه ناتوان مىشود و سرانجام پس از تلاش فراوان شكست‌خورده و وامانده بازمىگردند و به\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nشكست خود اعتراف و به ناتوانى خود اقرار مىكنند ؛ حتى به ناتوانى خود از نابود ساختن آن نيز اذعان دارند !\r\n\r\nشرح و تفسير حتى قادر به خلق پشه‌اى نيستند !\r\nبه دنبال بحث عميقى كه در بخش گذشته اين خطبه دربارهء آفرينش جهان مخصوصا زمين و شگفتيهايش گذشت ، امام عليه السّلام در اين بخش ، سخن از مسئلهء فنا و نابودى جهان مىگويد و قدرت بىپايان خدا را بر ايجاد و نابودى جهان ، آشكار مىسازد و مىفرمايد :\r\n« اوست كه اشيا را پس از ايجاد ( در زمان معينى ) نابود خواهد كرد ( و بساط جهان را درهم مىپيچد ) تا وجودش همچون عدمش گردد » ؛ ( هو المفني لها بعد وجودها ، حتّى يصير موجودها كمفقودها ) .\r\nسپس در تكميل اين سخن ، مىافزايد : « فناى جهان بعد از وجودش شگفت‌آورتر از ايجاد آن بعد از عدم نيست ، زيرا اگر همهء جانداران ؛ اعم از پرندگان و چهارپايان و حيواناتى كه شبانگاه به جايگاهشان بازمىگردند و آنها كه در بيابان مشغول چرا هستند و تمام انواع و اقسام گوناگون آنها ؛ اعم از آنها كه كم‌هوش ( يا غيرعاقل ) هستند و آنها كه ( مانند انسانها ) زيركند ( آرى اگر همهء آنها ) جمع شوند هرگز توانايى بر خلق ندارند و هيچ‌گاه طريق ايجاد آن را نتوانند شناخت » ؛ ( و ليس فناء الدّنيا بعد ابتداعها بأعجب من إنشائها و اختراعها . و كيف و لو اجتمع جميع حيوانها من طيرها و بهائمها ، و ما كان من مراحها « 1 » و سائمها « 2 » ، و أصناف أسناخها « 3 » و أجناسها ، و متبلّدة « 4 » أممها و\r\n\r\n\r\n","description":"","footnote":"\r\n( 1 ) . « مراح » از ريشهء « روح » به معناى استراحتگاه حيوانات است .\r\n( 2 ) . « سائم » از « سوم » بر وزن « قوم » در اصل به معناى دنبال چيزى رفتن است ، سپس به معناى به چرا رفتن حيوانات آمده است .\r\n( 3 ) . « اسناخ » جمع « سنخ » در اصل به معناى اصل و ريشه است و در اينجا ؛ يعنى انواع حيوانات .\r\n( 4 ) . « متبلدة » از ريشهء « بلادت » به معناى كم‌فهمى است . نقطه مقابل كياست ( تيزهوشى ) .\r\n","page_name":" 228 ","page_number":228},
  {"content":"\r\n\r\nأكياسها ، على إحداث بعوضة ، ما قدرت على إحداثها ، و لا عرفت كيف السّبيل إلى إيجادها ) .\r\nاين سخن نه تنها در زمان صدورش از امام عليه السّلام واقعيت داشت ، بلكه امروز نيز كاملا صادق است ، زيرا اگر همهء دانشمندان جهان ، جمع شوند تا پشه‌اى بيافرينند توانايى ندارند ، زيرا مسئلهء پيدايش حيات از موجودات بىجان همچنان لاينحل باقى مانده است . افزون بر اين ، ساختمان پشه از نظر بالها و پاها و مغز و اعصاب و دستگاه تغذيه و توليدمثل به قدرى پيچيده و ظريف و دقيق است كه به فرض مسئله پيدايش حيات هم حل شود باز دانشمندان از انجام دادن مثل آن عاجزند .\r\nجمله‌هاى ( ما قدرت على إحداثها ، و لا عرفت كيف السّبيل إلى إيجادها ) هر يك به نكته‌اى اشاره دارد . جمله اوّل اشاره به عجز انسانها و حيوانات از ايجاد پشه و جمله دوم اشاره به عدم آگاهى به عوامل و اسباب آن است .\r\nهمين معنا در قرآن مجيد نيز دربارهء آفرينش مگس آمده است كه مىفرمايد : «  « إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ »  كسانى را كه غير از خدا عبادت مىكنيد هرگز قادر نيستند مگسى بيافرينند هرچند همگى بر اين كار اجتماع كنند » . « 5 »\r\nدر ادامهء اين سخن مىافزايد : « ( نه تنها نمىتوانند پشه‌اى بيافرينند ، بلكه ) عقول آنها در كشف اسرار آفرينش آن حيران مىماند و قواى آنها در اين راه ناتوان مىشود . و سرانجام پس از تلاش فراوان شكست‌خورده و وامانده بازمىگردند و به اعتراف به شكست خود و اقرار به ناتوانى از ايجاد پشه‌اى مىكنند . حتى به ناتوانى خود از نابود ساختن آن نيز اذعان دارند » ؛ ( و لتحيّرت عقولها في علم ذلك و تاهت ، و عجزت\r\n\r\n\r\n","description":"","footnote":"\r\n( 5 ) . حج ، آيهء 73 .\r\n","page_name":" 229 ","page_number":229},
  {"content":"\r\n\r\nقواها و تناهت ، و رجعت خاسئة « 1 » حسيرة « 2 » ، عارفة بأنّها مقهورة ، مقرّة بالعجز عن إنشائها ، مذعنة بالضّعف عن إفنائها ! ) .\r\nآرى اين پشه‌هاى كوچك اگر تصميم به اذيت و آزار انسانها و ساير جانداران بگيرند و خداوند كنترل توليد مثل را از آن بردارد به قدرى افزايش پيدا مىكنند كه فضاى زندگى را بر انسانها تيره و تار مىسازند و همهء مواد حشره‌كش در برابر نابودى آنها درمانده مىشود و اگر امروز مىبينيم با موادى مىتوان آنها را در مناطق محدودى از بين برد از آن رو است كه به‌طور محدود ، توليد مثل مىكنند و گرنه مانند ملخها كه از كنترل خارج مىشوند گروههاى عظيمى تشكيل مىدهند كه مانند ابر فضا را مىپوشانند .\r\nاين پشه‌هاى به ظاهر ضعيف ، قدرتنمايى خود را در بعضى موارد - به فرمان خدا - نشان داده‌اند گاه به صورت گروهى كه به يك فيل حمله مىكنند او را از پاى در مىآورند .\r\nبعضى از آنها - در شرايط خاصى - ناقل ميكروبهاى خطرناك يا سموم كشنده هستند كه هرانسانى را در مقابل خود ، ناتوان مىسازد تا توانايى خود را به اثبات رساند .\r\n* * * \r\nنكته‌ها\r\n\r\n1 . معاد جسمانى و اعادهء معدوم\r\nبعضى از شارحان نهج البلاغه به تناسب جملهء « هو المفني لها بعد وجودها » كه در آغاز اين بخش از خطبه آمده بود ، دربارهء معاد جسمانى سخن گفته‌اند و آياتى همچون آيهء ذيل را شاهد اصل مطلب گرفته‌اند : «  « يَوْمَ نَطْوِي السَّماءَ كَطَيِّ السِّجِلِّ لِلْكُتُبِ كَما » \r\n\r\n\r\n","description":"","footnote":"\r\n( 1 ) . « خسأ » از « خسأ » بر وزن « مدح » در اصل به معناى طرد و ذلت آمده و « خاسئ » به معناى ذليل و خسته و ناتوان است .\r\n( 2 ) . « حسيره » از « حسر » بر وزن « حبس » در اصل به معناى برهنه كردن و برداشتن پوشش چيزى است .\r\nسپس به معناى ضعيف و خستگى به كار رفته است .\r\n","page_name":" 230 ","page_number":230},
  {"content":"\r\n\r\n « بَدَأْنا أَوَّلَ خَلْقٍ نُعِيدُهُ »  روزى كه آسمان را چون طومارى درهم مىپيچيم سپس همان گونه كه آفرينش را آغاز كرديم بازگردانيم » . « 1 »\r\nسپس افزوده‌اند : همهء انبيا ، به خصوص پيغمبر اكرم صلّى اللّه عليه و إله خبر از فناى اين جهان داده‌اند و افزوده‌اند كه فلاسفه با اين امر مخالفت كرده‌اند نه به اين جهت كه فناى عالم غير ممكن است ، بلكه به اين جهت كه با بقاى علت كه ذات پاك خداست ، معدوم شدن اين جهان ممكن نيست .\r\nسپس به شرح مسئلهء امتناع اعادهء معدوم پرداخته‌اند و به ترديد بعضى در مسئلهء معاد جسمانى اشاره كرده‌اند ؛ ولى حق اين است كه نه فناى عالم غير ممكن است ، زيرا خداوند فاعل مختار است و هنگامى كه مصلحت بداند چيزى را ايجاد مىكند و اگر مصلحت بداند آن را به ديار عدم مىفرستد ، و نه مسئلهء معاد جسمانى جاى ترديد است ، زيرا قرآن با صراحت در آيات بىشمارى به آن اشاره كرده و هيچ دليل عقلى بر امتناع آن وجود ندارد . « 2 »\r\nمسئلهء محال بودن اعادهء معدوم نيز ارتباطى به مسئلهء معاد ندارد ، زيرا اگر مىگوييم اعادهء معدوم محال است ؛ يعنى بازگرداندن آن چيز با همهء خصوصيات حتى زمان و مكان محال است و به يقين زمانى كه سپرى شد بازنمىگردد ؛ ولى بازگشت انسان‌ها در معاد و رستاخيز مفهومش بازگشت زمان و مكان گذشته نيست ، زيرا هيچ عاقلى نمىگويد همان زمانى كه در دنيا در آن مىزيستند در قيامت بازمىگردد ، بلكه منظور بازگشتن انسان با همهء ويژگيهاى او در زمان و مكان ديگر است . مثلا هنگامى كه حضرت مسيح مرده‌اى را زنده كرد به يقين همان شخص سابق بود ، هرچند در زمان و مكان ديگرى زنده شد .\r\nاحياى اموات در قيامت نيز چنين است .\r\n\r\n\r\n","description":"","footnote":"\r\n( 1 ) . انبياء ، آيهء 104 .\r\n( 2 ) . شرح اين مطلب را در پيام قرآن بحث معاد جسمانى مطالعه فرماييد .\r\n","page_name":" 231 ","page_number":231},
  {"content":"\r\n\r\nكوتاه‌سخن اينكه آنچه در اين خطبه آمده چيزى جز آنچه در قرآن مجيد آمده نيست ، بلكه امام با تعبيرات زيبا و عميقى در واقع آيات معاد را در اينجا شرح داده است .\r\n\r\n2 . آفرينش شگفت پشه‌ها !\r\nامام عليه السّلام در اين بخش از خطبه تصريح مىفرمايد كه اگر همهء موجودات جمع شوند تا پشه‌اى را بيافرينند قدرت ندارند و اگر زادوولد پشه‌ها به فرمان الهى از كنترل خارج شود هيچ قدرتى در جهان توان نابود كردن آنها را ندارد و همان‌گونه كه در بالا گفتيم اين سخن نه تنها در عصر نزول قرآن و عصر امام عليه السّلام مقرون به واقعيت بود ، بلكه در عصر ما نيز چنين است ، زيرا :\r\nپشه‌ها خلقت پيچيده‌اى دارند ؛ بسيارى از آنها تنها در آبهاى راكد كنار نهرها ، باتلاق‌ها و مانند آن پرورش مىيابند . به اين ترتيب كه پشهء ماده هربار قريب 150 تخم مىريزد نوزاد از تخم به زودى بيرون مىآيد . هرنوزاد لوله تنفس بسيار ظريف و باريكى دارد كه به سطح آب مربوط مىشود و نوزاد به آن آويزان مىماند . چند روز بعد پوسته‌اى در اطراف او نمايان مىشود و در درون پوسته كه ظاهرا بىحركت است تغييرات فراوانى در ساختمان او پيدا مىشود . چند روز بعد پشهء نابالغ از پوسته خارج مىشود و به پرواز در مىآيد و بقيهء عمر خود را در هوا زندگى مىكند .\r\nتحولات عجيبى كه در اين مدت كوتاه در ساختمان پشه پديد مىآيد و موجودى آبى تبديل به پرنده‌اى تمام عيار مىگردد راستى شگفت‌آور است .\r\nدانشمندان مىگويند پشه‌هاى نر از شيره‌هاى گياهان و عصارهء ميوه‌ها تغذيه مىكنند ؛ ولى پشه ماده بيشتر خون مىمكد . هنگامى كه پشه به كسى نيش مىزند در جستجوى خوراك خود ؛ يعنى خون است .\r\nهمهء پشه‌ها حشراتى كوچك‌اند كه تنها دو بال دارند و اگر زير ذره‌بين گذارده شوند\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nساختمانى بسيار ظريف و شگفت‌انگيز در آنها ديده مىشود كه ساختن آن براى انسان غير ممكن است آن هم به صورتى موجودى زنده داراى رشد و نمو و تغذيه و توليد مثل .\r\nعجب اينكه بعضى از آنها چنان بىرنگ هستند كه با چشم ديده نمىشوند .\r\nپشه‌هاى معمولى گرچه موجوداتى مزاحم‌اند و ممكن است يك شب خواب را به‌طور كامل از انسانى نيرومند و قوى البنيه بگيرند ؛ ولى غالبا خطرناك نيستند ؛ اما در ميان پشه‌ها پشه‌هاى خطرناك و سمى نيز وجود دارد كه مىتوانند قوىترين حيوانات را از پاى درآورند . « 1 »\r\n* * *\r\n\r\n\r\n","description":"","footnote":"\r\n( 1 ) . فرهنگنامه .\r\n","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n\r\nبخش ششم\r\nو إنّ اللّه سبحانه ، يعود بعد فناء الدّنيا وحده لا شيء معه . كما كان قبل ابتدائها ، كذلك يكون بعد فنائها ، بلا وقت و لا مكان ، و لا حين و لا زمان .\r\nعدمت عند ذلك الآجال و الأوقات ، و زالت السّنون و السّاعات . فلا شيء إلّا اللّه الواحد القهّار الّذي إليه مصير جميع الأمور . بلا قدرة منها كان ابتداء خلقها ، و به غير امتناع منها كان فناؤها ، و لو قدرت على الإمتناع لدام بقاؤها . لم يتكاءده صنع شيء منها إذ صنعه ، و لم يؤده منها خلق ما خلقه و برأه ، و لم يكوّنها لتشديد سلطان ، و لا لخوف من زوال و نقصان ، و لا للإستعانة بها على ندّ مكاثر ، و لا للإحتراز بها من ضدّ مثاور ، و لا للإزدياد بها في ملكه ، و لا لمكاثرة شريك في شركه ، و لا لوحشة كانت منه ، فأراد أن يستأنس إليها .\r\n\r\nترجمه\r\nخداوند سبحان بعد از فناى جهان تنها باقى مىماند ، چيزى با او نخواهد بود و همان گونه كه قبل از آفرينش جهان تنها بود بعد از فناى آن چنين خواهد شد . ( در آن هنگام ) نه وقتى وجود خواهد داشت نه مكانى و نه حين و نه زمانى . در آن هنگام سرآمدها ، اوقات ، سالها و ساعتها همه از ميان مىرود و چيزى جز خداوند يكتاى قاهر نيست ، همان خدايى كه همهء امور به او بازگشت مىكند ، كائنات همان‌گونه كه در آغاز آفرينش از خود قدرتى نداشتند ، به هنگام فنا و نابودى نيز توان امتناع را ندارند ، زيرا اگر قدرت بر امتناع مىداشتند بقاى آنها ادامه مىيافت . در آن زمان كه موجودات را آفريد آفرينش\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nآن براى او رنج‌آور نبود و به سبب خلقت آنها خستگى براى او پديد نيامد . خداوند ( هرگز ) موجودات جهان را براى استحكام بخشيدن به حكومتش نيافريد و نه براى ترس از زوال و نقصان ، نه براى كمك گرفتن از آنها در برابر همتايى برترى جو و نه براى دورى جستن از دشمنى مهاجم ، نه براى افزودن بر ملك خويش ، نه براى فزون‌طلبى در برابر شريكى همطراز و نه به سبب وحشت از تنهايى و انس گرفتن با مخلوقات خود .\r\n\r\nشرح و تفسير من نكردم خلق تا سودى كنم !\r\nامام عليه السّلام در اين بخش از خطبه و در ادامه بحثهايى كه قبلا درباره وجود و عدم جهان فرمود ، مىافزايد : « خداوند سبحان است كه بعد از فناى جهان تنها باقى مىماند ، چيزى با او نخواهد بود و همان‌گونه كه قبل از آفرينش جهان تنها بود بعد از فناى آن چنين خواهد شد . ( در آن هنگام ) نه وقتى وجود خواهد داشت نه مكانى و نه حين و نه زمان » ؛ ( و إنّ اللّه سبحانه ، يعود بعد فناء الدّنيا وحده لا شيء معه . كما كان قبل ابتدائها ، كذلك يكون بعد فنائها ، بلا وقت و لا مكان ، و لا حين و لا زمان ) .\r\nسپس در ادامهء همين بحث مىفرمايد : « در آن هنگام سرآمدها و اوقات و سالها و ساعتها همه از ميان خواهد رفت ( نه موجودى باقى مانده نه وقت و نه زمانى و نه مكانى ، زيرا زمان و مكان ، زاييدهء اجسام است و هنگامى كه جسمى نباشد زمان و مكانى نيز نيست ) » ؛ ( عدمت عند ذلك الآجال و الأوقات ، و زالت السّنون و السّاعات ) .\r\nحضرت در نتيجه‌گيرى مىافزايد : « در آن هنگام ، چيزى جز خداوند يكتاى قاهر نيست ، همان خدايى كه همهء امور به او بازگشت مىكند و كائنات همان‌گونه كه در آغاز آفرينش از خود قدرتى نداشتند به هنگام فنا و نابودى نيز توان امتناع را ندارند ، زيرا اگر قدرت بر امتناع مىداشتند بقاى آنها ادامه مىيافت » ؛ ( فلا شيء إلّا اللّه الواحد القهّار\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nالّذي إليه مصير جميع الأمور . بلا قدرة منها كان ابتداء خلقها ، و به غير امتناع منها كان فناؤها ، و لو قدرت على الإمتناع لدام بقاؤها ) .\r\nاشاره به اين كه همهء جهان خلقت ، در برابر ارادهء خداوند ، تسليم است ؛ نه در آغاز آفرينش خود ، اختيارى داشتند نه به هنگام فنا و پايان زندگى ، چون اگر آفرينش و فنا به دست آنها بود از آنجا كه بىشك هرموجودى خواهان بقاى خويش است همهء موجودات جاودان مىشدند .\r\nالبتّه اين سخن منافاتى با اختيارى بودن افعال انسانها ندارد ، زيرا منظور مولا عليه السّلام بيان آغاز و پايان خلقت است كه از اختيار همه بيرون است و مطابق برنامه‌اى حكيمانه و زمان‌بندى شده انجام مىگيرد .\r\nآن‌گاه به اين نكته اشاره مىفرمايد : « در آن زمان كه چيزى را آفريد آفرينش آن براى او رنج‌آور نبود و به سبب خلقت موجودات خستگى براى او پديد نيامد » ؛ ( لم يتكاءده « 1 » صنع شيء منها إذ صنعه ، و لم يؤده « 2 » منها خلق ما خلقه و برأه ) .\r\nزيرا خستگى و ضعف و ناتوانى مربوط به كسى است كه قدرت محدودى دارد ، هنگامى كه بخواهد زير بار كارى برود كه بيش از قدرت اوست ناتوان و فرسوده مىشود و اگر در حد اعلاى قدرت او باشد خسته مىشود ؛ اما براى كسى كه قدرتش بىپايان است برداشتن يك پر كاه از زمين با يك كوه عظيم يكسان است . او نياز به ابزار و آلاتى ندارد كه از آن كمك بگيرد ، بلكه به محض اينكه اراده كند همه چيز انجام مىشود :  « إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  « 3 »\r\n\r\n\r\n","description":"","footnote":"\r\n( 1 ) . « لم يتكأده » از « كئد » بر وزن « وعد » به معناى به زحمت افتادن گرفته شده و جملهء « لم يتكأده » يعنى چيزى او را به زحمت نيفكند و « كئود » به معناى پرمشقت و رنج است .\r\n( 2 ) . « لم يؤده » در اصل از ريشهء « أود » بر وزن « قول » به معناى ثقل و سنگينى گرفته شده و « لم يؤده » يعنى بر او سنگين و سخت نبود .\r\n( 3 ) . يس ، آيهء 82 .\r\n","page_name":" 237 ","page_number":237},
  {"content":"\r\n\r\nاين بيان مولا هماهنگ با چيزى است كه در بخشى از آية الكرسى در قرآن مجيد آمده است ، آنجا كه مىفرمايد : «  « وَسِعَ كُرْسِيُّهُ السَّماواتِ وَ الْأَرْضَ وَ لا يَؤُدُهُ حِفْظُهُما »  تخت حاكميت خداوند آسمان‌ها و زمين را دربر گرفته و حفظ اين دو براى او سنگين و موجب زحمت نيست » . « 1 » و در جايى ديگر بعد از اشاره به آفرينش آسمان و زمين مىفرمايد : «  « وَ لَمْ يَعْيَ بِخَلْقِهِنَّ »  هرگز به موجب آفرينش آنها خسته نشد » . « 2 »\r\nسپس حضرت در ادامه به بيان اين نكتهء مهم مىپردازد كه نه آفرينش جهان خلقت براى جلب نفع و دفع ضررى بوده ، چون او غنى بالذات است و نه فانى ساختن آنها بعد از آفرينش به جهت ناراحتى و خستگى از وجود آنها بوده است و به اين ترتيب هرگونه نياز را در آفرينش جهان و سپس در فانى ساختن جهان از ذات پاك او نفى مىكند .\r\nدر قسمت اوّل به اهداف هفتگانه‌اى كه معمولا انسان‌ها را براى انجام كارهاى خويش در نظر مىگيرند اشاره كرده و همه را كه از نشانه‌هاى ضعف و نقصان است از او نفى مىكند ، مىفرمايد : « هرگز موجودات جهان را براى استحكام بخشيدن به حكومتش نيافريد ( زيرا او وجودى است نامحدود و بىنياز از هرنظر ) » ؛ ( و لم يكوّنها لتشديد سلطان ) .\r\n« و نه براى ترس از زوال و نقصان » ؛ ( چون او واجب الوجود است و زوال و نقصان در وى راه ندارد ) ؛ ( و لا لخوف من زوال و نقصان ) .\r\n« و نه براى كمك گرفتن از آنها در برابر همتايى برترىجويى ( چرا كه او همتايى ندارد ) » ؛ ( و لا للإستعانة بها على ندّ مكاثر « 3 » ) .\r\n« و نه براى دورى جستن از دشمنى مهاجم ( چون او ضدّ و دشمنى ندارد و همه چيز و\r\n\r\n\r\n","description":"","footnote":"\r\n( 1 ) . بقره ، آيهء 255 .\r\n( 2 ) . احقاف ، آيهء 33 .\r\n( 3 ) . « مكاثر » از « كثرت » به معناى فزونى گرفته شده و « مكاثر » به كسى مىگويند كه فزون‌طلب و برترىجوى باشد .\r\n","page_name":" 238 ","page_number":238},
  {"content":"\r\n\r\nهمه كس سر بر فرمانش دارند ) » ؛ ( و لا للإحتراز بها من ضدّ مثاور « 1 » ) .\r\n« و نه براى افزودن بر ملك خويش » ؛ ( زيرا او نيازى به مخلوقات خود ندارد تا با افزايش آنها نيازش بر طرف گردد ) » ؛ ( و لا للإزدياد بها في ملكه ) .\r\n« و نه براى فزون‌طلبى در برابر شريكى همطراز ( چون نه شريكى دارد و نه قرينى ) » ؛ ( و لا لمكاثرة شريك في شركه ) .\r\n« و نه به سبب وحشت از تنهايى و براى انس گرفتن با مخلوقات خود ( زيرا وحشت تنهايى به جهت احساس خطر از ناحيهء دشمن يا بروز مشكلات است ولى او نه دشمنى دارد و نه مشكلى ) » ؛ ( و لا لوحشة كانت منه ، فأراد أن يستأنس إليها ) .\r\nبديهى است همهء اين اهداف هفتگانه به جلب منفعت و دفع ضرر بازمىگردد ؛ ولى امام عليه السّلام آن دو را به طرز بليغى تشريح فرموده و انگشت روى همهء مصاديق مهم آن گذارده است به گونه‌اى كه از آن رساتر و گوياتر تصور نمىشود .\r\nروشن است هنگامى كه همهء اين اهداف نفى شود ، ثابت مىگردد كه خداوند آفرينشى كه دارد براى فيض‌بخشى و لطف به آفريدگان است ؛ نه جهت جلب منفعتى براى به خويش ، چون جلب منفعت يا دفع ضرر از لوازم ممكنات است و او واجب الوجود است .\r\n* * * \r\nنكته آيا زمانى بود كه مخلوقى نباشد ؟\r\nآنچه امام عليه السّلام در اين بخش از خطبه پيرامون فناى دنيا در آغاز و در پايان بيان فرموده به گونه‌اى كه خداوند در آغاز تنهاى تنها بوده و در پايان نيز چنين مىشود ، سؤالى را براى\r\n\r\n\r\n","description":"","footnote":"\r\n( 1 ) . « مثاور » از ريشهء « ثور » بر وزن « غور » گرفته شده كه در اصل به معناى « پراكنده ساختن » است ( و اگر به گاو نر « ثور » مىگويند به جهت آن است كه زمين را شخم مىزند و « مثاور » در اينجا به معناى مهاجم است ، زيرا لازمهء هجوم پراكنده ساختن لشكر مقابل است .\r\n","page_name":" 239 ","page_number":239},
  {"content":"\r\n\r\nبعضى شارحان نهج البلاغه طرح كرده است كه مىگويند : چگونه ممكن است ذات پاك فياض على الاطلاق زمانى باشد كه فيض از آن بروز و ظهور نكند و پاسخ داده‌اند كه منظور عدم وجود اشيا به‌طور مطلق نيست ، بلكه در مرحلهء ذات خداوند است يعنى موجوداتى بوده‌اند ؛ اما نه مستقل از او ، بلكه وابستهء به او ( البتّه اين پاسخ چندان قانع‌كننده نيست ) .\r\nسؤال مهمترى نيز براى ما مطرح است و آن اينكه آنچه را امام دربارهء فناى جهان فرموده چگونه با ظاهر آيات قرآن سازگار است ؟ قرآن در آيات متعددى مىگويد : اين جهان در پايان خراب و ويران مىگردد ؛ نه اينكه به كلى نابود شود ، مىفرمايد :        « إِذَا الشَّمْسُ كُوِّرَتْ وَ إِذَا النُّجُومُ انْكَدَرَتْ وَ إِذَا الْجِبالُ سُيِّرَتْ وَ إِذَا الْعِشارُ عُطِّلَتْ وَ إِذَا الْوُحُوشُ حُشِرَتْ وَ إِذَا الْبِحارُ سُجِّرَتْ »        « 1 »\r\nدر جاى ديگر مىفرمايد : «  « يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ »  آن روز كه اين زمين به زمين ديگر و آسمان‌ها به آسمان‌هاى ديگرى مبدّل مىشوند » . « 2 »\r\nدر جاى ديگر مىفرمايد : «    « وَ يَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً فَيَذَرُها قاعاً صَفْصَفاً لا تَرى فِيها عِوَجاً وَ لا أَمْتاً »    از تو دربارهء كوه‌ها سؤال مىكنند بگو پروردگارم آنها را متلاشى كرده بر باد مىدهد سپس زمين را صاف و هموار مىسازد به گونه‌اى كه در آن هيچ پستى و بلندى نمىبينند » . « 3 »\r\nاضافه بر اين مىگويد : انسانها روز قيامت از قبرها سر برمىآورند و بسيارى از دانشمندان معتقدند طبق ظواهر آيات و روايات بهشت و جهنم هم‌اكنون آفريده شده و اعمال ماست كه آنها را گسترش مىدهد .\r\nبا اين حال چگونه مىتوان گفت در پايان جهان همه چيز نابود مىشود و جز خداوند يگانه و يكتا باقى نمىماند حتى زمان و مكان هم از بين مىرود ؟ ! آن‌گونه كه در خطبهء بالا\r\n\r\n\r\n","description":"","footnote":"\r\n( 1 ) . تكوير ، آيات 1 - 6 .\r\n( 2 ) . ابراهيم ، آيهء 48 .\r\n( 3 ) . طه ، آيات 105 - 107 .\r\n","page_name":" 240 ","page_number":240},
  {"content":"\r\n\r\nخوانديم . در پاسخ سؤال اوّل مىتوان گفت : همان‌گونه كه خداوند فيّاض است حكيم على الاطلاق نيز هست و او فاعل مجبور نيست ممكن است حكمتش چنان ايجاب كند كه در آغاز چيزى نباشد سپس موجود شود ، بنابراين فيّاض بودن او مانع از عدم اشيا در قبل از آفرينش نيست .\r\nو در پاسخ سؤال دوم ممكن است گفته شود كه در آغاز جهان ويران مىشود همان گونه كه در آيات بالا اشاره شد ؛ ولى بعد از ويرانى به كلى محو مىگردد به گونه‌اى كه جز ذات پاك خدا باقى نمىماند . سپس آنچه را فانى شده بود - به صورت اعادهء معدوم ، البتّه در شكل معقولش « 1 » - را به صحنهء حيات مىآورد ، و درست همانند آنچه در سابق بود همان بهشت و همان دوزخ ، همان انسانها و همان قبرها ، و اين امر معقولى است و در بخش آيندهء اين خطبه نيز اشاراتى به اين مطلب ديده مىشود .\r\n* * *\r\n\r\n\r\n","description":"","footnote":"\r\n( 1 ) . اعادهء معدوم شكل نامعقولى دارد و شكل معقولى ؛ شكل نامعقول آن اين است كه موجود فانى شده با همهء ويژگىها و حتى ويژگى زمان سابق بازگردد . اين محال است ، زيرا بازگشت زمان معنا ندارد و تناقض است ؛ ولى شكل معقول آن اين است كه همه چيز جز زمان به صورت نخست بازآيد و شايد عدم توجه به اين تفاوت سبب شده كه دانشمندان گرفتار يك نزاع لفظى در مسئلهء اعادهء معدوم بشوند ؛ بعضى آن را محال بدانند و بعضى ممكن .\r\n","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n\r\nبخش هفتم\r\nثمّ هو يفنيها بعد تكوينها ، لا لسأم دخل عليه في تصريفها و تدبيرها ، و لا لراحة واصلة إليه ، و لا لثقل شيء منها عليه . لا يملّه طول بقائها فيدعوه إلى سرعة إفنائها ، و لكنّه سبحانه دبّرها بلطفه ، و أمسكها بأمره ، و أتقنها بقدرته ، ثمّ يعيدها بعد الفناء من غير حاجة منه إليها ، و لا استعانة بشيء منها عليها ، و لا لانصراف من حال وحشة إلى حال استئناس ، و لا من حال جهل و عمى إلى حال علم و التماس ، و لا من فقر و حاجة إلى غنى و كثرة ، و لا من ذلّ وضعة إلى عزّ و قدرة .\r\n\r\nترجمه\r\nسپس خداوند موجودات را بعد از ايجاد ، فانى مىكند نه به خستگى از تدبير و ادارهء آنها و نه براى اينكه ( با فناى آنها آسايشى يابد ؛ نه به جهت ( رفع ) رنج سنگينى كه از ناحيهء آنها بر او وارد مىشود و نه اينكه طول بقاى موجودات ، اسباب ملالت اوست و اين امر او را به تسريع در فناى آنها دعوت مىكند ، بلكه خداوند سبحان با لطف خود موجودات جهان را تدبير كرده ؛ به امر و فرمانش آنها را نگاه داشته و با قدرتش متقن ساخته است . سپس همهء آنها را بعد از فنا بازمىگرداند ( و حيات نوين مىبخشد ) بىآنكه نيازى به آنها داشته باشد يا از بعضى براى ايجاد بعضى ديگر كمك گيرد يا از حال وحشت و تنهايى به حال انس و آرامش منتقل شود ؛ يا از نادانى و بىخبرى ، علم و تجربه‌اى كسب كند ؛ يا از فقر و نياز به توانگرى و فزونى دست يابد و يا از ناتوانى و ذلت به عزت و قدرت راه يابد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nشرح و تفسير تداوم خلقت و فنا\r\nدر اين بخش كه آخرين بخش خطبه است امام عليه السّلام به دنبال بيان روشنى كه دربارهء اهداف ايجاد جهان آفرينش بيان فرمود از فناى اين جهان و هدف سخن مىگويد و مىفرمايد : « سپس خداوند موجودات را بعد از ايجاد نابود مىكند ؛ نه به سبب خستگى از تدبير و ادارهء آنها و نه براى اينكه ( با فناى آنها ) آسايشى يابد ؛ و نه به جهت ( رفع ) رنج سنگينى كه از ناحيهء آنها بر او وارد مىشود و نه اينكه طول بقاى موجودات اسباب ملالت اوست ، و اين امر او را به تسريع در فناى آنها دعوت مىكند » ؛ ( ثمّ هو يفنيها بعد تكوينها ، لا لسأم « 1 » دخل عليه في تصريفها و تدبيرها ، و لا لراحة واصلة إليه ، و لا لثقل شيء منها عليه . لا يملّه طول بقائها فيدعوه إلى سرعة إفنائها ) .\r\nزيرا همهء اين امور خستگى و ناتوانى و ملالت و طلب استراحت ، از محدود بودن قدرت و توان فاعل ناشى مىشود و آن كس كه قدرتش بىپايان است در معرض هيچ‌يك از اين حوادث نيست . اينها همه از صفات ممكنات است و اگر كسى توهم چنين صفاتى را براى خدا كند گرفتار اشتباه بزرگ تشبيه ( واجب به ممكن ) شده است .\r\nدر اينجا اين سؤال مطرح شده كه مگر كسى چنين احتمالاتى را دربارهء خداوند مىدهد كه امام در مقام نفى آن است ؟\r\nبدون شك صاحبان عقول مستقيمه چنين احتمالى را به فكر خود راه نمىدهند ؛ ولى ممكن است افراد عادى گرفتار چنين وسوسه‌هايى بشوند ؛ آنهايى كه خدا را جسم مىدانند و چشم و گوش و دست و پا و گيسوان او قائل شده‌اند چه جاى تعجب كه گرفتار\r\n\r\n\r\n","description":"","footnote":"\r\n( 1 ) . « سأم » به معناى خستگى و ملالت است و اگر مىبينيم در جمله‌هاى بعد ملامت نيز نفى شده ، تكرار نيست ، بلكه در جمله نخست ، ملالت ناشى از تدبير جهان از ذات پاك خداوند نفى شده و در جملهء آخر ملالت ناشى از طول بقاى جهان .\r\n","page_name":" 244 ","page_number":244},
  {"content":"\r\n\r\nاين اوهام شوند ؟ ! سؤال‌هاى ديگرى كه در اينجا مطرح شده اين است كه امام عليه السّلام اين‌گونه از اهداف را براى فناى دنيا نفى مىكند ؛ ولى به جاى آن هدف مثبتى را نام نمىبرد .\r\nپاسخ اين سؤال روشن است ؛ خداوند حكيم همهء كارهايش از روى حكمت است و آثار و فوايدش به انسان و ساير موجودات برمىگردد ؛ نه به ذات پاكش كه از همه چيز مستغنى است ، ممكن است هدف اصلى از افنا اين باشد كه انسانها گرفتار اشتباه نشوند ، وجودشان را از ناحيهء خودشان ندانند و آسمان و زمين را ازلى و ابدى نپندارند و بدانند هر چه جز اوست وابسته به ارادهء اوست .\r\nآن‌گاه در ادامه و تكميل اين سخن و در يك جمع‌بندى از بحثهاى گذشته مىفرمايد :\r\n« بلكه خداوند سبحان با لطف خود موجودات جهان را تدبير كرده ؛ به امر و فرمانش آنها را نگاه داشته و با قدرتش متقن ساخته ، سپس همهء آنها را بعد از فنا بازمىگرداند ( و حيات نوين مىبخشد ) بىآنكه نيازى به آنها داشته باشد يا از بعضى براى ايجاد بعضى ديگر كمك گيرد يا از حال وحشت و تنهايى به حال انس و آرامش منتقل شود ؛ يا از نادانى و بى خبرى ، علم و تجربه‌اى كسب كند ؛ يا از فقر و نياز به توانگرى و فزونى دست يابد و يا از ناتوانى و ذلّت به عزت و قدرت راه يابد » ؛ ( و لكنّه سبحانه دبّرها بلطفه ، و أمسكها بأمره ، و أتقنها بقدرته ، ثمّ يعيدها بعد الفناء من غير حاجة منه إليها ، و لا استعانة بشيء منها عليها ، و لا لانصراف من حال وحشة إلى حال استئناس ، و لا من حال جهل و عمى إلى حال علم و التماس « 1 » ، و لا من فقر و حاجة إلى غنى و كثرة ، و لا من ذلّ وضعة « 2 » إلى عزّ و قدرة ) .\r\nآنچه امام عليه السّلام در ذيل اين خطبه بيان فرموده و در ضمن شش جمله ، اهدافى را كه شايسته ذات پاك او نيست نسبت به آفرينش جهان ، نفى مىكند ، با كمى تفاوت همان اهداف هفتگانه‌اى است كه در بخشهاى قبل گذشت و امام عليه السّلام به جهت جمع‌بندى ، آنها\r\n\r\n\r\n","description":"","footnote":"\r\n( 1 ) . « التماس » از « لمس » به معناى طلب چيزى است .\r\n( 2 ) . « ضعه » از ريشهء « وضع » به معناى نهادن يا فرونهادن گرفته شده و « ضعه » به معناى پستى است .\r\n","page_name":" 245 ","page_number":245},
  {"content":"\r\n\r\nرا در تعبيرات نوين آورده است و خلاصه همه اين است كه نه ايجاد جهان آفرينش از روى نياز او بوده و نه فانى ساختن و نه خلق جديد بعد از عدم .\r\nدر اينجا باز اين سؤال مطرح شده است كه اگر خداوند ايجاد و افنا و سپس خلق جديد را براى نيازهاى خود و رفع انواع كمبودها انجام نداده است پس چه هدفى داشته و چرا امام عليه السّلام اشاره به آن هدف نفرموده است ؟\r\nپاسخ بخش اوّل اين سؤال همان است كه در بالا بود ؛ وجودى كه از هرنظر ، كامل است هرگز جهت‌گيرى افعالش به سوى خويش نيست ، بلكه به سوى مخلوقات و ممكنات است و چيزى از آن عايد او نمىگردد و به بيان ديگر مخلوقاتش هرچه دارند از او دارند ، چيزى از خود ندارند كه به او دهند :  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ »  « 1 »\r\nآرى !\r\n او نكرده خلق تا سودى كند * بلكه تا بر بندگان جودى كند \r\n* * *\r\n\r\n\r\n","description":"","footnote":"\r\n( 1 ) . حجر ، آيهء 21 .\r\n","page_name":" 246 ","page_number":246},
  {"content":"\r\n\r\n\r\nخطبهء 187 « 1 » و من خطبة له عليه السّلام و هي في ذكر الملاحم\r\nاز خطبه‌هاى امام عليه السّلام است\r\nكه از حوادث آينده خبر مىدهد .\r\n\r\nخطبه در يك نگاه\r\nاين خطبه در واقع دو بخش دارد ، در بخش اوّل ، امام عليه السّلام سخن از گروهى به ميان آورده كه در آينده براى دفاع از حق ، و نشر عدل و داد قيام مىكنند ، در زمانى كه انواع مفاسد جهان را پر كرده و مردم سخت در فشار و گرفتارى هستند كه تناسب با ظهور\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه را « ابو الحسن مدائنى » ( كه از دانشمندان قرن سوم هجرى است ) در كتاب صفّين نقل مىكند و خطبه‌اى را كه او نقل كرده از اين جا شروع مىشود : « اذا كثر فيكم الأخلاط . . . » و در ادامهء آن بعد از عبارت مفصّلى خطبهء مورد بحث را با تفاوت و اضافاتى آورده و به خوبى روشن است كه خطبه را از جاى ديگرى گرفته است ، زيرا اوّلا او مدّتها پيش از سيّد رضى مىزيسته است و ثانيا آنچه را او نقل كرده نسبت به آنچه را سيّد رضى آورده ، اضافات قابل ملاحظه‌اى دارد . زمخشرى نيز در كتاب ربيع الابرار بخشى از اين خطبه را ذكر كرده است . ( مصادر نهج البلاغه ، ج 2 ، ص 478 ) .\r\n","page_name":" 247 ","page_number":247},
  {"content":"\r\n\r\nحضرت مهدى عليه السّلام و ياران او دارد .\r\nدر بخش دوم ، اصحاب و ياران و مردم زمان خويش را نصيحت مىكند كه از فتنه‌ها بپرهيزند و از گرد پيشواى خود پراكنده نشوند و مراقب فتنه‌هاى شديدترى باشند كه در پيش روى آنهاست .\r\nگفتنى است كه مدائنى - همان‌گونه كه در سند خطبه اشاره شد - قسمت‌هاى ديگرى را از اين خطبه كه مرحوم سيد رضى ذكر نكرده است در كتاب خود با نام صفين آورده و در پايان آن مىگويد : مردى از اهل بصره ( هنگامى كه پيش‌گويىهاى على عليه السّلام را با آن شرح و تفصيل شنيد ) به مردى از اهل كوفه كه در كنار او نشسته بود ، گفت : من گواهى مىدهم كه اين مرد بر خدا و پيامبر دروغ مىبندد . مردى كه از اهل كوفه بود ، به او گفت : از كجا فهميدى ؟ ( ولى او جوابى نداد ) سپس مىافزايد : آن مرد كوفى مىگويد به خدا قسم على عليه السّلام از منبر پايين نيامد مگر اين كه آن مرد بصرى فلج شد و دست و پاى او از كار افتاد . او را در محملى گذاشتند و به خانه‌اش بردند و در همان شب از دنيا رفت . « 1 »\r\n* * *\r\n\r\n\r\n","description":"","footnote":"\r\n( 1 ) . مصادر نهج البلاغه ، جلد 2 ، صفحهء 479 . همين مطلب را ابن ابى الحديد در شرح نهج البلاغهء خود در جلد 6 ، صفحهء 136 آورده است .\r\n","page_name":" 248 ","page_number":248},
  {"content":"\r\n\r\n\r\nبخش اوّل\r\nألا بأبي و أمّي ، هم من عدّة أسماؤهم في السّماء معروفة و في الأرض مجهولة . ألا فتوقّعوا ما يكون من إدبار أموركم ، و انقطاع وصلكم ، و استعمال صغاركم . ذاك حيث تكون ضربة السّيف على المؤمن أهون من الدّرهم من حلّه . ذاك حيث يكون المعطى أعظم أجرا من المعطي . ذاك حيث تسكرون من غير شراب ، بل من النّعمة و النّعيم ، و تحلفون من غير اضطرار ، و تكذبون من غير إحراج . ذاك إذا عضّكم البلاء كما يعضّ القتب غارب البعير . ما أطول هذا العناء ، و أبعد هذا الرّجاء !\r\n\r\nترجمه\r\nهان ! پدر و مادرم فدايشان باد ! همان گروهى كه نامشان در آسمان معروف است و در زمين مجهول . بدانيد شما بايد منتظر عقب‌گرد در امور خويش و گسيختگى پيوندها و روى كار آمدن خردسالان و بىكفايتان باشيد و اين در زمانى است كه ضربهء شمشير بر مؤمن آسان‌تر است از يافتن يك درهم حلال و نيز در زمانى است كه اجر و پاداش گيرنده از دهنده بيش‌تر است . اين امر هنگامى رخ مىدهد كه مست مىشويد بىآنكه شراب نوشيده باشيد ، بلكه مست نعمت و فزونى امكانات هستيد ، سوگند ياد مىكنيد بىآنكه مجبور باشيد ، دروغ مىگوييد در حالى كه ناچار نيستيد و اين هنگامى خواهد بود كه بلاها شما را مىگزد و مجروح مىسازد آن‌گونه كه جهاز نامناسب شتر پشت او را مىآزارد ( و مجروح مىكند ، آه ) اين رنج و سختى چه طولانى است و اميد رهايى چه دور !\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nشرح و تفسير حوادث وحشتناكى در پيش است !\r\nامام در آغاز اين خطبه گروهى از خاصّان درگاه پروردگار را نام مىبرد كه اجمالا مأموريت مهمّى بر دوش دارند و مىگويد : « هان ! پدر و مادرم فدايشان باد ! همان گروهى كه نامشان در آسمان معروف است و در زمين مجهول » ؛ ( ألا بأبي و أمّي « 1 » ، هم من عدّة أسماؤهم في السّماء معروفة و في الأرض مجهولة ) .\r\nدر اينكه اين گروه كيانند و مأموريتشان چيست ؟ در متن خطبه ، به اجمال گذشته و لذا در ميان شارحان نهج البلاغه اختلاف است ؛ بعضى معتقدند آنها يازده امام معصوم از نسل على عليه السّلام هستند كه نامهاى آنها در ميان فرشتگان آسمان معروف است اما زمينيان تنها گروه خاصّى از آنها و موقعيتشان را مىشناسند .\r\nبعضى ديگر از ميان اهل سنّت گفته‌اند : اشاره به جمعى از مؤمنان خاص و اولياست كه در تعبير آنها به عنوان قطب و ابدال ذكر شده است ، تعبيراتى كه معمولا صوفيان در كلمات خود به كار مىبرند ؛ ولى قرائن متعدّد نشان مىدهد كه منظور از آن ، حضرت مهدى و ياران خاص اوست ، زيرا امام بعد از اين جمله از حوادث سخت و دردناكى خبر مىدهد كه انسان را به ياد علائم آخر الزمان و ظهور حضرت مهدى عليه السّلام مىاندازد . افزون بر اين ، در بخشى از خطبه كه مدائنى در كتاب صفّين آورده است « 2 » ، اشاره به « خسف در بيداء » شده است ؛ يعنى شكافتن بيابان و فرورفتن گروهى در آن و مىدانيم كه « خسف بيداء » جزو علائم ظهور حضرت مهدى عليه السّلام است كه در روايات به آن اشاره شده است . « 3 »\r\n\r\n\r\n","description":"","footnote":"\r\n( 1 ) . در تركيب عبارت فوق - همان‌گونه كه بعضى از شارحان نهج البلاغه ( خويى ) گفته است - « هم » مبتدا و « بأبى و أمّى » در جايگاه خبر و « من » بيانيه است . اين عبارت شبيه جملهء « بأبى انتم و أمى » است كه در اينجا به‌جاى ضمير مخاطب ضمير غايب به كار رفته و در آخر جمله قرار گرفته است .\r\n( 2 ) . مصادر نهج البلاغه ، جلد 2 ، صفحهء 478 .\r\n( 3 ) . به بحث علامات ظهور المهدى عليه السّلام در كتاب سفينة البحار مادهء « هدى » و بحار الانوار ، جلد 2 ، صفحات 119 و 181 به بعد مراجعه شود .\r\n","page_name":" 250 ","page_number":250},
  {"content":"\r\n\r\nاز اينجا روشن مىشود كه مأموريت آنها همان مأموريتى است كه در روايات فراوان در منابع شيعه و اهل سنّت دربارهء حضرت مهدى عليه السّلام آمده است كه « يملأ الأرض عدلا و قسطا كما ملئت ظلما و جورا » . « 1 »\r\nبعضى در ذيل اين جمله سؤالى را مطرح كرده‌اند كه چگونه امام مىگويد : پدر و مادرم فداى آنها باد در حالى كه يك نفر آنها حضرت مهدى است بقيه از ياران و اصحاب او هستند ؟\r\nپاسخ اين سؤال اين است كه اين‌گونه تعبيرات از زبان امامان دربارهء غير امامان كه برنامهء بسيار مهمى را اجرا كرده‌اند ، ديده مىشود ؛ مانند آنچه در ذيل زيارت وارث آمده است : « بأبى أنتم و أمّي طبتم و طابت الأرض الّتي فيها دفنتم » كه معروف است بعضى از امامان عليهم السّلام نيز اين زيارت را در برابر قبور شهداى كربلا خوانده‌اند .\r\nمرحوم اربلى در كشف الغمه در حديثى از پيامبر اكرم صلّى اللّه عليه و إله نقل مىكند كه روزى فرمود : من عمويم حمزه و برادرم جعفر بن ابى طالب را در خواب ديدم به آنها گفتم : « بابى و أمّى أنتما اىّ الأعمال وجدتما افضل ؟ پدر و مادرم به فدايتان باد چه اعمالى را ( در آن جهان ) افضل و برتر يافتيد ؟ آنها گفتند : همه پدران و مادران فداى تو باد « وجدنا افضل الأعمال الصّلاة عليك و سقى الماء و حبّ علىّ بن ابى طالب ؛ برترين اعمال را درود فرستادن بر تو و آب دادن به تشنگان و محبّت على بن ابى طالب يافتيم » . « 2 »\r\nسپس امام پيش‌گوييهايى از حوادث آيندهء دردناكى دارد كه در انتظار مردم است ؛ حوادثى كه شبيه علاماتى است كه براى ظهور حضرت مهدى ذكر شده است ، مىفرمايد :\r\n« بدانيد شما بايد منتظر عقب‌گرد در امور خويش و گسيختگى پيوندها و روى كار آمدن خردسالان و بىكفايتان باشيد » ؛ ( ألا فتوقّعوا ما يكون من إدبار أموركم ، و انقطاع\r\n\r\n\r\n","description":"","footnote":"\r\n( 1 ) . اين روايات در همهء كتابهايى كه دربارهء حضرت مهدى عليه السّلام نوشته شده - اعم از كتابهايى كه شيعه نوشته‌اند يا اهل سنت - آمده است .\r\n( 2 ) . كشف الغمه ، جلد 1 ، صفحهء 95 و بحار الانوار ، جلد 22 ، صفحهء 284 .\r\n","page_name":" 251 ","page_number":251},
  {"content":"\r\n\r\nوصلكم ، و استعمال صغاركم ) .\r\nبديهى است هنگامى كه افراد كم تجربه و خام و نالايق در اجتماعى بر سر كار آيند عقب‌گردها شروع مىشود و پيوندهاى اجتماعى مىگسلد ! حال چرا گروهى از زمامداران براى مديريت‌ها به سراغ صغار و كم‌تجربه‌ها مىروند ؟ فقط براى آن است كه آنها بندگانى هستند « جان و دل بر كف ، چشم بر امر و گوش بر فرمان » و اين بزرگ‌ترين عامل بدبختى آنهاست .\r\nآن‌گاه امام عليه السّلام به شرح مبسوطى دربارهء اين حوادث دردناك پرداخته ، چنين مىفرمايد : « و اين وضع در زمانى است كه ضربهء شمشير بر مؤمن آسان‌تر است از يافتن يك درهم حلال و اين در زمانى است كه اجر و پاداش گيرنده از دهنده بيش‌تر است ! » ؛ ( ذاك حيث تكون ضربة السّيف على المؤمن أهون من الدّرهم من حلّه . ذاك حيث يكون المعطى أعظم أجرا من المعطي ) .\r\nامام عليه السّلام در اين بخش از خطبه ، قبل از هرچيز مسئلهء حلال و حرام اموال را يادآور مىشود ، زيرا سرنوشت مادى و معنوى جامعه‌ها به آن بستگى دارد ، مىفرمايد : به قدرى اموال آلوده و حرام و غصب و رشوه و تقلب در جامعه زياد مىشود كه به دست آوردن يك درهم حلال از تحمل ضربه شمشير در يك جنگ مشكل‌تر مىشود و به همين دليل آنهايى كه انفاق در راه خدا مىكنند كمتر مشمول اجر و پاداش الهى مىشوند ، چون مىدانند كه اموالشان پاك نيست ؛ ولى گيرندگان كه از اين معنا باخبر نيستند يا مىدانند ولى به حكم اضطرار ، آن مال مشكوك يا حرام را مىگيرند ، مسئوليتى در پيشگاه خدا ندارند و اجر و پاداششان بيشتر است در حالى كه در يك جامعه سالم مطابق حديث معروف : « انّ اليد العليا خير من اليد السّفلى ؛ دست بالا ( دهنده ) بهتر از دست پايين ( گيرنده ) است » « 1 » قضيه برعكس است يعنى معطى ( دهنده ) اجرش بيشتر از معطى\r\n\r\n\r\n","description":"","footnote":"\r\n( 1 ) . ميزان الحكمة ، جلد 1 ، صفحهء 43 ، مادهء « اخ » .\r\n","page_name":" 252 ","page_number":252},
  {"content":"\r\n\r\n( گيرنده ) است .\r\nدر هرحال آنچه دربارهء فزونى اموال حرام در آخر الزمان در اين بيان امام عليه السّلام آمده ، در روايات ديگر نيز به وضوح به چشم مىخورد . از جمله در حديثى از رسول خدا صلّى اللّه عليه و إله مىخوانيم : « أقلّ ما يكون في آخر الزّمان أخ يوثق به او درهم من حلال ؛ كمترين چيزى كه در آخر الزمان پيدا مىشود برادر مورد اعتماد و درهمى از حلال است » . « 1 »\r\nاز آنچه گفتيم روشن شد جمله بالا مفهوم پيچيده و ناشناخته‌اى ندارد كه جمعى از شارحان نهج البلاغه دربارهء آن به بحث پرداخته و احتمالات بعيد و ضعيفى داده‌اند .\r\nسپس به مشكلات ديگر آن جامعه فاسد كه مردم بايد به حكم اجبار در انتظار آن باشند ، پرداخته مىفرمايد : « اين امر هنگامى رخ مىدهد كه مست مىشويد بىآنكه شراب خورده باشيد ، بلكه مست نعمت و فزونى امكانات هستيد و سوگند ياد مىكنيد بىآنكه مجبور باشيد و دروغ مىگوييد در حالى كه ناچار نيستند » ؛ ( ذاك حيث تسكرون من غير شراب ، بل من النّعمة و النّعيم ، و تحلفون من غير اضطرار ، و تكذبون من غير إحراج ) .\r\nاين بلاهاى سه‌گانه در هرجامعه‌اى باشد آن را به ويرانى مىكشد ، ثروتمندان ، مست ثروت شوند و خدا و خلق او را به فراموشى بسپارند كه مستى نعمت از مستى شراب خطرناك‌تر است . مستى شراب ممكن است با گذشتن يك شب پايان يابد ولى مستى نعمت ممكن است يك عمر باقى بماند همچنين قسم خوردن بىجهت ، ارزش نام خدا را پايين مىآورد و دروغ گفتن بدون اجبار بر پايه‌هاى اعتماد را لرزان مىسازد و زندگى در چنين جامعه‌اى بسيار مشكل و طاقت‌فرساست .\r\nو در پايان اين پيشگويى ، چنين مىفرمايد : « و اين هنگامى خواهد بود كه بلاها شما را مىگزد و مجروح مىسازد آن‌گونه كه جهاز نامناسب شتر ، پشت او را مىآزارد ( و مجروح\r\n\r\n\r\n","description":"","footnote":"\r\n( 1 ) . بحار الانوار ، جلد 74 ، صفحهء 157 .\r\n","page_name":" 253 ","page_number":253},
  {"content":"\r\n\r\nمىكند ، آه ) اين رنج و سختى چه طولانى است و اين اميد رهايى چه دور ! » ؛ ( ذاك إذا عضّكم « 1 » البلاء كما يعضّ القتب « 2 » غارب « 3 » البعير . ما أطول هذا العناء ، و أبعد هذا الرّجاء ! ) .\r\nبسيارى از شارحان معتقدند اين جمله از جمله‌هاى ما قبل جداست و سيّد رضى - آن‌گونه كه معمول اوست - به هنگام گزينش عبارات دلنشين مولا ، جمله‌هايى را رها كرده است .\r\nاين سخن بعيد نيست ، زيرا « ذاك » ظاهرا اشاره به نجات و فرجى است كه براى اهل ايمان پس از آن همه بلاها حاصل مىشود و جملهء « ما أطول هذا العناء و أبعد هذا الرّجاء » شاهد خوبى بر اين معناست كه امام مىفرمايد : « اميد نجاتى بعد از اين همه رنج و سختى وجود دارد » .\r\nجملهء « ألا بأبى و أمّى » نيز نشان مىدهد كه امام با اين سخن در انتظار گروهى است كه جامعهء اسلامى را از شرّ و فساد نجات مىدهند و به هرحال مناسب‌ترين تفسير براى مجموع اين بحث همان است كه در بالا اشاره شد و گفتيم ناظر به حوادث سخت و دردناك آخر الزمان و نجات جامعه بشرى از آنها به وسيلهء ظهور حضرت مهدى عليه السّلام است .\r\nدر اينجا توجه به دو نكته لازم است : نخست اين‌كه چرا امام عليه السّلام مشكلات و بلاها را تشبيه به « قطب » ( جهاز چوبى مخصوص شتر كه براى حلّ مشكل كوهان او گذارده مىشود ) كرده است كه پشت شتر را مىآزارد ؟ بعيد نيست اين تشبيه از آن رو باشد كه « قطب » را براى رهايى از مشكل برآمدگى كوهان شتر مىگذارند ؛ ولى مشكل ديگرى\r\n\r\n\r\n","description":"","footnote":"\r\n( 1 ) . « عضّ » از « عضّ » بر وزن « خزّ » در اصل به معناى گاز گرفتن با دندان است ، سپس به كنايه در مورد حوادثى كه انسان را ناراحت مىكند ، به كار رفته است .\r\n( 2 ) . « قتب » جهاز شتر است ( چارچوبهء كوچكى است كمى بزرگتر از كوهان شتر كه روى آن مىگذارند تا شخصى كه بر آن سوار مىشود كوهان وى را نياز دارد ) .\r\n( 3 ) . « غارب » فاصلهء ميان گردن و كوهان است .\r\n","page_name":" 254 ","page_number":254},
  {"content":"\r\n\r\nايجاد مىشود كه پشت و گردن شتر را آزار مىدهد و گاه مجروح مىكند . حوادث و بلاهاى آن زمان نيز چنين است كه هرچاره‌اى براى آن انديشيده شود ، مشكل ديگرى دامان مردم را مىگيرد .\r\nديگر اينكه امام عليه السّلام چگونه مىفرمايد : « اميد نجات دور است » در حالى كه از بعضى از روايات استفاده مىشود اميد نجات نزديك است ؟\r\nپاسخ آن است كه ظهور آن حضرت مشروط به شرايطى است كه اگر آن شرايط تحقق يابد ، نزديك است و اگر تحقّق نيابد دور است و به تعبير ديگر : مؤمنان مىتوانند با فراهم كردن شرايط ظهور ؛ يعنى خودسازى و آمادگى كامل و دعاهاى پىدرپى ، ظهور آن حضرت را از نزديك سازند و هرگاه اين امور ترك شود ظهور به تأخير خواهد افتاد ، بنابراين ظهور از يك نظر نزديك است و از يك نظر دور و اميدواريم كه به لطف پروردگار نزديك باشد .\r\n* * * \r\nنكته حوادث سخت و دردناك آخر الزمان\r\nدر اين خطبه و بعضى خطبه‌هاى ديگر نهج البلاغه و رواياتى از پيامبر اكرم و امامان اهل بيت عليهم السّلام خبرهايى از آيندهء تاريك و سختى براى مؤمنان داده شده است .\r\nاز ويژگيهاى آن زمان ، پشت كردن بسيارى از مردم به مسئلهء حلال و حرام است . آنچه را به دستشان برسد از هرجا و هركس باشد براى خود حلال مىشمرند و اين آلودگى همه زندگى آنها را مىآلايد .\r\nويژگى ديگر كه مستى نعمت است سبب مىشود مبدأ و معاد را به فراموشى بسپارند و همچون مستان شراب ، در عالم بىخبرى به سر ببرند . دور زدن احكام و تكيه بر\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبهانه‌هاى واهى براى انجام هركار ناروا و تمسّك به حيله‌هاى شرعى يكى ديگر از ويژگيهاى آن زمان است . بدعتها به صورت سنّتها و سنّتها به صورت بدعتها در مىآيد .\r\nدر حديثى از پيامبر اكرم صلّى اللّه عليه و إله مىخوانيم : « يأتى على النّاس زمان لا يبقى أحد إلّا أكل الرّبا فإن لم يأكله أصابه من غباره ؛ زمانى بر مردم فرامىرسد كه همه رباخوار مىشوند و اگر كسانى رباخوار نباشند گرد و غبار ربا بر دامنشان مىنشيند » . « 1 »\r\nدر حديث ديگرى در وصاياى رسول خدا به ابن مسعود آمده است : « زمانى بر مردم فرا مىرسد كه انواع غذاهاى لذيذ را مىخورند و بر مركبها ( ى گران قيمت ) سوار مىشوند و مردان ، همچون زنان كه براى همسر خود ، زينت مىكنند خود را مىآرايند . زنان ، بىپرده خارج مىشوند و مانند سلاطين جبّار در اجتماع خودنمايى مىكنند . اين گروه منافقان اين امت در آخر الزمان‌اند - تا آنجا كه مىفرمايد : « يابن مسعود يأتى على الناس زمان الصّابر على دينه مثل القابض على الجمرة بكفّه ؛ زمانى بر مردم فرامىرسد كه نگهدارى دين همچون نگهدارى آتش در كف دست است » . « 2 » و حوادث دردناك ديگرى كه ذكر همهء آنها به طول مىانجامد .\r\nاين پيشگوييها در واقع افزون بر اينكه جنبهء اعجاز دارد ، هشدارى است به گروههاى وفادار به اسلام كه خود را نبازند و بدانند اين دوران پايانى دارد كه به ظهور حضرت مهدى ارواحنا فداه مىانجامد .\r\n* * *\r\n\r\n\r\n","description":"","footnote":"\r\n( 1 ) . مستدرك الوسائل ، جلد 13 ، صفحهء 333 ، ابواب ربا ، باب 1 ، حديث 18 .\r\n( 2 ) . سفينة البحار ، مادهء « زمان » .\r\n","page_name":" 256 ","page_number":256},
  {"content":"\r\n\r\n\r\nبخش دوم\r\nأيّها النّاس ، ألقوا هذه الأزمّة الّتي تحمل ظهورها الأثقال من أيديكم ، و لا تصدّعوا على سلطانكم فتذمّوا غبّ فعالكم . و لا تقتحموا ما استقبلتم من فور نار الفتنة ، و أميطوا عن سننها ، و خلّوا قصد السّبيل لها : فقد لعمري يهلك في لهبها المؤمن ، و يسلم فيها غير المسلم .\r\nإنّما مثلي بينكم كمثل السّراج في الظّلمة ، يستضيء به من ولجها .\r\nفاسمعوا أيّها النّاس وعوا ، و أحضروا آذان قلوبكم تفهموا .\r\n\r\nترجمه\r\nاى مردم ! افسارهاى اين حيوانات را كه بارهاى سنگين بر پشت دارند از دست خود رها سازيد ( اشاره به فتنه‌هاست ) . هرگز از اطراف پيشواى خود پراكنده نشويد كه سرانجام ، خويشتن را به خاطر اعمال خود نكوهش خواهيد كرد . خود را در آتش فتنه‌اى كه در پيش است نيفكنيد و از مسير آن دورى گزينيد . راه را براى عبور آن ، باز گذاريد . به جانم سوگند مؤمنان ( اگر خود را كنار نكشند ) هلاك مىشوند ، اما غير مسلمانان از آن جان سالم به در مىبرند ! مثل من در ميان شما همچون چراغ در تاريكى است كه هركس در ظلمت قرار گيرد از نور آن بهره مىبرد . اى مردم ! بشنويد و سخنانم را حفظ كنيد و گوشهاى قلب خود را آماده سازيد تا كلامم را كاملا درك كنيد .\r\n\r\nشرح و تفسير دستورهايى براى نجات از فتنه\r\nبه دنبال پيشگوييهايى كه امام عليه السّلام از حوادث سخت و دردناك آينده در بخش گذشتهء\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nخطبه فرمود ، در اين بخش به ياران خود دستوراتى مىدهد كه آنها از خطرات اين حوادث محفوظ دارد .\r\nنخست مىفرمايد : « اى مردم ! افسار اين حيوانات ( اشاره به فتنه‌هاست ) را كه بارهاى سنگينى بر پشت دارند از دست خود رها سازيد » ؛ ( أيّها النّاس ، ألقوا هذه الأزمّة « 1 » الّتي تحمل ظهورها الأثقال من أيديكم ) .\r\nاين جمله كنايه از اين است كه حوادثى در اطراف شما رخ مىدهد كه بارهاى فتنه و فساد را بر دوش دارند ، شما رهبرى آنها را به عهده نگيريد و به پيشرفت آن كمك نكنيد و در واقع دستور قرآن مجيد را به آنها يادآور مىشود كه مىفرمايد : «  « وَ لا تَعاوَنُوا عَلَى الْإِثْمِ وَ الْعُدْوانِ »  همكارى و كمك به گناه و تجاوز بر ديگران ، نكنيد » . « 2 »\r\nسپس مىافزايد : « هرگز از اطراف پيشواى خود پراكنده نشويد كه سرانجام ، خويشتن را به موجب اعمال خود نكوهش خواهيد كرد ، خود را در آتش فتنه‌اى كه در پيش است نيفكنيد و از مسير آن دورى گزينيد . وسط راه را براى عبور آن ، باز گذاريد » ؛ ( و لا تصدّعوا « 3 » على سلطانكم فتذمّوا غبّ « 4 » فعالكم . و لا تقتحموا « 5 » ما استقبلتم من فور « 6 » نار الفتنة ، و أميطوا « 7 » عن سننها « 8 » ، و خلّوا قصد السّبيل « 9 » لها ) .\r\n\r\n\r\n","description":"","footnote":"\r\n( 1 ) . « ازمّة » جمع « زمام » به معناى افسار است .\r\n( 2 ) . مائده ، آيهء 2 .\r\n( 3 ) . « تصدّعوا » از ريشهء « صدع » بر وزن « صبر » در اصل به معناى شكافتن است . سپس به معناى پراكنده شدن و اختلاف يا افشاى چيزى آمده است . در اين خطبه به همان معناى پراكنده شدن است .\r\n( 4 ) . « غبّ » آخر و عاقبت چيزى است ؛ ولى گاه به معناى يك روز در ميان نيز آمده است و در اين خطبه يعنى اوّل .\r\n( 5 ) . « تقتحموا » از ريشهء « اقتحام » انداختن خود در چيزى بدون مطالعه است .\r\n( 6 ) . « فور » و « فوران » به معناى جوشش و جوشيدن است .\r\n( 7 ) . « اميطوا » از ريشهء « ميط » بر وزن « صيت » به معناى دور شدن گرفته شده و هنگامى كه به باب افعال مىرود به معناى دور ساختن است .\r\n( 8 ) . « سنن » به معناى راه و طريق است و « سنن » بر وزن « كهن » جمع « سنّت » به معناى روشهاست .\r\n( 9 ) . « قصد السبيل » يعنى وسط راه ؛ خواه راه حق باشد يا باطل ؛ ولى در بسيارى از موارد بر معناى راه ميانهء مستقيم حقّ ، اطلاق مىشود . قرآن مجيد مىگويد :  « وَ عَلَى اللَّهِ قَصْدُ السَّبِيلِ »  ( نحل ، آيهء 9 ) و در اين خطبه به معناى اوّل است كه مطلق ميانه راه باشد .\r\n","page_name":" 258 ","page_number":258},
  {"content":"\r\n\r\nاين سخن اشاره به آن است كه اگر مردم با فتنه‌ها همكارى نكنند و نه تنها وارد فتنه نشوند ، بلكه از آن دورى گزينند و راه را براى عبور آن باز بگذارند ، ضايعاتش بسيار كمتر است ؛ درست مانند سيلاب عظيمى كه مردم توانايى بر كنترل آن ندارند ؛ ولى اگر راه آن را باز گذارند كه به درّه‌ها و دشت‌ها سرازير شود ضايعاتش كمتر از آن است كه وارد آن شوند و در درون آن قرار گيرند .\r\nآن‌گاه در ادامه به ذكر علّت پرداخته ، مىفرمايد : « به جانم سوگند ! مؤمنان ( اگر خود را كنار نكشند ) هلاك مىشوند ؛ اما غير مسلمانان از آن جان سالم به در مىبرند » ؛ ( فقد لعمري يهلك في لهبها المؤمن ، و يسلم فيها غير المسلم ) .\r\nاشاره به اينكه موج فتنه به قدرى قوى است كه مؤمنان اگر بخواهند با آن به مقابله برخيزند نابود مىشوند و غير آنها كه خود را كنار مىكشند سالم مىمانند . در چنين مواردى نبايد نيروها را بيهوده از دست داد ، بلكه بايد آنها را حفظ كرد و منتظر فرصت مناسب بود . اين همان چيزى است كه فلسفهء اصلى تقيّه را در مسائل دينى و اجتماعى و سياسى تشكيل مىدهد ، حفظ نيروها و انتظار فرصت .\r\nدر پايان خطبه امام عليه السّلام اشاره به موقعيت خود مىكند تا غافلان بيدار شوند و از وجود پرفيض او بهره گيرند ، مىفرمايد : « مثل من در ميان شما همچون چراغ در تاريكى است كه هركس در ظلمت قرار گيرد از نور آن بهره مىبرد . اى مردم بشنويد و سخنانم را حفظ كنيد و گوشهاى قلب خود را آماده سازيد تا كلامم را كاملا بفهميد » ؛ ( إنّما مثلي بينكم كمثل السّراج في الظّلمة ، يستضيء به من ولجها . فاسمعوا أيّها النّاس وعوا « 10 » ، و أحضروا آذان قلوبكم تفهموا ) .\r\n\r\n\r\n","description":"","footnote":"\r\n( 10 ) . « عوا » از ريشهء « وعى » بر وزن « سعى » به معناى نگاه داشتن و فهميدن و حفظ كردن است و چون به صيغهء امر و فعل مضارع درآيد ، واو ، از آن حذف مىشود .\r\n","page_name":" 259 ","page_number":259},
  {"content":"\r\n\r\nآرى امام عليه السّلام هنگامى كه حوادث تلخ آينده و ظلمات فتنه‌ها را پيش‌بينى مىكند راه نجات آن را نيز نشان مىدهد و مىفرمايد : اگر سخنانى را كه من مىگويم به خوبى بشنويد و حفظ كنيد و دقيقا در آن بينديشيد براى نجات شما از شرّ اشرار و فتنه‌هاى فتنه‌جويان بسيار مؤثر است .\r\nامام عليه السّلام در اينجا وجود خود را به چراغى پرنور در ميان امواج ظلمت ، تشبيه كرده و به مردم دستور مىدهد به سوى اين چراغ بيايند و در حوزهء پرتوافشانى آن قرار گيرند .\r\nنخست دستور مىدهند سخنان را بشنوند و نگهدارى كنند . سپس فرمان مىدهد كه دربارهء آن تعمق نمايند و حقيقت آن را درك كنند ( و اين است تفاوت مفهوم جملهء « فاسمعوا أيّها النّاس وعوا » با جملهء « و أحضروا آذان قلوبكم تفهموا » كه يكى شنيدن و درك كردن و نگهدارى نمودن و ديگرى دقت كردن و به عمق آن رسيدن را مىگويد ) .\r\n* * * \r\nنكته كنار رفتن از برابر امواج فتنه‌ها\r\nگاه فتنه‌هايى در جوامع بشرى بروز مىكند كه افراد باايمان نه قادر بر دفع آن هستند و نه توان تشكيل يك گروه مبارز را دارند و افرادى كه مستقيما در برابر اين فتنه‌ها قرار گيرند و خود را به آب و آتش بزنند ، سرنوشتى جز شكست و نابودى ندارند .\r\nبهترين راه در چنين شرايطى ، كنار رفتن از جلو سيلاب فتنه و در انتظار يافتن فرصت مناسب براى قلع و قمع آن است . بديهى است اقدامات نسنجيده ، نتيجه‌اى جز هدر دادن نيروها و از بين بردن فرصتهاى آينده ندارد . فلسفهء نهى از قيامها در عصر امامان معصوم نيز همين است و اين در واقع شاخه‌اى از شاخه‌هاى تقيّه است ؛ تقيّه‌اى كه فلسفه‌اش حفظ نيروها براى استفاده از فرصت مناسب است .\r\nامام امير المؤمنين عليه السّلام با اينكه شجاع‌ترين فرد امت و از مبارزان صف اوّل در مقابل دشمنان اسلام بود در خطبهء بالا به نكتهء دقيقى كه گفته شد توجه مىدهد و بر آن تأكيد مىكند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nخطبهء 188 « 1 » و من خطبة له عليه السّلام في الوصيّة بأمور\r\nاز خطبه‌هاى امام عليه السّلام است كه در آن مردم را به امور مهمّى توصيه مىكند\r\n\r\nخطبه در يك نگاه\r\nدر اين خطبه ، امام عليه السّلام به سه نكتهء مهم اشاره مىفرمايد : نخست همهء مردم را به تقوا و پرهيزكارى و اجتناب از معصيت خداوند سفارش مىكند و نعمتهاى الهى را به آنها يادآور مىشود تا انگيزه‌اى باشد بر تقوا و اطاعت .\r\nديگر اينكه همگان را به يادآورى مرگ و انتقال از دنيا و چگونگى اين انتقال سفارش مىكند ، با تعبيراتى تكان‌دهنده كه مىتواند عامل ديگرى بر اطاعت و ترك گناه باشد .\r\n\r\n\r\n","description":"","footnote":"\r\n( 1 ) . سند خطبه :\r\nدر كتاب مصادر نهج البلاغه تنها منبعى كه براى اين خطبه غير از نهج البلاغه ذكر كرده است ، كتاب « الاعجاز و الايجاز » ثعالبى است و با توجه به اينكه ( او از معاصران سيّد رضى است و ) روايت او تفاوتهاى متعدّدى با جملات نهج البلاغه دارد ، معلوم مىشود آن را از منبع ديگرى غير از نهج البلاغه گرفته است .\r\n( مصادر نهج البلاغه ، جلد 3 ، صفحهء 17 ) البتّه محتواى خطبه به گونه‌اى بلند است كه صدور آن از غير امام معصوم بسيار بعيد مىنمايد .\r\n","page_name":" 261 ","page_number":261},
  {"content":"\r\n\r\nدر نكتهء سوم هشدار مىدهد كه روزها و شبها و ساعات عمر به سرعت مىگذرد ، به‌پا خيزيد و خانهء آخرت خويش را آباد كنيد .\r\n* * *\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nبخش اوّل\r\nأوصيكم ، أيّها النّاس ، بتقوى اللّه و كثرة حمده على آلائه إليكم ، و نعمائه عليكم ، و بلائه لديكم . فكم خصّكم بنعمة ، و تدارككم برحمة ! أعورتم له فستركم ، و تعرّضتم لأخذه فأمهلكم !\r\n\r\nترجمه\r\nاى مردم شما را به تقواى الهى و شكر بسيار خداوند در برابر نعمتهاى معنوى و مادى كه به شما بخشيده و در برابر آزمايشهايش ( كه سبب ترفيع مقام شما مىشود ) سفارش مىكنم . چه بسيار نعمتهايى كه خداوند ويژهء شما قرار داد و شما را مشمول رحمت خاص خود گردانيد ، شما عيبهاى خويش را آشكار كرديد و او پوشاند ، خود را در معرض مجاز آتش قرار داديد ؛ اما او به شما مهلت داد .\r\n\r\nشرح و تفسير توصيه به تقوا و شكر\r\nامام عليه السّلام در اين بخش از خطبه همان‌گونه كه قبلا اشاره شد همهء مخاطبان خود را به تقوا و حمد و سپاس الهى در برابر نعمتها دعوت مىكند و مىفرمايد : « اى مردم شما را به تقواى الهى و شكر بسيار خداوند در برابر نعمتهاى معنوى و مادى كه به شما بخشيده و در برابر آزمايشهايش ( كه سبب ترفيع مقام شما مىشود ) سفارش مىكنم » ؛ ( أوصيكم ، أيّها النّاس ، بتقوى اللّه و كثرة حمده على آلائه إليكم ، و نعمائه عليكم ، و بلائه « 1 »\r\n\r\n\r\n","description":"","footnote":"\r\n( 1 ) . « بلاء » گاه از ريشهء « بلو » ( ناقص واوى ) و گاه از ريشهء « بلى » ( ناقص يايى ) آمده است . اوّلى -\r\n","page_name":" 263 ","page_number":263},
  {"content":"\r\n\r\nلديكم ) .\r\nگرچه « آلاء » و « نعماء » در بسيارى از موارد به يك معنا كه همان نعمت‌ها است به كار مىرود ؛ ولى بعضى معتقدند كه آلاء اشاره به نعمتهاى معنوى و نعماء اشاره به نعمتهاى مادى است ، مخصوصا هنگامى كه اين دو واژه در كنار هم قرار گيرند .\r\nواژهء « بلاء » گاه به معناى آزمايش و امتحان و گاه به معناى حوادث خير يا شر مىآيد و در جملهء بالا به تناسب جمله‌هاى قبل از آن به معناى حوادث خير است . بعضى نيز گفته‌اند : مقصود حوادث دردناكى است كه خداوند ، انسان را با آن آزمايش مىكند و سبب ارتقاى رتبه و فزونى پاداش او در درگاه خدا مىشود كه از اين نظر نعمت محسوب مىگردد .\r\nبه هرحال اين سخن امام عليه السّلام شبيه همان چيزى است كه علماى كلام در بحث معرفة اللّه بر آن تكيه دارند و مىگويند : انگيزهء اصلى اين بحث همان مسئلهء شكر منعم است ، زيرا انسان خود را غرق نعمتهايى مىبيند و چون كه شكر بخشندهء نعمت در فطرت آدمى نهفته است ، به فكر بخشنده نعمت مىافتد ، به سراغ او مىرود تا او را بشناسد و همين امر مىتواند سبب اطاعت او و ترك عصيانش شود .\r\nسپس امام عليه السّلام به شرح بعضى از اين نعمتها پرداخته ، مىفرمايد : « چه بسيار نعمتهايى كه خداوند ويژهء شما قرار داد و شما را مشمول رحمت خاص خود گردانيد ، شما عيبهاى خويش را آشكار كرديد و او پوشاند ، و خود را در معرض مجاز آتش قرار داديد ؛ اما او به\r\n\r\n\r\n","description":"","footnote":"\r\n- به معناى آزمايش و امتحان است ؛ آزمايشهايى كه گاه با وفور نعمت و كاميابيها صورت مىگيرد و گاه با سلب نعمتها و آفات ، قرآن مجيد مىفرمايد : «  « وَ نَبْلُوكُمْ بِالشَّرِّ وَ الْخَيْرِ فِتْنَةً »  ما شما را به وسيلهء بديها و خوبيها آزمايش مىكنيم » ( انبياء ، آيهء 35 ) .\r\nو دومى در اصل به معناى كهنگى و فرسودگى است . سپس به معناى غم و اندوه و حوادث ناگوار آمده است كه انسان را فرسوده مىكند . اين واژه به آزمايش نيز اطلاق شده ، زيرا آن هم بر جسم و جان انسان سنگينى دارد .\r\n","page_name":" 264 ","page_number":264},
  {"content":"\r\n\r\nشما مهلت داد » ؛ ( فكم خصّكم بنعمة ، و تدارككم برحمة ! أعورتم « 1 » له فستركم ، و تعرّضتم لأخذه « 2 » فأمهلكم ! ) .\r\nامام عليه السّلام در اين بخش نخست اشاره به نعمتها و رحمتهايى مىكند كه اختصاص به اين امت دارد ؛ مانند خاتميت پيامبر اكرم صلّى اللّه عليه و إله و بهترين امت بودن و عدم نزول بلا بر امت ، تا هنگامى كه پيامبر در ميان آنهاست يا مشغول استغفارند . و بعد از آن به مسئلهء پرده‌پوشى پروردگار در مقابل پرده‌درى افراد گنهكار ، همچنين دادن فرصت كافى براى توبه و بازگشت به سوى خود و عدم تعجيل در مجازات آنها مىپردازد كه هريك از آنها نعمتى بسيار بزرگ است .\r\n* * *\r\n\r\n\r\n","description":"","footnote":"\r\n( 1 ) . « اعورتم » از ريشهء « عار » به معناى عيب گرفته شده و به هرچيزى كه اظهار آن عيب شمرده مىشود ، عورت اطلاق مىكنند و هنگامى كه به باب افعال برود ( مانند جملهء بالا ) به معناى اظهار عيب است .\r\n( 2 ) . « اخذ » در اصل به معناى گرفتن است و چون براى مجازات كردن قبلا مجرم را دستگير مىكنند اين واژه به معناى مجازات نيز به كار مىرود .\r\n","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\nبخش دوم\r\nو أوصيكم بذكر الموت و إقلال الغفلة عنه . و كيف غفلتكم عمّا ليس يغفلكم ، و طمعكم فيمن ليس يمهلكم ! فكفى واعظا بموتى عاينتموهم ، حملوا إلى قبورهم غير راكبين ، و أنزلوا فيها غير نازلين ، فكأنّهم لم يكونوا للدّنيا عمّارا ، و كأنّ الآخرة لم تزل لهم دارا . أوحشوا ما كانوا يوطنون ، و أوطنوا ما كانوا يوحشون ، و اشتغلوا بما فارقوا ، و أضاعوا ما إليه انتقلوا . لا عن قبيح يستطيعون انتقالا ، و لا في حسن يستطيعون ازديادا . أنسوا بالدّنيا فغرّتهم ، و وثقوا بها فصرعتهم .\r\n\r\nترجمه\r\nشما را به يادآورى مرگ و كاستن غفلت از آن توصيه مىكنم . چگونه غافل مىشويد از چيزى كه او از شما غافل نمىشود ؟ چگونه طمع مىورزيد در كسى ( اشاره به فرشتهء مرگ است ) كه به شما مهلت نمىدهد ؟ ! بهترين واعظ و اندرزدهنده براى شما مردگانى هستند كه با چشم خود آنها را مىبينيد كه آنها را به سوى قبرهايشان مىبرند بىآنكه اختيارى از خود داشته باشند و در ميان قبر مىگذارند بىآن كه بخواهند ! ( چنان از دنيا بيگانه مىشوند كه ) گويى هرگز به عمران آن نپرداختند و چنان به آخرت مىپيوندند كه گويى هميشه وطنشان بوده است ! ( آرى ) از آنجا كه وطنشان بود وحشت و دورى مىكنند و آنجا را كه از آن وحشت داشتند وطن مىگزينند . آنها در دنيا به چيزى مشغول شدند كه ( سرانجام ) از آن جدا گشتند ، و جايى كه به آن منتقل گشتند . ( سراى آخرت ) را تباه كردند ، نه قدرت دارند از عمل زشتى كه انجام داده‌اند كنار روند و نه مىتوانند بر كارهاى\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nنيك خود چيزى بيفزايند ، آنها به دنيا انس گرفتند و فريبشان داد و به آن اعتماد كردند و بر زمينشان زد !\r\n\r\nشرح و تفسير بهترين واعظ !\r\nامام در اين بخش از خطبه به نكتهء مهمى اشاره مىكند كه مىتواند انگيزهء نيرومندى براى تقوا كه در بخش گذشته آمد ، بوده باشد و آن ذكر مرگ است ؛ نخست به بيان سفارشى كلّى دربارهء مرگ پرداخته ، چنين مىفرمايد : « شما را به يادآورى مرگ و كاستن غفلت از آن توصيه مىكنم . چگونه غافل مىشويد از چيزى كه او از شما غافل نمىشود ؟ ! و چگونه طمع مىورزيد در كسى كه ( اشاره به فرشتهء مرگ است ) به شما مهلت نمىدهد ! » ؛ ( و أوصيكم بذكر الموت و إقلال الغفلة عنه . و كيف غفلتكم عمّا ليس يغفلكم ، و طمعكم فيمن ليس يمهلكم ! ) .\r\nآرى ! هيچ عقلى اجازه نمىدهد انسان از حادثه‌اى كه به هرحال در انتظار اوست ، غافل بماند و از چيزى كه راه گريزى ندارد اميد واهى فرار ببندد ، عاقل كسى است كه اين واقعيت را بپذيرد كه مرگ سرنوشت حتمى همهء انسانها ، بلكه همهء موجودات است و به گفتهء شاعر كه اشاره به قبر خويش مىكند :\r\n هركه باشى و به هرجا برسى * آخرين منزل هستى اين است \r\nسپس امام عليه السّلام به شرح دقيق و تكان‌دهنده‌اى از لحظات مرگ و حوادث آن در ضمن 12 جملهء كوتاه و پرمعنا مىپردازد :\r\nنخست مىفرمايد : « بهترين واعظ و اندرزدهنده براى شما مردگانى هستند كه با چشم خود آنها را مىبينيد كه آنها را به سوى قبرهايشان مىبرند بىآنكه اختيارى از خود داشته باشند و در ميان قبر مىگذارند بىآن كه بخواهند ! » ؛ ( فكفى واعظا بموتى\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nعاينتموهم ، حملوا إلى قبورهم غير راكبين ، و أنزلوا فيها غير نازلين ) .\r\nآرى ! آنها بر دوش مردم سوارند و به سوى منزلگاه ابدى خويش پيش مىروند بىآنكه از خود اختيارى داشته باشند و آنان را در حفرهء قبر وارد مىكنند بىآنكه بخواهد .\r\nسپس با بيان دو وصف ديگر ، سرنوشت آنها را روشن‌تر مىسازد و مىفرمايد : « ( چنان از دنيا بيگانه مىشوند كه ) گويى هرگز به عمران آن نپرداخته‌اند و ( چنان به آخرت مىپيوندند كه گويى هميشه وطنشان بوده است ! ) » ؛ ( فكأنّهم لم يكونوا للدّنيا عمّارا « 1 » ، و كأنّ الآخرة لم تزل لهم دارا ) .\r\nاشاره به اينكه همه چيز در يك لحظه تمام مىشود و به قدرى از دنيا فاصله مىگيرند كه گويى هرگز در آن نمىزيستند و چنان به آخرت نزديك مىشوند كه گويى از ازل در آنجا مىزيستند .\r\nدر ادامه مىافزايد : « از آنجايى كه وطنشان بود وحشت و دورى مىكنند و آنجا را كه از آن وحشت داشتند به عنوان وطن برمىگزينند » ؛ ( أوحشوا ما كانوا يوطنون ، و أوطنوا ما كانوا يوحشون ) .\r\nآرى ! هنگامى كه از كنار قبرستانهاى خاموش عبور مىكردند ، از ديدن منظرهء قبرستان در وحشت فرومىرفتند و روى از آن برمىگرداندند ، به ويژه اگر هنگام شب عبورشان به قبرستان مىافتاد ؛ ولى اكنون آنجا وطن آنها شده است و اگر آنها را با اين حال به خانه و كاشانه‌شان بازگردانند هم مردم از آنها وحشت مىكنند و هم آنها - اگر درك و شعورى مىداشتند - از مردم وحشت مىكردند .\r\nاز سوى ديگر مشكل مهم آنها اين است كه سراى آخرت را آباد نكردند و هرچه نيرو داشتند بر سر عمران سراى دنيا گذاشتند همان‌گونه كه امام عليه السّلام در ادامهء سخن مىفرمايد : « آنها در دنيا به چيزى مشغول شدند كه ( سرانجام ) از آن جدا گشتند ، و جايى\r\n\r\n\r\n","description":"","footnote":"\r\n( 1 ) . « عمّار » جمع « عامر » از ريشهء « عماره » و « عمران » به معناى آباد كردن گرفته شده و عمّار به معناى آبادكنندگان است .\r\n","page_name":" 269 ","page_number":269},
  {"content":"\r\n\r\nكه به آن منتقل گشتند ( سراى آخرت ) را تباه كردند » ؛ ( و اشتغلوا بما فارقوا ، و أضاعوا ما إليه انتقلوا ) .\r\nاز آن بدتر كه راه جبران بسته است ، آن‌گونه كه امام به دنبال اين سخن مىفرمايد : « نه قدرت دارند از عمل زشتى كه انجام داده‌اند كنار روند و نه مىتوانند بر كارهاى نيك خود چيزى بيفزايند » ؛ ( لا عن قبيح يستطيعون انتقالا ، و لا في حسن يستطيعون ازديادا ) .\r\nآيا ميوه‌اى كه از درخت جدا شد خواه رسيده باشد يا كال ، ممكن است به شاخه‌ها بازگردد و راه خود را ادامه دهد ؟ آيا فرزندى كه از مادر متولّد مىشود خواه جنين كامل باشد يا ناقص ، امكان دارد به رحم مادر بازگردد و به تكامل خويش ادامه دهد ؟ هرگز . آرى راهيان ديار آخرت نيز چنين‌اند ، امكان بازگشتى به دنيا ندارند و به همين دليل ، پروندهء اعمال آنها براى هميشه بسته مىشود ؛ نه خطايى را مىتوانند جبران كنند و نه حسنه‌اى بر حسنات بيفزايند و بزرگ‌ترين مصيبت براى دنياپرستان گنهكار و آلوده همين مصيبت است و گرنه مردن اگر توأم با اعمال صالح باشد نه تنها مصيبت نيست ، بلكه سعادت است و رحمت ؛ شكستن قفس و آزاد شدن مرغ روح انسان و پرواز آن در فضاى عالم بالا . به همين دليل مولاى متقيان على عليه السّلام هنگامى كه ضربهء اشقى الاولين و الآخرين ، عبد الرحمن بن ملجم بر فرق مباركش وارد شد ، فرمود : « فزت و ربّ الكعبة ؛ به خداى كعبه رستگار شدم » .\r\nدر جملهء آخر اين فقره به بيان دليل اين ناكامى و تيره‌روزى مىپردازد ، مىفرمايد :\r\n( اينها به موجب آن بود كه ) « آنها به دنيا انس گرفتند و فريبشان داد و به آن اعتماد كردند و بر زمينشان زد » ( أنسوا بالدّنيا فغرّتهم ، و وثقوا بها فصرعتهم « 1 » ) .\r\nآرى اعتماد بر دنيا همچون اعتماد بر سراب است كه انسان را در بيابان سوزانى به\r\n\r\n\r\n","description":"","footnote":"\r\n( 1 ) . « صرعت » از ريشهء « صرع » بر وزن « فرع » به معناى بر خاك افكندن گرفته شده است .\r\n","page_name":" 270 ","page_number":270},
  {"content":"\r\n\r\nدنبال خود مىكشد و تشنه‌تر مىكند و سرانجام اميد او را به يأس مبدّل مىسازد و يا همچون اعتماد بر ديوارى شكسته است كه به زودى فرومىريزد و انسان زير آوار آن مىماند .\r\n* * * \r\nنكته مرگ را فراموش نكنيد\r\nنه تنها امير مؤمنان كه همهء معلمان اخلاق و هاديان راه نجات ، و از همه بالاتر قرآن مجيد براى بيدار كردن خفتگان بر مسئلهء مرگ و پايان زندگى تكيه مىكنند و بارها يادآور مىشوند كه اين زندگى جاودان نيست و به سرعت زوال مىيابد ؛ كودكان ديروز جوانان امروز و جوانان امروز پيران فردا هستند و پيران فردا همچون برگ خزان با تندباد اجل فرومىريزند و به صفوف گذشتگان مىپيوندند .\r\nتوجه به اين حقيقت راستى عبرت‌انگيز و بيدارگر است ؛ بسيارى از مردم در عمل آن چنان هستند كه گويى زندگى جاويد دارند ، حال آنكه به حيات خود تا يك ساعت ديگر اطمينان ندارند . توجه به اين نكته كافى است كه انسان را از مركب غرور پياده كند و چشمان او را بر حقايق بگشايد و راه را به انسان نشان دهد .\r\nياد مرگ و پايان زندگى هنگامى اثربخش‌تر مىشود كه انسان در حوادثى كه هنگام مردن رخ مىدهد كاملا دقّت ورزد و امورى را كه مولاى ما امير مؤمنان در خطبهء بالا انگشت بر آن نهاده بررسى كند ، جدا شدن از عزيزان ، فاصله گرفتن از ثروتها ، كاخها و مقامها ، بيگانه شدن از همهء دوستان و فرود آمدن در وادى خاموشان و پنهان شدن زير توده‌هاى خاك تيره و از همه مهم‌تر بسته شدن پرونده زندگى و عدم امكان جبران خطاهاى گذشته ، همهء اينها به راستى بهترين واعظ و اندرزگوست .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبه همين دليل در حديث معروف پيغمبر اكرم صلّى اللّه عليه و إله مىخوانيم : « إنّ أكيس المؤمنين ، أكثرهم ذكرا للموت و أشدّهم له استعدادا ؛ باهوش‌ترين مؤمنان كسى است كه بيش از همه به ياد مرگ باشد و بيش از همه آمادهء آن باشد » . « 1 »\r\nدر حديث ديگرى از همان بزرگوار مىخوانيم : از آن حضرت پرسيدند : « هل يحشر مع الشّهداء أحد ؛ آيا احدى از غير شهيدان با شهدا محشور مىشود ؟ » فرمود : « نعم من يذكر الموت فى اليوم و اللّيلة عشرين مرّة ؛ آرى كسى كه در شبانه‌روز ، بيست بار به ياد مرگ بيفتد ( و خود را با اعمال صالح و توبهء از گناه آماده سازد ) » . « 2 »\r\nاين بحث را با حديث عبرت‌انگيز ديگرى از امير مؤمنان على عليه السّلام پايان مىدهيم كه مىفرمايد : « انسان هنگامى كه در آخرين روز دنيا و نخستين روز آخرت قرار گيرد اموال و فرزندان و اعمال او در برابرش مجسّم مىشوند ؛ نخست به اموالش مىنگرد و مىگويد : به خدا قسم من در جمع‌آورى تو حريص و بخيل بودم ، حال بگو : سهم من نزد تو چيست ؟\r\nمىگويد : فقط به اندازهء كفنت از من برگير و با خود ببر ! سپس رو به فرزندانش مىكند و مىگويد : من شما را دوست مىداشتم و از هرجهت شما را حمايت مىكردم . بهرهء من نزد شما چيست ؟ مىگويند : همين اندازه كه ما تو را به سوى قبر مىبريم و در زير خاك‌ها پنهان مىسازيم ! سپس متوجه عملش مىشود و به آن مىگويد : به خدا سوگند ! من نسبت به تو ( اعمال ) بىرغبت بودم و تو بر من سنگين بودى ، اكنون من چه بهره‌اى نزد تو دارم ! مىگويد : من در قبر و قيامت با توام » . « 3 » و « 4 »\r\n* * *\r\n\r\n\r\n","description":"","footnote":"\r\n( 1 ) . بحار الانوار ، جلد 79 ، صفحهء 167 .\r\n( 2 ) . محجّة البيضاء ، جلد 8 ، صفحهء 240 .\r\n( 3 ) . الكافى ، جلد 3 ، صفحهء 231 ، حديث 1 .\r\n( 4 ) . در جلد سوم اين كتاب ( پيام امام امير المؤمنين ) ، صفحهء 431 به بعد و در جلد چهارم ، صفحهء 583 به بعد توضيحات بيشترى را در اين زمينه مىخوانيد .\r\n","page_name":" 272 ","page_number":272},
  {"content":"\r\n\r\n\r\nبخش سوّم\r\nفسابقوا - رحمكم اللّه - إلى منازلكم الّتي أمرتم أن تعمروها ، و الّتي رغبتم فيها ، و دعيتم إليها . و استتمّوا نعم اللّه عليكم بالصّبر على طاعته ، و المجانبة لمعصيته ، فإنّ غدا من اليوم قريب . ما أسرع السّاعات في اليوم ، و أسرع الأيّام في الشّهر ، و أسرع الشّهور في السّنة ، و أسرع السّنين في العمر !\r\n\r\nترجمه\r\nشما - خدايتان رحمت كند - به سوى منازلى كه مأمور عمران آنها هستيد و به آن ترغيب و دعوت شده‌ايد ، بشتابيد . نعمتهاى خدا را با صبر و استقامت و دورى از معصيت بر خويش كامل كنيد ، زيرا فردا به امروز نزديك است ، و چقدر ساعات در روز با شتاب و سرعت مىگذرد و روزها در ماه و ماهها در سال و سالها در عمر !\r\n\r\nشرح و تفسير راه نجات\r\nامام عليه السّلام در ادامهء بخش پيشين خطبه كه از مرگ و پايان زندگى و انتقال سريع به جهان آخرت و تأسّف از كوتاهىها و تقصيرها سخن مىگفت ، در اين بخش پايانى خطبه راه نجات را نشان مىدهد و مىفرمايد : « ( اكنون كه چنين است ) شما - خدايتان رحمت كند - به سوى منازلى كه مأمور عمران آنها هستيد و به آن ترغيب و دعوت شده‌ايد ، بشتابيد » ؛ ( فسابقوا - رحمكم اللّه - إلى منازلكم الّتي أمرتم أن تعمروها ، و الّتي\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nرغبتم فيها ، و دعيتم إليها ) .\r\nبه يقين منظور از منازل ، منازل آخرت است كه هم در آيات و روايات ، دستور به عمران و آباد ساختن آن داده شده و هم ترغيب و دعوت به سوى آن شده است ، چنان‌كه قرآن مجيد مىگويد : «  « وَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ أُعِدَّتْ لِلْمُتَّقِينَ »  و شتاب كنيد براى رسيدن به آمرزش پروردگارتان و بهشتى كه به وسعت آسمانها و زمين است و براى پرهيزگاران آماده شده است » . « 1 »\r\nدر جاى ديگر مىفرمايد : «  « وَ اللَّهُ يَدْعُوا إِلى دارِ السَّلامِ وَ يَهْدِي مَنْ يَشاءُ إِلى صِراطٍ مُسْتَقِيمٍ »  و خداوند به سراى صلح و سلامت دعوت مىكند و هركس را بخواهد و شايسته و لايق ببيند به راه راست هدايت مىنمايد » . « 2 » در سورهء بقره مىفرمايد : «  « وَ اللَّهُ يَدْعُوا إِلَى الْجَنَّةِ وَ الْمَغْفِرَةِ بِإِذْنِهِ »  و خدا دعوت به بهشت و آمرزش طبق فرمان خود مىكند » . « 3 »\r\nسپس امام عليه السّلام در ادامهء اين سخن به يكى ديگر از برنامه‌هاى راه نجات اشاره كرده ، مىفرمايد : « نعمت‌هاى خدا را با صبر و استقامت و دورى از معصيت بر خويش كامل كنيد » ؛ ( و استتمّوا نعم اللّه عليكم بالصّبر على طاعته ، و المجانبة لمعصيته ) .\r\nاين سخن مىتواند اشاره به تكميل نعمت‌هاى مادى دنيا باشد و يا تكميل اين نعمتها با افزودن نعمتهاى گرانبهاى پروردگار در قيامت ، زيرا صبر بر طاعت و دورى از معصيت به مقتضاى  « لَئِنْ شَكَرْتُمْ لَأَزِيدَنَّكُمْ »  « 4 » سبب فزونى نعمتهاى مادى و معنوى ، دنيوى و اخروى است و مىدانيم شكر حقيقى آن است كه انسان نعمتهاى خدا را در مسير طاعت به كار گيرد و هرگز از آنها در جهت نافرمانى گناه ، بهره نبرد .\r\n\r\n\r\n","description":"","footnote":"\r\n( 1 ) . آل عمران ، آيهء 133 .\r\n( 2 ) . يونس ، آيهء 25 .\r\n( 3 ) . بقره ، آيهء 221 .\r\n( 4 ) . ابراهيم ، آيهء 7 .\r\n","page_name":" 274 ","page_number":274},
  {"content":"\r\n\r\nدر حديثى از حضرت ( على عليه السّلام ) مىخوانيم : « اقلّ ما يلزمكم للّه أن لا تستعينوا بنعمته على معاصيه ؛ كمترين چيزى كه براى خدا بر شما لازم است اين است كه از نعمت‌هاى او براى انجام گناه كمك نگيريد » . « 1 »\r\nدر پايان به صورت ذكر دليل براى آنچه قبلا گفته شد ، چنين مىفرمايد : « زيرا فردا به امروز نزديك است ، و چقدر ساعات در روز با شتاب و سرعت مىگذرد و روزها در ماه و ماه‌ها در سال و سال‌ها در عمر » ؛ ( فإنّ غدا من اليوم قريب . ما أسرع السّاعات في اليوم ، و أسرع الأيّام في الشّهر ، و أسرع الشّهور في السّنة ، و أسرع السّنين في العمر ! « 2 » ) .\r\nمنظور از « غد » در عبارت بالا يا روز مرگ است ، چنان‌كه شاعر مىگويد :\r\n على الموت إعداد النّفوس و لا أرى * بعيدا غدا ما أقرب اليوم من غد \r\n« من مرگ را سبب آمادگى نفوس انسان مىبينم و فرداى مرگ را دور نمىبينم چه نزديك است امروز به فردا »\r\nيا اينكه منظور فرداى قيامت است ، آن‌گونه كه در خطبهء 28 آمده است : « ألا و إنّ اليوم المضمار و غدا السّباق ؛ بدانيد امروز روز تمرين است و فرداى قيامت روز مسابقه » .\r\nولى با توجه به اينكه بخش مهمّى از اين خطبه دربارهء مرگ و پايان زندگى و بسته شدن پروندهء اعمال ، سخن مىگويد در اينجا مناسب همان معناى اوّل است و جمله‌هاى ذيل كه دربارهء سرعت گذشت روزها و ماهها و سالها و عمر سخن مىگويد ، شاهد ديگرى\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، 330 .\r\n( 2 ) . « عمر » ، بر وزن « دهل » و « عمر » بر وزن « ظهر » هردو به يك معناست ؛ يعنى مدت زندگانى است و بعضى گفته‌اند : « عمر » به چهل سال اوّل گفته مىشود و « عمر » به تمام عمر يا قسمت دوم آن اطلاق مىگردد .\r\n","page_name":" 275 ","page_number":275},
  {"content":"\r\n\r\nبر اين معناست .\r\nجالب اينكه امام براى نشان دادن شتاب گذشت عمر از اجزاى كوچك آن آغاز كرده ؛ نخست عبور سريع ساعتها در روز را بيان دارد . مىرود ، سپس گذشت روزها در ماه و ماه‌ها در سال و سالها در عمر ، تا اين گذشت سريع كاملا مفهوم گردد و راستى چنين است .\r\nبسيارى از پيران در برابر اين سؤال كه عمرتان چگونه گذشت ؟ مىگويند : به سرعت برق و با يك چشم برهم زدن ، گويى ديروز بود كه با كودكان در كوچه‌ها بازى مىكرديم و با جوانان مىگفتيم و مىخنديديم ، ناگهان در آينه ديديم برف پيرى بر سر و صورت ما نشسته است ، اندام سست شده و تاب و توان از اعضا رفته ، قامت خميده و نفسها به شماره افتاده است .\r\nمجموع اين خطبه مخصوصا بخش آخر آن هشدار بسيار مؤثّرى است براى بيدار كردن عقلهاى خفته . ابن ابى الحديد در يكى از سخنان خود در پايان اين خطبه چنين مىگويد : « كلام شريف وجيز بالغ فى معناه و الفصل كلّه نادر لا نظير له ؛ اين سخن پرارزش فشردهء گويايى است و همهء اين فصل كم‌نظير ، بلكه بىمانند است » . « 1 »\r\n* * *\r\n\r\n\r\n","description":"","footnote":"\r\n( 1 ) . شرح ابن ابى الحديد ، جلد 13 ، صفحهء 100 .\r\n","page_name":" 276 ","page_number":276},
  {"content":"\r\n\r\n\r\nخطبهء 189 « 1 » و من كلام له عليه السّلام في الإيمان و وجوب الهجرة\r\nاز كلمات امام عليه السّلام است كه دربارهء اقسام ايمان و وجوب هجرت ، سخن مىگويد .\r\n\r\nخطبه در يك نگاه\r\nاين خطبه كه در عين كوتاهى ، بسيار پرمحتوا و مشتمل بر چهار بخش است : در بخش اول ، امام عليه السّلام دربارهء اقسام ايمان ( ايمان پايدار و ناپايدار ) سخن مىگويد و در بخش دوم از حقيقت مفهوم مهاجرت در اسلام پرده برمىدارد و آن را برنامه‌اى دائم و مستمر معرفى مىنمايد و در بخش سوم به مشكل بودن فهم برخى از احاديث معصومين يا عدم\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه را افزون بر سيّد رضى ، جمعى از بزرگانى كه قبل از او مىزيسته‌اند يا بعد از او ديده به جهان گشوده‌اند در كتب خود ، نقل كرده‌اند . مرحوم محمّد بن حسن صفار متوفاى سال 290 هجرى در كتاب بصائر الدرجات و مرحوم صدوق متوفاى سال 381 هجرى در كتاب عيون الاخبار و كتاب خصال ، در هركدام قسمتى از خطبه را آورده است و همچنين در غرر الحكم آمدى متوفاى 550 هجرى و ثعالبى در كتاب الايجاز و الاعجاز آن را با مختصر تفاوتى نقل كرده است . ( مصادر نهج البلاغه ، جلد 3 ، صفحهء 19 ) .\r\n","page_name":" 277 ","page_number":277},
  {"content":"\r\n\r\nقدرت بر تحمل مفهوم آن اشاره مىكند و سرانجام در بخش چهارم به گستردگى دانش خود اشاره مىفرمايد و از مردم دعوت مىكند كه هرچه مىخواهند از وى بپرسند ، پيش از آن‌كه حضرتش را از دست بدهند .\r\n* * *\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nبخش اوّل\r\nفمن الإيمان ما يكون ثابتا مستقرّا في القلوب ، و منه ما يكون عواري بين القلوب و الصّدور ، إلى أجل معلوم . فإذا كانت لكم براءة من أحد فقفوه حتّى يحضره الموت ، فعند ذلك يقع حدّ البراءة .\r\n\r\nترجمه\r\nبعضى از ايمانها ثابت و استوار در دلهاست و بعضى ديگر ناپايدار و عاريتى است در ميان قلبها و سينه‌ها تا سرآمدى معلوم ، هرگاه خواستيد از كسى بيزارى جوييد مهلت دهيد تا زمان مرگش فرارسد كه آن هنگام ( اگر از گناهانش توبه نكرد و تزلزل پيدا كرد ) زمان بيزارى جستن است .\r\n\r\nشرح و تفسير ايمان‌هاى پايدار و ناپايدار\r\nهمان‌گونه كه قبلا نيز اشاره شد ، امام عليه السّلام در بخش اوّل اين خطبه ، اشاره به اقسام ايمانهاى ثابت و غير ثابت مىكند و مىفرمايد : « بعضى از ايمانها ثابت و استوار در دلهاست و بعضى ديگر ناپايدار و عاريتى در ميان قلبها و سينه‌ها تا سرآمدى معلوم است » ؛ ( فمن الإيمان ما يكون ثابتا مستقرّا في القلوب ، و منه ما يكون عواري بين القلوب و الصّدور ، إلى أجل معلوم ) .\r\nتقسيم ايمان به ثابت و مستقر و متزلزل و ناپايدار و به بيان ديگر عاريتى ، چيزى است كه در احاديث اسلامى به آن اشاره شده است .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nدر حديثى از امام صادق عليه السّلام در تفسير آيهء شريفهء  « وَ هُوَ الَّذِي أَنْشَأَكُمْ مِنْ نَفْسٍ واحِدَةٍ فَمُسْتَقَرٌّ وَ مُسْتَوْدَعٌ »  « 1 » اين‌چنين مىخوانيم : « فالمستقرّ الإيمان الثابت و المستودع المعار ؛ مستقر به معناى ايمان ثابت است و مستودع ايمان عاريتى است » . « 2 »\r\nدر حديث ديگرى از امام ابو الحسن در تفسير همان آيه آمده است : « ما كان من الإيمان المستقرّ فمستقرّ إلى يوم القيامة و أبدا و ما كان مستودعا سلبه اللّه قبل الممات ؛ ايمانى كه مستقر باشد تا ابد ادامه خواهد يافت و اما ايمان عاريتى ، خداوند آن را قبل از ممات مىگيرد » . « 3 »\r\nگرچه در تفسير آيهء فوق نظرات مختلفى داده شده است ، از جمله اين‌كه منظور از مستقر آنهايى هستند كه از قرارگاه رحم به دنيا گام نهادند و مستودع آنهايى هستند كه هنوز در رحم مادرانند ؛ ولى مانعى ندارد كه يك آيه داراى چند تفسير باشد .\r\nبه هرحال اگر انسان داراى نفس مطمئنه شود و ايمان در اعماقش نفوذ كند ، ايمان او مستقر است و با دگرگونىها شرايط و تهديدها و تطميع‌ها متزلزل نمىشود ؛ ولى اگر راسخ نباشد ، زوال آن در برابر زر و زور كاملا ممكن است .\r\nعوامل تزلزل ايمان متعدد است ؛ عدم آگاهى از دلايل محكم و هواپرستيها و ضعف نفس و آلودگى به گناهان بزرگ . هريك از اينها امورى هستند كه ممكن است در پايان عمر ايمان انسان را متزلزل سازند و سرانجام آدمى بىايمان از دنيا برود .\r\nتعبير به ( عواري بين القلوب و الصّدور ) كنايه از اين است كه ايمان هنوز در قلب و روح آدمى نفوذ نكرده و به همين دليل استقرار نيافته است . درست مانند انسانى كه به كنار ديوار خانه‌اى مىرسد و وارد آن نمىشود . به يقين چنين شخصى استقرارى ندارد .\r\nسپس امام عليه السّلام در ادامهء اين سخن مردم را از بيزارى جستن از افراد پيش از پايان\r\n\r\n\r\n","description":"","footnote":"\r\n( 1 ) . انعام ، آيهء 98 .\r\n( 2 ) . ميزان الحكمة ، جلد 1 ، صفحهء 265 ، حديث 1350 .\r\n( 3 ) . تفسير نور الثقلين ، جلد 1 ، صفحهء 751 ، حديث 207 .\r\n","page_name":" 280 ","page_number":280},
  {"content":"\r\n\r\nعمرشان برحذر مىدارد ؛ زيرا سرنوشت انسان‌ها در پايان عمرشان روشن مىشود .\r\nحضرت مىفرمايد : « هرگاه خواستيد از كسى بيزارى بجوييد مهلت دهيد تا زمان مرگش فرارسد كه آن هنگام ( اگر از گناهانش توبه نكرد و تزلزل ايمان يافت آن زمان ) بيزارى جستن است » ؛ ( فإذا كانت لكم براءة من أحد فقفوه حتّى يحضره الموت ، فعند ذلك يقع حدّ البراءة ) .\r\nبه اين ترتيب دربارهء هيچ‌كس حكم قطعى نمىتوان كرد ؛ نه افراد باايمان و نه افراد بىايمان ، زيرا ممكن است در پايان راه بر اثر عوامل مختلفى برگردد و اگر حكمى بشود حكم موقت و مرحله‌اى است .\r\n* * * \r\nنكته‌ها عوامل پايدارى ايمان\r\nدر بخش نخستين اين خطبه كه در بالا آمد ، امام عليه السّلام اشاره‌اى پرمعنا بر تقسيم ايمان به دو قسم پايدار و ناپايدار فرمود . اكنون سؤال در اين است كه چه امورى سبب ثبات يا تزلزل ايمان مىشود ؟\r\nپاسخ اين سؤال اجمالا معلوم است ، زيرا گناهان سنگين و بىتوجهى به وظايف شرعى ، به يقين از اسباب تزلزل ايمان و سوء خاتمه است ؛ ولى در آيات و روايات روى موارد خاصى تكيه شده است ، از جمله :\r\nهمنشينى با بدان و منافقان ؛ در آيهء 28 و 29 سورهء فرقان مىخوانيم كه بعضى از دوزخيان در قيامت از داشتن دوستان بد اظهار تأسف مىكنند و مىگويند : «  « يا وَيْلَتى لَيْتَنِي »   « لَمْ أَتَّخِذْ فُلاناً خَلِيلًا »   « لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي »  اى واى بر من كاش فلان كس را دوست خود انتخاب نكرده بودم ، او مرا از ذكر حق گمراه ساخت بعد از آن‌كه ياد حق به سراغ من آمده بود » .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nدر آيهء 56 و 57 سورهء صافات از قول بعضى از بهشتيان مىخوانيم كه از فراز بهشت نگاهى به دوزخ مىافكند و به دوست گمراه دوزخيش مىگويد : «   « تَاللَّهِ إِنْ كِدْتَ لَتُرْدِينِ وَ لَوْ لا نِعْمَةُ رَبِّي لَكُنْتُ مِنَ الْمُحْضَرِينَ »   به خدا سوگند ! نزديك بود مرا نيز به هلاكت بكشانى و اگر نعمت پروردگارم نبود من نيز از احضارشدگان در دوزخ بودم » .\r\nدر حديثى نيز از امام صادق عليه السّلام مىخوانيم كه از آن حضرت پرسيدند چه چيز ايمان را در انسان ثابت و راسخ مىكند ؟ در پاسخ فرمود : « الّذى يثبته فيه الورع ، و الّذى يخرجه منه الطّمع ؛ ورع و تقوا ايمان را در انسان تثبيت مىكند و طمع آن را بيرون مىسازد » . « 1 »\r\nدر حديث ديگرى از آن حضرت آمده است : « من كان فعله لقوله موافقا فاثبت له الشّهادة بالنّجاة و من لم يكن فعله لقوله موافقا فإنّما ذلك مستودع ؛ كسى كه رفتارش با گفتارش هماهنگ است به نجات او گواهى ده ، و آن كس كه موافق نيست ايمانش عاريتى است ( و بر باد مىرود ) » . « 2 »\r\nامير مؤمنان على عليه السّلام نيز به « كميل » راه پايدار بودن را نشان داد و فرمود : « يا كميل ! إنّما تستحقّ أن تكون مستقرا إذا لزمت الجادّة الواضحة الّتى لا تخرجك إلى عوج و لا تزيلك عن منهج ما حملناك عليه و هديناك إليه ؛ اى كميل ! تنها در صورتى مستحق ثبات ايمان هستى كه از جادهء روشنى كه تو را به كژى نمىبرد حركت كنى و از روشى كه به تو آموخته‌ايم و به سوى آن هدايت شده‌اى ، جدا نشوى » . « 3 »\r\nالبتّه عوامل ثبات و تزلزل ايمان منحصر به آنچه گفته شد نيست ؛ ولى بخش مهمى را مىتوان در عوامل فوق جستجو كرد .\r\n* * *\r\n\r\n\r\n","description":"","footnote":"\r\n( 1 ) . ميزان الحكمة ، جلد 1 ، حديث 1359 .\r\n( 2 ) . الكافى ، جلد 2 ، صفحهء 420 .\r\n( 3 ) . بحار الانوار ، جلد 74 ، صفحهء 272 .\r\n","page_name":" 282 ","page_number":282},
  {"content":"\r\n\r\n\r\nبخش دوم\r\nو الهجرة قائمة على حدّها الأوّل . ما كان للّه في أهل الأرض حاجة من مستسرّ الإمّة و معلنها . لا يقع اسم الهجرة على أحد بمعرفة الحجّة في الأرض . فمن عرفها و أقرّ بها فهو مهاجر . و لا يقع اسم الإستضعاف على من بلغته الحجّة فسمعتها أذنه و وعاها قلبه .\r\nإنّ أمرنا صعب مستصعب ، لا يحمله إلّا عبد مؤمن امتحن اللّه قلبه للإيمان ، و لا يعي حديثنا إلّا صدور أمينة ، و أحلام رزينة .\r\nأيّها النّاس ، سلوني قبل أن تفقدوني ، فلأنا بطرق السّماء أعلم منّي بطرق الأرض ، قبل أن تشغر برجلها فتنة تطأ في خطامها ، و تذهب بأحلام قومها .\r\n\r\nترجمه\r\nهجرت بر همان وضع نخستين خود باقى است ! خداوند به كسانى كه در روى زمين زندگى مىكنند ؛ خواه ايمانشان را پنهان نمايند يا آشكار سازند نيازى ندارد . ( و اگر دستور به هجرت داده به مصلحت اهل ايمان است كه بتوانند در برابر دشمن قوى شوند ) و نام هجرت بر كسى اطلاق نمىشود مگر اينكه حجّت خدا را بر روى زمين بشناسد . آنها كه حجت خدا را بشناسند و به او ايمان آورند مهاجرند ( هرچند ظاهرا سفرى نكرده باشند ) و نام مستضعف بر كسى كه حجت به او رسيده و گوشش آن را شنيده و قلبش آن را حفظ كرده نهاده نمىشود . ( بدانيد ) شناخت موقعيت ما كارى است بس دشوار كه جز بندهء مؤمنى كه خداوند قلبش را به وسيلهء ايمان آزموده است آن را پذيرا نمىشود و احاديث ما\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nرا جز سينه‌ها و افكار امين و عقلهاى وزين درك نمىكنند .\r\nاى مردم ! از من سؤال كنيد پيش از آنكه مرا از دست دهيد ، زيرا من به راههاى آسمان از راه‌هاى زمين آشناترم ! ( آرى بپرسيد ) پيش از آنكه فتنه و فساد سرزمين شما را همچون شتر لجام‌گسيخته لگدمال كند ( و سايهء شوم خود را همه جا بگستراند ) و عقلهاى مردم را بربايد .\r\n\r\nشرح و تفسير هرچه مىخواهيد بپرسيد\r\nامام عليه السّلام در اين بخش از خطبه به سه نكتهء مهم اشاره مىفرمايد : نخست تفسير روشنى از مسئلهء هجرت دارد . مىدانيم در آغاز دعوت پيامبر صلّى اللّه عليه و إله در مدينه ، نشانهء ايمان ، هجرت بود ؛ يعنى كسانى كه در مناطق ديگر از جمله مكه ايمان پيدا مىكردند بايد به حضور پيامبر صلّى اللّه عليه و إله بشتابند ؛ هم تعاليم اسلام را فراگيرند و هم جمعيّت مؤمنان را با حضور خود تقويت كنند ؛ ولى بعد از سيطرهء اسلام بر جزيرة العرب ، هجرت ظاهرا مفهوم خود را از دست داد . ديگر لزومى نداشت كسانى كه در مناطق ديگر ايمان پيدا كرده‌اند به حضور پيامبر صلّى اللّه عليه و إله بشتابند ؛ ولى هجرت به مفهوم ديگرى كه در واقع روح همان هجرت نخستين است ، پايدار ماند .\r\nامام عليه السّلام اشاره به اين معناى هجرت مىكند و مىفرمايد : « هجرت بر همان وضع نخستين خود باقى است . خداوند به كسانى كه در روى زمين زندگى مىكنند ؛ خواه ايمانشان را پنهان نمايند يا آشكار سازند نيازى ندارد ( و اگر دستور به هجرت داده به مصلحت اهل ايمان است كه بتوانند از اين طريق در مقابل دشمن قوى شوند ) » ؛ ( و الهجرة قائمة على حدّها الأوّل . ما كان للّه في أهل الأرض حاجة من مستسرّ « 1 »\r\n\r\n\r\n","description":"","footnote":"\r\n( 1 ) . « مستسرّ » از ريشهء « سرّ » گرفته شده و به معناى كسى است كه در پى اخفا كردن چيزى است .\r\n","page_name":" 284 ","page_number":284},
  {"content":"\r\n\r\nالإمّة و معلنها ) . « 1 »\r\n« امّة » ( به كسر همزه ) در عبارت بالا به معناى حالت است و در اينجا به ايمان اشاره دارد ؛ يعنى كسى كه ايمان خود را پنهان سازد ؛ ولى بعضى امة ( با ضم همزه ) خوانده‌اند كه برطبق آن معنا جمله اين مىشود : آن افرادى از امت اسلامى كه ايمان خود را پنهان سازند و آن افرادى كه ايمان خود را آشكار نمايند .\r\nسپس امام عليه السّلام بعد از اين بيان اجمالى به شرح معناى هجرت در كلامى شفاف مىپردازد و مىفرمايد : « نام هجرت بر كسى اطلاق نمىشود مگر اينكه حجّت خدا بر روى زمين را بشناسد . آنها كه حجت خدا را بشناسند و به او ايمان آورند مهاجرند ، ( هرچند ظاهرا سفرى نكرده باشند ) و نام مستضعف بر كسى كه حجت به او رسيده و گوشش آن را شنيده و قلبش آن را حفظ كرده نهاده نمىشود » ؛ ( لا يقع اسم الهجرة على أحد بمعرفة الحجّة في الأرض . فمن عرفها و أقرّ بها فهو مهاجر . و لا يقع اسم الإستضعاف على من بلغته الحجّة فسمعتها أذنه و وعاها قلبه ) . « 2 »\r\nعصارهء كلام امام عليه السّلام اين است كه هجرت در هرزمان و هرمكانى همچون عصر پيامبر صلّى اللّه عليه و إله باقى و برقرار است ؛ اما نه به اين معنا كه اهل ايمان از جايى به جاى ديگر بروند ، بلكه به اين معنا كه حجت خدا را يعنى جانشين واقعى پيامبر صلّى اللّه عليه و إله و به تعبير روايت معروف نبوى ، امام زمان خود را بشناسند و به او ايمان آورند ؛ خواه اين امر از طريق هجرت مكانى صورت گيرد يا بدون آن ، حاصل شود . كسى كه امام زمان خود را بشناسد\r\n\r\n\r\n","description":"","footnote":"\r\n( 1 ) . مطابق آنچه در بالا آمد « ما » در جملهء « ما كان للّه . . . » نافيه است ؛ ولى بعضى از شارحان نهج البلاغه « ما » را زمانيه به معناى « مادام » دانسته‌اند و گفته‌اند مفهوم جمله اين است : تا زمانى كه خداوند نياز به ايمان مردم دارد ، هجرت باقى و برقرار است و نياز در اينجا به معناى طلب و ناظر به همان اوامر و نواهى خداوند خطاب به مردم است ؛ ولى معناى اوّل مناسب‌تر به نظر مىرسد .\r\n( 2 ) . توجه داشته باشيد كه در بعضى نسخ صبحى صالح « الا » حذف شده ولى در نسخهء تصحيح شده موجود است و جملهء بدون « الا » معناى درستى ندارد .\r\n","page_name":" 285 ","page_number":285},
  {"content":"\r\n\r\nمهاجر واقعى است ، زيرا هدف از هجرت كه شناخت حجت خدا در زمين است براى او حاصل شده و كسانى كه چنين نباشند مستضعف‌اند كه گاه معذورند و گاه غير معذور . آنها كه راه براى شناخت نداشته باشند جزء گروه اوّل‌اند ( يعنى معذورند ) و آنها كه راه براى شناخت داشته باشند و عمل نكنند جزو گروه دوّم‌اند ( يعنى غير معذورند ) .\r\n« مستضعف » در قرآن و روايات اسلامى به دو معنا اطلاق شده : كسانى كه از نظر زندگى مادى در فشارند ؛ مانند آنچه در آيهء پنج سورهء قصص آمده ، مىفرمايد : «  « وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ »  ما مىخواهيم بر مستضعفان زمين منت نهيم و آنان را پيشوايان و وارثان روى زمين قرار دهيم » . اين آيه اشاره‌اى به داستان بنى اسرائيل و فرعونيان است و اصل كلّى را در باب مستضعفان بيان دارد .\r\nدوم كسانى كه از نظر دينى در فشار واقع شده‌اند و قادر بر هجرت از محل زندگى خود نيستند ؛ قرآن مجيد دربارهء آنها مىگويد :  « وَ ما لَكُمْ لا تُقاتِلُونَ فِي سَبِيلِ اللَّهِ وَ الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ الَّذِينَ يَقُولُونَ رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها وَ اجْعَلْ لَنا مِنْ لَدُنْكَ وَلِيًّا وَ اجْعَلْ لَنا مِنْ لَدُنْكَ نَصِيراً »  « 1 » اين آيه ناظر به مسلمانان مكه است كه توانايى هجرت نداشتند و مشركان به آنها اجازه نمىدادند مراسم دينى خود را آزادانه انجام دهند . قرآن مسلمانان مدينه را تشويق به نجات آنها از چنگال مشركان مىكند و نام مستضعف بر آنها مىنهد .\r\nگاه اين واژه در روايات معناى سومى نيز دارد و آن كسى است كه توانايى بر تحقيق از حقّ و شناخت آن را ندارد ؛ خواه بر اثر ضعف فكرى باشد يا عدم دسترسى به منابع تحقيق . در روايتى از امام باقر عليه السّلام مىخوانيم كه از آن حضرت دربارهء مستضعف سؤال كردند ، فرمود : « هو الّذى لا يهتدى حيلة إلى الكفر فيكفر و لا يهتدى سبيلا إلى\r\n\r\n\r\n","description":"","footnote":"\r\n( 1 ) . نساء ، آيهء 75 .\r\n","page_name":" 286 ","page_number":286},
  {"content":"\r\n\r\nالإيمان ، لا يستطيع أن يؤمن و لا يستطيع أن يكفر ؛ مستضعف كسى است كه راهى بر شناخت كفر و ايمان ندارد ؛ نه مىتواند ايمان را اختيار كند و نه مىتواند كفر را بپذيرد » . « 1 »\r\nمنظور امام عليه السّلام در خطبهء بالا همين معناى سوم است .\r\nدربارهء حقيقت مهاجرت در بخش نكات ، شرح بيشترى خواهيم داد .\r\nسپس امام نكتهء دوم را بيان مىفرمايد : « شناخت موقعيت ما كارى است بس دشوار كه جز بندهء مؤمنى كه خداوند قلبش را به وسيلهء ايمان آزموده است آن را پذيرا نمىشود و احاديث ما را جز سينه‌ها و افكار امين و عقل‌هاى وزين درك نمىكنند » ؛ ( إنّ أمرنا صعب مستصعب « 2 » ، لا يحمله إلّا عبد مؤمن امتحن اللّه قلبه للإيمان ، و لا يعي « 3 » حديثنا إلّا صدور أمينة ، و أحلام رزينة « 4 » ) .\r\nنظير اين تعبير امام در احاديث ديگر نيز از امامان معصوم رسيده است و ممكن است اشاره به روايات دقيق و عميق توحيدى مربوط به صفات جمال و جلال خدا و مقامات پيامبر و ائمهء معصومان عليه السّلام و نفوذ آنها در جهان تكوين به اذن خدا و شفاعت گستردهء آنان از خاطيان امّت و آگاهى آنها بر غيب و حوادث آينده به تعليم الهى بوده باشد كه همه كس توان تحمل آنها را ندارد ، زيرا بسيارى از ناآگاهان صفات خدا را همچون صفات مخلوقات مىپندارند و پيامبر امام معصوم را در حدّ انسانى معمولى . بديهى است اين‌گونه افراد تحمّل پذيرش آن احاديث را ندارند ، همان‌گونه كه در بعضى از خطبه‌هاى نهج البلاغه آمده است وقتى امير مؤمنان على عليه السّلام بخشى از اخبار غيبى را بيان فرمود ،\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 404 ، باب المستضعف ، حديث 1 .\r\n( 2 ) . « مستصعب » از ريشهء « صعب » به معناى مشكل شمردن و دشوار دانستن چيزى است و آمدن اين دو واژه ( صعب و مستصعب ) پشت سر يكديگر براى تأكيد است .\r\n( 3 ) . « يعى » از ريشهء « وعى » بر وزن « سعى » به معناى فهميدن و حفظ كردن است .\r\n( 4 ) . « رزينه » از « رزانت » به معناى وقار گرفته شده و رزين به شخص باوقار و متين و سنگين و آرام گفته مىشود .\r\n","page_name":" 287 ","page_number":287},
  {"content":"\r\n\r\nافراد ضعيف و نادانى كه توان پذيرش آن را نداشتند حضرت را ( نعوذ باللّه ) به دروغ گفتن متهم كردند .\r\nنمونه‌اى از اين مقامات در قسمت آخر همين خطبه آمده است كه به يقين همه توان درك و تحمل آن را ندارند .\r\nرابطهء اين بخش خطبه با آنچه امام عليه السّلام دربارهء مسئلهء هجرت بيان فرمود اين است كه مهاجران براى معرفت امام زمان خود بايد سينه‌اى وسيع و روحى گسترده و فكرى پرمايه داشته باشند تا بتوانند از اين چشمه‌هاى پرفيض الهى بهرهء كافى ببرند .\r\nسپس در سومين و آخرين نكته ، خطاب به عموم مردم مىفرمايد : « اى مردم از من سؤال كنيد پيش از آن‌كه مرا از دست دهيد ، زيرا من به راههاى آسمان از راه‌هاى زمين آشناترم ( آرى بپرسيد ) پيش از آن‌كه فتنه و فساد سرزمين شما را همچون شتر لجام گسيخته لگدمال كند ( و سايه شوم خود را همه جا بگستراند ) و عقلهاى مردم را بربايد » ؛ ( أيّها النّاس ، سلوني قبل أن تفقدوني ، فلأنا بطرق السّماء أعلم منّي بطرق الأرض ، قبل أن تشغر « 1 » برجلها فتنة تطأ في خطامها ، « 2 » و تذهب بأحلام « 3 » قومها ) .\r\nاين سخن از همان احاديث صعب و مستصعب است كه ناآگاهان به مقامات معصومين آن را برنمىتابند ؛ ولى بارها على عليه السّلام آن را فرموده و به هرسؤالى از هركس پاسخ داده است .\r\n\r\n\r\n","description":"","footnote":"\r\n( 1 ) . « تشغر » از « شغور » بر وزن « شعور » ، معانى مختلفى دارد از جمله معناى هجوم است كه مناسب با جملهء بالاست و نيز از معانى آن بلند كردن و بالا بردن است و بالا بردن پا به معناى شروع حركت است ؛ يعنى پيش از حركت فتنه .\r\n( 2 ) . « خطام » به معناى « زمام » و دهنهء شتر و مانند آن است و جملهء « تطأ فى خطامها » كنايه از اين است كه آن فتنه همچون شتر افسارگسيخته همه جا لگدمال مىكند .\r\n( 3 ) . « احلام » جمع « حلم » بر وزن « نهم » به معناى عقل است و گاه به معناى خواب و رؤيا نيز آمده است و در اينجا مراد ، معناى اوّل است .\r\n","page_name":" 288 ","page_number":288},
  {"content":"\r\n\r\nجالب اينكه اين سخن تنها در منابع شيعه نيامده است ؛ دانشمندان اهل سنّت نيز از آن حضرت نقل كرده‌اند ؛ يحيى بن سعيد بن مسيّب مطابق نقل « الاستيعاب » مىگويد :\r\n« ما كان أحد من النّاس يقول سلونى غير علىّ بن أبى طالب رضى اللّه تعالى عنه ؛ از مردم جملهء « هرچه را مىخواهد از من بپرسيد » بر زبان جارى نكرد جز على بن ابى طالب » . « 1 »\r\nدر همان كتاب از ابو الطفيل نقل مىكند كه من ، على عليه السّلام را ديدم خطبه مىخواند و مىگفت : « سلونى فو اللّه لا تسئلونى عن شيء إلّا أخبرتكم ؛ و سلونى عن كتاب اللّه فو اللّه ما من آية إلّا و أنا أعلم أبليل نزلت أم بنهار أم فى سهل أم فى جبل ؛ هرچه مىخواهيد از من سؤال كنيد ، به خدا سوگند از چيزى سؤال نمىكنيد مگر اينكه پاسخ آن را به شما مىگويم ، از قرآن از من بپرسيد به خدا قسم من مىدانم كدام آيه در شب نازل شد و كدام در روز و كدام در دشت و كدام در كوه » . « 2 »\r\nدر حديثى از عبد الله بن عباس در همان كتاب استيعاب آمده است كه مىگويد : « و اللّه لقد اعطى علىّ بن أبى طالب تسعة أعشار العلم و أيم اللّه لقد شارككم فى العشر العاشر ؛ به خدا سوگند على بن ابى طالب عليه السّلام از نه دهم علوم و دانشها ( به لطف پروردگار ) بهره‌مند است و به خدا سوگند در يك دهم باقى مانده ( كه در اختيار مردم است ) شريك است » . « 3 »\r\nاين سخن را با حديث ديگرى پايان مىدهيم . محمد بن يوسف بلخى شافعى در كتاب خود چنين آورده است :\r\n« از على عليه السّلام روايت شده است كه روزى در مجلسى عمومى فرمود : « سلونى قبل أن تفقدونى . . . ؛ از من سؤال كنيد پيش از آن‌كه مرا از دست دهيد » ، از من دربارهء آسمانها\r\n\r\n\r\n","description":"","footnote":"\r\n( 1 ) . استيعاب ، جلد 2 ، صفحهء 50 .\r\n( 2 ) . همان ، صفحهء 52 .\r\n( 3 ) . همان ، صفحهء 50 .\r\n","page_name":" 289 ","page_number":289},
  {"content":"\r\n\r\nسؤال كنيد كه به همهء بخشهاى آن آشنا هستم . مردى از ميان جمعيت برخاست و گفت :\r\nاى پسر ابو طالب اكنون كه چنين ادعايى كردى بگو ببينم در اين ساعت جبرئيل كجاست ؟ امام عليه السّلام مقدار كمى سكوت كرد و در فكر فرورفت سپس سر برداشت و فرمود :\r\nمن همهء آسمانهاى هفتگانه را جستجو كردم و جبرئيل را نيافتم و تصور مىكنم تو جبرئيل باشى . سؤال‌كننده گفت : آفرين آفرين بر تو اى فرزند ابو طالب ، پروردگارت به تو بر فرشتگان مباهات مىكند . اين سخن را گفت و سپس از نظر حاضران پنهان شد . « 1 »\r\nدر ضمن آگاه‌تر بودن حضرت به طرق آسمانها به جهت اهميّتى است كه آسمانها نسبت به زمين دارند .\r\n* * * \r\nنكته نقش هجرت در اسلام\r\nمىدانيم تاريخ اسلام براساس هجرت نوشته شده است ؛ يعنى مسلمانان مبدأ تاريخ خود را ميلاد پيامبر اكرم گرفته‌اند و نه بعثت او ، بلكه مبدأ را سال هجرت قرار داده‌اند و اين نشان مىدهد كه مهم‌ترين فصل زندگى مسلمانان هجرت است و در واقع هجرت بود كه صفحهء جديدى در تاريخ اسلام گشود و سرآغاز حكومت اسلامى و پيشرفت مسلمانان در همهء زمينه‌ها شد .\r\nمحيط مكه علىرغم تبليغات سيزده ساله پيامبر اكرم صلّى اللّه عليه و إله ، آمادگى براى پذيرش اسلام به‌طور كامل را نداشت ، زيرا سران زورمند قريش سعى داشتند هرحركتى را كه بر ضد خود مىديدند در نطفه خفه كنند ؛ آنها بت‌پرستى را حافظ منافع كثيف خود و توحيد را مزاحم مىدانستند ؛ ولى پيامبر اكرم گروهى از جوانان پاكدل را در اين مدت ،\r\n\r\n\r\n","description":"","footnote":"\r\n( 1 ) . احقاق الحق ، جلد 7 ، صفحهء 621 . همين روايت با كمى تفاوت در بحار الانوار ( از كتاب فضايل شاذان بن جبرئيل ) جلد 39 ، صفحهء 108 ، حديث 13 نقل شده است .\r\n","page_name":" 290 ","page_number":290},
  {"content":"\r\n\r\nآهسته‌آهسته تربيت كرد و قبل از آنكه كه خود به مدينه هجرت كند آنها را به مدينه فرستاد . جمعى از پاكدلان مدينه به آنها پيوستند و با يكديگر هم پيمان شدند و در چنين شرايطى پيامبر به مدينه آمد و مورد استقبال واقع شد و آزادانه به نشر اسلام پرداخت و نخستين مسجد به زودى ساخته شد .\r\nحركت هجرت به عنوان فريضه‌اى الهى همچنان ادامه يافت ؛ يعنى هركس در هر كجا از جزيرة العرب مسلمان مىشد مىبايست به مدينه نزد پيامبر بشتابد و جمعيت مسلمانان را تقويت كند و آنها كه مهاجرت نمىكردند طبق صريح آيه مشمول ولايت اسلامى نبودند :  « وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا »  « 1 »\r\nسرانجام هنگام فتح مكّه كه اسلام سايهء خود را بر همهء منطقه گسترانيد موضوع هجرت ظاهرا پايان يافت و افرادى كه بعد از آن تاريخ از مكه به مدينه مىآمدند جزو مهاجران محسوب نمىشدند و طبق روايت مشهورى پيامبر اكرم فرمود : « لا هجرة بعد فتح مكّة ؛ بعد از فتح مكه هجرتى در كار نيست » . « 2 »\r\nسپس هجرت مفهوم وسيع و گسترده‌ترى پيدا كرد ؛ كسانى كه از بلاد كفر به بلاد اسلام مىرفتند جزو مهاجران بودند و همچنين كسانى كه براى دفع شر دشمنان اسلام از منطقه‌اى به منطقه ديگر منتقل مىشدند از مهاجرين محسوب مىشدند ، لذا در حديثى از پيامبر اكرم مىخوانيم : « أيّها النّاس هاجروا و تمسّكوا بالإسلام فإنّ الهجرة لا تنقطعوا ما دام الجهاد ؛ اى مردم هجرت كنيد و اسلام را محكم بگيريد ، زيرا هجرت تا زمانى كه جهاد برپاست قطع نمىشود » . « 3 »\r\nسپس از اين معنا هم فراتر رفت و هجرت درونى و معنوى افزون بر هجرت برونى و\r\n\r\n\r\n","description":"","footnote":"\r\n( 1 ) . انفال ، آيهء 72 .\r\n( 2 ) . كنز العمال ، حديث 46251 .\r\n( 3 ) . همان ، حديث 46260 .\r\n","page_name":" 291 ","page_number":291},
  {"content":"\r\n\r\nمكانى ، بر آن افزوده شد ، همان‌گونه كه در احاديث متعددى از پيامبر اكرم صلّى اللّه عليه و إله مىخوانيم : « و المهاجر من هجر الخطايا و الذّنوب ؛ مهاجر كسى است كه از خطايا و گناهان هجرت كند » . « 1 »\r\nحتى در حديثى از على عليه السّلام مىخوانيم : « يقول الرّجل هاجرت و لم يهاجر إنّما المهاجرون الّذين يهجرون السّيئات و لم يأتوا بها ؛ بعضى مىگويد : ما مهاجرت كرديم در حالى كه مهاجرت نكرده‌اند ؛ مهاجران واقعى كسانى هستند كه از گناهان هجرت كنند و هرگز آن را انجام ندهند » . « 2 » به اين ترتيب كسانى كه هجرت مكانى كنند اما هجرت معنوى و درونى نداشته باشند ؛ يعنى از گناهان دورى نكنند در زمرهء مهاجران واقعى نيستند .\r\nدليل اين‌گونه توسعه در مفهوم هجرت روشن است ؛ زيرا روح و جهان هجرت ، رفتن از كفر به سوى ايمان و از عصيان به سوى اطاعت است .\r\nاز همين رهگذر در خطبهء بالا معرفت امام هرزمان و رسيدن به خدمت او براى فراگيرى معارف دينى به عنوان هجرت شناخته شده است .\r\n* * *\r\n\r\n\r\n","description":"","footnote":"\r\n( 1 ) . ميزان الحكمة ، جلد 11 ، حديث 21065 .\r\n( 2 ) . سفينة البحار ، مادهء « هجرت » .\r\n","page_name":" 292 ","page_number":292},
  {"content":"\r\n\r\n\r\nخطبهء 190 « 1 » و من خطبة له عليه السّلام يحمد اللّه و يثني على نبيّه و يعظ بالتّقوى\r\nاز خطبه‌هاى امام عليه السّلام است كه در آن حمد خدا مىگويد و بر پيامبر ثنا مىفرستد و به تقوا و پرهيزگارى اندرز مىدهد .\r\n\r\nخطبه در يك نگاه\r\nاين خطبه كه از درخشان‌ترين خطبه‌هاى امير مؤمنان على عليه السّلام است از چند بخش\r\n\r\n\r\n","description":"","footnote":"\r\n( 1 ) . سند خطبه :\r\nابن ابى الحديد دربارهء اين خطبه مىگويد : بدان اين خطبه از برجسته‌ترين خطبه‌هاى مولا و از كلمات كم نظير آن حضرت است و انواع صنايع بديع و فصاحت و بلاغت كه خالى از هرگونه تكلّفى است در آن به كار رفته است . خطيب معروف عرب ، ابن نباته بسيارى از تعبيرات اين خطبه را گرفته و در جاى جاى خطبه‌هاى خود براى زيبا ساختن آنها به كار برده است .\r\nنويسندهء مصادر نهج البلاغه بعد از نقل اين عبارت چنين نتيجه مىگيرد كه ابن ابى الحديد اين خطبه را در جاى ديگرى غير از نهج البلاغه نيز يافته است به خصوص اينكه ابن نباته متوفاى سال 374 مدتى قبل از تأليف نهج البلاغه از دنيا چشم بربسته است . آمدى نيز بخشهايى از اين خطبه را در غرر الحكم آورده است .\r\n( مصادر نهج البلاغه ، جلد 3 ، صفحهء 23 )\r\n","page_name":" 293 ","page_number":293},
  {"content":"\r\n\r\nتشكيل شده است :\r\nدر بخش اوّل شكر و سپاس خداوند را مىگويد و شهادت به رسالت پيامبر صلّى اللّه عليه و إله مىدهد و از پيروى آن حضرت بر دشمنانش به لطف پروردگار سخن مىگويد .\r\nدر بخش دوّم ضمن تأكيد بر مسئلهء تقوا ، همگان را به آمادگى براى سفر آخرت دعوت مىكند و از پايان زندگى و مشكلات مرگ و حوادث پس از آن سخن مىگويد .\r\nدر بخش سوم ضمن تأكيد بر ناپايدارى دنيا و شرح عذاب دردناك الهى در قيامت كه در انتظار مجرمان است از سرنوشت لذت‌بخش صالحان در سراى ديگر و نعمتهاى بىنظير بهشتى و آرامش كامل و پاداش عظيم و فناناپذير آنها بحث مىكند .\r\nدر بخش چهارم بار ديگر امام عليه السّلام به آنچه در بخش دوم بيان فرمود بازمىگردد و با تعبيرات جديدى همه را تشويق به آمادگى براى سفر آخرت مىكند .\r\nدر بخش پنجم كه آخرين بخش خطبه است اصحاب و ياران خود را مخاطب ساخته و از حركات عجولانه و قيامهاى بىثمر و تصميمهاى خام براى نيل به شهادت و مانند آن ، بر حذر مىدارد و تصريح مىكند كه اگر در مسير حق باشيد در بستر ، هم بميريد شهيد خواهيد بود .\r\n* * *\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nبخش اوّل\r\nأحمده شكرا لإنعامه ، و أستعينه على وظائف حقوقه ، عزيز الجند ، عظيم المجد .\r\nو أشهد أنّ محمّدا عبده و رسوله دعا إلى طاعته ، و قاهر أعداءه جهادا عن دينه ؛ لا يثنيه عن ذلك اجتماع على تكذيبه ، و التماس لإطفاء نوره .\r\n\r\nترجمه\r\nخداوند را به‌پاس نعمتهايش ستايش مىكنم و براى اداى حقوق و اطاعت فرمانهايش از او يارى مىطلبم ، خداوندى كه سپاهش شكست‌ناپذير و مجد و عظمتش بزرگ است و گواهى مىدهم كه محمّد صلّى اللّه عليه و إله بنده و فرستادهء اوست . انسانها را به اطاعت پروردگار دعوت نمود و با دشمنان خدا در طريق جهاد ، براى دين حق پيكار كرد و پيروز شد . هرگز هماهنگى و اتّحاد دشمنانش در تكذيب وى و تصميم بر خاموش كردن نورش او را از مسير خود بازنداشت .\r\n\r\nشرح و تفسير پيامبر رحمت و جهاد\r\nامام عليه السّلام در اين بخش ، از حمد و سپاس خداوند آغاز مىكند و مىگويد : « خداوند را به پاس نعمتهايش ستايش مىكنم و براى اداى حقوق و اطاعت فرمانهايش از او يارى مىطلبم . خداوندى كه سپاهش شكست‌ناپذير و مجد و عظمتش بزرگ است » ؛ ( أحمده\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nشكرا لإنعامه ، و أستعينه على وظائف حقوقه ؛ عزيز الجند ، عظيم المجد « 1 » ) .\r\nتعبير به « وظايف حقوق » ممكن است اشاره به واجبات الهى ؛ مانند نماز و روزه و خمس و زكات باشد كه جز با توفيق الهى به‌طور كامل انجام نمىگيرد و ممكن است اشاره به حقوق الهى ناشى از نعمتهايى همچون گوش و چشم و عقل و هوش و جوانى و سلامت باشد ، چون هركدام شكرى را مىطلبد .\r\nسپس به ذكر شهادت به رسالت پيامبر و بعضى از اوصاف برجستهء آن حضرت پرداخته ، چنين مىفرمايد : « شهادت مىدهم كه محمّد بنده و فرستادهء اوست . انسانها را به اطاعت پروردگار دعوت نمود و با دشمنان خدا ، در طريق جهاد براى دين حق پيكار كرد و پيروز شد . هرگز هماهنگى و اتّحاد دشمنانش در تكذيب وى و تصميم بر خاموش ساختن نورش ، او را از مسير خود بازنداشت » ؛ ( و أشهد أنّ محمّدا عبده و رسوله دعا إلى طاعته ، و قاهر أعداءه جهادا عن دينه ؛ لا يثنيه « 2 » عن ذلك اجتماع على تكذيبه ، و التماس لإطفاء نوره ) .\r\nامام عليه السّلام در اين قسمت از كلامش به دو نكتهء مهم از زندگى پيامبر اكرم صلّى اللّه عليه و إله اشاره فرموده است : نخست اينكه او همواره در پيكار با دشمنان پيروز مىشد و اين دليل روشنى بر مديريت صحيح پيامبر دربارهء برنامه‌هاى مبارزاتى و جنگى با دشمن است .\r\nافزون بر عنايات و امدادهاى الهى . ديگر اين‌كه هرگز اتّحاد دشمنان در برابر او در عزم و ارادهء آن حضرت تأثير نمىگذاشت و او را ناتوان نمىساخت و از برنامهء خود منصرف نمىكرد ؛ شجاعانه پيش مىرفت و به مقصود خود مىرسيد .\r\nمعروف است هنگامى كه پيامبر در مكّه بود سران قريش به آن حضرت گفتند : تو به\r\n\r\n\r\n","description":"","footnote":"\r\n( 1 ) . « مجد » به معناى گستردگى ، شرافت و جلالت و شكوه و جلال و عظمت آمده است و اين صفت به‌طور كامل مخصوص خداوند است .\r\n( 2 ) . « يثنيه » از ريشهء « ثنى » بر وزن « سعى » در اصل به معناى پيچيدن خبرى است و هنگامى كه با عطف ، بر وزن « كتف » همراه شود ، به معناى پيچيدن پهلو و كنايه از بىاعتنايى و انصراف از چيزى است .\r\n","page_name":" 296 ","page_number":296},
  {"content":"\r\n\r\nبتهاى ما بدگويى مىكنى و ما را سفيه مىشمرى و اتحاد جمعيّت ما را به پراكندگى مبدّل ساخته‌اى ! اگر هدفت به دست آوردن مال است هرچه مىخواهى به تو مىدهيم . هرگاه طالب مقامى ، مقام برجسته‌اى به تو خواهيم داد و اگر اين برنامه‌ها ناشى از بيمارى توست به درمانت مىپردازيم ، پيامبر فرمود : هيچ‌يك از اينها نيست ، بلكه خداوند مرا به عنوان رسولش به سوى شما فرستاده و كتابى بر شما نازل كرد . اگر آنچه را آوردم مىپذيريد در دنيا و آخرت بهره‌مند خواهيد شد و اگر نپذيريد صبر مىكنم تا خداوند ميان من و شما داورى كند .\r\nسران قريش رو به عمويش ابو طالب كردند و گفتند از او بخواه كه به بتهاى ما بد نگويد يا باهم پيكار مىكنيم تا يكى از دو گروه - ما و آنها - از بين برود . پيامبر فرمود : « يا عمّاه لو وضعت الشّمس فى يمينى و القمر فى شمالى ما ترك هذا القول حتّى أنفذه أو أقتل دونه ؛ اى عمو ! اگر خورشيد را در دست راست من و ماه را در دست چپ من بگذارند ( و بر همهء منظومهء شمسى مرا حاكم كنند ) من دست از برنامهء خود برنمىدارم تا آن را به انجام برسانم يا در اين راه كشته شوم » . « 1 »\r\n* * *\r\n\r\n\r\n","description":"","footnote":"\r\n( 1 ) . تاريخ طبرى ، جلد 2 ، صفحهء 67 ؛ بحار الانوار ، جلد 9 ، صفحهء 143 و سيرهء ابن هشام ، جلد 1 ، صفحهء 284 .\r\n","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\n\r\nبخش دوم\r\nفاعتصموا بتقوى اللّه ، فإنّ لها حبلا وثيقا عروته ، و معقلا منيعا ذروته . و بادروا الموت و غمراته ، و امهدوا له قبل حلوله ، و أعدّوا له قبل نزوله : فإنّ الغاية القيامة ؛ و كفى بذلك واعظا لمن عقل ، و معتبرا لمن جهل ! و قبل بلوغ الغاية ما تعلمون من ضيق الأرماس ، و شدّة الإبلاس ، و هول المطّلع ، و روعات الفزع ، و اختلاف الأضلاع ، و استكاك الأسماع ، و ظلمة اللّحد ، و خيفة الوعد ، و غمّ الضّريح ، و ردم الصّفيح .\r\n\r\nترجمه\r\nبه رشتهء تقوا چنگ زنيد ، زيرا رشته‌اى است با دستاويزهاى محكم و پناهگاهى است كه قلهء آن بلند و اطمينان‌بخش است ، ( با اعمال صالح ) به استقبال مرگ و سختيهايش برويد ، و پيش از فرارسيدنش آماده آن شويد و هرگونه وسيلهء نجات را قبل از نزول مرگ فراهم سازيد ، زيرا پايان كار همه قيامت است ، و مرگ براى اندرز خردمندان كفايت مىكند و وسيله عبرتى براى جاهلان است و پيش از فرارسيدن قيامت ، مشكلاتى است كه مىدانيد از جمله تنگى قبرها ، شدت غم و اندوه ، ترس از حوادث قيامت ، بيم و وحشت پىدرپى ، درهم فرورفتن استخوانها ( بر اثر فشار قبر ) ، كر شدن گوشها ، تاريكى لحد ، ترس از وعده عذاب ، غم و اندوه تنگناى گور و پوشانده شدن آن از سنگها ( و سرانجام خفتن در زير خروارها سنگ و خاك ! ) .\r\n\r\nشرح و تفسير مشكلاتى كه در پيش رو داريد !\r\nبعد از حمد و سپاس الهى و شهادت به رسالت پيامبر صلّى اللّه عليه و إله ، امام عليه السّلام در اين بخش به\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمهمترين موضوع سرنوشت‌ساز در زندگى انسانها ؛ يعنى تقوا مىپردازد و مىفرمايد : « به رشتهء تقوا چنگ زنيد ، زيرا رشته‌اى است با دستاويزهاى محكم و پناهگاهى است كه قلهء آن بلند و اطمينان‌بخش است » ؛ ( فاعتصموا بتقوى اللّه ، فإنّ لها حبلا وثيقا عروته ، و معقلا « 1 » منيعا « 2 » ذروته « 3 » ) .\r\nدر حقيقت عالم دنيا به منزلهء چاهى فرض شده كه نجات از مشكلات آن جز با چنگ زدن به ريسمانى محكم كه همان تقواست ممكن نيست و بار ديگر به محلّى تشبيه شده كه مركز طوفان‌هاست و براى نجات از عوارض منفى آن بايد به دامنهء كوه بلندى پناه برد و به اين ترتيب تقوا هم وسيلهء نجات است ، از حضيض ذلّت به اوج سعادت و عزّت ، و هم عاملى است براى دفاع در مقابل طوفان شهوات و هوا و هوس‌ها .\r\nسپس امام عليه السّلام يكى از مهم‌ترين وسائل عبرت و اندرز را مطرح مىكند و آن را به صورت دقيق و تكان‌دهنده‌اى ترسيم مىكند ، مىفرمايد : « و ( با اعمال صالح ) به استقبال مرگ و سختيهايش برويد ، پيش از فرارسيدنش آماده آن شويد و هرگونه وسيله نجات را قبل از نزول مرگ فراهم سازيد چرا كه پايان كار همه قيامت است و مرگ براى اندرز خردمندان كفايت مىكند و وسيله عبرتى براى جاهلان است » ؛ ( و بادروا الموت و غمراته ، « 4 » و امهدوا له قبل حلوله ، و أعدّوا له قبل نزوله : فإنّ الغاية القيامة ؛ و كفى بذلك واعظا لمن عقل ، و معتبرا لمن جهل ! ) .\r\nبديهى است كسى كه سفر پر خوف و خطر و غير قابل بازگشتى در پيش دارد ، بايد حداكثر آمادگى را براى آن پيدا كند و اسباب آن را از هرنظر فراهم سازد ، آن هم سفرى\r\n\r\n\r\n","description":"","footnote":"\r\n( 1 ) . « معقل » به معناى ملجأ و پناهگاه و كوه بلند است ، از « عقل » به معناى منع گرفته شده است .\r\n( 2 ) . « منيع » از « منع » به معناى نفوذناپذير ، دست نيافتنى ، و برج و باروى بلند است .\r\n( 3 ) . « ذروته » به قلهء كوه‌ها و قسمت بلند هرچيزى اطلاق مىشود .\r\n( 4 ) . « غمرات » جمع « غمره » بر وزن « ضربه » به معناى از بين بردن آثار چيزى است . سپس به هرچيزى كه همهء چهرهء زمين يا غير آن را بپوشاند ، اطلاق شده است . در خطبهء بالا غمرات موت ، شدايد آن است كه بر همهء وجود انسان مسلّط مىشود .\r\n","page_name":" 300 ","page_number":300},
  {"content":"\r\n\r\nهمچون سفر سرنوشت‌ساز آخرت و بىشك اگر انسان با پرونده‌اى پاك و نامهء اعمالى پر از حسنات و خالى از سيّئات به سراغ آن رود ، جاى نگرانى نيست .\r\nآن‌گاه امام عليه السّلام به ذكر بخشى از حوادث تكان‌دهندهء مرگ و قبر مىپردازد و مىفرمايد :\r\n« و پيش از فرارسيدن قيامت ، امورى است كه مىدانيد از جمله : تنگى قبرها ، شدت غم و اندوه ، ترس از حوادث قيامت ، بيم و وحشت پىدرپى ، درهم فرورفتن استخوانها ( بر اثر فشار قبر ) ، كر شدن گوشها ، تاريكى لحد ، ترس از وعده عذاب ، غم و اندوه تنگناى گور و پوشانده شدن آن از سنگها ( و سرانجام خفتن در زير خروارها سنگ و خاك ) » ؛ ( و قبل بلوغ الغاية ما تعلمون من ضيق الأرماس « 1 » ، و شدّة الإبلاس « 2 » ، و هول المطّلع « 3 » ، و روعات « 4 » الفزع ، و اختلاف الأضلاع « 5 » ، و استكاك « 6 » الأسماع ، و ظلمة اللّحد ، و خيفة الوعد ، و غمّ الضّريح « 7 » ، وردم « 8 » الصّفيح « 9 » ) .\r\nبا توجه به اينكه مرگ در نزد ما به معناى پايان همه چيز نيست و روح بعد از آن ، هوشيار مىماند و بسيارى از مسائل بعد از مرگ را لمس مىكند ، قبرهاى تنگ و تاريكى\r\n\r\n\r\n","description":"","footnote":"\r\n( 1 ) . « ارماس » جمع « رمس » به معناى قبر و خاكى است كه قبر را با آن پر مىكنند . در اين خطبه به همان معناى قبر است .\r\n( 2 ) . « ابلاس » در اصل به معناى غم و اندوهى است كه در مواقع ناگوار به انسان دست مىدهد .\r\n( 3 ) . « مطّلع » در اصل به معناى محل بلندى است كه وقتى انسان از آنجا نگاه مىكند از وضع اطراف آگاه مىشود . سپس به مواقف روز قيامت يا عالم برزخ كه انسان از نتيجه اعمالش آگاه مىشود ، اطلاق شده است .\r\n( 4 ) . « روعات » جمع « روع » به معناى ترس و وحشت است .\r\n( 5 ) . « اضلاع » جمع « ضلع » دنده‌هايى است كه اطراف سينه را گرفته است .\r\n( 6 ) . « استكاك » از ريشهء « سكّ » به معناى مسدود كردن چيزى است و به بستن در و ناشنوا شدن گوش نيز اطلاق مىشود و « استكاك الاستماع » يعنى كر شدن گوشها در آستانهء مرگ .\r\n( 7 ) . « ضريح » قبر يا شكافى است كه در وسط قبر براى « لحد » ايجاد مىكنند .\r\n( 8 ) . « ردم » بستن چيزى است و اين واژه به پر كردن گودال با خاك و همچنين به سدهاى بزرگ نيز اطلاق شده است .\r\n( 9 ) . « صفيح » به معناى سنگ‌هاى عريض و الواح پهن است .\r\n","page_name":" 301 ","page_number":301},
  {"content":"\r\n\r\nكه در مقايسه با خانه‌هاى وسيع و زيبا بسيار وحشت‌انگيز است و نگرانيهاى مربوط به فشار قبر و وحشت از آينده ، جدايى از دوستان و عزيزان و احساس تنهايى مطلق و متلاشى شدن اعضاى پيكر در زير خاك و در يك كلمه منتقل شدن از محيطى آرام و مرفه به محيطى بسيار وحشتناك ، همه اينها امورى است كه فكر آن لرزه بر اندام مىاندازد و به همگان هشدار مىدهد كه آماده براى چنين سفر پرخوف و خطرى بشوند .\r\nشايان توجه است كه امام عليه السّلام ضمن ده تعبير گويا و كوتاه و تكان‌دهنده ، گويى همه چيز را در مقابل چشم مخاطبان در ارتباط با مسئلهء مرگ و قبر مجسم مىسازد ؛ امورى كه همه بدون استثنا بايد در انتظار آن باشند و انديشه در آن انسان را از خواب غفلت ، هر چند عميق باشد بيدار مىسازد و به اصلاح برنامه‌هاى زندگيش وادار مىكند .\r\nشايد به همين دليل در دستورات اسلامى آمده است هنگامى كه ميّت را به سوى قبر مىبريد قبل از رسيدن به قبر او را به زمين بگذاريد ، اندكى صبر كنيد باز جلوتر ببريد و به زمين بگذاريد و اندكى صبر كنيد و به اين ترتيب او را براى ورود به جايگاه وحشتناكش آماده كنيد . « 1 »\r\n* * *\r\n\r\n\r\n","description":"","footnote":"\r\n( 1 ) . وسائل الشيعة ، جلد 2 ، صفحهء 838 و كتاب الطهارة ، ابواب الدفن ، باب 16 ، حديث 6 .\r\n","page_name":" 302 ","page_number":302},
  {"content":"\r\n\r\n\r\nبخش سوم\r\nفاللّه اللّه عباد اللّه ! فإنّ الدّنيا ماضية بكم على سنن ، و أنتم و السّاعة في قرن . و كأنّها قد جاءت بأشراطها ، و أزفت بأفراطها ، و وقفت بكم على صراطها . و كأنّها قد أشرفت بزلازلها ، و أناخت بكلاكلها ، و انصرمت الدّنيا بأهلها ، و أخرجتهم من حضنها ، فكانت كيوم مضى ، أو شهر انقضى ، و صار جديدها رثّا ، و سمينها غثّا . في موقف ضنك المقام ، و أمور مشتبهة عظام ، و نار شديد كلبها ، عال لجبها ، ساطع لهبها ، متغيّظ زفيرها ، متأجّج سعيرها ، بعيد خمودها ، ذاك وقودها ، مخوف وعيدها ، عم قرارها ، مظلمة أقطارها ، حامية قدورها ، فظيعة أمورها .  « وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً »  قد أمن العذاب ، و انقطع العتاب ؛ و زحزحوا عن النّار ، و اطمأنّت بهم الدّار ، و رضوا المثوى و القرار . الّذين كانت أعمالهم في الدّنيا زاكية ، و أعينهم باكية ، و كان ليلهم في دنياهم نهارا ، تخشّعا و استغفارا ؛ و كان نهارهم ليلا ، توحّشا و انقطاعا . فجعل اللّه لهم الجنّة مآبا ، و الجزاء ثوابا ،  « وَ كانُوا أَحَقَّ بِها وَ أَهْلَها »  في ملك دائم ، و نعيم قائم .\r\n\r\nترجمه\r\nاز خدا بترسيد از خدا بترسيد اى بندگان خدا ! ( و بدانيد ) كه دنيا شما را به همان راه خود مىبرد ( كه ديگران را برد و سرنوشتى چون سرنوشت آنها داريد ) شما و قيامت را با يك رشته بسته‌اند ( و كاملا به يكديگر نزديك هستيد ) گويى نشانه‌هاى آن فرارسيده و علائم آن نزديك شده و شما را در مسير خود قرار داده است . گويا زلزله‌هايش در شرف وقوع است و مانند شتر سينه بر زمين نهاده است . دنيا از اهلش بريده و آنها را از آغوش\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nگرم خويش خارج ساخته است ؛ زندگى ( براى آنها كه رفتند ) همچون روزى بود كه گذشت يا ماهى كه سپرى شد ؛ تازه‌هايش كهنه و فربه‌هايش لاغر شده است ( سپس هنگامى كه ) مردم به عرصهء محشر مىآيند گنه‌كاران در برابر صحنهء وحشتناكى قرار مىگيرند ، در جايگاهى تنگ ، در ميان مشكلاتى بزرگ و آتشى پرسوز كه فريادش بلند و زبانه‌هايش آشكار ، غرّش آن پرهيجان ، شعله‌هايش فروزان ، خاموشىاش دور از انتظار ، آتش‌گيره‌اش شعله‌ور ، تهديدش مخوف ، قرارگاهش ( بر اثر دودهاى متراكم ) تاريك ، جوانبش تيره و ظلمانى ، ديگ‌هايش جوشان و امورش سخت و وحشتناك است .\r\nپرهيزكاران گروه گروه به سوى بهشت رهنمون مىشوند در حالى كه از كيفر عذاب ، ايمن و از سرزنشها آسوده و از آتش بركنارند ؛ در خانه‌هايى امن و مطمئن قرار مىگيرند و از آن جايگاه ، بسيار خشنودند ؛ همان‌ها كه در دنيا اعمالشان پاك ، چشمانشان ( از خوف خدا ) گريان ، شبهايشان در دنيا بر اثر خشوع و استغفار همچون روز و روزهايشان از خوف پروردگار و توجه به او همچون شب بوده است . به همين دليل خداوند بهشت را منزلگاه آنها و پاداش ( عظيم ) را ثوابشان قرار داد . ( آرى ) آنها سزاوار اين نعمت و شايستهء آن بودند . ( سرانجام ) در سرايى دائم و در ميان نعمتهاى پايدار اقامت مىگزينند .\r\n\r\nشرح و تفسير اهوال محشر !\r\nدر اين بخش از خطبه امام عليه السّلام به دنبال بحثى كه دربارهء مرگ و شدايد آن بيان فرمود ، همهء مردم را به آمادگى براى اين سفر پرخوف و خطر دعوت مىكند و با تعبيرات تكان‌دهنده‌اى از آغاز قيامت و پايان دنيا سخن مىگويد و مىفرمايد : « از خدا بترسيد از خدا بترسيد اى بندگان خدا ! ( بدانيد ) كه دنيا شما را به همان راه خود مىبرد ( كه ديگران را برد ، و سرنوشتى همچون سرنوشت آنها داريد ) شما و قيامت را با يك رشته بسته‌اند ( و كاملا به يكديگر نزديك هستيد ) گويا نشانه‌هاى آن فرارسيده و علائم آن نزديك شده ، و\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nشما را در مسير خود قرار داده است ، گويا زلزله‌هايش در شرف وقوع است و مانند شتر سينه بر زمين نهاده است » ؛ ( فاللّه اللّه عباد اللّه ! فإنّ الدّنيا ماضية بكم على سنن « 1 » ، و أنتم و السّاعة في قرن « 2 » . و كأنّها قد جاءت بأشراطها « 3 » ، و أزفت « 4 » بأفراطها « 5 » ، و وقفت بكم على صراطها . و كأنّها قد أشرفت بزلازلها ، و أناخت « 6 » بكلاكلها « 7 » ) .\r\nجملهء « أنتم و الساعة في قرن » با توجه به اينكه « قرن » به معناى طنابى است كه چند شتر را با آن مىبندند ، اشاره به اين است كه فاصلهء شما از قيامت دور نيست . اين تعبير ممكن است اشاره به قيامت صغرا ، يعنى مرگ باشد يا قيامت كبرا ، يعنى روز رستاخيز ، زيرا عمر دنيا هرقدر باشد ناچيز است و قيامت فرامىرسد .\r\nتفاوت جملهء « و كأنّها قد جاءت بأشراطها » و جملهء « و أزفت بأفراطها » در اين است كه در جملهء اوّل مىگويد : نشانه‌هاى قيامت فرارسيده و در جملهء دوم سخن از فراهم شدن مقدّمات آن است .\r\nجملهء « و أناخت بكلاكلها » را بعضى اشاره به سختيهاى قيامت دانسته‌اند ، زيرا هنگامى كه شتر مىخوابد و سينه به زمين مىچسباند سنگينى خود را بر زمين مىافكند ؛ ولى بعيد نيست كه اشاره به آن باشد كه برنامهء مرگ و قيامت همچون شترى است كه بر در خانهء همه مىخوابد . كنايه از اينكه هيچ كس از آن رها نيست .\r\nسپس حضرت دربارهء اوضاع دنيا مىفرمايد : « دنيا از اهلش بريده و آنها را از آغوش گرم\r\n\r\n\r\n","description":"","footnote":"\r\n( 1 ) . « سنن » به معناى طريقه و روش است و گاه به جاده نيز اطلاق مىشود .\r\n( 2 ) . « قرن » ريسمان و طنابى است كه شتران متعدد را با آن به يكديگر متّصل مىكنند .\r\n( 3 ) . « أشراط » جمع « شرط » بر وزن « شرف » به معناى علامت و نشانه است .\r\n( 4 ) . « أزفت » از ريشهء « أزف » بر وزن « شرف » به معناى نزديك شدن گرفته شده است .\r\n( 5 ) . « أفراط » جمع « فرط » بر وزن « شرط » كوه كوچك و علامت است و خطبهء بالا ناظر به معناى دوم است .\r\n( 6 ) . « اناخت » از « اناخه » به معناى خواباندن شتر است .\r\n( 7 ) . « كلاكل » جمع « كلكل » بر وزن « جنگل » به معناى سينه است .\r\n","page_name":" 305 ","page_number":305},
  {"content":"\r\n\r\nخويش خارج ساخته است ؛ زندگى ( براى آنها كه رفتند ) همچون روزى بود كه گذشت يا ماهى كه سپرى شد ؛ تازه‌هايش كهنه و فربه‌هايش لاغر شده است » ؛ ( و انصرمت الدّنيا بأهلها ، و أخرجتهم من حضنها « 1 » ، فكانت كيوم مضى أو شهر انقضى ، و صار جديدها رثّا « 2 » ، و سمينها غثّا « 3 » ) .\r\nآرى آنها كه عمرى كوتاه داشتند گويى به منزلهء يك روز بود و آنها كه عمرى طولانى داشتند به منزلهء يك ماه كه گذشت .\r\nجملهء « أخرجتهم من حضنها » اشاره به اين است كه دنيا مدّتى آنها را در آغوش خود پرورش مىدهد ، سپس آنها را رها مىسازد و به كام مرگ مىفرستد .\r\nجمله‌هاى « صار جديدها رثّا ، و سمينها غثّا » اشاره به دگرگونى همهء نعمتهاى دنياست ؛ نوها كهنه مىشوند و از دست مىروند و چاقها لاغر مىگردند و با اين جهان وداع مىگويند .\r\nآن‌گاه در ادامهء اين سخن از وضع انسان در پايان جهان ، به بحث از مواقف قيامت مىپردازد ، گويا در اينجا كلامى در تقدير است و يا مرحوم سيّد رضى به هنگام گزينش عبارات بعضى از جمله‌ها را نياورده است ، مىفرمايد : « ( سپس هنگامى كه مردم به عرصهء محشر مىآيند گنه‌كاران در برابر صحنهء وحشتناكى قرار مىگيرند ) در جايگاهى تنگ ، در ميان مشكلاتى بزرگ و آتشى پرسوز كه فريادش بلند ، و زبانه‌هايش آشكار ، غرّش آن پر هيجان ، شعله‌هايش فروزان ، خاموشىاش دور از انتظار ، آتش‌گيره‌اش شعله‌ور ، تهديدش مخوف ، قرارگاهش ( بر اثر دودهاى متراكم ) تاريك و جوانبش تيره و ظلمانى ، ديگهايش جوشان و امورش سخت و وحشتناك است » ؛ ( في موقف ضنك « 4 » المقام ، و أمور\r\n\r\n\r\n","description":"","footnote":"\r\n( 1 ) . « حضن » به معناى سينه و آغوش است .\r\n( 2 ) . « رثّ » به معناى كهنه است .\r\n( 3 ) . « غثّ » به معناى لاغر و نقطهء مقابل سمين است .\r\n( 4 ) . « ضنك » به معناى سختى و تنگى است .\r\n","page_name":" 306 ","page_number":306},
  {"content":"\r\n\r\nمشتبهة عظام ، و نار شديد كلبها « 1 » ، عال لجبها « 2 » ، ساطع لهبها ، متغيّظ زفيرها ، متأجّج « 3 » سعيرها ، بعيد خمودها ، ذاك « 4 » وقودها ، مخوف وعيدها ، عم « 5 » قرارها ، مظلمة أقطارها ، حامية قدورها ، فظيعة أمورها ) .\r\nتعبير به « موقف » اشاره به صحنهء قيامت يا عرصه دوزخ است ، به قرينهء وصفى كه بعد از آن آمده است و قابل توجه اينكه امام عليه السّلام در اين عبارت و اوصاف دوازده‌گانه‌اى كه براى آتش جهنّم برشمرده ، همهء ويژگيهاى اين اعجازات الهى با دقّت و فصاحت تمام بيان كرده ، به گونه‌اى كه پشت گنه‌كاران را مىلرزاند .\r\nآتش سوزان و خطرناك ، آتشى است كه هم شعله‌هايش شديد باشد و هم بر اثر انفجاراتى كه در آن رخ مىدهد صداى وحشتناكى از آن برخيزد ؛ به آسانى خاموش نشود و آتش‌گيره‌اش كاملا آمادهء شعله‌ور شدن باشد ؛ دودهاى انبوه و كشنده ، درون و اطرافش را فراگيرد به گونه‌اى كه روز روشن در درون آن همچون شب ظلمانى گردد .\r\nامام عليه السّلام اين اوصاف را چنان بيان مىكند كه گويى با چشم خود همه را در پشت پرده غيبت مىبيند .\r\nسپس به احوال بهشتيان مىپردازد و آن را نيز چنان دقيق و روشن ترسيم مىكند كه شعلهء اشتياق را در دل مؤمنان برمىافروزد ، مىفرمايد : « و پرهيزگاران گروه گروه به سوى بهشت رهنمون مىشوند در حالى كه از كيفر عذاب ، ايمن و از سرزنشها آسوده و از آتش بركنارند ؛ در خانه‌هايى امن و مطمئن قرار مىگيرند و از اين جايگاه ، بسيار خشنودند » ؛\r\n\r\n\r\n","description":"","footnote":"\r\n( 1 ) . « كلب » به معناى گاز گرفتن سگ است ، سپس به معناى هرگونه گزندگى و ناراحتى شديد به كار رفته است .\r\n( 2 ) . « لجب » به معناى خروش امواج است .\r\n( 3 ) . « متأجّج » از ريشهء « أجيج » به معناى برافروخته شدن آتش است كه توأم با صدا باشد .\r\n( 4 ) . « ذاك » از ريشهء « ذكاء » بر وزن « دواء » به معناى شدّت داشتن شعله و حرارت آتش گرفته شده است .\r\n( 5 ) . « عم » صفت مشبّهه به معناى نابينا از ريشهء « عمى » بر وزن « جفا » به نامه نابينا شدن گرفته شده است .\r\n","page_name":" 307 ","page_number":307},
  {"content":"\r\n\r\n(  « وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً »  « 1 » قد أمن العذاب ، و انقطع العتاب ؛ و زحزحوا « 2 » عن النّار ، و اطمأنّت بهم الدّار ، و رضوا المثوى و القرار ) .\r\nامام در اين عبارت كوتاه پنج امتياز بزرگ براى اين دسته از پرهيزكاران بهشتى بيان فرموده كه همه را مىتوان در آرامش و آسودگى كامل خلاصه كرد ، در امان بودن از عذاب و قطع عتاب و دور شدن از آتش و استقرار كامل در سراى بهشتى و خشنودى از اين سرنوشت .\r\nآن‌گاه به معرفى اين گروه پرداخته و بخشى از اعمال آنها را شرح مىدهد و مىفرمايد :\r\n« آنها كسانى هستند كه در دنيا اعمالشان پاك چشمانشان ( از خوف خدا ) گريان ، شبهايشان در دنيا بر اثر خشوع و استغفار همچون روز و روزهايشان از خوف پروردگار و توجه به او همچون شب بوده است » ؛ ( الّذين كانت أعمالهم في الدّنيا زاكية ، و أعينهم باكية ، و كان ليلهم في دنياهم نهارا ، تخشّعا و استغفارا ؛ و كان نهارهم ليلا ، توحّشا و انقطاعا ) .\r\nامام عليه السّلام در اين چهار وصف ، مقام والاى آنها را به عالىترين صورت ترسيم كرده و آن را دليل بر بهشتى بودن آنها شمرده است .\r\nاز يك سو اعمالشان در دنيا از هرگونه آلودگى به گناه و ريا و خودبزرگ‌بينى پاك بوده و چشمانشان از خوف خدا و مصائب بندگان مظلوم پروردگار گريان بوده است و از سوى ديگر با شب‌بيدارى و خشوع و خضوع و استغفار از لغزشها شبهايشان همچون روز و روزهاى آنها به سبب دورى از دنياپرستان و درگير شدن در غوغاهاى مادى و انقطاع الى الله همچون شب بوده است ، آرى اين است اوصاف بهشتيان والامقام و سعادتمندان اهل نجات و به يقين با داشتن اين صفات ، شايسته چنان افتخارى هستند ، لذا امام عليه السّلام در پايان اين سخن مىافزايد : « به همين دليل خداوند بهشت را منزلگاه آنها و پاداش\r\n\r\n\r\n","description":"","footnote":"\r\n( 1 ) . « زمر » جمع « زمره » بر وزن « عمره » به معناى گروه كوچك است .\r\n( 2 ) . « زحزحوا » از ريشهء « زحزحه » بر وزن « قهقه » به معناى دور كردن گرفته شده است .\r\n","page_name":" 308 ","page_number":308},
  {"content":"\r\n\r\n( عظيم ) را ثوابشان قرار داد و آنها سزاوار اين نعمت و شايستهء آن بودند ، در سرايى دائم و در ميان نعمتهاى پايدار اقامت مىگزينند » ؛ ( فجعل اللّه لهم الجنّة مآبا ، و الجزاء ثوابا ،  « وَ كانُوا أَحَقَّ بِها وَ أَهْلَها »  « 1 » في ملك دائم ، و نعيم قائم ) .\r\nبه اين ترتيب امام عليه السّلام هم شايستگىهاى آنها را شرح مىدهد و هم جزا و پاداش عظيمشان را . چند صباحى با هواى نفس به مبارزه برخاستند و با عبادت پروردگار و خوف و خشيت او در روزها و شبها شايستگى خود را ثابت كردند و خداوند جواد و كريم پاداش و جزاى بسيار برتر و بالاتر ، پاداشى زوال‌ناپذير و جاودانه نصيبشان كرد .\r\n* * *\r\n\r\n\r\n","description":"","footnote":"\r\n( 1 ) . فتح ، آيهء 26 .\r\n","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n\r\nبخش چهارم\r\nفارعوا عباد اللّه ما برعايته يفوز فائزكم ، و بإضاعته يخسر مبطلكم . و بادروا آجالكم بأعمالكم ؛ فإنّكم مرتهنون بما أسلفتم ، و مدينون بما قدّمتم .\r\nو كأن قد نزل بكم المخوف ، فلا رجعة تنالون ، و لا عثرة تقالون . استعملنا اللّه و إيّاكم بطاعته و طاعة رسوله ، و عفا عنّا و عنكم بفضل رحمته .\r\n\r\nترجمه\r\nاى بندگان خدا مراقب چيزى باشيد كه پيروزمندان با رعايتش به پيروزى مىرسند ، و بدكاران با ضايع ساختنش به زيان و خسران گرفتار مىشوند . با اعمال صالح بر مرگ خود پيشى بگيريد ، زيرا شما در گرو كارهايى هستيد كه از پيش فرستاده‌ايد . و به سبب اعمالى كه در گذشته انجام داده‌ايد جزا داده مىشويد . گويى مرگ وحشتناك به سراغ شما آمده ؛ نه دسترسى به بازگشت داريد و نه از هيچ لغزشى توان پوزش . خداوند ما و شما را در راه اطاعت خود موفق دارد و از ما و شما به فضل و رحمتش درگذرد .\r\n\r\nشرح و تفسير آمادهء سفر آخرت باشيد\r\nامام عليه السّلام در اين بخش از خطبه به دنبال بيان سرنوشت بدكاران و نيكوكاران به هنگام مرگ و در قيامت مطلبى را بيان مىدارد كه سبب نجات و پيروزى به هنگام مرگ و قيامت است ، مىفرمايد : « اى بندگان خدا مراقب چيزى باشيد كه پيروزمندان با رعايتش به پيروزى مىرسند ، و بدكاران با ضايع ساختنش به زيان و خسران گرفتار مىشوند » ؛\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n( فارعوا عباد اللّه ما برعايته يفوز فائزكم ، و بإضاعته يخسر مبطلكم « 1 » ) .\r\nروشن است كه اين تعبير گوياى امام ، اشاره به تقوا و عمل صالح است كه رعايت آن سبب رستگارى و پشت كردن به آن سبب زيان و خسران است . همان‌گونه كه در قرآن مجيد مىفرمايد : «  « وَ مَنْ يُطِعِ اللَّهَ وَ رَسُولَهُ وَ يَخْشَ اللَّهَ وَ يَتَّقْهِ فَأُولئِكَ هُمُ الْفائِزُونَ »  هركس خدا و پيامبرش را اطاعت كند و از خدا بترسد و از مخالفت فرمانش بپرهيزد آنها رستگاران واقعى هستند » . « 2 »\r\nدر ادامه اين سخن ، از كوتاهى عمر انسان و عدم اعتماد به بقاى عمر و ابهام حاكم بر لحظه تحقق موت سخن مىگويد و همه را به شتاب براى اندوختن اعمال صالح دعوت مىكند و مىفرمايد : « با اعمال صالح بر مرگ خود پيشى بگيريد ، زيرا شما در گرو كارهايى هستيد كه از پيش فرستاده‌ايد و به سبب اعمالى كه در گذشته انجام داده‌ايد جزا داده مىشويد » ؛ ( و بادروا آجالكم بأعمالكم ؛ فإنّكم مرتهنون بما أسلفتم ، و مدينون « 3 » بما قدّمتم ) .\r\nچه تعبير زيبايى است ( تعبير به رهن و دين ) نسبت به گناهان پيشين ؛ گويى گناهان به صورت وامى به گردن انسان مىافتد و همهء وجود ، به منزله رهن در برابر اين وام گروگان است كه تا توبه نكند و با اعمال صالح جبران ننمايد همچنان گرفتار آن است .\r\nقرآن مجيد مىفرمايد : «  « كُلُّ نَفْسٍ بِما كَسَبَتْ رَهِينَةٌ »  هركس گرو اعمال خويش است » . « 4 »\r\nدر حديث معروف نبوى ( خطبهء شعبانيه دربارهء اهميّت ماه مبارك رمضان ) مىخوانيم : « أيّها النّاس إنّ أنفسكم مرهونة بأعمالكم ففكّوها باستغفاركم ؛ اى مردم\r\n\r\n\r\n","description":"","footnote":"\r\n( 1 ) . « مبطل » از ريشهء « بطلان » به معناى بيهوده‌گرا و كسى است كه در صدد ابطال حق است .\r\n( 2 ) . نور ، آيهء 52 .\r\n( 3 ) . « مدينون » از ريشهء « دين » به معناى جزا گرفتن است و « مدينون » به كسانى گفته مىشود كه به سبب كارى كه انجام داده به آنها جزا داده مىشود .\r\n( 4 ) . مدثر ، آيهء 38 .\r\n","page_name":" 312 ","page_number":312},
  {"content":"\r\n\r\nجان شما در گرو اعمال شماست آن را به وسيلهء استغفار آزاد سازيد » . « 1 »\r\nدر ادامه به همگان هشدار مىدهد و مىفرمايد : « گويى مرگ وحشتناك به سراغ شما آمده ، نه دسترسى به بازگشت داريد و نه از هيچ لغزشى توان پوزش خواستن » ؛ ( و كأن قد نزل بكم المخوف ، فلا رجعة تنالون ، و لا عثرة تقالون « 2 » ) .\r\nدر حقيقت امام عليه السّلام به اين واقعيت اشاره مىكند كه ممكن است هرلحظه مرگ دامان انسان را در حادثه‌اى بگيرد ، به خصوص اين‌كه ما مرگ‌هاى ناگهانى را كه بر اثر ايست قلبى يا حوادث ديگر اتفاق مىافتد با چشم خود مىبينيم ، مرگى كه بازگشت‌ناپذير است و اسباب ظاهرى در برابر آن عاجز و ناتوان است .\r\nسپس امام عليه السّلام اين فراز را با دعاى كوتاه و جامعى پايان مىبخشد و مىگويد : « خداوند ما و شما را در راه اطاعت خود و پيامبرش موفق دارد و از ما و شما به فضل و رحمتش در گذرد » ؛ ( استعملنا اللّه و إيّاكم بطاعته و طاعة رسوله ، و عفا عنّا و عنكم بفضل رحمته ) .\r\n* * *\r\n\r\n\r\n","description":"","footnote":"\r\n( 1 ) . وسائل الشيعة ، جلد 7 ، صفحهء 227 ، حديث 20 ، باب 18 از ابواب احكام شهر رمضان .\r\n( 2 ) . « تقالون » از ريشهء « اقاله » به معناى بازگرداندن و در اينجا كنايه از قبول عذر است .\r\n","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\n\r\nبخش پنجم\r\nإلزموا الأرض ، و اصبروا على البلاء . و لا تحرّكوا بأيديكم و سيوفكم في هوى ألسنتكم ، و لا تستعجلوا بما لم يعجّله اللّه لكم . فإنّه من مات منكم على فراشه و هو على معرفة حقّ ربّه و حقّ رسوله و أهل بيته مات شهيدا ، و وقع أجره على اللّه ، و استوجب ثواب ما نوى من صالح عمله ، و قامت النّيّة مقام إصلاته لسيفه ؛ فانّ لكلّ شيء مدّة و أجلا .\r\n\r\nترجمه\r\nبر جاى خود باشيد ( و بدون اجازه دست به نبرد نزنيد ) . در برابر مشكلات و بلاها شكيبا باشيد ، دست و شمشيرهاى خود را در طريق هواى نفس و آنچه بر زبانتان جارى مىشود به كار نگيريد و نسبت به آنچه خداوند تعجيل آن را لازم ندانسته شتاب نكنيد ، زيرا آن كس از شما كه در بستر خويش بميرد ولى معرفت پروردگار خود و رسول او و اهل بيتش را به‌طور شايسته داشته باشد ، شهيد از دنيا رفته است ، پاداش او بر خداست و ثواب اعمال صالحى را كه قصد آن را داشته مىبرد و نيتش جاى ضربات شمشيرش را مىگيرد ( بدانيد ) هركارى ، وقتى دارد و سرآمدى .\r\n\r\nشرح و تفسير هركارى وقتى دارد !\r\nامام عليه السّلام در بخش پايانى اين خطبه به كسانى كه براى شهادت بىتابى و عجله مىكردند و اصرار داشتند كه نابه‌هنگام و بدون برنامه امام عليه السّلام آنها را به مبارزه با دشمن دعوت كند ، چنين دستور مىدهد : « بر جاى خود باشيد ( و بدون اجازه دست به نبرد\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nنزنيد ) در برابر بلاها و مشكلات شكيبا باشيد ، دست‌ها و شمشيرهاى خود را در طريق هواى نفس و آنچه بر زبانتان جارى مىشود به كار نگيريد و نسبت به آنچه خداوند تعجيل آن را لازم ندانسته شتاب نكنيد » ؛ ( إلزموا « 1 » الأرض ، و اصبروا على البلاء . و لا تحرّكوا بأيديكم و سيوفكم في هوى ألسنتكم ، و لا تستعجلوا بما لم يعجّله اللّه لكم ) .\r\nهمان‌گونه كه گروهى از جهاد فى سبيل اللّه فرار مىكنند ، گروهى به عكس عجله دارند و نابه‌هنگام طالب جهاد و گاه شهادت در راه خدا هستند . گرچه نيّات اين گروه مقدس است ولى اعمال بدون برنامه و بىموقع به يقين آثار منفى و نادرستى دارد . به همين دليل امام عليه السّلام از اين كار نهى مىكند .\r\nسپس به صورت دليل چنين مىفرمايد : « زيرا آن كس از شما كه در بستر خويش بميرد ولى معرفت پروردگار خود و رسول او و اهل بيتش را به‌طور شايسته داشته باشد شهيد از دنيا رفته است . پاداش او بر خداست و ثواب اعمال صالحى را كه قصد آن را داشته مىبرد و نيّتش جاى ضربات شمشيرش را مىگيرد » ؛ ( فإنّه من مات منكم على فراشه و هو على معرفة حقّ ربّه و حقّ رسوله و أهل بيته مات شهيدا ، و وقع أجره على اللّه ، و استوجب ثواب ما نوى من صالح عمله ، و قامت النّيّة مقام إصلاته « 2 » لسيفه ) .\r\nدر پايان در جمله‌اى فشرده مىافزايد : « ( بدانيد ) هركارى ، وقتى دارد و سرآمدى » ؛ ( فانّ لكلّ شيء مدّة و أجلا ) .\r\nاين جمله‌هاى حكيمانه در هرعصر و هرزمان كارآيى دارد و پاسخ خوبى است براى افراد تندرو و وقت‌ناشناس كه نيّات پاكى دارند و چه بسا عاشق جهاد و شهادتند ؛ ولى\r\n\r\n\r\n","description":"","footnote":"\r\n( 1 ) . « الزموا » از « لزوم » به معناى ملازم و همراه چيزى بودن است و جملهء « ألزموا الأرض » به معناى دستور به توقف و عدم حركت است .\r\n( 2 ) . « اصلات » به معناى شمشير كشيدن است .\r\n","page_name":" 316 ","page_number":316},
  {"content":"\r\n\r\nزمان مناسب آن را تشخيص نمىدهند . پيوسته بيتابى مىكنند و به رهبر خود فشار مىآورند ؛ ولى رهبر آگاه ، تسليم فشارها نمىشود و ميوه را بىموقع نمىچيند ؛ اما آنان را بشارت مىدهد كه خداوند پاداشى را كه مىخواهند به سبب نيّتشان به آنها مىدهد . اگر در ادعاى خود صادق و ايمانشان به مبدأ و معاد و پيامبر صلّى اللّه عليه و إله و خاندانش محكم باشد ، مشمول ثواب مجاهدان راه خدا و شهيدان مىشوند .\r\nاين سخن نه تنها در مورد جهاد و شهادت ، بلكه دربارهء همهء كارهاى خير ، صادق است كه بايد به موقع اقدام كرد و در غير موقع ، نيّتهاى خالص ، كار اعمال صالح را انجام مىدهد .\r\nشبيه همين نكتهء مهم را در خطبهء پنجم با تعبير ديگرى بيان كرده ، مىفرمايد : « و مجتنى الثّمرة لغير وقت ايناعها كالزّارع به غير أرضه ؛ كسى كه ميوه را پيش از رسيدن بچيند ، همانند كسى است كه بذر خود را در زمين نامناسب و شوره‌زار بپاشد » .\r\nاين سخن در عصر و زمان ما نيز صادق است ؛ گروهى براى مبارزه با منافقان داخلى و دشمنان خارجى بيتابى مىكنند و در انتظار زمان مناسب و برنامه‌ريزى نيستند و يا براى ظهور حضرت مهدى عليه السّلام و جانفشانى در ركابش سخت بيتابند به همه آنها مىتوان گفت اگر پايه‌هاى ايمان شما محكم و نيّاتتان خالص باشد ، خداوند پاداش مجاهدان و شهيدان را به شما عنايت مىكند .\r\n* * * \r\nنكته قيامهاى نابهنگام\r\nدر جوامعى كه تحت فشار شديد از سوى دشمن خارجى يا داخلى قرار دارند ، گاه كاسهء صبر گروهى از مردمى ساده‌انديش لبريز مىشود و دست به قيامهاى نابه‌هنگام مىزنند كه نه تنها به شكست مىانجامد ، بلكه دشمن را بيدار مىكند و فرصتهاى آينده را نيز بر\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nباد مىدهد . يكى از مشكلات رهبران مدير و مدبر همين گروه‌ها هستند .\r\nدر تاريخ شيعه از اين قيامهاى نابه‌هنگام ، بعد از واقعه كربلا مواردى ديده مىشود كه امامان اهل بيت عليه السّلام از آن نهى مىكردند ؛ ولى گاه بعضى از شيعيان مخلص نيز با آنها همراهى مىنمودند .\r\nمسئلهء مهم اين است كه مبارزه و قيام براى سركوب دشمن شرايط زيادى را مىطلبد كه رهبران مدير و مدبر تلاش مىكنند همهء آن شرايط فراهم گردد تا قيام به نتيجهء قطعى برسد . اگر ديگران « مو » را مىبينند آنها پيچش « مو » را مىبينند و اگر ساده‌انديشان « ابرو » را مىبينند آنها به « اشارت ابرو » نگاه مىكنند .\r\nاز خطبهء بالا استفاده مىشود كه امير مؤمنان عليه السّلام با اينكه بزرگ‌ترين مبارز و مجاهد اسلام بود ، گرفتار چنين اشخاص شده بود كه نقطه مقابل ، كندروان ، بىحال و تنبل قرار داشت ، در دو سوى افراط و تفريط .\r\nگاه عشق به شهادت پس از شنيدن آيات و روايات مربوط به مقامات شهدا ، افرادى را به پيمودن اين راه دعوت مىكرد ؛ ولى امام در خطبهء بالا بهترين راه را به آنها نشان مىدهد و مىفرمايد : « عجله نكنيد ، بيتاب نباشيد ، هركار زمان و وقتى دارد و بدانيد اگر مؤمن و مخلص باشيد خدا به نيّات شما همان ثوابى را مىبخشد كه به شهيدان راهش مىدهد » .\r\n* * *\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nخطبهء 191 « 1 » و من خطبة له عليه السّلام يحمد اللّه و يثنى على نبيّه و يوصى بالزّهد و التّقوى\r\nاز خطبه‌هاى امام عليه السّلام است كه در آن حمد خداوند و ثناى بر پيامبر خدا مىگويد و به زهد و تقوا توصيه مىكند .\r\n\r\nخطبه در يك نگاه\r\nاين خطبه در حقيقت از سه بخش تشكيل شده است :\r\nبخش اوّل ناظر به حمد و ثناى الهى ، آميخته با ذكر نعمتهاى و بخشى از صفات جمال و جلال اوست . سپس شهادت بر رسالت پيامبر اكرم صلّى اللّه عليه و إله است و توضيح شرايطى كه آن حضرت در آن شرايط براى هدايت مردم مبعوث شده است .\r\nبخش دوم از تقوا و آثار و بركات آن سخن مىگويد و توصيه مىكند كه مردم در همهء امور زندگى به اين دستگيرهء محكم الهى چنگ زنند .\r\n\r\n\r\n","description":"","footnote":"\r\n( 1 ) . سند خطبه :\r\nابن ابى الحديد در شرح نهج البلاغهء خود و آمدى در غرر الحكم قسمتهايى از اين خطبه را با تفاوتهايى ذكر مىكنند كه نشان مىدهد از منبع ديگرى جز نهج البلاغه گرفته‌اند . ( مصادر نهج البلاغه ، جلد 3 ، صفحهء 28 )\r\n","page_name":" 319 ","page_number":319},
  {"content":"\r\n\r\nدر بخش سوم به دنياپرستى و فريفته زرق‌وبرق آن شدن هشدار مىدهد و به معرفى دنيا و نشان دادن عيوب آن مىپردازد تا همگان بيدار شوند و عبرت گيرند .\r\n* * *\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nبخش اوّل\r\nألحمد للّه الفاشى في الخلق حمده ، و الغالب جنده ، و المتعالي جدّه أحمده على نعمه التّؤام ، و آلائه العظام . الّذي عظم حلمه فعفا ، و عدل في كلّ ما قضى ، و علم ما يمضي و ما مضى ، مبتدع الخلائق بعلمه ، و منشئهم بحكمه ، بلا اقتداء و لا تعليم ، و لا احتذاء لمثال صانع حكيم ، و لا إصابة خطإ ، و لا حضرة ملإ .\r\nو أشهد أنّ محمّدا عبده و رسوله ، ابتعثه و النّاس يضربون في غمرة ، و يموجون في حيرة . قد قادتهم أزمّة الحين ، و استغلقت على أفئدتهم أقفال الرّين .\r\n\r\nترجمه\r\nستايش ويژهء خداوندى است كه حمد و ثنايش همهء خلايق را فراگرفته ، سپاهش پيروز و مجد و عظمتش متعالى است ، او را به سبب نعمتهاى به هم پيوسته و بركات و فيض عظيمش مىستايم ، همان خداوندى كه حلمش عظيم است و به همين دليل ( از خطاكاران ) در مىگذرد و در آنچه حكم كرده و فرمان داده ، دادگر است و از آينده و گذشته باخبر .\r\nخداوندى كه به علم خود ، آفريدگان را ابداع كرده و با فرمانش آنها را ايجاد نموده است ، بىآنكه ( در اين كار ) از كسى پيروى كند و يا آموزشى ببيند و يا از نمونه‌اى كه از آفرينندهء حكيمى صادر شده باشد ، الگو پذيرد و يا خطايى براى او پيش آيد ( و از خطاى خود تجربه آموزد ) و بىآنكه جمعيّتى حضور داشته باشند ( كه با آنها مشورت كند يا از آنان كمك گيرد ) ، و گواهى مىدهم كه محمّد صلّى اللّه عليه و إله بنده و فرستادهء اوست ، او را زمانى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nمبعوث كرد كه مردم غرق گناه و جهل بودند و در ميان امواج حيرت و سرگردانى دست و پا مىزدند . افسار هلاكت ، آنها را به هرسو مىكشيد و قفل‌هاى نادانى و گمراهى بر قلب‌هايشان زده شده بود .\r\n\r\nشرح و تفسير خلقت بديع خداوند\r\nامام عليه السّلام در بخش اوّل اين خطبه كه از فصيح‌ترين خطبه‌هاى آن حضرت است از حمد خدا آغاز مىكند و او را به سه وصف مىستايد و عرضه مىدارد : « ستايش ويژهء خداوندى است كه حمد و ثنايش همهء آفريده‌ها را فراگرفته و سپاهش پيروز و مجد و عظمتش متعالى است » ؛ ( ألحمد للّه الفاشى « 1 » في الخلق حمده ، و الغالب جنده ، و المتعالي جدّه ) .\r\nتعبير به « الفاشى في الخلق حمده » كه از گستردگى حمد خداوند در ميان همه مخلوقات خبر مىدهد ؛ ممكن است اشاره به اين باشد كه همه اقوام باايمان او را حمد و ثنا مىگويند و يا اشاره به حمد و سپاسى است كه همه موجودات جهان به ويژه نعمتهاى پروردگار با زبان حال يا زبان قال ، حمد و تسبيح او را مىگويند .\r\nپيروز بودن لشكر خدا از آن رو است كه نه تنها فرشتگان الهى بلكه همهء عالم سپاه و لشكر خداست و هيچ كس و هيچ چيز تاب مقاومت در برابر آنها را ندارد :  « وَ لِلَّهِ جُنُودُ السَّماواتِ وَ الْأَرْضِ »  « 2 »\r\nجملهء « و المتعالي جدّه » برگرفته از آيهء شريفهء  « وَ أَنَّهُ تَعالى جَدُّ رَبِّنا »  « 3 » است و با توجه به اينكه « جدّ » در اينجا به معناى عظمت است ، اشاره به اين است كه عظمت ذات\r\n\r\n\r\n","description":"","footnote":"\r\n( 1 ) . « الفاشى » از ريشهء « فشو » بر وزن « كشف » به معناى گسترش يافتن و منتشر شدن گرفته شده است .\r\n( 2 ) . فتح ، آيهء 7 .\r\n( 3 ) . جن ، آيهء 3 .\r\n","page_name":" 322 ","page_number":322},
  {"content":"\r\n\r\nپاك او بسيار متعالى است . « 1 »\r\nسپس انگشت بر نعمتهاى مادى و معنوى خداوند گذارده و در برابر آنها حمد خدا مىگويد و عرضه مىدارد : « او را به سبب نعمتهاى به هم پيوسته و بركات و فيض عظيمش مىستايم » ؛ ( أحمده على نعمه التّؤام « 2 » ، و آلائه العظام ) .\r\nبا توجه به اينكه « تؤام » ( بر وزن غلام ) جمع توأم ( بر وزن جوهر ) به معناى اشيايى است كه همراه با يكديگر است .\r\nاشاره به اين است كه نعمتهاى الهى غالبا نعمتهاى به هم پيوسته است ، مثلا نعمت زبان هم وسيله گفتار است و هم عاملى براى هدايت غذا به زير دندان براى جويدن و هم وسيله بسيار مهمى براى فروبردن غذا و هم چشيدن طعمها و باخبر شدن از سلامت و فساد غذاها و همچنين نعمتهاى بىشمار ديگر و چه زيبا سروده است آن شاعر توانا :\r\n فضل خداى را كه تواند شمار كرد * يا كيست آن‌كه شكر يكى از هزار كرد\r\nآن صانع قديم كه بر فرش كائنات * چندين هزار صورت الوان نگار كرد\r\nبحر آفريد و بر و درختان و آدمى * خورشيد و ماه و انجم و ليل و نهار كرد\r\nالوان نعمتى كه نشايد سپاس گفت * اسباب راحتى كه نشايد شمار كرد\r\nاز چوب خشك ميوه و در نى شكر نهاد * و از قطره دانه‌اى در شاهوار كرد\r\nاجزاى خاك مرده به تأثير آفتاب * بستان ميوه و چمن و لاله‌زار كرد\r\nچندين هزار منظر زيبا بيافريد * تا كيست كو نظر ز سر اعتبار كرد\r\nتوحيدگوى او نه بنى آدمند و بس * هربلبلى كه زمزمه بر شاخسار كرد \r\n\r\n\r\n","description":"","footnote":"\r\n( 1 ) . اينكه پدر بزرگ را جدّ مىگويند به واسطهء بزرگى مقام و سنّ اوست .\r\n( 2 ) . « تؤام » بر وزن « غلام » جمع « توأم » بر وزن « جوشن » در اصل به معناى فرزند دوقلو است و هردو را توأمين مىگويند . سپس به هرچيزى كه همراه شىء ديگرى باشد توأم اطلاق شده است و در جملهء بالا اشاره به اين نكته است كه نعمتهاى پروردگار به صورت مفرد نيستند ، بلكه غالبا گروهى از نعمتها همراه يكديگرند .\r\n","page_name":" 323 ","page_number":323},
  {"content":"\r\n\r\n لال است در دهان بلاغت زبان وصف * از غايت كرم كه نهان و آشكار كرد « 1 » \r\nممكن است قرار گرفتن « آلاء » در مقابل « نعم » اشاره به نعمتهاى معنوى در مقابل نعمتهاى مادى باشد . سپس به معرفى خداوندى كه حمد و ستايش او را كرده مىپردازد و او را با پنج وصف مهم ياد مىكند كه هريك به تنهايى مىتواند انگيزهء حمد و ستايش باشد ، مىفرمايد : « همان خداوندى كه حلمش عظيم است و به همين دليل ( از خطاكاران ) در مىگذرد و در آنچه حكم كرده و فرمان داده دادگر است و از آينده و گذشته باخبر ، خداوندى كه به علم خود آفريدگان را ابداع كرده ، و با حكمش آنها را ايجاد نموده است » ؛ ( الّذي عظم حلمه فعفا ، و عدل في كلّ ما قضى ، و علم ما يمضي و ما مضى ، مبتدع الخلائق بعلمه ، و منشئهم بحكمه ) .\r\nاين اوصاف پنجگانه كه از فزونى حلم خداوند آغاز مىشود و به آفرينش خلايق و ابداع كائنات منتهى مىگردد ، مهم‌ترين بخش از صفات خداست كه شامل علم و قدرت و عدالت و لطف و مرحمت است .\r\nآن‌گاه به اين حقيقت اشاره مىكند كه آفرينش خداوند بدون هيچ‌گونه سابقه تعلم ، تجربه و مشورت است ، مىفرمايد : « بىآنكه ( در اين كار ) از كسى پيروى كند و يا آموزشى ببيند ، و يا از نمونه‌اى كه از آفرينندهء حكيمى صادر شده باشد الگو پذيرد ، يا خطايى براى او پيش آيد ( و از خطاى خود تجربه آموزد ) و نه جمعيّتى حضور داشته باشند ( كه با آنها مشورت كند يا از آنان كمك گيرد » ؛ ( بلا اقتداء و لا تعليم ، و لا احتذاء « 2 » لمثال صانع حكيم ، و لا إصابة خطإ ، و لا حضرة ملإ ) .\r\nدر واقع كسى كه در صنعت خود از ديگرى الهام مىپذيرد ، ممكن است از يكى از پنج طريق زير باشد :\r\n\r\n\r\n","description":"","footnote":"\r\n( 1 ) . بوستان سعدى ، قسمت توحيد .\r\n( 2 ) . « احتذا » يعنى هماهنگ شدن از ريشهء « حذو » بر وزن « جذب » به معناى هماهنگى گرفته شده است .\r\n","page_name":" 324 ","page_number":324},
  {"content":"\r\n\r\nنخست ، از ديگرى تقليد كند ، دوم آموزش ببيند ، سوم نمونه‌اى از صنعتگر دانشمندى ببيند و با استفاده از آن به مقصود خود برسد ، چهارم از خطاهاى خود تجربه بيندوزد و پنجم گروهى را به مشورت و همكارى دعوت كند ؛ اما خداوند صانع حكيم ، خلقتش در همه جا بىسابقه و بىنياز است از همهء آنچه در بالا آمده ، لذا دربارهء آفرينش او لفظ ابداع ( خلقت بدون سابقه ) به كار مىرود .\r\nاين مسئله ، فوق العاده اهميّت دارد كه انسانها هرچه مىسازند و هرمصنوعى به وجود مىآورند حتما نمونه‌هايى از آن را در جهان آفرينش ديده‌اند ؛ مثلا مخترعان هواپيما ، بىشك از پرندگان الهام فراوان گرفته‌اند به همين دليل شباهت زيادى در ميان انواع هواپيماها با انواع پرندگان ديده مىشود . در عين حال براى رسيدن به مقصود بايد از علوم و تجارب پيشينيان بهره بگيرند و هميشه در كنار خود آزمايشگاه وسيع و گسترده‌اى داشته باشند تا خطاهاى خود را از طريق آزمايش بر طرف سازند و غالبا براى تكميل كار خود شورا تشكيل مىدهند و از همايشها و كنگره‌ها استفاده مىكنند ، در حالى كه خداوند حكيم در خلقت گسترده و انواع نامحدود مخلوقاتش نياز به هيچ‌يك از اين امور ندارد .\r\nسپس امام عليه السّلام در ادامهء اين بخش از خطبه بعد از حمد و ثناى الهى ، شهادت به رسالت پيامبر پرداخته و وضع عصر قيام آن حضرت را در چند جملهء كوتاه و پرمعنا تشريح مىكند تا اهميّت اين دعوت الهى آشكارتر و ملموس‌تر شود ، مىفرمايد : « و گواهى مىدهم كه ( محمّد صلّى اللّه عليه و إله ) بنده و فرستادهء اوست او را زمانى مبعوث كرد كه مردم غرق گناه و جهل بودند و در ميان امواج حيرت و سرگردانى دست و پا مىزدند . افسار هلاكت ، آنها را به هرسو مىكشيد و قفلهاى نادانى و گمراهى بر قلبهايشان زده شده بود » ؛ ( و أشهد أنّ محمّدا عبده و رسوله ؛ ابتعثه و النّاس يضربون في غمرة « 1 » ، و يموجون في حيرة .\r\n\r\n\r\n","description":"","footnote":"\r\n( 1 ) . « غمره » آب فراوانى است كه همهء چهرهء چيزى را مىپوشاند ، سپس به معناى هرگونه شدّت -\r\n","page_name":" 325 ","page_number":325},
  {"content":"\r\n\r\nقد قادتهم أزمّة الحين « 1 » ، و استغلقت على أفئدتهم أقفال الرّين « 2 » ) .\r\nامام عليه السّلام با چند تشبيه گويا وضع مردم را در عصر جاهليّت كاملا ترسيم فرموده است ؛ گاه آنها را به كسى تشبيه مىكند كه در گرداب وحشتناكى افتاده و پيوسته فرياد مىكشد و كمك مىطلبد ، و گاه به حيواناتى تشبيه كرده كه زمام آنها به دست افراد فاسد و مفسدى است كه آنان را به سوى پرتگاه مىكشند ، و گاه دل‌هاى آنها را شبيه مخزنى مىداند كه قفل محكمى بر در آن خورده و هيچ علم و دانش و آگاهى و فضيلتى وارد آن نمىشود .\r\nبه راستى تا انسان به وضع مردمى كه در عصر جاهليّت مىزيستند از نظر فكرى و عقيدتى و اخلاقى و اجتماعى و سياسى آگاه نشود ، به عظمت مقام پيامبر اسلام صلّى اللّه عليه و إله و دعوت او آشنا نخواهد شد ، به همين دليل امام در خطبه‌هاى متعددى از نهج البلاغه با تعبيرهاى بسيار گويا وضع آن زمان را براى نسلهايى كه آن عصر را درك نكرده بودند و يا درك كرده و به فراموشى سپرده بودند ، يادآور مىشود از جمله :\r\nدر خطبهء دوم مىفرمايد : « أرسله بالدّين المشهور . . . و النّاس في فتن انجزم فيها جعل الدّين . . . » .\r\nدر خطبهء 26 مىفرمايد : « إنّ اللّه بعث محمّدا . . . و أنتم معشر العرب فى شرّ دين و في شرّ دار . . . » .\r\nدر خطبهء 59 مىفرمايد : « بعثه و النّاس ضلّال فى حيرة و حاطبون فى فتنة . . . » . و\r\n\r\n\r\n","description":"","footnote":"\r\n- فراگير اطلاق شده است .\r\n( 1 ) . « حين » ( با فتح حاء ) به معناى مرگ و هلاكت است و به معناى غم و اندوه شديد كه انسان را تا سرحدّ مرگ پيش مىبرد نيز استعمال شده است و حين ( با كسر حاء ) به معناى زمان است . در خطبهء بالا با فتح حاء مىباشد .\r\n( 2 ) . « رين » ( با فتح راء ) در اصل به معناى زنگارى است كه روى اشياى مختلف مىنشيند . در فارسى آن را زنگ و زنگار مىگويند و معمولا نشانهء پوسيدن و ضايع شدن آن فلز يا از بين رفتن شفافيّت و درخشندگى آن است .\r\n","page_name":" 326 ","page_number":326},
  {"content":"\r\n\r\nدر خطبهء 195 مىخوانيم : « أرسله و أعلام الهدى دارسة و مناهج الدّين طامسة . . . » .\r\nهرگاه مجموعهء عبارات امام عليه السّلام را در مجموع اين خطبه‌ها ، كنار هم قرار دهيم ، ترسيم بسيار گويايى از وضع زمان جاهليت و مشكلات عظيم مردم آن زمان در مسائل عقيدتى و اجتماعى و اخلاقى در برابر ما مجسّم مىشود و آن‌گاه به اهميّت اسلام و خدمات رسول خدا در تبديل جامعهء جاهلى به جامعهء اسلامى پى خواهيم برد .\r\n* * *\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n\r\nبخش دوم\r\nعباد اللّه ! أوصيكم بتقوى اللّه فإنّها حقّ اللّه عليكم ، و الموجبة على اللّه حقّكم ، و أن تستعينوا عليها باللّه ، و تستعينوا بها على اللّه : فإنّ التّقوى في اليوم الحرز و الجنّة ، و في غد الطّريق إلى الجنّة . مسلكها واضح ، و سالكها رابح ، و مستودعها حافظ . لم تبرح عارضة نفسها على الأمم الماضين منكم و الغابرين ، لحاجتهم إليها غدا ، إذا أعاد اللّه ما أبدى ، و أخذ ما أعطى ، و سأل عمّا أسدى . فما أقلّ من قبلها ، و حملها حقّ حملها ! أولئك الأقلّون عددا ، و هم أهل صفة اللّه سبحانه إذ يقول :  « وَ قَلِيلٌ مِنْ عِبادِيَ الشَّكُورُ » \r\n\r\nترجمه\r\nاى بندگان خدا ! شما را به تقوا و پرهيزكارى توصيه مىكنم ، زيرا تقوا حق خداوند بر شماست و سبب حق شما بر خداوند نيز مىشود ! و نيز توصيه مىكنم كه با استعانت از خداوند به تقوا دست يابيد ، زيرا پرهيزگارى ، امروز پناهگاه و سپر بلاى شماست و فردا راه رسيدن به بهشت است .\r\nجاده تقوا واضح و روشن و پويندهء آن صاحب سود فراوان و امانت‌دارش ( خداوند ) حافظ آن است . تقوا همواره خود را به امتهاى پيشين و آينده عرضه داشته و مىدارد ، زيرا فرداى قيامت همه به آن نيازمندند ، در آن روز كه خدا آنچه را آفريده بازمىگرداند و آنچه را عطا كرده ، بازمىستاند و از همه ( صاحبان نعمت ) نعمتهايش را بازخواست مىكند ( كه با نعمتهاى او چه كردند ؟ ) .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاما چقدر كمند كسانى كه تقوا را پذيرا شدند و حق آن را ادا كردند ( آرى ) آنها عددشان كم و شايسته تمجيد هستند كه خداوند ( در قرآن مجيد ) دربارهء آنان فرموده : « اندكى از بندگان من سپاسگزارند » .\r\n\r\nشرح و تفسير تقوا بهترين پناهگاه در دنيا و چراغ راه در قيامت است\r\nاين بخش از كلام امام عليه السّلام هدف اصلى خطبه را تشكيل مىدهد و آنچه در بخش نخست گذشت در واقع مقدمه و زمينه‌ساز اين بخش است ، زيرا تا ايمان به خدا و نبوت پيامبر اكرم نباشد سخن از تقوا گفتن موضوعى ندارد ؛ نخست مىفرمايد : « اى بندگان خدا شما را به تقوا و پرهيزكارى توصيه مىكنم ، زيرا كه تقوا حق خداوند بر شما است و سبب حق شما بر خداوند ( نيز ) خواهد بود » ؛ ( عباد اللّه ! أوصيكم بتقوى اللّه فإنّها حقّ اللّه عليكم ، و الموجبة على اللّه حقّكم ) .\r\nاين تعبير دربارهء تقوا بديع است كه از يك سو حقّ خداست بر بندگان و از سوى ديگر سبب مىشود بندگان بر خداوند حقّى پيدا كنند ؛ اما حق خداست به دليل آنكه نتيجهء تقوا همان اطاعت جميع اوامر و نواهى پروردگار است و اطاعت حق خدا بر بندگان است ، و اما حق بندگان است ، زيرا بر اثر آن استحقاق پاداش خواهند يافت .\r\nبسيارى از شارحان نهج البلاغه تقوا را در اينجا به اطاعت كامل از فرمانهاى خدا تفسير كرده‌اند در حالى كه تقوا آن خداترسى درونى و پاىبند بودن باطنى به اصولى است كه اثرش اطاعت فرمان خداست ؛ تقوا همان چيزى است كه در مراحل نخستين به صورت عدالت ظاهر مىشود و در مراحل عالى به صورت عصمت ، و اينها همه از صفات باطنى است .\r\nكسى كه در برابر اطاعت و گناه بىتفاوت است بىتقواست و آن كس كه پاىبند به\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاصول الهى و متعهّد به آنهاست ، باتقواست و آثار هردو در اعمال نمايان مىشود . سپس امام براى بدست آوردن اين گوهر گرانبها چنين مىفرمايد :\r\n« شما را توصيه مىكنم كه با استعانت از خداوند به تقوا دست يابيد ( كه پيمودن اين راه بىيارى خدا بسيار مشكل است ) و به يارى تقوا بر خداوند حق ( پاداش ) پيدا كنيد » ؛ ( و أن تستعينوا عليها باللّه ، و تستعينوا بها على اللّه ) .\r\nآرى پيمودن راه تقوا ، تقوايى كه بر زندگى انسان احاطه كند ، جز به يارى خداوند ميسّر نيست . حتى انبيا و اوليا خود را در اين راه به خدا مىسپردند و از او يارى مىجستند و مىگفتند : «  « وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ »  توفيق من جز به يارى خدا نيست ، بر او توكّل كردم و به سوى او بازمىگردم » . « 1 »\r\nدر دعاى پرمعنايى كه بعد از زيارت امام على بن موسى الرضا عليه السّلام به آن توصيه شده ، مىخوانيم : « كلّما وفّقتنى بخير فأنت دليلى عليه و طريقى إليه ؛ هرزمان مرا به كار نيكى دادى تو راهنماى من به سوى آن و نشان‌دهندهء مسير من بودى » . « 2 »\r\nآن‌گاه امام به دو اثر مهم تقوا به عنوان دليل اشاره كرده ، مىفرمايد : « زيرا پرهيزگارى امروز ، پناهگاه و سپر بلاى شماست و فردا راه رسيدن به بهشت است » ؛ ( فإنّ التّقوى في اليوم الحرز و الجنّة ) .\r\nآرى ! همهء حوادث تلخ فردى و اجتماعى كه زندگى را در كام انسان در اين جهان ، ناگوار مىكند بر اثر گناه و خروج از جادهء عدل و انصاف است ؛ تقوا سبب مىشود كه انسان در اين جهان از سقوط در پرتگاه گناه و عواقب دردناك آن رهايى يابد و زندگى شيرين توأم با آرامش و سعادت داشته باشد و فرداى قيامت به مقتضاى : «  « وَ تَزَوَّدُوا فَإِنَّ خَيْرَ الزَّادِ التَّقْوى »  و زاد و توشه تهيه كنيد كه بهترين زاد و توشه پرهيزكارى است » . « 3 »\r\n\r\n\r\n","description":"","footnote":"\r\n( 1 ) . هود ، آيهء 88 . اين سخن از زبان شعيب در برابر قوم سركش او در قرآن نقل شده است .\r\n( 2 ) . بحار الانوار ، جلد 99 ، صفحهء 55 .\r\n( 3 ) . بقره ، آيهء 197 .\r\n","page_name":" 331 ","page_number":331},
  {"content":"\r\n\r\nراه وصول به بهشت و نعمتهاى بىنظير بهشتى است ، آيا گوهرى گرانبهاتر از اين پيدا مىشود كه هم در دنيا حافظ انسان باشد و هم در آخرت نجات‌دهندهء او گردد ؟\r\nسپس در ادامهء سخن به سه نكتهء مهم دربارهء تقوا اشاره مىكند ، نخست مىفرمايد :\r\n« جاده تقوا واضح و روشن و پويندهء آن صاحب سود فراوان و امانتدارش ( خداوند ) حافظ آن است » ( و في غد الطّريق إلى الجنّة . مسلكها واضح ، و سالكها رابح ، و مستودعها حافظ ) .\r\nاما واضح بودن جادهء تقوا به جهت آن است كه از يك سو با فطرت انسان ، كاملا هماهنگ است و از سوى ديگر در عالم تشريع در كتاب و سنّت ، مسير اين جاده ، تبيين شده است .\r\nاما سود بردن سالك اين راه به جهت آن است كه از يك سو در قيامت به مقتضاى  « تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا »  « 1 » پرهيزكاران را به سوى بهشت دعوت مىكند و از سوى ديگر در دنيا صاحب آن را از آلودگيها و پستيها و زندگى تاريك و ظلمانى رهايى مىبخشد و او را آبرومند و سربلند و مورد احترام قرار مىدهد .\r\nاما حافظ بودن نگاهدارندهء آن ( بنابر اينكه « مستودع » را به معناى اسم مفعولى بگيريم ) به سبب آن است كه خداوند اجر و پاداش پرهيزكاران را بر عهده گرفته ، بنابراين امانت آنها نزد خدا محفوظ است و فرشتگان الهى نيز حافظ اعمال پرهيزگارانند ، و اگر « مستودع » را به معناى اسم مكان ( مخزن و جايگاه ) بدانيم جايگاه تقوا قلب انسان است كه آن را به خوبى حفظ مىكند و از آن مراقبت مىنمايد . بعضى نيز « حافظ » را به معناى محفوظ گرفته‌اند ، بنابراين مفهوم جمله اين مىشود كه پرهيزكاران در سايهء تقوا محفوظاند .\r\nنكتهء دومى كه امام به آن اشاره مىكند ، اين است كه تقوا حقيقتى است پايدار كه محدود به زمان و مكانى نبوده و نخواهد بود ، مىفرمايد : « تقوا همواره خود را به امت‌هاى\r\n\r\n\r\n","description":"","footnote":"\r\n( 1 ) . مريم ، آيهء 63 .\r\n","page_name":" 332 ","page_number":332},
  {"content":"\r\n\r\nپيشين و آينده عرضه داشته و مىدارد ، زيرا فرداى قيامت همه به آن نيازمندند ؛ در آن روز كه خدا آنچه را كه آفريده بازمىگرداند و آنچه را عطا كرده ، بازمىستاند و از همه نعمت‌هايش ( صاحبان نعمت را ) بازخواست مىكند ( كه با نعمت‌هاى او چه كردند ؟ ) » ؛ ( لم تبرح « 1 » عارضة نفسها على الأمم الماضين منكم و الغابرين ، « 2 » لحاجتهم إليها غدا ، إذا أعاد اللّه ما أبدى ، و أخذ ما أعطى ، و سأل عمّا أسدى « 3 » ) .\r\nآرى تقوا همچون قصر زيبا ، باشكوه و آرام‌بخشى است كه همگان را به سوى خود فرا مىخواند و در برابر ديدگان همه انسانها بوده و خواهد بود و همهء كتب آسمانى و انبيا و اولياى الهى به سوى آن دعوت كرده‌اند . قرآن مجيد مىگويد : «  « وَ لَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَ إِيَّاكُمْ أَنِ اتَّقُوا اللَّهَ »  ما به كسانى كه پيش از شما كتاب آسمانى به آنها داده شده بود سفارش كرديم به شما نيز سفارش مىكنيم كه تقواى الهى پيشه كنيد » . « 4 »\r\nامام عليه السّلام در سومين نكته مىفرمايد : « اما چه كم هستند كسانى كه تقوا را پذيرا شدند و حق آن را ادا كردند ( آرى ) آنها عددشان كم و شايسته توصيفى هستند كه خداوند ( در قرآن مجيد ) مىفرمايد : اندكى از بندگان من سپاسگزارند » ؛ ( فما أقلّ من قبلها ، و حملها حقّ حملها ! أولئك الأقلّون عددا ، و هم أهل صفة اللّه سبحانه إذ يقول :  « وَ قَلِيلٌ مِنْ عِبادِيَ الشَّكُورُ »  « 5 » ) .\r\nامّا چرا تقوا با آن همه اهميّتى كه دارد طالبانش كم است ؟ پاسخ اين سؤال چندان\r\n\r\n\r\n","description":"","footnote":"\r\n( 1 ) . « لم تبرح » از ريشهء « برح » به معناى دور شدن و كنار رفتن گرفته شده و هنگامى كه با كلمه نفى همراه مىشود ، معناى اثبات را مىرساند .\r\n( 2 ) . « غابرين » جمع « غابر » از غبور ، بر وزن « عبور » گرفته شده كه به معناى باقى ماندن چيزى است ، بنابراين « غابرين » يعنى بازماندگان .\r\n( 3 ) . « اسدى » از ريشهء « سدى » بر وزن « عبا » به معناى نيكى كردن گرفته شده است .\r\n( 4 ) . نساء ، آيهء 131 .\r\n( 5 ) . سبأ ، آيهء 13 .\r\n","page_name":" 333 ","page_number":333},
  {"content":"\r\n\r\nپيچيده نيست ، زيرا تقوا مخالف هواى نفس است و گام برداشتن بر خلاف هواى نفس كار آسانى نيست . جادهء تقوا بسيار پرسنگلاخ و پرفراز و نشيب است ، هرچند پايانى لذت‌بخش دارد ؛ ولى جادهء هواى نفس ، اما صاف و لذت‌بخش ؛ اما پايانش بسيار دردناك است .\r\nدر حديثى مىخوانيم هنگامى كه خداوند بهشت را آفريد به جبرئيل فرمود نگاهى به آن بيفكن . هنگامى كه جبرئيل مناظر زيباى بهشت را ديد عرض كرد پروردگارا « لا يتركها أحد إلّا دخلها ؛ هيچ‌كس نيست كه بهشت را رها سازد و وارد آن نشود » ؛ اما هنگامى كه خداوند آن را در لابه‌لاى ناراحتيها ( و مخالفت هواى نفس ) پيچيد ، فرمود نگاهى به آن بيفكن ، چون جبرئيل به آن نگاه كرد عرض كرد : « يا ربّ أخشى أن لا يدخلها أحد ؛ پروردگارا از اين مىترسم كه هيچ‌كس وارد آن نشود » . هنگامى كه دوزخ را آفريد به جبرئيل فرمود : نگاهى به آن بيفكن ، چون‌كه جبرئيل به آن منظره وحشتناك نگاه كرد عرض كرد : « يا ربّ لا يدخلها أحد ؛ پروردگارا هيچ‌كس به سراغ آن نخواهد آمد » اما هنگامى كه خداوند آن را در لابه‌لاى شهوات پيچيد فرمود نگاهى به آن بيفكن . وقتى كه جبرئيل به آن نگاه كرد عرض كرد : « يا ربّ أخشى أن يدخلها كلّ أحد ؛ پروردگارا از آن مىترسم كه همه وارد آن شوند » . « 1 »\r\nاين حديث پرمعنا در واقع شرحى است بر حديث فشرده‌اى كه از پيامبر اكرم صلّى اللّه عليه و إله و امير المؤمنين عليه السّلام نقل شده است : « حفّت الجنّة بالمكاره و حفّت النّار بالشّهوات » . « 2 »\r\n* * *\r\n\r\n\r\n","description":"","footnote":"\r\n( 1 ) . بحار الانوار ، جلد 68 ، صفحهء 72 .\r\n( 2 ) . همان مدرك و نهج البلاغه ، خطبه 176 .\r\n","page_name":" 334 ","page_number":334},
  {"content":"\r\n\r\n\r\nبخش سوم\r\nفأهطعوا بأسماعكم إليها ، و ألظّوا بجدّكم عليها ، و اعتاضوها من كلّ سلف خلفا ، و من كلّ مخالف موافقا . أيقظوا بها نومكم ، و اقطعوا بها يومكم ، و أشعروها قلوبكم ، و ارحضوا بها ذنوبكم ، و داووا بها الأسقام ، و بادروا بها الحمام ، و اعتبروا به من أضاعها ، و لا يعتبرنّ بكم من أطاعها . ألا فصونوها و تصوّنوا بها ، و كونوا عن الدّنيا نزّاها ، و إلى الآخرة ولّاها . و لا تضعوا من رفعته التّقوى ، و لا ترفعوا من رفعته الدّنيا . و لا تشيموا بارقها ، و لا تسمعوا ناطقها ، و لا تجيبوا ناعقها و لا تستضيئوا بإشراقها ، و لا تفتنوا بأعلاقها ، فإنّ برقها خالب ، و نطقها كاذب ، و أموالها محروبة ، و أعلاقها مسلوبة . ألا و هي المتصدّية العنون ، و الجامحة الحرون ، و المائنة الخؤون ، و الجحود الكنود ، و العنود الصّدود ، و الحيود الميود .\r\n\r\nترجمه\r\nگوش جان خود را براى شنيدن نداى تقوا باز كنيد ، و با جديّت براى به دست آوردن آن تلاش نماييد ، تقوا را به جاى آنچه از دست رفته است قرار دهيد ، و آن را در عوض هر كار مخالفى ( كه انجام مىداديد ) پذيرا شويد ، خواب خود را با تقوا به بيدارى مبدّل سازيد و روز خود را با آن طى كنيد ، قلوب خود را با آن همراه نماييد ، گناهان خويش را با آن شستشو دهيد و بيمارى جان و دل را با آن مداوا كنيد .\r\nبه وسيلهء تقوا بر مرگ خود پيشى گيريد . ( و با آن آمادهء سفر آخرت شويد ) از كسانى كه تقوا را بر باد دادند ( و گرفتار انواع بدبختيها شدند ) عبرت بگيريد . مبادا مطيعان تقوا از بى تقوايى شما عبرت گيرند . به هوش باشيد ! تقوا را حفظ كنيد و خويشتن را نيز در پرتو آن\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمحافظت نماييد . در برابر زرق‌وبرق دنيا خويشتن‌دار ، و نسبت به آخرت دلباخته و مشتاق باشيد .\r\nآن‌كس را كه تقوا او را بلند مرتبه ساخته ، خوار مشمريد و آن‌كس كه دنيا عزيزش كرده ، ارجمند ندانيد . به زرق‌وبرق دنيا چشم ندوزيد و به سخن كسى كه شما را به آن ترغيب مىكند گوش فراندهيد و به ندايش پاسخ مگوييد .\r\nاز درخشندگى ظاهريش روشنايى مخواهيد و فريفته اشياى به ظاهر نفيس آن نگرديد ، زيرا زرق و برقش نيرنگ و سخنش دروغ و اموال گران قيمتش غارت شده و متاعش به سرقت رفته است .\r\nآگاه باشيد دنيا همچون زن هرزهء عشوه‌گر و خودنمايى است كه مردم را به سوى خود فرامىخواند و يا همچون حيوان سركشى است كه صاحبش را از خود مىراند ، دروغگويى است پرخيانت ، ناسپاسى است حق‌نشناس و دشمنى است بازدارنده و پشت‌كننده‌اى است مضطرب و نگران !\r\n\r\nشرح و تفسير نداى بيدارگر تقوا را بشنويد\r\nامام على عليه السّلام در اين بخش از خطبه بحث گسترده و عميقى دربارهء آثار تقوا براى انسانهاى بيدار دل بيان فرموده است و در دوازده جملهء كوتاه و پرمعنا ابعاد مختلف آن را به نمايش گذارده است :\r\nنخست مىفرمايد : « گوش جان خود را براى شنيدن نداى تقوا باز كنيد ، و با جديت براى به دست آوردن آن تلاش نماييد ، تقوا را به جاى آنچه از دست رفته است قرار دهيد .\r\nو آن را در عوض هركار مخالفى ( كه انجام مىداديد ) پذيرا شويد » ؛ ( فأهطعوا « 1 »\r\n\r\n\r\n","description":"","footnote":"\r\n( 1 ) . « اهطعوا » از ريشهء « هطوع » بر وزن « طلوع » به معناى به سرعت به سراغ چيزى رفتن گرفته شده است .\r\n","page_name":" 336 ","page_number":336},
  {"content":"\r\n\r\nبأسماعكم إليها ، و ألظّوا « 1 » بجدّكم عليها ، و اعتاضوها من كلّ سلف خلفا ، و من كلّ مخالف موافقا ) .\r\nگويى تقوا همهء انسانها را به سوى خود فرامىخواند و آثار نيك خود را براى همگان تشريح مىكند ، لذا امام مىفرمايد : به سرعت گوش خود را به دعوت تقوا بسپاريد و به دنبال آن برخيزيد و به تهيهء مقدمات آن بپردازيد و اگر تقوا داشته باشيد از دست رفتن سرمايه‌هاى دنيا غمى ندارد و تقوا در برابر مخالفان مدافع شماست .\r\nواژهء « مخالف » در اينجا ممكن است اشاره به گناهان پيشينى باشد كه آثار آن با تقوا برچيده مىشود و يا منظور دشمنان و مخالفان انسان باشد ، زيرا خداوند وعدهء پيروزى به پرهيزگاران داده است همان‌گونه كه قرآن مجيد مىفرمايد : «  « إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ »  خداوند با پرهيزكاران و نيكوكاران است » . « 2 » و نيز مىفرمايد :\r\n«  « وَ إِنْ تَصْبِرُوا وَ تَتَّقُوا لا يَضُرُّكُمْ كَيْدُهُمْ شَيْئاً »  هرگاه شكيبايى و تقوا پيشه كنيد مكر مخالفان به شما نمىرسد » . « 3 »\r\nسپس در شش جملهء ديگر مىافزايد : « خواب خود را با تقوا به بيدارى مبدّل سازيد ، و روز خود را با آن طى كنيد ، قلوب خود را با آن همراه نماييد ، گناهان خويش را با آن شستشو دهيد ، و بيماريهاى جان و دل را با آن مداوا كنيد » ؛ ( ايقظوا بها نومكم و اقطعوا بها يومكم ، و أشعروها قلوبكم ، و ارحضوا « 4 » بها ذنوبكم ، و داووا بها الأسقام ) .\r\nجملهء « أيقظوا بها نومكم » ممكن است اشاره به خواب معمولى باشد ؛ يعنى در پرتو تقوا پاسى از شب را بيدار باشيد و با خدا راز و نياز كنيد . ( در مقابل و اقطعوا بها يومكم ) اين احتمال داده شده كه مراد بيدار شدن از خواب غفلت به سبب تقواست . جملهء « اشعروها\r\n\r\n\r\n","description":"","footnote":"\r\n( 1 ) . « الظوا » از ريشهء « لظّ » بر وزن « خطّ » به معناى ملازم چيزى بودن مشتق شده است .\r\n( 2 ) . نحل ، آيهء 128 .\r\n( 3 ) . آل عمران ، آيهء 120 .\r\n( 4 ) . « ارحضوا » از « رحض » بر وزن « محض » به معناى شستشو دادن است .\r\n","page_name":" 337 ","page_number":337},
  {"content":"\r\n\r\nقلوبكم » ( با توجه به اينكه شعار لباس زيرين است ) ممكن است به اين اشاره باشد كه دل خود را با تقوا نورانى كنيد و يا تقوا را شعار و علامت خويش قرار دهيد و يا دلهاى خود را با تقوا بيدار سازيد . ( چنانچه « اشعروا » از ريشهء شعور باشد ) .\r\nجمله « داووا بها الأسقام » دردهاى اجتماعى است كه به واسطه تقوا درمان مىشوند .\r\nدر نهمين تا دوازدهمين جمله‌ها مىفرمايد : « به وسيله تقوا بر مرگ خود پيشى گيريد . ( و با آن آماده سفر آخرت شويد ) از كسانى كه تقوا را بر باد دادند ( و گرفتار انواع بدبختىها شدند ) عبرت بگيريد ، مبادا مطيعان تقوا از بىتقوايى شما عبرت گيرند ! ( و زندگى شما عبرتى براى آنان گردد ) به هوش باشيد ! تقوا را حفظ كنيد و خويشتن را نيز در پرتو آن محافظت نماييد » ؛ ( و بادروا بها الحمام « 1 » ، و اعتبروا به من أضاعها ، و لا يعتبرنّ بكم من أطاعها . ألا فصونوها و تصوّنوا « 2 » بها ) .\r\nقرآن مجيد نيز مىفرمايد : «  « سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ »  به پيش تازيد براى رسيدن به مغفرت پروردگارتان و بهشتى كه پهنه آن مانند پهنه آسمان و زمين است » . « 3 »\r\nدر جاى ديگر مىفرمايد : «  « وَ لِباسُ التَّقْوى ذلِكَ خَيْرٌ »  لباس پرهيزكارى لباس خوبى است » . « 4 » آرى لباس تقوا را بايد حفظ كرد و با لباس تقوا نيز بايد مصون و محفوظ بود .\r\nجملهء « و اعتبروا . . . » اشاره به اين است كه نتيجهء بىتقواييها در همين زندگى دنيا در\r\n\r\n\r\n","description":"","footnote":"\r\n( 1 ) . « حمام » ( به كسر حاء ) به معناى مرگ است .\r\n( 2 ) . « تصّونوا » از ريشهء « صون » بر وزن « قوم » به معناى حفظ كردن گرفته شده و « تصوّن » يعنى خويشتن را حفظ نمودن .\r\n( 3 ) . حديد ، آيهء 21 .\r\n( 4 ) . اعراف ، آيهء 26 .\r\n","page_name":" 338 ","page_number":338},
  {"content":"\r\n\r\nبرابر چشمان شماست ؛ هم با چشم مىبينيد و هم در تاريخ مىخوانيد كه افراد و جوامع بشرى بر اثر بىتقواييها به چه سرنوشت شوم و دردناكى گرفتار شدند . شما از آنان عبرت گيريد و نگذاريد ديگران از شما عبرت گيرند .\r\nقرآن مجيد بعد از اينكه داستان يوسف و برادران و همسر عزيز مصر و مشكلاتى كه بر اثر بىتقوايى دامن گروهى را گرفت و آثار پربركتى را كه از تقوا عايد يوسف عليه السّلام شد بيان مىكند و مىفرمايد : «  « لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ »  به يقين در سرگذشت آنها درس عبرتى براى صاحبان انديشه است » . « 1 »\r\nسپس امام عليه السّلام در ادامه اين سخن به بيان عواقب سوء دنياپرستى مىپردازد كه از شاخه‌هاى بىتقوايى است و درضمن نه جملهء كوتاه ، دستوراتى دربارهء برحذر شدن از دنياى فريبنده بيان كرده ، چنين مىفرمايد : « در برابر زرق‌وبرق دنيا خويشتن‌دار ، و نسبت به آخرت دلباخته و مشتاق باشيد . آن كس كه تقوا او را بلند مرتبه ساخته ، خوار مشمريد و آن كس كه دنيا عزيزش كرده ارجمند ندانيد . به زرق‌وبرق دنيا چشم ندوزيد و به سخن كسى كه شما را ترغيب به آن مىكند گوش فراندهيد و به ندايش پاسخ مگوييد .\r\nاز درخشندگى ظاهريش روشنايى مخواهيد و فريفته اشياى ( به ظاهر ) نفيس آن نگرديد » ؛ ( و كونوا عن الدّنيا نزّاها « 2 » ، و إلى الآخرة ولّاها « 3 » . و لا تضعوا من رفعته التّقوى ، و لا ترفعوا من رفعته الدّنيا . و لا تشيموا « 4 » بارقها « 5 » و لا تسمعوا ناطقها ، و لا تجيبوا ناعقها « 6 » . و لا تستضيئوا بإشراقها ، و لا تفتنو بأعلاقها « 7 » ) .\r\n\r\n\r\n","description":"","footnote":"\r\n( 1 ) . يوسف ، آيهء 111 .\r\n( 2 ) . « نزاه » جمع « نازه » به معناى عفيف النفس و خويشتن‌دار است .\r\n( 3 ) . « ولاه » جمع « واله » به معناى مشتاق و شيداست .\r\n( 4 ) . « لا تشيموا » از ريشهء « شيم » بر وزن « غيب » به معناى چشم به چيزى دوختن ، گرفته شده است .\r\n( 5 ) . « بارق » ابرى است كه از آن برق مىجهد و به معناى شمشيرى درخشان نيز آمده است .\r\n( 6 ) . « ناعق » از ريشهء « نعق » بر وزن « برق » به معناى بانگ زدن بر حيوانات است سپس به هربانگ زدنى اطلاق شده است .\r\n( 7 ) . « اعلاق » جمع « علقه » بر وزن « فتنه » به معناى شىء نفيس و پرارزش است ( هرچند جنبهء ظاهرى داشته باشد ) و از ريشهء « علاقه » گرفته شده ، زيرا اشياى نفيس سبب تعلّق قلب به آنها مىشود .\r\n","page_name":" 339 ","page_number":339},
  {"content":"\r\n\r\nدر واقع امام عليه السّلام در اين عبارت پرمعنا طرق نفوذ دنيا را در فكر و جان انسانها مورد توجّه قرار داده و دربارهء همهء آنها هشدار مىدهد ؛ دورى از زرق‌وبرق دنيا ، عشق به آخرت ، حمايت از پرهيزگاران ، بىاعتنايى به مقامات دنياپرستان ، چشم ندوختن به اموال و ثروتها و كاخها و زينتهاى ظاهرى ، گوش ندادن به وسوسه‌هاى دنياپرستان ، دست ردّ به سينهء آنها گذاشتن ، فريب درخشش ظاهرى دنيا را نخوردن و به امورى كه مورد علاقهء صاحبان زر و زور است ، دل نبستن .\r\nبه يقين هركس اين هشدارهاى نه‌گانه را به كار ببندد در دام شيطان و دنياپرستان نخواهد افتاد .\r\nسپس امام على عليه السّلام به بيان دليلهاى روشنى براى هشدارهاى بالا پرداخته ، چنين ادامه مىدهد : « زيرا زرق‌وبرقش نيرنگ و سخنش دروغ و اموال گران قيمتش غارت شده ، و متاعش به سرقت رفته است ! » ؛ ( فإنّ برقها خالب « 1 » ، و نطقها كاذب ، و أموالها محروبة « 2 » ، و أعلاقها مسلوبة ) .\r\nدر واقع واقع هريك از اين دلايل چهارگانه اشاره به بخشى از تعبيرات گذشته است :\r\nفريبنده بودن زرق‌وبرق دنيا به جهت آن است كه دوام و بقايى ندارد و دروغ بودن سخنانش به دليل اين است كه با هيچ‌كس در هيچ‌زمان وفا نكرده است . غارت شده بودن اموالش به جهت اين است كه پيوسته دنياپرستان آن را از دست يكديگر غارت مىكنند و به سرقت رفته بودنش از آن روست كه هرمال ظاهرا نفيسى كه در دست كسى است فرد دنياپرستى چشم به آن دوخته و در فرصت مناسب آن را مىربايد .\r\nآن‌گاه بار ديگر امام به همهء مخاطبان خويش هشدار مىدهد و با ذكر شش وصف\r\n\r\n\r\n","description":"","footnote":"\r\n( 1 ) . « خاطب » به معناى فريبنده از « خلابه » به كسر خاء به معناى فريب دادن گرفته شده است .\r\n( 2 ) . « محروبه » به معناى غارت شده از « حرب » به معناى جنگ كه سبب غارت مىشود ، گرفته شده است .\r\n","page_name":" 340 ","page_number":340},
  {"content":"\r\n\r\nديگر از اوصاف رذيلهء دنيا همگان را از گرفتار شدن در دام آن بر حذر مىدارد و مىفرمايد :\r\n« آگاه باشيد دنيا همچون زن هرزهء عشوه‌گر و خودنمايى است كه مردم را به سوى خود فرا مىخواند و يا همچون حيوان سركشى صاحبش را از خود مىراند ، دروغگويى است پر خيانت ، ناسپاسى است حق‌نشناس و دشمنى است بازدارنده و پشت‌كننده‌اى است مضطرب و نگران » ؛ ( ألا و هي المتصدّية « 1 » العنون « 2 » ، و الجامحة « 3 » الحرون « 4 » ، و المائنة « 5 » الخؤون « 6 » ، و الجحود الكنود « 7 » ، و العنود الصّدود « 8 » ، و الحيود « 9 » الميود « 10 » ) .\r\n* * *\r\n\r\n\r\n","description":"","footnote":"\r\n( 1 ) . « متصديه » به معناى زنى است كه خود را به مردان عرضه مىدارد كه به زن بدكاره تفسير مىشود ، از ريشهء « تصدّى » به معناى عرضه كردن گرفته شده است .\r\n( 2 ) . « عنون » از ريشهء « عنّ » بر وزن « ظنّ » به معناى خودنمايى گرفته شده است .\r\n( 3 ) . « جامحه » به معناى چموش و سركش از « جموح » بر وزن « فتوح » گرفته شده است .\r\n( 4 ) . « حرون » نيز به معناى سركش است ، با اين تفاوت كه « جموح » حيوانى است كه بدون كنترل به هرطرف مىرود و « عنون » حيوانى است كه سركشى مىكند و مىايستد و قدم از قدم برنمىدارد .\r\n( 5 ) . « مائنه » يعنى دروغگو از ريشهء « مين » بر وزن « عين » به معناى كذب گرفته شده است .\r\n( 6 ) . « خؤون » به معناى خيانتگر از ريشهء خيانت است .\r\n( 7 ) . « كنود » يعنى ناسپاس و بخيل . در اصل به زمينى مىگويند كه چيزى از آن نمىرويد .\r\n( 8 ) . « صدود » يعنى اعتراض‌كننده و بازدارنده . از ريشهء « صدّ » گرفته شده كه در دو معنا استعمال مىشود :\r\nاعراض و منع .\r\n( 9 ) . « حيود » به معناى گريزان و پشت‌كننده ، از « حيد » بر وزن « صيد » گرفته شده است .\r\n( 10 ) . « ميود » به معناى منحرق و مضطرب از ريشهء « ميدان » بر وزن « ضربان » به معناى تزلزل و اضطراب و انحراف گرفته شده است .\r\n","page_name":" 341 ","page_number":341},
  {"content":"\r\n . \r\n","description":"","footnote":"","page_name":" 342 ","page_number":342},
  {"content":"\r\n\r\n\r\nبخش چهارم\r\nحالها انتقال ، و وطأتها زلزال ، و عزّها ذلّ ، و جدّها هزل ، و علوها سفل .\r\nدار حرب و سلب ، و نهب و عطب . أهلها على ساق و سياق ، و لحاق و فراق .\r\nقد تحيّرت مذاهبها ، و أعجزت مهاربها ، و خابت مطالبها ؛ فأسلمتهم المعاقل ، و لفظتهم المنازل ، و أعيتهم المحاول : فمن ناج معقور ، و لحم مجزور ، و شلو مذبوح ، و دم مسفوح ، و عاضّ على يديه ، و صافق بكفّيه ، و مرتفق بخدّيه ، و زار على رأيه ، و راجع عن عزمه ؛ و قد أدبرت الحيلة ، و أقبلت الغيلة ،  « وَ لاتَ حِينَ مَناصٍ »  هيهات هيهات ! قد فات ما فات ، و ذهب ما ذهب ، و مضت الدّنيا لحال بالها ،  « فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ » \r\n\r\nترجمه\r\nحال دنيا دگرگونى ( دائمى ) است و گامهاى محكمش لرزان ، عزّتش ذلّت ، برنامه‌هاى جدىاش شوخى و بلندىاش عين سقوط است .\r\nدنيا سراى غارت و دزدى و ربودن ( اموال و مقامات يكديگر ) و تباهى و هلاكت است و اهل آن همواره آمادهء حركت ( به سوى پايان زندگى ) و پيوستن ( به پيشينيان ) و جدايى ( از دوستان و عزيزان ) هستند .\r\nراههايش حيرت‌زا ، گريزگاههايش ضعيف و مقاصدش يأس‌آور و نوميدى زاست ( هنگامى كه فرمان مرگ دنياپرستان صادر مىشود ) دژهاى محكم صاحبان خود را تسليم مىكنند و خانه‌هايشان آنان را بيرون مىافكنند و تدبيرشان آنها را خسته و ناكام\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمىسازد . در اين حال آنها يا نجات يافته‌اى مجروحند يا مرده‌اى پاره پاره ، يا سر از تن جدا شده ، يا غرق به خون ، يا پشيمانى كه هردو دستش را به دندان مىگزد ، يا حسرتمندى كه دستها را به هم مىسايد ، يا حيرت‌زده‌اى كه سر را به روى دستها تكيه داده ( و به فكر فرورفته ) يا پشيمانى كه بر اشتباهات خويش تأسف مىخورد ( و خود را شايستهء سرزنش مىبيند ) و يا از تصميم برگشته‌اى ( كه راه چاره را در برابر خويش مسدود مىبيند . آرى ! ) اين در حالى است كه راه چاره بسته شده ، حوادث غافلگيركننده فرارسيده « و هنگام فرار و نجات نيست » . هيهات هيهات ! ( در اين هنگام كار از كار گذشته ) آنچه بايد از دست برود از دست رفته ، گذشته‌ها گذشته و دنيا همچنان به راه خود ادامه مىدهد ( و كسى از آنان ياد نمىكند ) « نه آسمان بر آنها گريست و نه زمين ، و نه به آنها مهلتى داده شد ! » .\r\n\r\nشرح و تفسير سرنوشت دنيا و دنياپرستان\r\nبا توجه به اينكه حبّ دنيا و دلبستگى شديد به امور مادّى سرچشمهء انواع گناهان و جنايات و خلافكاريهاست و با توجّه به اينكه در عصر امام به موجب فتوحات اسلامى ، ثروت زيادى در كشور اسلام فراهم شده بود و عدّه‌اى غرق ناز و نعمت بودند ، امام بارها در خطبه‌هايش مردم را از دنياپرستى نهى مىكند و با تعبيراتى كه در كلام ديگرى ، نظير آن ديده نشده است آثار زشت دنياپرستى را بر ملا مىسازد ، لذا در اين بخش از خطبهء امام عليه السّلام نخست با پنج جملهء كوتاه بر بىاعتبار بودن مواهب مادى تأكيد مىكند و مىفرمايد : « حال دنيا دگرگونى ( دائمى ) است و گامهاى محكمش لرزان ، عزّتش ذلّت ، برنامه‌هاى جدىاش شوخى ، و بلندىاش عين سقوط است » ؛ ( حالها انتقال ، و وطأتها زلزال ، و عزّها ذلّ ، و جدّها هزل ، و علوها سفل « 1 » ) .\r\n\r\n\r\n","description":"","footnote":"\r\n( 1 ) . « علو » و « سفل » به معناى بلندى و پايينى است كه گاه به ضمّ حرف اوّل و گاه به كسر آن تلفظ مىشود .\r\n","page_name":" 344 ","page_number":344},
  {"content":"\r\n\r\nاما دگرگونى حال دنيا بر كسى پوشيده نيست چه بسا شبانگاه ، بر تخت قدرت نشسته و قصد كشورگشايى دارد ؛ ولى سحرگاه نه تن سر و نه سر تاج دارد ! با يك گردش چرخ نيلوفرى نيرومندان سقوط مىكنند و ضعيفان به قدرت مىرسند و عزيزان ديروز ذليلان امروز مىگردند .\r\nاما متزلزل بودن گامهاى آن به آن علت است كه قرارگاه انسان در اين جهان دائما متزلزل است بر هرچيز تكيه كند - مال ، ثروت ، جوانى و سلامتى - همه امورى متزلزلند . و امّا اينكه عزّتش عين ذلّت است ، بعضى از شارحان آن را به اين معنا تفسير كرده‌اند كه عزّت‌هاى مادى و نامشروع سبب ذلّت در آخرت است و بعضى گفته‌اند : سبب دورى از خدا در همين دنياست ؛ ولى تفسير روشن‌تر آن است كه عزّتهاى مادّى سبب وابستگيهاى شديد مىشود ، وابستگيهايى كه او را به ذلّت مىكشاند و براى حفظ آن بايد در مقابل هركس و ناكس سر فرود آورد .\r\nاما اينكه جدّ آن هزل و شوخى است علت آن ناپايدارى و سرعت زوال و عدم استقرار است و بلندىاش پستى است از اين‌رو كه افراد بلند مقام براى حفظ قدرت خويش تن به پستيهاى فراوانى مىدهند و از افراد آلوده و كثيف براى حفظ قدرت خود بهره مىگيرند .\r\nسپس با دو صف ديگر ، اين مطلب را كامل‌تر مىسازد و مىفرمايد : « دنيا سراى غارت و دزدى و ربودن ( اموال و مقامات يكديگر ) و تباه شدن و هلاكت است و اهل آن پيوسته آمادهء حال حركت ( به سوى مرگ ) و پيوستن ( به پيشينيان ) و جدايى ( از دوستان و عزيزان ) هستند » ؛ ( دار حرب و سلب ، و نهب و عطب . أهلها على ساق و سياق « 1 » ، و لحاق و فراق « 2 » ) .\r\n\r\n\r\n","description":"","footnote":"\r\n( 1 ) . « ساق » به معناى ساق پاست و تعبير به « على ساق » در جايى گفته مىشود كه كسى بر پا ايستاده و آمادهء انجام كارى است و « سياق » از ريشهء « سوق » به معناى راندن و به پيش بردن است ، بنابراين جملهء « على ساق و سياق » مفهومش اين است كه اهل دنيا آمادهء حركت و راهى شدن به سوى جهان ديگرند .\r\n( 2 ) . « لحاق » و « فراق » نقطهء مقابل يكديگرند ؛ « لحاق » به معناى ملحق شدن و « فراق » به معناى جدا شدن است .\r\n","page_name":" 345 ","page_number":345},
  {"content":"\r\n\r\nواژهء « حرب و سلب ، و نهب » هرچند همه به معناى غارت كردن و بردن اموال كسى است ؛ ولى به نظر مىرسد در ميان آنها تفاوت دقيقى است « حرب » آن است كه همهء اموال كسى را ببرند ، زيرا در لغت به عنوان « اخذ جميع ماله » تفسير شده است ؛ ولى « سلب » غالبا به معناى بردن لباس افراد و آنچه در دست دارند تفسير شده است و لذا در حديث داريم : « من قتل قتيلا فله سلبه ؛ كسى كه در ميدان جنگ فردى را به قتل برساند لباس و سلاحش از آن اوست » . « 1 »\r\nو اما « نهب » كه در لغت به معناى غنيمت گرفتن و غارت كردن آمده است ممكن است اشاره به غارتهاى گروهى و دسته‌جمعى باشد ، بنابراين معناى كلام امام عليه السّلام اين مىشود كه : دنيا گاه تمام هستى انسان را مىبرد و گاه بخشى از آن را و گاه گروهى از غارتگران به عناوين مختلف بر سر كار مىآيند و اموال گروههايى از مردم را به غارت مىبرند .\r\nآرى ، به راستى دنيا - اگر خوب دقت كنيم - ميدان كارزارى است كه غارتگران در آن به جان هم افتاده‌اند و غارت در اشكال مختلف آن صورت مىگيرد و سرانجامش « عطب » يعنى هلاكت و نابودى است و اينها همه در حالى است كه همهء انسانها در آستانه سفر ، به جهان ديگر قرار دارند و كسى از فرداى خود باخبر نيست . سپس امام عليه السّلام در سه جملهء ديگر به بخش ديگرى از مشكلات و معايب دنيا اشاره كرده مىفرمايد : « راههايش حيرت‌زا ، گريزگاههايش ناتوان‌كننده و مقاصدش يأس‌آور و نوميدى زاست » ؛ ( قد تحيّرت مذاهبها ، و أعجزت مهاربها « 2 » ، و خابت مطالبها ) .\r\nاشاره به اينكه انسانهاى بيدار هرگاه بخواهند از مشكلات آن نجات و رهايى يابند آن هم كار آسانى نيست . تشخيص دادن راه فرار در آن بسيار مشكل و پيدا كردن گريزگاه بسيار پيچيده است .\r\n\r\n\r\n","description":"","footnote":"\r\n( 1 ) . بحار الانوار ، جلد 41 ، صفحهء 73 . اين حديث از پيامبر اكرم صلّى اللّه عليه و إله نقل شده و نيز در سنن بيهقى ، جلد 6 ، صفحهء 307 و 309 نيز آمده است .\r\n( 2 ) . « مهارب » جمع « مهرب » بر وزن « مطلب » به معناى گريزگاه از ريشهء حرب بر وزن چرب به معناى گريختن گرفته شده است .\r\n","page_name":" 346 ","page_number":346},
  {"content":"\r\n\r\nاين مسئله را ما با تجربه دريافته‌ايم كه افراد هنگامى كه گرفتار دنيا مىشوند سپس بيدار مىگردند و قصد فرار دارند دست و پاى آنها را امور مختلفى مىبندند و با زحمت زياد ، بايد راه را پيدا كنند .\r\nسپس به سرنوشت دنياپرستان اشاره كرده مىفرمايد : « ( هنگامى كه فرمان مرگشان صادر مىشود ) دژهاى محكم ، صاحبان خود را تسليم مىكنند و خانه‌هايشان آنان را بيرون مىافكنند و تدبيرشان آنها را خسته و ناكام مىسازد » ؛ ( فأسلمتهم المعاقل « 1 » ، و لفظتهم « 2 » المنازل ، و أعيتهم المحاول « 3 » ) .\r\nآرى ! هنگامى كه پيمانهء آنها لبريز مىشود همه چيز او را در برابر حوادث تنها مىگذارد ؛ نيرومندترين قلعه‌ها و محكم‌ترين خانه‌ها دفاعى از او نمىكنند و تدبيرهايش نتيجهء معكوس مىدهند و او را تسليم مرگ مىسازند و مطابق ضرب المثل معروف :\r\n« چون قضا آيد طبيب ابله شود » .\r\nدر نتيجه سرنوشت مغروران دنياپرست به يكى از چند صورتى كه امام در ادامهء اين سخن بيان فرموده ، رقم مىخورد ، مىفرمايد : « يا نجات‌يافته‌اى مجروحند يا مرده‌اى پاره پاره ، يا سر از تن جدا شده ، يا غرق به خون ، يا پشيمانى كه هردو دستش را به دندان مىگزد ، يا حسرت‌مندى كه دستها را به هم مىسايد ، يا حيرت‌زده‌اى كه سر را به روى دستها تكيه داده ( و به فكر فرورفته ) يا پشيمانى كه بر اشتباهات خويش تأسف مىخورد ( و خود را شايستهء ملامت مىبيند ) و يا از تصميم برگشته‌اى ( كه راه چاره را در برابر خود مسدود مىبيند » ؛ ( فمن ناج معقور « 4 » ، و لحم مجزور « 5 » ، و شلو « 6 » مذبوح ، و دم\r\n\r\n\r\n","description":"","footnote":"\r\n( 1 ) . « معاقل » جمع « معقل » بر وزن « مجلس » به معناى دژ محكم و پناهگاه است .\r\n( 2 ) . « لفظت » از ريشهء « لفظ » بر وزن « حذف » به معناى بيرون افكندن گرفته شده و الفاظ را از اين جهت الفاظ مىگويند كه گويى از دهان پرتاب مىشود .\r\n( 3 ) . « محاول » جمع « محاله » بر وزن « حواله » يعنى قدرت تدبير و تصرّف .\r\n( 4 ) . « معقور » از ريشهء « عقر » بر وزن « فقر » يعنى مجروح كردن و كشتن شتر يا قطع كردن دست و پاى حيوان .\r\n( 5 ) . « مجزور » به معناى مقطوع و سربريده از ريشهء « جزر » بر وزن « مرز » قطع كردن است .\r\n( 6 ) . « شلو » بخشى از گوشت حيوان مذبوح را گويند .\r\n","page_name":" 347 ","page_number":347},
  {"content":"\r\n\r\nمسفوح « 7 » ، و عاضّ « 8 » على يديه ، و صافق « 9 » بكفّيه ، و مرتفق « 10 » بخدّيه « 11 » ، و زار « 12 » على رأيه ، و راجع عن عزمه ) .\r\nامام عاقبت كار مغروران ناكام در اين دنيا را در نه صورت بالا به گونه‌اى بيان فرموده كه دقيق‌تر و گوياتر از آن تصوّر نمىشود ؛ اين اصناف نه‌گانه هركدام به نوعى ضربات دنيا را بر پيكر خود احساس مىكنند و قدر جامع آن است كه پايان كارشان شقاوت و حسرت و ندامت است چه آنها كه ضرباتشان سنگين است و در كام مرگ فرومىروند و چه آنها كه زنده مىمانند و حسرت مىخورند .\r\nتاريخ نمونه‌هاى زيادى از هريك از اين گروههاى نه‌گانه را نشان مىدهد و اى بسا خود ، نيز در عمر كوتاهمان آنها را با چشم خود ديدهايم .\r\nآن‌گاه در آخرين جمله‌هاى اين خطبه به اين حقيقت اشاره مىكند كه به هنگام فرا رسيدن حوادث بلاخير و مرگ حتمى ، راهها مسدود مىشود ، مىفرمايد : « اين در حالى\r\n\r\n\r\n","description":"","footnote":"\r\n( 7 ) . « مسفوح » يعنى ريخته شده و در اصل از « سفح » بر وزن « صبر » به معناى ريختن است و بيشتر در مورد خون‌ريزى به كار مىرود .\r\n( 8 ) . « عاض » يعنى گازگيرنده از ريشهء « عضّ » بر وزن « سدّ » به معناى گاز گرفتن با دندان است و اين تعبير معمولا دربارهء كسانى به كار مىرود كه از شدّت ناراحتى يا ندامت دستهاى خود را با دندان مىگزند .\r\n( 9 ) . « صافق » يعنى كسى كه دستهاى خود را به هم مىزند . از ريشهء « صفق » بر وزن « دفع » به معناى ضربه زدنى است كه با صدا همراه باشد و در اينجا اشاره به كسانى است كه از شدّت ناراحتى دستهاى خود را به هم مىكوبند .\r\n( 10 ) . « مرتفق » به معناى كسى است كه دستهاى خود را تكيه‌گاه قرار مىدهد و در عبارت بالا كنايه از كسى است كه گرفتار حيرت شديدى شده و سر خود را به دستها تكيه داده و در فكر فرورفته است و « ارتفاق » تكيه كردن است .\r\n( 11 ) . « خدّى » تثنيه خدّ به معناى گونهء انسان است .\r\n( 12 ) . « زار » به معناى ملامت‌كننده و توبيخ‌كننده است . از ريشهء « زرى » بر وزن « زرد » عيب‌جويى و ملامت كردن است و لذا به معناى كوچك و حقير شمردن نيز آمده است .\r\n","page_name":" 348 ","page_number":348},
  {"content":"\r\n\r\nاست كه راه چاره بسته شده ، حوادث غافلگيركننده فرارسيده « و هنگام فرار و نجات نيست » ؛ ( و قد أدبرت الحيلة ، و أقبلت الغيلة « 1 » ،  « وَ لاتَ  « 2 »  حِينَ مَناصٍ »  ) « 3 » .\r\nمىافزايد : « هيهات هيهات ! ( در اين هنگام كار از كار گذشته ) آنچه بايد از دست برود از دست رفته ، گذشته‌ها گذشته و دنيا همچنان به راه خود ادامه مىدهد ( كسى از آنان ياد نمىكند ) نه آسمان بر آنها گريست و نه زمين ، و نه به آنها مهلتى داده شد » ؛ ( هيهات هيهات ! قد فات ما فات ، و ذهب ما ذهب ، و مضت الدّنيا لحال بالها « 4 » ،  « فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ »  ) .\r\nآرى ! آنها كه روزى بر مركب غرور سوار بودند در كاخهاى پر زرق‌وبرق مىزيستند و خود را فرمانروايان زمين و آسمان مىپنداشتند ، هنگامى كه پنجه‌هاى نيرومند قضا گلوى آنها را گرفت ، چنان ذليلانه تسليم شدند و با دنيا وداع گفتند كه گويى هرگز نبودند ؛ چشمى براى آنها گريان نشد و خاطرى پژمان نگشت و بعد از آنها دنيا همچنان به راه خويش ادامه مىدهد و پيش مىرود و اقوام و ملّتها و قدرتمندان و زورمندان ، يكى بعد از ديگرى مىآيند و مىروند و گرد و غبار نسيان و فراموشى بر تاريخشان پاشيده مىشود .\r\nجملهء  « وَ لاتَ حِينَ مَناصٍ »  كه عينا از قرآن مجيد « 5 » گرفته شده دربارهء گروههايى از اقوام پيشين است كه گرفتار غرور اختلاف بودند و زندگى دنيا را جاودان مىپنداشتند - و هنگامى كه در چنگال عذاب الهى گرفتار شدند فرياد مىزدند و كمك مىخواستند ؛ ولى وقت نجات گذشته بود .\r\n\r\n\r\n","description":"","footnote":"\r\n( 1 ) . « غيله » به معناى شرّ و تصميم خطرناك مخفيانه و غافلگيرانه است . اين واژه به ترور كردن اطلاق مىشود .\r\n( 2 ) . « لات » براى نفى است و در اصل « لا نافيه » بوده و تاء تأنيث براى تأكيد به آن افزوده شده است و بعضى تاء را زائده و براى مبالغه مىدانند .\r\n( 3 ) . « مناص » به معناى فرارگاه و پناهگاه از ريشهء « نوص » به معناى فرار است .\r\n( 4 ) . « بال » به معناى قلب و درون است .\r\n( 5 ) . ص ، آيهء 3 .\r\n","page_name":" 349 ","page_number":349},
  {"content":"\r\n\r\nو جملهء  « فَما بَكَتْ عَلَيْهِمُ السَّماءُ وَ الْأَرْضُ »  نيز آيه‌اى ديگر از قرآن مجيد « 1 » است كه اشاره به حال فرعونيان مىكند در آن هنگام كه همگى در دريا غرق شدند و باغها و چشمه‌ها و كاخها و نعمتها را به ديگران واگذاردند و رفتند بىآنكه چشمى براى آنها بگريد .\r\nاين تعبير كه « نه آسمان بر آنها گريست و نه زمين » ممكن است كنايه از حقارت و پستى و نبودن يار و ياور براى آنها باشد ، زيرا در ميان عرب معمول است هنگامى كه مىخواهند عظمت مقام كسى را كه از دست رفته است بيان كنند مىگويند : آسمان و زمين بر او گريه كردند و خورشيد و ماه به سبب فقدانش تاريك شدند .\r\nاين احتمال نيز داده شده كه منظور از آن ، گريستن اهل آسمانها و زمين باشد ، زيرا گاه فرشتگان براى مؤمنان و مقرّبان درگاه خداوند گريه مىكنند ؛ نه براى جبّاران و ستمكاران .\r\n\r\n\r\n","description":"","footnote":"\r\n( 1 ) . دخان ، آيهء 29 .\r\n","page_name":" 350 ","page_number":350},
  {"content":"\r\n\r\n\r\nخطبهء 192 « 1 » و من خطبة له عليه السّلام تسمّى القاصعة\r\nو هي تتضمّن ذم إبليس لعنه اللّه ، على استكباره و تركه السّجود لآدم عليه السّلام ، و أنّه أوّل من أظهر العصبيّة و تبع الحميّة ، و تحذير الناس من سلوك طريقته .\r\nاز خطبه‌هاى امام عليه السّلام كه خطبهء قاصعه ناميده شده است .\r\nاين خطبه متضمن نكوهش ابليس ( لعنة اللّه عليه ) مىباشد به جهت تكبر ورزيدن و\r\n\r\n\r\n","description":"","footnote":"\r\n( 1 ) . سند خطبه :\r\nنويسنده كتاب مصادر نهج البلاغه پس از بيان اين نكته كه خطبهء قاصعه طولانىترين خطبهء امير المؤمنين عليه السّلام است كه مسائل مهمى را در مواعظ بازگو مىكند ، مىافزايد ( گروهى قبل از سيّد رضى اين خطبه را در كتابهاى خود آورده‌اند از جمله ) نسخه‌اى از اين خطبه نزد سيّد بن طاوس بوده كه در كتاب يقين آن را آورده است و مىگويد اين نسخه را با اخبارى در فضايل اهل بيت عليهم السّلام در مجموعه‌اى ديدم كه بزرگان پيشين آن را نقل كرده‌اند و تاريخ كتاب آن سنه 280 هجرى بوده است . مرحوم كلينى نيز در جلد چهارم كتاب كافى فصلى از اين خطبه را آورده . همان‌گونه كه مرحوم صدوق در جلد اوّل كتاب من لا يحضر بخشى از آن را آورده است . همچنين زمخشرى بعد از سيد رضى در جلد اوّل ربيع الابرار بعضى از فصول اين خطبه را ذكر كرده همان‌گونه كه ماوردى در اعلام النبوة معجزه‌اى را كه امير مؤمنان على عليه السّلام از پيامبر اكرم صلّى اللّه عليه و إله در اين خطبه در مورد حركت درخت نقل فرموده آورده است . ( مصادر نهج البلاغه ، جلد 3 ، صفحهء 56 ) .\r\n","page_name":" 351 ","page_number":351},
  {"content":"\r\n\r\nترك سجده براى آدم عليه السّلام و اين‌كه او نخستين كسى است كه تعصب و تكبر را ظاهر ساخت و نيز امام عليه السّلام در اين خطبه مردم را از پيمودن راه و رسم ابليس ( و تعصب و تكبّر ) بر حذر مىدارد .\r\n\r\nخطبه در يك نگاه\r\nدر مورد شأن ورود اين خطبه چنين گفته‌اند كه اهل كوفه در اواخر دوران خلافت امام عليه السّلام ( بر اثر فراوانى ثروت و انتقال فرهنگ فاسد بعضى از همسايگان به كشور اسلامى و مشكلاتى كه در عصر خلفا در جامعه اسلامى به وجود آمد ) گرفتار مفاسد زيادى شده بودند كه از همه مهم‌تر ، برترىجويى قبائل بر يكديگر و تعصّبهاى جاهلى بود تا آنجا كه گاه جوانان جلف و بىبندوبار با يكديگر درگير مىشدند و هرگاه يكى از آنان مجروح يا مضروب مىشد فرياد بلند مىكرد و اهل قبيلهء خود را به يارى مىطلبيد آنها نيز چشم و گوش بسته به يارى او مىشتافتند و چه بسا در اين ميان خونهاى زيادى ريخته مىشد .\r\nامام عليه السّلام براى خاموش كردن آتش اين فتنه‌ها اين خطبه را كه همهء آن دربارهء مذمّت و نكوهش تكبّر و تعصّبهاى جاهلى است ، ايراد فرمود و حق سخن و نصيحت را به عالىترين وجهى بيان كرد .\r\nخطبه‌اى است بسيار فصيح و بليغ و كوبنده و تكان‌دهنده و به همين دليل نام آن را خطبه قاصعه ( كوبنده ) نهاده‌اند هرچند كلمهء قاصعه در اين خطبه به كار نرفته است .\r\nبعضى از شارحان نهج البلاغه وجوه ديگرى براى نامگذارى اين خطبه به تناسب معانى مختلفى كه واژهء قاصعه دارد ، ذكر كرده‌اند ؛ از جمله مرحوم شارح خويى در وجه تسميهء اين خطبه به قاصعه هفت وجه ذكر كرده كه از هركدام از يكى از معانى « قصع » در لغت گرفته شده است ؛ ولى آنچه را در بالا ذكر كرديم از همه مناسب‌تر به نظر مىرسد .\r\nبه هرحال اين خطبه از بخشهاى متعددى تشكيل يافته كه شارحان نهج البلاغه هر كدام به سليقهء خود آن را به چند بخش تقسيم كرده‌اند ؛ بعضى به پنج بخش و بعضى به\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nيازده بخش و بعضى به نوزده بخش .\r\nمسلّم است كه تمام بخشهاى اين خطبه بر يك محور دور مىزند و آن كوبيدن تعصّبهاى جاهلى و تكبّر و خود برتربينى ، مخصوصا تعصّبات قبيلگى و نژادى و گروهى است كه سرچشمهء بسيارى از اختلافات و نابسامانىها و مفاسد اجتماعى است و دقت در مجموع خطبه و همچنين شأن ورود آن اين حقيقت را روشن مىسازد .\r\nبر اين اساس ما آن را به بيست بخش تقسيم كرديم :\r\nدر بخش اوّل ، نخست به حمد و سپاس خداوند و سپس به طرد شيطان به جهت تعصب و تكبر در برابر آدم عليه السّلام اشاره مىكند .\r\nبخش دوم ، اشاره به آفرينش انسان از خاك دارد كه روح تواضع را زنده مىكند سپس بار ديگر عاقبت شوم شيطان به علت كبر و تعصّبش را يادآور مىشود .\r\nبخش سوم ، هشدار به همهء مردم است كه در دام شيطان نيفتند و راه او را نپويند .\r\nدر بخش چهارم ، نكوهش از كسانى مىكند كه در دام تكبّر و افتخارات موهوم جاهليت افتاده‌اند .\r\nبخش پنجم ، هشدار به همگان است كه از اطاعت و پيروى حاكمان متكبّر و متعصّب بپرهيزند .\r\nبخش ششم ، دستور به عبرت گرفتن از امّت‌هاى پيشين مىدهد همانان كه متكبّرانشان بيچاره شدند و متواضعانشان كه در رأس آنها انبيا بودند كه به سعادت نائل آمدند .\r\nبخش هفتم ، اشاره به زندگى سادهء موسى بن عمران و برادرش هارون و لباس ساده‌اى كه آنها به هنگام ملاقات با فرعون متكبّر و خودخواه در تن داشتند ، مىكند و تواضع انبياء و اولياء اللّه را كه در همهء زندگانى آنها منعكس بود ، نشان مىدهد .\r\nبخش هشتم ، اشاره به انتخاب سرزمينى خشك و سوزان براى بناى كعبه با مصالحى ساده است تا كبر و غرور را از سرها بيرون كند و مراسمى را كه مظهر ساده‌زيستى و تواضع\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nكامل است ، به تصوير بكشد .\r\nدر بخش نهم ، امام عليه السّلام به دامهاى مختلف شيطان مخصوصا ظلم و ستم اشاره مىكند و انجام فرايض دينى مانند نماز و روزه و زكات را وسيلهء دفاع در برابر شيطان مىشمرد .\r\nبخش دهم به سرچشمه‌هاى تعصب و غرور اشاره دارد .\r\nبخش يازدهم اشاره به تعصّب مثبت و نشانه‌ها و آثار آن است .\r\nبخش دوازدهم سرنوشت امتهاى پيشين را درس عبرتى مىشمرند و همگان را به مطالعه احوال آنها دعوت مىكند .\r\nبخش سيزدهم به آثار بسيار ارزندهء وحدت و اتحاد و عواقب شوم تشتّت و اختلاف اختصاص دارد .\r\nدر بخش چهاردهم بار ديگر مخاطبان را به تاريخ گذشته بازمىگرداند و آثار شوم اختلاف فرزندان اسماعيل و اسحاق و بنى اسرائيل را برمىشمرد .\r\nدر بخش پانزدهم به نعمت بسيار مهم وجود پيامبر اكرم و آثار آن در جامعه اسلامى اشاره مىفرمايد .\r\nدر بخش شانزدهم بازگشت گروهى از مردم به عادات جاهليّت را بعد از قيام پيامبر مورد نكوهش شديد قرار مىدهد .\r\nدر بخش هفدهم بر اعمال زشت ناكثين و قاسطين انگشت مىنهد .\r\nدر بخش هجدهم امام عليه السّلام به موقعيت خودش نسبت به پيامبر اسلام به عنوان اولين كس از مردان كه به او ايمان آورد و همراه با او بود اشاره مىكند .\r\nدر بخش نوزدهم از معجزهء باهرهء درختى كه به فرمان پيامبر از جا كنده شد و به سوى او حركت كرد ، به‌طور مبسوط سخن مىگويد .\r\nبخش بيستم از امتيازات و سجاياى اهل بيت عليهم السّلام سخن مىگويد و به عنوان « ختامه مسك » خطبه را پايان مىدهد .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nبخش اوّل\r\nألحمد للّه الّذي لبس العزّ و الكبرياء ؛ و اختارهما لنفسه دون خلقه ، و جعلهما حمى و حرما على غيره ، و اصطفاهما لجلاله . و جعل اللّعنة على من نازعه فيهما من عباده . ثمّ اختبر بذلك ملائكته المقرّبين ، ليميز المتواضعين منهم من المستكبرين ، فقال سبحانه و هو العالم بمضمرات القلوب ، و محجوبات الغيوب :     « إِنِّي خالِقٌ بَشَراً مِنْ طِينٍ فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ فَسَجَدَ الْمَلائِكَةُ كُلُّهُمْ أَجْمَعُونَ إِلَّا إِبْلِيسَ »     اعترضته الحميّة فافتخر على آدم بخلقه ، و تعصّب عليه لأصله . فعدوّ اللّه إمام المتعصّبين ، و سلف المستكبرين ، الّذي وضع أساس العصبيّة ، و نازع اللّه رداء الجبريّة ، و ادّرع لباس التّعزّز ، و خلع قناع التّذلّل .\r\nألا ترون كيف صغّره اللّه بتكبّره ، و وضعه بترفّعه ، فجعله في الدّنيا مدحورا ، و أعدّ له في الآخرة سعيرا ؟ !\r\n\r\nترجمه\r\nحمد و ستايش مخصوص خداوندى است كه لباس عزّت و عظمت را بر خود پوشانده و اين دو را ويژه خويش - نه مخلوقش - ساخته ، و آن را حد و مرز و حرم ميان خود و ديگران قرار داده و براى جلال خويش برگزيده است ، لعن و نفرين را بر بندگانى كه با او در اين دو صفت به منازعه و ستيز برمىخيزند قرار داده ( و آنها را از رحمتش دور ساخته است ) .\r\nسپس بدين وسيله فرشتگان مقرّب خود را در بوته آزمايش قرار داد تا متواضعان آنها\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nرا از متكبران جدا سازد و با اينكه از همهء آنچه در دلهاست باخبر و از اسرار نهان آگاه است ، به آنها فرمود : « من بشرى از گل مىآفرينم آنگاه كه آفرينش او را كامل كردم و از روح خود در او دميدم همگى براى او سجده كنيد » ، فرشتگان همه بدون استثنا سجده كردند جز ابليس كه تعصب و نخوت او را فراگرفت و به جهت خلقتش ( از آتش ) بر آدم افتخار كرد و به سبب اصل و ريشه‌اش نسبت به آدم تعصب ورزيد ، از اين‌رو اين دشمن خدا ، پيشواى متعصبان و سرسلسلهء مستكبران شد كه اساس تعصب را بنا نهاد و با خداوند در رداى جبروتيش به ستيز برخاست و لباس بزرگى و تكبر بر تن نمود و پوشش تواضع و فروتنى را از تن درآورد .\r\nآيا نمىبينيد چگونه خداوند او را به سبب تكبّرش كوچك شمرد و بر اثر خود برتر بينىاش وى را پست و خوار گردانيد و به همين جهت او را در دنيا طرد كرد و در آخرت آتش فروزان دوزخ را برايش آماده ساخت ؟\r\n\r\nشرح و تفسير شيطان بنيانگذار اساس تعصب !\r\nهمان‌گونه كه در شأن ورود خطبه اشاره شد ، هدف اصلى از بيان اين خطبه طولانى و مملو از اندرزهاى عالى و انسان‌ساز ، مبارزه با كبر و غرور و تعصبهاى جاهلى و طائفى بوده كه در عصر آن حضرت ، سرچشمه نزاعهاى خونين قبايل و افراد شده است . بدين جهت امام عليه السّلام خطبه را با حمد و سپاس الهى ، همان خدايى كه عظمت و كبريا مخصوص ذات اوست آغاز مىكند و مىفرمايد : « حمد و ستايش مخصوص خداوندى است كه لباس عزت و عظمت را بر خود پوشانده و اين دو را ويژه خويش - نه مخلوقش - برگزيده است و آن را حد و مرز و حرم ميان خود و ديگران قرار داده ، و براى جلال خويش برگزيده ، و لعن و نفرين را بر بندگانى كه با او در اين دو صفت به منازعه و ستيز برمىخيزند قرار داده ( و آنها را از رحمتش دور ساخته است ) » ؛ ( ألحمد للّه الّذي لبس العزّ و الكبرياء ، و\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nاختارهما لنفسه دون خلقه ، و جعلهما حمى « 1 » و حرما على غيره ، و اصطفاهما لجلاله . و جعل اللّعنة على من نازعه فيهما من عباده ) .\r\nبىشك عزّت ( شكست‌ناپذيرى ) عظمت ( بزرگى ) مخصوص ذات پاك خداوند است ، زيرا غير او در برابرش موجوداتى ضعيف و ناتوانند ، افزون بر اينكه هرچه دارند از او دارند ، هرزمان اراده كند به آنها مىبخشد و هرلحظه اراده كند از آنان مىگيرد .\r\nجمله‌هاى پنجگانه‌اى كه در عبارت بالا آمده كه مىفرمايد : لباس عزت و عصمت برازندهء غير او نيست و اين دو صفت را مخصوص خود قرار داده و گاه از آن تعبير به حمى و حرم ( منطقه ممنوعه‌اى كه غير ، حق ورود در آن را ندارد ) و گاه تعبير به گزينش براى ذات پاك خود مىكند و گاه لعنت را نثار كسانى كه راه كبر و برترىجويى را در پيش مىگيرند ، عبارات مختلفى است كه يك حقيقت را دنبال مىكند و همه اين عبارات مىگويد :\r\nبندگان خدا جز تواضع و فروتنى در برابر خداوند و نسبت به يكديگر ، راهى ندارند .\r\nحقيقت اين است كه خداوند نه نيازى به بزرگ‌نمايى دارد ، نه احتياجى كه او را به بزرگى بستايند ؛ ذات مقدّس او از هرنظر داراى بزرگى و عظمت است ؛ ولى از آنجا كه تكبّر و خودبرتربينى در بندگان ، سرچشمهء اكثر نابسامانيها و بدبختيها و ظلم و ستم انسانها به يكديگر است در جمله‌هاى بالا آنها را از اين موضوع بر حذر داشته و همگان را به تواضع و فروتنى دعوت مىكند .\r\nبه همين دليل در ادامهء اين سخن دربارهء نخستين آزمون تواضع به هنگام آفرينش آدم اشاره كرده ، مىفرمايد : « سپس بدين وسيله فرشتگان مقرّب خود را در بوته آزمايش قرار داد تا متواضعان آنها را از متكبران جدا سازد و با اينكه از تمام آنچه در دلهاست با خبر و از اسرار نهان آگاه است به آنها فرمود : من بشرى از گل مىآفرينم آن‌گاه كه آفرينش\r\n\r\n\r\n","description":"","footnote":"\r\n( 1 ) . « حمى » به معناى منطقه ممنوعه است از ريشهء حمايت به معناى ممانعت و دفاع كردن از چيزى ، گرفته شده و به همين جهت به پرهيز كردن بيمار از آنچه براى او ضرر دارد « حمية » بر وزن « جزيه » گفته مىشود .\r\n","page_name":" 357 ","page_number":357},
  {"content":"\r\n\r\nاو را كامل كردم و از روح خود در او دميدم همگى براى او سجده كنيد ، فرشتگان همه بدون استثنا سجده كردند جز ابليس » ؛ ( ثمّ اختبر بذلك ملائكته المقرّبين ، ليميز المتواضعين منهم من المستكبرين ، فقال سبحانه و هو العالم بمضمرات القلوب ، و محجوبات الغيوب :     « إِنِّي خالِقٌ بَشَراً مِنْ طِينٍ فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ فَسَجَدَ الْمَلائِكَةُ كُلُّهُمْ أَجْمَعُونَ إِلَّا إِبْلِيسَ »     ) .\r\nبه يقين ، آزمون خدا با آزمون بندگان متفاوت است ؛ ما هنگامى كه چيزى يا كسى را مىآزماييم مىخواهيم جهل خود را دربارهء آن تبديل به علم كنيم ، لذا از آن تعبير به اختبار ( خبر گرفتن و خبردار شدن ) مىكنيم ؛ ولى خداوند كه طبق جمله‌هاى بالا عالم به مكنونات دلها و محجوبات غيوب است هرگز نمىخواهد با آزمايشهاى خود چيزى بر علمش بيفزايد ، بلكه آزمايش او براى اين است كه نيات باطنى و خلقيات درونى و اسرار مخفى بندگانش در لباس افعال ظاهر گردد تا مستحقّ جزا شوند ، زيرا نيّت به تنهايى براى اين معنا كافى نيست ، آنچه براى ثواب و عقاب لازم است انجام اعمال است .\r\nاين همان چيزى است كه امام عليه السّلام در جايى ديگر مىفرمايد : « انّه يختبرهم بالأموال و الأولاد ليتبيّن السّاخط لرزقه و الرّاضى بقسمه و إن كان سبحانه أعلم بهم من أنفسهم لكن لتظهر الأفعال الّتى بها يستحقّ الثّواب و العقاب ؛ خداوند انسان‌ها را با اموال و فرزندانشان مىآزمايد تا آن كس كه از روزى خود ناخشنود است از آن كس كه خرسند است شناخته شود هرچند خداوند به احوالشان از خودشان آگاهتر است ( آرى ! او بندگان خود را مىآزمايد ) تا افعالى كه سبب استحقاق پاداش يا كيفر است آشكار گردد » . « 1 »\r\nسپس به شرح حال ابليس پرداخته و دليل مخالفت او را با فرمان قطعى خداوند چنين بيان مىكند : « تعصب و نخوت او را فراگرفت و به جهت خلقتش ( از آتش ) بر آدم افتخار كرد و به سبب اصل و ريشه‌اش نسبت به آدم تعصب ورزيد ، از اين‌رو اين دشمن\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، 93 .\r\n","page_name":" 358 ","page_number":358},
  {"content":"\r\n\r\nخدا ، پيشواى متعصبان و سرسلسلهء مستكبران شد كه اساس تعصب را بنا نهاد و با خداوند در رداى جبروتيش به ستيز برخاست و لباس بزرگى و تكبّر بر تن نمود ، و پوشش تواضع و فروتنى را درآورد » ؛ ( اعترضته الحميّة فافتخر على آدم بخلقه ، و تعصّب عليه لأصله . فعدوّ اللّه إمام المتعصّبين ، و سلف المستكبرين ، الّذي وضع أساس العصبيّة ، و نازع اللّه رداء الجبريّة ، و ادّرع « 1 » لباس التّعزّز « 2 » ، و خلع قناع التّذلّل ) .\r\nدر واقع سبب اصلى مخالفت آشكار ابليس نسبت به فرمان قطعى خداوند همان تعصّب و غرور بود كه از يك محاسبهء غلط و سرچشمه گرفته از خودبينى و خودخواهى ناشى شده بود او تنها از آفرينش آدم جنبهء خاكى او را مىديد و لذا اصل خود را كه از آتش است از او برتر مىدانست :  « خَلَقْتَنِي مِنْ نارٍ وَ خَلَقْتَهُ مِنْ طِينٍ »  « 3 » و بخش مهم وجود آدم را كه همان روح الهى بود  « وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ »  « 4 » به كلّى ناديده مىگرفت .\r\nآرى ! خودبينى و خودخواهى بدترين حجاب است كه انسان را از درك واضح‌ترين حقايق بازمىدارد . ابليس حتى در برترى آتش بر خاك نيز گرفتار خطا و اشتباه شد ، زيرا خاك منبع اصلى حيات ، نمو گياهان ، پرورش گلها و ميوه‌ها و انواع بركات است در حالى كه آتش موجود خطرناكى است كه تنها در بخشى از زندگى انسان به كار مىآيد .\r\nبه هرحال تعبير امام دربارهء ابليس به « عدوّ الله » اشاره به اين است كه او تنها دشمن آدم نبود ، بلكه دشمن خالق آدم و معترض به فرمان او بود . او سنگ نخستين تعصب را بنا نهاد و آيين استكبار و تكبّر را آغاز كرد ؛ كارى كه در واقع جنگ با خدا محسوب مىشود ، زيرا عزّت و بزرگى تنها شايستهء ذات پاك اوست و زيبندهء بندگان تنها تواضع و فروتنى\r\n\r\n\r\n","description":"","footnote":"\r\n( 1 ) . « ادرع » از « درع » بر وزن « فكر » به معناى پيراهن گرفته شده و گاه به معناى جامه در تن كردن نيز به كار مىرود .\r\n( 2 ) . « تعزّز » به معناى به خود باليدن و خود را بزرگ و عزيز شمردن است .\r\n( 3 ) . ص ، آيهء 76 .\r\n( 4 ) . ص ، آيهء 76 .\r\n","page_name":" 359 ","page_number":359},
  {"content":"\r\n\r\nاست و به گفتهء بزرگان علماى اخلاق امّ الرذائل تكبّر و غرور است .\r\nدر حديثى از امام صادق عليه السّلام مىخوانيم كه يكى از يارانش مىگويد : از آن حضرت سؤال كردم كمترين مرحلهء الحاد و كفر چيست ؟ فرمود : « إنّ الكبر أدناه ؛ تكبّر نخستين مرحلهء آن است » . « 1 »\r\nدر حديث ديگر از امام باقر و امام صادق عليه السّلام مىخوانيم : « لا يدخل الجنّة من فى قلبه مثقال ذرّة من كبر ؛ كسى كه به اندازهء ذره‌اى تكبر در قلبش باشد وارد بهشت نخواهد شد » . « 2 »\r\nآن‌گاه امام روى سخن را به مخاطبين كرده و از سرنوشت شوم شيطان براى هشدار به آنان بهره‌بردارى كرده مىفرمايد : « آيا نمىبينيد چگونه خداوند او را به سبب تكبّرش تحقير كرد و كوچك شمرد و بر اثر خودبرتربينىاش وى را پست و خوار گردانيد و به همين جهت او را در دنيا طرد كرد و آتش فروزان دوزخ را در آخرت برايش آماده ساخت ؟ » ؛ ( ألا ترون كيف صغّره اللّه بتكبّره ، و وضعه بترفّعه ، فجعله في الدّنيا مدحورا « 3 » ، و أعدّ له في الآخرة سعيرا ؟ ) .\r\nاين تعبيرها اشاره به آيات قرآن مجيد است ، در يك جا مىفرمايد : «   « فَاخْرُجْ مِنْها فَإِنَّكَ رَجِيمٌ وَ إِنَّ عَلَيْكَ اللَّعْنَةَ إِلى يَوْمِ الدِّينِ »   از بهشت بيرون رو ! كه تو رانده شدهء درگاه مايى و لعنت من بر تو تا روز قيامت باد » . « 4 »\r\nدر جايى ديگر مىفرمايد : «   « قالَ فَالْحَقُّ وَ الْحَقَّ أَقُولُ لَأَمْلَأَنَّ جَهَنَّمَ مِنْكَ وَ مِمَّنْ تَبِعَكَ مِنْهُمْ أَجْمَعِينَ »   فرمود به حق سوگند ! و حق مىگويم كه جهنم را از تو و پيروان تو پر خواهم كرد » . « 5 »\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 309 ، حديث 1 ، از باب كبر .\r\n( 2 ) . همان ، صفحهء 310 .\r\n( 3 ) . « مدحور » به معناى رانده شده از ريشهء « دحر » بر وزن « دهر » به معناى راندن گرفته شده است .\r\n( 4 ) . حجر ، آيات 34 و 35 .\r\n( 5 ) . ص ، آيات 84 و 85 .\r\n","page_name":" 360 ","page_number":360},
  {"content":"\r\n\r\n\r\nبخش دوم\r\nو لو أراد اللّه أن يخلق آدم من نور يخطف الأبصار ضياؤه ، و يبهر العقول رواؤه ، و طيب يأخذ الأنفاس عرفه ، لفعل . و لو فعل لظلّت له الأعناق خاضعة ، و لخفّت البلوى فيه على الملائكة . و لكنّ اللّه سبحانه يبتلي خلقه ببعض ما يجهلون أصله ، تمييزا بالاختبار لهم ، و نفيا للاستكبار عنهم ، و إبعاد للخيلاء منهم .\r\nفاعتبروا بما كان من فعل اللّه بإبليس إذ أحبط عمله الطّويل ، و جهده الجهيد ، و كان قد عبد اللّه ستّة آلاف سنة ، لا يدرى أمن سني الدّنيا أم من سني الآخرة ، عن كبر ساعة واحدة . فمن ذا بعد إبليس يسلم على اللّه به مثل معصيته ؟ كلّا ، ما كان اللّه سبحانه ليدخل الجنّة بشرا بأمر أخرج به منها ملكا . إنّ حكمه في أهل السّماء و أهل الأرض لواحد . و ما بين اللّه و بين أحد من خلقه هوادة في إباحة حمى حرّمه على العالمين .\r\n\r\nترجمه\r\nاگر خدا مىخواست مىتوانست آدم را از نورى بيافريند كه روشنايىاش ديده‌ها را بربايد و زيبايى و جمالش عقول را مبهوت كند و عطرش شامّه‌ها را مسخر سازد و اگر چنين مىكرد گردنها در برابر آدم خاضع مىشد و آزمايش براى فرشتگان بسيار آسان بود ؛ ولى خداوند سبحان خلق خود را با امورى مىآزمايد كه از فلسفهء آن آگاهى ندارند تا ( مطيعان از عاصيان ) ممتاز گردند و تكبّر را از آنان بزدايد و آنها را از كبر و غرور دور سازد ، بنابراين ، از كارى كه خداوند با ابليس كرد عبرت بگيريد ، زيرا اعمال طولانى و كوششهاى بسيارش را بر باد داد در حالى كه خدا را شش هزار سال عبادت كرده بود ، سالهايى كه\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nمعلوم نيست از سالهاى دنيا بود يا آخرت ( آرى ) همهء آنها را به سبب ساعتى تكبّر نابود ساخت . چگونه ممكن است كسى بعد از ابليس همان نافرمانى او را انجام دهد ولى در برابر ( خشم ) خدا سالم بماند ؟ نه ، هرگز چنين نخواهد بود هيچ‌گاه خدا انسانى را با داشتن صفتى وارد بهشت نمىكند كه بر اثر همان صفت فرشته‌اى را از بهشت بيرون كرده است .\r\nحكم او دربارهء اهل آسمان و زمين يكسان است و خدا با هيچ‌يك از خلق خود دوستى خاصى ندارد تا به سبب آن چيزى را كه بر همهء جهانيان تحريم كرده است بر وى مباح سازد .\r\n\r\nشرح و تفسير از سرنوشت ابليس عبرت بگيريد !\r\nامام عليه السّلام در اين بخش از خطبه در ادامهء آزمايش ابليس كه در بخش قبل گذشت به نكتهء مهمى اشاره مىكند و آن اينكه خداوند بندگانش را با امورى آزمايش مىكند كه فلسفه آن بر آنها پوشيده است و گاه تحمل آن بر آنها سخت و سنگين است مىفرمايد :\r\n« اگر خدا مىخواست مىتوانست آدم را از نورى بيافريند كه روشنايىاش ديده‌ها را بربايد و زيبايى و جمالش عقلها را مبهوت كند و عطرش شامّه‌ها را مسخر سازد و اگر چنين مىكرد گردنها در برابر آدم خاضع مىشد و آزمايش براى فرشتگان بسيار آسان بود » ؛ ( و لو أراد اللّه أن يخلق آدم من نور يخطف « 1 » الأبصار ضياؤه ، و يبهر « 2 » العقول رواؤه « 3 » ، و طيب يأخذ الأنفاس عرفه « 4 » لفعل . و لو فعل لظلّت له الأعناق خاضعة ، و لخفّت البلوى فيه على الملائكة ) .\r\n\r\n\r\n","description":"","footnote":"\r\n( 1 ) . « يخطف » از « خطف » بر وزن « عطف » به معناى ربودن با سرعت گرفته شده است .\r\n( 2 ) . « يبهر » از ريشهء « بهر » بر وزن « بحر » به معناى حيرت و مبهوت ساختن گرفته شده است .\r\n( 3 ) . « رواء » به معناى ظاهر زيباست .\r\n( 4 ) . « عرف » به معناى بوى خوش است .\r\n","page_name":" 362 ","page_number":362},
  {"content":"\r\n\r\nاشاره به اينكه اگر امتحانات الهى هماهنگ با خواستهء دل افراد باشد ، امتحان عملا بىاثر خواهد شد ، زيرا همه برطبق آن عمل مىكنند ؛ هم خداپرستان و هم هواپرستان و چنين امتحانى بىنتيجه خواهد بود ؛ ولى اگر بر خلاف ميل افراد بود صفوف مؤمنان خداپرست و مخلص از خودخواهان هواپرست و غير مخلص جدا خواهد شد .\r\nامتحان مغروران و متكبّران بايد با امورى باشد كه غرور و تكبّر را بشكند همان‌گونه كه در امتحان فرشتگان و ابليس واقع شد .\r\nبه همين دليل امام در ادامهء اين سخن مىافزايد : « اما خداوند سبحان خلق خود را با امورى مىآزمايد كه از فلسفهء آن آگاهى ندارند تا ( مطيعان از عاصيان ) ممتاز گردند و تكبّر را از آنان بزدايد و آنها را از كبر و غرور دور سازد » ؛ ( و لكنّ اللّه سبحانه يبتلي خلقه ببعض ما يجهلون أصله ، تمييزا بالاختبار لهم ، و نفيا للاستكبار عنهم ، و إبعادا للخيلاء « 1 » منهم ) .\r\nاز اينجا روشن مىشود چرا فلسفهء همه احكام شرع ، آشكار نيست . درست است كه فلسفهء بسيارى از آنها به حكم عقل يا به توضيح آيات و روايات بر ما آشكار شده ولى قسمت قابل ملاحظه‌اى از آن همچنان در پردهء ابهام باقى مانده ، اين براى آن است كه مطيعان مخلص از متمردان و گردنكشان شناخته شوند . البتّه مخفى بودن اسرار اين احكام غير از آنچه گفته شد دلايل ديگرى نيز مىتواند داشته باشد .\r\nسپس امام عليه السّلام عاقبت كار ابليس مستكبر و گردنكش را به منظور اين‌كه درس عبرتى براى همگان باشد مطرح مىكند و به آنها هشدار مىدهد كه راه ابليس را نپويند تا به سرنوشت او گرفتار نشوند مىفرمايد : « از كارى كه خداوند با ابليس كرد عبرت بگيريد ، زيرا اعمال طولانى و كوششهاى بسيارش را بر باد داد در حالى كه خدا را شش هزار سال عبادت كرده بود سالهايى كه معلوم نيست از سالهاى دنيا بود يا آخرت ( آرى ) همهء آنها را به سبب ساعتى تكبّر نابود ساخت » ؛ ( فاعتبروا بما كان من فعل اللّه بإبليس إذ أحبط\r\n\r\n\r\n","description":"","footnote":"\r\n( 1 ) . « خيلاء » به معناى تكبّر است .\r\n","page_name":" 363 ","page_number":363},
  {"content":"\r\n\r\nعمله الطّويل ، و جهده « 1 » الجهيد ، و كان قد عبد اللّه ستّة آلاف سنة ، لا يدرى أمن سني « 2 » الدّنيا أم من سني الآخرة ، عن كبر ساعة واحدة ) .\r\nتدبير « لا يدرى أمن سنى الدّنيا أم من سني الاخرة » . مفهومش اين نيست كه امام از اين مسئله خبردار نبود ، بلكه اشاره به اين است كه تودهء مردم از آن آگاه نيستند و منظور از سالهاى دنيا همين سالهايى است كه بر ما مىگذرد كه مقدارش معلوم است و منظور از سالهاى آخرت آن است كه در قرآن به‌طور مكرر به آن اشاره شده است : «  « وَ إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ »  و يك روز نزد پروردگار تو ( در جهان آخرت ) مانند هزار سال است از آنچه مىشماريد » . « 3 »\r\nدر اينجا اين سؤال پيش مىآيد كه چگونه ممكن است شش هزار سال عبادت با تكبّر يك ساعت از ميان برود ؟ پاسخ آن روشن است ، چون سازندگى كارى است پيچيده و طولانى ؛ ولى تخريب كارى ساده و سريع است ؛ يك خانهء بزرگ را ممكن است سالها صرف ساختن آن كنند ولى در يك آتش‌سوزى چند ساعته نابود شود ؛ يك سد عظيم را سالها مىسازند ولى با چند ديناميت و مواد منفجره در مدتى بسيار كوتاه متلاشى مىشود .\r\nمسئلهء « حبط اعمال » بر اثر پاره‌اى از گناهان مطلب مهمى است كه در پايان همين بخش در نكته‌ها خواهد آمد .\r\nآن‌گاه امام در ادامه به اين نكته اشاره مىكند كه متكبّران از انسانها نيز سرنوشتى همچون ابليس دارند ، مىفرمايد : « چگونه ممكن است كسى بعد از ابليس همان نافرمانى او را انجام دهد ولى در برابر ( خشم ) خدا سالم بماند ، نه ، هرگز چنين نخواهد بود هيچ‌گاه\r\n\r\n\r\n","description":"","footnote":"\r\n( 1 ) . « جهد » ، بر وزن « مهد » و « جهد » بر وزن « كفر » هردو به معناى سعى و تلاش خسته‌كننده است و « جهيد » فعيل از همين ريشه است كه براى تأكيد ذكر مىشود ، بنابراين « جهد و جهيد » به معناى آخرين مرتبهء تلاش و كوشش است .\r\n( 2 ) . « سنى » در اصل سنين بوده كه به هنگام اضافه نون آن حذف شده و سنين جمع سنه به معناى سال بوده است .\r\n( 3 ) . حج ، آيهء 47 . نزديك به همين تعبير نيز در سورهء سجده ، آيهء 5 آمده است .\r\n","page_name":" 364 ","page_number":364},
  {"content":"\r\n\r\nخدا انسانى را با داشتن صفتى وارد بهشت نمىكند كه بر اثر همان صفت فرشته‌اى را از بهشت بيرون كرده است » ؛ ( فمن ذا بعد إبليس يسلم على اللّه به مثل معصيته ؟ كلّا ، ما كان اللّه سبحانه ليدخل الجنّة بشرا بأمر أخرج به منها ملكا ) .\r\nسپس در تأكيد بر اين معنا مىفرمايد : « حكم او دربارهء اهل آسمان و زمين يكسان است و خدا با هيچ‌يك از خلق خود دوستى خاصى ندارد تا به سبب آن چيزى را كه بر همهء جهانيان تحريم كرده است بر وى مباح سازد ! ؛ ( إنّ حكمه في أهل السّماء و أهل الأرض لواحد . و ما بين اللّه و بين أحد من خلقه هوادة « 1 » في إباحة حمى « 2 » حرّمه على العالمين ) .\r\nاشاره به اينكه همهء مكلفان در برابر خداوند يكسانند و هيچ‌كس را بر ديگرى امتياز نيست ، خداوند با كسى خويشاوندى ندارد ، گناه براى همه گناه و طاعت براى همه طاعت است . مبادا بعضى تصور كنند مجازات سنگين ابليس در برابر تكبرش از ويژگيهاى او بوده و دامان ديگران را نخواهد گرفت .\r\n* * * \r\nنكته‌ها\r\n\r\n1 - مسئلهء حبط اعمال\r\nدر اين بخش از خطبه آمده بود كه عبادات شش هزار سالهء ابليس به سبب يك ساعت تكبر بر باد رفت .\r\nمسئلهء احباط و تكفير ، و به تعبير ديگر بر باد رفتن اعمال نيك يا جبران اعمال سوء با توبه و اطاعت ، از مسائل مهمى است كه در ميان متكلمان و مفسران و ارباب حديث مورد بحث و گفتگوست .\r\n\r\n\r\n","description":"","footnote":"\r\n( 1 ) . « هواده » به معناى احترام و محبّت و نرمش آمده است .\r\n( 2 ) . « حمى » به معناى منطقهء ممنوعه است از « حمى » بر وزن « نفى » به معناى منع گرفته شده است .\r\n","page_name":" 365 ","page_number":365},
  {"content":"\r\n\r\nاز آيات قرآن به خوبى استفاده مىشود كه بعضى از اعمال سوء ، آن‌قدر اهميّت دارد كه مىتواند آثار اعمال نيك را از بين ببرد ، از جمله كفر به خداوند و پيامبر و يوم المعاد است كه در آيهء 88 سورهء انعام مىخوانيم : «  « وَ لَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ »  هرگاه مشرك شوند اعمالى را كه انجام دهند از بين مىرود و در آيهء 147 سورهء اعراف مىفرمايد : «  « وَ الَّذِينَ كَذَّبُوا بِآياتِنا وَ لِقاءِ الْآخِرَةِ حَبِطَتْ أَعْمالُهُمْ »  كسانى كه آيات ما و روز قيامت را انكار كردند اعمالشان بر باد مىرود » .\r\nدر مورد تكفير نيز قرآن مجيد در آيهء 7 سورهء عنكبوت مىفرمايد : «  « وَ الَّذِينَ آمَنُوا وَ عَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ »  كسانى كه ايمان آورده‌اند و عمل صالح انجام داده‌اند گناهان آنها را مىپوشانيم ( و مىبخشيم ) » .\r\nالبتّه اين به آن معنا نيست كه روز قيامت مجموعه حسنات و سيئات را در برابر هم قرار دهند ، اگر حسنات بيشتر بود ، سيئات مورد نظر قرار نگيرد و اگر سيئات بيشتر بود ، حسنات به‌طور كلى ناديده گرفته شود ، اين نوع احباط و تكفير مورد قبول نيست و با آيات قرآن نيز نمىسازد . در آيهء 7 و 8 سورهء زلزال مىخوانيم : «   « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   هركس به مقدار ذره‌اى كار نيك انجام دهد آن را مىبيند و هركس به اندازهء ذره‌اى كار بد انجام دهد آن را خواهد ديد » .\r\nكوتاه سخن اينكه هريك از كار نيك و بد اثر خاص خود را عند اللّه در قيامت خواهد داشت ؛ ولى اين مطلب استثنائاتى دارد كه بعضى از كارهاى نيك ، خطاها را مىپوشانند و بعضى از كارهاى زشت ، حسنات را از ميان مىبرند . « 1 »\r\n\r\n2 - آيا ابليس فرشته بود ؟\r\nدر اين بخش از خطبه آمده بود كه ابليس فرشته‌اى بود كه خدا او را به جهت گناه سنگينش از بهشت بيرون راند و مطرود درگاه حق شد .\r\n\r\n\r\n","description":"","footnote":"\r\n( 1 ) . شرح بيشتر دربارهء اين مسئله را در تفسير نمونهء ذيل ، آيهء 217 سورهء بقره مطالعه فرماييد .\r\n","page_name":" 366 ","page_number":366},
  {"content":"\r\n\r\nاين تعبير ممكن است اين تصور را ايجاد كند كه ابليس واقعا از فرشتگان بوده است ، در حالى كه قرآن با صراحت مىگويد : «  « كانَ مِنَ الْجِنِّ فَفَسَقَ عَنْ أَمْرِ رَبِّهِ »  او از جن بود سپس از طاعت فرمان پروردگارش خارج شد » . « 1 » از سوى ديگر قرآن به وضوح مىگويد :\r\nفرشتگان معصوم‌اند و هرگز گناه نمىكنند : «   « بَلْ عِبادٌ مُكْرَمُونَ لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ »   آنها بندگان گرامى خدا هستند در هيچ سخنى بر او پيشى نمىگيرند و فرمان او را به گردن مىنهند » . « 2 »\r\nچگونه ممكن است فرشتهء معصوم نه تنها نافرمانى كند ، بلكه راه كفر و معارضه با پروردگار را بپويد ؟ !\r\nاز اينجا روشن مىشود كه ابليس به موجب داشتن عبادات فراوان در صفوف فرشتگان جاى گرفته بود ؛ نه اينكه واقعا جزء فرشتگان بود . اين تعبير گرچه تعبيرى مجازى است ؛ ولى با وجود قرائن روشن نبايد جاى ترديد باشد .\r\n\r\n3 - تكبّر ابليس سرچشمه كفر او شد !\r\nاز آيات قرآن و روايات اسلامى و خطبهء بالا به خوبى استفاده مىشود كه تكبّر ابليس سرانجام به كفر او انجاميد ، آن هم بالاترين درجهء كفر ، زيرا به حكمت خدا اعتراض كرد و دستور پروردگار را دربارهء سجده بر آدم عليه السّلام غير حكيمانه پنداشت و به همين دليل به شديدترين مجازاتها گرفتار شد و آن طرد ابدى از درگاه خدا و حبط عبادات شش هزار ساله بود .\r\nاين سخن پيامى به همه ما دارد كه تكبّر و تعصب را كوچك نپنداريد كه گاه ممكن است به كفر و حبط اعمال و طرد از درگاه خداوند بيانجامد . البتّه ابليس مىتوانست باز گردد و توبه كند ؛ ولى نخستين شرط توبه او اين بود كه فرمان خدا را در مورد سجدهء بر\r\n\r\n\r\n","description":"","footnote":"\r\n( 1 ) . كهف ، آيهء 50 .\r\n( 2 ) . انبياء ، آيهء 26 و 27 .\r\n","page_name":" 367 ","page_number":367},
  {"content":"\r\n\r\nآدم عليه السّلام اطاعت كند ، لذا در حديثى از امام صادق عليه السّلام آمده است كه : « و اللّه لو أنّ إبليس سجد للّه بعد المعصية و التّكبّر عمر الدّنيا ، ما نفعه ذلك و لا قبله اللّه منه ما لم يسجد لادم كما أمر اللّه أن يسجد له ؛ به خدا سوگند اگر ابليس به اندازهء عمر دنيا بعد از آن معصيت ، سجده براى خدا مىكرد ، سودى به حال او نداشت و خدا از او نمىپذيرد جز اينكه بازگردد و بر آدم سجده كند . آن‌گونه كه خدا به او دستور داده بود » . « 1 »\r\n\r\n4 - يكسان بودن حكم خدا دربارهء همگان\r\nاز پيام‌هاى مهم اين بخش از خطبه اين است كه رابطهء خلق با خالق رابطهء اطاعت و بندگى است و همه انسانها ، بلكه همهء مخلوقاتى كه در شرايط يكسان قرار دارند ، در احكام او يكسانند و آن‌گونه كه جمعى از يهود و نصارا خود را فرزندان خدا و خاصّان او مىپنداشتند و مجازاتى جز اندك براى خود در برابر اعمالشان قائل نبودند :  « وَ قالَتِ الْيَهُودُ وَ النَّصارى نَحْنُ أَبْناءُ اللَّهِ وَ أَحِبَّاؤُهُ »  « 2 » خيالى باطل و فكرى بىاساس است .\r\nبنابراين هرگاه تكبّر و تعصّب و نافرمانى سبب رانده شدن كسى از درگاه خدا شود و هركس در هرجا آلوده به چنين صفتى گردد ، سرنوشتى غير از آن نخواهد داشت . نژادها ، اقوام ، انسانها و غير انسانها همه مشمول همين قاعده‌اند .\r\n* * *\r\n\r\n\r\n","description":"","footnote":"\r\n( 1 ) . الكافى ، جلد 8 ، صفحهء 271 .\r\n( 2 ) . مائده ، آيهء 18 .\r\n","page_name":" 368 ","page_number":368},
  {"content":"\r\n\r\n\r\nبخش سوم\r\nفاحذروا عباد اللّه عدوّ اللّه أن يعديكم بدائه ، و أن يستفزّكم بندائه ، و أن يجلب عليكم بخيله و رجله . فلعمري لقد فوّق لكم سهم الوعيد ، و أغرق إليكم بالنّزع الشّديد ، و رماكم من مكان قريب ، فقال :  « رَبِّ بِما أَغْوَيْتَنِي لَأُزَيِّنَنَّ لَهُمْ فِي الْأَرْضِ وَ لَأُغْوِيَنَّهُمْ أَجْمَعِينَ »  قذفا بغيب بعيد ، و رجما بظنّ غير مصيب ، صدّقه به أبناء الحميّة ، و إخوان العصبيّة ، و فرسان الكبر و الجاهليّة . حتّى إذا انقادت له الجامحة منكم ، و استحكمت الطّماعيّة منه فيكم ، فنجمت الحال من السّرّ الخفيّ إلى الأمر الجليّ ، استفحل سلطانه عليكم ، و دلف بجنوده نحوكم ، فأقحموكم و لجات الذّلّ ، و أحلّوكم ورطات القتل ، و أوطؤوكم إثخان الجراحة ، طعنا في عيونكم ، و حزّا في حلوقكم ، و دقّا لمناخركم ، و قصدا لمقاتلكم ، و سوقا بخزائم القهر إلى النّار المعدّة لكم . فأصبح أعظم في دينكم حرجا ، و أورى في دنياكم قدحا من الّذين أصبحتم لهم مناصبين ، و عليهم متألّبين . فاجعلوا عليه حدّكم ، و له جدّكم .\r\n\r\nترجمه\r\nاى بندگان خدا ! از اين دشمن خدا ( ابليس ) بر حذر باشيد . نكند شما را به بيمارى خويش ( كبر و غرور و تعصّب ) مبتلا سازد و با نداى خود شما را تحريك كند و لشكريان سواره و پياده‌اش را فرياد زند و بر ضد شما برانگيزد . به جانم سوگند ! او تير خطرناك را براى شما آماده نموده ، در كمان گذارده و با قدرت تا آخرين حدّ كشيده و از مكانى نزديك به سوى شما پرتاب نموده است و گفته است : پروردگارا ! بدين جهت كه مرا اغوا كردى ( و از رحمت خود محروم ساختى ) زرق‌وبرق زندگى دنيا را در چشم آنها جلوه مىدهم و\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nهمه را اغوا مىكنم ( و از رحمتت محروم مىسازم ) او در اين سخن تيرى در تاريكى به سوى هدفى دور دست انداخت و گمانى نادرست داشت ( زيرا خواسته‌اش دربارهء همهء انسانها صورت نپذيرفت ، ولى ) فرزندان تكبّر و برادران تعصب و سواران بر مركب غرور و جهل ، او را عملا تصديق كردند و اين وضع همچنان ادامه يافت تا افراد سركش و سست ايمان لذت را در برابر خود تسليم كرد و طمع خويش را بر شما مستحكم نمود و اسرار پنهانى آشكار شد . در اين هنگام سلطه‌اش بر شما قوت گرفت و با سپاه خويش به شما حمله‌ور شد . تا شما را به پناهگاه ذلّت كشاندند و در مهلكه‌هاى قتل وارد كردند ، و زخم خوردگان شما را در زير پاها له كردند ، نيزه‌هاى خود را در چشمان شما فروبردند ، گلوى شما را بريدند ، بينى شما را كوبيدند ، و قصد هلاكت شما كردند و ( سرانجام ) شما را با قهر و غلبه به سوى آتش ( غضب الهى ) كه برايتان آماده شده بود ، كشاندند . بنابراين ابليس بزرگترين مشكل براى دين شما و آتش‌افروزترين دشمن براى دنياى شماست و خطرناك‌تر از همهء انسانهايى است كه با آنها دشمنى مىورزيد و براى درهم شكستن آنان عدّه و عده گرد مىآوريد ، از اين‌رو قوت و قدرت خود را در برابر او به كار گيريد و پيوند خويش را با او قطع كنيد .\r\n\r\nشرح و تفسير او خطرناك‌ترين دشمن شماست\r\nامام عليه السّلام در اين بخش از خطبه به نتيجه‌گيرى از داستان گمراهى و طرد شيطان بر اثر تكبّر و عصيان مىپردازد و به همگان هشدار مىدهد كه گرفتار سرنوشت او نشوند .\r\nمىفرمايد : « اى بندگان خدا ! از اين دشمن خدا ( ابليس ) بر حذر باشيد نكند شما را به بيمارى خويش ( كبر و غرور و تعصّب ) مبتلا سازد و با نداى خود شما را تحريك كند و لشكريان سواره و پياده‌اش را فرياد زند و بر ضد شما گرد آورد » ؛ ( فاحذروا عباد اللّه عدوّ\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nاللّه أن يعديكم « 1 » بدائه ، و أن يستفزّكم « 2 » بندائه ، و أن يجلب « 3 » عليكم بخيله و رجله « 4 » ) .\r\nاين گفتار مولا برگرفته از آيهء قرآن است كه مىفرمايد : «  « وَ اسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَ أَجْلِبْ عَلَيْهِمْ بِخَيْلِكَ وَ رَجِلِكَ »  هركدام از آنها را مىتوانيد با صدايت تحريك كن و لشكر سواره و پياده‌ات بر آنها گسيل دار » . « 5 »\r\n« خيل » هم به معناى اسبهاست و هم به معناى اسب‌سواران و در اينجا به معناى لشكر سواره است و « رجل » به معناى لشكر پياده است و اشاره به دستياران فراوانى است كه شيطان از جنس خود و از جنس آدميان دارد كه براى گمراه ساختن مردم به او كمك مىدهند ؛ بعضى سريع‌تر ( همچون لشكر سواره ) و بعضى آرام‌تر همچون لشكر پياده .\r\nالبتّه صفات رذيله و عوامل گناه و مراكز فساد و تبليغات و گمراه‌كننده و ابزار گناه نيز به نوعى لشكر پياده و سواره شيطانند كه امام بندگان خدا را از همهء اين امور بر حذر مىدارد .\r\nسپس براى تأكيد اين سخن به جان خود سوگند مىخورد و مىفرمايد : « به جانم سوگند ! او تير خطرناك را براى شما آماده نموده ، در كمان گذارده ، و با قدرت تا آخرين حدّ كشيده و از مكانى نزديك به سوى شما پرتاب نموده است » ؛ ( فلعمري لقد فوّق « 6 » لكم\r\n\r\n\r\n","description":"","footnote":"\r\n( 1 ) . « يعدى » از « عدو » بر وزن « صبر » در اصل به معناى تجاوز كردن است و « عدوان » يعنى ستم كردن و « عداوت » به معناى دشمنى و « عدوى » به معناى دويدن و همچنين به معناى سرايت كردن بيمارى از كسى به ديگرى به كار مىرود و منظور در خطبهء بالا همين معناى اخير است ؛ يعنى شيطان بيمارى كبر و غرور و تعصّب خويش را به شما منتقل مىكند .\r\n( 2 ) . « يستفزّ » از « استفزاز » به معناى تحريك كردن و برانگيختن است .\r\n( 3 ) . « يجلب » از « جلب » به معناى فرياد زدن بر كسى يا راندن او از محلّى به محلّ ديگر گرفته شده است .\r\n( 4 ) . « رجل » جمع راجل به معناى پياده يا لشكرى پياده است .\r\n( 5 ) . سورهء اسراء ، آيهء 64 .\r\n( 6 ) . « فوّق » از « فوق » به معناى محلّى از زه كمان كه انتهاى تير را براى پرتاب به آن تكيه مىدهند گرفته شده -\r\n","page_name":" 371 ","page_number":371},
  {"content":"\r\n\r\nسهم الوعيد ، و أغرق « 1 » إليكم بالنّزع « 2 » الشّديد ، و رماكم من مكان قريب ) .\r\nآن‌گاه شاهد اين سخن را از كلام خود ابليس ( طبق آيه‌هاى قرآن ) چنين بيان مىكند : « شيطان گفته است پروردگارا ! بدين جهت كه مرا اغوا كردى ( و از رحمت خود محروم ساختى ) زرق‌وبرق زندگى دنيا را در چشم آنها جلوه مىدهم و همه را اغوا مىكنم ( و از رحمتت محروم مىسازم ) » ؛ ( فقال :  « رَبِّ بِما أَغْوَيْتَنِي لَأُزَيِّنَنَّ لَهُمْ فِي الْأَرْضِ وَ لَأُغْوِيَنَّهُمْ أَجْمَعِينَ »  ) .\r\nاينكه امام به جان خود سوگند مىخورد نشان مىدهد كه مطلب فوق العاده جدّى است ؛ چه چيز شريف‌تر از جان امام است و اينكه مىفرمايد : « شيطان تير تهديد را در چلّهء كمان گذارده و آن را تا به آخر كشيده و از مكانى نزديك شما را نشانه گرفته است » اشاره به اين است كه خطر شيطان در شديدترين صورت كه كمتر خطا مىكند متوجّه شماست و راه نفوذ خويش را اين بدبخت بىنوا نيز نشان داده است و آن آرايش مظاهر مادّى دنيا و زيباسازى زرق‌وبرق مواهب مادّى و غرق ساختن در گرداب شهوات است .\r\nتعبير امام عليه السّلام به اينكه شيطان تمام قوا و نيروهاى خود را براى حمله به شما آماده ساخته و از مكان نزديكى شما را نشان گرفته و از هرنظر در تيررس او قرار داريد اشاره به اين است كه عوامل وسوسه‌هاى شيطانى در درون و برون انسان فراوان است ، هواى نفس از يك طرف و عوامل بيرونى گناه از سوى ديگر جملهء ( لأغوينّهم أجمعين ) كه با « لام » قسم شروع شده و با « نون » تأكيد ثقيله و تصريح به واژهء « اجمعين » پايان گرفته شاهد بر اين است كه او در اهداف شوم خود بسيار جدّى است و به همين دليل انسانها بايد كاملا بيدار و هوشيار باشند تا در دامهاى رنگارنگ او نيفتند .\r\n\r\n\r\n","description":"","footnote":"\r\n- است . اشاره به اينكه شيطان تير خود را براى پرتاب به سوى شما آماده ساخته است و واژهء فوق به معناى بالا نيز از همين جا گرفته شده است .\r\n( 1 ) . « اغرق » از ريشهء « اغراق » و « غرق » بر وزن « ورق » به معناى كشيدن زه كمان تا حد ممكن براى تيراندازى گرفته شده است . سپس به هركارى كه در آن نهايت تلاش شود اطلاق گرديده است .\r\n( 2 ) . « نزع » به معناى چيزى را از جا بركندن و يا كشيدن است ؛ مانند كشيدن كمان به هنگام تير .\r\n","page_name":" 372 ","page_number":372},
  {"content":"\r\n\r\nلازم به ذكر است كه جملهء « ربّ بما أغويتني . . . ؛ پروردگارا به سبب آنكه مرا گمراه ساختى . . . » از دروغها و افتراهاى شيطان به ساحت قدس پروردگار است و نشان مىدهد كه او تا چه حد جسور و بىپرواست كه چنين دروغ بزرگى را به خدا مىبندد ، خداوندى كه هدايتگر همگان است و اسباب هدايت را در اختيار آنها گذارده و چون سخن شيطان واضح البطلان بوده قرآن اشاره‌اى به بطلان آن نمىكند . خداوند كدام عامل گمراهى براى شيطان فراهم ساخت آيا به او و فرشتگان نفرمود : ( فاذا نفخت فيه من رّوحى فقعوا له ساجدين ) شرافت آدم به جهت روح ويژهء الهى اوست ؛ ولى شيطان حسود و خودخواه آن را ناديده گرفت و به مسئلهء آفرينش او از طين ( گل ) بسنده كرد ! آيا سبب گمراهى از ناحيه خود او نبود ؟ !\r\nسپس امام در ادامهء اين سخن مىفرمايد : « او در اين سخن ( همه را گمراه مىكنم ) تيرى در تاريكى به سوى هدفى دور انداخت و گمانى نادرست داشت زيرا خواسته‌اش درباره همهء انسانها صورت نپذيرفت » ؛ ( قذفا بغيب بعيد ، و رجما بظنّ غير مصيب ) .\r\nجملهء « رجما بظنّ غير مصيب » به همين صورت در بسيارى از نسخه‌هاى نهج البلاغه آمده است و گاه تصور مىشود كه با آيهء شريفهء «  « وَ لَقَدْ صَدَّقَ عَلَيْهِمْ إِبْلِيسُ ظَنَّهُ فَاتَّبَعُوهُ إِلَّا فَرِيقاً مِنَ الْمُؤْمِنِينَ »  به يقين ابليس گمان خود را دربارهء آنها محقّق يافت ، همگى از او پيروى كردند مگر گروهى از مؤمنان » « 1 » سازگار نيست ، در حالى كه اين آيه دربارهء قوم سبأ است نه دربارهء همهء انسانها و گرنه مؤمنان در ميان امت پيامبران تعدادشان كم نيست .\r\nجمعى از شارحان نهج البلاغه ، نسخهء ديگرى را كه بدون كلمهء « غير » و به صورت « رجما بظنّ مصيب » است ترجيح داده‌اند ، زيرا گمان شيطان را دربارهء انسانها مطابق واقع دانسته‌اند ، چون فقط اندكى از انسانها از وساوس او بر كنار مانده‌اند آن‌گونه كه قرآن\r\n\r\n\r\n","description":"","footnote":"\r\n( 1 ) . سبأ ، آيهء 20 .\r\n","page_name":" 373 ","page_number":373},
  {"content":"\r\n\r\nمجيد مىگويد :  « وَ قَلِيلٌ مِنْ عِبادِيَ الشَّكُورُ »  « 1 » و در جاى ديگر مىفرمايد :  « إِلَّا الَّذِينَ آمَنُوا وَ عَمِلُوا الصَّالِحاتِ وَ قَلِيلٌ ما هُمْ »  « 2 »\r\nافزون بر اين با جمله بعد همين خطبه نيز سازگارتر است كه مىفرمايد : « فرزندان تكبّر و برادران تعصب و سواران بر مركب غرور و جهل او را عملا تصديق كردند » ؛ ( صدّقه به أبناء الحميّة ، و إخوان العصبيّة ، و فرسان الكبر و الجاهليّة ) .\r\nتعبير به « أبناء الحميّة » كنايه از اين است كه آنها به قدرى آلوده به تكبر هستند كه گويى فرزندان تكبرند همچنين تعبير « برادران عصبيّت » كنايه از ارتباط تنگاتنگ آنها با تعصّبات قومى و قبيلگى و مانند آن است و نيز « و فرسان الكبر و الجاهليّة » كنايه از آن است كه آنها آن قدر گرفتار كبر و جهل و غرورند كه گويى بر مركبى از جهل و كبر سوار شده و به پيش مىتازند .\r\nسپس مىافزايد : « اين وضع همچنان ادامه يافت تا افراد سركش و سست‌ايمان از شما را در برابر خدا تسليم كرد و طمع خويش را بر شما مستحكم نمود و اسرار ، پنهانى آشكار شد . در اين هنگام سلطه‌اش بر شما قوت گرفت و با سپاه خويش سوى به شما حمله‌ور شد » ؛ ( حتّى إذا انقادت له الجامحة « 3 » منكم ، و استحكمت الطّماعيّة « 4 » منه فيكم ، فنجمت « 5 » الحال من السّرّ الخفيّ إلى الأمر الجليّ . استفحل « 6 » سلطانه عليكم ، و دلف « 7 » بجنوده نحوكم ) .\r\n\r\n\r\n","description":"","footnote":"\r\n( 1 ) . سبأ ، آيهء 13 .\r\n( 2 ) . ص ، آيهء 24 .\r\n( 3 ) . « جامحه » به معناى حيوان سركش است . از « جموح » بر وزن « فتوح » گرفته شده است .\r\n( 4 ) . « الطماعيه » ، « طماعيه » و « طمع » به يك معناست .\r\n( 5 ) . « نجمت » از « نجوم » به معناى نمايان شدن گرفته شده و ستاره را نجم مىگويند چون در آسمان ظاهر مىشود . گاه به گياهان بدون ساقه نيز نجم گفته مىشود ، زيرا از زمين بيرون مىآيد .\r\n( 6 ) . « استفحل » از ريشهء « استفحال » و از فحل ، بر وزن « نخل » به معناى عظيم و برجسته گرفته شده و « استفحال » به معناى سنگينى كردن و طاقت‌فرسا شدن است .\r\n( 7 ) . « دلف » از « دلوف » به معناى آهسته راه رفتن و گامهاى كوتاه برداشتن گرفته شده است و در -\r\n","page_name":" 374 ","page_number":374},
  {"content":"\r\n\r\nاشاره به اينكه ابليس نخست مىكوشد افرادى را كه در برابر او سركشى مىكنند تسليم خود گرداند و پايگاه خويش را در ميان آنان محكم كند ، آن‌گاه سلطهء خود را بر آنان گسترش مىدهد و با لشكر خويش به آنان حمله‌ور مىشود ، در حالى كه قدرت دفاع از خود را ندارند و بدترين صورت گرفتار انواع مصائب مادى و معنوى مىشوند ، همان‌گونه كه در ادامهء اين سخن در هشت جملهء كوتاه و پرمعنا آثار حمله گستردهء لشكر شيطان را برشمرده مىفرمايد : « آنها شما را به پناهگاه ذلت كشانند و در مهلكه‌هاى قتل وارد كردند ، و زخم‌خوردگان شما را در زير پاها له كردند ، نيزه‌هاى خود را در چشمان شما فروبردند ، گلوى شما را بريدند ، بينى شما را كوبيدند ، و قصد هلاكت شما كردند و ( سرانجام ) شما را با قهر و غلبه به سوى آتش ( غضب الهى ) كه برايتان آماده شده كشاندند » ( فأقحموكم « 1 » و لجات « 2 » الذّلّ ، و أحلّوكم ورطات « 3 » القتل ، و أوطؤوكم « 4 » إثخان « 5 » الجراحة ، طعنا في عيونكم ، و حزّا « 6 » في حلوقكم ، و دقّا لمناخركم « 7 » ، و قصدا لمقاتلكم ، و سوقا بخزائم « 8 » القهر إلى النّار المعدّة لكم ) .\r\nاين تعبيرات بسيار دقيق و حساب‌شده كه با بلاغت فوق العاده‌اى همراه است ، نهايت\r\n\r\n\r\n","description":"","footnote":"\r\n- اينجا اشاره به پيشروى تدريجى لشكر شيطان به سوى انسانهاست .\r\n( 1 ) . « اقحموكم » از ريشهء « قحوم » به معناى بىمطالعه در كارى وارد شدن و « اقحام » يعنى به زور و قهر و غلبه كسى را به كارى واداشتن .\r\n( 2 ) . « ولجات » به معناى غارها و پناهگاهها جمع « ولجة » بر وزن « درجه » به معناى غارى است كه رهگذران در مشكلات به آن پناه مىبرند .\r\n( 3 ) . « ورطات » به معناى مشكلات و بن‌بستها و مهلكه‌ها جمع « ورطه » بر وزن « غفله » است .\r\n( 4 ) . « اوطأوكم » از ريشهء « وطئ » به معناى پايمال كردن و زير پا له كردن گرفته شده است .\r\n( 5 ) . « اثخان » از « ثخونة » در اصل به معناى ضخامت و غلظت و سنگين شدن گرفته شده و « اثخان » مبالغه و شدت در كشتار دشمن است .\r\n( 6 ) . « حزّ » به معناى قطع كردن و بريدن است .\r\n( 7 ) . « مناخر » جمع « منخر » بينى يا سوراخ بينى است .\r\n( 8 ) . « خزائم » جمع « خزامة » بر وزن « كتابة » حلقه‌اى است كه در بينى شتر مىكنند و ريسمان در آن مىاندازند و به هنگام سركشى آن را مىكشند .\r\n","page_name":" 375 ","page_number":375},
  {"content":"\r\n\r\nبدبختى شكست‌خوردگان در برابر شيطان را مجسّم مىكند : اگر از برابر لشكرش بگريزيد و به پناهگاهى پناهنده شوند جز پناهگاه ذلت نخواهد بود و اگر مقاومت كنند جز مرگ و نابودى سرنوشتى نخواهند داشت . مرگ آنها نيز ساده نخواهد بود ، مرگى است آميخته با لگدمال شدن مجروحان و فرورفتن نيزه‌ها در چشم‌ها ؛ بريده شدن گلوها و خرد شدن بينىها و سرانجام همچون شترى كه ريسمان در سوراخ بينى او كرده باشند به سوى آتش قهر و غضب الهى كشيده مىشوند .\r\nآن‌گاه امام در يك نتيجه‌گيرى قاطع مىفرمايد : « بدين ترتيب ابليس بزرگترين مشكل براى دين شما و آتش‌افروزترين دشمن براى دنياى شماست خطرناك‌تر از همهء انسانهايى است كه با آنها دشمنى مىورزيد و براى درهم شكستن آنان عده و عده گردآورى مىكنيد ، بنابراين قوت و قدرت خود را در برابر او به كار گيريد و پيوند خويش را با او قطع كنيد » ؛ ( فأصبح أعظم في دينكم حرجا « 1 » ، و أورى « 2 » في دنياكم قدحا « 3 » من الّذين أصبحتم لهم مناصبين « 4 » ، و عليهم متألّبين « 5 » . فاجعلوا عليه حدّكم « 6 » ، و له جدّكم « 7 » ) .\r\n\r\n\r\n","description":"","footnote":"\r\n( 1 ) . « حرج » ، بر وزن « خرج » و « حرج » بر وزن « حرم » به معناى گرفتگى و ناراحتى و محدوديت شديد است و در اصل به معناى اجتماع درختان درهم پيچيده است .\r\n( 2 ) . « اورى » از ريشهء « ورى » بر وزن « نفى » در اصل به معناى مستور ساختن است و به آتشى كه در وسايل آتش‌افروزى نهفته شده و از طريق جرقه زدن بيرون مىآيد ورى گفته مىشود و در جمله بالا به معناى آتش افروختن آمده است .\r\n( 3 ) . « قدح » خارج كردن آتش از آتش‌زنه ( چيزى مانند كبريت ) است .\r\n( 4 ) . « مناصبين » جمع « مناصب » به معناى كسى است كه به دشمنى برخواسته ، از ريشهء نصب به معناى عدوات گرفته شده است .\r\n( 5 ) . « متألبين » گروهى است كه اجتماع بر انجام كارى مىكنند از ماده « ألب » بر وزن « سلب » به معناى تجمع و تحريك كردن گرفته شده است .\r\n( 6 ) . « حدّ » و « حدّت » به معناى شدّت و غضب ، و در اصل به معناى تيز كردن است .\r\n( 7 ) . « جدّ » يعنى قطع . از آنجا كه هرموجود با عظمتى از ديگران جدا و ممتاز مىشود پدربزرگ « جدّ » -\r\n","page_name":" 376 ","page_number":376},
  {"content":"\r\n\r\nاشاره به اينكه با توجه به آنچه در بخش‌هاى قبل اين خطبه گفته شد ابليس بزرگترين دشمن دين و دنياى شماست ؛ و از هردشمنى خطرناكتر است ؛ بايد تمام نيروهاى خود را براى دفع او بسيج كنيد .\r\nدر اين عبارت ، امام عليه السّلام از فساد و تباهى تعبير به « حرج » يعنى دشوارى ، نموده ( و در بعضى از نسخه‌ها جرح به معناى جراحت و زخم آمده كه تعبير مناسب‌تر به نظر مىرسد ) و از وسوسه‌هاى گمراه‌كننده شيطان تعبير به قدح ( چيزى كه با آن آتش مىافروزند ) فرموده است ، زيرا يك آتش‌زنهء كوچك ممكن است خانه يا محله‌اى را به آتش بكشاند ؛ وسوسه‌هاى شيطانى نيز گاه باعث اختلاف و از هم پاشيدگى جامعه‌ها مىشود مخصوصا تعصبهاى كور و كبر و غرور كه خطبه ، بيشتر ناظر به آن است مىتواند آتش جنگل‌هاى قبيلگى را روشن سازد و زمين را از خون افراد بىگناه رنگين كند .\r\nتعبير به « جدّ » ( با فتح جيم ) به معناى قطع ، اشاره به قطع رابطه و عدم اطاعت از فرمان ابليس است . ( در بعضى از نسخه‌ها « جدّ » با كسر جيم آمده كه به معناى تلاش و كوشش است و با جملهء قبل تناسب بيشترى دارد ؛ بعضى در مبارزه با ابليس نهايت جد و جهد را بنماييد .\r\n* * *\r\n\r\n\r\n","description":"","footnote":"\r\n- مىگويند و در آيهء شريفهء  « وَ أَنَّهُ تَعالى جَدُّ رَبِّنا »  اشاره به عظمت خداوند است و در جملهء بالا منظور قطع رابطه است .\r\n","page_name":" 377 ","page_number":377},
  {"content":"\r\n . \r\n","description":"","footnote":"","page_name":" 378 ","page_number":378},
  {"content":"\r\n\r\n\r\nبخش چهارم\r\nفلعمر اللّه لقد فخر على أصلكم ، و وقع في حسبكم ، و دفع في نسبكم ، و أجلب بخيله عليكم ، و قصد برجله سبيلكم ، يقتنصونكم بكلّ مكان ، و يضربون منكم كلّ بنان . لا تمتنعون بحيلة ، و لا تدفعون بعزيمة ، في حومة ذلّ ، و حلقة ضيق ، و عرصة موت ، و جولة بلاء . فأطفئوا ما كمن في قلوبكم من نيران العصبيّة و احقاد الجاهليّة ، فإنّما تلك الحميّة تكون في المسلم من خطرات الشّيطان و نخواته ، و نزغاته و نفثاته . و اعتمدوا وضع التّذلّل على رؤوسكم ، و إلقاء التعزّز تحت أقدامكم ، و خلع التّكبّر من أعناقكم ، و اتّخذوا التّواضع مسلحة بينكم و بين عدوّكم إبليس و جنوده ؛ فإنّ له من كلّ أمّة جنودا و أعوانا ، و رجلا و فرسانا ، و لا تكونوا كالمتكبّر على ابن أمّه من غير ما فضل جعله اللّه فيه سوى ما ألحقت العظمة بنفسه من عداوة الحسد ، و قدحت الحميّة في قلبه من نار الغضب ، و نفخ الشّيطان في أنفه من ريح الكبر الّذي أعقبه اللّه به النّدامة ، و ألزمه آثام القاتلين إلى يوم القيامة .\r\n\r\nترجمه\r\nبه خدا سوگند ، او ( شيطان ) بر اصل و ريشهء شما ( آدم ) برترىجويى كرد و نسبت به حسب شما طعنه زد و بر نسب شما عيب گرفت ، با سپاه سواره خود به شما حمله آورد و با پياده نظامش راه را بر شما بست . آنها هرجا شما را بيابند صيد مىكنند و انگشتانتان را قطع مىنمايند ( و كارآيى را از شما مىگيرند ) هرگز نمىتوانيد ( به آسانى ) از چنگ آنها\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nرهايى يابيد و نه با تصميم و اراده ، به راحتى آنها را از خود برانيد ، اين در حالى است كه در جايگاه پست و دايرهء تنگ و صحنهء مرگ و جولانگاه بلا قرار گرفته‌ايد ، بنابراين ( ريشه‌ها را بخشكانيد و ) شراره‌هاى تعصب و كينه‌هاى جاهليّت را كه در دلهايتان پنهان شده خاموش سازيد ، زيرا اين نخوت و تعصب ناروا كه در مسلمان پيدا مىشود از القائات شيطان و نخوتها و فسادها و وسوسه‌هاى اوست . تاج تواضع بر سر نهيد و خودبرتربينى را زير پا افكنيد ، حلقه‌هاى زنجير تكبّر را از گردن فرونهيد و فروتنى را سنگر ميان خود و دشمنتان ؛ يعنى ابليس و سپاهيانش قرار دهيد ، زيرا او از هرامتى لشكريان و ياورانى ، پيادگان و سوارانى دارد ( كه با كمك آنها در ميان همهء اقوام و گروهها نفوذ مىكند ) .\r\nشما مانند آن متكبّر ( قابيل ) نباشيد كه بر فرزند مادرش ( برادر با جان برابرش ) بىآنكه بر او برترى داشته باشد تكبّر ورزيد و جز خودبرتربينى ناشى از دشمنى برخاسته از حسادت در قلبش چيزى نبود . ( سرانجام ) آتش غضب بر اثر كبر و تعصب ناروا در دلش شعله‌ور شد و شيطان ، باد غرور در بينى او دميد ، همان كبر و غرورى ( كه سبب قتل برادرش شد ) و در پايان ، خداوند به سبب آن براى او پشيمانى به بار آورد و گناه همهء قاتلان را تا روز قيامت بر گردن او افكند .\r\n\r\nشرح و تفسير مانند شيطان و قابيل نباشيد\r\nامام عليه السّلام در اين بخش از خطبه همگان را بسيج مىكند كه در برابر شيطان و وسوسه‌هاى او بايستند و سابقهء سوء و دشمنى او را با عبارات گويا و پرمعنا بيان مىكند و مىفرمايد : « به خدا سوگند ! او ( شيطان ) بر اصل و ريشهء شما تفاخر كرد و به حسب شما طعنه زد و بر نسب شما عيب گرفت و با سپاه سوارهء خود به شما حمله آورد و با پياده نظامش راه را بر شما بست » ؛ ( فلعمر اللّه « 1 » لقد فخر على أصلكم ، و وقع في حسبكم « 2 »\r\n\r\n\r\n","description":"","footnote":"\r\n( 1 ) . « لعمر اللّه » « عمر » به فتح « عين » به معناى عمر ، به ضم « عين » است كه در موارد قسم به كار - مىرود ، بنابراين جملهء لعمرى ؛ يعنى به جان خودم سوگند و « لعمر اللّه » ؛ يعنى به بقاى ذات پاك خدا سوگند .\r\n( 2 ) . « حسب » واژهء حسب معمولا همراه نسب ذكر مىشود ؛ ولى معناى متفاوتى دارد . حسب در اصل به معناى قدر و منزلت و شرافت چيزى است و چون اصل و نسب نيز در قدر و منزلت انسان تأثير دارد گاه اين واژه ، نسب و الا و ارجمند را نيز شامل مىشود . به اندازه و مقدار هرچيزى نيز حسب گفته مىشود . اين واژه در واقع از مادهء حساب گرفته شده ، زيرا افراد افتخارات خود و پدرانشان را به هنگام ذكر حسب خويش شمار مىكنند .\r\n","page_name":" 380 ","page_number":380},
  {"content":"\r\n\r\nو دفع في نسبكم ، و أجلب بخيله عليكم ، و قصد برجله سبيلكم ) .\r\nاين تعبيرات پرمعنا برگرفته از آيات قرآن مجيد است ؛ در آيهء 33 سورهء حجر مىخوانيم كه شيطان آدم را بدين‌گونه تحقير كرد : «  « لَمْ أَكُنْ لِأَسْجُدَ لِبَشَرٍ خَلَقْتَهُ مِنْ صَلْصالٍ مِنْ حَمَإٍ مَسْنُونٍ »  من هرگز براى بشرى كه او را از گل خشكيده‌اى كه از گل بدبويى گرفته شده است آفريده‌اى ، سجده نخواهم كرد » . او به جهت غرور و حسادت و تكبّرش جملهء  « نَفَخْتُ فِيهِ مِنْ رُوحِي »  از كلام خدا را كه بزرگترين فخر آدم است به فراموشى سپرد و در آيهء 12 از سورهء اعراف مىخوانيم كه گفت : «  « أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ »  من از او بهترم ، مرا از آتش فروزان آفريده‌اى و او را از گل ( بى مقدار ) » كه با اين از نسب آدم عيبجويى مىكند ، در حالى كه اگر كبر و غرور اجازه مىداد مىدانست كه خاك منبع انواع بركات و حيات موجودات است و بر آتش برترى دارد . در آيهء 64 سورهء اسراء مىخوانيم كه خداوند به او مىگويد : «  « وَ أَجْلِبْ عَلَيْهِمْ بِخَيْلِكَ وَ رَجِلِكَ »  ( براى آزمايش انسانها ) لشكر سواره و پياده‌ات را بر آنها گسيل دار » و در آيهء 16 سورهء اعراف مىخوانيم كه شيطان مىگويد : «  « لَأَقْعُدَنَّ لَهُمْ صِراطَكَ الْمُسْتَقِيمَ »  من سر راه مستقيم تو در برابر آنها كمين مىكنم » .\r\nآرى چنين دشمنى كه نه شخصيّت والاى آدم را قبول دارد و نه اصل و نسب او را مىپذيرد و تمام نيروهاى خود را براى گمراه ساختن او بسيج كرده است بسيار خطرناك است و بايد از او برحذر بود .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nدر ادامهء اين سخن مىافزايد : « آنها هرجا شما را بيابند صيد مىكنند و انگشتانتان را قطع مىنمايند ؛ هرگز نمىتوانيد ( به آسانى ) با حيله ، آنها را منع كنيد و نه با تصميم و اراده ، به راحتى آنها را از خود برانيد ، اين در حالى است كه در جايگاه ذلت‌آور و دايره تنگ و صحنهء مرگ و جولانگاه بلا قرار گرفته‌ايد » ؛ ( يقتنصونكم « 1 » بكلّ مكان ، و يضربون منكم كلّ بنان « 2 » . لا تمتنعون بحيلة ، و لا تدفعون بعزيمة . في حومة « 3 » ذلّ ، و حلقة ضيق ، و عرصة موت ، و جولة بلاء ) .\r\nجملهء « و يضربون منكم كلّ بنان » شبيه چيزى است كه در قرآن مجيد در مورد حملهء فرشتگان در ميدان جنگ بدر به كفار آمده است كه مىفرمايد : «  « وَ اضْرِبُوا مِنْهُمْ كُلَّ بَنانٍ »  و تمام انگشتانشان را قطع كنيد » . « 4 » قطع انگشتان اگر در مورد دست‌ها باشد سبب مىشود كه انسان از انجام غالب كارها ناتوان شود ، زيرا هركارى ابزارى لازم دارد و ابزار كار را معمولا با انگشتان مىگيرند و اگر انگشتان پا باشد تعادل انسان را به هنگام راه رفتن برهم مىزند . در خطبهء مورد بحث ، اشاره به اين است كه شياطين به شما حمله مىكنند و شما را از كار مىاندازند به گونه‌اى كه قدرت بر تصميم‌گيرى و چاره‌انديشى نخواهيد داشت .\r\nسپس امام عليه السّلام انگشت روى نقطهء اصلى درد گذاشته و با تشبيهات بسيار زيبايى در نهايت فصاحت و بلاغت به همگان هشدار مىدهد و از آثار مرگبار تعصّبهاى كور و تكبّرها برحذر مىدارد ، مىفرمايد : « شراره‌هاى تعصب و كينه‌هاى جاهليّت را كه در دلهايتان پنهان شده خاموش سازيد ، زيرا اين نخوت و تعصب ناروا را كه در مسلمان پيدا مىشود از\r\n\r\n\r\n","description":"","footnote":"\r\n( 1 ) . « يقتنصون » از « قنص » بر وزن « حبس » به معناى صيد كردن گرفته شده است .\r\n( 2 ) . « بنان » جمع « بنانة » در لغت هم به معناى انگشتان آمده هم سر انگشتان و كسى كه انگشتان يا سر انگشتان او قطع شود كارآيى خود را از دست مىدهد .\r\n( 3 ) . « حومة » به معناى بخش اصلى و حساس چيزى است . به بخش اصلى جنگ يا مذلت و خوارى نيز « حومه » گفته مىشود .\r\n( 4 ) . انفال ، آيهء 12 .\r\n","page_name":" 382 ","page_number":382},
  {"content":"\r\n\r\nالقائات شيطان و نخوتها و فسادها و وسوسه‌هاى اوست » ؛ ( فأطفئوا ما كمن في قلوبكم من نيران العصبيّة و احقاد الجاهليّة ، فإنّما تلك الحميّة تكون في المسلم من خطرات الشّيطان و نخواته « 1 » ، و نزغاته « 2 » ، و نفثاته « 3 » ) .\r\nدر اين تعبير امام عليه السّلام تعصبهاى ناروا و كينه‌هاى جاهليّت را تشبيه به آشتى كرده كه در اعماق دلها كمين مىكند ، ناگهان سر برمىآورد و همهء وجود انسان را فرامىگيرد و از آن به بيرون سرايت مىكند و گاه قوم و قبيله‌اى را به آتش مىكشد . امام عليه السّلام اين صفت رذيله را از وساوس شيطان مىشمرد كه از برون به درون مسلمانان القا مىگردد ؛ يعنى مسلمان واقعى از آن بيگانه است .\r\nدر ادامه مىفرمايد : « تاج تواضع بر سر نهيد ، و خودبرتربينى را زير پا افكنيد ، حلقه‌هاى زنجير تكبّر را از گردن فرونهيد و فروتنى را سنگر ميان خود و دشمنتان ؛ يعنى ابليس و سپاهيانش برگزينيد » ؛ ( و اعتمدوا وضع التّذلّل على رؤوسكم ، و إلقاء التعزّز تحت أقدامكم ، و خلع التّكبّر من أعناقكم ؛ و اتّخذوا التّواضع مسلحة « 4 » بينكم و بين عدوّكم إبليس و جنوده ) .\r\n\r\n\r\n","description":"","footnote":"\r\n( 1 ) . « نخوات » جمع « نخوة » به معناى تكبّر است .\r\n( 2 ) . « نزغات » جمع « نزغة » به معناى فساد است . از ريشهء « نزغ » بر وزن « وضع » به معناى وارد شدن در كارى به قصد ، افساد گرفته شده است .\r\n( 3 ) . « نفثات » جمع « نفثة » به معناى مقدار كمى از آب دهان است كه به بيرون ريخته مىشود و در اصل از « نفث » بر وزن « حبس » به معناى دميدن گرفته شده است . و چون به هنگام دميدن به چيزى گاهى آب دهان بيرون مىافتد ، در اين معنا به كار رفته است و در جمله بالا كنايه از وسوسه‌هاى شيطان است ، زيرا معمول در ميان ساحران اين بوده كه به هنگام سحر اورادى مىخوانند و به شخص موردنظر خود مىدميدند ، لذا كنايه از وسوسه شدن است .\r\n( 4 ) . « مسلحة » به معناى محل جمع‌آورى و به تعبير ديگر زاغه مهمات است و به سنگرگاه نيز گفته مىشود ، زيرا معمولا در سنگر مقدار قابل ملاحظه‌اى اسلحه گردآورى مىكنند و در جمله بالا به همين معنا آمده است .\r\n","page_name":" 383 ","page_number":383},
  {"content":"\r\n\r\nدر اين عبارت امام عليه السّلام تواضع را تشبيه به تاج و خودپسندى را به موجود بىارزشى كه زير پاها مىافتد و تكبّر را به غل و زنجيرى كه بر گردن مىنهند و فروتنى را به سنگرگاه محكمى كه انسان را در برابر دشمن حفظ مىكند ، تشبيه كرده است كه هريك پيام روشنى براى انسانها و مخصوصا افراد با ايمان دارد .\r\nسپس امام عليه السّلام دليل روشنى براى اين دستورات بيان كرده ، چنين مىفرمايد : « زيرا او از هرامّتى لشكريان و ياورانى ، پياده‌گان و سوارانى دارد ، كه با كمك آنها در ميان همهء اقوام و گروهها نفوذ مىكند » ؛ ( فإنّ له من كلّ أمّة جنودا و أعوانا ، و رجلا و فرسانا ) .\r\nبه يقين همهء آنها از جن نيستند ، بلكه گروهى از انسانهاى شيطان صفت و گمراه و گمراه‌كننده جزو اعوان و انصار او هستند ، همان‌گونه كه قرآن مجيد مىگويد : «  « وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ »  اين‌گونه براى هرپيامبرى دشمنانى از شياطين انس و جن قرار داديم » . « 1 »\r\nآن‌گاه اشارهء كوتاه و پرمعنايى به داستان قابيل مىكند . دومين نفر ( بعد از شيطان ) كه گرفتار تكبّر و تعصّب ناروا شد و دست به جنايت عظيمى زد و در گرداب پشيمانى و بدبختى گرفتار شد مىفرمايد : « شما مانند آنها متكبّر ( قابيل ) نباشيد كه بر فرزند مادرش ( برادرش ) بىآنكه بر او برترى داشته باشد تكبّر ورزيد و جز خودبرتربينى به جهت دشمنى برخاسته از حسادت در قلبش چيزى نبود » ؛ ( و لا تكونوا كالمتكبّر على ابن أمّه من غير ما فضل جعله اللّه فيه سوى ما ألحقت العظمة بنفسه من عداوة الحسد ) .\r\nتعبير به « ابن ام » ( فرزند مادر ) به جاى برادر براى اشاره به جنبهء عاطفى موضوع است ؛ يعنى با آن همه پيوند عاطفى كه ميان اين دو بود تكبّر و حسادت كار خود را كرد و او را به قتل برادر واداشت . شبيه همين معنا را در داستان موسى و هارون مىخوانيم كه هارون هنگامى كه برادرش موسى سخت از گوساله‌پرستى بنى اسرائيل خشمگين شده بود و بر\r\n\r\n\r\n","description":"","footnote":"\r\n( 1 ) . انعام ، آيهء 112 .\r\n","page_name":" 384 ","page_number":384},
  {"content":"\r\n\r\nسر هارون فرياد مىزد ، براى تحريك عواطف برادر گفت : «  « يَا بْنَ أُمَّ لا تَأْخُذْ بِلِحْيَتِي وَ لا بِرَأْسِي »  اى پسر مادرم ( اى برادر ) ريش و سر مرا مگير » . « 1 »\r\nجملهء « سوى ما ألحقت » به اصطلاح از قبيل استثناى منقطع است . در اينجا براى شدت مذمت آمده است مثل اينكه مىگوييم : « فلان كس هيچ فضيلتى نداشت جز اينكه دروغ مىگفت و خيانت مىكرد » .\r\nتعبير به « عداوة الحسد » اشاره به اين است كه حسادت انسان را به دشمنى و عداوت مىكشاند ، عداوتى كه مىتواند سرچشمه قتل و كشتار برادر گردد .\r\nسپس امام عليه السّلام به توضيح اين ماجرا پرداخته چنين مىفرمايد : « ( سرانجام ) آتش غضب بر اثر كبر و تعصب ناروا در دلش شعله‌ور شد و شيطان ، باد كبر و غرور در بينى او دميد همان كبر و غرورى كه در پايان ، خداوند به سبب آن براى او پشيمانى به بار آورد و گناه همهء قاتلان را تا روز قيامت بر گردن او افكند » ؛ ( و قدحت الحميّة في قلبه من نار الغضب ، و نفخ الشّيطان في أنفه من ريح الكبر الّذي أعقبه اللّه به النّدامة ، و ألزمه آثام « 2 » القاتلين إلى يوم القيامة ) .\r\nاز جمله‌هاى بالا به خوبى استفاده مىشود كه انحرافات نخست از درون انسان بر مىخيزد سپس شيطان به آن دامن مىزند و سرانجام آثار شوم آن به فرمان خدا دامان انسان را مىگيرد ، بنابراين هرچه هست از درون آلوده خود انسان است و بقيه آثار اعمال اوست و اين پاسخى است براى كسانى كه مىگويند چرا شيطان چنين و چنان مىكند و چرا پروردگار متعال ما را گرفتار فلان حوادث شوم مىسازد .\r\nابن ابى الحديد در ذيل اين جمله ، از طبرى مورخ معروف ، از رسول خدا صلّى اللّه عليه و إله نقل مىكند كه فرمود : « ما من نفس تقتل ظلما إلّا كان على ابن آدم الأوّل كفل منها و\r\n\r\n\r\n","description":"","footnote":"\r\n( 1 ) . طه ، آيهء 94 .\r\n( 2 ) . « آثام » جمع « اثم » به معناى گناه است و در اصل به آن حالتى گفته مىشود كه در روح و عقل انسان به وجود مىآيد و او را از رسيدن به نيكيها و كمالات بازمىدارد .\r\n","page_name":" 385 ","page_number":385},
  {"content":"\r\n\r\nذلك بأنّه اوّل من سنّ القتل ؛ هيچ‌كس از روى ظلم و ستم كشته نمىشود مگر اين‌كه بر فرزند نخست آدم ( قابيل ) سهمى از آن را مىنويسند ، زيرا او اوّلين كسى است كه سنّت شوم قتل را گذاشت » .\r\nسپس ابن ابى الحديد مىافزايد : اين سخن : كلام امير المؤمنين عليه السّلام را در خطبه بالا تأييد مىكند . « 1 »\r\nبرقرار ساختن سنّت حسنه و سنّت سيئه و آثار آن ، بحث دامنه‌دارى در روايات اسلامى دارد كه در جاى مناسب به خواست خدا از آن سخن خواهيم گفت و در يك جملهء كوتاه مىتوان گفت : هركس در امر خير پيشگام شود مردم را در انجام آن تشويق مىكند و سهمى در ايجاد انگيزه براى ديگران و ثواب آنها دارد و هركس در كار شرّى پيشگام شود به سبب حرمت‌شكنى و تشويق افراد سست ايمان به گناه ، سهمى در گناه آنها دارد .\r\n* * *\r\n\r\n\r\n","description":"","footnote":"\r\n( 1 ) . شرح ابن ابى الحديد ، جلد 13 ، صفحهء 146 .\r\n","page_name":" 386 ","page_number":386},
  {"content":"\r\n\r\n\r\nبخش پنجم\r\nألا و قد أمعنتم في البغي ، و أفسدتم في الأرض مصارحة للّه بالمناصبة ، و مبارزة للمؤمنين بالمحاربة . فاللّه اللّه في كبر الحميّة و فخر الجاهليّة ! فإنّه ملاقح الشّنآن ، و منافخ الشّيطان ، الّتي خدع بها الأمم الماضية ، و القرون الخالية . حتّى أعنقوا في حنادس جهالته ، و مهاوي ضلالته ، ذللا عن سياقه ، سلسا في قياده . أمرا تشابهت القلوب فيه ، و تتابعت القرون عليه ، و كبرا تضايقت الصّدور به .\r\nألا فالحذر الحذر من طاعة ساداتكم و كبرائكم ! الّذين تكبّروا عن حسبهم ، و ترفّعوا فوق نسبهم ، و ألقؤا الهجينة على ربّهم ، و جاحدوا اللّه على ما صنع بهم ، مكابرة لقضائه ، و مغالبة لآلائه . فإنّهم قواعد أساس العصبيّة ، و دعائم أركان الفتنة ، و سيوف اعتزاء الجاهليّة . فاتّقوا اللّه و لا تكونوا لنعمه عليكم أضدادا ، و لا لفضله عندكم حسّادا . و لا تطيعوا الأدعياء الّذين شربتم بصفوكم كدرهم ، و خلطتم بصحّتكم مرضهم ، و أدخلتم في حقّكم باطلهم ، و هم أساس الفسوق ، و أحلاس العقوق . اتّخذهم إبليس مطايا ضلال . و جندا بهم يصول على النّاس ، و تراجمة ينطق على ألسنتهم ، استراقا لعقولكم و دخولا في عيونكم ، و نفثا في أسماعكم .\r\nفجعلكم مرمى نبله ، و موطئ قدمه ، و مأخذ يده .\r\n\r\nترجمه\r\nآگاه باشيد شما در سركشى و ستم افراط كرديد و براى دشمنى آشكار با خدا و مبارزه\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبا مؤمنان راستين به فساد در زمين و ستيز برخاستيد . خدا را ! خدا را ! از كبر و تعصب ناروا و تفاخر جاهليّت بپرهيزيد كه سبب ايجاد كينه و دشمنى و جايگاه وسوسه‌هاى شيطان است . اينها همان چيزى است كه شيطان به وسيلهء آن ، امتهاى پيشين و اقوام گذشته را فريفت تا آنجا كه در تاريكيهاى جهل فرورفتند و در گودالها و دامهاى ضلالت او سقوط كردند ، به آسانى تسليم او شدند و رهبرى او را پذيرفتند و آنها را به هرجا كه خاطر خواه او بود برد . آنها پيروى از چيزى كردند كه دلها در آن شبيه و هماهنگ بود و قرنها پى درپى بر آن گذشت و كبر و غرورى را پذيرا شدند كه ( بر اثر فزونى ) سينه‌ها با آن تنگ شد .\r\nبه هوش باشيد ، بترسيد و بر حذر باشيد از پيروى و اطاعت ( كوركورانه ) بزرگترها و رؤسايتان ، همانها كه به سبب موقعيت خود ، تكبّر مىورزند و خويش را بالاتر از نسب خود مىشمرند ، اعمال نادرست خود را به خدا نسبت مىدهند و به انكار نعمتهاى او بر مىخيزند تا با قضايش ستيز كنند و بر نعمتهايش چيره شوند ، زيرا آنها اساس و بنيان تعصب و ستون و اركان فتنه و فساد و شمشيرهاى تكبّر جاهليّت‌اند .\r\nاز خدا بترسيد و با نعمتهايى كه او به شما ارزانى داشته مخالفت نكنيد و نسبت به فضل و بخشش او به يكديگر حسادت نورزيد . از افراد بىاصل و نسب اطاعت نكنيد همانها كه بر اثر صفاى باطن خويش ، آب تيره نفاقشان را نوشيديد و تندرستى خويش را با بيمارى آنها آميختيد و در اعتقاد حق خود ، عقيده باطل آنها را راه داديد ، آنها اساس گناه و همنشين نافرمانى و عصيانند آنها كسانى هستند كه شيطان آنان را مركبهاى راهوار ضلالت قرار داده و سپاهى كه به وسيلهء آنان به مردم غافل حمله مىكند و از آنها به عنوان سخنگوى خود ( براى بيان مقاصد خوش ) بهره مىگيرد تا عقلهايتان را بدزدد ، در چشمهاى شما نفوذ كند و در گوشهايتان ( اباطيل را ) بدمد و به اين ترتيب شما را هدف تيرهاى خود و پايمال قدمهايش قرار داد و گلوى شما را در دست خود فشرد !\r\n* * *\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nشرح و تفسير از بزرگان متكبر خود پيروى نكنيد\r\nامام عليه السّلام بعد از مقدماتى كه در فرازهاى قبل دربارهء خطرات كبر و غرور و تعصبهاى ناروا بيان فرمود ، در اين بخش از خطبه به مخاطبان خود مستقيما هشدار مىدهد و از عواقب سوء پيروى اين خط شيطانى بر حذر مىدارد و كسانى را كه به بهانه‌هاى واهى تعصّبات قبيلگى و برترى قومى بر قوم ديگر آتش اختلاف و جنگ و جدال را مىافروختند با اخطارهاى كوبندهء خود از اين راه بازمىدارد و مىفرمايد : « آگاه باشيد شما در سركشى و ستم افراط كرديد و براى دشمنى آشكار با خدا و مبارزه با مؤمنان راستين به فساد در زمين و ستيز برخاستيد » ؛ ( ألا و قد أمعنتم « 1 » في البغي ، و أفسدتم في الأرض مصارحة « 2 » للّه بالمناصبة « 3 » ، و مبارزة للمؤمنين بالمحاربة ) .\r\nبعضى از شارحان نهج البلاغه مخاطبان اين جمله‌ها را سپاهيان شام و طرفداران معاويه دانستند شايد به جهت اينكه لحن خطاب حضرت را بسيار تند و شديد ديده‌اند كه متناسب با مردم كوفه و عراق نبوده است ، در حالى كه از شأن ورود خطبه و همهء خطابهاى آن به خوبى استفاده مىشود مخاطبان همان سركشان كوفه و عراق بودند كه به جهت تعصّبهاى جاهليّت قبائل را به جان هم مىانداختند و منشأ فساد و خونريزى مىشدند . اين كار از يك سو دشمنى صريح با خدا محسوب مىشد و از سوى ديگر مبارزهء آشكار با مؤمنان راستين .\r\n\r\n\r\n","description":"","footnote":"\r\n( 1 ) . « امعنتم » از ريشهء « امعان » به معناى زياده‌روى در انجام چيزى است . در اصل از ريشهء « معن » بر وزن « دهن » به معناى سيراب شدن زمين گرفته شده است .\r\n( 2 ) . « مصارحه » از ريشهء « صرح » به معناى وضوح و روشنى گرفته شده و « مصارحه » به معناى مقابله كردن با كسى و چيزى به‌طور آشكار مىباشد .\r\n( 3 ) . « مناصبه » از ريشهء « نصب » بر وزن « نسب » به معناى تعب و زحمت گرفته شده است و « مناصبه » يعنى تظاهر به عداوت كردن كه موجب رنج و تعب و زحمت طرفين مىشود .\r\n","page_name":" 389 ","page_number":389},
  {"content":"\r\n\r\nسپس لحن كلام را شديدتر مىكند و مىفرمايد : « خدا را ! خدا را ! از كبر و تعصّب ناروا و تفاخر جاهليّت بپرهيزيد كه سبب ايجاد كينه و دشمنى و جايگاه وسوسه‌هاى شيطان است » ؛ ( اللّه في كبر الحميّة و فخر الجاهليّة ! فإنّه ملاقح الشّنآن ، و منافخ الشّيطان ) .\r\nبا توجه به اينكه « ملاقح » جمع « ملقح » بر وزن مجرم ، معناى اسم فاعلى دارد ، مفهوم جمله اين است كه كبر و تعصّب سبب توليد كينه و عداوت است و نيز « منافخ » جمع « منفخ » بر وزن « مصرف » آلت و ابزارى است كه به وسيله آن مىدمند و مفهوم آن اين است كه شيطان از اين طريق در دلها وسوسه مىكند و آنها را به راه فساد مىكشد .\r\nآن‌گاه امام عليه السّلام به آثار و خطرات اين وسوسه‌ها و نفخات شيطانى اشاره كرده مىفرمايد : « اينها همان چيزى است كه شيطان به وسيله آن ، امتهاى پيشين و اقوام گذشته را فريفت تا آنجا كه در تاريكيهاى جهل به سرعت فرورفتند و در گودالها و دامهاى ضلالت او سقوط كردند ، به آسانى تسليم او شدند و رهبرى او را پذيرا گشتند و وى آنها را به هرجا كه خاطرخواهش بود برد ! » ؛ ( الّتي خدع بها الأمم الماضية ، و القرون الخالية . حتّى أعنقوا « 1 » في حنادس « 2 » جهالته ، و مهاوي « 3 » ضلالته ، ذللا « 4 » عن سياقه ، سلسا « 5 » في قياده ) .\r\n« آنها پيروى از چيزى كردند كه دلها در آن ، شبيه و هماهنگ بود و قرنها پىدرپى بر\r\n\r\n\r\n","description":"","footnote":"\r\n( 1 ) . « اعنقوا » از ريشهء « عنق » به معناى گردن گرفته شده و « عناق » يعنى گردن كشيدن و به سرعت دنبال چيزى رفتن .\r\n( 2 ) . « حنادس » جمع « حندس » بر وزن « قبرس » به معناى تاريكى است و به همين جهت سه شب آخر ماه كه با تاريكى شديد محاق آميخته مىشود ، حنادس گفته مىشود .\r\n( 3 ) . « مهاوى » جمع « مهواة » يعنى گودال و گاه به معناى گودال عميقى است كه سيل در آن مىافتد و راه فرار ندارد .\r\n( 4 ) . « ذلل » جمع « ذلول » به معناى شخص منقاد و تسليم و حيوان رام است .\r\n( 5 ) . « سلسل » جمع « سلس » بر وزن « خشن » به معناى رام و فرمانبردار است .\r\n","page_name":" 390 ","page_number":390},
  {"content":"\r\n\r\nآن گذشت و كبر و غرورى را پذيرا شدند كه ( بر اثر فزونى ) سينه‌ها با آن تنگ شد » ؛ ( أمرا تشابهت القلوب فيه ، و تتابعت القرون عليه ، و كبرا تضايقت الصّدور به ) .\r\nاشاره به اينكه مسئله كبر و غرور و خطرات و آثار شوم آن ، امرى ريشه‌دار در همهء امتها و ملتها و سرچشمه جنگهاى خونين و نزاعهاى دامنه‌دار و انواع جنايات و غفلتها و بىخبريها بوده است .\r\nبرترىجوييها و تعبات كور ، چهرهء تاريخ بشر را تاريك كرده و مهمترين دام شيطان در اعصار و قرون پيشين و در امروز و فرداست .\r\nيكى از شارحان نهج البلاغه ( مرحوم مغينه ) در شرح خود از فيلسوف معروف انگليسى « راسل » نقل مىكند كه مىگويد هرانسانى دوست دارد خدا باشد و عجيب‌تر اين كه كمتر كسى است كه باور كند اين امر محال است . سپس اين شارح دانشمند مىافزايد اين سخن ، صحيح است ولى آنها كه آرزو مىكنند خدايى كنند و به آن نمىرسند ، براى سير كردن درون تشنهء خويش از برترىجويى و افتخار به استخوانهاى پوشيدهء اموات و نياكانشان يا پست و مقامى كه دارند و يا ذكر نامشان در صفحات جرايد بهره مىگيرند .\r\nسپس امام عليه السّلام انگشت روى نقطهء اصلى درد گذارده كه همان پيروى بىقيدوشرط از رؤساى قبائل و سردمداران فساد و متكبران خودخواه است كه مردم را به جهت هوسهاى خود مىكشانند و فتنه و فساد بر پا مىكنند ، مىفرمايد : « به هوش باشيد ، بترسيد و بر حذر باشيد از پيروى و اطاعت ( كوركورانهء ) بزرگترها و رؤسايتان ، همانها كه به سبب موقعيت خود ، تكبر مىورزند و خويش را بالاتر از نسب خود مىشمرند ، اعمال نادرست خود را به خدا نسبت مىدهند و به انكار نعمتهاى او برمىخيزند تا با قضايش ستيز كنند و بر نعمت‌هايش چيره شوند » ؛ ( ألا فالحذر الحذر من طاعة ساداتكم و كبرائكم ! الّذين تكبّروا عن حسبهم ، و ترفّعوا فوق نسبهم ، و ألقوا الهجينة « 1 » على ربّهم ، و\r\n\r\n\r\n","description":"","footnote":"\r\n( 1 ) . « هجينه » به معناى نقص و صفت زشت و قبيح است و از ريشهء « هجونه » گرفته شده است .\r\n","page_name":" 391 ","page_number":391},
  {"content":"\r\n\r\nجاحدوا اللّه على ما صنع بهم ، مكابرة لقضائه ، و مغالبة لآلائه « 1 » ) .\r\nاين سخن در واقع ، برگرفته از آيات قرآن مجيد است كه در قيامت از اطاعت سران و بزرگان خود اظهار ندامت مىكنند و عرضه مىدارند «   « رَبَّنا إِنَّا أَطَعْنا سادَتَنا وَ كُبَراءَنا فَأَضَلُّونَا السَّبِيلَا رَبَّنا آتِهِمْ ضِعْفَيْنِ مِنَ الْعَذابِ وَ الْعَنْهُمْ لَعْناً كَبِيراً »   پروردگارا ! ما از سران و بزرگان خود اطاعت كرديم و ما را گمراه ساختند . پروردگارا آنها را از عذاب دو چندان ده و آنها را شديدا لعن فرما » . « 2 »\r\nهرگاه به دقّت تاريخ گذشتهء بشر را مشاهده كنيم مىبينيم يكى از سرچشمه‌هاى عمدهء جنگها و خون‌ريزيها برترى جويىهاى نژادى و قومى بوده است كه هنوز هم ادامه دارد و يكى از عوامل مهم جنگ جهانى اوّل و دوم كه بخش عظيمى از جهان را ويران كرد و دهها ميليون انسان را به خاك و خون كشاند همين امر بود .\r\nدر حالى كه اگر انسان خوب بنگرد اصل او خاك و اصل و ريشهء ديگرش نطفهء بىارزش است و پايان كارش مردارى است گنديده . اسلام تفاخر به آبا و مناصب و به خود بستن القاب غرورآفرين و غفلت‌زا را نهى كرده ؛ در حديث شريف نبوى مىخوانيم : « حبّ الرّجل دينه و مروّته ، خلقه و أصله عقله ؛ شخصيّت انسان دين او و ارزش او اخلاق او و اصل و ريشهء او عقل و خرد اوست » . « 3 »\r\nپيامبر صلّى اللّه عليه و إله اين سخن را زمانى گفت كه گروهى براى تحقير سلمان فارسى اصل و نسبش را پرسيدند و او اصل و نسب خود را آزادى از قيد بردگى به كمك پيامبر و هدايت به وسيلهء او شمرده بود .\r\n\r\n\r\n","description":"","footnote":"\r\n( 1 ) . « آلاء » جمع « ألا » بر وزن « جفا » يا « الى » بر وزن « فعل » به معناى نعمت است و گاه به معناى خصوص نعمتهاى معنوى آمده است ، مخصوصا هنگامى كه در كنار واژهء نعمت قرار گيرد و گفته شود : « النعم و الآلاء » .\r\n( 2 ) . احزاب ، آيهء 67 و 68 .\r\n( 3 ) . بحار الانوار ، جلد 22 ، صفحهء 381 ، حديث 16 .\r\n","page_name":" 392 ","page_number":392},
  {"content":"\r\n\r\nجملهء « ألقوا الهجينة على ربّهم » اشاره به اين است كه آنها نسب خود را برتر مىشمرند و ديگران را پست‌تر ، و در واقع زشتى نسب ديگران را به خدا نسبت مىدادند و معتقد بودند خدا خلق برترى آفريده كه آنها بودند و خلق پست‌ترى كه ديگران هستند ، آنها نعمتهاى الهى را به لياقتها و شايستگيهاى خودشان نسبت مىدادند و الطاف والاء الهى را انكار مىكردند .\r\nسپس امام عليه السّلام به ذكر دليلى براى پرهيز از پيروى اين‌گونه كسان پرداخته ، چنين مىفرمايد : « آنها اساس و بنيان تعصب و ستون و اركان فتنه و فساد و شمشيرهاى تكبّر جاهليّت‌اند » ؛ ( فإنّهم قواعد أساس العصبيّة ، و دعائم أركان الفتنة ، و سيوف اعتزاء « 1 » الجاهليّة ) .\r\nامام عليه السّلام تعصب و فتنه را به خانه‌اى تشبيه مىكند كه شالودهء آن را سردمداران فاسد و مفسد و ستونهاى آن را متكبّران خودخواه تشكيل مىدهند و همه را از سكونت در چنين خانه‌اى بازمىدارد و نيز شعارهايى كه در زمان جاهليّت براى تحريك قبايل بر ضد يكديگر مىدادند تشبيه به شمشيرهاى برنده مىكند و سپس سردمداران فساد را به منزلهء اين شمشيرها مىشمارد .\r\nدر زمان جاهليّت ، معمول بود كه هرگاه قبيله‌اى از قبايل مورد تهديد از سوى مخالفان قرار مىگرفت به جاى فكر كردن در طريق اصلاح و آرامش و صلح ، رؤساى متعصب و جاهل قبايل دستور مىدادند كه شعارهاى جنگ سر داده شود و از همهء وسايلى كه مىتوانستند احساسات افراد جاهل و بىخبر را تحريك كنند و آتش جنگ را شعله‌ور سازند ، بهره مىگرفتند و مخصوصا هرقبيله‌اى را با نام نياكان و بزرگان پيشين صدا مىزدند و در اينجا سران قبايل به منزله آن شمشيرها شمرده شده‌اند .\r\nتاريخ نشان مىدهد كه سران مقام‌پرست در دورانهاى گذشته براى حفظ منافع\r\n\r\n\r\n","description":"","footnote":"\r\n( 1 ) . « اعتزاء » به معناى نسبت دادن از ريشهء « عزو » بر وزن « رزم » گرفته شده است .\r\n","page_name":" 393 ","page_number":393},
  {"content":"\r\n\r\nنامشروع خود مردم بىخبر را با انواع شعارهاى مهيّج ، بسيج مىكردند و غافلان را قربانى منافع خويش مىساختند و امروز نيز رسانه‌هاى جمعى جهان براى حفظ قدرت مستكبران و منافع سرمايه‌داران بزرگ از همين روش به صورتى گسترده‌تر بهره مىگيرند و همان‌گونه كه قرآن مجيد مىگويد : «  « إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً »  زمامداران وارد هرشهر و ديارى شوند آنجا را به فساد مىكشند و عزيزانشان را ذليل مىكنند » . « 1 » همين گروه بودند كه پيوسته در برابر پيامبران كه براى آگاه ساختن توده‌هاى مردم و برقرار ساختن عدالت اجتماعى مبعوث شده بودند ، به دشمنى برمىخاستند : «  « وَ ما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِهِ كافِرُونَ »  ما در هيچ شهر و ديارى پيامبرى بيم‌دهنده نفرستاديم مگر اين‌كه مترفين ( آنها كه مست ناز و نعمت بودند ) گفتند ما به آنچه شما به آن فرستاده شده‌ايد ، كافريم » . « 2 »\r\nسپس مىافزايد : « از خدا بترسيد و با نعمتهايى كه او به شما ارزانى داشته مخالفت نكنيد و نسبت به فضل و بخشش او به يكديگر حسادت نورزيد » ؛ ( فاتّقوا اللّه و لا تكونوا لنعمه عليكم أضدادا ، و لا لفضله عندكم حسّادا ) .\r\nدر واقع آنها كه نعمتهاى خدا را كفران مىكنند و به جاى بهره‌گيرى از آن براى خدمت به خلق ، راه كبر و غرور و خودبرتربينى را پيش مىگيرند اينها به دشمنى با نعمتهاى خودشان برخاسته و نسبت به مواهب الهى در حق خودشان حسادت ورزيده‌اند ، زيرا كار آنها با كار حسودان و دشمنان در نتيجه يكى است ؛ هردو مايه سلب نعمت و فضل الهى است . آن‌گاه امام به نكتهء ديگرى اشاره مىفرمايد و مىگويد : « از افراد بىاصل و نسب ( كه جامهء اسلام را بر تن پوشيده و كبر و غرور را پيشه كرده‌اند و راه فساد را\r\n\r\n\r\n","description":"","footnote":"\r\n( 1 ) . نمل ، آيهء 34 .\r\n( 2 ) . سبأ ، آيهء 34 .\r\n","page_name":" 394 ","page_number":394},
  {"content":"\r\n\r\nمىروند ) اطاعت نكنيد » ؛ ( و لا تطيعوا الأدعياء « 1 » ) .\r\nبعضى از مفسّران « ادعياء » را به همان معناى اصلى آن ( افراد ناپاك‌زاده و بىاصل و نسب ) تفسير كرده‌اند ، در حالى كه بعضى ديگر آن را به معناى منافقان مىدانند ، زيرا نفاق نيز از پستى اصل و نسب و گوهر ذات ريشه مىگيرد . برخى ديگر آن را به معناى فرومايگان دانسته‌اند .\r\nاين نكته نيز قابل دقت است كه تكبّر و خودبرتربينى كه موضوع اصلى اين خطبه است در بسيارى از اوقات از عقدهء حقارت سرچشمه مىگيرد همان‌طور كه در حديث امام صادق عليه السّلام آمده است : « ما من رجل تكبّر او تجبّر إلّا لذلّة وجدها في نفسه ؛ هيچ‌كس تكبّر و فخرفروشى نمىكند جز به جهت حقارتى كه در درون وجود خود مىيابد » . « 2 »\r\nدر ادامه اين سخن به شرح اوصاف معناى گروه ادعياء پرداخته و مىفرمايد : « همانها كه به موجب صفاى باطن خويش ، آب تيره نفاقشان را نوشيديد و تندرستى خويش را با بيمارى آنها آميختيد و در اعتقاد حق خود ، عقيده باطل آنها را راه داديد » ؛ ( الّذين شربتم بصفوكم كدرهم ، و خلطتم بصحّتكم مرضهم ، و أدخلتم في حقّكم باطلهم ) .\r\nاشاره به اينكه اين منافقان مستكبر ، از حسن نيت شما سوء استفاده كردند و افكار و نيات آلوده و اعمال بيمارگونه و مطالب باطل و بىاساسشان را در روح و جان و اجتماع شما تزريق كردند ؛ بر همهء شما لازم است كه آنها را بشناسيد و حساب خود را از آنها جدا كنيد و اين فاسدان مفسد و افكار و برنامه‌هاى آنها را از جامعه خود بيرون بريزيد . آن‌گاه امام در توضيح بيشترى مىافزايد : آنها اساس گناه و همنشين نافرمانى و عصيانند ! » ؛ ( و هم أساس الفسوق ، و أحلاس « 3 » العقوق « 4 » ) .\r\n\r\n\r\n","description":"","footnote":"\r\n( 1 ) . « ادعياء » جمع « دعىّ » بر وزن « جلىّ » در اصل به معناى پسرخوانده است ؛ يعنى فرزندى كه از پدر ديگرى است و شخصى كه او را به خود نسبت مىدهد و چون اين‌گونه افراد گاه اصل و نسب روشنى ندارد و يا فرزند نامشروع هستند ، « دعىّ » به معناى فرومايه ، پست ، بىاصل و نسب و زنازاده نيز آمده است .\r\n( 2 ) . الكافى ، جلد 2 ، صفحهء 312 .\r\n( 3 ) . « احلاس » جمع « حلس » بر وزن « حرص » به معناى پارچهء نازكى است كه روى پشت شتر - مىاندازند و غالبا همراه اوست . سپس به هرچيزى كه ملازم و همراه ديگرى باشد « حلس » گفته مىشود و لذا « احلاس البيوت » به كسانى گفته مىشود كه خانه‌نشين شده باشند .\r\n( 4 ) . « عقوق » در اصل به معناى چاك زدن و پاره كردن است . سپس اين واژه به مخالفت كردن با پدر و مادر يا ديگران اطلاق شده است و « احلاس العقوق » به معناى كسانى است كه ملازم و همراه سركشى و عصيان‌اند .\r\n","page_name":" 395 ","page_number":395},
  {"content":"\r\n\r\nبا توجه به اينكه « فسوق » در اصل به معناى خروج از اطاعت است و « عقوق » به هرگونه عصيان گفته مىشود مفهوم جملهء بالا اين است كه همهء گناهان و مفاسد اجتماعى از سردمداران فاسد و مستكبر سرچشمه مىگيرد و به مصداق « النّاس على دين ملوكهم » اين گروه تودهء مردم را به دنبال خود مىكشانند .\r\nدر ادامه اين سخن از رابطه اين گروه با ابليس و ارتباط افكار و برنامهء آنان با وسوسه‌هاى او سخن مىگويد و چنين مىفرمايد : « شيطان آنها را ( سردمداران گمراه قبايل و جوامع را ) مركبهاى راهوار ضلالت قرار داده ، و سپاهى كه به وسيله آنان به مردم غافل حمله مىكند و از آنها به عنوان سخنگوى خود ( براى بيان مقاصد خويش ) بهره مىگيرد تا عقلهايتان را بدزدد ، در چشم‌هاى شما نفوذ كند و در گوش‌هايتان ( اباطيل را ) بدمد » ؛ ( اتّخذهم إبليس مطايا ضلال . و جندا بهم يصول « 5 » على النّاس ، و تراجمة ينطق على ألسنتهم ، استراقا لعقولكم و دخولا « 6 » في عيونكم ، و نفثا « 7 » في أسماعكم ) .\r\nدر واقع ابليس براى گمراهى مردم ، نخست بر دوش اين گروه از سران سوار مىشوند و به كمك آنها به تودهء مردم حمله‌ور مىگردد . هنگامى كه تسليم شدند با زبان همين سران گمراه مطالب خود را به گوش آنها مىرساند و همهء منابع فهم آنها را اعم از عقل و\r\n\r\n\r\n","description":"","footnote":"\r\n( 5 ) . « يصول » از ريشهء « صولة » به معناى حمله كردن است .\r\n( 6 ) . « دخول » غالبا به معناى ورود در چيزى مىآيد و گاه به معناى مشوش و معيوب ساختن نيز آمده است و جملهء بالا به همين معناست .\r\n( 7 ) . « نفث » در اصل به معناى ريختن مقدار كمى از آب دهان است و از آنجا كه اين كار با كمى دميدن انجام مىگيرد به معناى نفخ ( دميدن ) هم آمده است .\r\n","page_name":" 396 ","page_number":396},
  {"content":"\r\n\r\nچشم و گوش از كار مىاندازد . با آرزوهاى دورودراز و انواع هوا و هوسها عقل آنها را مىگيرد و با تزيين زرق‌وبرق دنيا ، ديد حقيقى را از آنها سلب مىكند و سخنان ظاهر فريب به گوش آنها مىخواند و وسوسه مىكند و سرنوشت آنها همان مىشود كه امام عليه السّلام در ادامهء اين سخن بيان فرموده است :\r\n« به اين ترتيب شما را هدف تيرهاى خود و پايمال قدمهاى خويش قرار داد و گلوى شما را در دست خود فشرد » ؛ ( فجعلكم مرمى نبله « 1 » ، و موطئ قدمه ، و مأخذ يده ) .\r\nبديهى است هنگامى كه انسان ، عقل و ديد و ادراك خود را از دست بدهد در زير دست و پاى دشمن لگدمال مىشود و تيرهاى او بدنش را نشانه مىگيرد و گلوى او را مىفشارد .\r\nغالب شارحان نهج البلاغه جملهء « و مأخذ » را اشاره به اسارت در چنگال شيطان گرفته‌اند ؛ بنابراين مفهوم سه جمله چنين مىشود : شيطان شما را نابود و يا ذليل و اسير خود مىسازد ؛ ولى تفسيرى كه در بالا گفتيم با جمله‌هاى قبل هماهنگ‌تر است .\r\nسخنان پرمعناى امام عليه السّلام دربارهء نفوذ شيطان در انسانها در حقيقت با الهام از قرآن مجيد بيان شده است كه مىفرمايد : «  « وَ إِنَّ الشَّياطِينَ لَيُوحُونَ إِلى أَوْلِيائِهِمْ لِيُجادِلُوكُمْ وَ إِنْ أَطَعْتُمُوهُمْ إِنَّكُمْ لَمُشْرِكُونَ »  شياطين به دوستان و پيروان خود مطالبى مخفيانه القا مىكنند تا با شما به مجادله برخيزند ، اگر از آنها اطاعت كنيد شما هم مشرك خواهيد بود » . « 2 »\r\nو در آيهء 112 انعام مىفرمايد : «  « وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً »  اين‌چنين در برابر هرپيامبرى دشمنى از شياطين انس و جنّ قرار داديم آنها مخفيانه سخنان فريبنده و بىاساس به يكديگر القا مىكردند » .\r\nشبيه آنچه در اين خطبه آمده در خطبهء هفتم نيز گذشت كه فرمود : « اتّخذوا\r\n\r\n\r\n","description":"","footnote":"\r\n( 1 ) . « نيل » به معناى چوبهء تير است .\r\n( 2 ) . انعام ، آيهء 121 .\r\n","page_name":" 397 ","page_number":397},
  {"content":"\r\n\r\nالشّيطان لأمرهم ملاكا و اتّخذهم له أشراكا . . . فنظر بأعينهم ، و نطق بألسنتهم ، فركب بهم الزّلل ، و زيّن لهم الخطل ؛ آنها شيطان را اساس كار خود قرار دادند و شيطان نيز آنها را به عنوان دامهاى خويش برگزيد . . . با چشم آنها نگاه كرد و با زبانشان سخن گفت و بر مركبهاى لغزشها سوار نمود و سخنان بيهوده و باطل را در نظرشان زينت بخشيد » .\r\n* * * \r\nنكته رابطهء تكبّر و تعصّب\r\n« تكبّر » به معناى خودبرتربينى و « تعصّب » به معناى وابستگى و غير منطقى به شخص يا چيزى و دفاع بىقيدوشرط از آن است از مادهء « عصب » ( بر وزن غضب ) يعنى رشته‌هاى مخصوص كه عضلات انسان را به مغز مربوط مىكند و مجموعهء آن « سلسلهء اعصاب » را تشكيل مىدهد .\r\nسپس به گروه و جمعيّتى كه باهم همكارى و همفكرى دارند اطلاق شده و چنين جمعيّتى را « عصبة » ( بر وزن سفره ) مىگويند و واژهء « تعصّب » معمولا به وابستگيهاى غير منطقى و بىقيدوشرط گفته مىشود و سرچشمهء آن غالبا جهل و كوتاه فكرى و خود بزرگ‌بينى است ، زيرا كسى كه مىخواهد بزرگى به خود ببندد سعى مىكند كسانى را كه به او وابستگى دارند يا او به آنها وابستگى دارد بزرگ بشمارد ، نقاط ضعف آنها را نبيند و اگر نقاط قوتى دارند بزرگ‌نمايى كند تا خود از اين طريق بزرگى بفروشد .\r\nاين رذيلهء اخلاقى مخصوصا هنگامى كه در شكل تعصب نژادى و قبيلگى ظاهر شود سرچشمه مفاسد بسيارى است و در طول تاريخ همواره منشأ جنگها و خشونتها و درگيريهاى خونين بوده است .\r\nاز تاريخ جاهليّت گرفته تا دنياى امروز هيچ‌يك از آسيبهاى تكبّر و تعصّب در امان\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nنمانده‌اند ؛ در حوادث شوم عصر جاهليّت مىخوانيم كه دوبار درگيرى شديد بين قبايل عرب واقع شد كه به نام « فجار » در تاريخ مشهور شده است . فجار اوّل زمانى واقع شد كه مردى از طايفه بنى كنانه بدهى قابل ملاحظه‌اى به مردى از طايفه هوازن داشت . و قادر به پرداختن آن نبود . مرد هوازنى در سوق عكاظ ( بازارى كه هرسال يك بار در نزديك طايف تشكيل مىشد ) ميمونى مشاهده كرد و گفت چه كسى پيدا مىشود كه اين ميمون را در قبال طلبى كه من از فلان‌كس دارم بفروشد و مقصودش از اين سخن ، تحقير مرد كنانى بود كه از پرداخت بدهىاش عاجز شده بود . در اين هنگام مردى از طايفه بنى كنانه رسيد و با شمشير خود ميمون را كشت . مرد هوازنى فرياد كشيد و مرد كنانى هم طايفه بنى كنانه را به يارى خود طلبيد و دو قبيله به جان هم افتادند و درگيرى شديدى واقع شد كه نزديك بود به جنگ تمام عيارى تبديل شود .\r\nفجار دوم كه مدتى بعد از وفات عبد المطلب روى داد به اين سبب حاصل شد كه جوان نادانى از قبيله بنى غفار در گوشه‌اى از بازار عكاظ نشسته بود و پاى خود را دراز كرده بود و مىگفت من برترين مرد عربم و هركس قبول ندارد اين دو پاى مرا قطع كند جوان بىخرد ديگرى همچون او كه از قبيله بنى قيس بود شمشير كشيد و پاى وى را مجروح كرد . فرياد از دو طرف برخاست و قبايل آن دو به جان هم افتادند و درگيرى شديدى بين طرفين اتفاق افتاد و بعد از مدتى عداوت و دشمنى با يكديگر صلح كردند . « 1 »\r\nدر قرن اخير نيز جنگ جهانى دوم همان‌گونه كه مىدانيم بر اثر نژادپرستيهاى آلمانيهاى نازى رخ داد كه در طول آن دهها ميليون نفر كشته و دهها ميليون مجروح و مفقود الاثر شدند و ويرانيهاى عظيمى در اروپا و نقاط ديگرى از جهان روى داد و حتى امروز نيز عامل اصلى تجاوزهاى مستكبران و جنايتكاران اسرائيلى چيزى جز خودبرتربينى و تعصبهاى نژادى نيست .\r\nبا توجه به آنچه در بالا آمد به عمق كلام امام عليه السّلام در اين خطبه كه اين همه اظهار\r\n\r\n\r\n","description":"","footnote":"\r\n( 1 ) . كامل ابن اثير ، جلد 1 ، صفحهء 589 - 588 .\r\n","page_name":" 399 ","page_number":399},
  {"content":"\r\n\r\nنگرانى در ظهور و بروز آثار كبر و تعصب مىكند آشناتر مىشويم ، لذا در حديثى از رسول خدا صلّى اللّه عليه و إله مىخوانيم : « من كان في قلبه حبّة من خردل من عصبيّة ، بعثه اللّه يوم القيامة مع أعراب الجاهليّة ؛ كسى كه در قلبش به اندازهء يك دانه خردل تعصب ناروا باشد خداوند او را روز قيامت با اعراب جاهليّت محشور مىكند » . « 1 »\r\nدر حديث ديگرى از امام صادق عليه السّلام مىخوانيم : « من تعصّب او تعصّب له فقد خلع ربق الإيمان ؛ كسى كه تعصب بورزد يا براى او تعصب بورزند ، رشته ايمان را از گردن خود برداشته است » . « 2 »\r\n* * *\r\n\r\n\r\n","description":"","footnote":"\r\n( 1 ) . منهاج البراعة ، جلد 11 ، صفحهء 309 .\r\n( 2 ) . همان .\r\n","page_name":" 400 ","page_number":400},
  {"content":"\r\n\r\n\r\nبخش ششم\r\nفاعتبروا بما أصاب الأمم المستكبرين من قبلكم من بأس اللّه وصولاته ، و وقائعه و مثلاته ، و اتّعظوا بمثاوي خدودهم ، و مصارع جنوبهم ، و استعيذوا باللّه من لواقح الكبر ، كما تستعيذونه من طوارق الدّهر .\r\nفلو رخّص اللّه في الكبر لأحد من عباده لرخّص فيه لخاصّة أنبيائه و أوليائه ؛ و لكنّه سبحانه كرّه إليهم التّكابر ، و رضي لهم التّواضع ، فألصقوا بالأرض خدودهم ، و عفّروا في التّراب وجوههم . و خفضوا أجنحتهم للمؤمنين ، و كانوا قوما مستضعفين . قد اختبرهم اللّه بالمخمصة ، و ابتلاهم بالمجهدة ، و امتحنهم بالمخاوف ، و مخضهم بالمكاره . فلا تعتبروا الرّضى و السّخط بالمال و الولد جهلا بمواقع الفتنة ، و الاختبار في موضع الغنى و الاقتدار ، فقد قال سبحانه و تعالى :\r\n  « أَ يَحْسَبُونَ أَنَّما نُمِدُّهُمْ بِهِ مِنْ مالٍ وَ بَنِينَ نُسارِعُ لَهُمْ فِي الْخَيْراتِ بَلْ لا يَشْعُرُونَ »   فإنّ اللّه سبحانه يختبر عباده المستكبرين في أنفسهم بأوليائه المستضعفين في أعينهم .\r\n\r\nترجمه\r\nاز آنچه به امتهاى مستكبر پيشين از عذاب الهى و كيفرها و مجازاتهاى او رسيد عبرت بگيريد و از قبرهاى آنها و خوابگاهشان در زير خاك پند آموزيد و به خدا از آثار شوم كبر پناه بريد ، آن‌گونه كه از بلاها و مشكلات روزگار به او پناه مىبريد . اگر خدا به كسى از\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nبندگانش اجازه تكبّر ورزيدن مىداد ، نخست اجازه آن را به پيامبران و اولياى خاصّش داده بود ؛ ولى خداوند سبحان تكبّر را براى آنها منفور شمرد و تواضع و فروتنى را براى آنان پسنديد . به همين دليل آنها گونه‌هاى خود را ( در پيشگاه او ) بر زمين مىنهادند و صورتها را به خاك مىساييدند ؛ پر و بال خويش را براى مؤمنان فرومىنهادند و همچون مستضعفان ، ساده مىزيستند .\r\nخداوند آنها را با گرسنگى آزمايش كرد و به مشقّت و رنج مبتلا ساخت ؛ با امور خوفناك امتحان نمود و با حوادث ناخوشايند خالص گردانيد .\r\nثروت و اولاد ( بودونبود يا كم و زياد آن ) را دليل بر خشنودى يا خشم خدا نگيريد كه اين ناشى از جهل و بىخبرى نسبت به آزمايشهاى الهى در مورد بىنيازى و قدرت است ( همان‌گونه كه ) خداوند سبحان فرموده است : « آيا گمان مىكنند مال و فرزندانى كه به آنها مىبخشيم دليل بر اين است كه نيكيها را به سرعت براى آنان فراهم مىسازيم ( چنين نيست ) ، بلكه آنها درك نمىكنند » . ( آرى ) خداوند كسانى را از بندگانش كه خود را برتر مىبينند به وسيله اولياى خود كه در نظر آنها مستضعفند آزمايش مىكنند .\r\n\r\nشرح و تفسير تكبّر براى هيچ‌كس روا نيست\r\nبه دنبال هشدارهايى كه امام عليه السّلام در بخش گذشته اين خطبه دربارهء پيروى از مستكبران و سركشان بيان فرمود ، در اين بخش از خطبه ، دست همهء مخاطبان را گرفته و به اعماق تاريخ گذشته مىبرد و سرگذشت امّتهاى مستكبر و سردمداران كبر و غرور را در آزمايشگاه بزرگ تاريخ به آنها نشان مىدهد و مىفرمايد : « از آنچه به امتهاى مستكبر پيشين از عذاب خدا و كيفرها و مجازاتهاى او رسيد عبرت بگيريد » ؛ ( فاعتبروا بما أصاب الأمم المستكبرين من قبلكم من بأس اللّه و صولاته ، « 1 » و وقائعه و\r\n\r\n\r\n","description":"","footnote":"\r\n( 1 ) . « صولات » جمع « صول » بر وزن « قول » و به معناى پريدن و با قهر و غلبه بر چيزى مسلّط شدن است .\r\n","page_name":" 402 ","page_number":402},
  {"content":"\r\n\r\nمثلاته « 1 » ) .\r\nگروهى - همچون فرعون و فرعونيان را در ميان امواج خروشان آب غرق كرد و بدنهاى بىجان آنها طعمهء ماهيان دريا شد . گروهى را با زلزله‌هاى شديد و كوبنده و سپس بارانى از سنگ به ديار عدم يا به اعماق زمين فرستاد و شهرهاى آنها چنان زير و رو شد كه جز تل خاكى باقى نماند ؛ همانند قوم لوط و گروهى را با طوفان چنان درهم شكست كه افراد قوىپيكر آنها در برابر تندباد همچون پر كاه به هرسو پرتاب مىشدند مانند قوم عاد و گروهى را گرفتار صاعقه‌ها كرد كه در يك چشم برهم زدن بيش از خاكسترى از آنها باقى نمانده بود ، همان‌گونه كه قرآن مجيد مىفرمايد : «  « فَكُلًّا أَخَذْنا بِذَنْبِهِ فَمِنْهُمْ مَنْ أَرْسَلْنا عَلَيْهِ حاصِباً وَ مِنْهُمْ مَنْ أَخَذَتْهُ الصَّيْحَةُ وَ مِنْهُمْ مَنْ خَسَفْنا بِهِ الْأَرْضَ وَ مِنْهُمْ مَنْ أَغْرَقْنا وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ »  ما هريك از آنان ( سركشان و مستكبران ) را به گناهشان گرفتيم بر بعضى از آنها طوفانى از سنگريزه فرستاديم و بعضى از آنها را صيحهء آسمانى ( صاعقه ) فروگرفت و بعضى ديگر را در زمين فروبرديم و بعضى را غرق كرديم خداوند هرگز به آنها ستم نكرد آنها خودشان بر خويش ستم كردند » . « 2 »\r\nسپس مىفرمايد : « و از قبرهاى آنها و خوابگاهشان در زير خاك پند گيريد و به خدا از آثار شوم كبر پناه بريد ، آن‌گونه كه از بلاها و مشكلات روزگار به او پناه مىبريد » ؛ ( و اتّعظوا بمثاوي « 3 » خدودهم ، و مصارع جنوبهم ، « 4 » و استعيذوا باللّه من لواقح « 5 »\r\n\r\n\r\n","description":"","footnote":"\r\n( 1 ) . « مثلات » جمع « مثله » بر وزن « عضله » به معناى عقوبت و مجازات و از جمله عذابهايى است كه بر امتهاى پيشين نازل شده آنچنان‌كه به صورت ضرب المثل درآمده است .\r\n( 2 ) . عنكبوت ، آيهء 40 .\r\n( 3 ) . « مثاوى » جمع « مثوى » از ريشهء « ثواء » به معناى اقامت گزيدن مكانى گرفته شده است ، بنابراين مثوى به معناى منزلگاه و مكان و مثاوى به معناى امكنه است .\r\n( 4 ) . « جنوب » جمع « جنب » بر وزن « جمع » در اصل به معناى پهلو و كناره است .\r\n( 5 ) . « لواقح » جمع « لاقح » به معناى باروركننده از ريشهء « لقاح » به معناى بارورشده گرفته شده است و در جملهء بالا اشاره به عوامل پيدايش كبر و غرور است .\r\n","page_name":" 403 ","page_number":403},
  {"content":"\r\n\r\nالكبر ، كما تستعيذونه من طوارق الدّهر ) .\r\nبه نظر مىرسد كه اين سه دستور كه امام بيان فرمود : « اعتبروا » و « اتّعظوا » و « استعيذوا » ( عبرت بگيريد ، پند بياموزيد و به خدا پناه ببريد ) مراحل سه‌گانه‌اى است كه انسان آگاه در پيمودن راه حق به هنگام مطالعهء حالات پيشينيان در پيش دارد : نخست از سرنوشت پيشينيان كه آن همه نعمت و قدرت و عزت داشتند و بر اثر كبر و غرور در گرداب هلاكت فرورفتند و مقايسهء وضع خود با آنان بيدار مىشود ، سپس درسها و پندهايى از تاريخ زندگى و مرگ آنها مىآموزد و سرانجام به خدا پناه مىبرد كه گرفتار كبر و غرور نشوند .\r\nجملهء « كما تستعيذونه من طوارق الدّهر » اشاره به اين است كه آثار شوم كبر از حوادث دردناكى ، همچون زلزله‌ها و طوفان‌ها و حوادث دردناك طبيعى ، كمتر نيست .\r\nسپس اين معلم بزرگ آسمانى براى ايجاد نفرت هرچه بيشتر در دلها نسبت به كبر و غرور از راه ديگرى وارد مىشود و مىفرمايد : « اگر خدا به كسى از بندگانش اجازهء تكبر ورزيدن مىداد ، نخست اجازهء آن را به پيامبران و اولياى خاصّش داده بود ؛ ولى خداوند سبحان كبر ورزيدن را براى آنها منفور شمرد و تواضع و فروتنى را براى آنان پسنديد . به همين دليل آنها گونه‌هاى خود را ( در پيشگاه او ) بر زمين مىنهادند ، و صورتها را به خاك مىساييدند ؛ پر و بال خويش را براى مؤمنان فرومىنهادند و همچون مستضعفان ساده مىزيستند » ؛ ( فلو رخّص اللّه في الكبر لأحد من عباده لرخّص فيه لخاصّة أنبيائه و أوليائه ؛ و لكنّه سبحانه كرّه إليهم التّكابر ، و رضي لهم التّواضع ، فألصقوا بالأرض خدودهم ، و عفّروا « 1 » في التّراب وجوههم . و خفضوا أجنحتهم للمؤمنين ، و كانوا قوما مستضعفين ) .\r\nممكن است جمعى از مستكبران چنين پندارند كه اظهار تكبّر نشانهء شخصيت است و اين موهبتى از مواهب الهى است . امام در جملهء بالا مىفرمايد : اگر اين كار ، كار خوبى\r\n\r\n\r\n","description":"","footnote":"\r\n( 1 ) . « عفّروا » در اصل از « عفر » به معناى خاكمال كردن و خاك‌آلود نمودن گرفته شده است .\r\n","page_name":" 404 ","page_number":404},
  {"content":"\r\n\r\nبود و نعمت و كرامت محسوب مىشد خداوند قبل از هركس براى انبيا و اوليا مجاز مىشمرد در حالى كه كاملا برعكس است ؛ كبر و غرور را صفتى نفرت‌انگيز به آنها معرفى كرده و تواضع را همچون تاج افتخار بر سر آنها نهاده است . به همين دليل هم در پيشگاه خدا خاضع بودند و صورت بر خاك مىنهاد و هم در برابر مؤمنان اظهار فروتنى مىكردند .\r\nجملهء « و خفضوا أجنحتهم » كنايهء لطيفى از تواضع است ، زيرا مرغ هنگامى كه مىخواهد به جوجه‌هاى خود محبّتى آميخته با تواضع داشته باشد ، پر و بال خود را فرو مىنهد و جوجه‌ها را زير بال و پر مىگيرد .\r\nجملهء « و كانوا قوما مستضعفين » در اينجا به معناى ضعف و ناتوانى نيست ، بلكه به اين معناست كه خود را در شكل گروههاى ضعيف جامعه درمىآورند و زندگانى همچون زندگانى آنها داشتند .\r\nآن‌گاه امام عليه السّلام براى رفع اشتباه گروهى از مستكبران كه دارا بودن مال و ثروت و فرزندان را نشانهء قرب خود در درگاه خدا مىپنداشتند به سراغ زندگى انبيا و اولياى خاص خود مىرود و مشكلات و انواع امتحانات آنها را با تعبيراتى گويا و پرمعنا برمىشمرد و بر چهار نوع از آزمونهاى آنان انگشت مىنهد و مىفرمايد : « خداوند آنها را با گرسنگى آزمايش كرد ، و به مشقّت و رنج مبتلا ساخت ، با امور خوفناك امتحان نمود ، و با حوادث ناخوشايند خالص گردانيد » ؛ ( قد اختبرهم اللّه بالمخمصة « 1 » ، و ابتلاهم بالمجهدة « 2 » ، و امتحنهم بالمخاوف ، و مخضهم « 3 » بالمكاره ) .\r\nمواد امتحانى خداوند ، بىشمار است ؛ گاه با نقمت و گاه با نعمت ، گاه با بيمارى و گاه\r\n\r\n\r\n","description":"","footnote":"\r\n( 1 ) . « مخمصه » به معناى گرسنگى و خالى بودن شكم از غذاست ، و از ريشهء « خمص » بر وزن « لمس » به معناى فرورفتگى و گرسنگى شديد كه باعث فرورفتن شكم مىشود گرفته شده است .\r\n( 2 ) . « مجهده » مصدر ميمى به معناى مشقّت از « جهد » بر وزن « مهد » و « جهد » بر وزن « كفر » به معناى خستگى ناشى از تلاش و كوشش است .\r\n( 3 ) . « مخض » از ريشهء « مخض » بر وزن « مغز » در اصل ، يعنى حركت دادن شديد مشكى كه در آن ماست است براى گرفتن كره . سپس به هرگونه حركت شديد و پر زحمت اطلاق شده است .\r\n","page_name":" 405 ","page_number":405},
  {"content":"\r\n\r\nسلامت و گاه با عزّت و گاه سلب عزّت ، آزمايش مىكند ؛ ولى اين آزمونها را مىتوان به بخشهاى متعددى تقسيم كرد ؛ تنگى معشيت و گرسنگى و تشنگى ، حوادث طاقت‌فرسا ؛ مانند مشكلاتى كه مسلمانان در صدر اسلام از شعب ابى طالب گرفته تا غزوات مختلف و ناامنيها كه حاصل از تهديدات دشمن است و نيز بيمارىها و مصائب .\r\nزندگى تمام پيامبران الهى گواه بر اين امتحانات است . زندگانى موسى بن عمران از آغاز تولّد تا زمانى كه به خانه شعيب پناهنده شد و در زمانى كه براى دعوت فرعونيان قد علم كرد و حوادث بعد از آن و گرفتاريهايى كه در چنگال بنى اسرائيل داشت و همچنين مراحل مختلف زندگى ابراهيم عليه السّلام از بابل گرفته تا سرزمين مصر و سپس مكّه و مخصوصا زندگى پيامبر اكرم صلّى اللّه عليه و إله كه بىنياز از توضيح است همه شاهد و گواه بر اين معناست .\r\nسپس با ذكر اين مقدمه به رفع اشتباه مهمى مىپردازد كه بسيارى از مردم در گذشته و حال به آن گرفتار بوده‌اند و خيال مىكردند كه فزونى اموال و ثروت ، دليل بر خوشبختى و قرب در درگاه الهى است ، مىفرمايد : « بنابراين ثروت و اولاد ( بودونبود يا كم و زياد آن ) را دليل بر خشنودى يا خشم خدا نگيريد كه اين ناشى از جهل و بىخبرى از آزمايشهاى الهى در مورد بىنيازى به قدرت است » ؛ ( فلا تعتبروا الرّضى و السّخط بالمال و الولد جهلا بمواقع الفتنة ، و الاختبار في موضع الغنى و الاقتدار ) .\r\nسپس امام عليه السّلام به آيه‌اى از قرآن كه در اين مورد صراحت دارد استدلال كرده مىفرمايد : « خداوند سبحان و متعال فرموده است : « آيا گمان مىكنند مال و فرزندانى كه به آنها مىبخشيم ( به جهت خشنودى و رضايتى است كه از آنها داريم و ) دليل بر اين است كه نيكيها را به سرعت براى آنان فراهم مىسازيم ( چنين نيست ) بلكه آنها درك نمىكنند » ؛ ( فقد قال سبحانه و تعالى :   « أَ يَحْسَبُونَ أَنَّما نُمِدُّهُمْ بِهِ مِنْ مالٍ وَ بَنِينَ نُسارِعُ لَهُمْ فِي الْخَيْراتِ بَلْ لا يَشْعُرُونَ »   ) « 1 » .\r\nآن‌گاه به عنوان نتيجه‌گيرى از اين آيهء شريفه مىفرمايد : « ( آرى ) خداوند كسانى را از\r\n\r\n\r\n","description":"","footnote":"\r\n( 1 ) . مؤمنون ، آيهء 55 و 56 .\r\n","page_name":" 406 ","page_number":406},
  {"content":"\r\n\r\nبندگانش كه خود را برتر مىبينند به وسيلهء اولياى خود كه در نظر آنها مستضعفند آزمايش مىكنند » ؛ ( فإنّ اللّه سبحانه يختبر عباده المستكبرين في أنفسهم بأوليائه المستضعفين في أعينهم ) .\r\nتعبير به « في أنفسهم » در مورد مستكبران اشاره به اين است كه آنها هرگز بزرگ نيستند ؛ بندگان ضعيف و ناتوانى هستند كه خود را بزرگ مىپندارند و تعبير به « في أعينهم » ( با توجه به اينكه ضمير آن به « مستكبران » برمىگردد اشاره به اين است كه اولياء اللّه هرگز ضعيف و ناتوان نيستند ، بلكه مستكبران آنها را به موجب زهد و پارسايى و تقوا و پاىبندى آنها به قوانين مستضعف گمان مىكنند و از اينجا روشن مىشود كه واژهء مستضعف در اينجا با همين واژه در جمله‌هاى بالا متفاوت است ؛ در آنجا كه مىفرمايد :\r\n« پيامبران مستضعف‌اند » اشاره به ساده‌زيستى و تواضع آنهاست و در اينجا كه مىفرمايد :\r\n« اولياء اللّه در چشم مستكبران مستضعف‌اند » اشاره به ناتوانى و ضعف و زبونى است كه آنها مىپندارند .\r\n* * * \r\nنكته رفع يك اشتباه\r\nدر بسيارى از آيات قرآن به اين مطلب اشاره شده است كه در ميان اقوام پيشين افرادى بودند كه برترى در مال و ثروت و عده و نفرات را دليل بر قرب در درگاه حق مىدانستند و همين اشتباه سبب مىشد كه به موازات امكانات فراوان مادى ، مقامات معنوى براى خود قائل باشند و در اينجا به مغالطه‌اى دست مىزدند ؛ مىگفتند اين نعمت‌هاى خداست و اگر خدا كسى را مشمول نعمتهايش قرار دهد حتما او را دوست داشته و كسى را كه خدا دوست دارد مقرب درگاه اوست و با همين پندار به تحقير مادى و معنوى مؤمنان تهيدست مىپرداختند .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nغافل از اينكه بخشيدن امكانات مادى دلايل مختلفى دارد ؛ گاه موهبت الهى است و گاه آزمايش و امتحان است و گاه جنبه عذاب استدراجى دارد ؛ يعنى خداوند به افرادى كه قابل اصلاح نيستند پىدرپى نعمت مىدهد و ناگهان نعمت‌ها را به يكباره از آنها سلب مىكند تا مجازاتشان سخت و دردناك باشد ؛ درست همانند شخص متجاوزى را كه اجازه مىدهند از درخت ميوه بالاتر و بالاتر رود تا هنگام سقوط تمام استخوان‌هايش درهم بشكند .\r\n* * *\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nبخش هفتم\r\nو لقد دخل موسى بن عمران و معه أخوه هارون عليه السّلام على فرعون ، و عليهما مدارع الصّوف ، و بأيديهما العصيّ ، فشرطا له - إن أسلم - بقاء ملكه ، و دوام عزّه ؛ فقال :\r\n« ألا تعجبون من هذين يشرطان لي دوام العزّ ، و بقاء الملك ؛ و هما بما ترون من حال الفقر و الذّلّ ، فهلّا ألقي عليهما أساورة من ذهب » ؟ إعظاما للذّهب و جمعه ، و احتقارا للصّوف و لبسه ! و لو أراد اللّه سبحانه لأنبيائه حيث بعثهم أن يفتح لهم كنوز الذّهبان ، و معادن العقيان ، و مغارس الجنان ، و أن يحشر معهم طيور السّماء و وحوش الأرضين لفعل ، و لو فعل لسقط البلاء ، و بطل الجزاء ، و اضمحلّت الأنباء ، و لما وجب للقابلين أجور المبتلين ، و لا استحقّ المؤمنون ثواب المحسنين ، و لا لزمت الأسماء معانيها . و لكنّ اللّه سبحانه جعل رسله أولي قوّة في عزائمهم ، وضعفة فيما ترى الأعين من حالاتهم ، مع قناعة تملأ القلوب و العيون غنى ، و خصاصة تملأ الأبصار و الأسماع أذى .\r\n\r\nترجمه\r\nموسى بن عمران با برادرش هارون بر فرعون وارد شدند در حالى كه پيراهنهاى بلند پشمين به تن داشتند و در دست هركدام عصايى ( همچون عصاى چوپانها ) بود ( او را دعوت به سوى خداوند يگانه كردند و ) با او شرط كردند كه اگر تسليم فرمان خدا شود عزّت و قدرتش پايدار و حكومتش برقرار خواهد بود ؛ ولى فرعون گفت : آيا از اين دو نفر\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nتعجّب نمىكنيد كه بقاى ملك و دوام عزّتم را تضمين مىكنند در حالى كه فقر و ذلّت از سر و وضعشان مىبارد ؟ ! ( اگر راست مىگويند ) چرا دستبندهايى از طلا ( از سوى خدا ) به آنها داده نشده است ؟\r\nاين سخن را فرعون به جهت بزرگ شمردن طلا و گردآورى آن و تحقير پشم و پوشيدن آن گفت ، در حالى كه اگر خداوند سبحان مىخواست به هنگام مبعوث ساختن پيامبرانش درهاى گنجهاى طلا و معادن زر ناب و باغهاى خرّم و سرسبز را به روى آنها بگشايد ؛ مىگشود و اگر اراده مىكرد پرندگان آسمان و وحوش زمين را همراه آنها گسيل دارد ؛ مىداشت ؛ ولى اگر اين كار را مىكرد ارزش آزمايش از ميان مىرفت ، پاداش و جزاى نيكوكاران بىاثر مىشد و وعده‌هاى الهى بىفايده مىگشت ، مطيعان ، مستحقّ اجر و پاداش امتحان‌دهندگان نمىشدند و مؤمنان استحقاق ثواب نيكوكاران را نمىيافتند و نامها ( نام مسلم ، مؤمن ، مخلص و . . . ) با معانى خود همراه نمىگشت . اما خداوند سبحان پيامبران خود را از نظر عزم و اراده ، قوى و از نظر ظاهر ، فقير و تهيدست در چشم مردم قرار داد ؛ ولى فقرى توأم با قناعتى كه قلبها و چشمها را پر از غنا مىكرد ، همراه ضعف ظاهرى كه چشمها و گوشها ( ى دنياپرستان ) را آزار مىداد ( در جهات معنوى ، قوى و نيرومند و در جهات مادّى ، ساده و بىآلايش بودند ) .\r\n\r\nشرح و تفسير درس ديگرى از داستان موسى بن عمران\r\nامام عليه السّلام در اين بخش از خطبه ، نكوهش كبر و غرور و تعصب را كه هدف اصلى مجموع خطبه است از طريق ديگرى كه بسيار آموزنده است ، دنبال مىكند و به داستان موسى بن عمران هنگامى كه به اتفاق برادرش در حالى كه لباسهاى بسيار ساده در تن داشتند و بر فرعون وارد شدند و مورد تحقير فرعون متكبّر واقع گشتند اشاره مىكند و مىفرمايد :\r\n« موسى بن عمران با برادرش هارون ( عليهما السلام ) بر فرعون وارد شدند ؛ در حالى كه\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nجبّهء پشمين به تن داشتند و در دست هركدام عصايى ( همچون عصاى چوپانها ) بود ( او را دعوت به سوى خداوند يگانه كردند و ) با او شرط كردند كه اگر تسليم فرمان خدا شود عزت و قدرتش پايدار ، و حكومتش برقرار خواهد بود » ؛ ( و لقد دخل موسى بن عمران و معه أخوه هارون عليه السّلام على فرعون ، و عليهما مدارع « 1 » الصّوف ، و بأيديهما العصيّ ، « 2 » فشرطا له - إن أسلم - بقاء ملكه ، و دوام عزّه ) .\r\nموسى و هارون مخصوصا با لباس و عصاى خشن چوپانى وارد بر فرعون شدند تا از يكسو خيال‌بافيهاى او و اطرافيانش را دربارهء اينكه شخصيّت در گرو مال و ثروت و زر و زينت است ، درهم بشكنند و از سوى ديگر اعلام دارند دوران آن‌گونه زندگى پايان يافته و دوران جديدى از حكومت الهى با كمك مستضعفان آغاز شده است .\r\nدر ادامهء اين سخن به بيان واكنش فرعون در برابر دعوت موسى و هارون پرداخته مىفرمايد : « فرعون گفت : آيا از اين دو نفر تعجّب نمىكنيد كه بقاى ملك و دوام عزّتم را ( به شرط اسلام آوردن ) تضمين مىكنند در حالى كه فقر و ذلّت از سر و وضعشان مىبارد ( اگر راست مىگويند ) چرا دستبندهايى از طلا ( از سوى خدا ) به آنها داده نشده است . اين سخن را فرعون به جهت بزرگ شمردن طلا و گردآورى آن و تحقير پشم و پوشيدن آن گفت » ؛ ( فقال : « ألا تعجبون من هذين يشرطان لي دوام العزّ ، و بقاء الملك ؛ و هما بما ترون من حال الفقر و الذّلّ ، فهلّا ألقي عليهما أساورة « 3 » من ذهب » ؟ إعظاما للذّهب و جمعه ، و احتقارا للصّوف و لبسه ! ) .\r\nآرى ! نظام ارزشى دستگاه فرعون بر همين محور مىچرخيد آنها كه زروزيور و ثروت بيشترى داشتند شخصيّت والاترى نصيبشان شده بود و پشمينه‌پوشان پابرهنه ، افراد\r\n\r\n\r\n","description":"","footnote":"\r\n( 1 ) . « مدارع » جمع « مدرع » بر وزن « منبر » به معناى جبّه است .\r\n( 2 ) . « عصىّ » جمع « عصا » .\r\n( 3 ) . « اساوره » و « اساور » و آن نيز جمع « اسوره » و آن نيز جمع « سوار » بر وزن « غبار » يا « سوار » بر وزن « كتاب » در اصل از كلمهء فارسى « دستور » به معناى دستبندى كه به عنوان زينت در دست مىكنند گرفته شده است .\r\n","page_name":" 411 ","page_number":411},
  {"content":"\r\n\r\nپست و پليدى شمرده مىشدند ؛ يعنى ارزشهاى انسانى و درون ذاتى كمترين نقشى در بيان شخصيّت افراد در آن نظام نداشت . و تنها ارزشهاى اعتبارى و پندارى و برون‌ذاتى محور شخصيّت بود .\r\nدر اينجا امام عليه السّلام اين حقيقت را كه ارزش واقعى آن نبود و فرعون و فرعونيان مىپنداشتند ، با بيان بسيار زيبايى شرح مىدهد و مىفرمايد : « اگر خداوند سبحان مىخواست به هنگام مبعوث ساختن پيامبرانش درهاى گنجهاى طلا و معادن زرناب ، و باغهاى خرّم و سرسبز را به روى آنها بگشايد ، مىگشود و اگر اراده مىكرد پرندگان آسمان و وحوش زمين را همراه آنها گسيل دارد ، مىداشت ( به يقين قادر بر اين امور بود ) ولى اگر اين كار را مىكرد ارزش آزمايش از ميان مىرفت ؛ پاداش و جزاى نيكوكاران بىاثر مىشد و وعده‌هاى الهى بىفايده مىگشت ؛ و مطيعان مستحق اجر و پاداش امتحان‌دهندگان نمىشدند و مؤمنان استحقاق ثواب نيكوكاران را نمىيافتند و نامها ( نام مسلم ، مؤمن ، مخلص و . . . ) با معانى خود همراه نمىگشت » ؛ ( و لو أراد اللّه سبحانه لأنبيائه حيث بعثهم أن يفتح لهم كنوز الذّهبان « 1 » ، و معادن العقيان « 2 » ، و مغارس « 3 » الجنان ، و أن يحشر معهم طيور السّماء و وحوش الأرضين لفعل ، و لو فعل لسقط البلاء ، و بطل الجزاء ، و اضمحلّت الأنباء ، و لما وجب للقابلين أجور المبتلين ، و لا استحقّ المؤمنون ثواب المحسنين ، و لا لزمت الأسماء معانيها ) .\r\nاشاره به اينكه خداوند حكيم به خوبى مىتواند پيامبرانش را با همهء نيروهاى مادى بسيج كند و به همهء زر و زيورها بيارايد ؛ همهء ثروتها ، باغها ، قصرها و وسايل تجمل را در اختيار آنان بگذارد و چيزى در اختيار يك نفر از پيامبرانش قرار دهد كه حتى همهء سلاطين دنيا دسته‌جمعى آن را نداشته‌اند - زيرا او خالق آسمانها و زمينهاست - ولى او\r\n\r\n\r\n","description":"","footnote":"\r\n( 1 ) . « ذهبان » جمع « ذهب » به معناى طلاست .\r\n( 2 ) . « عقيان » مفرد و به معناى طلاى ناب و خالص است .\r\n( 3 ) . « مغارس » جمع « مغرس » يعنى محلّ غرس درختان درختان .\r\n","page_name":" 412 ","page_number":412},
  {"content":"\r\n\r\nحكيم است و مىداند اگر چنين كند هدف اصلى بعثت از دست خواهد رفت ، بلكه نتيجهء معكوس به بار مىآيد ارزشها تبديل به ضد ارزشها مىشود و ايمان و اخلاق و تربيت به تباهى مىگرايد .\r\nامام عليه السّلام در بيان آثار سوء چنين امرى به شش مفسده به تفصيل اشاره مىكند :\r\n1 - آزمون و امتحان بندگان در چنان شرايطى عملا بىاثر مىشد ، زيرا افراد بىايمان نيز به جهت زرق‌وبرق و امكانات فراوان انبيا به دنبال آنها مىشتافتند بىآنكه آيين آنها را پذيرا شده باشند .\r\n2 - دومين پيامد نامطلوب اينكه ثواب نيكوكاران از بين مىرفت ، زيرا ايمان آنها با آن شرايط خالص نبود .\r\n3 - وعده‌هاى الهى و اخبار وحى در مورد حلال و حرام انگيزه براى اطاعت مردم نبود ، بلكه انگيزه‌هاى مادّى آنها را به حركت درمىآورد و نيز اخبار زندگى آنها براى آيندگان به عنوان درس و سرمشق ، پذيرفته نمىشد .\r\n4 - كسانى كه به انبيا ايمان مىآوردند پاداش پرارزش مجاهدان و آزمودگان واقعى را دريافت نمىداشتند .\r\n5 - مؤمنان راستين مستحق ثواب نيكوكاران نبودند چون زحمتى متحمل نمىشدند .\r\n6 - ششمين پيامد فاسد اينكه نامهاى پرارزشى همچون مؤمنان ، صالحان ، مجاهدان و مخلصان ، مصاديق واقعى خود را از دست مىدهد ؛ همچنين اوصافى كه براى پيامبران و اولياء اللّه از زهد و تقوا و بىاعتنايى به دنيا ذكر مىشود مفهوم خود را از دست مىدهد .\r\nسپس امام براى تبيين و توضيح همين معنا مىافزايد : « اما خداوند سبحان پيامبران خود را از نظر عزم و اراده ، قوى و از نظر ظاهر ، فقير و تهيدست در چشم مردم قرار داد ، فقرى توأم با قناعتى كه قلبها و چشمها را پر از غنا مىكرد ، همراه ضعف ظاهرى كه چشمها و گوشها ( ى دنياپرستان ) را آزار مىداد ( در جهات معنوى ، قوى و نيرومند و در جهات مادّى ، ساده و بىآلايش بودند ) » ؛ ( و لكنّ اللّه سبحانه جعل رسله أولي قوّة\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nفي عزائمهم ، و ضعفة فيما ترى الأعين من حالاتهم ، مع قناعة تملأ القلوب و العيون غنى ، و خصاصة « 1 » تملأ الأبصار و الأسماع أذى ) .\r\nدر واقع آنها مردان قدرتمندى بودند كه مىتوانستند زروزيور دنيا را براى خود فراهم سازند ؛ اما بىاعتنايى به مظاهر مادّى ، به آنها اجازه نمىداد كه به دنبال اين امور بروند ، امورى كه سرچشمهء كبر و غرور و خودخواهى و خودپسندى است .\r\n* * *\r\n\r\n\r\n","description":"","footnote":"\r\n( 1 ) . « خصاصه » از « خصاص » بر وزن « اساس » گرفته شده و در اصل به معناى شكافى است كه در ديوار خانه به وجود مىآيد سپس به فقر كه موجب شكاف در زندگى است اطلاق شده است .\r\n","page_name":" 414 ","page_number":414},
  {"content":"\r\n\r\n\r\nبخش هشتم\r\nو لو كانت الأنبياء أهل قوّة لا ترام ، و عزّة لا تضام ، و ملك تمدّ نحوه أعناق الرّجال ، و تشدّ إليه عقد الرّحال ، لكان ذلك أهون على الخلق في الإعتبار ، و أبعد لهم في الإستكبار ، و لآمنوا عن رهبة قاهرة لهم ، أو رغبة مائلة بهم ، فكانت النّيّات مشتركة ، و الحسنات مقتسمة . و لكنّ اللّه سبحانه أراد أن يكون الاتّباع لرسله ، و التّصديق بكتبه ، و الخشوع لوجهه ، و الاستكانة لأمره ، و الاستسلام لطاعته ، أمورا له خاصّة لا تشوبها من غيرها شائبة . و كلّما كانت البلوى و الاختبار أعظم كانت المثوبة و الجزاء أجزل .\r\n\r\nترجمه\r\nاگر پيامبران داراى قدرتى بودند كه كسى را ياراى مخالفت با آنان نبود ، و توانايى و عزتى داشتند كه هيچ‌گاه مغلوب نمىشدند ، و سلطنت و شوكتى كه گردنها به سوى آن كشيده مىشد و از راههاى دور بار سفر به سوى آنان مىبستند - اگر چنين بودند - پذيرش دعوت آنان براى مردم آسانتر و سركشى در برابر آنان مشكل‌تر بود . و مردم به جهت ترسى كه بر آنها مستولى مىشد ، يا علاقه و انتظارى كه آنان را متمايل به پيامبران مىساخت به آنها ايمان مىآوردند . در اين حال نيّات و انگيزه‌ها خالص نبود ( و غير خدا در آن شركت داشت ) به همين دليل حسنات و پاداش آنان تقسيم مىشد ( و اجر كمى داشتند ) .\r\nولى خداوند سبحان اراده كرده است كه پيروى از رسولانش و تصديق كتابهايش و خضوع در برابر ذات پاكش و تواضع در برابر فرمانش و تسليم در مقابل اطاعتش امورى\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nباشد كه فقط به جهت او انجام گيرد و چيز ديگرى آن را مشوب و ناخالص نكند ، ( و به يقين ) هرقدر امتحان و آزمايش عظيم‌تر ( و مشكل‌تر ) باشد ثواب و پاداشش فزونتر خواهد بود .\r\n\r\nشرح و تفسير چرا زندگى انبيا ساده بود ؟\r\nامام عليه السّلام در بخش سابق اين خطبه اشارات پرمعنايى به زندگى سادهء انبيا از جمله موسى بن عمران داشت و در ادامهء آن در اين بخش از خطبه به بيان آثار معنوى و تربيتى آن مىپردازد و مىفرمايد : « اگر پيامبران داراى قدرتى بودند كه كسى را ياراى مخالفت با آنان نبود ، و توانايى و عزتى داشتند كه هيچ‌گاه مغلوب نمىشدند ، و سلطنت و شوكتى كه گردنها به سوى آن كشيده مىشد و از راههاى دور ، بار سفر به سوى آنان مىبستند - اگر چنين بودند - پذيرش دعوت آنان بارى مردم آسان‌تر و سركشى در برابر آنان مشكل‌تر بود . و مردم به جهت ترسى كه بر آنها مستولى مىشد ، يا علاقه و انتظارى كه آنان را متمايل به پيامبران مىساخت به آنها ايمان مىآوردند . در اين حال نيّات و انگيزه‌ها خالص نبود ( و غير خدا در آن شركت داشت ) به همين دليل حسنات و پاداش آنان تقسيم مىشد ( و اجر كمى داشتند ) » ؛ ( و لو كانت الأنبياء أهل قوّة لا ترام « 1 » ، و عزّة لا تضام « 2 » ، و ملك تمدّ نحوه أعناق الرّجال ، و تشدّ إليه عقد « 3 » الرّحال « 4 » ، لكان ذلك أهون على الخلق في الإعتبار ، و أبعد لهم في الإستكبار ، و لآمنوا عن رهبة قاهرة لهم ، أو رغبة مائلة بهم ، فكانت النّيّات مشتركة ، و الحسنات مقتسمة ) .\r\n\r\n\r\n","description":"","footnote":"\r\n( 1 ) . « ترام » از ريشهء « روم » بر وزن « قوم » به معناى طلب كردن است .\r\n( 2 ) . « تضام » از ريشهء « ضيم » به معناى ذليل كردن است .\r\n( 3 ) . « عقد » جمع « عقده » يعنى گره .\r\n( 4 ) . « رحال » جمع « رحل » چيزى است كه بر پشت شتر مىگذارند و روى آن مىنشينند و « شدّ رحال » به معناى آماده شدن براى سفر يا سفر كردن است .\r\n","page_name":" 416 ","page_number":416},
  {"content":"\r\n\r\nآرى آنچه در برنامه‌هاى دينى اهميّت فوق العاده دارد اخلاص و خلوص نيت است و به يقين اگر پيشوايان دين جلال و شكوه سلاطين را داشته باشند نيّتها غالبا آلوده مىگردد ، گروه كثيرى از مردم براى تأمين دنيا و برخوردارى از امكانات آن پيشوايان به سراغ آنها مىروند كه : « النّاس عبيد الدّنيا » و گروه ديگرى با انگيزه‌هاى دوگانه ؛ انگيزه‌هاى مادى و معنوى به سراغ آنها مىروند كه اولى به يگانگى از خدا و دومى نوعى از شرك است .\r\nسپس در ادامهء اين سخن براى تأكيد اين مطلب مىافزايد :\r\n« ولى خداوند سبحان اراده كرده است كه پيروى از رسولانش و تصديق كتابهايش و خضوع در برابر ذات پاكش و تواضع در برابر فرمانش و تسليم در مقابل اطاعتش ، امورى باشد كه فقط به جهت او انجام گيرد و چيز ديگرى آن را مشوب و ناخالص نكند » ؛ ( و لكنّ اللّه سبحانه أراد أن يكون الاتّباع لرسله ، و التّصديق بكتبه ، و الخشوع لوجهه ، و الاستكانة « 1 » لأمره ، و الاستسلام لطاعته ، أمورا له خاصّة لا تشوبها « 2 » من غيرها شائبة ) .\r\nدر واقع امام عليه السّلام به پنج چيز اشاره مىكند كه همهء آنها بايد با خلوص نيّت انجام گيرد :\r\n1 - قبول دعوت پيامبران ، 2 - تصديق به كتابهاى آسمانى ، 3 - خشوع عملى در برابر ذات پاك خدا ، 4 - تسليم درونى و قلبى در برابر فرمان او ، 5 - تسليم عملى و انجام اوامر او .\r\nبه اين ترتيب بايد ايمان و عمل و اخلاق همه خالصانه صورت گيرد - قرآن مجيد نيز مىفرمايد :  « أَلا لِلَّهِ الدِّينُ الْخالِصُ »  « 3 » و در جاى ديگر مىفرمايد :  « وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ »  « 4 »\r\n\r\n\r\n","description":"","footnote":"\r\n( 1 ) . « استكانه » به معناى خضوع است .\r\n( 2 ) . « تشوب » از « شوب » بر وزن « شوق » به معناى خدعه كردن و چيزى را به چيز ديگرى براى فريب آميختن است .\r\n( 3 ) . زمر ، آيهء 3 .\r\n( 4 ) . بينه ، آيهء 5 .\r\n","page_name":" 417 ","page_number":417},
  {"content":"\r\n\r\nآن‌گاه در ادامهء اين سخن نتيجه نهايى اين برنامه را چنين بيان مىفرمايد : « هرقدر امتحان و آزمايش عظيم‌تر ( و مشكل‌تر ) باشد ثواب و پاداشش فزونتر خواهد بود » ؛ ( و كلّما كانت البلوى و الاختبار أعظم كانت المثوبة و الجزاء أجزل ) .\r\nاشاره به اينكه ساده بودن زندگى انبيا و دورى آنان از زرق‌وبرق دنيا اهل ايمان را در برابر آزمون سخت‌ترى قرار مىدهد و بديهى است هرقدر آزمون سخت‌تر باشد پاداش قبول‌شدگان در آن سنگين‌تر خواهد بود ، و در واقع اين يك درس بزرگ اخلاص براى همهء كسانى است كه مىخواهند در خط انبيا حركت كنند كه آنها نيز همين راه را طى كنند تا پيروان مخلصى تربيت نمايند .\r\n* * *\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nبخش نهم\r\nألا ترون أنّ اللّه ، سبحانه ، اختبر الأوّلين من لدن آدم صلوات اللّه عليه ، إلى الآخرين من هذا العالم ؛ بأحجار لا تضرّ و لا تنفع ، و لا تبصر و لا تسمع . فجعلها بيته الحرام « الّذي جعله للنّاس قياما » . ثمّ وضعه بأوعر بقاع الأرض حجرا ، و أقلّ نتائق الدّنيا مدرا ، و أضيق بطون الأودية قطرا .\r\nبين جبال خشنة ، و رمال دمثة ، و عيون وشلة ، و قرى منقطعة ؛ لا يزكوبها خفّ ، و لا حافر و لا ظلف . ثمّ أمر آدم عليه السّلام و ولده أن يثنوا أعطافهم نحوه ، فصار مثابة لمنتجع أسفارهم ، و غاية لملقى رحالهم . تهوي إليه ثمار الأفئدة من مفاوز قفار سحيقة و مهاوي فجاج عميقة ، و جزائر بحار منقطعة ، حتّى يهزّوا مناكبهم ذللا يهلّلون للّه حوله ، و يرملون على أقدامهم شعثا غبرا له . قد نبذوا السّرابيل وراء ظهورهم ، و شوّهوا بإعفاء الشّعور محاسن خلقهم ، ابتلاء عظيما ، و امتحانا شديدا ، و اختبارا مبينا ، و تمحيصا بليغا ، جعله اللّه سببا لرحمته ، و وصلة إلى جنّته .\r\n\r\nترجمه\r\nآيا نمىبينيد خداوند انسانهاى نخستين را از زمان آدم تا آخرين آنها را در اين عالم با سنگهايى ( منظور خانه كعبه است ) آزمايش نموده كه نه زيان مىرساند نه سودى مىبخشد ، نه مىبيند و نه مىشنود ، و اين سنگها را خانه محترم خود قرار داده و آن را موجب پايدارى و پابرجايى مردم ساخته است .\r\nسپس آن را در سنگلاخ‌ترين مكانها و بىگياه‌ترين ريگزارهاى زمين و تنگ‌ترين\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nدرّه‌ها ، در ميان كوههاى خشن و شنهاى نرم و روان و چشمه‌هاى كم‌آب و آباديهاى پراكنده قرار داد كه نه شتر به آسانى در آن پرورش مىيابد و نه اسب و گاو و گوسفند . ( نه بناى قابل ملاحظه‌اى دارد و نه سرزمين پربارى ) .\r\nسپس آدم و فرزندانش را فرمان داد كه به سوى آن رخت سفر بربندند ، آنجا را مركز اجتماع و سرمنزل مقصود و باراندازشان قرار داد ، كه ميوهء دلها از ميان فلاتها و دشتهاى دور دست و از درون درّه‌هاى عميق و جزاير از هم پراكندهء درياها به سوى آن سرازير مىشود تا شانه‌ها را متواضعانه حركت دهند و لا إله الّا اللّه‌گويان گرد اين خانه طواف كنند و با موهاى آشفته و بدنهاى پرگردوغبار هروله نمايند ، در حالى كه لباسها را به كنارى افكنده و با ترك اصلاح سر و صورت زيباييهاى خود را دگرگون ساخته‌اند . اين آزمايشى است بزرگ و امتحانى است شديد و آشكار و پاكسازى مؤثرى كه خدا آن را سبب رحمتش و وصول به بهشتش قرار داده است .\r\n\r\nشرح و تفسير درس عجيب ديگرى از خانهء خدا\r\nامام عليه السّلام در اين بخش از خطبه هدف نهايى خود را كه نفى تكبّر و دعوت به ساده زيستى است از طريق ديگرى دنبال مىكند و با تعبيرات بسيار زيبا ، گويا و رسا آن را شرح مىدهد ، به گونه‌اى كه هيچ گوينده‌اى هرچند فصيح و بليغ باشد به گرد او نمىرسد ، مىفرمايد : « آيا نمىبينيد كه خداوند انسانهاى نخستين را از زمان آدم تا آخرين آنها در اين عالم با سنگهايى كه نه زيان مىرساند نه سودى مىبخشد ، نه مىبيند و نه مىشنود ، آزمايش نمود و اين سنگها را خانهء محترم خود قرار داده و آن را موجب پايدارى و پابرجايى مردم ساخته است » ؛ ( ألا ترون أنّ اللّه ، سبحانه ، اختبر الأوّلين من لدن آدم صلوات اللّه عليه ، إلى الآخرين من هذا العالم ؛ بأحجار لا تضرّ و لا تنفع ، و لا تبصر و لا تسمع . فجعلها بيته الحرام « الّذي جعله للنّاس قياما » ) .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nاز اين تعبير به خوبى استفاده مىشود كه خانهء كعبه - قديمىترين معبد جهان - نخست به دست آدم ساخته شد ( سپس در زمان ابراهيم تجديد بنا گرديد ) و نيز از آن استفاده مىشود كه سادگى فوق العادهء اين خانه و مصالح ظاهرا كم‌ارزش آن همه براى اين بوده است كه مردم در جنبهء مادّى آن خيره نشوند ، بلكه يكپارچه به مسائل معنوى آن بينديشند . نيز مىفرمايد : « خانهء كعبه چنان مركزيّتى دارد كه توجه به آن و مراسمى كه هرسال گرداگرد آن انجام مىشود ، سبب پايدارى مسلمين و قوّت و عزّت و اتحاد و پيشرفت و تعالى آنان در جهات مختلف است » .\r\nاين جمله در كلام امام عليه السّلام برگرفته از آيهء شريفهء 97 سورهء مائده است كه مىفرمايد :\r\n«  « جَعَلَ اللَّهُ الْكَعْبَةَ الْبَيْتَ الْحَرامَ قِياماً لِلنَّاسِ »  خداوند كعبه ، بيت الحرام را وسيله‌اى براى سامان بخشيدن به كار مردم قرار داده است » .\r\n« قيام » در اينجا مصدرى است كه به معناى اسم فاعل آمده ؛ يعنى زندگى مردم را از جهت مادّى و معنوى برپا مىدارد ، همان‌گونه كه ستونهاى قوّى ، خيمه و خانه برپا مىدارد .\r\n« بيت اللّه » از يك سو ، رمز وحدت و اتحاد مسلمانان و سربلندى و عظمت آنهاست و از سوى ديگر مراسمى دارد كه دلها را از زنگار گناه پاك مىكند و نور معنويت بر آنها مىپاشد .\r\nآن‌گاه امام عليه السّلام بعد از ذكر سادگى خانهء كعبه به ذكر ويژگيهاى سرزمين مكّه كه اين خانه در آن قرار گرفته است ، پرداخته ، چنين مىفرمايد : « سپس خداوند آن را در سنگلاخ‌ترين مكانها و بىگياه‌ترين ريگزارهاى زمين و تنگ‌ترين درّه‌ها در ميان كوههاى خشن و شنهاى نرم و روان و چشمه‌هاى كم‌آب و آباديهاى پراكنده قرار داد كه نه شتر به آسانى در آن پرورش مىيابد و نه اسب و گاو و گوسفند . ( نه بناى قابل ملاحظه‌اى دارد و نه سرزمين زراعى و دامدارى ) » ؛ ( ثمّ وضعه بأوعر « 1 » بقاع الأرض حجرا ، و أقلّ نتائق « 2 »\r\n\r\n\r\n","description":"","footnote":"\r\n( 1 ) . « اوعر » از « وعر » بر وزن « قعر » به معناى زمين سفت و سخت است .\r\n( 2 ) . « نتائق » جمع « نتيقة » به معناى مرتفع از ريشهء « نتق » بر وزن « فتق » به معناى كندن و بلند كردن گرفته شده است .\r\n","page_name":" 421 ","page_number":421},
  {"content":"\r\n\r\nالدّنيا مدرا « 3 » . و أضيق بطون الأودية قطرا « 4 » . بين جبال خشنة ، و رمال دمثة « 5 » ، و عيون وشلة « 6 » ، و قرى منقطعة ؛ لا يزكو « 7 » بها خفّ ، « 8 » و لا حافر « 9 » و لا ظلف « 10 » ) .\r\nامام عليه السّلام در اين اوصاف هشتگانه‌اى كه براى سرزمين مكّه بيان فرموده ، داد سخن را دربارهء محروميت اين سرزمين از جهات مختلف سر داده است ؛ نخست از سنگلاخ بودن آن سخن مىگويد كه هركس به اين سرزمين مشرّف شود مىبيند خانهء خدا در درّهء تنگى ميان كوههاى خشك و خشن و صعب العبور قرار گرفته كه امروز با زحمت زياد به وسيلهء حفر تونلهاى فراوان توانسته‌اند جادّه‌ها و خيابانهاى مناسبى از درون اين كوهها براى عابران سواره و پياده بسازند .\r\nسپس به كمبود خاك براى زراعت اشاره مىكند كه راستى چنين است ؛ امروز مجبورند براى پرورش مقدارى درخت ، خاكهايى از نقاط دور و نزديك به آنجا حمل كنند و سپس به تنگ بودن دره‌هاى آن اشاره مىكند ، مىدانيم دره‌هاى وسيع كه داراى سرزمين زراعى خوب است يكى از بهترين نقاط براى زندگى بشر است و بسيارى از شهرهاى بزرگ نيز در چنين درّه‌ها واقع شده است ، ولى دره‌هاى تنگ به هيچ وجه قابل\r\n\r\n\r\n","description":"","footnote":"\r\n( 3 ) . « مدر » به معناى خاكهاى خشكيده به هم چسبيده است و به ملاتهايى كه فاصله ميان سنگها و آجرها را به هنگام بنا مىپوشاند ، مدر مىگويند .\r\n( 4 ) . « قطر » به معناى ناحيه و منطقه است .\r\n( 5 ) . « دمثة » از ريشهء « دماثه » به معناى نرم بودن گرفته شده است .\r\n( 6 ) . « وشلة » به معناى كمى آب از « وشل » بر وزن « حشر » به معناى جريان خفيف آب گرفته شده است .\r\n( 7 ) . « يزكو » از « زكات » به معناى نموّ و رويش گرفته شده است .\r\n( 8 ) . « خف » در اصل به معناى كفش و در اينجا كنايه از شتر است ، زيرا قسمت پايين پاى او گويى در كفشى قرار دارد .\r\n( 9 ) . « حافر » به معناى حفركننده و در اينجا كنايه از اسب است ، زيرا سم او زمين را حفر مىكند .\r\n( 10 ) . « ظلف » به معناى سمهاى شكافدار و كنايه از گاو و گوسفند است .\r\n","page_name":" 422 ","page_number":422},
  {"content":"\r\n\r\nزندگى نيست .\r\nآن‌گاه به كوههاى خشن مكّه كه كمترين گياهى بر آن مىرويد و شنهاى نرمى كه عبور و مرور بر آن بسيار مشكل است و طوفانها آن را جابه‌جا مىكند و چشمه‌هاى كم‌آب آن و آباديهاى پراكنده‌اى كه بيابانهايى خشكى در ميان آنها قرار گرفته ، اشاره مىكند و سرانجام آماده نبودن اين سرزمين براى پرورش حيوانات اهلى همچون شتر و گاو و گوسفند را از ويژگيهاى آن مىشمارد . به راستى اگر خانهء خدا در ميان اين كوهها قرار نداشت هرگز كسى فكر نمىكرد كه مكّه را محلّ زندگى خود قرار دهد ؛ ولى خداوند براى تربيت نفوس و زدودن آثار كبر و غرور چنين منطقه‌اى را به عنوان برترين معبد روى زمين برگزيده و همهء مستطيعان را براى انجام مناسك حج به آنجا فراخوانده است .\r\nابراهيم خليل اللّه كه مأمور تجديد بناى كعبه بود نيز طبق آنچه قرآن بيان كرده ، به همين حقيقت اعتراف كرد و عرضه داشت : «  « رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ »  پروردگارا من بعضى از فرزندانم را در سرزمين بىآب و علفى در كنار خانه‌اى كه حرم توست ساكن ساختم » . « 1 »\r\nسپس امام عليه السّلام بعد از ذكر موقعيت خانهء كعبه و ويژگيهاى سرزمين مكّه به مسئلهء حجّ و زيارت خانهء خدا مىپردازد كه از زمان آفرينش آدم آغاز شده است و تا پايان جهان ادامه دارد ، مىفرمايد : « آن‌گاه آدم و فرزندانش را فرمان داد كه به سوى آن رخت سفر بربندند و آنجا مركز اجتماع و سرمنزل مقصود و باراندازشان قرار داد ، كه ميوه دلها از ميان فلاتها و دشتهاى دور دست و از درون درّه‌هاى عميق و جزائر از هم پراكنده درياها با سرعت به آن‌جا روى مىآورد » ؛ ( ثمّ أمر آدم عليه السّلام و ولده أن يثنوا « 2 » أعطافهم « 3 » نحوه ،\r\n\r\n\r\n","description":"","footnote":"\r\n( 1 ) . ابراهيم ، آيهء 37 .\r\n( 2 ) . « يثنوا » از ريشهء « ثنى » به معناى تا كردن و چيزى را به چيزى نزديك كردن گرفته شده است .\r\n( 3 ) . « اعطاف » جمع « عطف » بر وزن « كتف » به معناى شانه ( انسان ) است .\r\n","page_name":" 423 ","page_number":423},
  {"content":"\r\n\r\nفصار مثابة « 1 » لمنتجع « 2 » أسفارهم ، و غاية لملقى رحالهم « 3 » . تهوي إليه ثمار الأفئدة من مفاوز « 4 » قفار « 5 » سحيقة « 6 » و مهاوي « 7 » فجاج « 8 » عميقة ، و جزائر بحار منقطعة ) .\r\nاين تعبيرات زيباى امام برگرفته از آيات شريفهء قرآن مجيد است ؛ امام عليه السّلام مكّه را به عنوان « مثابه » ( جايگاه ، پناهگاه و مركز اجتماع ) شمرده ، همان‌گونه كه قرآن مجيد مىفرمايد : «  « وَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً »  به خاطر بياوريد هنگامى خانهء كعبه را محلّ اجتماع و مركز امن‌وامان قرار داديم » . « 9 »\r\nاز آن تعبير به « منتجع » ( محلّى كه براى سود به آنجا مىروند ) كرده ، همان‌گونه كه در قرآن مجيد آمده است : «  « لِيَشْهَدُوا مَنافِعَ لَهُمْ »  مردم به زيارت خانهء خدا مىروند تا بهره‌هاى فراوان از آن گيرند » . « 10 »\r\nجملهء « تهوى اليه ثمار الافئده » برگرفته از آيهء شريفهء «  « فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ »  خداوندا دلهاى مردم را به آنها متوجه ساز » مىباشد . « 11 »\r\n\r\n\r\n","description":"","footnote":"\r\n( 1 ) . « مثابة » به معناى محل بازگشت از ريشهء « ثوب » بر وزن « فوق » به معناى بازگشتن گرفته شده است .\r\n( 2 ) . « منتجع » يعنى محل فايده از « نجوع » به معناى مفيد بودن گرفته شده است و لذا به چراگاه و آسايشگاه و محل تفريح نيز منتجع گفته مىشود .\r\n( 3 ) . « ملقى رحالهم » يعنى بارانداز آنها ، از ريشهء « القاء » و « رحال » جمع « رحل » گرفته شده است .\r\n( 4 ) . « مفاوز » جمع « مفازه » به معناى بيابان است .\r\n( 5 ) . « قفار » جمع « قفر » به معناى خالى بودن از سكنه است .\r\n( 6 ) . « سحيقة » به معناى دور دست از « سحق » بر وزن « سقف » به معناى كوفتن و نرم كردن و دور ساختن گرفته شده است .\r\n( 7 ) . « مهاوى » جمع « مهواى » به معناى گرداب و پرتگاه است از « هوىّ » بر وزن « حلىّ » با ضم « ح » و تشديد « ى » ) به معناى سقوط كردن و پايين افتادن گرفته شده است .\r\n( 8 ) . « فجاج » جمع « فج » به معناى گردنه و گذرگاه ميان دو كوه است از « فج » بر وزن « حجّ » به معناى پاها را از هم گشادن و دور كردن گرفته شده است .\r\n( 9 ) . بقره ، آيهء 125 .\r\n( 10 ) . حج ، آيهء 28 .\r\n( 11 ) . ابراهيم ، آيهء 37 .\r\n","page_name":" 424 ","page_number":424},
  {"content":"\r\n\r\nتعبير « من مفاوز قفار » هماهنگ است با آيهء شريفهء «  « وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ »  و مردم را دعوت عام به حج كن تا پياده‌ها و سواره‌ها بر مركبهاى لاغر از هرراه دورى به سوى تو بيايند » . « 1 »\r\nبه اين ترتيب حركت اقوام مختلف از مناطق جهان را به سوى مكّه منعكس مىكند و به دنبال آن اشاره‌اى به اعمال و مناسك آموزندهء حج نموده ، مىفرمايد : « اين حركت براى آن است كه : « ( هنگام سعى ) شانه‌ها را متواضعانه حركت دهند و لا إله الّا اللّه گويان گرد خانهء كعبه طواف كنند و با موهاى آشفته و بدنهاى پرگردوغبار هروله نمايند ، در حالى كه لباسها را به كنارى افكنده و با ترك اصلاح سر و صورت زيباييهاى خود را دگرگون ساخته‌اند » ؛ ( حتّى يهزّوا « 2 » مناكبهم ذللا يهلّلون للّه حوله ، و يرملون « 3 » على أقدامهم شعثا « 4 » غبرا « 5 » له . قد نبذوا السّرابيل « 6 » وراء ظهورهم ، و شوّهوا « 7 » بإعفاء « 8 » الشّعور محاسن خلقهم ) .\r\nامام عليه السّلام در اين عبارت كوتاه به بخش مهمى از مناسك حج اشاره فرموده از جمله پوشيدن لباس احرام و ترك كردن آنچه به محرم حرام است از زيباييها و همچنين طواف گرد خانهء خدا و سعى ميان صفا و مروه با آداب خاص كه هريك از برنامه و آموزه‌اى از آموزه‌هاى حج است و به راستى تا انسان در اين مراسم شركت نكند و از نزديك اين برنامه خودسازى را نبيند نمىتواند به عمق تأثير اين تعليمات آشنا شود . در ادامهء اين سخن\r\n\r\n\r\n","description":"","footnote":"\r\n( 1 ) . حج ، آيهء 27 .\r\n( 2 ) . « يهزوا » از ريشهء « هزّ » بر وزن « حظ » به معناى تكان دادن است .\r\n( 3 ) . « يرملون » از ريشهء « رمل » بر وزن « عمل » به معناى راه رفتن سريع ( هروله كردن ) گرفته شده است .\r\n( 4 ) . « شعث » جمع « اشعث » يعنى ژوليده‌مو .\r\n( 5 ) . « غبر » جمع « اغبر » به معناى غبارآلود است .\r\n( 6 ) . « سرابيل » جمع « سربال » به معناى پيراهن است و گاه به هرگونه لباسى اطلاق شده و در خطبه بالا همين معنا مراد است .\r\n( 7 ) . « شوهوا » از ريشهء « شوه » بر وزن « قول » به معناى بدنما و بدمنظر شدن است .\r\n( 8 ) . « اعفاء » به معناى رها ساختن است و « اعفاء الشعور » يعنى رها ساختن موها تا بلند شدن آن .\r\n","page_name":" 425 ","page_number":425},
  {"content":"\r\n\r\nمىافزايد : « اين آزمايشى بزرگ و امتحانى شديد و آزمونى آشكار و پاكسازى است مؤثر كه خدا آن را سبب رحمتش و وصول به بهشتش قرار داده است » ؛ ( ابتلاء عظيما ، و امتحانا شديدا ، و اختبارا مبينا ، و تمحيصا بليغا ، جعله اللّه سببا لرحمته ، و وصلة إلى جنّته ) .\r\nتعبير به ابتلا ، امتحان و اختبار هرسه تعبير دلالت بر آزمودن دارد ؛ ولى در يكى با وصف عظيم و ديگرى شديد و ديگرى مبين ذكر شده و مقصود امتحانى بسيار مهم است كه هم بزرگ باشد هم شديد و هم آشكار و آزمون حج داراى اين اوصاف سه‌گانه است و جملهء ( تمحيصا بليغا ) اشاره به نتيجهء اين آزمون است كه تأثير عميقى در خالص گردانيدن دلها و نيّات دارد ، آن‌گونه كه در روايات وارد شده است كه زوّار خانه خدا هنگامى كه از اين مراسم بزرگ برمىگردند ، چون انسانى هستند كه از نو تولد يافته‌اند .\r\nهمان‌گونه كه امام صادق عليه السّلام مىفرمايد : پدرم مىفرمود : « من أمّ هذا البيت حاجّا أو معتمرا مبرأ من الكبر ، رجع من ذنوبه كهيئة يوم ولدته أمّه ؛ كسى كه قصد اين خانه به عنوان حج يا عمره كند در حالى كه دور از كبر و غرور باشد ، از گناهان خود پاك مىشود آن‌گونه كه از مادر متولد شده بود » . « 1 »\r\nتمام اين بيانات در راستاى هدف خطبه است كه همان مبارزه با كبر و غرور و خودخواهى و خودبينى است ، زيرا حج لباس غرور و خودبينى را از تن انسان بيرون مىآورد و درس تواضع و اخلاص و فروتنى را به او مىآموزد .\r\n* * *\r\n\r\n\r\n","description":"","footnote":"\r\n( 1 ) . الكافى ، جلد 4 ، صفحهء 252 ، حديث 2 باب فضل الحج و العمرة .\r\n","page_name":" 426 ","page_number":426},
  {"content":"\r\n\r\n\r\nبخش دهم\r\nو لو أراد سبحانه أن يضع بيته الحرام ، و مشاعره العظام ، بين جنّات و أنهار ، و سهل و قرار ، جمّ الأشجار ، داني الثّمار ، ملتفّ البنى ، متّصل القرى ، بين برّة سمراء ، و روضة خضراء ، و أرياف محدقة ، و عراص مغدقة ، و رياض ناضرة ، و طرق عامرة ، لكان قد صغر قدر الجزاء على حسب ضعف البلاء . و لو كان الإساس المحمول عليها ، و الأحجار المرفوع بها ، بين زمرّدة خضراء ، و ياقوتة حمراء ، و نور و ضياء ، لخفّف ذلك مصارعة الشّكّ في الصّدور ، و لوضع مجاهدة إبليس عن القلوب ، و لنفى معتلج الرّيب من النّاس ، و لكنّ اللّه يختبر عباده بأنواع الشّدائد ، و يتعبّدهم بأنواع المجاهد ، و يبتليهم بضروب المكاره ، إخراجا للتّكبّر من قلوبهم ، و إسكانا للتّذلّل في نفوسهم ، و ليجعل ذلك أبوابا فتحا إلى فضله ، و أسبابا ذللا لعفوه .\r\n\r\nترجمه\r\nاگر خداوند سبحان مىخواست مىتوانست خانهء محترم خود و اماكن پرعظمتش را در ميان باغها و نهرها و سرزمينهاى هموار و آرام و پردرخت كه ميوه‌هايش در دسترس باشد داراى بناهاى فراوان و آباديهاى به هم پيوسته در ميان گندم‌زارها و باغهاى خرم و پرگل و گياه و روستاهاى سرسبز و زمينهاى پرآب و گلزارهاى پرطراوت و جاده‌هاى آباد قرار دهد ؛ امّا در اين صورت به همان نسبت كه آزمون ، ساده‌تر بود پاداش و جزا نيز كوچك‌تر مىشد و اگر پى و بنيانى كه خانهء كعبه بر آن نهاده شده و سنگهايى كه بناى آن\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nرا بالا برده از زمرد سبز و ياقوت سرخ و درخشنده بود ، شك و ترديد در سينه‌ها كمتر رخنه مىكرد و نيازى براى تلاش ابليس جهت سيطرهء بر قلوب نبود و وسوسه‌هاى پنهانى از مردم منتفى مىشد ؛ ولى خداوند ، بندگانش را با انواع شدائد مىآزمايد و با انواع مشكلات ، متعبّد مىسازد و با اشكال گوناگون گرفتاريها امتحان مىكند تا تكبر را از قلوب آنها خارج سازد و تواضع و فروتنى را در نفوسشان جاى دهد تا درهاى فضل و رحمتش را به روى آنان بگشايد و اسباب آسان عفوش را در اختيارشان قرار دهد .\r\n\r\nشرح و تفسير چرا كعبه در ميان باغهاى سرسبز نيست ؟\r\nامام عليه السّلام در اين بخش از خطبه در تكميل آنچه در بخش پيشين گذشت به اين نكته اشاره مىفرمايد كه خداوند مىتوانست خانهء كعبه را در خوش آب و هواترين مناطق زمين قرار دهد و بنايش را با سنگهاى گرانبهاى زينتى بسازد ؛ ولى چنين نكرد مبادا مردم متوجه جهات مادى شوند و اجر و پاداششان كم گردد و در بيان اين معنا چنان داد سخن داده كه از آن زيباتر و گوياتر تصور نمىشود ، مىفرمايد : « اگر خداوند سبحان مىخواست خانهء محترم خود و اماكن پرعظمتش را در ميان باغها و نهرها و سرزمينهاى هموار و آرام و پردرخت كه ميوه‌هايش در دسترس باشد داراى بناهاى فراوان و آباديهاى به هم پيوسته در ميان گندم‌زارها و باغهاى خرم و پرگل و گياه و روستاهاى سرسبز و زمين‌هاى پرآب و گلزارهاى پرطراوت و جاده‌هاى آباد قرار دهد ، مىتوانست امّا در اين صورت به همان نسبت كه آزمون ، ساده‌تر بود پاداش و جزا نيز كوچك‌تر مىشد » ؛ ( و لو أراد سبحانه أن يضع بيته الحرام ، و مشاعره « 1 » العظام ، بين جنّات و أنهار ، و سهل\r\n\r\n\r\n","description":"","footnote":"\r\n( 1 ) . « مشاعر » جمع « مشعر » به معناى محلى است كه بعضى از اعمال حج در آنجا انجام مىشود و به جهت آن « مشعر » مىگويند كه شعارهاى اسلامى در آنجا اجرا مىگردد و نيز فكر و شعور و انديشه را به كار مىاندازد .\r\n","page_name":" 428 ","page_number":428},
  {"content":"\r\n\r\nو قرار ، جمّ « 1 » الأشجار ، داني الثّمار ، ملتفّ « 2 » البنى ، « 3 » متّصل القرى ، بين برّة « 4 » سمراء ، « 5 » و روضة خضراء ، و أرياف « 6 » محدقة « 7 » ، و عراص « 8 » مغدقة « 9 » ، و رياض ناضرة « 10 » ، و طرق عامرة ، لكان قد صغر قدر الجزاء على حسب ضعف البلاء ) .\r\nامام عليه السّلام با ترسيم دقيق و زيبايى كه براى يك منطقهء خرم و سرسبز با ذكر دوازده وصف مختلف بيان فرموده ، همهء گفتنيها را در اين زمينه گفته و به تمام زيباييها كه براى يك سرزمين خرم و آباد است با دقت هرچه تمام‌تر ، اشاره كرده و فصاحت و بلاغت را به اوج رسانده است .\r\nبه يقين اگر خانهء خدا در سرزمين بسيار خوش آب و هوايى كه امام اوصاف آن را بيان فرموده قرار مىداد ، به گردشگاه مهمى تبديل مىشود كه گروهى براى خوشگذرانى به آنجا مىآمدند و درس‌هاى تربيتى و اخلاقى حج به فراموشى سپرده مىشد .\r\nآن‌گاه دربارهء ساختمان خانهء كعبه مىفرمايد : « و اگر پى و بنيانى كه خانهء كعبه بر آن نهاده شده و سنگهايى كه بناى آن را بالا برده از زمرد سبز و ياقوت سرخ همراه با نور و\r\n\r\n\r\n","description":"","footnote":"\r\n( 1 ) . « جم » به معناى فراوان و انبوه است .\r\n( 2 ) . « ملتف » به معناى مجتمع و تراكم از ريشهء « لفّ » بر وزن « كف » به معناى پيچيدن گرفته شده است .\r\n( 3 ) . « بنى » جمع « بنيه » يعنى بنا .\r\n( 4 ) . « برّه » و « برّ » به معناى گندم .\r\n( 5 ) . « سمراء » يعنى گندمگون .\r\n( 6 ) . « ارياف » جمع « ريف » زمينى است كه در آن زراعت مىشود و آباد است و به معناى روستا نيز آمده است .\r\n( 7 ) . « محدقه » يعنى محلى كه باغ و بوستان دارد .\r\n( 8 ) . « عراص » جمع « عرصة » حياط خانه است .\r\n( 9 ) . « مغدقة » يعنى فراوان و زياد و در اصل از « غدق » بر وزن « شفق » به معناى آب فراوان گرفته شده است .\r\n( 10 ) . « ناضرة » به معناى شاداب و سرسبز از ريشهء « نضرة » به معناى شادابى خاصى است كه بر اثر وفور نعمت حاصل مىشود .\r\n","page_name":" 429 ","page_number":429},
  {"content":"\r\n\r\nدرخشش بود ، سبب مىشد شك و ترديد در سينه‌ها كمتر رخنه مىكرد و نيازى براى تلاش ابليس جهت سيطرهء بر قلوب نبود و وسوسه‌هاى پنهانى از مردم منتفى مىشد » ؛ ( و لو كان الإساس « 1 » المحمول عليها ، و الأحجار المرفوع بها ، بين زمرّدة خضراء ، و ياقوته حمراء ، و نور و ضياء ، لخفّف ذلك مصارعة « 2 » الشّكّ في الصّدور ، و لوضع مجاهدة إبليس عن القلوب ، و لنفى معتلج « 3 » الرّيب من النّاس ) .\r\nبه يقين برنامه‌اى همچون حج براى اين تنظيم شده كه انسان در پرتو آن با هواى نفس و وسوسه‌هاى شيطانى مبارزه كند و هرگاه اين مراسم ، منظرهء جالبى داشته باشد اين مبارزه كم‌رنگ خواهد شد ؛ ولى هنگامى كه با زحمت و مشقّت و در محيطى خشك و ساده برگزار گردد وسوسه‌هاى شياطين و هواى نفس ، فعّال مىشود و اينجاست كه بازار مبارزه ، داغ و بندگان باايمان ، نيرومند و قوى مىشوند و آثار تربيتى حج در آنها آشكار مىگردد . منظور از « مصارعة الشّكّ » مبارزهء وسوسه‌ها و شك و ترديدها از درون با قلب مؤمن است و منظور از « مجاهدهء ابليس » وسوسه‌هاى او از برون است و مفهوم « معتلج الرّيب » تلاطم امواج ترديدهاست كه در تكاليف شاقّ مذهبى ، گاهى مؤمنان را تكان مىدهد . و « شكّ » و « ريب » را گرچه به يك معنا تفسير كرده‌اند ؛ ولى به گفتهء بعضى از ارباب لغت ، « ريب » به معناى شكّ و ترديدى است كه بعدا پرده از روى آن برداشته مىشود ، در حالى كه شك ممكن است همچنان باقى بماند .\r\nآنگاه امام در يك نتيجه‌گيرى كلّى چنين مىفرمايد : « ولى خداوند ، بندگانش را با انواع\r\n\r\n\r\n","description":"","footnote":"\r\n( 1 ) . « اساس » به كسر همزه جمع « اس » ( به فتح همزه يا به كسر يا به ضم ) به معناى پايه و شالوده است .\r\n( 2 ) . « مصارعة » به معناى كشتى گرفتن و مبارزه ، از « صرع » بر وزن « فرع » به معناى به زمين افكندن گرفته شده است و بيمارى « صرع » را از اين جهت « صرع » گفته‌اند كه انسان ، غش مىكند و او را به زمين مىافكند .\r\n( 3 ) . « معتلج » به معناى « تلاطم » از ريشهء « اعتلاج » يعنى نزاع كردن با يكديگر و برآشفتن و به تلاطم افتادن .\r\n","page_name":" 430 ","page_number":430},
  {"content":"\r\n\r\nشدايد مىآزمايد و با انواع مشكلات ، متعبّد مىسازد و با اقسام گوناگون گرفتاريها امتحان مىكند تا تكبّر را از قلوب آنها خارج سازد و تواضع و فروتنى را در نفوسشان جايگزين نمايد و درهاى فضل و رحمتش را به روى آنان بگشايد و اسباب عفوش را به آسانى در اختيارشان قرار دهد » ؛ ( و لكنّ اللّه يختبر عباده بأنواع الشّدائد ، و يتعبّدهم بأنواع المجاهد ، و يبتليهم بضروب المكاره ، إخراجا للتّكبّر من قلوبهم ، و إسكانا للتّذلّل في نفوسهم ، و ليجعل ذلك أبوابا فتحا « 1 » إلى فضله ، و أسبابا ذللا « 2 » لعفوه ) .\r\nاشاره به اينكه واجبات شرعى مانند نماز و روزه و حج و جهاد و زكات و خمس و همچنين منهيات و ترك انواع هوا و هوسها ، امورى هستند غالبا سنگين و پرزحمت تا صفوف مطيعان و متواضعان در برابر فرمان حق را از هواپرستان خودخواه جدا سازد و اگر غير از اين مىبود هرگز اين جدايى صفوف صورت نمىگرفت .\r\nواژهء « شدائد » و « مجاهد » و « مكاره » گرچه مفاهيمى نزديك به هم دارد و همه اشاره به كارهاى سخت و دشوار است ؛ ولى از سه زاويه به آن نگاه شده ، شدّتى كه شكيبايى مىطلبد و مشقّتى كه تحمل و بردبارى مىخواهد و كراهتى كه صبر و استقامت طلب مىكند .\r\nقابل توجه است كه امام عليه السّلام چهار نتيجه كه لازم و ملزوم يكديگرند ، براى اين امر بيان فرموده است : 1 . بيرون راندن تكبّر از دلها . 2 . جانشين كردن فروتنى به جاى آن‌كه هدف اصلى خطبه را تشكيل مىدهد . 3 . گشودن درهاى بهشت . 4 . شمول عفو و رحمت الهى .\r\n* * *\r\n\r\n\r\n","description":"","footnote":"\r\n( 1 ) . « فتح » به معناى مفتوح و گشاده است .\r\n( 2 ) . « ذلل » جمع « ذلول » به معناى رام و تسليم است .\r\n","page_name":" 431 ","page_number":431},
  {"content":"\r\n\r\n\r\nنكته « أفضل الأعمال أحمزها » !\r\nآنچه در بالا در كلام امام عليه السّلام آمده ، همان چيزى است كه در روايات اسلامى تحت عنوان « أفضل الأعمال أحمزها » ديده مىشود « 1 » ؛ اين حديث كه از پيامبر گرامى اسلام صلّى اللّه عليه و إله نقل شده است نشان مىدهد طاعات و اعمال خير هرقدر انجام آن از نظر جسمانى يا روحى سنگين‌تر باشد فضيلت و ثواب آن بيشتر است .\r\n« احمز » از ريشهء « حمز » در لغت به معناى گزندگى و تندى و تيزى و سختى و سوزندگى چيزى است و اين تعبير نشان مىدهد كه اعمال پرزحمت و گزنده و سخت در پيشگاه خدا ارزش بيشترى دارد . دليل آن هم روشن است ، زيرا نيروى بيشترى از نظر جسم و روح براى انجام آن لازم است و مىدانيم پاداش اعمال به اندازهء نيروهايى است كه براى انجام آن به كار گرفته مىشود .\r\nاين نيرو هميشه جنبهء جسمانى ندارد ( مانند پاى پياده به زيارت خانهء خدا رفتن در شرايطى كه دليل بر عظمت اين برنامه مىشود ) در بسيارى از اوقات جنبهء روحى دارد ؛ مثلا « اخلاص نيّت » به گونه‌اى كه كمترين شائبهء غير خدا در آن نباشد كار آسانى نيست يا تواضع و خضوع در آنجا كه با روح سركش آدمى نمىسازد كار بسيار سختى است و همين امر سبب شد كه ابليس آن را تحمل نكند و رشتهء بندگى خدا را براى هميشه بگسلد .\r\nهركدام از اين سختيها از يك سو سبب پاداش عظيم الهى مىگردد و از سوى ديگر نفوس انسانى را تربيت و تقويت مىكند و اينكه رياضتها سبب صفاى نفس و قوّت و قدرت آن است از همين جا سرچشمه مىگيرد .\r\nمبارزهء با كبر و تعصّب كه موضوع اصلى اين خطبه است از روشن‌ترين مصاديق « أفضل الأعمال أحمزها » است و نيز زيارت خانهء خدا در آن سرزمين خشك و سوزان ؛ با\r\n\r\n\r\n","description":"","footnote":"\r\n( 1 ) . بحار الانوار ، جلد 67 ، صفحهء 191 .\r\n","page_name":" 432 ","page_number":432},
  {"content":"\r\n\r\nبرنامه‌هايى خاص بر نفس آدمى شاقّ و سنگين است ؛ از تروك احرام گرفته تا سعى صفا و مروه و طواف خانهء خدا و وقوف در بيابان عرفات و مشعر و منا و حلق رأس ، مصداق روشن ديگرى از آن است .\r\n* * *\r\n\r\n","description":"","footnote":"","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n\r\n\r\nبخش يازدهم\r\nفاللّه اللّه في عاجل البغي ، و آجل و خامة الظّلم ، و سوء عاقبة الكبر ، فإنّها مصيدة إبليس العظمى ، و مكيدته الكبرى ، الّتي تساور قلوب الرّجال مساورة السّموم القاتلة ، فما تكدي أبدا ، و لا تشوي أحدا ، لا عالما لعلمه ، و لا مقلّا في طمره . و عن ذلك ما حرس اللّه عباده المؤمنين بالصّلوات و الزّكوات ، و مجاهدة الصّيام في الأيّام المفروضات ، تسكينا لأطرافهم ، و تخشيعا لأبصارهم ، و تذليلا لنفوسهم ، و تخفيضا لقلوبهم ، و إذهابا للخيلاء عنهم ، و لما في ذلك من تعفير عتاق الوجوه بالتّراب تواضعا ، و التصاق كرائم الجوارح بالأرض تصاغرا ، و لحوق البطون بالمتون من الصّيام تذلّلا ؛ مع ما في الزّكاة من صرف ثمرات الأرض و غير ذلك إلى أهل المسكنة و الفقر .\r\nانظروا إلى ما في هذه الأفعال من قمع نواجم الفخر ، و قدع طوالع الكبر .\r\n\r\nترجمه\r\nخدا را خدا را ! از كيفر سريع سركشى و سرانجام وخيم ظلم و ستم و سوء عاقبت تكبّر بر حذر باشيد ، زيرا اين امور دام بزرگ ابليس و نيرنگ عظيم اوست كه همچون زهرهاى كشنده در قلوب مردان نفوذ مىكند . هرگز از تأثير فرونمىماند و كسى از هلاكتش جان سالم به در نمىبرد ، نه عالم به جهت علم و دانشش و نه فقير به سبب لباس كهنه‌اش ، و به همين جهت خداوند بندگان باايمان خود را با نمازها و زكاتها و مجاهدتها به وسيلهء روزه‌هاى واجب ( از بغى و ظلم و كبر ) حراست فرموده ، تا اعضا و جوارحشان آرام شود ،\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nچشمانشان خاضع و نفوس آنان رام گردد ، قلبهايشان خضوع پذيرد و تكبّر را از آنان بزدايد .\r\nو به همين دليل ساييدن پيشانيها كه بهترين جاى صورت است بر خاك ، موجب تواضع و فروتنى است و گذاردن اعضاى پرارزش بدن بر زمين دليل بر كوچكى و چسبيدن شكمها به پشت به هنگام روزه مايه تواضع است و نيز پرداخت زكات موجب صرف ثمرات و درآمدهاى زمين و غير آن براى نيازمندان و مستمندان مىگردد ( و همه اين امور بندگان را از آفت كبر و غرور بازمىدارد و به تواضع و فروتنى دعوت مىكند ) به آثار اين اعمال بنگريد كه چگونه شاخه‌هاى درخت تفاخر را درهم مىشكند و از جوانه زدن كبر و خودپسندى ( در دلها ) جلوگيرى مىكند .\r\n\r\nشرح و تفسير هيچ‌كس از كبر و غرور در امان نيست\r\nامام عليه السّلام در اين بخش از خطبه باز به دنبال هدف اصلى مجموع خطبه ؛ يعنى نكوهش كبر و غرور و نشان دادن آثار سوء آن است ؛ ولى اين هدف را از مسير جالب ديگرى دنبال مىكند و به سراغ عبادت و واجبات و فرايض الهى مىرود و نشان مىدهد كه آنها چگونه براى زدودن آثار كبر و غرور ، مؤثراند .\r\nابتدا مقدّمتا به‌طور كلّى به عواقب سوء بغى و ظلم ، هشدار مىدهد و مىفرمايد : « خدا را خدا را ! از كيفر سريع سركشى و سرانجام وخيم ظلم و ستم و سوء عاقبت تكبّر بر حذر باشيد » ؛ ( فاللّه اللّه في عاجل البغي ، و آجل وخامة الظّلم ، و سوء عاقبة الكبر ) .\r\nسپس به ذكر دليل روشنى براى اين هشدار پرداخته ، مىفرمايد : « زيرا ( اين امور سه گانه ) دام بزرگ ابليس و نيرنگ عظيم اوست كه همچون زهرهاى كشنده در قلوب مردان نفوذ مىكند . هرگز از تأثير فرونمىماند و كسى از هلاكتش جان سالم به در نمىبرد ، نه\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nعالم به جهت علم و دانشش و نه فقير به سبب لباس كهنه‌اش » ؛ ( فإنّها مصيدة « 1 » إبليس العظمى ، و مكيدته الكبرى ، الّتي تساور « 2 » قلوب الرّجال مساورة السّموم القاتلة ، فما تكدي « 3 » أبدا ، و لا تشوي « 4 » أحدا ، لا عالما لعلمه ، و لا مقلّا « 5 » في طمره « 6 » ) .\r\nامور سه‌گانه‌اى كه امام عليه السّلام در آغاز اين سخن به آن هشدار مىدهد ، بعضى به معناى تجاوز از حد به معناى ستم كردن و تكبّر و خودبرتربينى است لازم و ملزوم يكديگرند .\r\nافراد متكبّر تنها خودشان را مىبينند و به همين جهت براى حقوق ديگران ارزشى قائل نيستند و دست به ظلم و ستم مىزنند و نيز بعضى به معناى تجاوز از حد ، به ظلم و ستم مىانجامد و همهء اينها سموم كشنده و دامهاى خطرناكى از دامهاى شيطانند كه جز اولياء اللّه و افراد صلح باايمان را از آن گريزى نيست .\r\nجملهء « فما تكدي أبدا . . . » اشاره به فراگير بودن اين هشدار است ؛ مبادا دانشمندى تصوّر كند كه تنها با علم و دانشش مىتواند از اين دام شيطان رهايى يابد و يا شخص فقيرى با فقرش ممكن است از آسيب آن در امان بماند ؛ هركس - بدون استثنا - آلودهء بغى و ظلم و كبر گردد عاقبت شوم و تاريكى خواهد داشت .\r\nآن‌گاه امام عبادت اسلامى را مطرح و روى بسيارى از آنها انگشت مىگذارد و تأثير مثبت آنها را در زدودن آثار كبر و غرور و زنده كردن روح تواضع و فروتنى شرح مىدهد و\r\n\r\n\r\n","description":"","footnote":"\r\n( 1 ) . « مصيدة » ( به سكون صاد و فتح ياء ) و بعضى به كسر ميم خوانده‌اند به معناى آلت صيد دام است .\r\n( 2 ) . « تساور » از « سور » ، بر وزن « غور » به معناى پريدن بر چيزى و حمله كردن است و در اينجا به معناى نفوذ سموم در دلها آمده است .\r\n( 3 ) . « تكدى » از ريشهء « كدى » بر وزن « كسب » به معناى بخل ورزيدن و محبوس ساختن و از اثر انداختن است .\r\n( 4 ) . « تشوى » از ريشهء « شىّ » بر وزن « شرّ » گاه به معناى بريان كردن و پختن و گاه به معناى دست و پا و اطراف بدن آمده و هنگامى كه به باب افعال برود به ضرباتى گفته مىشود كه به نقطه حساس وارد نگردد و خطا كند و به اطراف وارد شود .\r\n( 5 ) . « مقلأ » « مقلّ » به معناى فقير است و از ريشهء « قليل » گرفته شده است .\r\n( 6 ) . « طمر » به معناى لباس كهنه و مندرس است .\r\n","page_name":" 437 ","page_number":437},
  {"content":"\r\n\r\nمىفرمايد : « و به همين جهت است كه خداوند ، بندگان باايمان خود را با نمازها و زكاتها و مجاهدتها به وسيلهء روزهء واجب ( از بغى و ظلم و كبر ) حراست فرموده ، تا اعضا و جوارحشان آرام شود ؛ چشمانشان خاضع ، و نفوس آنان رام گردد ؛ قلبهايشان خضوع پذيرد و تكبّر را از آنان بزدايد » ؛ ( و عن ذلك ما حرس اللّه « 1 » عباده المؤمنين بالصّلوات و الزّكوات ، و مجاهدة الصّيام في الأيّام المفروضات ، تسكينا لأطرافهم ، « 2 » و تخشيعا لأبصارهم ، و تذليلا لنفوسهم ، و تخفيضا « 3 » لقلوبهم ، و إذهابا للخيلاء « 4 » عنهم ) .\r\nاشاره به اينكه يكى از فلسفه‌هاى مهم اين عبادات ، درهم شكستن انگيزه‌هاى كبر و غرور است كه سرچشمهء تجاوز و ظلم مىشود . اركان و آداب نماز به‌طور كامل ، انسان را به تواضع دعوت مىكند . ايستادن همچون عبد خاضع در برابر خداوند و سپس ركوع و از همه مهم‌تر سجده از يك سو روح تواضع را در انسان پرورش مىدهد و از سوى ديگر او را از هرگونه گناه بازمىدارد  « إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ »  « 5 » .\r\nهمچنين زكات كه در واقع اكرام و احترامى به نيازمندان و مستمندان است ، كبر و\r\n\r\n\r\n","description":"","footnote":"\r\n( 1 ) . « عن ذلك ما حرس اللّه » در تركيب و تفسير اين جمله ، شارحان اختلاف كرده‌اند . ابن ابى الحديد مىگويد « ما » در اين جمله زايده و « ذلك » اشاره به بغى و ظلم و كبر است ، بنابراين مفهوم جمله چنين مىشود : خداوند بندگانش را از اين امور سه‌گانه به وسيله نماز و روزه و زكات حفظ فرموده است و بعضى ديگر مانند شارح خوئى گفته‌اند كه « عن » در اينجا براى بيان علت است و « ما » مصدريه است و معناى جمله اين مىشود كه خداوند بدين سبب بندگانش را با نماز و زكات و روزه از كبر و غرور و ظلم ، حراست كرده است .\r\n( 2 ) . « اطراف » اين واژه در فارسى امروز به معناى جوانب است ؛ ولى در لغت عرب طرف ، بر وزن « هدف » به معناى قطعه و پاره‌اى از هرچيز است و به هنگامى اطراف بدن گفته مىشود مراد دست و پا و انگشتان است .\r\n( 3 ) . « تخفيض » از « خفض » بر وزن « لفظ » به معناى سهولت و نرمش و پايين آوردن گرفته شده است .\r\n( 4 ) . « خيلاء » به معناى تكبّر و خودبينى است .\r\n( 5 ) . عنكبوت ، آيهء 45 .\r\n","page_name":" 438 ","page_number":438},
  {"content":"\r\n\r\nغرور را از روح و جان ثروتمندان و متمكّنان مىزدايد و نيز روزه كه انسان را با تشنگى و گرسنگى در صف فقرا و نيازمندان قرار مىدهد ، درهم شكنندهء كبر و غرور است ؛ هرچند فلسفهء اين عبادات به اين منحصر نمىشود ؛ ولى به يقين يكى از فلسفه‌هايش همين است كه امام عليه السّلام در اينجا بدان اشاره فرموده است .\r\nدر ساير روايات اسلامى نيز به اين معنا اشاره شده است ؛ مثلا در حديثى از امام على بن موسى الرضا عليه السّلام مىخوانيم : « إنّ علّة الصّلاة أنّها إقرار بالرّبوبيّة للّه تعالى و خلع الأنداد و قيام بين يدى الجبّار جلّ جلاله بالذّل و المسكنة و الخضوع . . . ؛ فلسفهء نماز اقرار به ربوبيت خداوند متعال و نفى هرگونه شرك و قيام در برابر ذات پاك خداوند با تسليم و تواضع و خضوع است » . « 1 »\r\nو نيز دربارهء فلسفهء زكات از همان حضرت نقل شده است كه مىفرمايد : « و هو موعظة لأهل الغنى و عبرة لهم ليستدلّوا على فقراء الآخرة بهم ؛ اداى زكات پند و اندرزى است براى اغنيا و درس عبرتى است براى آنها تا از اين طريق به فقر و نيازمندى خود در آخرت آشنا شوند » . « 2 »\r\nنيز از همان حضرت دربارهء فلسفهء صوم چنين مىخوانيم : « علّة الصّوم عرفان مسّ الجوع و العطش ليكون ذليلا مستكينا . . . ؛ فلسفهء روزه اين است كه گرسنگى و تشنگى را احساس كند تا متواضع و خاضع گردد . . . » « 3 »\r\nآن‌گاه امام عليه السّلام در ادامهء اين سخن به شرح آنچه در جمله‌هاى بالا به صورت اجمال دربارهء فلسفهء نماز و روزه و زكات بيان كرده بود ، پرداخته چنين مىفرمايد : « ( خداوند نماز را واجب كرد ) به اين جهت كه ساييدن پيشانيها كه بهترين جاى صورت است بر خاك ، موجب تواضع و فروتنى است و گذاردن اعضاى پرارزش بدن بر زمين دليل بر كوچكى ، و\r\n\r\n\r\n","description":"","footnote":"\r\n( 1 ) . وسائل الشيعة ، جلد 3 ، صفحهء 4 ، كتاب الصلاة ، باب وجوب الصلاة ، حديث 7 .\r\n( 2 ) . همان مدرك ، جلد 6 ، صفحهء 5 ، كتاب الزكاة ، ابواب ما يجب فيه و ما تستجب ، باب 1 ، حديث 7 .\r\n( 3 ) . من لا يحضره الفقيه ، جلد 2 ، صفحهء 73 ، حديث 1767 .\r\n","page_name":" 439 ","page_number":439},
  {"content":"\r\n\r\nچسبيدن شكمها به پشت ، به هنگام روزه ، مايهء تواضع است و نيز پرداخت زكات ، موجب صرف ثمرات زمين و غير آن براى نيازمندان و مستمندان مىگردد ( و همهء اين امور ، بندگان را از آفت كبر و غرور بازمىدارد و به تواضع و فروتنى دعوت مىكند ) » ؛ ( و لما في ذلك من تعفير « 1 » عتاق « 2 » الوجوه بالتّراب تواضعا ، و التصاق كرائم « 3 » الجوارح بالأرض تصاغرا « 4 » ، و لحوق البطون بالمتون « 5 » من الصّيام تذلّلا ؛ مع ما في الزّكاة من صرف ثمرات الأرض و غير ذلك إلى أهل المسكنة و الفقر ) .\r\nبه يقين آنچه در بالا آمد ، بخشى از فلسفه‌هاى اين عبادات مهم اسلامى است ، زيرا عبادات ، فلسفه‌هاى مهمى دارد كه يكى از مهمترين آنها همان پرورش روح تواضع و فروتنى و مبارزه با كبر و غرور است . فلسفه نهى از فحشاء و منكر و معراج مؤمن بودن در نماز و نيز پرورش روح تقوا و اخلاص در سايه روزه و مبارزه با آفت اختلاف طبقاتى در زكات و غير اينها ، غير قابل انكار است .\r\nدر ساير روايات اسلامى نيز اشارات روشنى به اين امور ديده مىشود . در حديثى از امام باقر عليه السّلام مىخوانيم كه خداوند به موسى بن عمران وحى كرد : آيا ميدانى چرا من تو را از ميان خلقم براى سخن گفتن با او برگزيدم ؟ موسى عرض كرد : پروردگارا نمىدانم ، فرمود : « يا موسى إنّي قلّبت عبادى ظهرا و بطنا فلم أجد أحدا أذلّ لي نفسا منك يا موسى إنّك إذا صلّيت وضعت خدّيك على التّراب ؛ اى موسى من تمام بندگانم را زير و رو كردم احدى را مثل تو متواضع در برابر خود نديدم ؛ اى موسى ! هنگامى تو نماز\r\n\r\n\r\n","description":"","footnote":"\r\n( 1 ) . « تعفير » به معناى به خاك ماليدن است از « عفر » به معناى خاك و غبار است .\r\n( 2 ) . « عتاق » جمع « عتيق » شىء پرارزش و گرانبهاست و به اشياى قديمى پرارزش ، عتيقه مىگويند ، و « عتاق الوجوه » اشاره به بخشهاى پرارزش صورت يعنى پيشانى است .\r\n( 3 ) . « كرائم » جمع « كريمه » يعنى گرانقدر ، باارزش ، شريف و بزرگوار .\r\n( 4 ) . « تصاغر » به معناى كوچكى كردن از ريشهء « صغر » بر وزن « پسر » به معناى كوچكى شده است .\r\n( 5 ) . « متون » جمع « متن » به معناى پشت و گاه به معناى اصل مىآيد و در اينجا معناى اوّل مراد است .\r\n","page_name":" 440 ","page_number":440},
  {"content":"\r\n\r\nمىخوانى دو طرف صورت خود را بر خاك مىنهى » . « 1 »\r\nدر پايان اين فقره در يك نتيجه‌گيرى كلى مىفرمايد : « به آثار اين اعمال ( نماز و روزه و زكات و سجده ) بگيريد كه چگونه شاخه‌هاى درخت تفاخر را درهم مىشكند و از جوانه زدن كبر و خودپسندى ( در دل‌ها ) جلوگيرى مىكند » ؛ ( انظروا إلى ما في هذه الأفعال من قمع « 2 » نواجم « 3 » الفخر و قدع « 4 » طوالع الكبر ) .\r\nقابل توجه است كه بعضى از اين عبادات همه روز تكرار مىشود تا روزى خالى از برنامه « كبرزدايى » بر انسان نگذرد .\r\n* * * \r\nنكته فلسفهء عبادات\r\nبىشك ، خداوند بزرگ از عبادت ما و فرشتگان بىنياز است و اگر تمام جهانيان ، راه ايمان يا كفر را پيش گيرند چيزى بر جلال او افزوده يا از آن كاسته نمىشود .  « إِنْ تَكْفُرُوا أَنْتُمْ وَ مَنْ فِي الْأَرْضِ جَمِيعاً فَإِنَّ اللَّهَ لَغَنِيٌّ حَمِيدٌ »  « 5 » و نيز مىفرمايد :  « وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ »  « 6 »\r\nهركس هرچيز دارد از بركات ذات پاك پروردگار و رشحه‌اى از رشحات وجود اوست بنابراين مخلوق كارى نمىتواند انجام دهد كه بر عظمت خالق بيفزايد و از اينجا به خوبى\r\n\r\n\r\n","description":"","footnote":"\r\n( 1 ) . من لا يحضره الفقيه ، جلد 2 ، صفحهء 363 .\r\n( 2 ) . « قمع » به معناى غلبه كردن و ريشه‌كن نمودن است .\r\n( 3 ) . « نواجم » جمع « ناجمه » به معناى هرچيزى است كه در ابتدا ظاهر مىشود . از « نجم » بر وزن « حجم » به معناى طلوع و ظهور گرفته شده است .\r\n( 4 ) . « قدع » به معناى بازداشتن است .\r\n( 5 ) . ابراهيم ، آيهء 8 .\r\n( 6 ) . آل عمران ، آيهء 97 .\r\n","page_name":" 441 ","page_number":441},
  {"content":"\r\n\r\nمىتواند نتيجه گرفت كه فلسفه و فايده احكام عموما و عبادات خصوصا به خود انسانها بازمىگردد .\r\nعبادات ، فلسفهء مشترك و فلسفهء خاص دارد ؛ فلسفهء مشترك عبادات ، خضوع و تواضع در پيشگاه خدا و شكستن بت كبر و غرور و سركشى و طغيان است . افزون بر اين ، عبادات انسان را به ياد خدا مىاندازد و قلب و روح را زنده نگاه مىدارد و آثار غفلت و بىخبرى را مىزدايد و بدين ترتيب عبادات انسان را هميشه در مسير عبوديت و بندگى حق نگاه مىدارد .\r\nاضافه بر اين ، هريك از عبادات ، فلسفهء ويژه خود را نيز دارد ؛ نماز نهى از فحشا و منكر مىكند و روزه مبارزه با هواى نفس را تقويت مىنمايد و زكات ، اختلاف طبقاتى را از بين مىبرد يا كاهش مىدهد ، حج باعث اتحاد صفوف مسلمانان و قوت و قدرت اسلام مىگردد و در روايات اسلامى كه در باب فلسفهء احكام آمده به همهء اين امور اشاره شده است . « 1 »\r\n* * *\r\n\r\n\r\n","description":"","footnote":"\r\n( 1 ) . به كلمات قصار نهج البلاغه ، كلمهء 252 مراجعه فرماييد .\r\n","page_name":" 442 ","page_number":442},
  {"content":"\r\n\r\n\r\nبخش دوازدهم\r\nو لقد نظرت فما وجدت أحدا من العالمين يتعصّب لشيء من الأشياء إلّا عن علّة تحتمل تمويه الجهلاء ، أو حجّة تليط بعقول السّفهاء غيركم . فإنّكم تتعصّبون لأمر ما يعرف له سبب و لا علّة . أمّا إبليس فتعصّب على آدم لأصله ، و طعن عليه في خلقته ، فقال : أنا ناريّ و أنت طينيّ .\r\nو أمّا الأغنياء من مترفة الأمم ، فتعصّبوا لآثار مواقع النّعم ، فقالوا :\r\n « نَحْنُ أَكْثَرُ أَمْوالًا وَ أَوْلاداً وَ ما نَحْنُ بِمُعَذَّبِينَ » \r\n\r\nترجمه\r\nمن در رفتار و كردار مردم جهان نظر افكندم ، هيچ‌كس را نيافتم كه دربارهء چيزى تعصّب به خرج دهد جز اينكه دليل و هدفى براى خويش دارد يا مىخواهد حقيقت را بر جاهلان مشتبه سازد يا با دليلى در فكر و انديشهء سفيهان نفوذ كند ، جز شما كه دربارهء چيزى تعصّب مىورزند كه نه سببى دارد و نه هدفى .\r\nابليس در برابر آدم به سبب اصل و ريشهء خود تعصّب و تكبّر ورزيد ؛ آفرينش آدم را مورد طعن قرار داد و گفت : من از آتشم و تو از گل . و اما ثروتمندان عيّاش و متكبّر امّتهاى پيشين ، تعصّبشان به سبب نعمتهاى گوناگون ( و زر و زيورها ) و فزونى نفراتشان بود ؛ آنها مىگفتند : ثروت و فرزندان ما از همه بيشتر است و هرگز كيفر ( الهى ) را نمىبينيم . ( امّا شما حتى اين بهانه‌ها را هم براى تعصب كوركورانهء خود نداريد ) .\r\n* * *\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nشرح و تفسير تعصب بىدليل\r\nامام عليه السّلام در اين فقره براى مبارزه با كبر و غرور و تعصبات جاهلى به بيان نكتهء ديگرى مىپردازد كه حاصلش اين است كه افراد متعصب براى خود دلايلى دارند ، هرچند ضعيف و نادرست ؛ اما تعصبهاى زشت شما كه سبب نزاع و خونريزى مىشود هيچ دليلى ندارد و اين نشان مىدهد كه تعصب شما از آنها زشت‌تر و بدتر است .\r\nمىفرمايد : « من در رفتار و كردار مردم جهان نظر افكندم هيچ‌كس را نيافتم كه دربارهء چيزى تعصّب و تكبّر به خرج دهد جز اينكه ( ظاهرا ) دليل و هدفى براى خويش دارد يا مىخواهد حقيقت را بر جاهلان مشتبه سازد يا با دليلى در فكر و انديشهء سفيهان نفوذ كند جز شما كه دربارهء چيزى تعصّب مىورزيد كه نه سببى دارد و نه هدفى » ؛ ( و لقد نظرت فما وجدت أحدا من العالمين يتعصّب لشيء من الأشياء إلّا عن علّة تحتمل تمويه « 1 » الجهلاء ، أو حجّة تليط « 2 » بعقول السّفهاء غيركم . فإنّكم تتعصّبون لأمر ما يعرف له سبب و لا علّة ) .\r\nاشاره به اينكه هرچه تاريخ گذشتگان و اقوام امروز را مطالعه مىكنم به اين نتيجه مىرسم كه آنها بهانه‌اى براى تعصب خود داشتند يا پوشاندن حقيقت بر جاهلان و يا نفوذ در افكار سفيهان و ساده‌لوحان و در نتيجه رسيدن به يك سلسله منافع مادى ؛ ولى تعصبات شما اثر و فايده و هيچ دليل مقبول و يا نيمه مقبولى ندارد ، جز سخنانى ناروا و سپس ديوانه‌وار به جان هم افتادن و احيانا خون ريختن . تفاوت جاهلان و سفيهان در\r\n\r\n\r\n","description":"","footnote":"\r\n( 1 ) . « تمويه » يعنى مشتبه ساختن و در اصل به معناى دادن آب طلا به روى مس براى فريب جاهلان بوده است .\r\n( 2 ) . « تليط » از ريشهء « لوط » بر وزن « موت » به معناى چسبيدن چيزى به چيزى است و هنگامى كه مطلبى مورد علاقهء قلبى كسى باشد كه گويى به آن چسبيده و از آن جدا نمىشود جملهء « لاط بقلبي » را به كار مىبرند . اين واژه هم به صورت اجوف واوى و هم به صورت اجوف يايى به كار مىرود .\r\n","page_name":" 444 ","page_number":444},
  {"content":"\r\n\r\nاين است كه جاهلان هيچ آگاهى ندارند ؛ ولى سفيهان نيمه‌آگاهند و هردو گروه با دلايل دروغين ممكن است . در مسير منافع متعصبان و مستكبران گام بردارند .\r\nبديهى است منظور امام اين نيست كه تعصب شما معلول بدون علت است ، زيرا هر چيزى در جهان از نظر فلسفى علتى دارد ، بلكه منظور اين است كه متعصبان پيشين بهانه‌هاى ظاهرفريبى داشتند شما آن را هم نداريد چنان‌كه تعصب مخاطبان حضرت از پايين بودن فرهنگ و خيالات واهى جاهلى سرچشمه مىگرفت كه حتى در قالب يك بهانهء قابل طرح ، نمىگنجيد .\r\nآن‌گاه امام عليه السّلام به دو نمونه از تعصبهايى كه ظاهرا با دلايلى - هرچند نادرست - همراه بوده اشاره مىفرمايد : يكى تعصب و استكبار ابليس و ديگرى تعصب ثروتمندان مستكبر پيشين .\r\nمىفرمايد : « اما ابليس در برابر آدم به سبب اصل و ريشهء خود تعصّب و تكبّر ورزيد ، آفرينش آدم را مورد طعن قرار داد و گفت : من از آتشم و تو از گل » ؛ ( أمّا إبليس فتعصّب على آدم لأصله ، و طعن عليه في خلقته ، فقال : أنا ناريّ و أنت طينيّ ) .\r\nابليس به يقين از آتش آفريده شده بود ، زيرا او از جن بود و آفرينش طايفه جن از آتش بود و آدم نيز از خاك و گل و در ظاهر آتش داراى نور و روشنايى است ، در حالى كه گل تيره و تاريك است و اين مىتواند بهانه‌اى براى خودبرتربينى ابليس باشد ، در حالى كه اوّلا آتش سوزنده است و خاك احياكننده . افزون بر اين ، فضيلت آدم در روح الهى او بود و لذا خداوند مىفرمايد :  « فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ »  « 1 » ولى ابليس در اثر خودخواهى و تعصب نمىخواست اين حقيقت را دريابد .\r\nآن‌گاه به گروه دوم پرداخته مىفرمايد : « اما خود ثروتمندان عيّاش و متكبّر امّتهاى پيشين ، تعصّبشان به سبب نعمتهاى گوناگون ( و زر و زيورها ) و فزونى نفراتشان بود ؛ آنها\r\n\r\n\r\n","description":"","footnote":"\r\n( 1 ) . حجر ، آيهء 29 .\r\n","page_name":" 445 ","page_number":445},
  {"content":"\r\n\r\nمىگفتند : ثروت و فرزندان ما از همه بيشتر است و هرگز كيفر نمىبينيم ( اما شما حتى اين بهانه‌ها را هم براى تعصب خود نداريد ) » ؛ ( و أمّا الأغنياء من مترفة « 1 » الأمم ، فتعصّبوا لآثار مواقع « 2 » النّعم ، فقالوا :  « نَحْنُ أَكْثَرُ أَمْوالًا وَ أَوْلاداً وَ ما نَحْنُ بِمُعَذَّبِينَ »  « 3 » ) .\r\nاشاره به اينكه آنها نعمتهاى پروردگار را در جنبه‌هاى مادّى كه شامل نيروى انسانى و اموال سرشار مىشد وسيلهء برترىجويى و تعصّب قرار دادند و از پذيرش دعوت انبيا سرباز زدند و سرانجام به كيفر الهى گرفتار شدند ؛ ولى تعصّب مخاطبان آن حضرت كه به بهانه‌هاى واهى و كودكانه به نزاع و درگيرى مىپرداختند ، نه مثل تعصّب شيطان و نه مثل تعصّب مترفان و مستكبران پيشين ، بلكه بر محور مسائلى دور مىزد كه حتّى ارزش بهانه‌جويى را هم نداشت و اين بدترين نوع تعصّب است .\r\n* * *\r\n\r\n\r\n","description":"","footnote":"\r\n( 1 ) . « مترفه » و « مترف » به‌طورى كه در لسان العرب آمده از ريشهء « ترف » بر وزن « هدف » به معناى تنعّم گرفته شده و معمولا به كسى مىگويند كه فزونى نعمت او را مست و مغرور كرده و به طغيان واداشته است .\r\n( 2 ) . « مواقع » جمع « موقع » به معناى محلّ است و مواقع النعم اشاره به نعمتهايى است كه مورد بهره بردارى قرار مىگيرد و منظور از آثار لذّاتى است كه از آن براى صاحبان نعمت فراهم مىشود .\r\n( 3 ) . سبأ ، آيهء 35 .\r\n","page_name":" 446 ","page_number":446},
  {"content":"\r\n\r\n\r\nبخش سيزدهم\r\nفإن كان لا بدّ من العصبيّة فليكن تعصّبكم لمكارم الخصال ، و محامد الأفعال ، و محاسن الأمور ، الّتي تفاضلت فيها المجداء و النّجداء من بيوتات العرب و يعاسيب القبائل ؛ بالأخلاق الرّغيبة ، و الأحلام العظيمة ، و الأخطار الجليلة ، و الآثار المحمودة . فتعصّبوا لخلال الحمد من الحفظ للجوار ، و الوفاء بالذّمام ، و الطّاعة للبرّ ، و المعصية للكبر ، و الأخذ بالفضل ، و الكفّ عن البغي ، و الإعظام للقتل ، و الإنصاف للخلق ، و الكظم للغيظ ، و اجتناب الفساد في الأرض .\r\n\r\nترجمه\r\nاگر قرار است تعصّبى انجام گيرد ، بايد تعصّب شما براى اخلاق پسنديده ، كارهاى نيك و امور خوب و شايسته باشد . همان افعال و امورى كه مردان بزرگوار و شجاع از خاندانهاى باارزش عرب و سران با شخصيّت قبايل در آنها بر يكديگر پيشى مىجستند ( يعنى ) در صفات پسنديده و انديشه‌هاى و الا و مقامهاى بلند و آثار ستوده ( آرى ! اگر مىخواهيد تعصّبى داشته باشيد ) دربارهء خصلتهاى مطلوب ، تعصّب به خرج دهيد ؛ از جمله حفظ حقوق همسايگان ، وفاى به عهد و پيمان ، انجام كارهاى نيك ، مخالفت با تكبّر ، اقدام به جود و بخشش ، خوددارى از ستم ، بزرگ شمردن قتل نفس ( و پرهيز شديد از آن ) ، انصاف دربارهء مردم ، فروخوردن خشم و اجتناب از فساد در زمين .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nشرح و تفسير جاى تعصب اينجاست !\r\nتعصّب - چنان‌كه قبلا نيز اشاره شد - به معناى پاىبندى و وابستگى شديد به چيزى است كه به دو شكل ظهور مىكند ؛ در شكل منفى كه همان وابستگيهاى شديد دور از منطق و بىقيدوشرط به مسائل كم‌ارزش و گاه بىارزش و موهوم است كه سرچشمهء بسيارى از نزاعهاى خونين و كشمكشهاى پردردسر است .\r\nدر شكل مثبت ؛ يعنى ايستادگى و پايمردى بر امورى كه ارزشهاى والاى انسانى و اخلاقى و اجتماعى را تشكيل مىدهد و اين نوع تعصّب نه تنها عيب نيست ، بلكه يكى از نقاط قوّت و مثبت است ؛ مانند كسى كه براى حفظ دين و ايمان و يا حفظ كشور و ناموس و آبرويش پافشارى به خرج مىدهد .\r\nبه همين جهت امام عليه السّلام براى اينكه مخاطبان متعصّب خود را از تعصّبهاى منفى و زشت نجات دهد پيشنهاد تعصّبهاى مثبت به آنها مىكند تا خلاء عاطفى آنها را بر طرف سازد و نيروهاى درونى آنان را به سوى يك برنامهء مثبت سوق دهد و اين كارى است كه همهء رهبران آگاه در اجتماعات براى اصلاح مفاسد اجتماعى بايد انجام دهند ؛ به جاى آنكه در مقابل امواج سهمگين انگيزه‌هاى منفى بايستند ، شكل آنها را تغيير دهند و به سوى كانالهاى مثبت سوق دهند و لذا مىفرمايد :\r\n« اگر قرار است تعصّبى صورت گيرد بايد تعصّب شما براى اخلاق پسنديده ، كارهاى نيك و امور خوب و شايسته باشد ، همان افعال و امورى كه مردان بزرگوار و شجاع از خاندان عرب و سران با شخصيّت قبايل در آنها بر يكديگر پيشى مىجستند » ؛ ( فإن كان لا بدّ من العصبيّة فليكن تعصّبكم لمكارم الخصال ، و محامد الأفعال ، و محاسن الأمور ، الّتي تفاضلت فيها المجداء « 1 » و النّجداء « 2 » من بيوتات العرب و\r\n\r\n\r\n","description":"","footnote":"\r\n( 1 ) . « مجداء » جمع « مجيد » به معناى عزيز و بزرگوار و والامقام است .\r\n( 2 ) . « نجداء » جمع « نجيد » به معناى شجاع از « نجد » به معناى زمين مرتفع گرفته شده است .\r\n","page_name":" 448 ","page_number":448},
  {"content":"\r\n\r\nيعاسيب « 3 » القبائل ) .\r\nاشاره به اينكه سرمشق شما در اين امور نبايد جاهلان بىمنطق باشد ، بلكه به افراد با شخصيّت و عاقل و هوشيار اقتدا كنيد همانها كه در كسب فضايل و مكارم اخلاق از يكديگر پيشى مىگرفتند و نيروهاى خود را در اين ميدان مسابقهء انسانى به كار مىبردند .\r\nسپس در چند جملهء كوتاه به شرح آن پرداخته مىفرمايد : « ( يعنى » در صفات پسنديده و انديشه‌هاى و الا و مقامهاى بلند و آثار ستوده ( در كسب اين امور تعصب به خرج دهيد ) » ؛ ( بالأخلاق الرّغيبة ، و الأحلام العظيمة ، و الأخطار الجليلة ، و الآثار المحمودة ) .\r\nاين امور چهارگانه كه در كلام حضرت آمده است در واقع ابعاد شخصيت انسان را بيان مىكند ، اخلاق شايسته ، فكر بلند ، مقام و الا ، و آثار نيك . ( مانند آثار علمى و خدمات اجتماعى ) . كسى كه اين امور را در خود جمع كند به يقين انسان شايسته و پرارزشى است كه مىتواند الگو براى ديگران باشد .\r\nآن‌گاه در ادامهء اين سخن امام عليه السّلام انگشت روى جزئيات مسائل اخلاقى گذاشته ، به ده نمونه از مكارم اخلاق و صفات بارز انسانى اشاره كرده و همگان را به آن دعوت مىكند ، مىفرمايد : « ( اگر مىخواهيد تعصّبى داشته باشيد ) دربارهء خصلت‌هاى مطلوب تعصب به خرج دهيد ؛ از جمله حفظ حقوق همسايگان ، وفاى به عهد و پيمان ، انجام كار نيك ، مخالفت با تكبّر ، اقدام به جود و بخشش ، خوددارى از ستم ؛ بزرگ شمردن قتل نفس ( و پرهيز شديد از آن ) ، انصاف دربارهء مردم ، فروخوردن خشم و اجتناب از فساد در زمين » ؛ ( فتعصّبوا لخلال الحمد من الحفظ للجوار ، و الوفاء بالذّمام ، « 4 » و الطّاعة للبرّ ، و\r\n\r\n\r\n","description":"","footnote":"\r\n( 3 ) . « يعاسيب » جمع « يعسوب » در اصل به معناى ملكهء زنبورهاست . سپس به رؤسا و افراد با شخصيت اطلاق شده است .\r\n( 4 ) . « ذمام » به معناى عهد و پيمان و حقّ و حرمت است .\r\n","page_name":" 449 ","page_number":449},
  {"content":"\r\n\r\nالمعصية للكبر ، و الأخذ بالفضل ، و الكفّ عن البغي ، و الإعظام للقتل ، و الإنصاف للخلق ، و الكظم للغيظ ، و اجتناب الفساد في الأرض ) .\r\nبىشك انسانى كه جامع اين صفات دهگانه باشد ، انسان شايسته و پرارزشى است و جامعه‌اى كه اين اصول در آن حكمفرما گردد ، جامعه‌اى است از هرنظر سالم و سعادتمند و پيشرو .\r\nشايان ذكر است صفات مزبور بر دو گونه است : بعضى اشاره به پرهيز مفاسد فردى و جمعى مىكند ؛ مانند « اعظام قتل » و « مخالف با تكبّر » و « اجتناب از فساد در زمين » بخشى ديگر به كارهاى مفيد و سازنده ، ناظر است مانند « حفظ حقوق » ، « وفاى به عهد » ، « انجام نيكيها » و « جود و بخشش » .\r\n« حفظ جوار » به معناى رعايت حقوق همسايگان ، در اسلام مورد تأكيد قرار گرفته است . در حديثى از امام صادق عليه السّلام مىخوانيم : « حسن الجوار يعمر الدّيار و يزيد في الأعمار ؛ نيكى به همسايگان سبب آبادى و فزونى در عمر است » . « 1 » « حسن جوار » تنها به اين نيست كه انسان توليد مزاحمتى براى همسايگان نكند بلكه در مشكلات به يارى آنها بشتابد و اگر احيانا مزاحمتى از سوى آنها شد با رفق و مدارا برخورد كند و به يقين اگر اين دستور اسلامى را همه رعايت كنند موجى از محبّت و دوستى در سرتاسر شهرها و آباديها پيدا مىشود .\r\n« وفاء به ذمام » اشاره به وفاى به عهد و پيمان است كه در اسلام اهميّت فوق العاده‌اى دارد و انصاف دربارهء خلق ، اشاره به اين است كه حقوق خود و ديگران را به يك چشم نگاه كند ؛ آنچه براى خود مىخواهد براى ديگران نيز بخواهد و آنچه براى خود نمىخواهد براى ديگران نيز نپسندد .\r\n* * *\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 667 ، حديث 8 .\r\n","page_name":" 450 ","page_number":450},
  {"content":"\r\n\r\n\r\nنكته تعصّبهاى منفى و مثبت\r\nدر وجود انسان انگيزه‌هاى گوناگون و پيچيده‌اى است كه اگر بر اثر جهل و نادانى به كانالهاى نامطلوبى سوق داده شود نتايج آن بسيار منفى و گاه مرگبار است . در اين‌گونه موارد رهبران جامعه نبايد به فكر نابود كردن انگيزه‌ها باشند ، بلكه بايد آنها را به مسيرهاى مفيد و سازنده هدايت كنند و به تعبير ديگر با انتخاب جايگزينهاى مثبت نه تنها با انگيزه‌ها مقابله نكنند ، بلكه از آن بهره بگيرند .\r\nيك سيلاب عظيم اگر مهار نشود سبب ويرانى و نابودى جان و اموال مردم است ؛ ولى اگر سدّى قوى در برابر آن بكشند و مهارش كنند و آب از دريچه‌هاى معيّنى بيرون آيد ، سبب عمران و آبادى است ؛ مقادير عظيمى برق توليد مىكند ، كارخانه‌هاى بزرگى را به راه مىاندازد ، آب را براى تمام مدت سال ذخيره مىكند و كشاورزى را رونق مىبخشد .\r\nدر تعبيرات اسلامى ، اين مطلب به خوبى نمايان است ؛ مثلا در خطبهء نكاح مىخوانيم : « الحمد للّه الّذى أحلّ النّكاح و حرّم الزّنا و السّفاح » اشاره به اينكه خداوند هرگز دستور به سركوبى غريزهء جنسى نمىدهد ، بلكه مسير صحيح نكاح را تعيين فرموده تا به اعمال منافى عفّت كشيده نشوند . حضرت لوط پيامبر هنگامى كه قوم خود را از اعمال منافى عفّت نهى مىكند به آنها پيشنهاد ازدواج با دخترانش را مىدهد و مىفرمايد :  « هؤُلاءِ بَناتِي هُنَّ أَطْهَرُ لَكُمْ »  « 1 »\r\nدر سورهء نور در كنار حدّ زنا :  « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ »  « 2 » به همكارى عمومى جامعه براى ازدواج سالم جوانان دستور مىدهد و مىفرمايد :\r\n « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ » \r\n\r\n\r\n","description":"","footnote":"\r\n( 1 ) . هود ، آيهء 78 .\r\n( 2 ) . نور ، آيهء 2 .\r\n","page_name":" 451 ","page_number":451},
  {"content":"\r\n\r\n « مِنْ فَضْلِهِ وَ اللَّهُ واسِعٌ عَلِيمٌ »  « 1 »\r\nدر بعضى از روايات اسلامى آمده است : « شوم المرأة كثرة مهرها . . . » « 2 » و در بعضى ديگر آمده : « شومها شدّة مؤونتها » « 3 » يعنى بدقدمى زن در سنگينى مهريه و زيادى هزينه‌هاى زندگى است .\r\nدر ميان مردم چيزى به نام خوش قدمى و بدقدمى وجود دارد كه به شكل خرافى بسيار زيانبار است ؛ ولى اسلام به آن يك لباس منطقى پوشانده ، بىآنكه اصل آن را نابود كند .\r\nدر مورد تعصّب نيز مطلب از همين قرار است ؛ انگيزه‌هايى در درون انسان است كه او را به سوى تعصّب مىكشاند و هرگاه رها شود ، به جنبه‌هاى منفى كه مايهء كبر غرور و گاه نزاعهاى خونين است ، كشيده مىشود ؛ ولى امام عليه السّلام سعى مىكند آن را به سوى جنبه‌هاى مثبت هدايت كند ، مىفرمايد : اگر بناست كه افراد ، قبائل و اقوام تعصّبى به خرج دهند ، چه بهتر كه اين تعصّب در مكارم الاخلاق و محاسن افعال حمايت از مظلومان ، مبارزهء با ظالمان و نيكى دربارهء همگان صورت گيرد .\r\n* * *\r\n\r\n\r\n","description":"","footnote":"\r\n( 1 ) . نور ، آيهء 32 .\r\n( 2 ) . وسائل الشيعة ، ابواب المهور ، باب 5 ، حديث 11 و 10 .\r\n( 3 ) . همان .\r\n","page_name":" 452 ","page_number":452},
  {"content":"\r\n\r\n\r\nبخش چهاردهم\r\nو احذروا ما نزل بالأمم قبلكم من المثلات بسوء الأفعال ، و ذميم الأعمال . فتذكّروا في الخير و الشّرّ أحوالهم ، و احذروا أن تكونوا أمثالهم .\r\nفإذا تفكّرتم في تفاوت حاليهم ، فالزموا كلّ أمر لزمت العزّة به شأنهم ، و زاحت الأعداء له عنهم ، و مدّت العافية به عليهم ، و انقادت النّعمة له معهم ، و وصلت الكرامة عليه حبلهم من الاجتناب للفرقة ، و اللّزوم للألفة ، و التّحاضّ عليها ، و التّواصي بها ، و اجتنبوا كلّ أمر كسر فقرتهم ، و أوهن منّتهم ؛ من تضاغن القلوب ، و تشاحن الصّدور ، و تدابر النّفوس ، و تخاذل الأيدي .\r\n\r\nترجمه\r\nاز كيفرهايى كه بر اثر سوء افعال و اعمال ناپسند بر امتهاى پيشين وارد شد ، بر حذر باشيد ، حالات آنها را در خوبى و بدى به ياد آريد و بترسيد از اينكه شما هم مانند آنان شويد ، هرگاه به تفاوت دو حال آنها ( پيروزى و شكست ) مىانديشيد به سراغ امورى برويد كه موجب عزّت و اقتدار آنان شد ؛ دشمنان را از آنها دور كرد ؛ عافيت و سلامت را بر آنان گسترش داد ؛ نعمتها مطيعشان شد و كرامت و شخصيت ، رشتهء خود را به آنان پيوست .\r\nعامل اين خوشبختى پرهيز از تفرقه ، تأكيد بر الفت و اتحاد ، تشويق يكديگر به آن و سفارش نمودن به انجام آن بود . از هركارى كه ستون فقرات آنها را درهم شكست و قدرتشان را سست كرد اجتناب كنيد : از كينه‌هاى درونى ، بدخواهى ، پشت به هم كردن و دست از يارى هم برداشتن بپرهيزيد .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nشرح و تفسير از سرگذشت پيشينيان عبرت بگيريد\r\nامام عليه السّلام در اين بخش و چند بخش آينده ، مخاطبان خود را به مطالعه در احوال پيشينيان دعوت مىكند عوامل ضعف و قدرت آنها را برمىشمرد و اسباب پيروزى و شكست را در جاى جاى زندگى آنان به مخاطبان خود نشان مىدهد ، تا از تجارب آنان بهره گيرند و در پرتو هدايتهاى تاريخ ، راه صحيح زندگى را پيدا كنند . اين نوع آموزش ( آموزش از طريق مطالعهء تاريخ پيشينيان ) چيزى است كه قرآن مجيد در اكثر سوره‌ها بر آن تأكيد مىكند و بسيار مؤثر و تكان‌دهنده است .\r\nمىفرمايد : « كيفرهايى كه بر اثر سوء افعال و اعمال ناپسند بر امتهاى پيشين وارد شد برحذر باشيد ، حالات آنها را در خوبى و بدى به ياد آريد و بترسيد از اينكه شما مانند آنان باشيد » ؛ ( و احذروا ما نزل بالأمم قبلكم من المثلات بسوء الأفعال ، و ذميم الأعمال . فتذكّروا في الخير و الشّرّ أحوالهم ، و احذروا أن تكونوا أمثالهم ) .\r\nدر اين جمله امام عليه السّلام به سرنوشت اقوامى ، همچون قوم عاد ، ثمود و قوم نوح و قوم لوط و سرنوشت فرعونها و نمرودها عذابهايى كه بر اثر اعمال زشتشان بر سر آنها فروآمد اشاره مىكند و همه را از مبتلا شدن به چنان سرنوشتى برحذر مىدارد .\r\nتعبير به « سوء الأفعال و ذميم الأعمال » ممكن است تأكيد بر روى يك معنا باشد و آن كارهاى زشت و ناپسند است . اين احتمال نيز وجود دارد كه « سوء افعال » اشاره به اعمال گناه‌آلود باشد و « ذميم اعمال » ناظر به كارهاى ناپسند ، هرچند به مرحلهء گناه نيز نرسد ؛ مانند غفلت از جان محرومان و ترك انصاف وجود و بخشش و ايثار كه مورد نكوهش عقل و خرد است .\r\nآن‌گاه بعد از بيان اين اجمال به تفصيل مىپردازد ، همان روشى كه قرآن مجيد ، كرارا از آن براى بيان مسائل مهم استفاده مىكند ، مىفرمايد : « هرگاه به تفاوت دو حال آنها\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n( پيروزى و شكست ) بينديشيد به سراغ امورى برويد كه موجب عزّت و اقتدار آنان شد ؛ دشمنان را از آنها دور كرد ؛ عافيت و سلامت را براى آنان گسترش داد ؛ نعمتها مطيعشان شد و كرامت و شخصيت ، رشتهء خود را به آنان پيوست » ؛ ( فإذا تفكّرتم في تفاوت حاليهم ، فالزموا كلّ أمر لزمت العزّة به شأنهم ، و زاحت الأعداء له عنهم ، و مدّت العافية به عليهم ، و انقادت النّعمة له معهم ، و وصلت الكرامة عليه حبلهم ) .\r\nسپس امام ، عواملى را كه باعث فراهم شدن اين امور پنجگانه ( عزّت ، شكست دشمن ، عافيت ، نعمت و كرامت ) شد به اين صورت بيان مىفرمايد : « ( اين امور عبارتند از ) پرهيز از تفرقه و پراكندگى ، تأكيد بر الفت و اتحاد ، تشويق يكديگر به آن و سفارش نمودن به انجام آن است » ؛ ( من الاجتناب للفرقة ، و اللّزوم للألفة ، و التّحاضّ عليها ، و التّواصي بها ) .\r\nاين عوامل چهارگانه گرچه همه به مسئلهء اتحاد و وحدت بازمىگردد ؛ ولى هريك از تعبيرات ناظر به نكته‌اى است ؛ اجتناب از فرقه ناظر به نفى عوامل تفرقه است و لزوم الفت ، ناظر به اثبات عوامل وحدت است . « تحاض » اشاره به تشويق است ( احتمالا تشويقهاى عملى ) و « تواصى » اشاره به سفارش كردن از طريق بيان است . و همهء اينها در مسير اتحاد صفوف و يكدلى است .\r\nسپس امام عليه السّلام به جنبهء منفى اين مسئله ؛ يعنى تفرقه و عوامل آن مىپردازد و با تعبيرى پرمعنا به آنها هشدار مىدهد كه از عوامل اختلاف به شدت بپرهيزند ، مىفرمايد :\r\n« از هركارى كه ستون فقرات آنها را درهم شكست و قدرتشان را سست كرد اجتناب كنيد » ؛ ( و اجتنبوا كلّ أمر كسر فقرتهم « 1 » ، و أوهن منّتهم « 2 » ) .\r\n\r\n\r\n","description":"","footnote":"\r\n( 1 ) . « فقره » به معناى مهرهء پشت است كه جمع آن « فقرات » است و به منزلهء ستونى است كه پشت انسان را نگه مىدارد و به او اجازه خم و راست شدن مىدهد .\r\n( 2 ) . « منّه » به معناى قوّت است و « منّت » بر وزن « عزّت » به معناى نعمت بزرگ است كه موجب قدرت و قوت مىشود و به گفته راغب در مفردات در اصل از « منّ » كه واحد وزن است گرفته شده است .\r\n","page_name":" 455 ","page_number":455},
  {"content":"\r\n\r\nدر ادامهء اين سخن بعد از ذكر اين اصل كلى ، انگشت بر عوامل خاص آن مىگذارد و مىفرمايد : « ( عوامل اختلاف آنها ) از كينه‌هاى درونى ، بدخواهى ، پشت به هم كردن و دست از يارى هم برداشتن بود » ؛ ( من تضاغن القلوب ، و تشاحن الصّدور ، و تدابر النّفوس ، و تخاذل الأيدي ) .\r\nاين چهار عامل ، عوامل اصلى اختلافند كه بعضى جنبه باطنى دارد ؛ مانند كينه‌هايى كه در سينه‌ها پنهان است و حسادت و بخل ، و بعضى جنبه ظاهرى دارد ؛ مانند پشت به يكديگر كردن و در برابر حوادث برادران و دوستان و مؤمنان را تنها گذاشتن . آرى ! اين امور در هرقوم و ملتى پيدا شود پشتشان را مىشكند و قدرتشان را مىگيرد .\r\n* * *\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nبخش پانزدهم\r\nو تدبّروا أحوال الماضين من المؤمنين قبلكم ، كيف كانوا في حال التّمحيص و البلاء . ألم يكونوا أثقل الخلائق أعباء ، و أجهد العباد بلاء ، و أضيق أهل الدّنيا حالا . اتّخذتهم الفراعنة عبيدا فساموهم سوء العذاب ، و جرّ عوهم المرار ، فلم تبرح الحال بهم في ذلّ الهلكة و قهر الغلبة ، لا يجدون حيلة في امتناع ، و لا سبيلا إلى دفاع . حتّى إذا رأى اللّه سبحانه جدّ الصّبر منهم على الأذى في محبّته ، و الاحتمال للمكروه من خوفه ، جعل لهم من مضايق البلاء فرجا ، فأبدلهم العزّ مكان الذّلّ ، و الأمن مكان الخوف ، فصاروا ملوكا حكّاما ، و أئمّة أعلاما ، و قد بلغت الكرامة من اللّه لهم ما لم تذهب الآمال إليه بهم .\r\n\r\nترجمه\r\nدر احوال مؤمنان پيشين بينديشيد كه در حال آزمايش و امتحان چگونه بودند ؟ آيا آنها بيش از همهء مردم بار مشكلات را بر دوش نكشيدند و بيش از همهء بندگان ( خدا ) در شدت و زحمت نبودند و از همه جهانيان در تنگناى سخت‌ترى قرار نداشتند ؟ فرعونها آنان را بردهء خويش ساختند و پيوسته آنها را در بدترين شكنجه‌ها قرار دادند و تلخيهاى روزگار را جرعه جرعه به آنها نوشاندند و همچنان اين وضع با ذلّت و هلاكت به سبب قهر و غلبهء ظالمان ادامه يافت .\r\nنه چاره‌اى داشتند كه از آن وضع سر باز زنند و نه راهى براى دفاع از خود مىيافتند ، تا زمانى كه خداوند سبحان جدّيت آنها را در صبر و استقامت در برابر ناملايمات در مسير\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nمحبّتش و تحمّل ناراحتيها را به جهت خوف و خشيتش در آنها مشاهده كرد . در اين هنگام گشايشى از تنگناهاى بلا براى آنان فراهم ساخت ؛ ذلّت را به عزّت ، و ترس و ناامنى را به امنيّت مبدّل كرد و آنها زمامداران فرمانروا و پيشوايان برجسته شدند و آن‌قدر لطف و كرامت الهى شامل حالشان شد كه هيچ‌كس فكر آن را هم دربارهء آنان نمىكرد .\r\n\r\nشرح و تفسير عوامل پيروزى مؤمنان پيشين\r\nبا توجه به اينكه موضوع اصلى اين خطبه مبارزه با كبر و غرور و تعصبهاى منفى است و در فصل سابق امام عليه السّلام توجه مخاطبان خود را به احوال امتهاى پيشين و پيروزيهاى آنها در سايهء اتحاد و اتفاق بيان نمود ، در اين فصل بار ديگر مخاطبان را به مطالعه احوال پيشينيان و امتحانات سخت و سنگين آنان جلب مىكند و نشان مىدهد چگونه در برابر امتحانات الهى بر دشمن پيروز شدند و عزت و عظمت و امنيّت را خداوند به آنها بازگرداند و مىفرمايد : « در احوال مؤمنان پيشين بينديشيد كه در حال آزمايش و امتحان چگونه بودند ؟ » ؛ ( و تدبّروا أحوال الماضين من المؤمنين قبلكم ، كيف كانوا في حال التّمحيص و البلاء ) .\r\nدر ادامهء اين بحث ، به شرح امتحانات سخت آنها پرداخته ، مىفرمايد : « آيا آنها بيش از همهء مردم بار مشكلات را بر دوش نكشيدند و بيش از همهء بندگان ( خدا ) در شدت و زحمت نبودند و از همه جهانيان در تنگناى سخت‌ترى قرار نداشتند ؟ » ؛ ( ألم يكونوا أثقل الخلائق أعباء « 1 » ، و أجهد العباد بلاء ، و أضيق أهل الدّنيا حالا ) .\r\nسپس به شرح بيشترى در اين زمينه پرداخته و انگشت بر مشكلات سخت زندگى آنها گذارده ، مىافزايد : « فرعونها آنان را بردهء خويش ساختند و پيوسته ايشان را در\r\n\r\n\r\n","description":"","footnote":"\r\n( 1 ) . « اعباء » جمع « عبأ » بر وزن « فكر » به معناى بار سنگين است .\r\n","page_name":" 458 ","page_number":458},
  {"content":"\r\n\r\nبدترين شكنجه‌ها قرار دادند ، تلخيهاى روزگار را جرعه جرعه به آنها نوشاندند و همچنان اين وضع با ذلّت و هلاكت به سبب سلطه و قهر ظالمان ادامه يافت ؛ نه چاره‌اى داشتند كه از آن وضع سرباز زنند و نه راهى براى دفاع از خود مىيافتند ! » ؛ ( اتّخذتهم الفراعنة عبيدا فساموهم « 1 » سوء العذاب ، و جرّعوهم المرار « 2 » ، فلم تبرح الحال بهم في ذلّ الهلكة و قهر الغلبة ، لا يجدون حيلة في امتناع ، و لا سبيلا إلى دفاع ) .\r\nگرچه مشكلات زندگى اقوام پيشين و امتحانات سخت و سنگين آنها محدود به زمان فراعنه نبود ؛ ولى از آنجا كه در قرآن مجيد بارها به مشكلات عظيم بنى اسرائيل در زمان فرعون اشاره شده و همه مسلمانان با آنها آشنا هستند ، امام عليه السّلام مخصوصا به زندگى آنها اشاره مىكند كه از يك سو همهء آنان را به صورت بردگان درآورده بودند و سخت‌ترين كارها را از آنها مىكشيدند و كمترين امكانات را در اختيارشان مىنهادند و در صورت احساس خطر مردانشان را مىكشتند و زنان را براى خدمتكارى و كنيزى زنده نگاه مىداشتند . ساليان دراز بر آنها گذشت و هيچ راهى براى نجات نيافتند ولى سرانجام لطف خداوند شامل حال آنها شد و به طرز معجزه‌آسايى بر دشمنان پيروز شدند . و فراعنه و اعوان آنها را به ديار عدم فرستاد ، همان‌طور كه در ادامه سخن مىفرمايد : « ( اين صف همچنان ادامه يافت ) تا زمانى كه خداوند سبحان جدّيت آنها را در صبر و استقامت در برابر ناملايمات در مسير محبّتش و تحمّل ناراحتيها را به جهت خوف و خشيتش در آنها مشاهده كرد . در اين هنگام گشايشى از تنگناهاى بلا براى آنان قرار داد » ؛ ( حتّى إذا رأى اللّه سبحانه جدّ الصّبر منهم على الأذى في محبّته ، و الاحتمال للمكروه من\r\n\r\n\r\n","description":"","footnote":"\r\n( 1 ) . « ساموا » از ريشهء « سوم » بر وزن « قوم » در اصل به معناى جستجوى چيزى كردن و يا تحميل كار به ديگرى آمده و از آن يك نوع ادامه و استمرار نيز استفاده مىشود ، بنابراين جملهء « ساموهم . . » . مفهومش آن است كه پيوسته آنها را شكنجه مىدادند .\r\n( 2 ) . « مرار » در اصل نوعى درخت با برگ و چوب بسيار تلخ است . سپس به هرحادثهء تلخ و ناگوارى اطلاق شده است .\r\n","page_name":" 459 ","page_number":459},
  {"content":"\r\n\r\nخوفه ، جعل لهم من مضايق البلاء فرجا ) .\r\nآرى ! هنگامى كه انسان از ميدان امتحان سربلند درآيد خداوند ابرهاى تيره و تار مشكلات را كنار مىزند و آفتاب درخشان پيروزى چهرهء خود را نمايان مىسازد . آن‌گونه كه دربارهء حضرت موسى و يارانش و اقوام ديگرى همانند آنها واقع شد .\r\nامام عليه السّلام در اين جمله تنها اشاره‌اى كلى به پيروزى آنها كرده ، سپس در ادامهء سخن ، آن را شرح مىدهد و مىفرمايد : « ذلّت را براى آنها به عزّت ، و ترس و ناامنى را به امنيّت مبدّل ساخت ؛ ( و با اين عنايت الهى ) و آنها زمامداران فرمانروا و پيشوايان برجسته شدند و آن‌قدر لطف و كرامت الهى شامل حالشان شد كه هيچ‌كس فكر آن را هم دربارهء آنان نمىكرد » ؛ ( فأبدلهم العزّ مكان الذّلّ ، و الأمن مكان الخوف ، فصاروا ملوكا حكّاما ، و أئمّة أعلاما ، و قد بلغت الكرامة من اللّه لهم ما لم تذهب الآمال إليه بهم ) .\r\nقرآن مجيد در مورد بنى اسرائيل و فرعونيان در اين زمينه توضيح بيشترى دارد كه زواياى اين پيروزى را نشان مىدهد ، مىفرمايد : «     « كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ وَ مَقامٍ كَرِيمٍ وَ نَعْمَةٍ كانُوا فِيها فاكِهِينَ كَذلِكَ وَ أَوْرَثْناها قَوْماً آخَرِينَ »     چه بسيار باغها و چشمه‌ها كه از خود به جاى گذاشتند و زراعتها و قصرهاى زيبا و گران‌قيمت و نعمت‌هاى فراوان ديگر كه در آن غرق بودند اين‌گونه ما آن ( اموال و حكومت ) را ميراث براى اقوام ديگرى قرار داديم » . « 1 »\r\nدر جاى ديگر مىفرمايد : «  « وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ »  ما مىخواستيم بر مستضعفان زمين منّت نهيم و آنان را پيشوايان و وارثان روى زمين قرار دهيم » . « 2 »\r\n* * *\r\n\r\n\r\n","description":"","footnote":"\r\n( 1 ) . دخان ، آيهء 25 - 28 .\r\n( 2 ) . قصص ، آيهء 5 .\r\n","page_name":" 460 ","page_number":460},
  {"content":"\r\n\r\n\r\nبخش شانزدهم\r\nفانظروا كيف كانوا حيث كانت الأملاء مجتمعة ، و الأهواء مؤتلفة ، و القلوب معتدلة ، و الأيدي مترادفة ، و السّيوف متناصرة ، و البصائر نافذة ، و العزائم واحدة . ألم يكونوا أربابا في أقطار الأرضين ، و ملوكا على رقاب العالمين ! فانظروا إلى ما صاروا إليه في آخر أمورهم ، حين وقعت الفرقة ، و تشتّتت الألفة ، و اختلفت الكلمة و الأفئدة ، و تشعّبوا مختلفين ، و تفرّقوا متحاربين ، قد خلع اللّه عنهم لباس كرامته ، و سلبهم غضارة نعمته ، و بقي قصص أخبارهم فيكم عبرا للمعتبرين .\r\n\r\nترجمه\r\nبنگريد ( اقوام پيشين در آن هنگام كه جمعيّتهايشان متّحد ، خواسته‌ها هماهنگ ، انديشه‌ها معتدل ، دستها پشتيبان هم ، شمشيرها يارىكنندهء يكديگر ، ديده‌ها نافذ و تصميم‌ها يكى بود چگونه بودند آيا ( در آن روز ) آنها زمامدار اقطار زمين نبودند و بر مردم جهان حكومت نمىكردند ، حال بنگريد كه پايان كارشان به كجا كشيد . در آن هنگام كه در ميان آنها جدايى افتاد ؛ الفتشان به پراكندگى و اهداف و دلهايشان از هم دور شد و به گروه‌هاى مختلفى تقسيم شدند و در پراكندگى به نبرد باهم پرداختند ( در اين هنگام بود كه ) خدا لباس كرامت خود را از تنشان بيرون كرد و وسعت و شادابى نعمت را از آنها گرفت ، تنها چيزى كه از آنها باقى ماند سرگذشتشان در ميان شما بود كه درس عبرتى است براى عبرت‌گيرندگان .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nشرح و تفسير اتحاد و پراكندگى ، مهم‌ترين عامل پيروزى و شكست\r\nامام عليه السّلام پس از سخنان پرمعنايى كه دربارهء اقوام پيشين و سرنوشت عبرت‌انگيز آنها بيان فرمود ، در اين بخش از خطبه به نتيجه‌گيرى پرداخته و روى عامل اصلى پيروزى و شكست كه همان اتحاد صفوف و اختلاف است . انگشت مىنهد و با تعبيرات گوناگونى در ضمن هفت جمله ابعاد وحدت كلمه را منعكس مىكند و مىفرمايد : « بنگريد ( اقوام پيشين ) در آن هنگام كه جمعيتهايشان متّحد ، خواسته‌ها هماهنگ ، انديشه‌ها معتدل ، دستها پشتيبان هم ، شمشيرها يارىكنندهء يكديگر ، ديده‌ها نافذ و تصميمها يكى بود ، چگونه بودند ؟ آيا ( در آن روز ) آنها زمامدار اقطار زمين نبودند و بر مردم جهان حكومت نمىكردند » ؛ ( فانظروا كيف كانوا حيث كانت الأملاء « 1 » مجتمعة ، و الأهواء مؤتلفة ، و القلوب معتدلة ، و الأيدي مترادفة ، و السّيوف متناصرة ، و البصائر نافذة ، و العزائم واحدة . ألم يكونوا أربابا في أقطار الأرضين ، و ملوكا على رقاب العالمين ) .\r\nامام عليه السّلام در اين عبارات زيبا و پرمعنا اتحاد و اتفاق را در همهء مظاهرش بيان كرده ، آن را عامل سربلندى و حاكميت و قدرت عظيم شمرده است ؛ اتفاق در خواسته‌ها ، اتفاق در برنامه‌ها و تصميمها ، اتفاق در عمل ، اتفاق به هنگام صلح و جنگ و در يك كلمه ، اتحاد صفوف در جميع مظاهر حيات .\r\nدليل اين سخن كاملا روشن است ؛ افراد هركدام به تنهايى قدرت زيادى ندارند و همچون قطره‌اى هستند كه اگر در بيابانى قرار گيرند با يك تابش آفتاب و وزش باد بخار مىشوند ؛ ولى همين قطرها هنگامى كه به هم پيوستند درياى خروشانى را تشكيل مىدهند كه مىتواند منبع هرگونه خير و بركت باشد . تار عنكبوت به تنهايى به قدرى\r\n\r\n\r\n","description":"","footnote":"\r\n( 1 ) . « املاء » جمع « ملأ » به معناى جمعيت و گاه به معناى جمعيت خاصّى مانند اشراف يك قوم است .\r\n","page_name":" 462 ","page_number":462},
  {"content":"\r\n\r\nضعيف و كم‌دوام است كه در برابر يك نسيم مقاومت نمىكند ؛ اما امروز آنها را به هم مىتابند و جليقه‌هاى ضدّ گلوله درست مىكنند كه مقاومتش از هرچيز بيشتر است و اين است نقش اتحاد و اتفاق .\r\n صد هزاران خيط يكتا را نباشد قوّتى * چون به هم برتافتى اسفنديارش نگسلد ! \r\nممكن است جمله‌هاى فوق دربارهء بنى اسرائيل باشد . در آن زمانى كه موسى بن عمران قيام كرد و صفوف آنها را متحد ساخت و عنايات الهى نيز شامل حال آنها شد و بر پهنهء كشور مصر و سرزمينهاى اطراف آن حاكم شدند و بعد از موسى حكومتهاى عظيمى ؛ مانند حكومت داود و سليمان تشكيل دادند . نيز ممكن است يك اصل كلى و عمومى باشد كه بارها در تاريخ پيشينيان به وقوع پيوسته است كه هرزمان اتحاد صفوف و اتفاق نظر و تصميم و برنامه حاصل شد پيروزى به دنبال آن بود .\r\nبه هرحال بيان امام عليه السّلام اين حقيقت را منعكس مىكند كه گرچه براى پيروزى و پيشرفت و ترقّى ، عوامل زيادى وجود دارد ؛ ولى از همه مهم‌تر مسئلهء اتحاد و اتفاق است .\r\nدر ادامهء اين سخن امام عليه السّلام عامل اصلى شكست را يادآور مىشود كه همان اختلاف نظر و تشتّت صفوف است و در ضمن پنج جمله به ابعاد مختلف آن اشاره كرده ، مىفرمايد : « حال بنگريد كه پايان كارشان به كجا كشيد . در آن هنگام كه در ميان آنها جدايى افتاد ؛ الفتشان به پراكندگى گراييد و اهداف و دلهايشان از هم دور شد و به گروه‌هاى مختلفى تقسيم شدند و در پراكندگى به نبرد باهم پرداختند ( آرى در اين هنگام بود كه ) خدا لباس كرامت خود را از تنشان بيرون كرد و وسعت و شادابى نعمت را از آنها برگرفت ، تنها چيزى كه از آنها باقى ماند سرگذشتشان در ميان شما بود كه درس عبرتى است براى عبرت‌گيرندگان » ؛ ( فانظروا إلى ما صاروا إليه في آخر أمورهم ، حين وقعت الفرقة ، و تشتّتت الألفة ، و اختلفت الكلمة و الأفئدة ، و تشعّبوا مختلفين ، و تفرّقوا متحاربين ، قد خلع اللّه عنهم لباس كرامته ، و سلبهم غضارة « 1 »\r\n\r\n\r\n","description":"","footnote":"\r\n( 1 ) . « غضارة » به معناى خوبى و شادابى و وسعت است .\r\n","page_name":" 463 ","page_number":463},
  {"content":"\r\n\r\nنعمته ، و بقي قصص أخبارهم فيكم عبرا للمعتبرين ) .\r\nآرى ! هنگامى كه نيروهاى يك ملت در مسير اختلاف گام بردارند ، الفت و محبت به پراكندگى و عداوت تبديل شود و آتش اختلاف كلمه و تفرّق افكار از ميان آنها زبانه كشد .\r\nبه جاى اينكه با دشمنى كه قصد نابودى آنها را دارد بجنگند ، به جنگ با خود مىپردازند و نيروهايشان در اين راه به هدر مىرود . خداوند نيز دست مرحمتش را از سر آنها بر مىدارد و لباس ذلّت بر اندامشان مىپوشاند .\r\nاين بخش از كلام امام عليه السّلام نيز مىتواند اشاره به سرگذشت بنى اسرائيل بعد از پيروزىهاى پىدرپى باشد كه بر اثر اختلاف و پراكندگى قدرت خويش را از دست دادند و در دنيا پراكنده و دربه‌در شدند و نيز مىتواند اشاره به همهء اقوامى باشد كه بعد از پيروزى در سايهء اتحاد ، دوران نكبت آنها به سبب كفران نعمت و اختلاف شروع شد و در سراشيبى سقوط قرار گرفتند .\r\n* * *\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nبخش هفدهم\r\nفاعتبروا به حال ولد إسماعيل و بني إسحاق و بني إسرائيل عليه السّلام . فما أشدّ اعتدال الأحوال ، و أقرب اشتباه الأمثال !\r\nتأمّلوا أمرهم في حال تشتّتهم و تفرّقهم ، ليالي كانت الأكاسرة و القياصرة أربابا لهم ، يحتازونهم عن ريف الآفاق ، و بحر العراق ، و خضرة الدّنيا ، إلى منابت الشّيح ، و مهافي الرّيح ، و نكد المعاش ، فتركوهم عالة مساكين إخوان دبر و و بر ، أذلّ الأمم دارا ، و أجدبهم قرارا ، لا يأوون إلى جناح دعوة يعتصمون بها ، و لا إلى ظلّ ألفة يعتمدون على عزّها . فالأحوال مضطربة ، و الأيدي مختلفة ، و الكثرة متفرّقة ؛ في بلاء أزل ، و أطباق جهل ! من بنات موؤودة ، و أصنام معبودة ، و أرحام مقطوعة ، و غارات مشنونة .\r\n\r\nترجمه\r\nاكنون از سرنوشت فرزندان اسماعيل و اولاد اسحاق و يعقوب درس عبرت بگيرند .\r\nچقدر احوال امتها يكسان و سرنوشتها شبيه يكديگر است ! در كار آنها در آن زمان كه گرفتار تشتّت و پراكندگى بودند بينديشيد ، آن زمان كه كسراها و قيصرها مالك و ارباب آنان بودند و آنها را از سرزمينهاى آباد و كناره‌هاى درياى عراق ( دجله و فرات ) و مناطق سرسبز و خرم به نقاط بىآب و علف ، محل وزش تندبادها و مكانهايى كه زندگى در آن سخت و مشكل بود تبعيد كردند ، و آنها را به صورت گروهى فقير و مسكين همنشين شتران مجروح و لباسهاى پشمين خشن ساختند . آنها را ذليل‌ترين امتها از نظر محل سكنا قرار دادند و در بىحاصل‌ترين زمينها ساكن كردند . نه در پناه كسى بودند كه از\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nحمايت او كمك گيرند و نه در سايه الفت و اتحادى كه بر عزتش تكيه كنند ، وضع آنها ناآرام ، قدرتها پراكنده ، جمعيّت انبوهشان متفرق شد . در بلايى شديد و جهلى فراگير فرو رفتند ، دختران زنده‌به‌گور شده ، بتهاى مورد پرستش ، قطع رحمها و جنگها و غارتهاى پىدرپى از آثار آن دوران بود .\r\n\r\nشرح و تفسير از سرنوشت فرزندان اسماعيل و اسحاق عبرت بگيريد !\r\nامام عليه السّلام در اين بخش از خطبه به دنبال بحث مشروحى كه در بخشهاى قبل دربارهء عوامل پيروزى و شكست اقوام پيشين بيان فرمود ، انگشت روى مصاديق عينى اين مطلب مىگذارد و دست مخاطبان خويش را گرفته ، به اعماق تاريخ گذشته مىبرد و سرگذشت فرزندان اسماعيل و اسحاق و بنى اسرائيل را به آنها نشان مىدهد تا از آن عبرت بگيرند ، مىفرمايد : « حال كه چنين است از سرنوشت فرزندان اسماعيل و اولاد اسحاق و يعقوب ، درس عبرت بياموزيد ، و چقدر احوال امتها يكسان و سرنوشتها شبيه يكديگر است » ؛ ( فاعتبروا به حال ولد إسماعيل و بني إسحاق و بني إسرائيل عليه السّلام . فما أشدّ اعتدال « 1 » الأحوال ، و أقرب اشتباه « 2 » الأمثال ! ) .\r\nبه اين ترتيب امام به آنها توصيه مىكند كه با مقايسهء حال خود به پيشينيان ، عوامل پيروزى را از شكست بشناسند و در دام شيطان و هواى نفس و تعصب و غرور گرفتار نشوند .\r\nبايد توجه داشت كه فرزندان ابراهيم به سه شاخه تقسيم شدند . يك شاخه\r\n\r\n\r\n","description":"","footnote":"\r\n( 1 ) . « اعتدال » معناى معروفى دارد و آن ميان حدّ افراط و تفريط است و معناى ديگرى و آن مساوات دو چيز و شباهت آنها به يكديگر است ( هركدام عدل ديگرى است ) و در عبارت بالا همين معنا مراد است .\r\n( 2 ) . « اشتباه » نيز دو معنا دارد ؛ نخست در فهم يا انجام چيزى راه خطا رفتن و دوم شباهت دو چيزى به يكديگر است و در اينجا معناى دوم اراده شده است .\r\n","page_name":" 466 ","page_number":466},
  {"content":"\r\n\r\nبنى اسماعيل بودند كه اجداد پيامبر اكرم را تشكيل مىدادند و ديگر بنى اسحاق بودند كه به دو شاخه تقسيم شدند ؛ گروهى فرزندان يعقوب بودند كه بنى اسرائيل را تشكيل مىدهند و گروهى فرزندان « عيسو » كه « ادوميان » از نسل آنها هستند ( ادوميان قوم نيرومندى بودند كه در منطقهء « ادوم » بخش جنوبى بحر الميّت تا شمال عربستان زندگى مىكردند .\r\nاين احتمال نيز در تفسير جمله‌هاى بالا وجود دارد كه امام يك قانون كلى بيان مىكند و مىفرمايد : « تاريخ پيوسته تكرار مىشود و اقوام و امت‌ها همواره ، شرايط مشابهى دارند كه هرملتى از آن مىتواند به سرنوشت خودش پى ببرد » .\r\nآن‌گاه به شرح و بسط اين سخن پرداخته و از روش اجمال و تفصيل كه روش مؤثّرى براى بيان حقايق است بهره مىگيرد ، مىفرمايد : « در كار آنها كه گرفتار تشتّت و پراكندگى بودند ، بينديشيد ، آن زمان كه كسراها و قيصرها مالك و اربابشان بودند و آنها را از سرزمينهاى آباد و كناره‌هاى درياى عراق ( دجله و فرات ) و مناطق سرسبز و خرم به نقاط بىآب و علف ، محل وزش تندبادها و مكانهايى كه زندگى در آن سخت و مشكل بود تبعيد كردند » ؛ ( تأمّلوا أمرهم في حال تشتّتهم و تفرّقهم ، ليالي كانت الأكاسرة « 1 » و القياصرة « 2 » أربابا لهم ، يحتازونهم « 3 » عن ريف « 4 » الآفاق ، و بحر العراق ، و خضرة الدّنيا ، إلى منابت الشّيح « 5 » ، و مهافي « 6 » الرّيح ، و نكد « 7 » المعاش ) .\r\n\r\n\r\n","description":"","footnote":"\r\n( 1 ) . « اكاسرة » جمع « كسرى » ( به كسر و فتح كاف ) لقب عمومى براى پادشاهان ايرانى پيش از اسلام بوده است . ( مثل واژهء شاه )\r\n( 2 ) . « قياصره » جمع « قيصر » بر وزن « حيدر » لقب عمومى پادشاهان روم ؛ مانند فرعون كه لقب عمومى پادشاهان مصر بوده است .\r\n( 3 ) . « يحتازونهم » از ريشهء « حيازت » به معناى در اختيار گرفتن و تملك كردن چيزى است و در اينجا به معناى برگرفتن آن افراد از سرزمينهاى آباد و سرسبز و تبعيد كردنشان به جاى ديگر است .\r\n( 4 ) . « ريف » يعنى زمين حاصلخيز و پربركت .\r\n( 5 ) . « شيح » گياه تلخ و خوشبويى است كه در بيابانها مىرويد و در فارسى به آن درمنه مىگويند .\r\n( 6 ) . « مهافى » جمع « مهفى » به معناى محلّى است كه تندبادها در آن مىوزد .\r\n( 7 ) . « نكد » به معناى شىء قليل است .\r\n","page_name":" 467 ","page_number":467},
  {"content":"\r\n\r\nاشاره به اينكه زندگى پربركت شهرى و روستايى را از آنها گرفتند و آنان را به بيابانها راندند و در محيطهاى بىآب و علف آواره ساختند .\r\nدر ادامه مىافزايد : « آنان را به صورت گروهى فقير و مسكين ، همنشين شتران مجروح و لباسهاى پشمين خشن ساختند . ( شغلشان ساربانى ، خوراكشان شير شتر ، لباس و خيمه‌هايشان از پشمهاى خشن تهيه مىشد ) آنها را ذليل‌ترين امتها از نظر محل سكنا قرار دادند و در بىحاصل‌ترين زمينها ساكن كردند . نه در پناه كسى بودند كه از حمايت او كمك گيرند و نه در سايه الفت و اتحادى كه بر عزتش تكيه كنند » ؛ ( فتركوهم عالة « 8 » مساكين إخوان دبر « 9 » و و بر « 10 » ، أذلّ الأمم دارا ، و أجدبهم قرارا لا يأوون « 11 » إلى جناح دعوة يعتصمون بها ، و لا إلى ظلّ ألفة يعتمدون على عزّها ) .\r\nسپس امام به شرح نتيجهء اين وضع پرداخته ، مىفرمايد : « حالات آنها ناآرام ، قدرتها پراكنده جمعيت انبوهشان متفرق شد . در بلايى شديد و جهلى فراگير فرورفتند ، دختران زنده‌به‌گور شده ، بتهاى مورد پرستش ، قطع رحمها و جنگها و غارتهاى پى در پى از آثار آن بود » ؛ ( فالأحوال مضطربة ، و الأيدي مختلفة ، و الكثرة متفرّقة ، في بلاء أزل « 12 » ، و أطباق جهل ! من بنات موؤودة « 13 » ، و أصنام معبودة ، و أرحام مقطوعة ،\r\n\r\n\r\n","description":"","footnote":"\r\n( 8 ) . « عالة » جمع « عائل » به معناى فقير است و « عيلولة » بر طرف ساختن نيازهاى ديگرى است .\r\n( 9 ) . « دبر » جمع « دبرة » بر وزن « شجره » يعنى جراحت و زخم پشت حيوان .\r\n( 10 ) . « و بر » پشم شتر ( و گاه به خصوص كرك گفته مىشود ) و منظور از اخوان و بر در عبارت بالا ، ساربانى شتر است .\r\n( 11 ) . « يأوون » از ريشهء « اواء » بر وزن « كتاب » به معناى وارد شدن و سكنا گزيدن در مكانى است .\r\n( 12 ) . « ازل » به معناى تنگ و سخت است ؛ به معناى حبس كردن نيز آمده است .\r\n( 13 ) . « موؤدة » از « وأد » بر وزن « رعد » در اصل به معناى ثقل و سنگينى است . سپس به دخترانى كه در زير خاك در عصر جاهليت پنهان مىكردند نيز اطلاق شده ، زيرا آنها را در زير خاك پنهان مىكردند و انبوهى خاك و سنگ به روى آنها مىريختند .\r\n","page_name":" 468 ","page_number":468},
  {"content":"\r\n\r\nو غارات « 1 » مشنونة « 2 » ) .\r\nاشاره به اينكه اختلاف و پراكندگى و تشتّت آرا و افكار ، هميشه بلاهاى شديدى بر سر جوامع انسانى نازل مىكند و آنها را در جهل و نادانى فرومىبرد ، همان‌گونه كه تاريخ دربارهء جاهليّت عرب نشان مىدهد كه دست به اعمال ضدّانسانى وحشتناكى مىزدند كه امام به چهار نمونهء آن اشاره فرموده است ؛ دخترانشان را به بهانهء حفظ حرمت و ابراز غيرت و يا نجات از ننگ زنده‌به‌گور مىكردند و سنگ و چوبهايى را كه با دست خود ساخته و پرداخته بودند ، مىپرستيدند . هرقبيله‌اى بتى مخصوص به خود داشتند .\r\nقريش ، بنى كنانه ، اوس و خزرج بت « منات » پرستش مىكردند . بنى ثقيف ، بتهاى « لات و عزّى » و هذيل بت « سواع » و قبيلهء بنى كلب بت « ودّ » و طوايف ديگر بتهاى ديگر را ، بت « هبل » به عنوان بزرگترين بت بر فراز كعبه نصب شده بود و بتهاى « اساف » و « نائله » بر صفا و مروه قرار داشت و همه در برابر اين سه بت تعظيم مىكردند و خانهء كعبه كه كانون توحيد و يگانه‌پرستى بود تبديل به بتخانه‌اى بزرگ شده بود .\r\nقطع رحم ، در كلام امام مىتواند اشاره به كشتن فرزندان به علت فقر يا به عنوان عبادت در مقابل بتها بوده باشد و « غارات مشنونه » اشاره به جنگهاى متعددى است كه در عصر جاهليّت ميان قبائل عرب به بهانه‌هاى واهى درمىگرفت و به گفتهء بعضى از مورّخان هيچ‌گاه آتش اين جنگها خاموش نشد تا اسلام ظهور كرد و به جنگهاى قبيلگى و كشتن پسران و دختران و پرستش بتها پايان داد .\r\nاين است سرنوشت كسانى كه رشتهء اتحاد را پاره كنند و به پراكندگى و نفاق روى آورند كه در ميان هرقوم و ملتى به شكلى ظهور مىكند و منحصر به عصر جاهليّت نيست .\r\n\r\n\r\n","description":"","footnote":"\r\n( 1 ) . « غارات » جمع « غارة » در اصل به معناى هجوم بردن است و هنگامى كه هجوم از هرطرف باشد « غارات مشنونة » گفته مىشود و چون حملات در بسيارى از اوقات توأم با بردن اموال است واژهء غارتگرى در فارسى به معناى بردن اموال اطلاق شده ؛ ولى ظاهرا در عربى به اين معنا نيامده است .\r\n( 2 ) . « مشنونة » از « شنّ » بر وزن « ظنّ » به معناى هجوم بردن از هرطرف است .\r\n","page_name":" 469 ","page_number":469},
  {"content":"\r\n\r\n\r\nنكته قطره‌ها و دريا !\r\nشايد اين سخن را كرارا شنيده باشيد كه قطره‌هاى باران هركدام به تنهايى قوت و قدرتى ندارند ، اما هنگامى كه به هم پيوستند و تشكيل نهر عظيمى دادند و پشت سر نيرومندى متراكم شدند مىتوانند كارهاى بزرگى را انجام دهند از جمله نيروى مهم برق توليد مىكنند كه كارخانه‌هاى عظيمى را به حركت درمىآورد ، فضاى شهرها و روستاها را روشن مىسازد و مزارع و باغهاى گسترده‌اى را آبيارى مىكند و در يك كلام حيات و زندگى مىبخشد .\r\nانسانها نيز همين‌گونه‌اند ؛ هرانسانى هرقدر قوىّ و نيرومند باشد به تنهايى كارى از او ساخته نيست ، همچون يك قطره درشت باران ؛ ولى هنگامى كه اين نيروهاى كوچك به هم پيوستند دنيا را تكان مىدهند . نه تنها در ميدان نبرد با دشمن سدّ عظيمى ايجاد مىكنند ، در عالم اقتصاد و علم و دانش نيز سبب پيشرفت‌هاى عظيمى مىشوند . اگر قطرات علم دانشمندان در طول تاريخ و در جوامع بشرى به هم نمىپيوست امروز شاهد و ناظر اين پيشرفتهاى علمى نبوديم و تمدّن بشر همچون تمدّن دوران حجر بود .\r\nهنگامى كه اختلاف در جوامع انسانى ظاهر شود نه تنها پيشرفتى حاصل نمىگردد ، بلكه همهء قدرت و قوّت در مبارزه با يكديگر نابود مىگردد و اثرى جز ويرانى و عقب‌ماندگى نخواهد داشت .\r\nامام عليه السّلام در اين خطبهء شريفه بارها بر اين معنا تأكيد فرمود و مخاطبان خود را به اعماق تاريخ بشريت برده و نتيجهء اتحاد و اختلاف را آشكارا به آنها نشان مىدهد .\r\nدر آيات قرآن مجيد و روايات اسلامى بر اين موضوع تأكيد بسيار زيادى شده است ؛ ولى هميشه به دست آوردن اتحاد صفوف كار آسانى نيست . آفات زيادى دارد ؛ از جمله تعصّبها و تكبّر و خودبزرگ‌بينى و ترجيح منافع محدود كوتاه‌مدت ، بر منافع گستردهء\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nدرازمدت كه امام عليه السّلام در اين خطبه به آن اشاره فرموده از آفات مهمّ وحدت است .\r\nامام عليه السّلام در خطبه‌هاى ديگر نهج البلاغه نيز بر اين معنا تأكيد كرده است ؛ از جمله در خطبهء 127 خوانديم كه مىفرمايد : « و إيّاكم و الفرقة فإنّ الشّاذّ من النّاس للشّيطان كما أنّ الشّاذّ من الغنم للذّئب ؛ از جدايى و تفرقه بپرهيزيد ، زيرا افراد تنها و جدا از جمعيّت نصيب شيطانند ، همان‌گونه كه گوسفند جدا از گله طعمهء گرگ است » .\r\nدر خطبهء 86 نيز تعبير گوياى ديگرى دارد كه مىفرمايد : « و لا تباغضوا فإنّها الحالقة ؛ باهم دشمنى نكنيد كه دشمنى و عداوت هرخير و بركتى را از بين مىبرد » .\r\nاين سخن را با پيام مهمى از قرآن مجيد پايان مىدهيم كه مىفرمايد : «  « وَ لا تَنازَعُوا فَتَفْشَلُوا وَ تَذْهَبَ رِيحُكُمْ وَ اصْبِرُوا إِنَّ اللَّهَ مَعَ الصَّابِرِينَ »  نزاع مكنيد كه سست خواهيد شد و قوّت و قدرت شما از دست خواهد رفت و صبر و استقامت ( در برابر عوامل نفاق ) داشته باشيد كه خدا با صابران است » . « 1 »\r\n* * *\r\n\r\n\r\n","description":"","footnote":"\r\n( 1 ) . انفال ، آيهء 46 .\r\n","page_name":" 471 ","page_number":471},
  {"content":"\r\n . \r\n","description":"","footnote":"","page_name":" 472 ","page_number":472},
  {"content":"\r\n\r\n\r\nبخش هيجدهم\r\nفانظروا إلى مواقع نعم اللّه عليهم حين بعث إليهم رسولا ، فعقد بملّته طاعتهم ، و جمع على دعوته ألفتهم : كيف نشرت النّعمة عليهم جناح كرامتها ، و أسالت لهم جداول نعيمها ، و التفّت الملّة بهم في عوائد بركتها ، فأصبحوا في نعمتها غرقين ، و في خضرة عيشها فكهين . قد تربّعت الأمور بهم ، في ظلّ سلطان قاهر ، و آوتهم الحال إلى كنف عزّ غالب ، و تعطّفت الأمور عليهم في ذرى ملك ثابت . فهم حكّام على العالمين ، و ملوك في أطراف الأرضين . يملكون الأمور على من كان يملكها عليهم ، و يمضون الأحكام فيمن كان يمضيها فيهم ! لا تغمز لهم قناة ، و لا تقرع لهم صفاة .\r\n\r\nترجمه\r\nاكنون به نعمتهاى بزرگى كه خداوند هنگام بعثت پيامبر اسلام به آنها ارزانى داشت بنگريد كه در سايهء آيين خود آنها را مطيع فرمان ساخت و با دعوتش آنان را متحد كرد ( بنگريد ) چگونه نعمت ( الهى ) پر و بال كرامت خود را بر آنها گسترد و نهرهاى مواهب خويش را به سوى آنها جارى ساخت ، آيين حقّ با همهء بركاتش آنان را دربر گرفت تا آنجا كه در ميان نعمتهاى اين آيين غرق شدند و در زندگى خرّمش شادمان گشتند .\r\nامور آنها در سايهء حكومت قدرتمندى استوار شد و تحت حمايت عزّت پيروزمندى قرار گرفتند و كارهايشان بر قلّه‌هاى حكومتى پايدار ، سامان يافت .\r\nدر سايهء اين امور آنها زمامداران جهانيان شدند و سلاطين گرداگرد زمين و بر كسانى كه پيش از آن بر آنها فرمانروايى داشتند حكم راندند و احكام را دربارهء كسانى به اجرا\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nدرآوردند كه در گذشته آنها مجريان امور بودند ، نه نيزه‌هاى آنها كج مىشد و نه سنگ آنان درهم مىشكست ( قدرتشان ثابت و نيروهايشان شكست‌ناپذير بود ) .\r\n\r\nشرح و تفسير اسلام به شما قدرت و عظمت داد\r\nبه دنبال بحثى كه امام عليه السّلام در بخش گذشته اين خطبه دربارهء بدبختيهاى عصر جاهليّت و مشكلات و نابسامانيها و فقر و ناامنى بيان فرمود ، در اين بخش از خطبه به شرح بركاتى كه در سايهء قيام پيامبر اكرم صلّى اللّه عليه و إله و اتحاد و اتفاق و الفت مردم به يكديگر نصيب آنها شد ، پرداخته و با عباراتى بسيار گويا و زيبا آن را تشريح مىكند و مىفرمايد :\r\n« به نعمتهاى بزرگى كه خداوند هنگام بعثت پيامبر به آنها ارزانى داشت بنگريد كه در سايهء آيين خود آنها را مطيع فرمان ساخت و با دعوتش آنان را متحد كرد » ؛ ( فانظروا إلى مواقع نعم اللّه عليهم حين بعث إليهم رسولا ، فعقد بملّته طاعتهم ، و جمع على دعوته ألفتهم ) .\r\nآرى در عصر جاهليت ، هرقوم و قبيله‌اى ، بلكه هرفردى دنبال منافع و هوا و هوس خويش بود و اختلاف و پراكندگى عظيمى بر آنها حاكم شده بود ؛ ولى خداوند در سايهء توحيد و آيين اسلام همه را در زير يك پرچم گردآورى كرد و تحت يك فرمان قرار داد و در سايه همين امر همه‌چيز دگرگون شد .\r\nآن‌گاه به شرح اين نعمتها پرداخته و با تشبيهات و استعارات زيبايى آنها را يك‌به‌يك برمىشمارد و مىافزايد : « ( بنگريد ) چگونه نعمت ( الهى ) پر و بال كرامت خود را بر آنها گسترد و نهرهاى مواهب خويش را به سوى آنها جارى ساخت و آيين حقّ با همهء بركاتش آنان را دربر گرفت تا آنجا كه در ميان نعمتهاى اين آيين غرق شدند و در زندگى خرّمش شادمان گشتند » ؛ ( كيف نشرت النّعمة عليهم جناح كرامتها ، و أسالت لهم جداول « 1 »\r\n\r\n\r\n","description":"","footnote":"\r\n( 1 ) . « جداول » جمع « جدول » به معناى جوى آب است .\r\n","page_name":" 474 ","page_number":474},
  {"content":"\r\n\r\nنعيمها ، و التفّت الملّة بهم في عوائد بركتها ، فأصبحوا في نعمتها غرقين ، و في خضرة عيشها فكهين « 1 » ) .\r\nامام عليه السّلام نخست نعمتهاى الهى را به پرنده‌اى تشبيه مىكند كه جوجه‌هاى خود را زير بال و پر مىگيرد و به آنها گرمى و آرامش و امنيّت مىبخشد ، سپس آن را به نهرهاى آب زلالى تشبيه مىكند كه به سوى مزارع و باغها در حركت است و آنها را خرم و سرسبز و شاداب مىسازد و نتيجه آن را غرق شدن در نعمتها و آسوده زيستن در يك زندگى شيرين و آرام ذكر مىكند .\r\nدر ادامهء اين سخن ، به نعمت مهم حكومت اسلامى ، حكومتى مقتدر و سرفراز اشاره كرده ، مىفرمايد : « امور آنها در سايهء حكومت قدرتمندى استوار شد ، و تحت حمايت عزّت پيروزمندى قرار گرفتند و كارهايشان بر قلّه‌هاى حكومتى پايدار ، سامان يافت » ؛ ( قد تربّعت « 2 » الأمور بهم ، في ظلّ سلطان قاهر ، و آوتهم الحال إلى كنف عزّ غالب ، و تعطّفت الأمور عليهم في ذرى « 3 » ملك ثابت ) .\r\nتاريخ اسلام ، بهترين گواه بر صدق تمام تعبيرات امام عليه السّلام در زمينه پيروزى عرب بالخصوص و مسلمانان عموما در سايه اسلام است ، چيزى كه مورخان شرق و غرب همه به آن معتقدند .\r\nدر پايان اين سخن اشاره به پيروزى مطلق مسلمانان بر دشمنان كرده و با تعبيرى رسا مىفرمايد : « در سايهء اين امور آنها زمامداران جهانيان شدند و سلاطين گرداگرد زمين\r\n\r\n\r\n","description":"","footnote":"\r\n( 1 ) . « فكهين » جمع « فكه » بر وزن « خشن » به معناى شادمان و خندان است و در اصل از « فكاهه » بر وزن قباله به معناى مزاح كردن و خنديدن گرفته شده است . بعضى معتقدند ريشهء اصلى آن « فاكهه » به معناى ميوه است گويى شوخيها و مزاحها همچون ميوه‌هاى شيرينى است كه از آن لذّت مىبرند .\r\n( 2 ) . « تربّعت » از « تربّع » به معناى چهار زانو نشستن است . سپس به معناى اقامت در مكانى با آرامش و اطمينان به كار رفته است .\r\n( 3 ) . « ذرى » جمع « ذروة » ( به ضم ذال و كسر آن ) قسمت بالاى هرچيزى است و به كوهان شتر و قلّهء كوهها گفته مىشود .\r\n","page_name":" 475 ","page_number":475},
  {"content":"\r\n\r\nو بر كسانى كه پيش از آن بر آنها فرمانروايى داشتند حكم راندند ، و احكام را دربارهء كسانى به اجرا درآوردند كه در گذشته مجريان امور بودند ، نه نيزه‌هاى آنها كج مىشد و نه سنگ آنان درهم مىشكست ( قدرتشان ثابت و نيروهايشان شكست‌ناپذير بود ) » ؛ ( فهم حكّام على العالمين ، و ملوك في أطراف الأرضين . يملكون الأمور على من كان يملكها عليهم ، و يمضون الأحكام فيمن كان يمضيها فيهم ! لا تغمز « 1 » لهم قناة « 2 » ، و لا تقرع « 3 » لهم صفاة « 4 » ) .\r\nاشاره به اينكه پادشاهان و حاكمانى كه در دوران قبل آنها را بر اثر اختلاف و پراكندگى و ضعف و ناتوانى به بند مىكشيدند و برده و بندهء خود مىساختند ، در سايهء اتحاد و قدرتى كه مسلمين از ايمان گرفته بودند در برابر آنان زانو زدند و به نيروى شكست‌ناپذيرى مبدّل شدند .\r\nيكى از مستشرقين مىگويد : قدرت مسلمين به جايى رسيده بود كه اگر كسى به فكر مبارزهء با آنها مىافتاد ، مىگفتند : ديوانه است و عقل خود را از دست داده است .\r\n* * *\r\n\r\n\r\n","description":"","footnote":"\r\n( 1 ) . « تغمز » از ريشهء « غمز » بر وزن « طنز » به معناى اشارهء با چشم و دست براى عيب‌جويى است و گاه به معناى كج‌ومعوج شدن به كار مىرود و در جملهء بالا معناى دوم مراد است .\r\n( 2 ) . « قناة » به معناى نيزه و گاه به معناى عصا آمده است و به كاريز و مسير آبها كه به صورت مستقيم كشيده مىشود ، قنات مىگويند و در اينجا به معناى نيزه است .\r\n( 3 ) . « لا تقرع » از ريشهء « قرع » بر وزن « فرع » يعنى كوبيدن چيزى بر روى چيزى به گونه‌اى كه صداى شديد از آن برخيزد .\r\n( 4 ) . « صفاة » به معناى تخته‌سنگ پهن و صاف و در جملهء بالا كنايه از قدرت است .\r\n","page_name":" 476 ","page_number":476},
  {"content":"\r\n\r\n\r\nبخش نوزدهم\r\nألا و إنّكم قد نفضتم أيديكم من حبل الطّاعة ، و ثلمتم حصن اللّه المضروب عليكم ، بأحكام الجاهليّة . فإنّ اللّه سبحانه قد امتنّ على جماعة هذه الأمّة فيما عقد بينهم من حبل هذه الألفة الّتي ينتقلون في ظلّها ، و يأوون إلى كنفها ، بنعمة لا يعرف أحد من المخلوقين لها قيمة ، لأنّها أرجح من كلّ ثمن ، و أجلّ من كلّ خطر .\r\nو اعلموا أنّكم صرتم بعد الهجرة أعرابا ، و بعد الموالاة أحزابا . ما تتعلّقون من الإسلام إلّا باسمه ، و لا تعرفون من الإيمان إلّا رسمه .\r\nتقولون : النّار و لا العار ! كأنّكم تريدون أن تكفئوا الإسلام على وجهه انتهاكا لحريمه ، و نقضا لميثاقه الّذي وضعه اللّه لكم حرما في أرضه ، و أمنا بين خلقه . و إنّكم إن لجأتم إلى غيره حاربكم أهل الكفر ، ثمّ لا جبرائيل و لا ميكائيل و لا مهاجرون و لا أنصار ينصرونكم إلّا المقارعة بالسّيف حتّى يحكم اللّه بينكم .\r\nو إنّ عندكم الأمثال من بأس اللّه و قوارعه ، و أيّامه و وقائعه ، فلا تستبطئوا وعيده جهلا بأخذه ، و تهاونا ببطشه ، و يأسا من بأسه . فإنّ اللّه سبحانه لم يلعن القرن الماضي بين أيديكم إلّا لتركهم الأمر بالمعروف و النّهي عن المنكر . فلعن اللّه السّفهاء لركوب المعاصي ، و الحلماء لترك التّناهي .\r\nألا و قد قطعتم قيد الإسلام ، و عطّلتم حدوده ، و أمتّم أحكامه .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n\r\nترجمه آيندهء تاريكى در انتظار شماست !\r\nآگاه باشيد شما دست از ريسمان اطاعت خدا كشيديد و با احياى احكام جاهليّت دژ محكم الهى را كه گرداگرد شما بود درهم شكستيد ، خداوند سبحان بر اين امّت منّت نهاده و پيوند الفت و اتحاد را ميان آنان برقرار ساخته ، الفتى كه در سايهء آن ( در نهايت امنيّت ) رفت‌وآمد كنند و در كنف حمايت آن قرار گيرند ؛ نعمتى كه هيچ‌كس از مردم نمىتواند بهايى براى آن بشناسد ، زيرا از هربهايى برتر و از هرچيز باارزشى پرارزش‌تر است .\r\nبدانيد شما بعد از هجرت ( به سوى اسلام ) به خوى اعراب باديه‌نشين ( قبل از اسلام ) بازگشتيد و بعد از دوستى و محبّت ( رشتهء الفت را گسستيد و ) به صورت گروه‌هاى پراكنده درآمديد . از اسلام تنها به نامش قناعت كرديد و از ايمان جز صورتى نمىشناسيد . شما مىگوييد : « النار و لا العار » ( آتش دوزخ آرى ! اما ننگ و عار نه ! ) گويا مىخواهيد با اين شعارتان اسلام را واژگون كنيد و حرمت آن را بشكنيد و پيمان الهى را كه خداوند آن را حرمى براى شما در زمين قرار داده و وسيلهء امنيّت خلقش شمرده ، نقض كنيد .\r\nشما اگر به غير اسلام پناه بريد كافران با شما نبرد خواهند كرد و در آن هنگام نه جبرئيل و ميكائيل به يارى شما مىآيند و نه مهاجرين و انصار و راهى جز پيكار با شمشير نخواهيد داشت تا خداوند ميان شما حكم كند و شكست و زبونى شما فرارسد .\r\nنمونه‌هايى از كيفرهاى الهى و عذابهاى كوبندهء او و روزهايى كه مجازات وى دامن گنهكاران را گرفت و وقايعى كه در اين زمينه اتفاق افتاد ( در قرآن مجيد ) در دسترس شماست . بنابراين تهديدهاى الهى را به جهت جهل و سبك شمردن خشم پروردگار و ايمنى از كيفر او دور نشمريد ، زيرا خداوند سبحان مردم قرون پيشين را از رحمت خود دور نساخت جز به اين سبب كه امر به معروف و نهى از منكر را ترك كردند ، لذا افراد نادان را به سبب گناه و دانايان را به علت ترك نهى از منكر از رحمت خود دور ساخت . آگاه\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nباشيد شما رشتهء اسلام را قطع كرديد و حدود آن را تعطيل نموديد و احكامش را به نابودى كشانديد ( با اين حال انتظار نجات داريد ؟ ! ) .\r\n\r\nشرح و تفسير از تعصّب و تفرقه بپرهيزيد\r\nبه دنبال بحثى كه در فرازهاى گذشته دربارهء بنى اسرائيل و ضعف آنها قبل از قيام موسى عليه السّلام سپس قدرت و قوّت آنان در سايهء اين قيام وحدت‌ساز و آن‌گاه ضعف و ذلّت مجدّد به جهت پشت كردن به آيين موسى بيان فرمود ، همين مراحل سه‌گانه را دربارهء مسلمانان يادآور مىشود : مرحلهء اوّل كه مربوط به عصر جاهليت بود و مرحلهء دوم كه ارتباط با عصر قيام پيامبر اكرم صلّى اللّه عليه و إله و آن همه موفقيّت‌ها و پيروزىها داشت ، در بخش‌هاى سابق اين خطبه گذشت . اكنون امام در اين بخش به بيان مرحلهء سوم كه دوران عقب‌گرد مسلمانان از وحدت و پيروزى پيشينه است ، پرداخته چنين مىفرمايد :\r\n« آگاه باشيد شما دست از ريسمان اطاعت خدا كشيديد و با احياى احكام جاهليّت دژ محكم الهى را كه گرداگرد شما بود درهم شكستيد » ؛ ( ألا و إنّكم قد نفضتم « 1 » أيديكم من حبل الطّاعة ، و ثلمتم « 2 » حصن اللّه المضروب عليكم ، بأحكام الجاهليّة ) .\r\nسپس به شرح اين سخن پرداخته ، مىافزايد : « چنان‌كه خداوند سبحان بر اين امّت منّت نهاده و پيوند الفت و اتحاد را ميان آنان برقرار ساخته ، الفتى كه در سايهء آن ( در امنيّت ) رفت‌وآمد كنند و در كنف حمايت آن قرار گيرند ؛ نعمتى كه هيچ‌كس از مردم نمىتواند بهايى براى آن بشناسد ، زيرا از هربهايى برتر و از هرچيز باارزشى پرارزش‌تر است » ؛ ( فإنّ اللّه سبحانه قد امتنّ على جماعة هذه الأمّة فيما عقد بينهم من حبل\r\n\r\n\r\n","description":"","footnote":"\r\n( 1 ) . « نفضتم » از ريشهء « نفض » بر وزن « نبض » به معناى تكان دادن چيزى است براى فروريختن اشيايى كه در آن است و تعبير بالا به معناى رها ساختن رشته طاعت الهى است .\r\n( 2 ) . « ثلمتم » از ريشهء « ثلم » بر وزن « عزم » به معناى شكستن و سوراخ كردن و شكاف دادن است .\r\n","page_name":" 479 ","page_number":479},
  {"content":"\r\n\r\nهذه الألفة الّتي ينتقلون في ظلّها ، و يأوون إلى كنفها « 1 » ، بنعمة لا يعرف أحد من المخلوقين لها قيمة ، لأنّها أرجح من كلّ ثمن ، و أجلّ من كلّ خطر ) .\r\nاين تعبيرات بلند و بالا ، همه دربارهء اهميّت اتحاد و الفت است ، همان چيزى كه قرآن بارها بر آن تأكيد كرده از جمله مىفرمايد : «  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً »  و همگى به ريسمان خدا ( - قرآن و اسلام ، و هرگونه وسيلهء وحدت ) چنگ زنيد و پراكنده نشويد و نعمت ( بزرگ ) خدا را بر خود ، به ياد آريد كه چگونه دشمن يكديگر بوديد و او ميان دلهاى شما ، الفت ايجاد كرد و به بركت نعمتش ، برادر شديد » . « 2 » و « 3 »\r\nدر ادامهء اين سخن با صراحت بيشترى مىفرمايد : « بدانيد شما بعد از هجرت ( به سوى اسلام ) به خوى اعراب باديه‌نشين ( قبل از اسلام ) بازگشتيد و بعد از دوستى و محبّت ( رشتهء الفت را گسستيد و ) به صورت گروه‌هاى پراكنده درآمديد . از اسلام تنها به نامش قناعت كرده‌ايد و از ايمان جز صورتى نمىشناسيد » ؛ ( و اعلموا أنّكم صرتم بعد الهجرة أعرابا ، و بعد الموالاة أحزابا . ما تتعلّقون من الإسلام إلّا باسمه ، و لا تعرفون من الإيمان إلّا رسمه ) .\r\nامام در اين چند جمله نگرانى شديد خود را از وضع مسلمانان آن زمان ابراز مىدارد كه چگونه تعصّبات قبيلگى در ميان آنها به شدت آشكار شده بود ، همان چيزى كه پيامبر\r\n\r\n\r\n","description":"","footnote":"\r\n( 1 ) . « كنف » به معناى حمايت و حفاظت و سايه و پناه است .\r\n( 2 ) . آل عمران ، آيهء 103 .\r\n( 3 ) . نمونه‌هاى عينى اين فرمان قرآنى و تعليمات امام عليه السّلام را در اين خطبه با چشم خود در ايّام مشاهده كرديم . دشمنان اسلام و استعمارگران غرب نقشه‌هاى خطرناكى براى كشورهاى اسلامى لبنان كشيده بودند كه آن را به وسيلهء عمّال نفوذى خود تحت سيطره قرار دهند ؛ هم فكر اسرائيل را از اين ناحيه آسوده كنند و هم سكويى باشد براى دست انداختن به ساير كشورهاى اسلامى ؛ ولى ملّت لبنان در يك روز تاريخى ( روز 26 محرم الحرام 1426 ) دست اتحاد به هم دادند و گردهمايى عظيم ميليونى به راه انداختند و با يك زبان ، بيزارى خود را از دشمنان ابراز داشتند و نقشه‌هاى آنها را نقش‌برآب كردند :  « وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ » \r\n","page_name":" 480 ","page_number":480},
  {"content":"\r\n\r\nاسلام آن را در سايهء تعليمات عالى اسلامى محو كرد و اين تعصّبات سرچشمهء درگيرى و خونريزى شد ، لذا امام عليه السّلام به آنها مىفرمايد : « شما دم از اسلام و ايمان مىزنيد ؛ ولى تنها از اسلام نامى بر خود نهاده‌ايد و از ايمان به تشريفاتى بسنده كرده‌ايد . آرى ! شما شهادتين را بر زبان جارى مىكنيد و نماز و روزه‌اى در ظاهر انجام مىدهيد ؛ ولى از اصول تعليمات اسلام بىخبريد » .\r\nسپس امام به شرح اين جملهء سربسته پرداخته ، مىفرمايد : « شما مىگوييد : « النّار و لا العار » ( آتش دوزخ آرى ! اما ننگ و عار نه ! ) گويا مىخواهيد با اين شعارتان اسلام را واژگون كنيد و حرمت آن را بشكنيد و پيمان الهى را كه خداوند آن را حرمى براى شما در زمين قرار داده و وسيلهء امنيّت خلقش شمرده ، نقض كنيد » ؛ ( تقولون : النّار و لا العار ! كأنّكم تريدون أن تكفئوا « 1 » الإسلام على وجهه انتهاكا لحريمه ، و نقضا لميثاقه الّذي وضعه اللّه لكم حرما في أرضه ، و أمنا بين خلقه ) .\r\nجملهء شعارگونه « النّار و لا العار » كه به گفتهء بعضى از شارحان نهج البلاغه اوّلين‌بار از زبان « اوس بن حارثه » « 2 » شنيده شد و مفهومش اين است كه « ما از آتش استقبال مىكنيم ولى ننگ را نمىپذيريم » در واقع از شعارهاى متعصّبين دور از اسلام است ؛ آنها مىگفتند :\r\n« حاضريم به دوزخ برويم ؛ اما حاضر نيستيم مثلا فلان قبيله بر ما پيشى گيرد يا خونى از ما بريزد و انتقامش را دو چندان نگيريم » . امام مىفرمايد : « مفهوم اين سخن پشت كردن به اسلام و نقض پيمانهاى الهى است » .\r\nجمعى از شارحان نهج البلاغه گفته‌اند : جملهء « النّار و لا العار » اگر در مورد اهداف مقدّس باشد جملهء خوبى است ؛ ولى اگر دربارهء افتخارات موهوم قبيلگى باشد سخن زشت و نادرستى است .\r\n\r\n\r\n","description":"","footnote":"\r\n( 1 ) . « تكفئوا » از ريشهء « اكفاء » به معناى واژگون كردن است .\r\n( 2 ) . او مردى بود كه در عصر جاهليّت مىزيست ؛ ولى مطابق نقل نوهء او « حميد بن منهب » جدّش اوس بن حارثه با هفتاد نفر از قبيلهء « طىّ » خدمت پيامبر رسيد و با آن حضرت بيعت كرد . ( اسد الغابة ، ج 1 ، ص 141 )\r\n","page_name":" 481 ","page_number":481},
  {"content":"\r\n\r\nاين سخن در صورتى صحيح است كه « النار » به معناى آتش دوزخ نباشد ، بلكه به معناى وسيعى باشد كه شامل آتش مشكلات دنيوى نيز بشود . مثلا گفته شود : « تن به مشكلات و حتى مرگ مىدهيم اما ننگ سيطرهء كفّار را بر بلاد اسلامى نمىپذيريم » . به يقين اين شعار صحيحى است ؛ اما اگر گفته شود « تن به آتش دوزخ مىسپاريم ؛ اما ننگ برترىجويى فلان قبيله را نمىپذيريم » شعارى بسيار نادرست و همگون با تعصّبات جاهليت است .\r\nبر اين اساس آنچه در شرح نهج البلاغه محقّق تسترى آمده است كه اين تقسيم را سخن مضحكى مىداند ، درست به نظر نمىرسد ، زيرا گويندگان اين سخن نار را به معناى وسيع تفسير كرده‌اند ، هرچند آنچه در كلام امام عليه السّلام از زبان متعصّبان آن زمان آمده ، منظور همان قسم منفى اين شعار است .\r\nآن‌گاه امام به عاقبت شوم اين روش اشاره كرده ، مىفرمايد : « شما اگر به غير اسلام پناه بريد كافران با شما نبرد خواهند كرد و در آن هنگام نه جبرئيل و ميكائيل به يارى شما مىآيند و نه مهاجرين و انصار و راهى جز پيكار با شمشير نخواهيد داشت تا خداوند ميان شما حكم كند ( و شكست و زبونى شما فرارسد ) » ؛ ( و إنّكم إن لجأتم إلى غيره « 1 » حاربكم أهل الكفر ، ثمّ لا جبرائيل و لا ميكائيل و لا مهاجرون و لا أنصار « 2 » ينصرونكم إلّا المقارعة « 3 » بالسّيف « 4 » حتّى يحكم اللّه بينكم ) .\r\n\r\n\r\n","description":"","footnote":"\r\n( 1 ) . مرجع ضمير در « غيره » اسلام است كه قبلا ذكر شده ، هرچند بعضى احتمال دادند كه منظور خداست .\r\n( 2 ) . واژهء « لا » در چهار مورد كه در اين جمله آمده است ، اگر « لا » نافيه جنس باشد بايد جبرائيل و ميكائيل و مهاجرون و انصار به صورت منصوب خوانده شود ، آن‌گونه كه در بعضى از نسخ نيز وارد شده است و اگر آن را « لا » ى نفى بدانيم ( لاى مشبهه به ليس ) بايد هرچهار كلمه به صورت مرفوع خوانده شود ، آن‌گونه كه در نسخهء موجود است .\r\n( 3 ) . « المقارعة » به معناى زدوخورد و نبرد و كشمكش است .\r\n( 4 ) . جملهء « إلّا المقارعة بالسّيف » احتمال دارد از قبيل استثناى منقطع باشد ، اشاره به اينكه شما هيچ يار و ياورى نخواهيد داشت ، جز زدوخورد با شمشير كه آن نيز نمىتواند با اين پراكندگى كه داريد سبب -\r\n","page_name":" 482 ","page_number":482},
  {"content":"\r\n\r\nاشاره به اينكه آن روز كه متمسّك به اسلام بوديد ، خداوند فرشتگان آسمان را به يارى شما فرستاد و امدادهاى غيبى شامل حال مهاجران و انصار شد ؛ دشمنان را عقب رانديد و پيروزى و امنيت و عزّت را براى خود فراهم ساختيد ؛ ولى اگر به اسلام پشت كنيد همهء اينها از شما گرفته خواهد شد ؛ شما مىمانيد و دشمنان خون‌آشام و به يقين بدون يارى خداوند راه به جايى نخواهيد برد ، بنابراين به اسلام راستين بازگرديد ، باد كبر و غرور از سر به در كنيد و تعصّبهاى جاهليّت را كنار بگذاريد و آتش اختلاف را فروبنشانيد تا دست لطف الهى بر سر شما باشد .\r\nآن‌گاه امام عليه السّلام به آنها هشدار مىدهد كه در سرگذشت دردناك متمرّدان پيشين بينديشيد و حال خود را با آنها قياس كنيد ، مىفرمايد : « ( در قرآن مجيد ) نمونه‌هايى از كيفرهاى الهى و عذابهاى كوبندهء او و روزهايى كه مجازات وى دامن گنهكاران را گرفت و وقايعى كه در اين زمينه اتفاق افتاد در دسترس شماست » ؛ ( و إنّ عندكم الأمثال من بأس اللّه و قوارعه ، و أيّامه و وقائعه ) .\r\nتعبيرات چهارگانهء « بأس » و « قوارع » و « ايام » و « وقايع » همه ، اشاره به مجازاتهاى سخت و سنگين امتهاى تبه‌كار پيشين است ؛ ولى هريك از اين تعبيرات مفهوم خاص خود را دارد ؛ « بأس » به معناى جنگ و پيكار و عذاب است و « قوارع » اشاره به كيفرهاى كوبنده است ؛ مانند طوفان نوح و زلزلهء ويرانگر قوم لوط و صاعقهء عاد و ثمود . « ايّام » اشاره به مجموعهء روزهايى است كه اين حوادث در آن اتفاق افتاد و « وقايع » مجموعهء اين حوادث اعم از مقدمات و ذى المقدمه و آثار و نتايج آن است .\r\n« ايّام اللّه » در اينجا اشاره به روزهاى سخت و وحشتناك امتهاى پيشين است . در قرآن مجيد دربارهء قوم عاد آمده است : «  « إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ » \r\n\r\n\r\n","description":"","footnote":"\r\n- پيروزى شما شود ، بنابراين محكوم به شكست خواهيد شد . اين احتمال نيز از سوى جمعى از شارحان داده شده كه جملهء مزبور استثناى متّصل است ؛ يعنى يار و ياور شما تنها شمشيرهاى شماست كه احتمال پيروزى و شكست ، هردو را دارد ؛ ولى پيداست كه اين احتمال با سياق عبارت امام سازگار نيست .\r\n","page_name":" 483 ","page_number":483},
  {"content":"\r\n\r\n « مُسْتَمِرٍّ »  مانند باد وحشتناك و سردى را در يك روز شوم طولانى بر آنان فرستاديم » . « 1 » و به دنبال آن مىفرمايد : «  « تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ »  كه مردم را همچون تنه‌هاى نخل ريشه‌كن شده از جايشان برمىكند » . « 2 » و آيات فراوان ديگرى كه دربارهء قوم فرعون و قوم نوح و مانند آنها آمده است .\r\nسپس امام به دنبال آن مىافزايد : « بنابراين تهديدهاى الهى را به جهت جهل نسبت به آن و سبك شمردن خشم پروردگار و ايمنى از كيفر او دور نشمريد » ؛ ( فلا تستبطئوا « 3 » وعيده جهلا بأخذه ، و تهاونا ببطشه « 4 » ، و يأسا من بأسه ) .\r\nاشاره به اينكه اگر چند روز يا چند ماهى مجازات عاصيان و گردنكشان به تأخير افتد آن را دليل بر عدم نگيريد ، زيرا تاريخ نشان داده اين امر « گرچه دير آيد بيايد » و اصولا اين‌گونه فاصله‌هاى زمانى در مقياس عمر جهان فاصله‌اى محسوب نمىشود .\r\nآن‌گاه امام به ذكر دليل براى اين موضوع ( همگونى سرنوشتها ) پرداخته و انگشت بر يكى از مهم‌ترين خطاهاى آنان گذارده ، مىفرمايد : « خداوند سبحان مردم قرون پيشين را از رحمت خود دور نساخت جز به اين سبب كه امر به معروف و نهى از منكر را ترك كردند ، لذا افراد سفيه و نادان را به سبب گناه و دانايان را به علت ترك نهى از منكر از رحمت خود دور ساخت » ؛ ( فإنّ اللّه سبحانه لم يلعن القرن الماضي بين أيديكم إلّا لتركهم الأمر بالمعروف و النّهي عن المنكر . فلعن اللّه السّفهاء لركوب المعاصي ، و الحلماء « 5 » لترك التّناهي ) .\r\n\r\n\r\n","description":"","footnote":"\r\n( 1 ) . قمر ، آيهء 19 .\r\n( 2 ) . قمر ، آيهء 20 .\r\n( 3 ) . « تستبطئوا » از ريشهء « استبطاء » به معناى كند شمردن و انتظار كشيدن است . از « بطئ » بر وزن « قفل » به معناى كندى گرفته شده است .\r\n( 4 ) . « بطش » در اصل به معناى گرفتن چيزى با قدرت است و چون به هنگام مجازات مجرم ، نخست او را با قدرت مىگيرند ، اين واژه به معناى مجازات نيز آمده است .\r\n( 5 ) . « الحلماء » جمع « حليم » به معناى عاقل است و از ريشهء « حلم » بر وزن « شتر » به معناى عقل گرفته شده است .\r\n","page_name":" 484 ","page_number":484},
  {"content":"\r\n\r\nاين سخن اشاره به آيات شريفهء قرآن مجيد است ، آنجا كه مىفرمايد : «   « لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَ عِيسَى ابْنِ مَرْيَمَ ذلِكَ بِما عَصَوْا وَ كانُوا يَعْتَدُونَ كانُوا لا يَتَناهَوْنَ عَنْ مُنكَرٍ فَعَلُوهُ لَبِئْسَ ما كانُوا يَفْعَلُونَ »   كافران بنى اسرائيل از زبان داود و عيسى بن مريم لعن و نفرين شدند . اين به جهت آن بود كه گناه كردند و تجاوز نمىنمودند ؛ آنها از اعمال زشتى كه انجام مىدادند يكديگر را نهى نمىكردند ، چه بدكارى انجام مىدادند » . « 1 »\r\nالبتّه در بخش آيندهء خطبه ، به عوامل ديگر سقوط آنها اشاره شده ؛ ولى تعبير امام نشان مىدهد كه مهم‌ترين خطاى آنها ترك امر به معروف و نهى از منكر بود ، زيرا اجراى همهء احكام الهى وابسته به زنده نگه داشتن اين دو وظيفهء الهى است و هرگاه اين دو فريضه برپا داشته شود همهء فرايض برپا خواهد بود و اگر رها شود فرايض ديگر نيز دستخوش فنا و نابودى خواهد شد ، لذا در حديث امام باقر عليه السّلام مىخوانيم : « إنّ الأمر بالمعروف و النّهى عن المنكر . . . فريضة عظيمة بها تقام الفرائض » . « 2 »\r\nدربارهء اهميّت فوق العادهء امر به معروف و نهى از منكر در اسلام ، ذيل خطبه‌هاى ديگرى كه با صراحت از اين موضوع سخن مىگويد به خواست خدا بحث خواهيم كرد .\r\nسپس امام عليه السّلام سخنش را در اين فراز از خطبه با اين جمله پايان مىدهد ، مىفرمايد :\r\n« به هوش باشيد شما رشتهء اسلام را قطع كرديد ، حدود آن را تعطيل نموديد و احكامش را به نابودى كشانديد » ؛ ( ألا و قد قطعتم قيد الإسلام ، و عطّلتم حدوده ، و أمتّم أحكامه ) .\r\nاشاره به اينكه كه تنها نام اسلام يا تشريفات ظاهريش سبب نجات كسى نيست ، بلكه بايد احكامش اجرا شود ، حدودش برقرار گردد و پيوند با اسلام در همهء زمينه‌ها محكم باشد و شما چنين نيستيد . نام اسلام را يدك مىكشيد و از افكار و رفتار جاهلى پيروى مىكنيد و باز هم انتظار داريد سربلند و عزيز و مقتدر باشيد .\r\n\r\n\r\n","description":"","footnote":"\r\n( 1 ) . مائده ، آيهء 78 - 79 .\r\n( 2 ) . الكافى ، جلد 5 ، صفحهء 56 .\r\n","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n\r\n\r\nبخش بيستم\r\nألا و قد أمرني اللّه بقتال أهل البغي و النّكث و الفساد في الأرض ، فأمّا النّاكثون فقد قاتلت ، و أمّا القاسطون فقد جاهدت ، و أمّا المارقة فقد دوّخت ، و أمّا شيطان الرّدهة فقد كفيته بصعقة سمعت لها وجبة قلبه و رجّة صدره ، و بقيت بقيّة من أهل البغي . و لئن أذن اللّه في الكرّة عليهم لأديلنّ منهم إلّا ما يتشذّر في أطراف البلاد تشذّرا .\r\n\r\nترجمه\r\nآگاه باشيد ! خداوند مرا به نبرد با ستمگران ، پيمان‌شكنان و مفسدان در ارض امر فرموده است ، با ناكثين و پيمان‌شكنان ( اشاره به اصحاب جمل ) نبرد كردم ( و آنها را در هم شكستم ) و با قاسطين ( ستمگران شام و اصحاب معاويه ) جهاد نمودم ( و ضعف و زبونى آنها را نشان دادم ) و مارقين ( خوارج نهروان ) را بر خاك مذلت نشاندم ؛ اما شيطان ردهه ( ذو الثديه رييس خوارج ) با صاعقه‌اى كه بر او فرود آمد به گونه كه تپش قلب و لرزش سينه‌اش شنيده شد ، شرّ او از من دفع گرديد ولى گروه ديگرى از ستمگران باقى مانده‌اند كه اگر خداوند به من اجازهء حمله ديگرى به آنها دهد ( و مرا باقى بگذارد ) آنها را از ميان برداشته و دولت حق را به جاى آنها قرار مىدهم ، جز افراد قليلى از آنان كه ( ممكن است از دست ما بگريزند ) و در اطراف بلاد پراكنده مىشوند .\r\n\r\nشرح و تفسير من مأمور به مبارزه با فاسدان و مفسدانم\r\nامام عليه السّلام در اين بخش از خطبه ، اشاره به نبردهاى معروف خود با گروه‌هاى ستمگر و\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nپيمان‌شكن در جنگ‌هاى جمل و صفين و نهروان مىكند كه چگونه قدرت و توان خود را به آنها نشان داد ، گويى مىخواهد با اين سخن ، بعضى از قبايل شورشى را كه بر اثر تعصبات واهى به جان هم مىافتادند ( و بحث آنها در بخشهاى پيشين آمد ) بر سر جاى خود بنشاند و به آنها بفهماند كه اگر به اين حركت نادرست خود ادامه دهند با حمله شديدى مجازات خواهند شد ، مىفرمايد : « آگاه باشيد ! خداوند مرا به نبرد با ستمگران ، پيمان‌شكنان و مفسدان در ارض امر فرموده ، اما با ناكثين و پيمان‌شكنان ( اشاره به اصحاب جمل ) نبرد كردم ( و آنها را درهم شكستم ) و با قاسطين ( ستمگران شام و اصحاب معاويه ) جهاد نمودم ( و ضعف و زبونى آنها را نشان دادم ) و مارقين ( خوارج نهروان ) را بر خاك مذلت نشاندم » ؛ ( ألا و قد أمرني اللّه بقتال أهل البغي و النّكث « 1 » و الفساد في الأرض ، فأمّا النّاكثون فقد قاتلت ، و أمّا القاسطون « 2 » فقد جاهدت ، و أمّا المارقة « 3 » فقد دوّخت « 4 » ) .\r\nاشاره به اينكه اولا آنچه را من در پيكار با اين سه گروه انجام دادم به فرمان خدا بود .\r\nاين سخن ناظر به روايتى است كه از پيامبر اكرم صلّى اللّه عليه و إله نقل شده است كه به امير مؤمنان على عليه السّلام فرمود : « و إنّك ستقاتل بعدى النّاكثين و القاسطين و المارقين » . « 5 »\r\n\r\n\r\n","description":"","footnote":"\r\n( 1 ) . « نكث » به معناى پيمان‌شكنى است و اهل نكث اشاره به طلحه و زبير و مانند آنهاست كه با امام عليه السّلام بيعت كردند . سپس بيعت خود را شكستند و جنگ جمل را به راه انداختند و سرانجام كشته شدند و به آنها ناكثون گفته مىشود .\r\n( 2 ) . « قاسطون » از ريشهء « قسط » است كه گاه به معناى ظلم و گاه به معناى عدالت مىآيد ، زيرا اصل معناى آن همان سهم و نصيب است كه اگر پرداخته شود عدالت و اگر باز گرفته شود ظلم است . در اينجا اشاره به اصحاب معاويه است كه انواع ستمها را بر مردم روا مىداشتند .\r\n( 3 ) . « مارقة » از ريشهء « مروق » بر وزن « غروب » خروج از چيزى است مخصوصا هنگامى كه تير از كمان خارج شود و فراتر از هدف برود از آن تعبير به مروق مىكنند و خوارج نهروان را از اين جهت « مارقة » يا « مارقين » گفته‌اند كه آنها افرادى بسيار افراطى و خشك و متعصب بودند و به همين دليل همه را جز خودشان كافر مىدانستند ( مانند وهابيها ) .\r\n( 4 ) . « دوّخت » از ريشهء « دوخ » بر وزن « فوق » به معناى ذليل كردن و به تسليم كشاندن است .\r\n( 5 ) . شرح ابن ابى الحديد ، جلد 6 ، صفحهء 130 .\r\n","page_name":" 488 ","page_number":488},
  {"content":"\r\n\r\nهمين سخن به تعبير ديگرى در اسد الغابة آمده است ، كه امام عليه السّلام فرمود : « عهد إلى رسول اللّه أن أقاتل النّاكثين و القاسطين و المارقين » . « 1 »\r\nثانيا اشاره به اين است كه هرسه گروه را درهم شكستم ؛ اما اصحاب جمل تارومار شدند و خوارج نهروان متلاشى گشتند و اصحاب معاويه نيز در نبرد مغلوب شدند ، اما با حيله‌اى كه عمر و عاص پيشنهاد كرد خود را از شكست كامل نجات دادند .\r\nدر ادامهء اين سخن ، انگشت روى رييس خوارج كه نامش حرقوص بن زهير و كنيه‌اش ذو الثدية بود ، گذارده كه به طرز فجيعى در ميدان جنگ نهروان جان داد ، مىفرمايد : « اما شيطان ردهه ( اشاره به ذو الثديه رييس خوارج است كه جسم بىجان او بعد از جنگ نهروان در گودال آبى افتاده بود ) با صاعقه‌اى كه بر او فرود آمد به گونه كه تپش قلب و لرزش سينه‌اش شنيده شد ، شرّ او از من دفع گرديد » ؛ ( و أمّا شيطان الرّدهة « 2 » فقد كفيته بصعقة « 3 » سمعت لها وجبة « 4 » قلبه و رجّة « 5 » صدره ) .\r\nدر ميان شارحان نهج البلاغه دربارهء اين صاعقه ، گفت‌وگوست ؛ بعضى معتقدند كه واقعا صاعقه‌اى آسمانى رييس خوارج ذو الثديه را نابود ساخت و جسم بىجانش در گودال آبى افتاد ( « ردهة » به معناى گودال آب است ) ولى جمعى ديگر عقيده دارند كه اين صاعقه كنايه از آن فرياد شجاعانه‌اى است كه امام عليه السّلام در آغاز جنگ از سينه بركشيد ، اين فرياد گروهى را به لرزه درآورد و از جمله ذو الثديه چنان ترسيد كه قلبش از كار افتاد به\r\n\r\n\r\n","description":"","footnote":"\r\n( 1 ) . اسد الغابة ، جلد 4 ، صفحهء 33 .\r\n( 2 ) . « ردهة » گودالى است كه آب باران در آن جمع مىشود . به اتاقها يا حياط وسيع و سالن نيز اطلاق مىشود .\r\n( 3 ) . « صعقة » در اصل از صاعقه گرفته شده كه سبب هلاكت مىشود . سپس به معناى هلاكت يا وحشتى كه قلب را به لرزه درمىآورد استعمال شده است .\r\n( 4 ) . « وجبة » به معناى سقوط و خفقان و از كار افتادن و ساكت شدن است . واژهء « وجبة » گاه به يك وعدهء غذا اطلاق مىشود . شايد به اين دليل كه خوردن غذا باعث سكون و سكوت آدمى مىگردد .\r\n( 5 ) . « رجّة » از ريشهء « رجّ » بر وزن « حج » به معناى به لرزه درآوردن است .\r\n","page_name":" 489 ","page_number":489},
  {"content":"\r\n\r\nروى زمين غلتيد و در گودال آبى سرازير شد . آن‌گاه بعضى از بازماندگان مخالفين را با اين جمله مورد تهديد قرار مىدهد و مىفرمايد : « و گروه ديگرى از ستمگران باقى مانده‌اند كه اگر خداوند به من اجازهء حمله ديگرى به آنها دهد ( و مرا باقى بگذارد ) آنها را از ميان برداشته و دولت حق را به جاى آنها قرار مىدهم ، جز افراد قليلى از آنان كه ( ممكن است از دست ما بگريزند و ) در اطراف بلاد پراكنده شوند » ؛ ( و بقيت بقيّة من أهل البغي . و لئن أذن اللّه في الكرّة عليهم لأديلنّ « 1 » منهم إلّا ما يتشذّر في أطراف البلاد تشذّرا « 2 » ) .\r\nتعبير به « أهل البغي » اشاره به ستمگران شام و اصحاب معاويه است كه اگر داستان حكمين در ميدان صفين پيش نيامده بود تارومار مىشدند . امام عليه السّلام مىفرمايد : « اگر توفيقى نصيب من شود قدرت آنها را درهم مىشكنم و حكومت حق و عدالت را در سراسر كشور اسلامى برپا مىدارم » .\r\nذكر اين معنا به صورت جملهء شرطيه ، شايد اشاره به اين است كه امام عليه السّلام مىدانسته است توفيق حملهء ديگر به آنان نخواهد يافت و پيش از آن‌كه دست به چنين كارى زند شهيد خواهد شد ؛ ولى به هرحال آمادگى خود را براى مبارزه با ستمگران تا آخرين نفس اعلام مىدارد و در ضمن برنامهء آينده را به ياران خود تعليم مىدهد .\r\n* * * \r\nنكته ذو الثدية كيست ؟\r\nنام اصلى وى حرقوص بن زهير سعدى تميمى است كه به ذو الخويصره ، ذو الثديه و\r\n\r\n\r\n","description":"","footnote":"\r\n( 1 ) . « اديلن » از ريشهء « دولة » كه گاه به معناى جابجايى و گاه به معناى ضعف و سستى است گرفته شده و در اينجا به همان معناى اوّل است ؛ يعنى قدرت را از آنان مىگيرم .\r\n( 2 ) . « يتشذر » از « تشذر » يعنى پراكنده شدن .\r\n","page_name":" 490 ","page_number":490},
  {"content":"\r\n\r\nمخدج معروف است . وجه نامگذارى وى به ذو الخويصرة روشن نيست ؛ ولى به اعتبار آنكه گوشت زائدى همانند پستان بر بازو داشت ، به ذو الثديه معروف شد و به جهت نقص در دست ، به مخدج اليد نيز شناخته شده است .\r\nدر تفاسير در ذيل آيهء 58 سورهء توبه آمده است : «  « وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ »  در ميان آنها كسانى هستند كه در ( تقسيم ) غنايم به تو خرده مىگيرند ، اگر از آن ( غنايم ، سهمى ) به آنها داده شود ، راضى مىشوند ؛ و اگر داده نشود ، خشم مىگيرند » . و در منابع تاريخى در نقل ماجراى غزوه چنين آمده است كه پس از پايان جنگ حنين ، به هنگام تقسيم غنايم ، در محلى به نام « جعرانه » ابو سفيان و برخى از تازه مسلمانان قريش ، غنايم بيشترى را از رسول خدا صلّى اللّه عليه و إله طلب كردند ؛ آن حضرت نيز با اذن الهى و براى تأليف قلوب ، اموال فراوانى را به آنان بخشيد . در گيرودار اين تقسيم ذو الثديه نزد پيامبر آمد و معترضانه گفت : « اى رسول خدا ! عدالت پيشه كن » . پيامبر صلّى اللّه عليه و إله فرمود : « واى بر تو ! اگر من به عدالت رفتار نكنم ، چه كسى به عدالت رفتار خواهد كرد ؟ » . در اين هنگام يكى از حاضران ( عمر بن خطاب ) از پيامبر اجازه خواست كه گردن او را بزند ؛ ولى پيامبر وى را از اين كار بازداشت و فرمود :\r\n« دعه ، فسيخرج من ضئضئ هذا قوم يمرقون من الدّين كما يمرق السّهم من الرّمية . . . تحتقر صلاتكم فى جنب صلاتهم ، و صومكم عند صومهم ، يقرءون القرآن لا يجاوز تراقيهم ، آيتهم رجل أسود مخدج اليد ، إحدى يديه كأنّها ثدى امرأة أو بضعة تدردر ؛ رهايش كنيد ! او پيروانى خواهد يافت كه از دين به در خواهند شد ؛ همان‌گونه كه تير از كمان به در مىشود . شما نماز و روزهء خويش را در برابر نماز و روزهء آنان ناچيز خواهيد شمرد . آنان قرآن مىخوانند ؛ ولى از شانه و گلوگاهشان فراتر نخواهد رفت . نشانهء آنان وجود مردى سياه چرده ، با دست ناقص است كه بر يكى از دستانش ( پاره\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nگوشتى ) چون پستان زنان دارد و در ميان آنان است » . « 1 »\r\nمطابق اين پيش‌بينى ، گروهى در امت اسلامى پديد مىآمدند كه قرآن مىخواندند و اهل تهجّد و عبادت بودند ؛ ولى در واقع از دين خارج و از حقيقت آن اطلاعى نداشتند .\r\nاين حقيقت به اندازه‌اى ميان مسلمانان معروف بود كه حتّى عايشه كه به على عليه السّلام كينه داشت ، پس از ماجراى نهروان و كشته شدن ذو الثديه گفت : من از پيامبر شنيدم كه دربارهء اين گروه فرمود : آنان بدترين مردمند كه به دست بهترين افراد كشته مىشوند . « 2 »\r\nاين پيش‌بينى رسول خدا صلّى اللّه عليه و إله محقّق شد و پس از ماجراى جنگ صفين و ماجراى حكميّت ، خوارج در منزل عبد اللّه بن وهب راسبى اجتماع كردند ، ذو الثديه در آن جمع خطبه‌اى آتشين خواند و دوستان و پيروان خود را به قيام بر ضدّ مسلمانان - كه به زعم او گمراه شده بودند - فراخواند . رهبرى آن گروه را عبد اللّه بن وهب راسبى به عهده داشت ( هرچند رهبرى فكرى و عقيدتى آنها به عهدهء ذو الثديه بود ) . « 3 »\r\nآن گروه گمراه جنگ نهروانى را به راه انداختند و امير مؤمنان عليه السّلام قبل از پيكار با آنها فرمود : پيامبر اكرم صلّى اللّه عليه و إله فرمود : قومى از دين خارج مىشوند و با مسلمانان جنگ مىكنند و علامت آنان مردى است كه نقصى در دست اوست ( مخدج اليد ) . « 4 »\r\nدر اثناى جنگ و همچنين پس از پايان آن مردم به دنبال ذو الثديه و يا همان مخدج بودند ؛ ولى هرچه گشتند ، او را پيدا نكردند . كم‌كم برخى از بهانه‌جويان زبان به طعن\r\n\r\n\r\n","description":"","footnote":"\r\n( 1 ) . اين ماجرا و پيش‌بينى رسول خدا ( با اختلاف در تعبيرات ) دربارهء آنان در منابع معتبر اهل سنّت آمده است ، از جمله : صحيح بخارى ، جلد 7 ، صفحهء 111 و جلد 8 ، صفحهء 52 ؛ صحيح مسلم ، جلد 3 ، صفحهء 112 ؛ مسند احمد ، جلد 3 ، صفحهء 56 و 65 ؛ مصنف ابن ابى شيبه ، جلد 8 ، صفحهء 741 ؛ شرح ابن ابى الحديد ، جلد 2 ، صفحهء 266 ؛ تاريخ طبرى ، جلد 2 ، صفحهء 360 ؛ اسد الغابة ، جلد 2 ، صفحهء 139 و كنز العمال ، جلد 11 ، صفحهء 307 به بعد .\r\n( 2 ) . شرح ابن ابى الحديد جلد 2 ، صفحهء 267 و 268 و البداية و النهاية ، جلد 7 ، صفحهء 337 .\r\n( 3 ) . رجوع كنيد به : تاريخ طبرى ، جلد 4 ، صفحهء 54 - 55 .\r\n( 4 ) . مصنف ابن ابى شيبه ، جلد 10 ، صفحهء 740 .\r\n","page_name":" 492 ","page_number":492},
  {"content":"\r\n\r\nگشودند و گفتند : « پسر ابو طالب ، ما را فريب داد تا با برادران خويش بجنگيم » . « 1 »\r\nيافتن او كار دشوارى شد و همه در جستجوى آن بودند ، ولى على عليه السّلام پيوسته مىفرمود : « ما كذبت و لا كذبت ؛ نه دروغ گفته‌ام و نه بر من دروغ گفته شد » .\r\nحضرت دستور داد با نى تك‌تك جنازه‌ها را علامت‌گذارى كردند ، تا آنكه داخل لجنزارى جنازه‌اى را ديدند كه فقط پاهايش پيدا بود . جنازه را خارج ساختند و بىدرنگ دستهاى او را بررسى كردند و ديدند او همان مردى است كه امير مؤمنان به نقل از رسول خدا صلّى اللّه عليه و إله ويژگيهاى او را پيش‌بينى كرده بود . على عليه السّلام تكبير گفت و مردم نيز تكبير گفتند و آن حضرت سجدهء شكر به جاى آورد . « 2 »\r\n* * *\r\n\r\n\r\n","description":"","footnote":"\r\n( 1 ) . مصنف ابن ابى شيبه ، جلد 10 ، صفحهء 737 .\r\n( 2 ) . شرح ابن الحديد ، جلد 2 ، صفحهء 275 - 277 .\r\n","page_name":" 493 ","page_number":493},
  {"content":"\r\n . \r\n","description":"","footnote":"","page_name":" 494 ","page_number":494},
  {"content":"\r\n\r\n\r\nبخش بيست و يكم\r\nأنا وضعت في الصّغر بكلاكل العرب ، و كسرت نواجم قرون ربيعة و مضر . و قد علمتم موضعي من رسول اللّه - صلّى اللّه عليه و آله - بالقرابة القريبة ، و المنزلة الخصيصة . وضعني في حجره و أنا ولد يضمّني إلى صدره ، و يكنفني في فراشه ، و يمسّني جسده ، و يشمّني عرفه . و كان يمضغ الشّيء ثمّ يلقمنيه ، و ما وجد لي كذبة في قول ، و لا خطلة في فعل . و لقد قرن اللّه به - صلّى اللّه عليه و آله - من لدن أن كان فطيما أعظم ملك من ملائكته يسلك به طريق المكارم ، و محاسن أخلاق العالم ، ليله و نهاره . و لقد كنت أتّبعه اتّباع الفصيل أثر أمّه ، يرفع لي في كلّ يوم من أخلاقه علما ، و يأمرني بالاقتداء به . و لقد كان يجاور في كلّ سنة بحراء فأراه ، و لا يراه غيري . و لم يجمع بيت واحد يومئذ في الإسلام غير رسول اللّه - صلّى اللّه عليه و آله - و خديجة و أنا ثالثهما . أرى نور الوحي و الرّسالة ، و أشمّ ريح النّبوّة .\r\nو لقد سمعت رنّة الشّيطان حين نزل الوحي عليه - صلّى اللّه عليه و آله - فقلت : يا رسول اللّه ما هذه الرّنّة ؟ فقال : « هذا الشّيطان قد أيس من عبادته . إنّك تسمع ما أسمع ، و ترى ما أرى ، إلّا أنّك لست بنبيّ ، و لكنّك لوزير و إنّك لعلى خير » .\r\n\r\nترجمه\r\nمن در دوران جوانى بزرگان و شجاعان عرب را به خاك افكندم و شاخهاى بلند قبيلهء\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nربيعه و مضر را درهم شكستم ( و سران گردنكش آنها را به خاك نشاندم ) و شما به خوبى موقعيّت مرا از رسول خدا صلّى اللّه عليه و إله از نظر خويشاوندى نزديك و منزلت و مقام ويژه مىدانيد .\r\nاو مرا در دامان خويش در حالى كه كودك ( خردسالى ) بودم مىنشاند و ( همانند فرزندش ) مرا به سينهء خود مىفشرد و در بستر خويش در كنار خود مىخوابانيد ، به گونه‌اى كه بدن خود را ( همچون يك پدر مهربان ) به بدن من مىچسبانيد و بوى خوش خود را به مشام من مىرساند و ( چون بسيار كوچك بودم و توان جويدن غذاى سخت را نداشتم ) غذا را مىجويد و در دهان من مىگذاشت .\r\nاو هرگز دروغى در گفتار من نيافت و در كردارم خطا و اشتباهى نديد .\r\nاز همان زمان كه رسول خدا صلّى اللّه عليه و إله از شير بازگرفته شد ، خداوند بزرگ‌ترين فرشته از فرشتگان خود را مأمور ساخت تا در طول شب و روز وى را به راههاى فضيلت و محاسن اخلاق جهانيان وادارد و من هم مانند كودكى كه به دنبال مادرش حركت مىكند از او پيروى مىكردم . هرروز نكتهء تازه‌اى از اخلاق برجستهء خود براى من آشكار مىساخت و مرا فرمان مىداد كه به او اقتدا كنم .\r\nاو در هرسال مدتى را در مجاورت غار حرا به سر مىبرد ( و به عبادت خدا مىپرداخت ) من او را مىديدم و كسى ديگر او را نمىديد ( و از برنامهء عبادت او خبر نداشت و هنگامى كه آن حضرت به نبوت مبعوث شد ) در آن روز خانه‌اى كه اسلام در آن راه يافته باشد ، جز خانهء پيامبر نبود تنها او و خديجه در آن بودند و من نفر سوم بودم . من نور وحى و رسالت را مىديدم و بوى نبوّت را استشمام مىكردم . من صداى نالهء شيطان را در آغاز نزول وحى بر آن حضرت شنيدم و گفتم اى رسول خدا اين ناله ( از كيست و براى ) چيست ؟ فرمود :\r\nاين ناله شيطان است ، زيرا از اينكه پيرويش كنند مأيوس شده است .\r\n( سپس پيامبر صلّى اللّه عليه و إله به من فرمود : ) تو آنچه را من مىشنوم مىشنوى و آنچه من مىبينم مىبينى ( و چشم و گوش تو حقايق عالم غيب را درك مىكند ) جز اينكه تو پيامبر نيستى ؛ ولى وزير منى و در مسير خير و سعادت قرار دارى !\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nشرح و تفسير پرورش در آغوش پيامبر\r\nامام عليه السّلام در اين بخش از خطبه براى تقويت روحيهء ياران خود و در مقابل دشمنان و غوغاسالاران و فتنه‌جويان قبايل ، به دو نكتهء مهم اشاره مىفرمايد . نخست به موقف خود در جنگهاى اسلامى در برابر شجاعان عرب و ضربات سنگينى كه به آنها وارد ساخت ، اشاره مىكند تا دشمنان و غوغاگران بر سر جاى خود بنشينند و ديگر رابطهء نزديك خود را با پيامبر اكرم صلّى اللّه عليه و إله كه امتياز منحصر به فردى براى آن حضرت بود بيان مىكند تا همهء مؤمنان راستين ، با علاقه و اخلاص بيشتر به فرمانش گردن نهند ، بنابراين هرگز نبايد تصوّر كرد كه امام در اين بخش از خطبه به خودستايى پرداخته است ؛ چيزى كه با بخش‌هاى پيشين خطبه در تضاد است ، بلكه امام هدف مهمى را دنبال مىكند كه فراتر از اين‌گونه پندارهاست .\r\nدر قسمت اوّل مىفرمايد : « من در دوران جوانى بزرگان و شجاعان عرب را به خاك افكندم و شاخهاى بلند قبيلهء ربيعه و مضر را درهم شكستم ( و سران گردنكش آنها را به خاك نشاندم ) » ؛ ( أنا وضعت في الصّغر بكلاكل العرب ، و كسرت نواجم « 1 » قرون ربيعة و مضر ) .\r\nتعبير به « صغر » در جملهء بالا نقطهء مقابل « كبر » ، اشاره به دوران جوانى حضرت است ؛ نه كودكى ، و اين تعبير متعارفى است كه افرادى كه سنّ و سالى از آنها گذشته ، هنگامى كه مىخواهند به دوران جوانى خود اشاره كند ، مىگويد : « هنگامى كه كوچك بودم چنين و چنان كردم » .\r\nبه هرحال امام عليه السّلام در اين عبارت كوتاه خاطرهء پرشكوه پيروزيهايش را در جنگهاى اسلامى در نظرها مجسّم مىكند ؛ ضرباتى را كه در ميدان « بدر » بر پيكر « عتبه » و « وليد » و\r\n\r\n\r\n","description":"","footnote":"\r\n( 1 ) . « نواجم » جمع « ناجمة » از « نجم » بر وزن « حجم » به معناى طلوع و ظهور است و به شاخهاى بلند كه ظهور و بروز زيادى دارد نواجم قرون گفته مىشود ، و از قبيل اضافه صفت به موصوف است .\r\n","page_name":" 497 ","page_number":497},
  {"content":"\r\n\r\n« حنظله » وارد كرد و دفاع جانانه‌اى را كه در ميدان « احد » از پيامبر اكرم در برابر انبوه دشمنان فرمود و ضربهء سهمگينى را كه در جنگ « احزاب » بر بزرگترين شجاع عرب « عمرو بن عبدود » وارد ساخت و آوازه‌اش در همهء جزيرة العرب پيچيد و سپس قدرت‌نماييهاى او در فتح « مكه » و جنگ « حنين » و همچنين غزوات و سراياى ديگر كه اندكى مطالعه دربارهء آنها نشان مىدهد . امام از نظر روح و جسم تا چه حد قدرتمند بوده است . يادآورى اين امور لرزه بر پيكر دشمنان او مىافكند .\r\nبعضى از شارحان نهج البلاغه تحليل جالبى در اينجا دارند ، مىگويند : پيامبر اسلام سه دوران مختلف را بعد از بعثت ، پشت سر گذاشت ؛ نخست دوران سيزده سالهء مكه بود كه دست به شمشير نبرد و تنها به مقاومت در برابر دشمنان و تعليم و تربيت دوستان پرداخت . دوران دوم از آغاز هجرت شروع مىشود تا جنگ احزاب كه پيغمبر اكرم و مسلمانان غالبا در برابر دشمن حالت دفاعى داشتند و دوران سوم دوران فتح مكه و جنگ حنين بود كه بيشتر جنبهء تهاجمى داشت ، هرچند هدف خاموش كردن آتش فتنه بود .\r\nعلى عليه السّلام در همهء اين دورانها ، در كنار پيامبر به فداكارى پرداخت . در دوران اوّل « ليلة المبيت » را پشت سر گذاشت كه در بستر پيامبر خوابيد و جان خود را سپر بلاى او ساخت .\r\nدر دوران دوم فداكارىهاى امام در جنگ بدر و احد و احزاب در كنار پيامبر فراموش ناشدنى است . در دوران سوم يعنى فتح مكّه و جنگ حنين نيز در صف اوّل در برابر دشمن قرار داشت . « 1 »\r\nبعضى از نويسندگان از اين هم فراتر رفته و گفته‌اند : امير مؤمنان حتى قبل از بعثت نيز مدافع پيامبر اكرم بود و در اينجا اشاره به داستانى كرده‌اند كه از دوران هشت‌سالگى آن حضرت رخ مىدهد ؛ امام در آن سن‌وسال با كودكان مكّه چنين مىگفت : محمّد صلّى اللّه عليه و إله در خانه‌اش سخنى از بردگان نمىگويد و كنيز و غلامان ( خديجه ) را به عنوان جوانان خطاب\r\n\r\n\r\n","description":"","footnote":"\r\n( 1 ) . فى ظلال نهج البلاغه ( شرح محمد جواد مغنيه بر نهج البلاغه ) ، جلد 3 ، صفحهء 151 - 155 .\r\n","page_name":" 498 ","page_number":498},
  {"content":"\r\n\r\nمىكند و هرگز در برابر كارهاى خلاف آنها تندى نمىكند و حتى كلمهء « افّ » را نيز به آنها نمىگويد . « 1 »\r\nتعبير به « كلاكل » ( جمع كلكل به معناى استخوان سينه ) اشاره به افراد نيرومند و سركردگان است و « قرون » جمع « قرن » به معناى شاخ كنايه از افراد نيرومند است ، زيرا شاخ حيوان از محكمترين اعضاى اوست .\r\nسپس امام عليه السّلام به بيان نكتهء دوم از اين بخش ؛ يعنى رابطهء بسيار نزديك او با پيامبر صلّى اللّه عليه و إله پرداخته و نشان مىدهد كه اين رابطه از آغاز طفوليت تا پايان عمر بوده و امام تربيت يافتهء دامان پيامبر اكرم است ، مىفرمايد : « شما به خوبى موقعيت مرا از رسول خدا صلّى اللّه عليه و إله از نظر خويشاوندى نزديك ، و منزلت و مقام ويژه ، مىدانيد » ؛ ( و قد علمتم موضعي من رسول اللّه - صلّى اللّه عليه و آله - بالقرابة القريبة ، و المنزلة الخصيصة ) .\r\nآن‌گاه براى توضيح بيشتر مىافزايد : « او مرا در دامان خويش در حالى كه كودك ( خردسالى ) بودم مىنشاند و ( همانند فرزندش ) مرا به سينهء خود مىفشرد و در بستر خويش در كنار خود مىخوابانيد ، به گونه‌اى كه بدن خود را ( همچون يك پدر بسيار مهربان ) به بدن من مىچسبانيد و بوى خوش خود را به مشام من مىرساند و ( چون بسيار كوچك بودم و توان جويدن غذاى سخت را نداشتم ) غذا را مىجويد و در دهان من مىگذاشت » ؛ ( وضعني في حجره و أنا ولد يضمّني إلى صدره ، و يكنفني في فراشه ، و يمسّني جسده ، و يشمّني عرفه « 2 » . و كان يمضغ الشّيء ثمّ يلقمنيه ) .\r\nاين تعبيرات نشان مىدهد كه پيامبر اكرم صلّى اللّه عليه و إله هيچ تفاوتى ميان على عليه السّلام و فرزندان خود نمىگذاشت و از آن موقع كه آن حضرت بسيار كم سن‌وسال بود او را در دامان و آغوش خود پرورش مىداد و نهايت محبّت را دربارهء او ابراز مىفرمود .\r\n\r\n\r\n","description":"","footnote":"\r\n( 1 ) . در فى ظلال نهج البلاغه ( شرح محمد جواد مغنيه بر نهج البلاغه ) ، جلد 3 ، صفحهء 151 - 155 ، اين جمله از عبد الرحمن شرقاوى نقل شده است .\r\n( 2 ) . « عرف » به معناى بوى خوش است .\r\n","page_name":" 499 ","page_number":499},
  {"content":"\r\n\r\nدر ادامه مىافزايد : « رسول خدا هرگز دروغى در گفتار من نيافت و در كردارم خطا و اشتباهى نديد » ؛ ( و ما وجد لي كذبة في قول ، و لا خطلة « 1 » في فعل ) .\r\nاشاره به اينكه من مدارج تربيت را در سايهء او به‌طور كامل پيمودم ، به گونه‌اى كه گفتار و رفتارم كاملا صادقانه و در مسير حق بود و كمترين انحرافى نداشتم .\r\nآن‌گاه امام عليه السّلام به بيان اين نكته مىپردازد كه من اگر در دوران قبل از بعثت نيز از آن حضرت پيروى مىكردم و اين را افتخار و فرصت مهمى براى خود مىشمردم ، به اين دليل بود كه آن حضرت از آغاز عمر تحت هدايت و عنايت پروردگار قرار داشت ، مىفرمايد : « از همان زمان كه رسول خدا صلّى اللّه عليه و إله از شير بازگرفته شد ، خداوند بزرگ‌ترين فرشته از فرشتگان خود را مأمور ساخت تا در طول شب و روز وى را به راههاى فضيلت و محاسن اخلاق جهانيان وادارد و من هم مانند كودكى كه به دنبال مادرش حركت مىكند از او پيروى مىكردم . هرروز نكتهء تازه‌اى از اخلاق برجستهء خود براى من آشكار مىساخت و مرا فرمان مىداد كه به او اقتدا مىكنم » ؛ ( و لقد قرن اللّه به - صلّى اللّه عليه و آله - من لدن أن كان فطيما « 2 » أعظم ملك من ملائكته يسلك به طريق المكارم ، و محاسن أخلاق العالم ، ليله و نهاره . و لقد كنت أتّبعه اتّباع الفصيل « 3 » أثر أمّه ، يرفع لي في كلّ يوم من أخلاقه علما ، و يأمرني بالاقتداء به ) .\r\nاشاره به اينكه سرپرستى پيامبر صلّى اللّه عليه و إله نسبت به من ، تنها در جهات ظاهرى و معمولى نبود ، بلكه هرروز اين معلم بزرگ درس ، تازه‌اى از اخلاق و فضيلت به من آموخت و من نيز پذيرا مىشدم .\r\nتعبير به « علما » اشاره به پرچمها و نشانه‌هايى است كه سابقا در مسير راهها در بيابانها\r\n\r\n\r\n","description":"","footnote":"\r\n( 1 ) . « خطلة » از ريشهء « خطل » بر وزن « خطر » به معناى انحراف از مسير صواب است .\r\n( 2 ) . « فطيم » از « فطام » به معناى از شير بازگرفتن است و فطيم به كسى گفته مىشود كه از شير بازگرفته شده باشد .\r\n( 3 ) . « فصيل » بچه شتر است بعد از آنكه از شير بازگرفته شود .\r\n","page_name":" 500 ","page_number":500},
  {"content":"\r\n\r\nمىگذاردند تا مسافران و رهگذران راه خود را گم نكنند و با اطمينان خاطر و گامهاى استوار به سوى سرمنزل مقصود ، پيش روند . اين هدايت‌كنندهء راه حق نيز دربارهء على عليه السّلام همين موقعيت را داشت .\r\nآن‌گاه به يكى از فصول مهم زندگى پيامبر صلّى اللّه عليه و إله قبل از بعثت ؛ يعنى داستان عبادتهاى او در غار حراء اشاره كرده ، چنين مىفرمايد : « او در هرسال مدتى را در مجاورت غار حرا به سر مىبرد ( و به عبادت خدا مىپرداخت ) من او را مىديدم و كسى ديگر او را نمىديد ( و از برنامهء عبادت او خبر نداشت ) و هنگامى كه آن حضرت به نبوّت مبعوث شد در آن روز خانه‌اى كه اسلام در آن راه يافته باشد ، جز خانهء پيامبر نبود كه او و خديجه در آن بودند و من نفر سوم بودم . من نور وحى و رسالت را مىديدم و بوى نبوّت را استشمام مىكردم » ؛ ( و لقد كان يجاور في كلّ سنة بحراء فأراه ، و لا يراه غيري . و لم يجمع بيت واحد يومئذ في الإسلام غير رسول اللّه - صلّى اللّه عليه و آله - و خديجة و أنا ثالثهما .\r\nأرى نور الوحي و الرّسالة ، و أشمّ ريح النّبوّة ) .\r\nاين عبارت نشان مىدهد كه داستان عبادت پيامبر در غار حراء سالها تكرار مىشد ، به طورى كه امام مىفرمايد : « هرسال آن حضرت به حراء مىرفت » و نيز نشان مىدهد كه تنها على عليه السّلام با او بود . افزون بر اين ، در آغاز اسلام مدتها گذشت كه تنها سه نفر پيرو اين آيين پاك بودند : پيامبر اكرم صلّى اللّه عليه و إله خديجه و على عليه السّلام .\r\nدر اينكه منظور از ديدن نور وحى و استشمام بوى نبوّت چيست ؟ بعضى از شارحان نهج البلاغه آن را بر جنبه‌هاى معنوى حمل كرده‌اند ، در حالى كه بعضى ديگر مىگويند :\r\nمانعى ندارد كه حمل بر جنبهء ظاهرى و مادى بشود ؛ يعنى به هنگام وحى واقعا نورى ساطع مىكشد كه تنها پيامبر اكرم و امير مؤمنان آن را مىديدند و بوى خوشى فضا را عطرآگين مىكرد كه تنها به مشام اين دو بزرگوار مىرسيد و هيچ مانعى ندارد كه بعضى از موجودات مادى را افرادى كه احساس قوىترى دارند درك كنند و ديگران درك نكنند ؛ مثلا گفته مىشود : اشعهء ماوراى بنفش يا مادون قرمز كه براى ما انسانها قابل ادراك\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nنيست براى بعضى از پرندگان كه حسن قويترى دارند قابل ادراك است .\r\nدربارهء برنامه‌هاى پيامبر در غار حراء و ايمان خديجه و على عليه السّلام به عنوان اوّلين نفر از زنان و مردان در ذيل همين بخش در بحث نكات ، سخن خواهيم گفت .\r\nسپس امام به نكتهء مهم ديگرى در رابطهء او با پيامبر اكرم اشاره كرده ، مىفرمايد : « من صداى نالهء شيطان را در آغاز نزول وحى بر آن حضرت شنيدم و گفتم اى رسول خدا اين ناله ( از كيست و براى ) چيست ؟ فرمود : اين ناله شيطان است ، زيرا از اينكه پيرويش كنند مأيوس شده است » ؛ ( و لقد سمعت رنّة « 1 » الشّيطان حين نزل الوحي عليه - صلّى اللّه عليه و آله - فقلت : يا رسول اللّه ما هذه الرّنّة ؟ فقال : « هذا الشّيطان قد أيس من عبادته ) .\r\nآن‌گاه اضافه مىكند كه پيامبر در ادامهء اين سخن فرمود : « تو آنچه را من مىشنوم مىشنوى و آنچه من مىبينم مىبينى ( چشم و گوش تو همچون چشم و گوش من حقايق عالم غيب را ادراك مىكند ) جز اينكه تو پيامبر نيستى ؛ ولى وزير ( من ) هستى و در طريق خير قرار دارى » ؛ ( إنّك تسمع ما أسمع ، و ترى ما أرى إلّا أنّك لست بنبيّ ، و لكنّك لوزير و إنّك لعلى خير » ) .\r\nممكن است كسى بگويد : بعد از ظهور اسلام و پيامبر اكرم باز هم گروه كثيرى سر بر فرمان شيطان دارند . اين سخن چگونه با مطلب بالا سازگار است ؟ پاسخ اين است كه با ظهور اسلام آن اطاعت مطلق و بىقيد و شرط عصر جاهليّت در همه‌چيز از شيطان ، كه شامل بت‌پرستى و آلودگىهاى اخلاقى و مظالم شديد اجتماعى مىشد درهم شكست و گروه كثيرى از مؤمنان راستين در هرقرن پيدا شدند كه اگر جمعيّت آنها از پيروان شيطان بيشتر نباشد كيفيت وجودى و مقامات آنها بسيار برتر است .\r\nبه تعبير ديگر : شيطان در روز نخست گفته بود :   « وَ لَأُغْوِيَنَّهُمْ أَجْمَعِينَ إِلَّا عِبادَكَ »  \r\n\r\n\r\n","description":"","footnote":"\r\n( 1 ) . « رنّة » به معناى صداى غم‌انگيز و ناله است و گاه به فرياد شديد نيز گفته مىشود .\r\n","page_name":" 502 ","page_number":502},
  {"content":"\r\n\r\n « مِنْهُمُ الْمُخْلَصِينَ »  « 1 » اين معنا با ظهور پيامبر اكرم از ميان رفت ، زيرا غير از « مخلصين » كه منظور اولياى خاص خدا هستند ، گروهى از مؤمنان قوىّ الايمان و صالح العمل نيز از پيروى شيطان سرباز زدند .\r\nبه هرحال اين گفتار ، همانند روايات متعدّد ديگر كه بعدا به آن اشاره خواهد شد ، نشان مىدهد كه موقعيت على عليه السّلام نسبت به پيامبر اكرم تا چه اندازه و الا بوده است - او در همه‌چيز دوش‌به‌دوش پيامبر پيش مىرفت ، فقط مقام نبوّت نداشت .\r\nاين همان حقيقتى است كه در حديث « منزلت » كه به‌طور گسترده در كتب شيعه و اهل سنّت نقل شده ، آمده است كه در جنگ تبوك هنگامى كه پيامبر ، على عليه السّلام را به جاى خود در مدينه قرار داد و امام از جهت عدم شركت در جهاد ناراحت بود پيامبر حديث منزلت را بيان فرمود .\r\nاين حديث طبق نقل ابن عباس كه در كتب معتبر اهل سنّت به عنوان يك حديث صحيح شناخته شده است ، چنين است : « هنگامى كه رسول خدا براى غزوهء تبوك آمادهء حركت شد و گروهى از مردم با آن حضرت بودند على عليه السّلام عرض كرد : من هم با شما بيايم ، پيامبر فرمود : نه ! على عليه السّلام گريست ، رسول خدا فرمود : « أما ترضى أن تكون منّى بمنزلة هارون من موسى إلّا أنّه ليس بعدى نبىّ ؛ آيا تو راضى نيستى كه نسبت به من همچون هارون ( برادر موسى ) نسبت به موسى باشى جز اينكه بعد از من پيامبرى نيست ( اشاره به اينكه تمام مزاياى من جز مقام نبوت را دارا هستى ) » . سپس افزود : « إنّه لا ينبغى أن أذهب إلّا و أنت خليفتى ؛ سزاوار نيست من بروم جز اينكه تو جانشين من باشى » .\r\nاين حديث را حاكم در مستدرك ذكر كرده و گفته است : سند حديث صحيح است و نيز ذهبى در تلخيص المستدرك آن را آورده و تصريح به صحّت آن كرده است . در كتب\r\n\r\n\r\n","description":"","footnote":"\r\n( 1 ) . حجر ، آيهء 39 - 40 .\r\n","page_name":" 503 ","page_number":503},
  {"content":"\r\n\r\nبسيار ديگرى ؛ مانند مسند احمد ، ذخائر العقبى ، مناقب خوارزمى ، الاصابة ابن حجر عسقلانى و كتب بسيار ديگرى كه نقل تمام اسناد آن بسيار به طول مىانجامد ، آمده است . « 1 »\r\n* * * \r\nنكته‌ها\r\n\r\n1 - رابطهء بسيار نزديك على عليه السّلام با پيامبر صلّى اللّه عليه و إله\r\nاين رابطه از زمانى آغاز شد كه على عليه السّلام كودك بسيار خردسالى بود و بحران شديد اقتصادى و قحطى در مكّه پيدا شد . ابو طالب فرزندان زيادى داشت و سخت به زحمت افتاد . پيامبر اكرم كه هنوز به مقام نبوت نرسيده بود به عباس كه مرد ثروتمندى بود ، فرمود : برادرت ابو طالب ، كثير العيال است و مشكلات موجود را مىبينى . همراه من بيا نزد او برويم . يكى از فرزندانش را تو سرپرستى كن و يكى را من . عباس پذيرفت ، هردو نزد ابو طالب آمدند و مقصود خود را بازگو كردند ، ابو طالب گفت : عقيل را نزد من بگذاريد و هر يك از ساير فرزندانم را خواستيد انتخاب كنيد ، پيامبر اكرم صلّى اللّه عليه و إله على عليه السّلام را برگزيد و عباس جعفر را و از آن به بعد على بن ابى طالب با رسول خدا بود تا زمان بعثت كه در آن زمان نيز از او پيروى كرد و به او ايمان آورد و تصديقش نمود . « 2 »\r\nگويا دست تقدير اين حادثه را به وجود آورد تا بزرگ‌ترين مرد جهان بعد از پيامبر اكرم صلّى اللّه عليه و إله از آغاز عمر شب و روز در كنار آن حضرت باشد و تحت تعليم و تربيت او قرار گيرد\r\n\r\n\r\n","description":"","footnote":"\r\n( 1 ) . مرحوم سيّد شرف الدين در كتاب « المراجعات » و محققان كتاب المراجعات در پاورقيهاى آن به مصادر مختلف اين حديث اشاره كرده‌اند . ( المراجعات ، صفحهء 261 ، مراجعهء 26 ) . در كتاب احقاق الحق بيش از يكصد صفحه پيرامون مصادر اين حديث و اسناد آن از كتب اهل سنّت بحث شده است .\r\n( احقاق الحق ، جلد 5 ، صفحهء 132 تا 238 ) .\r\n( 2 ) . تاريخ طبرى ، جلد 2 ، صفحهء 57 - 58 .\r\n","page_name":" 504 ","page_number":504},
  {"content":"\r\n\r\nو اين شاگرد در محضر آن استاد تا آنجا پيش برود كه نور وحى را ببيند و بوى وحى را استشمام كند و صداى جبرئيل را بشنود و حتى نالهء شيطان را كه به هنگام بعثت از حلقوم او برخاست ، درك كند و در يك كلام با جهان غيب كاملا در ارتباط باشد و تا آنجا پيش برود كه پيامبر اكرم خطاب به او بفرمايد : « إنّك تسمع ما أسمع و ترى ما أرى إلّا أنّك لست بنبيّ ؛ آنچه را كه من مىشنوم ، مىشنوى و آنچه را كه من مىبينم مىبينى جز اينكه پيامبر نيستى » . « 1 »\r\n\r\n2 - داستان غار حرا\r\nغار حرا بر فراز كوهى قرار دارد كه امروز جبل النور ناميده مىشود . سابقا اين كوه در خارج مكه بود ؛ ولى امروز به سبب گسترش شهر مكّه جبل النور و غار حرا در داخل مكّه قرار دارد و پيمون آن از پاى كوه تا فراز آن حدود يك ساعت به طول مىانجامد .\r\nغار مزبور غار كوچكى است كه گنجايش يك نفر ايستاده در حال عبادت و دو سه نفر نشسته را دارد ؛ ولى در كنار آن محل نسبتا وسيعى است كه جاى نشستن گروهى است .\r\nجالب اينكه دو طرف غار باز است و هواى لطيفى در غار جريان دارد و در گرم‌ترين اوقات سال ، انسان احساس گرما نمىكند و از همه گذشته ، جاى خلوت و مملوّ از روحانيت است .\r\nپيامبر اكرم صلّى اللّه عليه و إله قبل از بعثت و حتى گاه بعد از بعثت براى دور ماندن از غوغاى بت‌پرستان جاهل و جامعه مملوّ از خرافات آن عصر ، به غار حرا مىرفت و ساعتها و روزها به راز و نياز با خدا مىپرداخت و در اسرار آسمان و زمين مىانديشيد . قابل توجه است كه داخل غار اگر كسى رو به دهانهء شمالى غار بايستد هم رو به كعبه ايستاده و هم رو به بيت المقدس .\r\n\r\n\r\n","description":"","footnote":"\r\n( 1 ) . دربارهء اينكه على عليه السّلام نخستين كسى بود كه ايمان آورد و ايمانش پذيرفته شد به‌طور مشروح در جلد 3 ، از همين كتاب ، صفحهء 169 - 174 بحث شد .\r\n","page_name":" 505 ","page_number":505},
  {"content":"\r\n\r\nاز پاره‌اى از روايات استفاده مىشود كه پيامبر اكرم صلّى اللّه عليه و إله حتى بعد از نبوّت ، گاهى به غار حراء مىرفت و دور از اذيت و آزار مشركان متعصب ، به عبادت و راز و نياز با خدا مىپرداخت و على عليه السّلام و خديجه گاه با آن حضرت بودند و مىدانيم نخستين شعاع وحى در همانجا درخشيد .\r\nابن ابى الحديد در شرح نهج البلاغه خود مىگويد : داستان مجاورت پيامبر اكرم به غار حرا مشهور است و در كتب صحاح آمده كه او در هرسال يك ماه در جوار حراء بود و در آن ماه نيازمندانى به سراغ آن حضرت مىآمدند و آنها را اطعام مىكرد ، هنگامى كه اين مدت پايان مىپذيرفت و پيامبر اكرم از آنجا بازمىگشت به سراغ كعبه مىآمد و هفت دور يا بيشتر طواف مىكرد . سپس به خانهء خود بازمىگشت تا سال بعثت فرارسيد . پيامبر اكرم صلّى اللّه عليه و إله ماه مبارك را در آن سال به اتفاق خديجه و على بن ابى طالب و خادمى كه داشتند در آنجا بود و در اين زمان بود كه جبرئيل فرمان نبوّت و رسالت را براى آن حضرت آورد و ( اين حديث ظاهرا اشاره به نزول دفعى و يك پارچهء قرآن بر پيامبر اكرم در ماه رمضان است و منافاتى با نزول تدريجى كه آغاز آن 27 رجب است ، ندارد ) . « 1 »\r\n\r\n3 - برنامهء ويژهء پيامبر صلّى اللّه عليه و إله قبل از بعثت\r\nبسيارى سؤال مىكنند كه پيامبر اكرم صلّى اللّه عليه و إله قبل از بعثت چه آيينى داشته است ، در حالى كه هنوز آيين اسلام نازل نشده بود ؟\r\nگاه گفته مىشود او بر آيين شيخ الانبياء ، ابراهيم خليل عليه السّلام بود . اين سخن از يك نظر صحيح است و آن اينكه حضرت ، موحد و يگانه‌پرست بود و يگانه‌پرستى از بارزترين ويژگيهاى آيين ابراهيم است ، هرچند همهء انبيا يگانه‌پرست بودند ؛ ولى اين دليل بر آن نمىشود كه پيامبر اكرم صلّى اللّه عليه و إله در همهء فروع دين ، متعبّد به شريعت ابراهيم عليه السّلام باشد .\r\n\r\n\r\n","description":"","footnote":"\r\n( 1 ) . شرح ابن ابى الحديد ، جلد 13 ، صفحهء 208 .\r\n","page_name":" 506 ","page_number":506},
  {"content":"\r\n\r\nاز كتاب غنيهء مرحوم ابن زهره برمىآيد كه اين سؤال از آن زمان نيز مطرح بوده است ، زيرا ايشان فصلى براى اين مطلب كه آيا پيامبر متعبّد به شريعت انبياى پيشين بوده يا نه منعقد نموده ، هرچند سخن بسيار كوتاهى در ذيل آن بيان كرده است . وى تنها به اين مطلب قناعت كرده كه ممكن است رسول خدا قبل از بعثت نيز به آيين خود عمل مىكرده بىآنكه كوچك‌ترين دليلى بر آن ذكر كند .\r\nدر پاورقيهاى چاپ اخير اين كتاب آمده است كه اين مسئله از زمان سيّد مرتضى و شيخ طوسى نيز مطرح بوده و بعضى به‌طور سربسته گفته‌اند كه آن حضرت پيرو آيينهاى قبل از خود بوده است و بعضى گفته‌اند : نبوده ، و بعضى توقف كرده‌اند . از شيخ طوسى نقل شده كه مىگويد : اعتقاد شيعه بر اين است كه او قبل از نبوّت به برنامهء ويژه‌اى عمل مىكرده كه از طريق وحى بر او نازل مىشده است ، بىآنكه پيرو آيين انبياى پيشين باشد .\r\nعلامهء مجلسى معتقد است كه پيامبر اسلام قبل از رسالت داراى مقام نبوّت بوده گاه فرشتگان با او سخن مىگفتند و صداى آنها را مىشنيد و گاه در رؤياى صادقه به او الهام الهى مىشد و بعد از چهل سال به مقام رسالت رسيد و قرآن و اسلام رسما بر او نازل گرديد . او شش دليل بر اين معنا ذكر مىكند . « 1 »\r\nو چه خوب بود دانشمندان ما به خطبهء قاصعه و كلام امير المؤمنين عليه السّلام كه در مورد برنامهء ويژه پيامبر توسط بزرگ‌ترين فرشتهء الهى سخن مىگويد و مىفرمايد : « خداوند از همان زمان كه رسول خدا از شير بازگرفته شد ، بزرگترين فرشته از فرشتگان خود را مأمور او ساخت تا در طول شب و روز وى را به راههاى فضيلت و محاسن اخلاق وادار كند .\r\nاين سخن به خوبى نشان مىدهد كه پيامبر اكرم قبل از بعثت پيرو آيينهاى پيشين نبود ، بلكه برنامه‌اى مخصوص خود داشت كه از طريق الهام فرشتهء بزرگ خدا به او اعلام مىشد و آن حضرت مطابق اين برنامهء ويژه عمل مىكرد .\r\n\r\n\r\n","description":"","footnote":"\r\n( 1 ) . بحار الانوار ، جلد 18 ، صفحهء 277 به بعد .\r\n","page_name":" 507 ","page_number":507},
  {"content":"\r\n\r\nچگونه ممكن است فرشتهء بزرگ الهى طرق مكارم اخلاق را به او بياموزد ؛ اما واجبات را به او نياموزد و به اين ترتيب پاسخ سؤال دربارهء تعبّد پيامبر به آيينهاى پيشين يا عدم آن در زمان قبل از بعثت روشن مىشود . « 1 »\r\n* * *\r\n\r\n\r\n","description":"","footnote":"\r\n( 1 ) . مرحوم علامهء مجلسى نيز در كتاب بحار الانوار بحثى در اين زمينه دارد و معتقد است كه پيامبر اكرم صلّى اللّه عليه و إله قبل از بعثت نبى بود ، ولى رسول نبود ( جلد 17 ، صفحهء 277 - 281 ) و فخر رازى نيز در كتاب المحصول ( جلد 1 ، صفحهء 426 ، چاپ دار الكتب العلمية ) بحثى در اين زمينه آورده است .\r\n","page_name":" 508 ","page_number":508},
  {"content":"\r\n\r\n\r\nبخش بيست و دوم\r\nو لقد كنت معه - صلّى اللّه عليه و آله - لمّا أتاه الملأ من قريش ، فقالوا له :\r\nيا محمّد ، إنّك قد ادّعيت عظيما لم يدّعه آباؤك و لا أحد من بيتك ، و نحن نسألك أمرا إن أنت أجبتنا إليه و أريتناه ، علمنا أنّك نبيّ و رسول ، و إن لم تفعل علمنا أنّك ساحر كذّاب . فقال صلّى اللّه عليه و آله : « و ما تسألون ؟ » قالوا : تدعو لنا هذه الشّجرة حتّى تنقلع بعروقها و تقف بين يديك ، فقال صلّى اللّه عليه و آله : « إنّ اللّه على كلّ شيء قدير ، فإن فعل اللّه لكم ذلك ، أ تؤمنون و تشهدون بالحقّ ؟ » قالوا : نعم ، قال : « فإنّي سأريكم ما تطلبون ، و إنّي لأعلم أنّكم لا تفيئون إلى خير ، و إنّ فيكم من يطرح في القليب ، و من يحزّب الأحزاب » . ثمّ قال صلّى اللّه عليه و آله : « يا أيّتها الشّجرة إن كنت تؤمنين باللّه و اليوم الآخر ، و تعلمين أنّي رسول اللّه ، فانقلعي بعروقك حتّى تقفي بين يديّ بإذن اللّه » . فو الّذي بعثه بالحقّ لا نقلعت بعروقها ، و جاءت و لها دويّ شديد ، و قصف كقصف أجنحة الطّير ؛ حتّى وقفت بين يدي رسول اللّه - صلّى اللّه عليه و آله - مرفوفة ، و ألقت بغصنها الأعلى على رسول اللّه - صلّى اللّه عليه و آله - و ببعض أغصانها على منكبي ، و كنت عن يمينه - صلّى اللّه عليه و آله - فلمّا نظر القوم إلى ذلك قالوا - علوّا و استكبارا - : فمرها فليأتك نصفها و يبقى نصفها ، فأمرها بذلك ، فأقبل إليه نصفها كأعجب إقبال و أشدّه دويّا ، فكادت تلتفّ برسول اللّه - صلّى اللّه عليه و آله - فقالوا - كفرا و عتوّا - : فمر هذا النّصف فليرجع إلى نصفه كما كان ، فأمره - صلّى اللّه عليه و آله - فرجع ؛ فقلت أنا : لا إله إلّا اللّه ؛ إنّي أوّل\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nمؤمن بك يا رسول اللّه ، و أوّل من أقرّ بأنّ الشّجرة فعلت ما فعلت بأمر اللّه تعالى تصديقا بنبوّتك ، و إجلالا لكلمتك . فقال القوم كلّهم : بل ساحر كذّاب ، عجيب السّحر خفيف فيه ، و هل يصدّقك في أمرك إلّا مثل هذا ! ( يعنونني ) .\r\n\r\nترجمه\r\nمن با آن حضرت - صلّى اللّه عليه و آله - بودم ؛ كه سران قريش نزد او آمدند و گفتند : اى محمّد تو ادعاى بزرگى كرده‌اى ؛ ادعايى كه هيچ‌يك از پدران و خاندانت نكردند . ما از تو معجزه‌اى مىخواهيم كه اگر پاسخ مثبت پيش چشم ما به انجام برسانى ، مىدانيم كه تو پيامبر و فرستادهء خدايى و اگر انجام ندهى ، خواهيم دانست ، ساحر دروغگويى هستى .\r\nپيامبر - صلى الله عليه و آله و سلم - فرمود : خواستهء شما چيست ؟ گفتند : اين درخت را ( اشاره به درختى كردند كه در آنجا بود ) براى ما صدا زن ، تا با تمام ريشه‌هايش كنده شود و پيش روى تو بايستد ، پيامبر - صلى الله عليه و آله و سلم - فرمود : خداوند بر هر چيزى تواناست . آيا اگر اين كار را براى شما انجام دهم ، ايمان مىآوريد و شهادت به حق خواهيد داد ، عرض كردند : آرى ، فرمود : من به زودى آنچه را مىخواهيد به شما نشان مىدهم ؛ ولى مىدانم كه شما به خير و نيكى ( و ايمان و تسليم در برابر حق ) باز نمىگرديد ، و نيز مىدانم در ميان شما كسى است كه درون چاه ( در سرزمين بدر ) افكنده مىشود ( اشاره به جنازه‌هاى ابو جهل و عتبه و شيبه و امية بن خلف است كه در ميدان بدر به چاه افكنده شدند ) و نيز كسى است كه احزاب را ( براى جنگ با مسلمين ) بسيج مىكند ( اشاره به ابو سفيان است ) .\r\nسپس فرمود : اى درخت اگر به خدا و روز واپسين ايمان دارى و مىدانى كه من رسول خدا هستم با ريشه‌ها از زمين كنده شو و نزد من آى و به فرمان خدا پيش روى من بايست !\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nسوگند به خدايى كه او را به حق مبعوث كرد ( با چشم خود ديدم ) درخت با ريشه‌هايش از زمين كنده شد و حركت كرد ، در حالى كه ( بر اثر سرعت حركت ) طنين شديدى داشت و صدايى همچون صداى بال پرندگان ( در هنگام پرواز ) از آن بر مىخاست و در برابر رسول خدا - صلى الله عليه و آله - قرار گرفت ، در حالى كه مانند پرندگان بال مىزد و بعضى از شاخه‌هاى بالاى آن ، بر سر رسول خدا - صلى الله عليه و آله - سايه افكنده بود و بعضى ديگر بر دوش من ، در حالى كه در طرف راست پيامبر ايستاده بودم .\r\nهنگامى كه آن قوم ( لجوج ) اين صحنه را مشاهده كردند ، از روى برترىجويى و تكبّر گفتند : ( اگر راست مىگويى ) دستور ده ( درخت به جاى خود برگردد و ) نيمى از آن نزد تو آيد و نيم ديگر در جاى خود باقى بماند . ( رسول خدا ) به درخت امر فرمود كه چنين كند ، بلافاصله نيمى از آن درخت ، با منظره‌اى شگفت‌آور و صدايى شديدتر به سوى آن حضرت ، حركت كرد و آن‌قدر پيش آمد كه نزديك بود به آن حضرت - صلى الله عليه و آله و سلم - بپيچد .\r\n( بار ديگر ) آنها از روى كفر و سركشى گفتند : دستور ده اين نصف بازگردد و به نصف ديگر ملحق شود و به صورت نخستين درآيد ، پيامبر اكرم - صلى الله عليه و آله و سلم - دستور داد و آن نصف به جاى نخستين بازگشت .\r\nدر اين هنگام من گفتم : لا إله الا الله ؛ اى رسول خدا ! من نخستين كسى هستم كه به تو ايمان آورده‌ام و نخستين كسى هستم كه اقرار مىكنم كه آن درخت آنچه را انجام داد به فرمان خدا و براى تصديق نبوّت تو و بزرگداشت سخن و برنامه‌ات بود ؛ ولى تمام آن گروه گفتند : او ساحرى دروغگوست ، كه سحر شگفت‌آور و ماهرانه‌اى دارد ( سپس افزودند : ) آيا تو را در اين كار كسى جز امثال اين - منظورشان من بودم - تصديق مىكند ؟ !\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\nشرح و تفسير معجزهء حركت درخت\r\nامام عليه السّلام در اين بخش از خطبه كه يكى از مهم‌ترين بخش‌هاى آن محسوب مىشود ، اشاره به يكى از معجزات مهم پيامبر كه در مكه واقع شده و امام شاهد و ناظر آن بوده ، مىكند تا تأكيدى بر رابطهء نزديك خود با آن حضرت و ايمان پيشين خويش نمايد .\r\nمعجزه‌اى كه كمتر كسى از مسلمانان شاهد و ناظر آن بوده و مىفرمايد : « من با آن حضرت - صلى اللّه عليه و آله - بودم ؛ در آن هنگام كه سران قريش نزد او آمدند و گفتند : اى محمّد تو ادعاى بزرگى كرده‌اى ، ادعايى كه هيچ‌يك از پدران و خاندانت چنين ادعايى نكردند .\r\nما از تو معجزه‌اى مىخواهيم كه اگر پاسخ مثبت به آن دهى ، و آن را پيش چشم ما به انجام برسانى ، مىدانيم كه تو پيامبر و فرستادهء خدايى و اگر انجام ندهى ، خواهيم دانست ، ساحر دروغگويى هستى » ؛ ( و لقد كنت معه - صلّى اللّه عليه و آله - لمّا أتاه الملأ « 1 » من قريش ، فقالوا له : يا محمّد ، إنّك قد ادّعيت عظيما لم يدّعه آباؤك و لا أحد من بيتك ، و نحن نسألك أمرا إن أنت أجبتنا إليه و أريتناه ، علمنا أنّك نبيّ و رسول ، و إن لم تفعل علمنا أنّك ساحر كذّاب ) .\r\nتعبير به « الملأ من قريش » ( - سران قريش ) نشان مىدهد كه اين معجزه در مكّه واقع شده و در زمانى بوده كه دعوت پيامبر آشكار شده بود و به گوش بسيارى رسيده بود ؛ ولى هنوز مسلمانان قوت و قدرتى نداشتند و گرنه مخالفان ، با چنين لحن شديد و جسورانه‌اى با آن حضرت سخن نمىگفتند .\r\nبه هرحال آنها به گمان خود در مقام آزمون پيامبر اكرم صلّى اللّه عليه و إله برآمده‌اند و فرصت خوبى به دست رسول اللّه افتاد تا حقانيّت خود را از طريق معجزه‌اى كه آنها مىخواهند ( نه آنچه را خودش مىخواهد ) به اثبات رساند ، لذا در ادامهء اين خطبه مىخوانيم : « پيامبر صلّى اللّه عليه و إله\r\n\r\n\r\n","description":"","footnote":"\r\n( 1 ) . « ملاء » در لغت به چيزى گفته مىشود كه چشم را پر مىكند و شگفتى بيننده را برمىانگيزد ، به همين جهت به سران و بزرگان هرجمعيّتى « ملاء » مىگويند .\r\n","page_name":" 512 ","page_number":512},
  {"content":"\r\n\r\nفرمود : خواستهء شما چيست ؟ گفتند : اين درخت را ( اشاره به درختى كردند كه در آنجا بود ) براى ما صدا زن ، تا با همهء ريشه‌هايش كنده شود و پيش روى تو بايستد » ؛ ( فقال صلّى اللّه عليه و آله : « و ما تسألون ؟ » قالوا : تدعوا لنا هذه الشّجرة حتّى تنقلع بعروقها و تقف بين يديك ) .\r\nپيغمبر اكرم صلّى اللّه عليه و إله فرمود : « خداوند بر هرچيزى تواناست ؟ آيا اين كار را براى شما انجام دهم ، ايمان مىآوريد و به حق شهادت به حق خواهيد داد ، عرض كردند : آرى » ؛ ( فقال صلّى اللّه عليه و آله : « إنّ اللّه على كلّ شيء قدير ، فإن فعل اللّه لكم ذلك ، أتؤمنون و تشهدون بالحقّ ؟ » قالوا : نعم ) .\r\nشايان توجه است كه حضرت مىفرمايد : « فإن فعل اللّه ؛ اگر خدا اين كار را انجام دهد » . و نمىگويد : « فإن فعلت ؛ اگر اين كار را من انجام دهم » اشاره به اينكه معجزه در حقيقت كار خداست ، هرچند بر دست پيامبر صلّى اللّه عليه و إله ظاهر مىشود .\r\nتعبير « أتؤمنون » و « تشهدون » اشاره به اين است كه هم قلبا ايمان بياوريد و هم در ظاهر شهادت به حق بدهيد .\r\nبه هرحال آنها هردو را پذيرفتند و در اينجا بود كه پيامبر اكرم صلّى اللّه عليه و إله فرمود : « من به زودى آنچه را مىخواهيد به شما نشان مىدهم ؛ ولى مىدانم كه شما به خير و نيكى ( و ايمان و تسليم در برابر حق ) بازنمىگرديد . و نيز مىدانم در ميان شما كسى است كه درون چاه ( در سرزمين بدر ) افكنده مىشود و نيز كسى است كه احزاب را ( براى جنگ ) بسيج مىكند » ؛ ( قال : « فإنّي سأريكم ما تطلبون ، و إنّي لأعلم أنّكم لا تفيئون إلى خير ، و إنّ فيكم من يطرح في القليب « 1 » ، و من يحزّب الأحزاب » ) .\r\nجملهء « و إنّ فيكم . . . » اشاره به ابو جهل و عتبه و شيبه و امية بن خلف است كه در ميدان جنگ بدر كشته شدند و بدن بىجان آنها را در چاهى كه آنجا بود ، افكندند و جملهء\r\n\r\n\r\n","description":"","footnote":"\r\n( 1 ) . « قليب » از ريشهء « قلب » به معناى دگرگون ساختن گرفته شده ، اين واژه به معناى چاه است به جهت اين كه خاك‌هاى آن را برمىگردانند .\r\n","page_name":" 513 ","page_number":513},
  {"content":"\r\n\r\n« من يحزّب الأحزاب » اشاره به ابو سفيان است . در واقع پيامبر اكرم صلّى اللّه عليه و إله معجزه مورد تقاضاى آنها را با سه خبر غيبى كه هريك معجزه‌اى محسوب مىشود ، تكميل فرمود :\r\nعدم ايمان آنها و داستان افكندن جنازه بعضى از آنها در چاه و مسئلهء جنگ احزاب كه ساليان درازى بعد از آن واقع شد .\r\nسپس پيامبر اكرم صلّى اللّه عليه و إله به سراغ اصل تقاضاى آنها رفت و رو به درخت كرده : « فرمود :\r\nاى درخت اگر به خدا و روز واپسين ايمان دارى و مىدانى كه من رسول خدا هستم با ريشه‌ها از زمين كنده شو و نزد من آى و به فرمان خدا پيش روى من بايست » ؛ ( ثمّ قال صلّى اللّه عليه و آله : « يا أيّتها الشّجرة إن كنت تؤمنين باللّه و اليوم الآخر ، و تعلمين أنّي رسول اللّه ، فانقلعي بعروقك حتّى تقفي بين يديّ بإذن اللّه » ) .\r\nخطاب پيامبر اكرم صلّى اللّه عليه و إله به آن درخت نشان مىدهد كه نباتات و جمادات نيز از نوعى شعور خداداد برخوردارند و جملهء بعد از آن ، نشان مىدهد كه آنها هم داراى ايمان به خدا و روز جزا هستند ؛ اما اين ايمان و آن هوشيارى چگونه است و آيا جنبهء اختيارى دارد يا اجبارى ، مطالبى است كه دقيقا بر ما روشن نيست . آيات متعددى در قرآن مجيد نيز داريم كه اشاره به نوعى هوشيارى و ايمان در همه‌چيز حتى جمادات مىكند و مىگويد :\r\nآنها نيز تسبيح و حمد خدا مىگويند كه مفسّران به‌طور مشروح دربارهء آن بحث كرده‌اند . « 1 »\r\nدر اينجا امير مؤمنان على عليه السّلام رشته سخن را به دست مىگيرد و مىفرمايد : « قسم به كسى كه او را به حق مبعوث كرد ( كه با چشم خود ديدم ) درخت با ريشه‌هايش از زمين كنده شد و حركت كرد ، در حالى كه ( بر اثر سرعت حركت ) طنين شديدى داشت و صدايى همچون صداى بال پرندگان ( در هنگام پرواز ) . تا در برابر رسول خدا - صلى الله عليه و آله -\r\n\r\n\r\n","description":"","footnote":"\r\n( 1 ) . براى آگاهى بيشتر در مورد اين آيات به تفسير نمونه ، جلد 12 ، ذيل آيهء 44 سورهء اسراء  « تُسَبِّحُ لَهُ السَّماواتُ السَّبْعُ وَ الْأَرْضُ وَ مَنْ فِيهِنَّ وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ إِنَّهُ كانَ حَلِيماً غَفُوراً »  مراجعه كنيد .\r\n","page_name":" 514 ","page_number":514},
  {"content":"\r\n\r\nقرار گرفت ، در حالى كه مانند پرندگان بال مىزد و بعضى از شاخه‌هاى بالاى آن ، بر سر رسول خدا - صلى الله عليه و آله - سايه افكنده بود و بعضى ديگر بر دوش من ، كه در طرف راست پيامبر ايستاده بودم » ؛ ( فو الّذي بعثه بالحقّ لا نقلعت بعروقها ، و جاءت و لها دويّ « 1 » شديد ، و قصف « 2 » كقصف أجنحة الطّير ؛ حتّى وقفت بين يدي رسول اللّه - صلّى اللّه عليه و آله - مرفرفة « 3 » ، و ألقت بغصنها الأعلى على رسول اللّه - صلّى اللّه عليه و آله - ، و ببعض أغصانها على منكبي ، و كنت عن يمينه - صلّى اللّه عليه و آله - ) .\r\nاز تعبيرات فوق به خوبى استفاده مىشود كه درخت مزبور درخت تنومندى بوده است كه حركت شاخ و برگهاى آن در آسمان توليد صدا و همهمه مىكرد و بعضى از شاخه‌هاى آن بالاى سر پيامبر و بعضى بر دوش على عليه السّلام و اين معجزهء بزرگى است كه درختى آن‌چنان ، با يك اشاره پيامبر به اذن اللّه از ريشه كنده شود و در برابر او قرار گيرد .\r\nآيا اين معجزه آشكار سبب بيدارى و ايمان آن مشركان متعصّب شد ؟ نه ! بلكه همان گونه كه عادت متعصّبان لجوج است به بهانه‌جويى پرداختند كه امام عليه السّلام در ادامهء سخن به آن اشاره كرده ، مىفرمايد : « هنگامى كه آن قوم ( لجوج ) اين صحنه را مشاهده كردند ، از روى برترىجويى و تكبّر گفتند : ( اگر راست مىگويى ) دستور ده ( درخت به جاى خود برگردد و ) نيمى از آن نزد تو آيد و نيم ديگر آن در جاى خود باقى بماند ! ( رسول خدا ) به\r\n\r\n\r\n","description":"","footnote":"\r\n( 1 ) . « دوّى » به معناى صدا و طنين و انعكاس صوت استعمال مىشود .\r\n( 2 ) . « قصف » در اصل به معناى شكستن است ، و لذا به بادهاى شكننده « قاصف » گفته مىشود و چون به هنگام شكستن چيزى يا وزيدن طوفان‌ها صداى شديدى به گوش مىرسد ، اين واژه به معناى صداى شديد نيز آمده است .\r\n( 3 ) . « مرفوف » از ريشهء « رفرف » در اصل به معناى برگ‌هاى گستردهء درختان است و به پارچه‌هاى زيبا و رنگارنگ نيز « رفرف » اطلاق مىشود و « مرفرفه » پرنده‌اى است كه بال و پر مىزند ، گويى در عبارت بالا هدف امام اين است كه بگويد : هنگامى كه درخت نزد پيامبر اكرم آمد شاخه‌هايش همچنان تكان مىخورد مانند بال پرندگان .\r\n","page_name":" 515 ","page_number":515},
  {"content":"\r\n\r\nدرخت امر فرمود كه چنين كند ، بلافاصله نيمى از آن درخت ، با منظره‌اى شگفت‌آور و صدايى شديدتر به سوى آن حضرت ، حركت كرد و آن‌قدر پيش آمد كه نزديك بود به آن حضرت - صلى الله عليه و آله و سلم - بپيچد » ؛ ( فلمّا نظر القوم إلى ذلك قالوا - علوّا و استكبارا - فمرها فليأتك نصفها و يبقى نصفها ، فأمرها بذلك ، فأقبل إليه نصفها كأعجب إقبال و أشدّه دويّا ، فكادت تلتفّ برسول اللّه - صلّى اللّه عليه و آله - ) .\r\nاز تعبير بالا استفاده مىشود كه پيامبر اكرم صلّى اللّه عليه و إله در اينجا دو معجزهء ديگر به آنها نشان داد : نخست امر فرمود كه درخت به جاى خود برگردد . سپس دستور داد تا نيمى از آن به اذن اللّه نزد او آيد .\r\nآيا با اين همه آن قوم مشرك لجوج تسليم شدند ؟ متأسفانه نه ! آن‌گونه كه امام در ادامهء سخن مىفرمايد : « آنها از روى كفر و سركشى گفتند : دستور ده اين نصف بازگردد و به نصف ديگر ملحق شود . به صورت نخستين درآيد ، پيامبر اكرم - صلى الله عليه و آله و سلم - دستور داد و آن نصف به جاى نخستين بازگشت . در اين هنگام من گفتم : لا إله الا الله ؛ اى رسول خدا ! من نخستين كسى هستم كه به تو ايمان آورده‌ام و نخستين كسى هستم كه اقرار مىكنم كه آن درخت آن‌چه را انجام داد به فرمان خدا و براى تصديق نبوّت تو و بزرگداشت سخن و برنامه‌ات بود » ؛ ( فقالوا - كفرا و عتوّا - : فمر هذا النّصف فليرجع إلى نصفه كما كان ، فأمره - صلّى اللّه عليه و آله - فرجع ؛ فقلت أنا : لا إله إلّا اللّه ؛ إنّي أوّل مؤمن بك يا رسول اللّه ، و أوّل من أقرّ بأنّ الشّجرة فعلت ما فعلت بأمر اللّه تعالى تصديقا بنبوّتك ، و إجلالا لكلمتك ) .\r\nآيا بعد از مشاهدهء اين معجزات چهارگانه و خوارق عادات شگفت‌انگيز كه همه به پيشنهاد آنها واقع شد ؛ نه به خواست پيغمبر و انتخاب او ، آن گروه ايمان آوردند ؟\r\nمتأسفانه نه تنها ايمان نياوردند ، بلكه سخنى كفرآميز و جسورانه و دور از منطق گفتند ، آن‌گونه كه امام در ادامهء سخن مىفرمايد : « تمام آن گروه گفتند : او ساحرى دروغگوست ، كه سحر شگفت‌آور ، و توأم با مهارت دارد ( سپس افزودند : ) آيا تو را در اين كار كسى جز\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nامثال اين - منظورشان من بودم - تصديق مىكند » ؛ ( فقال القوم كلّهم : بل ساحر كذّاب ، عجيب السّحر خفيف « 1 » فيه ، و هل يصدّقك في أمرك إلّا مثل هذا ! - يعنونني - ) .\r\nاشاره به اينكه ما كه در عمر خود ساحران بسيار ديده‌ايم و مىدانيم كه كار تو همانند كار آنها بلكه از نوع برتر آن است و تنها امثال اين كودك خوش‌باور تو را تصديق مىكنند !\r\nعجب اينكه صدر و ذيل سخنانشان كاملا متناقص است ! خودشان پيشنهاد معجزه مىدهند و اظهار مىدارند ، در همان اوّلين مرحلهء معجزه قانع مىشويم و ايمان مىآوريم ؛ ولى هنگامى كه اين معجزه چهار بار تكرار مىشود ، تازه مىگويند تو ساحرى ! هركس در اينجا مىپرسد اگر آنها سحر و معجزه را از هم نمىشناختند و احتمال ساحر بودن را دربارهء پيامبر مىدادند ، چرا از آغاز پيشنهاد معجزه كردند ؟ مىتوانستند اين نسبت دروغين را در آغاز بگويند .\r\nآرى افراد لجوج و متعصّب نه منطق صحيح دارند و نه وجدان و انصاف .\r\n* * * \r\nنكته‌ها :\r\n\r\n1 - معجزهء شجره در روايات اسلامى\r\nپيامبر اسلام صلّى اللّه عليه و إله معجزات بسيارى داشت كه معجزهء بالا يكى از بارزترين آنهاست و تنها در اين خطبه نيست كه اشاره به اين مطلب شده است ، بلكه اين معجزه در تواريخ و روايات اسلامى بازتاب گسترده‌اى دارد .\r\nدر اينجا كافى است به سخنى كه ابن ابى الحديد در شرح اين خطبه دارد ، توجه شود .\r\nاو چنين مىگويد : « اما درختى كه رسول خدا صلّى اللّه عليه و إله آن را فراخواند ( و به صورت اعجاز نزد آن حضرت آمد ) احاديث وارده دربارهء آن بسيار است و به حدّ استفاضه رسيده و محدّثان در\r\n\r\n\r\n","description":"","footnote":"\r\n( 1 ) . « خفيف » در اصل به معناى سبك است و به حركات سريعى كه به هنگام تردستى با مهارت انجام مىدهند ، نيز خفيف گفته مىشود .\r\n","page_name":" 517 ","page_number":517},
  {"content":"\r\n\r\nكتب حديث و متكلّمان در باب معجزات رسول خدا آن را نقل كرده‌اند و غالبا روايات آنها به همان صورتى است كه در خطبهء قاصعه ( خطبهء مورد بحث ) آمده است ، هرچند بعضى آن را به صورت مختصر ذكر كرده‌اند و چنين گفته‌اند : « إنّه دعا شجرة فأقبلت تخدّ إليه الأرض خدّا ؛ آن حضرت درخت را فراخواند و درخت زمين را شكافت و نزد او آمد » .\r\nسپس مىافزايد : « بيهقى در كتاب دلائل النبوة داستان درخت را آورده و همچنين محمد بن اسحاق بن يسار در كتاب السيرة و المغازى به گونهء ديگرى آن را ذكر نموده است . « 1 »\r\nمرحوم علّامهء تسترى نيز در شرح نهج البلاغه خود مىگويد : ابن اثير در كتاب كامل و در اسد الغابه و بلاذرى در انساب الاشراف و كراجكى در كنز الفوائد نيز حديث درخت را به گونهء مختصرى آورده‌اند . « 2 »\r\nالبتّه كسانى كه آشنايى با معجزات انبيا عموما و معجزهء رسول خدا خصوصا دارند ، مىدانند كه اين‌گونه معجزات و برتر از آن براى اثبات حق بودن دعوت نبوّت چيز عجيبى نيست ، همانگونه كه لجاجت افراد نادان و متعصب و لجوج نيز در برابر آنها مطلب تازه‌اى نيست .\r\n\r\n2 - فرق ميان سحر و معجزه\r\nهمان‌گونه كه در بالا اشاره شد بىشك انبيا و پيامبران و همچنين امامان معصوم عليهم السّلام خارق عاداتى كه از انسان عادى امكان‌پذير نيست داشته‌اند ؛ يعنى امورى كه بر خلاف قوانين معمول طبيعت بوده و انجام آن جز با استمداد از يك نيروى ما فوق طبيعى ممكن نبوده است ؛ مانند زنده كردن مردگان ، شفا دادن بيماران غير قابل علاج ، اخبار از امور پنهانى كه در قرآن مجيد دربارهء حضرت مسيح عليه السّلام آمده يا معجزهء عصا و يد بيضاى\r\n\r\n\r\n","description":"","footnote":"\r\n( 1 ) . شرح ابن ابى الحديد ، جلد 13 ، صفحهء 214 .\r\n( 2 ) . شرح نهج البلاغهء علامهء تسترى ، جلد 2 ، صفحهء 469 .\r\n","page_name":" 518 ","page_number":518},
  {"content":"\r\n\r\nحضرت موسى و ناقهء صالح و خاموش و سرد شدن آتش نمرود در مورد ابراهيم عليه السّلام و معجزهء شقّ القمر و از همهء بالاتر اعجاز قرآن از جهات مختلف در مورد پيامبر صلّى اللّه عليه و إله .\r\nواضح است كه هرگز معجزه به معناى تحقّق معلول بىعلت نيست تا افرادى آن را انكار كنند ، بلكه به معناى استمداد از علل ناشناختهء فوق طبيعى است و اين ادعا كه ما تمام علل طبيعى و ما فوق طبيعى را شناخته‌ايم ، ادعايى است كه هيچ‌كس آن را نمىپذيرد .\r\nاز سوى ديگر سحر يك واقعيت است ، هرچند با خرافات زيادى آميخته شده است .\r\nساحران معمولا از علل طبيعى استفاده مىكنند ؛ ولى علل و اسبابى كه مردم عادى از آن اطلاعى ندارند ، مثلا دربارهء سحر ساحران عصر موسى عليه السّلام گفته‌اند : آنها چيزى شبيه مار ساختند و درون آن را « جيوه » ريختند . هنگامى كه آفتاب بر آن تابيد به علت « فرّار بودن » جيوه آن مارهاى ساختگى به حركت درآمد ، بنابراين كار آنها خارق عادت بود ؛ اما با استفاده از اسباب ناشناخته براى تودهء مردم .\r\nاكنون اين سؤال پيش مىآيد كه مردم از كجا تفاوت سحر را از معجزه بفهمند تا بتوانند پيامبران را از ساحران دروغگو بشناسند ؟\r\nفرق ميان اين دو واضح است ، زيرا اوّلا سحر ساحران چون متّكى به علوم محدود بشرى است طبعا محدود است ، و لذا ساحران خارق عادتى را كه خود مىخواهند انجام مىدهند نه خارق عادتى را كه مردم پيشنهاد مىكنند ، زيرا كار آنها متّكى به تجربيات و تمرينات و رياضت‌هاى قبلى است .\r\nاما در مورد اعجاز ، انبيا به سراغ امورى مىرفتند كه مردم پيشنهاد مىكردند ؛ مانند معجزهء بالا و معجزهء شق القمر و معجزات مختلفى كه از موسى بن عمران درخواست كرده‌اند ، هرچند بعضى از انبيا در آغاز معجزاتى نيز با خود داشتند ؛ مانند معجزهء قرآن و معجزهء عصا و يد بيضا .\r\nثانيا معجزات انبيا توأم با ادّعاى نبوّت بود ، در حالى كه خارق عادات ساحران هرگز با\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nچنين ادعايى همراه نبوده و نيست ، زيرا حكمت الهى اجازه نمىدهد كه كار خارق عادتى بر دست كذّاب و دروغگويى حاصل شود و ادعاى نبوت كند و مردم ناآگاه را به گمراهى بكشاند . حكمت الهيه ايجاب مىكند كه اين قبيل افراد رسوا شوند ، لذا هروقت ساحرى به فكر چنين ادعايى افتاده ، رسوا شده است .\r\nثالثا از آنجا كه سحر امرى انحرافى است ، افراد منحرف و نادرست به دنبال آن مىروند ؛ افرادى كه رفتار و كردارشان گواه بر نادرستى آنان است . به اين ترتيب هنگامى كه خارق عادتى از كسى ديده شود بايد زندگى او را بررسى كرد ، اگر زندگى او سراسر پاكى و تقوا بوده ، اين نشان معجزه بودن آن خارق عادت است و اگر آثار نادرستى در او نمايان بود و پروندهء تاريك يا مبهمى از نظر زندگى داشت ، روشن مىشود كه آن خارق عادت سحر است ، چرا كه ساحران از مصداقهاى بارز افراد متقلّب و دروغگو هستند .\r\n* * *\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nبخش بيست و سوم\r\nو إنّي لمن قوم لا تأخذهم في اللّه لومة لائم ، سيماهم سيما الصّدّيقين ، و كلامهم كلام الأبرار ، عمّار اللّيل و منار النّهار . متمسّكون بحبل القرآن ، يحيون سنن اللّه و سنن رسوله ؛ لا يستكبرون و لا يعلون ، و لا يغلّون و لا يفسدون . قلوبهم في الجنان ، و أجسادهم في العمل .\r\n\r\nترجمه\r\nمن از كسانى هستم كه در راه خدا از هيچ ملامتى هراس ندارند ، از كسانى كه سيمايشان سيماى صديقان و گفتارشان گفتار نيكان است . از كسانى كه شبها را با عبادت آباد مىكنند و ( در طريق هدايت مردم ) روشنىبخش روزهايند ، از كسانى كه دست به ريسمان قرآن زده و سنّتهاى خدا و رسولش را احيا مىكنند ، تكبّر نمىورزند و برترى جويى ندارند ، خيانت نمىكنند و فساد به راه نمىاندازند ، دلهايشان در بهشت و بدنهايشان در ميدان عمل است .\r\n\r\nشرح و تفسير من از اين گروهم !\r\nسرانجام امام عليه السّلام در بخش نهايى خطبه به معرّفى خويش مىپردازد ، و آنچه را در سابق براى معرفى خود فرموده بود كامل مىكند تا از يك سو به آنچه در اين خطبه آمده ، قوّت و عمق و اتقان بيشترى ببخشد ، زيرا ايمان به گوينده و عمق علم و تقوا و بينش و آگاهى او به خواننده پيام مىدهد كه سخنانش را جدّىتر بگيرد و از سوى ديگر نسل جوانى كه در ميان ياران او بودند و از سوابق امام آگاهى نداشتند ، آگاهى پيدا كنند و از\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nسوى سوم همه بدانند كه اين بيانات نه به جهت دنيا بوده ، نه تقويت پايه‌هاى حكومت ، بلكه هدفى جز هدايت امّت به صراط مستقيم در آن نبوده است . حضرت در اينجا دوازده وصف براى خويشتن بيان مىكند كه هريك فضيلت بزرگى از فضايل انسانى است .\r\nنخست مىفرمايد : « من از كسانى هستم كه در راه خدا از هيچ سرزنشى هراس ندارم » ؛ ( و إنّي لمن قوم لا تأخذهم في اللّه لومة لائم ) .\r\nگاه انجام وظيفه ، مخالف افكار و خواسته‌هاى گروهى از افراد جامعه است ، در اينجا افراد سودجو و عافيت طلب يا ترسو از انجام وظيفه سرباز مىزنند ، مبادا هدف تيرهاى ملامت و سرزنش قرار گيرند . مرد خدا كسى است كه اگر همهء مردم به راه خطا بروند و او راه صواب را در برابر خود ببيند از پيمودن آن نهراسد و رضاى خدا را بر رضاى خلق مقدّم دارد و در رأس چنين جمعيّتى امير مؤمنان على عليه السّلام - بعد از پيامبر اكرم - قرار داشت و اين ويژگى در همهء اهل بيت عصمت بود كه يكى از نمونه‌هاى بارز آن امام حسين عليه السّلام و قيامش در كربلاست .\r\nقرآن مجيد نيز دربارهء گروهى از مجاهدان راه خدا اين وصف را بيان كرده ، مىفرمايد :\r\n«  « يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ »  آنها در راه خدا جهاد مىكنند و از سرزنش هيچ ملامت‌گرى هراسى ندارند ، اين فضل خداست كه به هركس بخواهد ( و شايسته ببيند ) مىدهد » . « 1 »\r\nدر دومين و سومين وصف مىفرمايد : « از كسانى كه سيمايشان سيماى صديقان و گفتارشان گفتار نيكان است » ؛ ( سيماهم سيما الصّدّيقين ، و كلامهم كلام الأبرار ) .\r\n« صدّيقين » همان راستگويانى هستند كه در صف مقدّم تصديق‌كنندگان پيامبران درآمده‌اند و اعمالشان گفتارشان را تصديق مىكند و در آيهء 69 سورهء نساء هم رديف پيامبران ذكر شده‌اند ؛ آنجا كه مىفرمايد :  « فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ » \r\n\r\n\r\n","description":"","footnote":"\r\n( 1 ) . مائده ، آيهء 54 .\r\n","page_name":" 522 ","page_number":522},
  {"content":"\r\n\r\n« ابرار » كسانى هستند كه در سورهء « هل اتى » هيجده وصف براى آنها بيان شده است ، اوصافى كه دارندهء آن را به بالاترين مقام قرب خدا مىرساند و مىدانيم اين اوصاف دربارهء پنج تن ، ( على عليه السّلام و فاطمهء زهرا و حسن و حسين عليهم السّلام ) وارد شده است .\r\nسپس در چهارمين و پنجمين وصف مىفرمايد : « از كسانى كه شبها را با عبادت آباد مىكنند و ( در طريق هدايت مردم ) روشنىبخش روزهايند » ؛ ( عمّار اللّيل و منار النّهار ) .\r\nتعبير به « عمّار » جمع عامر يعنى آبادگر به جهت آن است كه شب‌زنده‌دارى و عبادات شبانه روح و جان انسان را آباد مىكند و به آن صفا و روحانيّت مىبخشد و دلهاى مردهء از گناه را با آب حيات‌بخش توبه زنده مىسازد و تعبير به « منار » اشاره به برجهاى بلندى است كه سابقا در مسير راههاى بيابانى قرار مىدادند و بر فراز آنها چراغى روشن مىكردند تا مسافران گمراه نشوند ( شبيه علائم راهنمايى امروز ) . آرى اين قوم همانند آنها مردم را در مسير راه به سوى خدا و سعادت و خوشبختى راهنمايى مىكنند تا به بيراهه‌ها نيفتند و گرفتار غولهاى بيابان نشوند .\r\nدر بيان ششمين و هفتمين وصف مىفرمايد : « از كسانى كه دست به ريسمان قرآن زده و سنّتهاى خدا و رسولش را احيا مىكنند » ؛ ( متمسّكون بحبل القرآن ؛ يحيون سنن اللّه و سنن رسوله ) .\r\nمنظور از تمسّك به « حبل قرآن » يا اين است كه به آن توسّل جسته شود تا انسان از چاه طبيعت و هواى نفس بيرون آيد و به اوج قرب خدا صعود كند و يا اينكه به وسيلهء آن ، آب حيات ، از درون زمين وجود انسانى بيرون كشيده شود و يا در گذرگاه‌هاى خطرناك دنيا با تمسّك به حبل قرآن از سقوط در درهء گمراهى نجات حاصل گردد .\r\nدر روايتى از پيامبر اكرم صلّى اللّه عليه و إله مىخوانيم كه به هنگام ايراد حديث ثقلين ، در توضيح اهميّت قرآن فرمود : « كتاب اللّه حبل ممدود من السّماء إلى الأرض ؛ كتاب خدا ريسمانى است كشيده شده از آسمان به زمين ( كه عالم ملك با ملكوت را پيوند مىدهد و\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nوسيلهء ارتقا را فراهم مىسازد ) . « 1 »\r\n« احياى سنّت خدا و سنّت پيامبر » عمل كردن به واجبات الهى كه در قرآن آمده و فرايضى است كه پيامبر فرض نموده است ؛ نه فقط عمل كردن ، بلكه دعوت عامهء مردم به سوى آن نيز لازم است .\r\nدر هشتمين و نهمين و دهمين و يازدهمين وصف مىفرمايد : « از كسانى كه تكبّر نمىورزند و برترىجويى ندارند و خيانت نمىكنند و فساد به راه نمىاندازند » ؛ ( لا يستكبرون و لا يعلون ، و لا يغلّون « 2 » و لا يفسدون ) .\r\nاين چهار وصف در واقع به يكديگر مرتبطاند ؛ مستكبران دائما به سوى برترىجويى مىروند و براى رسيدن به اهداف نامشروع خود دست به خيانت و فساد مىزنند ، قرآن مجيد مىگويد : «  « إِنَّ الْمُلُوكَ إِذا دَخَلُوا قَرْيَةً أَفْسَدُوها »  شاهان جبّار هنگامى كه وارد منطقهء آبادى شوند ، آنجا را به فساد مىكشند » « 3 » ، و نيز مىفرمايد : «  « تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً »  اين سراى آخرت را تنها براى كسانى قرار مىدهيم كه ارادهء برترىجويى در زمين و فساد را ندارند » . « 4 »\r\nبا توجه به اينكه خيانت و فساد در اينجا به صورت مطلق آمده ، خيانت و فساد در عقايد و اخلاق و اموال و تمام شؤون زندگى را شامل مىشود .\r\nسرانجام در دوازدهمين وصف كه جامعيّت فوق العاده‌اى دارد ، مىفرمايد : « ما از كسانى هستيم كه دل‌هايشان در بهشت و بدن‌هايشان در ميدان عمل است » ؛ ( قلوبهم في الجنان ، و أجسادهم في العمل ) .\r\nاشاره به اينكه هدف آنها بسيار والاست و جز به رضاى خدا و بهشت جاويدان او\r\n\r\n\r\n","description":"","footnote":"\r\n( 1 ) . مجمع البيان ، ذيل آيهء 103 سورهء آل عمران :  « وَ اعْتَصِمُوا بِحَبْلِ اللَّهِ جَمِيعاً » \r\n( 2 ) . « يغلّون » از « غلل » بر وزن « اجل » يا « غلول » بر وزن « غروب » به معناى خيانت گرفته شده ؛ يعنى آنها خيانت نمىكنند .\r\n( 3 ) . نمل ، آيهء 34 .\r\n( 4 ) . قصص ، آيهء 83 .\r\n","page_name":" 524 ","page_number":524},
  {"content":"\r\n\r\nنمىانديشند و به همين دليل بدنهايشان پيوسته در مسير طاعت حق و عمل به وظايف الهى و انسانى است .\r\nقابل توجّه است كه خطبه با نفى تكبّر و استكبار آغاز مىشود و با همان پايان مىيابد و اين يكى از شئون فصاحت و بلاغت است كه پايان سخن با آغاز آن پيوند بخورد .\r\nبه راستى قوم و جمعيت يا افرادى كه واجد اين اوصاف دوازده‌گانه باشند ، برترين انسان‌ها هستند ؛ وجودشان در دنيا پربها و در آخرت مايهء افتخار و نجات براى پيروانشان است .\r\n* * * بار الها ما را در خط و مسير آنها قرار ده و توفيق پيروى از برنامه‌هاى آنها عنايت فرما و دست ما را از دامنشان در دنيا و آخرت كوتاه مفرما !\r\n* * *\r\n\r\n","description":"","footnote":"","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nخطبهء 193 « 1 » و من خطبة له عليه السّلام يصف فيها المتّقين\r\nروي أن صاحبا لأمير المؤمنين عليه السّلام يقال له همّام كان رجلا عابدا ، فقال له : يا أمير المؤمنين ، صف لي المتّقين حتّى كأنى أنظر إليهم . فتثاقل عليه السّلام عن جوابه ثمّ قال : يا همّام ! اتّق اللّه و أحسن : ف  « إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ »  فلم يقنع همّام بهذا القول حتّى عزم عليه ، فحمد اللّه و أثنى عليه ، و صلّى على النّبيّ صلّى اللّه عليه و إله ثمّ قال عليه السّلام :\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه از خطبه‌هاى بسيار معروف و معتبر است كه با سندهاى مختلف ( غير از نهج البلاغه ) نقل شده است . گروهى از راويان آن قبل از سيّد رضى و گروهى بعد از او مىزيسته‌اند .\r\nصاحب كتاب مصادر نهج البلاغه مىگويد : از كسانى كه قبل از سيّد رضى اين خطبه را نقل كرده‌اند مرحوم صدوق در امالى و ابن شعبه ( معاصر شيخ صدوق ) در تحف العقول و سليم بن قيس در كتاب خود آورده است . ابن قتيبه ( متوفاى قرن سوم ) نيز مقدارى از اين خطبه را در كتاب الزهد از كتاب عيون الاخبار نقل كرده است .\r\nاز جمله كسانى كه بعد از سيّد رضى اين خطبه را با اسناد ديگرى نقل كرده‌اند و متن آن ، نشان مىدهد از منبعى غير از نهج البلاغه گرفته شده است ، سبط ابن جوزى در تذكرة و ابن طلحه شافعى در مطالب السؤول و كراجكى در كنز الفوائد هستند كه با تفاوتهايى آن را نقل كرده‌اند . ( مصادر نهج البلاغه ، جلد 3 ، صفحهء 65 ) .\r\n","page_name":" 527 ","page_number":527},
  {"content":"\r\n\r\nاز خطبه‌هاى امام عليه السّلام است\r\nكه در آن صفات و روحيات پرهيزكاران را شرح مىدهد .\r\n( شأن ورود خطبه از اين قرار است كه ) يكى از ياران امير مؤمنان على عليه السّلام به نام « همام » « 1 » كه مرد عابد و پرهيزكارى بود ، به آن حضرت عرض كرد : اى امير مؤمنان ! پرهيزكاران را برايم آنچنان وصف كن كه گويى آنها را با چشم مىنگرم . امام عليه السّلام در پاسخ او درنگ كرد و آن‌گاه فرمود : اى همام تقواى الهى پيشه‌ساز و نيكى كن كه خداوند با كسانى است كه تقوا پيشه كنند و كسانى كه نيكوكارند ؛ ولى همام به اين مقدار قانع نشد ( و توضيح بيشتر خواست و اصرار ورزيد ) تا اينكه امام عليه السّلام تصميم گرفت صفات متقين را مشروحا براى او بازگو كند ، پس حمد خداى را بجا آورد و ثنا نمود و بر پيامبرش صلى الله عليه و آله درود فرستاد . سپس فرمود .\r\n\r\nخطبه در يك نگاه\r\nاز يك نگاه خطبه يك مطلب را دنبال مىكند و آن صفات پرهيزكاران است كه امام در حدود يك صد و ده صفت در اين خطبه براى پرهيزكاران بيان فرموده است ؛ ولى اگر درست در جزئيات خطبه دقت كنيم مىبينيم كه اين صفات ناظر به ابعاد مختلفى از زندگى پرهيزكاران است .\r\nبخشى از آن از صفات اخلاق فردى آنها سخن مىگويد .\r\n\r\n\r\n","description":"","footnote":"\r\n( 1 ) . « همّام » از مادهء « هم » به معناى اراده و تصميم و گاه به معناى غم است و ناميدن افراد به اين نام به اين اميد است كه شخص صاحب اراده‌اى گردد . در اينكه « همّام » كيست ، ميان شارحان نهج البلاغه گفت و گوست ؛ ابن ابى الحديد معتزلى گويد : همّام بن شريح است ، در حالى كه علامهء مجلسى گويد اظهر اين است كه او همام بن عبادة بن خيثم باشد كه پسر برادر ربيع بن خيثم محسوب مىشود ( معروف است كه ربيع بن خيثم ، همان خواجه ربيع است كه نزديك شهر مشهد مدفون است ) .\r\nبه هرحال ، او از شيعيان خاص امير مؤمنان و از عارفان و عابدان و زاهدان بود . ( شرح ابن ابى الحديد ، جلد 10 ، صفحهء 134 ) .\r\n","page_name":" 528 ","page_number":528},
  {"content":"\r\n\r\nبخش ديگرى از اخلاق اجتماعى آنها بحث مىكند .\r\nقسمتى از خطبه ، ناظر به علو شأن آنها در مباحث اعتقادى و معارف دين است ، در حالى كه در بخش ديگرى به مقام پرهيزكارى آنها از نظر گفتار و رفتار اشاره دارد .\r\nدر بخش ديگرى از خطبه علامتها و نشانه‌هاى آنها بحث شده كه اگر بخواهيم اهل تقوا را در ميان جمع بشناسيم با چه اوصافى مىتوان شناخت .\r\nدر بخش پايانى خطبه سخن از حادثهء عجيبى به ميان آمده كه براى همام - همان پرسشگرى كه با اصرار و تأكيد ، بيان اوصاف متقين را خواسته بود - اتفاق افتاد كه صيحه‌اى زد و مدهوش شد . سپس جان به جان آفرين تسليم كرد و به دنبال آن امام عليه السّلام فرمود : مواعظ بالغه در كسانى كه اهل آن هستند چنين اثر مىگذارد . به دنبال آن شخص جسورى سؤال كرد ، چرا اين حادثه دربارهء شخص شما اتفاق نمىافتد ، و امام جواب قانع‌كننده‌اى دادند .\r\nاز بعضى طرق روايت استفاده مىشود كه امام عليه السّلام اين خطبه را به عنوان صفات شيعه ايراد فرمود . « 1 »\r\n\r\nپاسخ به يك سؤال\r\nبا توجه به آنچه در صدر اين خطبه آمده ، اين سؤال مطرح مىشود كه چرا امام در آغاز از بيان و پاسخ مشروح به سؤال همام خوددارى كرد و پس از اصرار به اين كار تن در داد ؟\r\nدربارهء علت تأمل آن حضرت در جواب ، وجوهى گفته شده از جمله اينكه :\r\n1 - امام عليه السّلام مىدانستند كه او مردى بسيار حساس و نسبت به مواعظ پذيراست و بيم آن مىرود كه بر اثر حساسيت فوق العاده و تأثر شديد ، قالب تهى كند ، لذا امام عليه السّلام به پاسخ اجمالى قناعت فرمود و ذيل خطبه گواه بر آن است .\r\n\r\n\r\n","description":"","footnote":"\r\n( 1 ) . به مصادر نهج البلاغه ، جلد 3 ، صفحهء 65 رجوع شود .\r\n","page_name":" 529 ","page_number":529},
  {"content":"\r\n\r\n2 - در آن مجلس ، افراد بيگانه و اغيارى بودند كه امام عليه السّلام مصلحت نمىديد اين گوهرهاى گرانبها در اختيار آنان قرار گيرد ( گوش نامحرم نباشد جاى پيغام سروش ) ذيل خطبه نيز مىتواند گواه بر اين معنا باشد ، زيرا سؤال آن سائل و جواب امام عليه السّلام دليل بر وجود بعضى از نامحرمان در آن جمع است .\r\n3 - امام عليه السّلام با اين تأمل و سكوت ، شوق همام را براى شنيدن پاسخ سؤال بيشتر كرد تا اين سخنان در عمق جانش به خوبى جاى گيرد :\r\n وعدهء وصل چون شود نزديك * آتش عشق شعله‌ور گردد \r\n4 - ادب در مقام سؤال و جواب ، ايجاب مىكند كه پاسخ‌دهنده عجولانه به جواب نپردازد ، بلكه با تأمل و درنگ سخن را آغاز كند تا شنونده را به اهميّت مطلب آشناتر سازد . در حديثى مىخوانيم كه پيامبر اكرم صلّى اللّه عليه و إله در پاسخ سؤال پرسشگرى ، مقدارى سكوت و تأمل فرمود ، كسى عرض كرد آيا مىخواستيد دربارهء اين مسئله فكر كنيد ؟\r\nفرمود : نه ، سكوت و تأمل من براى ارج نهادن به عمل و دانش بود . « 1 »\r\n* * *\r\n\r\n\r\n","description":"","footnote":"\r\n( 1 ) . مستدرك سفينة البحار ، باب التدبير ، جلد 3 ، صفحهء 421 .\r\n","page_name":" 530 ","page_number":530},
  {"content":"\r\n\r\n\r\nبخش اوّل\r\nأمّا بعد ، فإنّ اللّه - سبحانه و تعالى - خلق الخلق حين خلقهم غنيّا عن طاعتهم ، آمنا من معصيتهم ، لأنّه لا تضرّه معصية من عصاه ، و لا تنفعه طاعة من أطاعه . فقسم بينهم معايشهم ، و وضعهم من الدّنيا مواضعهم .\r\nفالمتّقون فيها هم أهل الفضائل : منطقهم الصّواب ، و ملبسهم الاقتصاد ، و مشيهم التّواضع . غضّوا أبصارهم عمّا حرّم اللّه عليهم ، و وقفوا أسماعهم على العلم النّافع لهم . نزّلت أنفسهم منهم في البلاء كالّتي نزّلت في الرّخاء . و لو لا الأجل الّذي كتب اللّه عليهم لم تستقرّ أرواحهم في أجسادهم طرفة عين ، شوقا إلى الثّواب ، و خوفا من العقاب . عظم الخالق في أنفسهم فصغر مادونه في أعينهم ، فهم و الجنّة كمن قد رآها ، فهم فيها منعّمون ، و هم و النّار كمن قد رآها ، فهم فيها معذّبون . قلوبهم محزونة ، و شرورهم مأمونة ، و أجسادهم نحيفة ، و حاجاتهم خفيفة ، و أنفسهم عفيفة . صبروا أيّاما قصيرة أعقبتهم راحة طويلة . تجارة مربحة يسّرها لهم ربّهم . أرادتهم الدّنيا فلم يريدوها ، و أسرتهم ففدوا أنفسهم منها .\r\n\r\nترجمه\r\nاما بعد ( از حمد و ثناى الهى ) ، خداوند منزه و و الا خلق را آفريد در حالى كه از اطاعتشان بىنياز و از معصيتشان ايمن بود ، زيرا نه عصيان گنه‌كاران به او زيان مىرساند ( و بر دامان كبريايىاش گردى مىنشاند ) و نه اطاعت مطيعان به او نفعى مىبخشد . پس از آفرينش آنان ، روزى و معيشتشان را ( با روش حكيمانه‌اى ) در ميان آنان تقسيم كرد و\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nهريك را در جايگاه دنيوىاش جاى داد . ( ولى ) پرهيزكاران در اين دنيا صاحب فضايلى هستند : گفتارشان راست ، لباسشان ميانه روى و راه رفتنشان تواضع و فروتنى است .\r\nچشمان خويش را از آنچه خداوند بر آنان حرام كرده فرونهاده‌اند و گوشهاى خود را وقف شنيدن علم و دانشى كرده‌اند كه براى آنان سودمند است ، حال آنان در بلا همچون حالشان در آسايش و رفاه است و اگر سرآمد معيّنى كه خداوند براى ( زندگى ) آنها مقرّر داشته نبود يك چشم برهم زدن ، ارواحشان از شوق پاداش الهى و ترس از كيفر او در جسمشان قرار نمىگرفت . آفريدگار در روح و جانشان بزرگ جلوه كرده ، به همين دليل غير او در چشمانشان كوچك است . آنها به كسانى مىمانند كه بهشت را با چشم خود ديده و در آن متنعم‌اند و همچون كسانى هستند كه آتش دوزخ را مشاهده كرده و در آن معذّبند ! قلبهاى آنها اندوهگين و مردم از شرّشان در امانند . اندامشان لاغر و نيازهايشان اندك و نفوسشان عفيف و پاك است . آنها براى مدتى كوتاهى در اين جهان صبر و شكيبايى پيشه كردند و به دنبال آن آسايشى طولانى نصيبشان شد . اين تجارتى پرسود است كه پروردگارشان براى آنها فراهم ساخته است . دنيا ( با جلوه‌گريهايش ) به سراغ آنها آمد ؛ ولى آنها فريبش را نخوردند و آن را نخواستند . دنيا مىرفت كه آنها را اسير خود سازد ولى آنان به بهاى جان ، خويش را از اسارتش آزاد ساختند !\r\n\r\nشرح و تفسير صفات والاى پرهيزكاران\r\nپيش از آن‌كه به تفسير بخش اوّل خطبه بپردازيم ، لازم است به سراغ اين نكته برويم كه جواب كوتاه نخستين امام عليه السّلام چگونه با سؤال همّام ارتباط داشت ؟ او تقاضاى بيان اوصاف متقيان كرد و امام به جاى بيان اوصاف ، امر به تقوا و احسان نمود و سپس فايده تقوا را بيان فرمود كه در به دو نظر ، نه امر به تقوا پاسخ همام است و نه ذكر فوايد آن .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nظاهر اين است كه امام عليه السّلام با اين سخن مىخواهد به او بفهماند كه مفهوم تقوا به‌طور اجمال روشن است تو مرد عمل باش ، مشكلى در كار نيست . امام عليه السّلام براى تشويق او به تقوا به بيان نتيجه مىپردازد .\r\nبه هرحال امام عليه السّلام در آغاز خطبه به بيان اين نكتهء مهم مىپردازد كه خدا از همگان بىنياز است و اگر دستورات سنگين و متعددى دربارهء تقوا در اين خطبه مىآيد ، براى افزودن به جاه و جلال خدا نيست ، بلكه براى پيمودن راه تكامل انسان است ، مىفرمايد :\r\n« اما بعد ( از حمد و ثناى الهى ) ، خداوند منزّه و و الا خلق را آفريد در حالى كه از اطاعتشان بىنياز بود و از معصيتشان ايمن ، زيرا نه عصيان گنه‌كاران به او زيان مىرساند ( و بر دامان كبريايىاش گردى مىنشاند ) و نه اطاعت مطيعان به او نفعى مىبخشد » ؛ ( أمّا بعد ، فإنّ اللّه - سبحانه و تعالى - خلق الخلق حين خلقهم غنيّا عن طاعتهم ، آمنا من معصيتهم ، لأنّه لا تضرّه معصية من عصاه ، و لا تنفعه طاعة من أطاعه ) .\r\nدليل آن روشن است ، زيرا اوّلا خداوند وجودى است بىنهايت از هرجهت و كامل مطلق و چنين وجودى كمبود و نقصانى ندارد كه بخواهد از طريق ستايش و اطاعت بندگان كمالى بپذيرد و اگر همهء كائنات هم كافر شوند بر دامن كبرياييش گردى نمىنشيند ، زيرا مخلوقات ناتوان‌تر از آنند كه بتوانند زيانى به ذات پاكش برسانند . ثانيا مخلوقات هرچه دارند از اوست و از بركات فيض او و بازگرداندن فيض او به او معنا ندارد .\r\nهمگى ريزه‌خوار خوان نعمت او ، بلكه وابسته به وجود اويند كه اگر لحظه‌اى رابطهء آنها با خدا قطع شود ، نابود مىشوند : ( اگر نازى كند از هم ، فروريزند قالبها ) .\r\nآن‌گاه امام عليه السّلام به وضع مادى مردم در دنيا مىپردازد كه در واقع مقدمه‌اى است براى بيان جنبه‌هاى معنوى كه بعد از آن ذكر شده است و با دو جمله ، همه‌چيز را در جهات زندگى مادى مردم بيان كرده است ، مىفرمايد : « ( خدا بعد از آفرينش خلق ) ، روزى و معيشت آنان را ( با روش حكيمانه‌اى ) در ميان آنان تقسيم كرد و هريك را در جايگاه\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nدنيوىاش جاى داد » ؛ ( فقسم بينهم معايشهم ، و وضعهم من الدّنيا مواضعهم ) .\r\nاشاره به اينكه خداوند تمام نيازهاى مادى انسان را در اختيار او قرار داد و هركدام را برحسب لياقت ، جايگاهى بخشيد .\r\nاين همان چيزى است كه در قرآن مجيد در آيهء 32 زخرف آمده است ، مىفرمايد :\r\n«  « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ »  ما اسباب معيشت آنها را در زندگى دنيا در ميانشان تقسيم كرديم و بعضى را بر بعضى برترى داديم » .\r\nبديهى است معناى تقسيم معيشت اين نيست كه بدون سعى و كوشش همه‌چيز به خانهء انسان بيايد ، از آنجا كه روزى بر سعى و كوشش ، مايهء تباهى و تنبلى و بىاعتنايى به روزيهاست ، خداوند مواد همه را آفريده و همگان را به سعى و عمل دعوت كرده است .\r\nمقامات ظاهرى نيز كه خداوند به بندگان بخشيده ، بدون سعى و كوشش به دست نمىآيد .\r\nاين نكته نيز قابل توجه است كه اگر گروهى در دنياى امروز بر اثر گرسنگى جان مىدهند ، نه به علت كمبودهاست ، بلكه به سبب ظلم و ستم گروهى خودخواه و سودجو و انحصارطلب است . حتى در سخت‌ترين سال‌هاى قحطى اگر تقسيم عادلانه‌اى در ارزاق شود ، كسى گرسنه نمىماند .\r\nنه تنها ارزاق انسانها ، بلكه روزهء همهء جانداران و حيوانات را به گونهء شگفت‌آورى براى آنها فراهم ساخته است ؛ نه نطفه‌ها را در جنين به فراموشى سپرده ، نه جاندار كوچكى كه درون تخم پرندگان ، يا دانهء گياهان وجود دارد ، محروم ساخته است . داستان تقسيم روزى در طرق بسيار مختلف آن ، داستانى است بسيار شگفت‌انگيز كه دربارهء آن كتابها مىتوان نوشت و حتى شرح كوتاه آن به درازا مىكشد .\r\nسپس به بيان فضايل و صفات برجسته پرهيزكاران پرداخته و سخن را با ذكر سه\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nصفت برجسته آغاز مىكند ، مىفرمايد : « پرهيزكاران در اين دنيا صاحب فضايلى هستند :\r\nگفتارشان راست ، لباسشان ميانه‌روى و راه رفتنشان تواضع و فروتنى است » ؛ ( فالمتّقون فيها هم أهل الفضائل ، منطقهم الصّواب ، و ملبسهم الاقتصاد ، و مشيهم التّواضع ) .\r\nجملهء « منطقهم الصّواب » اشاره به نخستين گام در خودسازى و تربيت انسانهاست و آن اصلاح زبان است ؛ زبانى كه بيشترين گناهان كبيره با آن انجام مىشود و بهترين عبادات به وسيلهء آن صورت مىگيرد و اگر اصلاح شود ، همهء وجود انسان رو به صلاح مىرود و اگر فاسد شود ، همه رو به ويرانى مىگذارند .\r\nواژهء « صواب » ، در اينجا ، مفهوم بسيار گسترده‌اى دارد و هرسخن حق و مفيدى را شامل مىشود . آرى ، پرهيزكاران قبل از هركار به اصلاح گفتار خويش مىپردازند و به همين دليل ، سالكان طريق الى اللّه معتقدند كه اوّلين گام در اصلاح خويشتن ، اصلاح زبان است كه اصلاح آن مايهء اصلاح ساير اركان است . قرآن مجيد مىفرمايد : «   « يا أَيُّهَا الَّذِينَ آمَنُوا اتَّقُوا اللَّهَ وَ قُولُوا قَوْلًا سَدِيداً يُصْلِحْ لَكُمْ أَعْمالَكُمْ وَ يَغْفِرْ لَكُمْ ذُنُوبَكُمْ »   اى كسانى كه ايمان آورده‌ايد پرهيزكارى پيشه كنيد و سخن صحيح بگوييد تا خداوند اعمال شما را اصلاح كند و گناهانتان را ببخشد » . « 1 »\r\nاصلاح اعمال و غفران ذنوب به دنبال تقوا و قول سديد ، قرينهء خوبى بر رابطهء اينها با يكديگر است .\r\nتعبير به « ملبس » در جملهء « و ملبسهم الاقتصاد » « 2 » كه به عنوان دومين فضيلت مهم پرهيزكاران ذكر شده است اگر در معناى حقيقى به كار رود ، اشاره به همان لباس ظاهرى است كه بايد نه اسراف و تبذير در آن باشد و نه سخت‌گيرى و خساست ، همان‌گونه كه بسيارى از شارحان نهج البلاغه فهميده‌اند .\r\n\r\n\r\n","description":"","footnote":"\r\n( 1 ) . احزاب ، آيهء 70 و 71 .\r\n( 2 ) . « اقتصاد » از ريشهء « قصد » به معناى ميانه‌روى است و اعتدال در هرچيزى را شامل مىشود .\r\n","page_name":" 535 ","page_number":535},
  {"content":"\r\n\r\nاما اگر به قرينهء آياتى كه لباس را در معناى كنايى وسيع به كار برده است ؛ مانند  « وَ لِباسُ التَّقْوى ذلِكَ خَيْرٌ »  « 1 » و  « وَ هُوَ الَّذِي جَعَلَ لَكُمُ اللَّيْلَ لِباساً »  « 2 » و  « هُنَّ لِباسٌ لَكُمْ وَ أَنْتُمْ لِباسٌ لَهُنَّ »  « 3 » معناى لباس را منحصر در پوشش ظاهرى ندانيم ، مفهوم گسترده‌اى پيدا مىكند كه همهء زندگى انسان را شامل مىشود ؛ يعنى اعتدال و ميانه‌روى تمام زندگى آنان را دربرگرفته و همچون لباسى است بر قامت آنان ، همان‌گونه كه در جملهء سوم تعبير به « مشيهم التّواضع » تنها اشاره به راه رفتن ظاهرى نيست ، زيرا راه رفتن متواضعانه هرچند كار خوبى است اما در رديف نخستين صفات برجسته پرهيزكاران قرار نمىگيرد ؛ ولى هرگاه اشاره به معناى وسيع مشى باشد مفهومش اين است كه همهء رفتارهاى آنها آميخته با تواضع است .\r\nدر واقع امام عليه السّلام به سه اصل اساسى در آغاز اين خطبه اشاره فرموده است :\r\nدرستكارى ، ميانه‌روى و تواضع كه بر سراسر زندگى پرهيزكاران حاكم است .\r\nدر روايات اسلامى نيز راجع به اين سه اصل ، تأكيدهاى فراوانى ديده مىشود ؛ در حديثى از امام باقر عليه السّلام مىخوانيم : « إنّ هذا اللّسان مفتاح كلّ خير و شرّ فينبغى للمؤمن ان يختم على لسانه كما يختم على ذهبه و فضته ؛ اين زبان كليد هرخير و شرّى است ، پس سزاوار است كه مؤمن مهر بر زبانش زند همان‌گونه بر طلا و نقره‌اش مهر مىزند ( و در صندوق محفوظى نگاه مىدارد ) » . « 4 »\r\nدر حديث ديگرى از امير المؤمنين عليه السّلام مىخوانيم : « ما عال من اقتصد ؛ آن‌كس كه ميانه‌روى را پيشه كند هرگز تنگدست نمىشود » . « 5 »\r\n\r\n\r\n","description":"","footnote":"\r\n( 1 ) . اعراف ، آيهء 26 .\r\n( 2 ) . فرقان ، آيهء 47 .\r\n( 3 ) . بقره ، آيهء 187 .\r\n( 4 ) . تحف العقول ، بخش سخنان امام باقر عليه السّلام ، ص 218 .\r\n( 5 ) . نهج البلاغه ، كلمات قصار ، 140 .\r\n","page_name":" 536 ","page_number":536},
  {"content":"\r\n\r\nدر حديثى از امام صادق عليه السّلام چنين مىخوانيم : « فيما اوحى اللّه عزّ و جلّ إلى داود عليه السّلام : يا داود كما أنّ أقرب النّاس من اللّه المتواضعون كذلك أبعد النّاس من اللّه المتكبّرون ؛ در بين سخنانى كه خداوند عز و جل به حضرت داود عليه السّلام وحى كرد اين سخن بود : اى داود همان‌گونه كه نزديك‌ترين مردم به خداوند ، افراد متواضع هستند ، دورترين مردم از خداوند نيز متكبران هستند » . « 1 »\r\nسپس به بيان دو وصف ديگر پرداخته ، مىفرمايد : « آنها چشمان خويش را از آنچه خداوند بر آنان حرام كرده فرونهاده‌اند و گوشهاى خود را وقف شنيدن علم و دانشى كه براى آنان سودمند است ، ساخته‌اند » ؛ ( غضّوا « 2 » أبصارهم عمّا حرّم اللّه عليهم ، و وقفوا أسماعهم على العلم النّافع لهم ) .\r\n« غضّوا » از ريشهء « غضّ » در اصل به معناى كم كردن است و هنگامى كه در مورد چشم به كار مىرود ، معناى فروافكندن مىدهد ؛ يعنى سر را به زير اندازد و نگاه نكند ، كه ما در تعبيرات فارسى به جاى آن چشم‌پوشى به كار مىبريم .\r\n« وقفوا » از ريشهء « وقف » در لغت به معناى متوقف ساختن است ؛ ولى گاه به معناى اصطلاحى فقهى يعنى چيزى را براى چيزى وقف كردن يا از آن گسترده‌تر ، چيزى را اختصاص به چيزى دادن ، به كار مىرود .\r\nبنابراين هرگاه در دو جملهء بالا معانى حقيقى كلمه را در نظر بگيريم مفهومش آن است كه آنها نگاه به صحنه‌هاى حرام نمىكنند و پيوسته گوش به علم نافع مىدهند و اگر معناى وسيع و كنايى آنها را در نظر بگيريم ، مفهوم جملهء اوّل اين است كه آنها از همهء محرمات چشم‌پوشى و صرف‌نظر مىكنند و گوشهاى آنها وقف بر علم نافع است .\r\n\r\n\r\n","description":"","footnote":"\r\n( 1 ) . وسائل الشيعة ، كتاب الجهاد ، ابواب جهاد النفس ، باب 28 ، حديث 2 .\r\n( 2 ) . « غضّوا » از مادهء « غضّ » بر وزن « خزّ » چنان‌كه در بالا آمد در اصل به معناى كم يا كوتاه كردن است ؛ هنگامى كه در مورد چشم به كار مىرود به معناى فروافكندن چشم است يعنى سر به زير انداختن و نگاه نكردن است و « غمض » به معناى فروبستن و چشم را برهم گذاردن است .\r\n","page_name":" 537 ","page_number":537},
  {"content":"\r\n\r\nمقصود از « علم نافع » در درجهء اوّل ، علومى است كه براى دين و ارزشهاى معنوى و زندگى سعادت‌بخش در جهان ديگر ، سودمند است و در درجهء بعد ، همهء علوم و دانشهايى را كه براى عزت و عظمت و استقلال و سربلندى انسانها در اين دنيا لازم است ؛ اعم از علوم مربوط به سلامت انسان يا صنايع و كشاورزى يا علوم سياسى و مانند آن .\r\nبىشك رابطهء انسان با جهان خارج ، جهان امروز و گذشته به‌طور عمده از طريق اين دو موهبت الهى ؛ يعنى چشم و گوش است ، حقايق را با چشم مىبيند ، تاريخ مكتوب را با چشم مىخواند ، پيام الهى و پيشوايان دين و تجربيات بزرگان پيشين را با گوش خود مىشنود و با اين دو وسيله با همه چيز در اطراف خود رابطه برقرار مىكند كه اگر اين دو موهبت از انسان گرفته شود ، چيزى براى او باقى نمىماند و عقل و شعورش در حدّ طفل غير مميز متوقف خواهد ماند و حتى زبان و ساير حواس در صورت سلامت اين دو فعال مىشوند . به همين دليل افراد كر و كور هميشه لال هستند هرچند زبانشان سالم باشد .\r\nدر حديثى از امام باقر عليه السّلام مىخوانيم : « كلّ عين باكية يوم القيامة غير ثلاث ؛ عين سهرت فى سبيل اللّه ، و عين فاضت من خشية اللّه ، و عين غضّت من محارم اللّه ؛ تمام چشمها در روز قيامت گريان است ، جز سه چشم ، چشمى كه در راه خدا بيدار بماند و چشمى كه از خوف خدا گريان شود و چشمى كه از حرام پوشيده شود » . « 1 »\r\nدر حديث ديگرى از امام حسن مجتبى عليه السّلام مىخوانيم : « إنّ أبصر الأبصار ما نفذ فى الخير مذهبه و أسمع الأسماع ما وعى التّذكير و انتفع به ؛ بيناترين ديده‌ها ، ديده‌اى است كه نظر و ديد آن در مسير خير باشد و شنواترين گوشها گوشى است كه تذكرات و پندها را اخذ كند و از آنها نفع ببرد » . « 2 »\r\nسپس امام عليه السّلام به يكى ديگر از اوصاف پرهيزكاران كه صفت رضا و تسليم است ، پرداخته ، مىفرمايد : « حال آنها در بلا همچون حالشان در آسايش و رفاه است » ؛ ( نزّلت\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 80 ، باب اجتناب المحارم ، حديث 2 .\r\n( 2 ) . ميزان الحكمة ، جلد 4 ، صفحهء 551 نقل از بحار الانوار ، جلد 78 ، صفحهء 109 .\r\n","page_name":" 538 ","page_number":538},
  {"content":"\r\n\r\nأنفسهم منهم في البلاء كالّتي نزّلت في الرّخاء « 1 » ) .\r\nدر حال نعمت مست و مغرور نمىشوند و در بلا و مشكلات بىتابى و جزع ندارند ؛ در همه حال راضى به رضاى خدا و تسليم در برابر ارادهء او هستند . به يقين از تلاش و كوشش براى مبارزه با مشكلات و فراهم كردن اسباب نعمتها فروگذار نمىكنند ؛ ولى آنجا كه از تحت ارادهء آنها بيرون است ، جز تسليم و رضا عكس العملى نشان نمىدهند ؛ زيرا از يك سو مىدانند خداوند حكيم است و مهربان ؛ از هركس ، حتى از مادر مهربان‌تر و جز آنچه كه مصلحت بندهء باايمان اوست ، مقدّر نمىفرمايد .\r\nاز سوى ديگر مىدانند بىتابى در برابر بلا و حوادث ناگوار نه تنها مشكلى را حل نمىكند ، بلكه اجر و پاداش آنها را بر باد مىدهد و گاه بر مشكلات نيز مىافزايد و سبب يأس و نوميدى و انفعال در برابر هرحادثه‌اى مىشود .\r\nدربارهء اهميّت مقام تسليم و رضا ، روايات فراوانى از معصومين عليهم السّلام وارد شده است ؛ از جمله در حديثى از امام صادق عليه السّلام مىخوانيم : « رأس طاعة اللّه الصبر و الرّضا عن اللّه فيما احبّ العبد او كره ، و لا يرضى عبد عن اللّه فيما احبّ أو كره إلّا كان خيرا له فيما أحبّ أو كره ؛ برترين مرتبه اطاعت خداوند ، صبر و رضا در همهء چيزهايى است كه بندگان دوست دارند ، يا دوست ندارند و هيچ بنده‌اى در همهء اين امور از خدا راضى نمىشود ، مگر اينكه خير او در آن است » . « 2 »\r\nمرحوم كلينى بعد از نقل اين روايت در كافى ، دوازده روايت ديگر در اهميّت تسليم و رضا و مقامات مؤمنان راضى و تسليم در برابر ارادهء پروردگار ذكر كرده است .\r\nامام عليه السّلام بعد از ذكر اوصاف فوق به يك وصف ديگر مهم پرهيزكاران مىپردازد كه نشانهء ايمان قوىّ و اطمينان آنها به وعده‌هاى الهى است ، مىفرمايد : « اگر سرآمد معيّنى كه\r\n\r\n\r\n","description":"","footnote":"\r\n( 1 ) . « رخاء » و « رخوه » در اصل به معناى سستى و نرمى است و هنگامى كه در مورد زندگى به كار رود به معناى زندگى توأم با آرامش و آسايش و وسعت است .\r\n( 2 ) . الكافى ، جلد 2 ، صفحهء 60 ، باب الرضا بالقضاء ، حديث 1 .\r\n","page_name":" 539 ","page_number":539},
  {"content":"\r\n\r\nخداوند براى ( زندگى ) آنها مقرّر داشته نبود يك چشم برهم زدن ، ارواحشان از شوق پاداش الهى و ترس از كيفر او در جسمشان قرار نمىگرفت » ؛ ( و لو لا الأجل الّذي كتب اللّه عليهم لم تستقرّ أرواحهم في أجسادهم طرفة عين ، شوقا إلى الثّواب ، و خوفا من العقاب ) .\r\nروح آنها به كبوترى مىماند كه در قفس گرفتار است ؛ در يك سوى خود ، باغى خرم و سرسبز با انواع گلها و گياهان و ميوه‌ها مىبيند و در طرف ديگر خود آتشى سوزان . در درون قفس ، بال و پر مىزند و شديدا طالب آزادى است تا پرواز كند و بر شاخسار باغ قرار گيرد و در ضمن از آتش سوزانى كه در يك طرف ديگر قفس بود ، رهايى يابد .\r\nپرهيزكاران راستين چنين‌اند . عشق به ثواب از يك سو و خوف از عقاب ( بر اثر سوء عاقبت ) از سوى ديگر ، روح ناآرام آنها را به جهان ديگر جذب مىكند ؛ ولى اجلى كه خداوند براى آنها مقرر ساخته آنان را از اين امر بازمىدارد .\r\nدر ضمن اين تعبير ، حاكميت صفت خوف و رجا را بر وجود آنها روشن مىسازد ؛ از يك سو اميدوار به لطف و ثواب الهى هستند و از سوى ديگر از اين بيم دارند كه در دنيا پايشان بلغزد و در دام شيطان و هواى نفس ، گرفتار شوند و با سوء عاقبت از دنيا بروند .\r\nدر حديثى از لقمان حكيم مىخوانيم كه خطاب به فرزندش مىگفت : « يا بنىّ خف اللّه خوفا لو أتيت يوم القيامة ببرّ الثقلين خفت أن يعذّبك و ارج اللّه رجاء لو وافيت القيامة بإثم الثّقلين رجوت أن يغفر اللّه لك ؛ فرزندم آن‌گونه از خدا بترس كه اگر در روز قيامت در صحنهء قيامت وارد شوى ، در حالى كه اعمال نيك انس و جن را با خود داشته باشى باز از عذاب خدا بترسى و آن‌قدر اميدوار به لطف او باش كه اگر روز قيامت با گناه جن و انس وارد محشر شوى باز اميد به عفو او داشته باشى » . « 1 »\r\nسپس امام عليه السّلام به سراغ يكى ديگر از اوصاف بسيار برجستهء پرهيزكاران مىرود ، مىفرمايد : « آفريدگار در روح و جانشان بزرگ جلوه كرده ، به همين دليل غير او در\r\n\r\n\r\n","description":"","footnote":"\r\n( 1 ) . بحار الانوار ، جلد 13 ، صفحهء 412 .\r\n","page_name":" 540 ","page_number":540},
  {"content":"\r\n\r\nچشمانشان كوچك است » ؛ ( عظم الخالق في أنفسهم فصغر مادونه في أعينهم ) .\r\nهرگاه كسى در كنار اقيانوس پهناور و بىكرانى باشد ، طبيعى است كه يك قطره آب در نظرش بسيار حقير و ناچيز است و آن‌كس كه چشم به آفتاب عالمتاب دوخته ، پرتو شمع كوچكى در نظرش بىمقدار است . آرى پرهيزكاران با آفريدگار جهان هستى ، با قدرت و علم بىپايان او آشنا شده‌اند و به قدر استعداد خود ، عظمت ذات پاك او را دريافته‌اند . بديهى است كه غير او در نظرشان كوچك و بىمقدار است و يكى از دلايل تقوا و پرهيزكارى و بالاتر از آن ، عصمت و مصونيت از گناه همين است . هرقدر معرفت انسان به خدا بيشتر شود ، ما سوى اللّه در نظرش كوچك‌تر مىشود و به اين اشياى حقير و ناچيز ، دل نمىبندد و به جهت آنها گناه نمىكند .\r\nاز اينجا مىفهميم كه اگر على عليه السّلام مىفرمايد : « و اللّه لو أعطيت الأقاليم السّبعة بما تحت أفلاكها على أن أعصى اللّه فى نملة أسلبها جلب شعيرة ما فعلته ؛ به خدا سوگند اگر هفت اقليم را با آنچه در زير آسمانش قرار دارد به من دهند براى اينكه خدا را در مورد مورچه‌اى نافرمانى كنم و پوست جوى را از دهانش برگيرم ، هرگز چنين كارى را نخواهم كرد » « 1 » دليلش همين است .\r\nاگر در ادامهء اين سخن ، مىافزايد : « و إنّ دنياكم عندى لأهون من ورقة فى فم جرادة تقمضها ؛ به يقين دنياى شما ( با همهء ثروتها و زرق و برقهايش ) نزد من از برگى كه در دهان ملخى است و آن را مىجود پست‌تر است » . به دليل عرفان والاى مولا نسبت به خداست . آرى ، هرقدر معرفة اللّه بيشتر شود ، دنيا در نظر انسان ، كوچك‌تر مىگردد ، اسباب گناه نزد او ضعيف‌تر مىشود و آرامش بيشترى مىيابد . يكى از آثار آن ، حضور قلب فوق العاده در عبادت و نماز است ، به گونه‌اى كه اگر پيكان تيرى از پاى او بركشند متوجه نمىشود .\r\nآن‌گاه امام عليه السّلام به سراغ وصف برجستهء ديگرى مىرود كه آن مقام يقين شهودى\r\n\r\n\r\n","description":"","footnote":"\r\n( 1 ) . نهج البلاغه ، خطبهء 224 .\r\n","page_name":" 541 ","page_number":541},
  {"content":"\r\n\r\nپرهيزگاران والامقام است ، مىفرمايد : « آنها به كسانى مىمانند كه بهشت را با چشم خود ديده و در آن متنعم‌اند ، و همچون كسانى هستند كه آتش دوزخ را مشاهده كرده و در آن معذّبند » ؛ ( فهم و الجنّة كمن قد رآها ، فهم فيها منعّمون ، و هم و النّار كمن قد رآها ، فهم فيها معذّبون ) .\r\nايمان و يقين ، مراحلى دارد ؛ گروهى ايمانشان برخاسته از ادلهء عقلى است و دلايل كافى و شافى بر آن دارند . بزرگان اخلاق و عرفان با اقتباس از آيات قرآن از اين مرحله به علم اليقين تعبير كرده‌اند .\r\nمرحلهء والاتر ، مرحلهء شهود است . در اين مرحله انسان ، استدلالات عقلى را پشت سر مىگذارد و به مقام شهود مىرسد و با چشم دل ، خدا را مىبيند و عظمت او را مشاهده مىكند و هرگونه شك و ترديد و وسوسه‌هايى كه گاهى در اعماق استدلالات عقلى نيز وجود دارد از او زايل مىشود و آن را مقام عين اليقين گويند .\r\nمرحلهء سوم كه مخصوص خاصان و مقربان است مرحلهء حق اليقين است و آن ، اين است كه انسان به جايى مىرسد كه خويشتن خويش را فراموش مىكند ، آنچه مىبيند خداست و غير او از نظرش محو مىشود .\r\nدر حقيقت مرحلهء اوّل ، جنبهء عمومى دارد و همهء مؤمنان راستين را شامل مىشود .\r\nمرحلهء دوم ويژهء پرهيزكاران مخلص و مجاهد است و مرحلهء سوم ويژهء گروه خاصى از اولياء اللّه ، همچون معصومان عليهم السّلام است و هريك از اينها آثارى دارد .\r\nيكى از آثار مرحلهء شهود كه دربارهء پرهيزكاران در اين خطبه به آن اشاره شده اين است كه خود را در حضور دائم در برابر حق مىبينند و پيوسته سر بر فرمان او هستند و قداست زندگى آنها گواه بر ايمان شهودى آنهاست .\r\nدر حديث معروفى از امام صادق عليه السّلام مىخوانيم كه فرمود يك روز پيامبر صلّى اللّه عليه و إله بعد از نماز صبح ، چشمش به جوانى افتاد كه بسيار خواب‌آلود بود ، اندامش نحيف و لاغر به نظر مىرسيد ، رسول خدا صلّى اللّه عليه و إله او را با نام صدا زد و فرمود : « كيف أصبحت يا فلان ؟ ؛ چگونه\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nصبح كردى ( و حالت چگونه است ؟ ) » . عرض كرد : « أصبحت يا رسول اللّه موقنا ؛ صبح كردم اى رسول خدا صلّى اللّه عليه و إله در حالى كه به مقام يقين رسيدم » . رسول خدا صلّى اللّه عليه و إله از اين پاسخ صريح او در شگفتى فرورفت و به او فرمود : « إنّ لكلّ يقين حقيقة فما حقيقة يقينك ؟ ؛ هر يقينى نشانهء روشنى دارد ، نشانهء روشن يقين تو چيست ؟ » عرض كرد : اى رسول خدا صلّى اللّه عليه و إله نشانهء آن ، اين است كه مرا در اندوهى عميق فروبرده و به شب‌زنده‌دارى و روزه گرفتن روزها واداشته است و روح من به دنيا و آنچه در آن است بىاعتناست . . .\r\n« كأنّى أنظر إلى اهل الجنّة يتنعّمون فى الجنّة و يتعارفون ، على الأرائك متّكئون ، و كأنّى أنظر إلى أهل النّار و هم فيها معذّبون مصطرخون و كأنّى الآن اسمع زفير النّار يدور فى مسامعى ؛ گويى من اهل بهشت را مىبينم كه در آغوش بهشت متنعم‌اند و باهم در گفت‌وگوى دوستانه‌اند و بر تختها تكيه زده‌اند و گويى اهل دوزخ را مىبينم كه در آن ، عذاب مىشوند و فرياد مىكشند و گويى الآن ، صداى شعله‌هاى آتش در گوش من مىپيچد » . پيامبر اكرم صلّى اللّه عليه و إله فرمود : « هذا عبد نوّر اللّه قلبه بالإيمان ؛ اين بنده‌اى است كه خداوند قلب او را با نور ايمان روشن ساخته است » . سپس فرمود : اين حالت را حفظ كن ، جوان عرضه داشت : دعايى در حق من كنيد كه خداوند شهادت را در ركاب شما براى من فراهم سازد ، پيامبر صلّى اللّه عليه و إله در حق او دعا كرد ، طولى نكشيد كه در يكى از غزوات ، همراه پيامبر صلّى اللّه عليه و إله شركت كرد و در آن غزوه ده نفر شهيد شدند كه دهمين آنها اين جوان بود . « 1 »\r\nداستانهاى فراوانى شبيه آنچه در بالا آمد از پرهيزكارانى كه در طول تاريخ به مقام شهود رسيده‌اند نقل شده كه بر گفتار مولا على عليه السّلام تأكيد مىنهد .\r\nدر ادامهء اين سخن به پنج وصف ديگر از اوصاف پرهيزكاران پرداخته ، مىفرمايد :\r\n« قلب‌هاى آنها اندوهگين و مردم از شرّشان در امانند . اندامشان لاغر و نيازهايشان اندك و\r\n\r\n\r\n","description":"","footnote":"\r\n( 1 ) . اين حديث را مرحوم كلينى در باب حقيقة الايمان ( الكافى ، جلد 2 ، صفحهء 52 ) آورده است . مرحوم علامهء مجلسى نيز در بحار الانوار ، جلد 67 ، صفحهء 174 از كتاب محاسن ، اين حديث را نقل كرده است .\r\n","page_name":" 543 ","page_number":543},
  {"content":"\r\n\r\nنفوسشان عفيف و پاك است » ؛ ( قلوبهم محزونة ، و شرورهم مأمونة ، و أجسادهم نحيفة ، و حاجاتهم خفيفة ، و أنفسهم عفيفة ) .\r\nاين صفات مجموعه‌اى از صفات پرهيزكاران است ، زيرا حزن و اندوه آنها كه در نخستين وصف آمده ، اشاره به خوف از خدا و كوتاهى در انجام مسؤوليت‌هاست . در حديثى از امام صادق عليه السّلام مىخوانيم : « الحزن من شعار العارفين » و در ادامهء اين سخن مىفرمايد : « و لو حجب الحزن عن قلوب العارفين ساعة لاستغاثوا ؛ اگر ساعتى حزن از دلهاى اهل معرفت پوشيده گردد به درگاه خدا استغاثه مىكنند و آن را از او مىخواهند » . « 1 »\r\nآرى آنها پيوسته در برابر مسؤوليت‌هايشان نگرانند و از اين نظر بر دل آن‌ها اندوهى سايه افكنده ، مبادا در گرفتن حق مظلومى كوتاهى كرده باشند يا اندك ظلمى از آنها سر زده باشد يا به غير خدا انديشيده باشند . افزون بر اين ، غم عشق و اندوه دورى از قرب پروردگار كه طالب آنند نيز از آنها جدا نمىشود ؛ ولى در هرحال آنها غم دنيا ندارند ، چون عاشق دنيا نيستند ، بنابراين اگر قرآن مجيد مىگويد : «  « أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ »  بدانيد دوستان خدا نه ترس دارند و نه غمگين مىشوند » . « 2 » منافاتى با آنچه در اين خطبه آمده ندارد ، زيرا اين خطبه مربوط به خوف از غير خدا و غم دنياى مادى است .\r\n لذت داغ غمت بر دل ما باد حرام * اگر از جور غم عشق تو داغى طلبيم \r\nدر وصف دوم كه مىفرمايد : « مردم از شر آنها در امانند به اين نكته اشاره مىكند كه وجود آنها براى همه خير و بركت است ؛ نه موجب درد و عذاب » . در حديثى از پيغمبر اكرم صلّى اللّه عليه و إله مىخوانيم : « إنّ شرّ النّاس منزلة عند اللّه يوم القيامة من يخاف النّاس شرّه ؛\r\n\r\n\r\n","description":"","footnote":"\r\n( 1 ) . بحار الانوار ، جلد 69 ، صفحهء 70 .\r\n( 2 ) . يونس ، آيهء 62 .\r\n","page_name":" 544 ","page_number":544},
  {"content":"\r\n\r\nبدترين مردم در پيشگاه خدا در روز قيامت كسى است كه مردم از شر او ترسان باشند » . « 1 »\r\nدر وصف سوم مىفرمايد : جسم آنها نحيف است . البتّه نحيف نه به آن معنا كه امروز در فارسى ما از آن مىفهميم ، بلكه به معناى لاغر است كه از يكسو نشانهء زهد و پارسايى و روزه گرفتن و از سوى ديگر دلالت بر چابكى و آمادگى براى انجام وظايف الهى دارد .\r\nدر هرحال اين وصف مانند بعضى از اوصاف ديگر همواره استثنايى دارد كه بعضى از افرادى كه برحسب ساختمان جسمانى لاغر نيستند ، در صف پرهيزكاران هستند .\r\nدر وصف چهارم اشاره به نيازهاى محدود آنها شده است ؛ نه همچون دنياپرستان زراندوز كه مانند جهنم هرچه بيابند باز هم « هل من مزيد » مىگويند . به يقين روح قناعت و حاجات خفيف ، انسان را از بسيارى از گناهان در امان مىدارد و فكر او را براى پيمودن راه حق راحت‌تر مىكند و همان‌گونه كه امام عليه السّلام در يكى از گفتارهاى كوتاه و پرمعنوى فرموده ، سبكبار مىشوند و ملحق مىگردند . « 2 »\r\nدر حديث ديگرى مىخوانيم : امام صادق عليه السّلام وارد حمام شد . صاحب حمام به آن حضرت عرض كرد : اجازه مىدهيد براى شما حمام را قرق كنيم . فرمود : « لا إنّ المؤمن خفيف المؤونة ؛ نه ، مؤمن خفيف المؤونة است ( و زندگى ساده و بىتكلّفى دارد ) » . « 3 »\r\nدر پنجمين وصف اشاره به مقام عفت آنها مىكند و روح آنها را عفيف مىشمارد ، همان عفتى كه انسان را وادار به چشم‌پوشى از هوا و هوس و گناه مىكند و به تعبير ديگر هواپرستى و گناه در نظر آنها بىرنگ مىشود ، به گونه‌اى كه از مشاهدهء صحنه‌هاى زشت و آلوده متنفر مىشوند .\r\nدر كلمات قصار نهج البلاغه مىفرمايد : « ما المجاهد الشّهيد في سبيل اللّه بأعظم اجرا ممّن قدر فعفّ ؛ لكاد العفيف أن يكون ملكا من الملائكة ؛ پاداش كسانى كه در\r\n\r\n\r\n","description":"","footnote":"\r\n( 1 ) . كنز العمال ، جلد 3 ، صفحهء 502 ، حديث شمارهء 7613 .\r\n( 2 ) . نهج البلاغه ، خطبهء 21 .\r\n( 3 ) . وسائل الشيعة ، جلد 1 ، صفحهء 381 ، ابواب آداب دخول الحمام ، باب 22 ، حديث 3 .\r\n","page_name":" 545 ","page_number":545},
  {"content":"\r\n\r\nراه خدا جهاد كنند و شهيد شوند ، بيشتر از كسى كه قادر ( بر گناه و حرام و اعمال ناشايست ) شود و عفت و پاكدامنى پيشه كند ، نيست ؛ نزديك است كه فرد پاكدامن و عفيف ، فرشته‌اى از فرشتگان الهى شود » .\r\nچرا چنين نباشد در حالى كه در ميدان جهاد اكبر بر دشمن خطرناكى همچون هواى نفس و شيطان غالب شده است .\r\nسپس در وصف مهم ديگرى از پرهيزگاران مىفرمايد : « آنها براى مدتى كوتاهى در اين جهان صبر و شكيبايى پيشه كردند و به دنبال آن آسايشى طولانى نصيبشان شد .\r\nاين تجارتى پرسود است كه پروردگارشان براى آنها فراهم ساخته است » ؛ ( صبروا أيّاما قصيرة أعقبتهم راحة طويلة . تجارة مربحة يسّرها لهم ربّهم ) .\r\nصبر و شكيبايى خواه در مسير طاعت باشد يا در برابر وسوسه‌هاى گناه و يا در مقابل مصيبت ، از صفات برجستهء پرهيزگاران است .\r\nهيچ‌كس به هيچ هدف مهمى خواه مادى باشد يا معنوى ، بدون صبر و استقامت نمىرسد و اگر انسان اين صفت را از دست دهد دين و ايمان و شرف و آبروى او به خطر خواهد افتاد و به همين دليل در عبارت ديگرى از مولا صبر ، نسبت به ايمان همچون سر نسبت به بدن شمرده شده است : « و عليكم بالصّبر فإنّ الصّبر من الإيمان كالرّأس من الجسد » . « 1 »\r\nدر حديثى كه مرحوم كلينى در كافى از امام باقر عليه السّلام نقل مىكند ، مىخوانيم : « الجنّة محفوفة بالمكاره و الصّبر ، فمن صبر على المكاره فى الدّنيا دخل الجنّة ؛ و جهنّم محفوفة باللّذات و الشّهوات فمن أعطى نفسه لذّتها و شهوتها دخل النّار ؛ بهشت در لابه‌لاى ناملايمات و شكيبايى پيچيده شده ، پس آن‌كس كه در دنيا در برابر ناملايمات شكيبايى كند ( و از وسوسه‌هاى گناه و شهوات صرف‌نظر نمايد ) داخل بهشت مىشود و جهنم در لابه‌لاى لذّات و شهوات گناه‌آلود پيچيده شده ، پس هركس نفس\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، 82 .\r\n","page_name":" 546 ","page_number":546},
  {"content":"\r\n\r\nخود را در برابر اين گونه لذات و شهوات آزاد بگذارد ، داخل آتش مىشود » . « 1 »\r\nامام در جمله‌هاى بالا اين كار را ؛ يعنى صبر و شكيبايى كوتاه‌مدت در برابر نيل به سعادت درازمدت را تجارتى پرسود مىشمرد كه با لطف الهى براى پرهيزكاران فراهم شده است .\r\nقرآن مجيد مىگويد : «  « إِنَّ الَّذِينَ يَتْلُونَ كِتابَ اللَّهِ وَ أَقامُوا الصَّلاةَ وَ أَنْفَقُوا مِمَّا رَزَقْناهُمْ سِرًّا وَ عَلانِيَةً يَرْجُونَ تِجارَةً لَنْ تَبُورَ »  كسانى كه كتاب الهى را تلاوت مىكنند و نماز را برپا مىدارند و از آنچه به آنان روزى داده‌ايم پنهان و آشكار ، انفاق مىكنند ، تجارتى ( پرسود و ) بىزيان و خالى از كساد را اميد دارند » . « 2 »\r\nنيز مىفرمايد : « هنگامى كه مؤمنان صالح و صابر مىخواهند وارد بهشت شوند ، در آستان بهشت ، فرشتگان به آنها سلام و درود مىگويند كه : «  « سَلامٌ عَلَيْكُمْ بِما صَبَرْتُمْ »  سلام بر شما به جهت صبر و استقامتتان » . « 3 »\r\nآنگاه در بيان دو وصف ديگر از اوصاف پرهيزكاران مىفرمايد : « دنيا ( با جلوه گريهايش ) به سراغ آنها آمد ؛ ولى آنها فريبش را نخوردند و آن را نخواستند . دنيا مىرفت كه آنها را اسير خود سازد ولى آنان به بهاى جان ، خويش را از اسارتش آزاد ساختند » ؛ ( أرادتهم الدّنيا فلم يريدوها ، و أسرتهم ففدوا أنفسهم منها ) .\r\nاشاره به اينكه دنيا با زرق و برق‌هايى كه دارد به سراغ همه مىرود و خود را چنان مىآرايد كه نفوس انسانى را به سوى خود جلب كند . آنها كه ناآگاه يا هوسبازند ، در دام دنيا گرفتار مىشوند ؛ ولى پرهيزگاران كه سراب بودن متاع دنيا را مىدانند ، هرگز فريب آن را نمىخورند . همچنين دنيا از طريق مال و ثروت و جاه و مقام و شهوات گوناگون انسان‌هاى بسيارى را در دام خود اسير مىسازد و راه آزادى و نجات را بر آنها مىبندد ؛\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 89 ، باب الصبر ، حديث 7 .\r\n( 2 ) . فاطر ، آيهء 29 .\r\n( 3 ) . رعد ، آيهء 24 .\r\n","page_name":" 547 ","page_number":547},
  {"content":"\r\n\r\nولى پرهيزگاران در همان گام‌هاى نخستين به اين معنا پى مىبرند و به بهاى جان خود را از اين اسارت رهايى مىبخشند .\r\nبه راستى ما بسيارى را مىبينيم كه چنان اسير مقامند كه براى حفظ آن به هرگناه و جنايت و ذلّتى تن در مىدهند ، و بعضى چنان اسير مال و شهوتند كه براى حفظ آن همهء كرامت انسانى خود را بر باد مىدهند ؛ ولى پرهيزگاران كه در خط معصومان گام بر مىدارند ، حتى از جان خويش مىگذرند و فرياد « هيهات منّا الذّلّة » سر مىدهند .\r\n* * * \r\nنكته محورهاى اين بخش از خطبه\r\nاين بخش از خطبه كه در آن قريب بيست صفت از صفات پرهيزكاران آمده ، عمدتا بر چند محور دور مىزند ؛ ايمان فوق العاده پرهيزكاران ، ايمانى كه در سرحد شهود و مشاهده عالم ماوراى طبيعت است . مسئلهء بىاعتنايى به زرق‌وبرق دنيا و عدم اسارت در چنگال هوا و هوسها و شهوات ، جوياى علم و دانش بودن ، پرهيز از هرگونه گناه مخصوصا آلودگيهاى زبان ، تواضع و فروتنى و عدم آزار خلق .\r\nاگر در برنامه پرهيزكاران جز همين فراز نبود براى اينكه از اينها انسان كاملى بسازد ، كافى بود تا چه رسد به اين‌كه بخشهاى بعدى خطبه نيز به آن ضميمه گردد .\r\nصفات مزبور ، صفاتى جدا و بيگانه از يكديگر نيست ، بلكه همه باهم پيوسته است و برنامه‌اى جامع براى سالكان الى اللّه و كسانى كه طالب قرب به خدا هستند ، تشكيل مىدهد .\r\nآن كسى كه ايمان او به حدى رسيده كه گويى آينده‌هاى دور را مىبيند و از پشت پرده ضخيم طبيعت ، بهشت و جهنم را مشاهده مىكند ، طبيعى است كه ماسوى اللّه در چشم او كوچك شود ، فريب زرق‌وبرق دنيا را نخورد ، و در برابر خلق متواضع باشد و آزارش به\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nكسى نرسد .\r\nاكنون اين سؤال پيش مىآيد كه اين ايمان شهودى چگونه تحصيل مىشود و اين هماى سعادت بر سر چه كسى خواهد نشست ؟\r\nپاسخ اين سؤال را با تشبيهات روشن مىشود ؛ آيينهء قلب تا زنگار هوا و هوس دارد ، چهرهء حقيقت در آن منعكس نمىشود و تا انسان در سياهچال طبيعت زندانى است به آسمان حقيقت پرواز نمىكند و تا گرد و غبار فضاى اطراف او را پر كرده ، جمال دل‌آراى يار را هرچند به او نزديك باشد ، نمىبيند و چه زيبا مىگويد ، حافظ :\r\n تو كز سراى طبيعت نمىروى بيرون * كجا به كوى طريقت گذر توانى كرد\r\nجمال يار ندارد نقاب و پرده ولى * غبار ره بنشان تا نظر توانى كرد \r\n* * *\r\n\r\n","description":"","footnote":"","page_name":" 549 ","page_number":549},
  {"content":"\r\n\r\n\r\nبخش دوم\r\nأمّا اللّيل فصافّون أقدامهم ، تالين لأجزاء القرآن يرتّلونها ترتيلا .\r\nيحزّنون به أنفسهم و يستثيرون به دواء دائهم . فإذا مرّوا بآية فيها تشويق ركنوا إليها طمعا ، و تطلّعت نفوسهم إليها شوقا ، و ظنّوا أنّها نصب أعينهم . و إذا مرّوا بآية فيها تخويف أصغوا إليها مسامع قلوبهم ، و ظنّوا أنّ زفير جهنّم و شهيقها في أصول آذانهم ، فهم حانون على أوساطهم ، مفترشون لجباههم و أكفّهم و ركبهم ، و أطراف أقدامهم ، يطلبون إلى اللّه تعالى في فكاك رقابهم .\r\n\r\nترجمه\r\nاما شب هنگام بر پاى خود ( به نماز ) مىايستند و آيات قرآن را شمرده و با تدبر مىخوانند ، به وسيلهء آن ، جان خويش را محزون مىسازند و داروى درد خود را از آن مىطلبند . هنگامى كه به آيه‌اى مىرسند كه در آن ، تشويق است ( تشويق به پاداشهاى بزرگ الهى در برابر ايمان و عمل صالح ) با اشتياق فراوان بر آن تكيه مىكنند و چشم جانشان با علاقه بسيار در آن خيره مىشود و گويى آن بشارت را در برابر چشم خود مىبينند و هنگامى كه به آيه‌اى مىرسند كه بيم و انذار در آن است ( انذار در برابر گناهان ) گوشهاى دل خويش را براى شنيدن آن باز مىكنند و گويى فريادها و ناله‌هاى زبانه‌هاى آتش دوزخ در درون گوششان طنين‌انداز است ! آنها قامت خود را در پيشگاه خدا خم مىكنند ( و به ركوع مىروند ) و پيشانى و كف دست‌ها و سر زانوها و نوك انگشتان پا را ( به هنگام سجده ) بر زمين مىگسترانند و آزادى خويش را از پيشگاه خداوند متعال درخواست مىكنند .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n\r\nشرح و تفسير برنامهء شبانهء پرهيزكاران\r\nامام عليه السّلام در اين بخش از خطبه به ذكر برنامهء شبانهء پرهيزكاران مىپردازد و انگشت بر جزئيات آن مىنهد و راه را براى پيمودن جهت همگان هموار مىسازد و مىفرمايد : « اما در شب بر پاى خود ( به نماز ) مىايستند و آيات قرآن را شمرده و با تدبر تلاوت مىكنند .\r\nبه وسيلهء آن ، جان خويش را محزون مىسازند و داروى درد خود را از آن مىطلبند » ؛ ( أمّا اللّيل فصافّون أقدامهم ، تالين لأجزاء القرآن يرتّلونها ترتيلا . يحزّنون به أنفسهم و يستثيرون « 1 » به دواء دائهم ) .\r\nاين جمله ممكن است اشاره به تلاوت قرآن در نماز شب باشد ، زيرا قرآن را در حال قيام و بعد از سورهء حمد نماز مىخوانند و نيز ممكن است اين دو جداى از هم باشد ؛ يعنى به هنگام شب هم به نماز برمىخيزند و هم تلاوت قرآن دارند .\r\nشايان ذكر است كه امام روش قرآن خواندن پرهيزكاران را در عبارت كوتاه و پرمعنايى بيان كرده است ؛ اوّلا قرآن را به صورت « ترتيل » مىخوانند و معناى « ترتيل » شمرده خواندن و تأمل در مفاهيم آيات است . افزون بر اين مىفرمايد : آنها خود را كاملا مخاطب قرآن مىدانند ، از بشارات قرآن ، شاد و از انذارهاى قرآن در اندوه فرومىروند و داروى همهء دردهاى اخلاقى و معنوى خود را در جاى جاى آيات قرآن جستجو مىكنند كه هم طبيب است و هم داروساز .\r\nسپس در تشريح اين معنا مىفرمايد : « هنگامى كه به آيه‌اى مىرسند كه در آن تشويق است ( تشويق به پاداش‌هاى بزرگ الهى در برابر ايمان و عمل صالح ) با اشتياق فراوان بر آن تكيه مىكنند و چشم جانشان با علاقه بسيار در آن خيره مىشود و گويى آن\r\n\r\n\r\n","description":"","footnote":"\r\n( 1 ) . « يستثيرون » از ريشهء « ثور » بر وزن « غور » و « ثوران » بر وزن « فوران » در اصل به معناى به هيجان آمدن و « استثارة » به معناى به هيجان درآوردن است و در جملهء بالا به معناى جستجوگرى در آيات قرآن براى يافتن داروى بيماريهاى اخلاقى و معنوى است .\r\n","page_name":" 551 ","page_number":551},
  {"content":"\r\n\r\nبشارت را در برابر چشم خود مىبينند » ؛ ( فإذا مرّوا بآية فيها تشويق ركنوا إليها طمعا ، و تطلّعت « 1 » نفوسهم إليها شوقا ، و ظنّوا أنّها نصب أعينهم ) .\r\nآرى ! آنها قرآن را سرسرى نمىخوانند و همان‌گونه كه در بالا گفته شد خود را مخاطبان واقعى آن مىدانند ؛ بشارت‌هاى الهى آتش شوق را در دل‌هاى آنها شعله‌ور مىسازد و آنچه را در آخرت است در اين دنيا با چشم دل مىبينند و همين امر انگيزهء آنها در برنامهء « سير الى اللّه » است .\r\n« و نيز هنگامى كه به آيه‌اى مىرساند كه بيم و انذار در آن است ( انذار در برابر گناهان ) گوش‌هاى دل خويش را براى شنيدن آن باز مىكنند و گويى فريادها و ناله‌هاى زبانه‌هاى آتش دوزخ در درون گوششان طنين‌انداز است » ؛ ( و إذا مرّوا بآية فيها تخويف أصغوا إليها مسامع قلوبهم ، و ظنّوا أنّ زفير « 2 » جهنّم و شهيقها في أصول آذانهم ) .\r\nآرى ايمان آنها به مرحلهء شهود رسيده و حقايق عالم غيب و جهان آخرت را با چشم مىبينند و با همهء وجودشان لمس مىكنند و هرگاه خواندن آيات قرآن بدين‌گونه باشد بهترين وسيلهء تربيت انسانهاست .\r\nدر يكى از سخنان مولا آمده است : « ألا لا خير فى قراءة ليس فيها تدبّر ألا لا خير فى عبادة ليس فيها تفقّه ؛ آگاه باشيد تلاوتى كه در آن تدبّر نيست منشأ خير و بركتى نيست و عبادتى كه در آن فهم و آگاهى نباشد ، خيرى ندارد » . « 3 »\r\nدر حديث ديگرى از امام سجاد عليه السّلام آمده است : « آيات القرآن خزائن فكلّما فتحت خزينة ينبغى لك ان تنظر ما فيها ؛ آيات قرآن گنجينه‌هاى الهى است هرگاه گنجينه‌اى گشوده شود ، سزاوار است با دقّت در آن نظر افكنى ( و از گوهرهاى گرانبهايش\r\n\r\n\r\n","description":"","footnote":"\r\n( 1 ) . « تطلعت » از طلوع گرفته شده و « تطلع » به معناى سركشيدن براى يافتن چيزى است .\r\n( 2 ) . « زفير » و « شهيق » : « زفير » در اصل به معناى بازدم ( بيرون فرستادن نفس ) و « شهيق » به معناى دم ( فروبردن نفس ) است ؛ ولى بعضى گفته‌اند : « زفير » ، بيرون فرستادن نفس توأم با فرياد كشيدن و « شهيق » فروبردن نفس توأم با ناله است .\r\n( 3 ) . بحار الانوار ، جلد 92 ، صفحهء 211 .\r\n","page_name":" 552 ","page_number":552},
  {"content":"\r\n\r\nبهره‌گيرى ) » . « 1 »\r\nاز آنجا كه امام عليه السّلام در جمله‌هاى قبل كيفيّت نماز پرهيزكاران را در حال قيام بيان فرمود كه با تلاوت آيات قرآن و توأم با خضوع و خشوع و تدبّر و حضور قلب همراه است ، در جمله‌هاى بعد به بيان دو ركن ديگر ؛ يعنى ركوع و سجود مىپردازد و مىفرمايد : « آنها قامت خود را در پيشگاه خدا خم مىكنند ( و به ركوع مىروند ) و پيشانى و كف دستها و سر زانوها و نوك انگشتان پا را ( به هنگام سجده ) بر زمين مىگسترانند و آزادى خويش را از پيشگاه خداوند متعال درخواست مىكنند » ؛ ( فهم حانون « 2 » على أوساطهم « 3 » ، مفترشون لجباههم « 4 » و أكفّهم و ركبهم ، و أطراف « 5 » أقدامهم ، يطلبون إلى اللّه تعالى في فكاك « 6 » رقابهم ) .\r\nتعبيراتى كه امام عليه السّلام دربارهء ركوع و سجود بيان فرموده ، تعبيرات زيبا و جالبى است كه انسان را به عمق اين عبادات آشناتر مىسازد ؛ خم شدن در پيشگاه خدا و فرش كردن پيشانى و دست و پاها بر زمين در برابر عظمت او با توجه و حضور قلب ، دنيايى از معنويت را به همراه دارد و جالب اين‌كه هدف نهايى آن را آزادسازى گردنها از زنجير اسارت بيان فرموده است ؛ آيا تنها آزاد ساختن از اسارت در چنگال آتش دوزخ است يا آزادسازى از هر گونه اسارت در چنگال هواى نفس و شيطان و انسانهاى شيطان‌صفت ؟ تعبير امام ، مطلق است و همه را شامل مىشود ، هرچند در دعاها يا روايات ، كرارا ديده شده كه بعد از\r\n\r\n\r\n","description":"","footnote":"\r\n( 1 ) . الكافى ، جلد 2 ، كتاب فضل القرآن ، باب فى قرائته ، حديث 2 .\r\n( 2 ) . « حانون » از ريشهء « حنو » به معناى پيچيدن و دولا كردن چيزى است ، بنابراين « حانون » جمع « حانى » به معناى كسى است كه كمر خود را خم مىكند . مادهء انحنا از همين ريشه گرفته شده است .\r\n( 3 ) . « اوساط » جمع « وسط » در اينجا به معناى كمر است .\r\n( 4 ) . « جباه » جمع « جبهه » يعنى پيشانى .\r\n( 5 ) . « اطراف » جمع « طرف » به معناى كرانه و نوك هرچيزى را مىگويند و در اينجا ، يعنى نوك انگشتان كه در موقع سجده بر زمين مىگذارند .\r\n( 6 ) . « فكاك » و « فك » به معناى رها ساختن و آزاد نمودن و جدا كردن است .\r\n","page_name":" 553 ","page_number":553},
  {"content":"\r\n\r\n« فكاك رقبة » واژهء « من النّار » ذكر مىشود .\r\nآرى ! آزادى انسان تنها در بندگى خداست ، هم در دنيا و هم در آخرت و ناپرهيزكاران اسير چنگال هواوهوس و شيطان و مال و ثروت و مقام و شهوت‌اند .\r\nآنچه امام عليه السّلام در اين فراز دربارهء پرهيزگاران بيان فرموده در واقع برگرفته از صفاتى است كه قرآن مجيد در بخش آخر سورهء فرقان دربارهء « عباد الرحمان » بيان كرده است .\r\nآنجا كه مىفرمايد : «   « وَ الَّذِينَ يَبِيتُونَ لِرَبِّهِمْ سُجَّداً وَ قِياماً وَ الَّذِينَ يَقُولُونَ رَبَّنَا اصْرِفْ عَنَّا عَذابَ جَهَنَّمَ إِنَّ عَذابَها كانَ غَراماً »   كسانى كه شبانگاه براى پروردگارشان سجده و قيام مىكنند و كسانى كه مىگويند ، پروردگارا ! عذاب جهنّم را از ما بر طرف گردان كه عذابش سخت و پردوام است » . « 1 »\r\n* * * \r\nنكته\r\nامام عليه السّلام بعد از اوصاف ويژه‌اى كه براى پرهيزكاران در ابتداى اين خطبه بيان كرده ، به برنامهء شبانه‌روزانه آنها اشاره مىكند ، برنامه‌اى كه مملوّ از درس‌هاى سعادت است .\r\nنخست برنامهء شبانه آنها را شرح مىدهد كه به‌طور كامل در جهت خودسازى و قرب به خدا پيش مىروند .\r\nاساس اين برنامه را در دو چيز ذكر مىكند : 1 - نماز با حضور قلب كامل ، نمازى كه معراج مؤمن و نردبان ترقّى و « قربان كلّ تقىّ » و سبب قرب پرهيزكاران در دادگاه خدا و نهىكننده از فحشا و منكر است .\r\n2 - تلاوت قرآن در نماز و خارج نماز در دل شب ، در سكوت مطلق و شرايطى كه هيچ چيز مانع از حضور در محضر قرآن نيست ، همراه باتدبّر در جاى جاى قرآن ، به گونه‌اى كه خود را مخاطب آيات ثواب و عقاب بداند ، سرنوشت بهشتيان و دوزخيان را در لابه‌لاى\r\n\r\n\r\n","description":"","footnote":"\r\n( 1 ) . فرقان ، آيهء 64 و 65 .\r\n","page_name":" 554 ","page_number":554},
  {"content":"\r\n\r\nآياتش با چشم خود ببيند ، از معارفش درس بياموزد ، از مواعظش پند بگيرد و از احكامش برنامهء زندگى بسازد .\r\nبه يقين چنين نماز و تلاوت قرآنى در دل شب آنها را آنگونه تربيت مىكند كه به هنگام روز بتوانند برنامه‌هاى سازنده و درخشان خود را به نحو احسن اجرا كنند و برنامهء روزانه آنها در بخش بعد خواهد آمد .\r\n* * *\r\n\r\n","description":"","footnote":"","page_name":" 555 ","page_number":555},
  {"content":"\r\n . \r\n","description":"","footnote":"","page_name":" 556 ","page_number":556},
  {"content":"\r\n\r\n\r\nبخش سوم\r\nو أمّا النّهار فحلماء علماء ، أبرار أتقياء . قد براهم الخوف بري القداح ينظر إليهم النّاظر فيحسبهم مرضى ، و ما بالقوم من مرض ؛ و يقول : لقد خولطوا ! .\r\nو لقد خالطهم أمر عظيم ! لا يرضون من أعمالهم القليل ، و لا يستكثرون الكثير . فهم لأنفسهم متّهمون ، و من أعمالهم مشفقون إذا زكّي أحد منهم خاف ممّا يقال له ، فيقول : أنا أعلم بنفسي من غيري ، و ربّي أعلم بي منّي بنفسي ! اللّهمّ لا تؤاخذني بما يقولون ، و اجعلني أفضل ممّا يظنّون ، و اغفر لي ما لا يعلمون !\r\n\r\nترجمه\r\nپرهيزگاران به هنگام روز ، دانشمندانى بردبار و نيكوكارانى باتقوا هستند ، ترس و خوف ( در برابر مسؤوليتهاى الهى ) بدنهاى آنها را همچون چوبه‌هاى تير ، تراشيده و لاغر ساخته است ، آن‌گونه كه بينندگان ( ناآگاه ) آنها را بيمار مىپندارند ، در حالى كه هيچ بيمارى در وجودشان نيست و گويندهء ( بىخبر و غافل ) مىگويد : افكارشان به‌هم‌ريخته و بيماردل‌اند ، در حالى كه انديشه‌اى بس بزرگ با فكر آنان آميخته است . از اعمال اندك ، خشنود نمىشوند و اعمال فراوان خود را زياد نمىشمارند ، بلكه پيوسته خود را ( به كوتاهى و قصور ) متّهم مىسازند ، و از اعمال خود نگرانند ، هرگاه يكى از آنها را مدح و ستايش كنند . از آنچه دربارهء او گفته شده به هراس مىافتد و مىگويد : من از ديگران نسبت به خود آگاه‌ترم و پروردگارم به اعمال من از من آگاه‌تر است . بارالها ! مرا به جهت نيكيهايى كه به من نسبت مىدهند مؤاخذه مفرما ! و مرا برتر از آنچه آنها گمان مىكنند قرار ده و گناهانى را كه من دارم و آنها نمىدانند ببخش !\r\n\r\n","description":"","footnote":"","page_name":" 557 ","page_number":557},
  {"content":"\r\n\r\n\r\nشرح و تفسير برنامهء روزانهء پرهيزكاران\r\nامام عليه السّلام در اين بخش از خطبه به برنامهء روزانهء پرهيزكاران مىپردازد ( در برابر بخش گذشته كه برنامهء شبانهء آنها را تشريح مىكرد ) و در آغاز به پنج وصف از اوصاف آنها اشاره مىكند و مىفرمايد :\r\n« پرهيزكاران به هنگام روز ، دانشمندانى بردبار و نيكوكارانى باتقوا هستند . ترس و خوف ( در برابر مسئوليتهاى الهى ) بدنهاى آنها را همچون چوبه‌هاى تير ، تراشيده و لاغر ساخته ، آن‌گونه كه بينندگان ( ناآگاه ) آنها را بيمار مىپندارند در حالى كه هيچ بيمارى در وجودشان نيست و گويندهء ( بىخبر و غافل ) مىگويند : آنها افكارشان به‌هم‌ريخته و بيمار دل‌اند ، در حالى كه انديشه‌اى بس بزرگ با فكر آنان آميخته است ( انديشهء مسئوليت در برابر فرمانهاى الهى ) » ؛ ( و أمّا النّهار فحلماء علماء ، أبرار أتقياء . قد براهم « 1 » الخوف بري القداح « 2 » ينظر إليهم النّاظر فيحسبهم مرضى ، و ما بالقوم من مرض ؛ و يقول :\r\nلقد خولطوا ! « 3 » . و لقد خالطهم أمر عظيم ! ) .\r\nاوصاف پنج‌گانه‌اى كه امام عليه السّلام در برنامهء روزانهء پرهيزكاران بيان فرمود ، نشانهء روشنى بر اين حقيقت است كه پرهيزكارى مورد نظر ، هرگز پرهيزگارى منفى و جداى از جامعه نيست ، بلكه پرهيزگارى توأم با علم و دانش ، مديريت و مسئوليت‌پذيرى و نيكوكارى و زندگى در دل جامعه است .\r\n« حلماء » از مادهء « حلم » به گفتهء راغب در اصل به معناى خويشتن‌دارى به هنگام غصب\r\n\r\n\r\n","description":"","footnote":"\r\n( 1 ) . « براهم » از ريشهء « برى » بر وزن « سعى » به معناى تراشيدن قلم يا تير و يا هرچوبى است و در محل كلام به معناى لاغر ساختن است .\r\n( 2 ) . « قداح » جمع « قدح » بر وزن « قشر » به معناى چوبهء تير است . پيش از آن‌كه آن را بتراشند و به پيكان نهند .\r\n( 3 ) . « خولطوا » از « خلط » به معناى مخلوط كردن گرفته شده و در اينجا به معناى درهم‌ريخته شدن فكر است كه در تعبيرات عوامانه مىگويند : فلان‌كس قاطى كرده است .\r\n","page_name":" 558 ","page_number":558},
  {"content":"\r\n\r\nاست و از آنجا كه اين حالت از عقل و خرد سرچشمه مىگيرد ، اين واژه ( حلم ) گاه به معناى عقل و خرد نيز به كار مىرود ، لذا « حليم » هم به افراد بردبار و خويشتن‌دار مىگويند و هم به افراد عالم و دانشمند .\r\nعلماى اخلاق گفته‌اند كه صفت « حلم » حد وسط در ميان دو صفت رذيله است ؛ يكى تن به ذلت دادن و ديگرى افراط در غضب .\r\nبه هرحال اين صفت در برخورد با جاهلان و بىخردان غالبا ظاهر مىشود ، شخص حليم تا آنجا كه سبب سوء استفاده نشود در برابر آنان ملايمت و مدارا به‌خرج مىدهد ، شايد به راه آيند و دست از خيره‌سرى بردارند .\r\nتعبير به « علماء » منحصر به عالمانى نيست كه علوم رسمى را خوانده‌اند ، بلكه شامل افراد آگاهى مىشود كه داراى معرفت بالا و قدرت درك حقايق‌اند .\r\nتعبير به « قد براهم الخوف بري القداح » تنها مقصودش اين نيست كه پرهيزگاران از خوف مسئوليتها لاغر اندامند ، بلكه آنها بر اثر اين خوف فعاليت قوىتر و قاطع‌ترى در راه انجام وظيفه دارند ، زيرا وقتى چوبهء تير را مىتراشند براى خوردن به هدف ، پرواز بهتر و نوك تيزترى دارد .\r\nتعبير به اينكه « ناظران آنها را بيمار مىپندارند » اشاره به اين است كه همواره عالمان بردبار و پرهيزگاران نيكوكار - در چشم افراد ساده‌لوح ، انسان‌هاى غيرقاطع با مديريت ضعيف محسوب مىشوند ، به همين دليل مىبينيم غالب پيامبران از سوى امت‌هاى نادان به جهل و جنون متّهم شدند به خصوص اين‌كه آنها همرنگ جماعت نيستند و آن كس كه هم‌رنگ جماعت نباشند از نظر جاهلان سند رسوايى خود را امضا كرده و چنين كسى كه نان به نرخ روز نمىخورد ، عاقل نيست .\r\nقرآن مجيد دربارهء پيشگامان در خيرات مىگويد : «  « وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ أَنَّهُمْ إِلى رَبِّهِمْ راجِعُونَ »  آنها كسانى هستند كه نهايت كوشش را در انجام طاعات به خرج مىدهند و با اين حال دلهايشان هراسان است از اينكه به سوى پروردگارشان باز\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nمىگردند » . « 1 »\r\nدر شرح نهج البلاغه ابن ابى الحديد در ذيل اين آيهء شريفه از پيامبر اكرم صلّى اللّه عليه و إله نقل شده است كه سؤال كردند : آيا منظور از آيه كسانى هستند كه معصيت مىكنند و از گناه خود مىترسند ؟ فرمود : نه ! « بل الرّجل يصوم و يتصدّق و يخاف أن لا يقبل منه ؛ منظور كسى است كه روزه مىگيرد و در راه خدا انفاق مىكنند و در عين حال از اين بيم دارد كه از او پذيرفته نشود » . « 2 »\r\nسپس امام عليه السّلام به ذكر همت عالى پرهيزكاران مىپردازد و مىفرمايد : « از اعمال اندك ، خشنود نمىشوند ، و اعمال فراوان خود را زياد نمىشمارند ، بلكه پيوسته خود را ( به كوتاهى و قصور ) متّهم مىسازند ( هرچند عبادات و طاعات و كارهاى مهم اجتماعى فراوانى كرده باشند و به همين دليل ) از اعمال خود نگرانند ( مبادا حق خدا و خلق را ادا نكرده باشند ) » ؛ ( لا يرضون من أعمالهم القليل ، و لا يستكثرون الكثير . فهم لأنفسهم متّهمون ، و من أعمالهم مشفقون « 3 » ) .\r\nعلوّ همت آنها و معرفت بالايشان به آنها اجازه نمىدهد كه به اعمال كم راضى شوند و يا اعمال فراوان را بسيار ببينند بر خلاف كوته‌فكران مغرور كه به اندك عملى چنان از خود راضى مىشوند كه گويى برترين خلق خدايند .\r\nگذشته از اين ، آنها داراى صفت برجستهء انتقاد از خويشتن‌اند كه غالب افراد از آن گريزانند نه انتقاد ديگران را مىپذيرند و به طريق اولى نه از خود انتقاد مىكنند و كارى را كه سبب تكامل و پيشرفت انسان است رها مىسازند .\r\nآنها پيوسته از اين بيم دارند كه حق نعمت خدا را ادا نكرده باشند و راه و رسم عبوديت\r\n\r\n\r\n","description":"","footnote":"\r\n( 1 ) . مؤمنون ، آيهء 60 .\r\n( 2 ) . شرح ابن ابى الحديد جلد 10 ، صفحهء 146 .\r\n( 3 ) . « مشفقون » از « اشفاق » به معناى علاقهء آميخته با ترس است ؛ يعنى كسى به ديگرى علاقه دارد و دربارهء بروز حوادثى نسبت به او بيمناك است .\r\n","page_name":" 560 ","page_number":560},
  {"content":"\r\n\r\nپروردگار را ترك گفته باشند و در برابر خلق خدا مسئول باشند .\r\nبعضى از شارحان نهج البلاغه ، « اعمال » در اينجا را تنها به عبادات تفسير كرده‌اند و روايات مربوط به عبادات فراوان پيامبر اكرم صلّى اللّه عليه و إله و امير مؤمنان عليه السّلام و امام سجاد عليه السّلام را در اينجا آورده‌اند . درست است كه عبادت يكى از وظايف مهم بندگان است ؛ ولى هيچ دليلى نداريم كه واژهء « اعمال » كه در بالا آمده منحصر به عبادت باشد و مسئوليتهاى اجتماعى را شامل نشود .\r\nپيشوايان بزرگ ما با اعمال فوق العاده وسيع و گسترده و پاكى كه داشتند ، باز در برابر پروردگار اظهار انفعال مىكردند . امام سجاد عليه السّلام در دعاى ابو حمزه عرض مىكند : « و ما قدر أعمالنا فى جنب نعمك و كيف نستكثر أعمالا نقابل بها كرمك ؛ اعمال ما در برابر نعمتهاى عظيم تو چه ارزشى دارد و چگونه در برابر كرم تو اعمال خود را زياد بشمريم ؟ ! »\r\nدر كتاب الغارات از بعضى ياران امير مؤمنان على عليه السّلام نقل شده كه به او عرض كرد :\r\nچقدر در راه خدا صدقه مىدهى و انفاق مىكنى ؟ ! آيا دست نگه نمىدارى ؟ فرمود : « لو أعلم أنّ اللّه قبل منّى فرضا واحدا لأمسكت و لكنّى و اللّه ما أدرى أقبل اللّه منّى شيئا أم لا ؟ ؛ اگر مىدانستم خداوند يكى از اينها را از من قبول كرده دست نگه مىداشتم ؛ ولى به خدا سوگند نمىدانم آيا چيزى را از من قبول كرده يا نه ؟ » . « 1 »\r\nاين در واقع درسى است براى عموم مردم كه به اعمال خويش ، مغرور نشوند ، هرچند زياد باشد ، زيرا مسئلهء اخلاص بسيار مشكل و پيچيده است .\r\nدر حديث ديگرى از امام باقر عليه السّلام مىخوانيم كه فرمود : « ثلاث قاصمات الظّهر ؛ رجل استكثر عمله و نسى ذنوبه و أعجب برأيه ؛ سه چيز پشت انسان را مىشكند ؛ كسى كه اعمال خود را بسيار ببيند و گناهان خود را به فراموشى بسپارد و فكر خود را بسيار بپسندند ( و افكار ديگران را به هيچ انگارد ) » . « 2 »\r\n\r\n\r\n","description":"","footnote":"\r\n( 1 ) . الغارات ، جلد 1 ، صفحهء 90 .\r\n( 2 ) . وسائل الشيعة ، جلد 1 ، صفحهء 73 ، ابواب مقدمات العبادات ، باب 22 ، حديث 6 .\r\n","page_name":" 561 ","page_number":561},
  {"content":"\r\n\r\nآن‌گاه امام عليه السّلام در ادامه همان مسئله انتقاد از خويشتن به نكته زيباى ديگرى اشاره مىكند ، مىفرمايد : « هرگاه يكى از آنها را مدح و ستايش كنند . از آنچه دربارهء او گفته شده به هراس مىافتد و مىگويد : من از ديگران نسبت به خود آگاهترم و پروردگارم به اعمال من از من آگاهتر است . بارالها ! مرا به سبب نيكيهايى كه به من نسبت مىدهند مؤاخذه مفرما ! و مرا برتر از آنچه آنها گمان مىكنند قرار ده و گناهانى را كه من دارم و آنها نمىدانند ببخش » ؛ ( إذا زكّي أحد منهم خاف ممّا يقال له ، فيقول : أنا أعلم بنفسي من غيرى ، و ربّي أعلم بي منّي بنفسي ! اللّهمّ لا تؤاخذني بما يقولون ، و اجعلني أفضل ممّا يظنّون ، و اغفر لي ما لا يعلمون ! ) .\r\nمىدانيم يكى از موانع راه پيشرفت در درگاه خدا و در جامعهء بشرى ، مدح مداحان و تملق متملقان است كه بسيارى از سران جهان را به خطا افكنده و گمراه ساخته است .\r\nپرهيزكاران پيوسته از ستايش ستايشگران بيمناكند ، نكند سبب غرور و عجب آنها گردد و مورد مؤاخذه پروردگار واقع شوند . در عين حال از خدا مىخواهند كه برتر از ستايش آنها باشند و اگر خطا و گناه مخفيانه‌اى دارند ، خدا آنها را ببخشد .\r\n* * * \r\nنكته آنها نقّادان عمل خويشند\r\nدر حالى كه برنامهء شبانهء پرهيزگاران ، خودسازى در سايهء نيايش و عبادت و راز و نياز با خداست ، روزانهء آنها برنامه‌اى كاملا مردمى و اجتماعى دارند ؛ تكيه بر علم و حلم و نيكوكارى و خوف در برابر انجام مسؤوليت‌ها دليل روشنى بر اين معناست .\r\nعالم‌اند و با علم خود جامعه را هدايت مىكنند .\r\nحليم‌اند و در مقابل تعصّب و لجاجت و ندانم‌كارىهاى افراد جاهل صبر مىكنند .\r\nنيكوكارند و به اندازهء توان خود به نيازمندان خدمت مىكنند .\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nخائف‌اند و نسبت به انجام مسئوليتها سختگير ؛ خوف آنها خوفى است مثبت كه انگيزهء كار بهتر و بيشتر است ؛ نه خوف منفى كه سبب گوشه‌گيرى و ترك فعاليت است ، لذا مىفرمايد : خوف ، آنها را ضعيف نكرده ، بلكه كارآمدتر ساخته است ، همچون چوبهء تيرى كه آن را مىتراشند و آماده براى هدف‌گيرى مىكنند .\r\nاز ويژگيهاى آنها اين است كه مانند دنياپرستان نان را به نرخ روز نمىخورند و همچون فرصت‌طلبان براى رسيدن به اهداف مادى با هركس در هرشرايطى سازش ندارند و به همين دليل از ديدگاه اين گروه ، افراد كم‌عقل ، محسوب مىشوند ، بالاخره آنها نقّادان اعمال خويشند و پيش از آنكه مردم اعمال آنها را زير ذرّه‌بين نقد بگذارند خودشان در اين راه پيشگامند .\r\nبه يقين چنين افرادى هستند كه مىتوانند جامعه بشرى را از ظلم و ستم ، نجات دهند و حق را به حق‌دار برسانند .\r\n* * *\r\n\r\n","description":"","footnote":"","page_name":" 563 ","page_number":563},
  {"content":"\r\n . \r\n","description":"","footnote":"","page_name":" 564 ","page_number":564},
  {"content":"\r\n\r\n\r\nبخش چهارم\r\nفمن علامة أحدهم أنّك ترى له قوّة في دين ، و حزما في لين ، و إيمانا في يقين ، و حرصا في علم ، و علما في حلم ، و قصدا في غنى ، و خشوعا في عبادة ، و تجمّلا في فاقة ، و صبرا في شدّة ، و طلبا في حلال ، و نشاطا في هدى ، و تحرّجا عن طمع . يعمل الأعمال الصّالحة و هو على وجل . يمسي و همّه الشّكر ، و يصبح و همّه الذّكر . يبيت حذرا و يصبح فرحا ؛ حذرا لمّا حذّر من الغفلة ، و فرحا بما أصاب من الفضل و الرّحمة . إن استصعبت عليه نفسه فيما تكره لم يعطها سؤلها فيما تحبّ . قرّة عينه فيما لا يزول ، و زهادته فيما لا يبقى ، يمزج الحلم بالعلم ، و القول بالعمل .\r\n\r\nترجمه\r\nاز نشانه‌هاى هريك از آنها اين است كه او را در دين خود قوى مىبينى و در عين قاطعيت ، نرم‌خوست ، داراى ايمانى مملوّ از يقين ، و حرص در كسب دانش ، و آگاهى در عين بردبارى ، و ميانه‌روى در حال غنا و ثروت ، و خشوع در عبادت ، و آراستگى در عين تهيدستى ، و شكيبايى در شدائد ، و طلب روزى حلال ، و نشاط در راه هدايت و دورى از طمع است . پيوسته عمل صالح انجام مىدهد و با اين حال ترسان است ( كه از او پذيرفته نشود ) روز را به‌پايان مىبرند در حالى كه همّ او سپاسگزارى و شكر ( خداوند ) است ، و صبح مىكند در حالى كه همهء همّش ياد خداست . شب را سپرى مىكند ، در حالى كه ترسان است ، و صبح برمىخيزد در حالى كه شادمان است ؛ ترسان از غفلتهايى است كه از آن برحذر داشته شده و شادمان براى فضل و رحمتى است كه به او رسيده ( زيرا روز ديگرى از خدا عمر گرفته و درهاى سعى و تلاش را به روى او گشوده است ) . هرگاه نفس او\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nدر انجام وظايفى كه از آن ناخشنود است سركشى كند ، او نيز نفس خود را از آنچه دوست دارد محروم مىسازد . چشم‌روشنى او در چيزى است كه زوال در آن راه ندارد و زهد و بىاعتنايىاش نسبت به چيزى است كه بقا و دوامى در آن نيست . علم را با حلم مىآميزد و گفتار را با كردار !\r\n\r\nشرح و تفسير دوازده وصف ديگر\r\nامام عليه السّلام در اين بخش از خطبه به دوازده وصف ديگر از اوصاف برجسته پرهيزكاران ، در عباراتى كوتاه و پرمعنا اشاره كرده از قوّت آنها در دين آغاز مىكند و به دورى آنان از طمع ختم مىنمايد ، مىفرمايد : « از نشانه‌هاى هريك از آنها اين است كه آنها را در دين خود نيرومند مىبينى و در عين محكم‌كارى و قاطعيت ، نرم‌خو ، و داراى ايمانى مملوّ از يقين ، و حرص در كسب دانش ، و آگاهى در عين بردبارى ، و ميانه‌روى در حال غنا و ثروت ، و خشوع در عبادت ، و آراستگى در عين تهيدستى ، و شكيبايى در شدائد و طلب روزى حلال و نشاط در راه هدايت ، و دورى از طمع هستند » ؛ ( فمن علامة أحدهم أنّك ترى له قوّة في دين ، و حزما « 1 » في لين ، و إيمانا في يقين ، و حرصا في علم ، و علما في حلم ، و قصدا في غنى ، و خشوعا في عبادة ، و تجمّلا « 2 » في فاقة ، و صبرا في شدّة ، و طلبا في حلال ، و نشاطا « 3 » في هدى ، و تحرّجا « 4 » عن طمع ) .\r\n\r\n\r\n","description":"","footnote":"\r\n( 1 ) . « حزم » به معناى محكم كردن و متقن ساختن است و ريشهء اصلى آن « حزام » ، تنگ حيوان است ( نوار محكمى كه زين يا پالان را به وسيلهء آن زير شكم حيوان ، محكم مىبندند و به معناى هرگونه كمربند نيز آمده است ) .\r\n( 2 ) . « تجمّل » از « جمال » گرفته شده و به معناى اظهار زيبايى و جمال است و « تجمل » در حال فقر به اين معناست كه شخص فقير ظاهرا خود را بىنياز نشان دهد .\r\n( 3 ) . « نشاط » فعاليت صادقانه است و « نشاطات » علمى به معناى فعاليت‌هاى علمى است .\r\n( 4 ) . « تحرّج » از ريشهء « حرج » به معناى مشقّت گرفته شده است . اين واژه هنگامى كه با « عن » متعدى شود به معناى دورى كردن و خود را گرفتار نمودن است .\r\n","page_name":" 566 ","page_number":566},
  {"content":"\r\n\r\nتعبير به قوّت در دين ، اشاره به اين است كه وسوسه‌گران و شبهه‌افكنان و منافقان نمىتوانند در آنها نفوذ كنند و طوفانها و حوادث سخت زندگى ، ايمان آنها را متزلزل نمىسازد .\r\nو « حزم در لين » اشاره به اين است كه آنها در عين دورانديشى كه لازمهء آن غالبا سختگيرى است - بر خلاف « روزمرگى » كه كارها را آسان مىكند - نرمخوى را فراموش نمىكنند و با كسانى كه در انجام يك هدف اجتماعى با آنها همراه هستند رفتارى با رفق و محبت دارند و مطابق ضرب المثل معروف عرب كه مىگويد : « لا تكن حلوا فتسترط و لا مرّا فتلفظ ؛ آن‌قدر شيرين نباش كه تو را ببلعند و نه آن‌قدر تلخ كه تو را دور افكنند » ، رفتار مىكنند .\r\nتعبير به « ايمان در يقين » اشاره به اين است كه ايمان مراتبى دارد و اعلى درجهء آن ، علم اليقين و حق اليقين است كه گاه از طريق استدلالهاى قوى و محكم ، حاصل مىشود و گاه از آن برتر ؛ يعنى از راه شهود به دست مىآيد .\r\nدر حديثى از امام صادق عليه السّلام مىخوانيم : « إنّ الإيمان أفضل من الإسلام و إنّ اليقين أفضل من الإيمان و ما من شىء أعزّ من اليقين ؛ ايمان از اسلام برتر است ( زيرا اسلام ، اقرار در ظاهر است و ايمان ، تصديق به قلب ) و يقين ، افضل از ايمان است ( زيرا درجهء عالى ايمان است ) و هيچ‌چيز كمياب‌تر از يقين نيست » . « 1 » آرى پرهيزكاران واقعى به اين گوهر گران‌بهاى كمياب دست يافته‌اند .\r\nتعبير به « حرصا في علم » با اينكه واژهء حرص معمولا بار منفى دارد ، اشاره به اين است كه آنها شديدا به دنبال فراگيرى علم‌اند و روزى بر آنها نمىگذرد كه دانش تازه‌اى كسب نكنند ، در حالى كه دنياپرستان ، حريص در جمع اموال‌اند . پرهيزكاران حريص در جمع علم‌اند ، زيرا پرهيزكارى بدون علم ، عمق و ريشه‌اى ندارد .\r\nمنظور از آميختن علم با حلم ، اين است كه عالم در برابر جهل جاهلان نبايد\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 51 ، باب فضل الايمان على الاسلام ، حديث 1 .\r\n","page_name":" 567 ","page_number":567},
  {"content":"\r\n\r\nخشمگين شود و تندخويى كند ، بلكه با بردبارى و به صورت تدريجى در آنها نفوذ نمايد و جهلشان را بزدايد .\r\nدر حديث مفصلى كه مرحوم علامه مجلسى در گفتگوى امام صادق عليه السّلام با عنوان بصرى كه براى درك علم به محضر آن حضرت آمده بود نقل مىكند ، مىخوانيم كه فرمود : حلم و بردبارى تو بايد به قدرى باشد كه اگر كسى به تو بگويد اگر سخن نسنجيده‌اى دربارهء من بگويى ده برابر آن به تو مىگويم ، تو در جواب بگويى اگر تو ده سخن ناسنجيده بگويى من يكى نخواهم گفت : « فمن قال لك إن قلت واحدة سمعت عشرا فقل إن قلت عشرا لم تسمع واحدة » و در مورد علم به او مىفرمايد : آنچه را نمىدانى از علما بپرس و از اينكه براى بهانه‌جويى و آزار يا آزمودن افراد از آنها سؤال كنى بپرهيز و از عمل به آراى شخصى و ظنى دورى كن : « فأسأل العلماء ما جهلت و إيّاك أن تسألهم تعنّتا و تجربة و إيّاك أن تعمل برأيك شيئا » . « 1 »\r\nتعبير به « قصدا في غنى » اشاره به اين است كه آنها اگر غنى و ثروتمند شوند اعتدال و ميانه‌روى را فراموش نمىكنند و از اسراف و تبذير ، پرهيز دارند و اضافهء اموال خويش را در اختيار نيازمندان مىگذارند .\r\nجملهء « و خشوعا في عبادة » اشاره به اين است كه عبادت آنها سرسرى و بىروح نيست ، بلكه حالت خضوع و خشوع و حضور قلب كه روح عبادات است در اعمال عبادى آنها موج مىزند و هرنمازى از آنها نردبانى است براى صعود به اوج قرب خدا ؛ و به همين دليل قرآن مجيد در وصف مؤمنان رستگار مىفرمايد :  « الَّذِينَ هُمْ فِي صَلاتِهِمْ خاشِعُونَ »  « 2 »\r\nجملهء « تجمّلا في فاقة » در واقع نقطهء مقابل « قصدا في غنى » است . اشاره به اينكه پرهيزگاران نه به هنگام تبذير و اسراف و طغيان دارند و نه به هنگام فقر زبان به شكوه و\r\n\r\n\r\n","description":"","footnote":"\r\n( 1 ) . بحار الانوار ، جلد 1 ، صفحهء 226 .\r\n( 2 ) . مؤمنون ، آيهء 2 .\r\n","page_name":" 568 ","page_number":568},
  {"content":"\r\n\r\nشكايت مىگشايند .\r\nتعبير به « تجمّل » مفهومش اين است كه آنها هرچند فقير و نادار باشند ، ظاهر خود را حفظ مىكنند ، همان‌گونه كه قرآن مجيد مىفرمايد :  « يَحْسَبُهُمُ الْجاهِلُ أَغْنِياءَ مِنَ التَّعَفُّفِ »  « 1 »\r\nاين گروه از فقيران آنچنان زندگى مىكنند كه افراد نادان بر اثر خويشتن‌دارى ، آنها را اغنيا مىپندارند .\r\nجملهء « صبرا في شدّة » اشاره به استقامت و شكيبايى آنها در برابر شدائد روزگار و حوادث ناگوار است كه به مصداق  « إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ »  « 2 » خود را از آن خدا مىدانند و جايگاه امن و امان و روح و ريحان را سراى آخرت مىشمرند ؛ نه اين دنيا را . در حديثى از پيامبر اكرم صلّى اللّه عليه و إله مىخوانيم كه فرمود : « إنّ الصّبر نصف الإيمان » « 3 » و در حديث ديگرى از آن حضرت آمده است كه فرمود : « الإيمان نصفان ؛ نصف فى الصّبر و نصف في الشّكر ؛ ايمان دو نصف است ؛ نيمى از آن صبر است و نيمى از آن شكر ( صبر در برابر مشكلات و ناملايمات و شكر در برابر نعمتها ) » . « 4 »\r\nجملهء « طلبا في حلال » نشان مىدهد كه پرهيزگاران افرادى گوشه‌گير و بيگانه از فعاليتهاى زندگى نيستند ، بلكه تلاش و كوشش براى معاش و پيشرفت جامعهء اسلامى جزو برنامه‌هاى اصلى آنهاست . با اين قيد كه دنياپرستان در فكر حلال و حرام نيستند و آنها پيوسته طالب حلال‌اند و اگر كارى بسيار پردرآمد باشد ولى بوى حرام دهد از آن مىگريزند . در حديثى از پيامبر اكرم صلّى اللّه عليه و إله مىخوانيم : « العبادة سبعون جزءا أفضلها طلب\r\n\r\n\r\n","description":"","footnote":"\r\n( 1 ) . بقره ، آيهء 273 .\r\n( 2 ) . بقره ، آيهء 156 .\r\n( 3 ) . شرح ابن ابى الحديد ، جلد 1 ، صفحهء 319 و بحار الانوار ، جلد 79 ، صفحهء 137 ، حديث 22 .\r\n( 4 ) . بحار الانوار ، جلد 74 ، صفحهء 151 .\r\n","page_name":" 569 ","page_number":569},
  {"content":"\r\n\r\nالحلال ؛ عبادت هفتاد جزء دارد كه از همه برتر ، به دنبال روزى حلال بودن است » . « 1 »\r\nقرآن مجيد مىگويد : «  « يا أَيُّهَا الرُّسُلُ كُلُوا مِنَ الطَّيِّباتِ وَ اعْمَلُوا صالِحاً »  اى رسولان الهى از غذاى پاكيزه و حلال تناول كنيد و عمل صالح به جاى آوريد » . « 2 » اين تعبير ممكن است ، نشان آن باشد كه عمل صالح زاييدهء غذاى حلال و طيّب است .\r\nتعبير به « نشاطا في هدى » ناظر به اين است كه پيمودن راه هدايت براى آنها بر خلاف افراد كوتاه‌فكر و كم معرفت مايهء نشاط و شادى است ؛ هرگز از پيمودن اين راه خسته نمىشوند و سلوك سبيل الهى هردم بر نشاط آنها مىافزايد .\r\nمنظور از جملهء « و تحرّجا عن طمع » اين است كه پرهيزكاران به كلّى از طمع دورند ، زيرا طمع نتيجهء وابستگى شديد به دنيا و سبب توجه به غير خدا و موجب مفاسد زيادى مىگردد . از جمله يكى از عوامل ذلّت و كينه و عداوت و حقد و حسد است ؛ طمعكاران هرگز از مال دنيا سير نمىشوند و پيوسته براى به دست آوردن آن از هرراهى كه باشد تلاش مىكنند و در واقع گرفتار اسارت دائم‌اند ، همان‌گونه كه امام عليه السّلام در كلمات قصارش فرموده : « الطّمع رقّ مؤبّد ؛ طمع سبب بردگى جاويدان است » . « 3 »\r\nبه علاوه ، طمع فكر و عقل را از كار مىاندازد و انسان را گرفتار لغزش‌هاى بزرگ مىكند ، همان‌گونه كه مولا در يكى ديگر از كلمات قصارش فرموده : « أكثر مصارع العقول تحت بروق المطامع ؛ بيشترين زمين خوردن عقلها ، زير برقهاى طمع است » . « 4 »\r\nسپس امام عليه السّلام به بيان سه وصف ديگر از اوصاف برجستهء شخص پرهيزكار پرداخته مىفرمايد : « پيوسته عمل صالح انجام مىدهد ، با اين حال ترسان است ( كه از او پذيرفته نشود . ) روز را به‌پايان مىبرد در حالى كه همّ او سپاسگزارى ( نعمتهاى الهى ) است و صبح\r\n\r\n\r\n","description":"","footnote":"\r\n( 1 ) . الكافى ، جلد 5 ، صفحهء 78 .\r\n( 2 ) . مؤمنون ، آيهء 51 .\r\n( 3 ) . نهج البلاغه ، كلمات قصار ، 180 .\r\n( 4 ) . نهج البلاغه ، كلمات قصار ، 219 .\r\n","page_name":" 570 ","page_number":570},
  {"content":"\r\n\r\nمىكند در حالى كه تمام همّش ياد خداست » ( يعمل الأعمال الصّالحة و هو على وجل « 1 » . يمسي و همّه الشّكر ، و يصبح و همّه الذّكر ) .\r\nآرى ! اولياء اللّه اگر تمام اعمال صالح را انجام داده باشند باز از اين بيم دارند كه حق عبوديت پروردگار را ادا نكرده و در انجام وظيفهء خود كوتاهى كرده باشند ، همان‌گونه كه در حديث آمده است : شخصى از امام صادق عليه السّلام پرسيد چه چيز مهمّى در وصيّت لقمان بود ؟ فرمود : « امور مهم و شگفت‌آورى ، گفت و از همه شگفت‌آورتر اين‌كه به فرزندش گفت : آن‌گونه از خدا بترس كه اگر تمام اعمال نيك انس و جنّ را انجام داده باشى باز از اين بترسى كه كوتاهى كرده‌اى و خداوند مجازاتت مىكند و آن‌قدر به رحمت خدا اميدوار باش كه اگر تمام گناهان انس و جنّ را انجام داده‌اى ، باز اميد به رحمت او داشته باشى » . « 2 »\r\nقرآن مجيد در اين زمينه تعبير گويايى دارد ؛ در بيان اوصاف پيشگامان در اعمال خير مىفرمايد : «  « وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ أَنَّهُمْ إِلى رَبِّهِمْ راجِعُونَ »  آنها كسانى هستند كه نهايت كوشش را در انجام طاعات به خرج مىدهند و با اين حال دلهايشان هراسناك است از اينكه سرانجام به سوى پروردگارشان بازمىگردند » . « 3 »\r\nتعبير به « عيسى . . . » اشاره به اين است كه آنها در آغاز روز كه تلاش و كوشش را شروع مىكنند ، با نام خدا آغاز مىكنند و در پايان روز كه از مواهب الهى بهرهء كافى مىگرفتند ، به شكر خدا مىپردازند . درست همچون نشستن بر سر سفرهء غذا كه با نام خدا شروع مىشود و با شكر پروردگار پايان مىپذيرد ، هرچند بعضى از شارحان « 4 » نهج البلاغه در تفسير اين دو جمله گفته‌اند كه اين اختلاف در تعبير از باب تنوّع در عبارت است و منظور\r\n\r\n\r\n","description":"","footnote":"\r\n( 1 ) . « وجل » به معناى خوف و ترس است و « وجل » بر وزن « خجل » به معناى شخص ترسان است .\r\n( 2 ) . الكافى ، جلد 2 ، صفحهء 67 .\r\n( 3 ) . مؤمنون ، آيهء 60 .\r\n( 4 ) . فى ظلال نهج البلاغه ، جلد 3 ، صفحهء 169 .\r\n","page_name":" 571 ","page_number":571},
  {"content":"\r\n\r\nآن است كه صبح و شام و در جميع حالات ، هم ذاكرند و هم شاكر ؛ ولى آنچه كه در بالا گرفته شد ، صحيح‌تر به نظر مىرسد .\r\nدربارهء اهميّت ذكر اللّه در آيات و روايات ، تعبيرات بسيار پرمعنايى وارد شده است ؛ مثلا در حديثى پيامبر اكرم صلّى اللّه عليه و إله مىفرمايد : « ثلاثة معصومون من إبليس و جنوده :\r\nالذّاكرون للّه ، و الباكون من خشية اللّه ، و المستغفرون بالأسحار ؛ سه گروهند كه از شيطان و لشكريانش در امانند ، آنها كه پيوسته ياد خدا مىكنند ، و آنها كه از ترس ( كيفر خداوند ) اشك مىريزند ( و احساس مسؤوليت مىكنند ) ، و آن‌ها كه در سحرگاهان استغفار مىنمايند » . « 1 »\r\nدربارهء اهميّت شكر نيز در آيات و روايات ، تأكيدات فراوانى ديده مىشود ؛ از جمله در حديثى از امير مؤمنان كه در غرر الحكم آمده است ، مىخوانيم : « شكر النّعمة امان من حلول النّقمة ؛ شكر نعمت انسان را از بلاها و حوادث ناگوار در امان مىدارد » . « 2 »\r\nآن‌گاه اشاره به دو وصف مهم ديگر از اوصاف اين پاك‌مردان مىكند و مىفرمايد :\r\n« شب را سپرى مىكند ، در حالى كه ترسان است و صبح برمىخيزد ، در حالى كه شادمان است . ترسان از غفلتهايى است كه از آن برحذر داشته شده ، و شادمان براى فضل و رحمتى است كه به او رسيده ( زيرا روز ديگرى از خدا عمر گرفته و درهاى سعى و تلاش را به روى او گشوده است ) » ؛ ( يبيت حذرا و يصبح فرحا ؛ حذرا لمّا حذّر من الغفلة ، و فرحا بما أصاب من الفضل و الرّحمة ) .\r\nمفهوم اين سخن آن نيست كه براى مسئلهء خوف و رجا تقسيم زمانى بيان كند ؛ خوف و رجا در هرزمان و در هرحال در دل پرهيزكاران است ، بلكه از آنجا كه پرهيزكاران بعد از پايان كار روزانه به محاسبهء خويش مىپردازند و از اين نگرانند كه در برنامهء روزى كه\r\n\r\n\r\n","description":"","footnote":"\r\n( 1 ) . مستدرك الوسائل ، جلد 12 ، صفحهء 146 ، حديث 5 .\r\n( 2 ) . غرر الحكم ، 5664 .\r\n","page_name":" 572 ","page_number":572},
  {"content":"\r\n\r\nگذشت خطاها و لغزش‌هايى باشد ، سخن از خوف آنها به ميان آمده و لذا به ما دستور داده شده است كه شب هنگام قبل از آنكه به بستر استراحت رويم ، استغفار كنيم . در حديثى از امام صادق عليه السّلام مىخوانيم : « من استغفر اللّه حين يأوي إلى فراشه مأة مرّة تحاتت ذنوبه كما يسقط ورق الشّجر ؛ كسى كه شب هنگام وقتى به بستر استراحت مىرود يك‌صد مرتبه استغفار كند ، گناهان او فرومىريزد آن‌گونه كه برگ درختان ( هنگام پاييز ) فرومىريزد » . « 1 »\r\nو از آنجا كه روز آغاز فعاليتى نوين و اعمال صالح جديدى است فعاليتى كه بايد با اميد آغاز گردد تجلىگاه صفت رجا و شادمانى است .\r\nدر اينكه ميان فضل و رحمت چه تفاوتى است مفسّران قرآن در ذيل آيهء  « قُلْ بِفَضْلِ اللَّهِ وَ بِرَحْمَتِهِ »  « 2 » گفت‌وگو بسيار دارند ؛ بعضى فضل الهى را اشاره به نعمت‌هاى ظاهرى و مادى و رحمت را اشاره به نعمتهاى باطنى و معنوى دانسته‌اند و بعضى ديگر فضل را آغاز نعمت و رحمت را دوام نعمت دانسته‌اند . اين احتمال نيز داده شده كه فضل اشاره به نعمت عام پروردگار به همهء انسانها و رحمت اشاره به رحمت ويژهء مؤمنان است .\r\nالبتّه اين تفسيرها منافاتى باهم ندارند و ممكن است در مفهوم عبارت بالا گنجانيده شوند .\r\nآن‌گاه امام عليه السّلام به بيان ديگر از اوصاف برجستهء انسان پرهيزگار كه در ارتباط با تهذيب نفس و خودسازى است ، پرداخته ، مىفرمايد : « هرگاه نفس او در انجام وظايفى كه از آن ناخشنود است سركشى كند ، او نيز از آنچه نفس دوست دارد محرومش مىسازد » ؛ ( إن استصعبت « 3 » عليه نفسه فيما تكره لم يعطها سؤلها فيما تحبّ ) .\r\n\r\n\r\n","description":"","footnote":"\r\n( 1 ) . وسائل الشيعة ، جلد 4 ، صفحهء 1028 ، حديث 7 .\r\n( 2 ) . يونس ، آيهء 58 .\r\n( 3 ) . « استصعب » از « صعوبت » گرفته شده و « استصعاب » به معناى مشكل شدن و زير بار نرفتن است .\r\n","page_name":" 573 ","page_number":573},
  {"content":"\r\n\r\nاين در واقع يكى از مراحل سلوك راهيان الى اللّه است كه آن را مرحلهء « معاقبه » مىنامند كه بعد از مراحل « مشارطه » و « مراقبه » و « محاسبه » قرار دارد ؛ يعنى صبحگاهان كه برنامهء تازه‌اى را در زندگى خود شروع مىكنند با نفس خويش شرط مىكنند كه از هرگونه گناه بپرهيزد . سپس در طول روز مراقب آن هستند و شبانگاه قبل از آنكه به بستر استراحت بروند به حساب اعمال روزانه رسيدگى مىكنند و اگر خلافى از آنها سر زده بود نفس خود را مجازات مىكنند . به اين صورت كه او را از آنچه به آن تمايل دارد موقّتا باز مىدارد ؛ مثلا از غذاى خوب ، بستر نرم ، خواب كافى و مانند آن محروم مىسازد تا نفس سركش رام گردد و براى روزهاى آينده در مسير اطاعت خداوند قرار گيرد . اين برنامه براى تهذيب نفس ، بسيار مؤثر و كارساز است و به يقين هرگاه انسان مدّتى بر آن مداومت كند ، آثار و بركات عجيب آن را در جان و روح خويش مىبيند .\r\nدر ادامهء اين سخن به چهار وصف مهم ديگر اشاره كرده ، مىفرمايد : « روشنى چشم او در چيزى است كه زوال در آن راه ندارد و زهد و بىاعتنايىاش نسبت به چيزى است كه بقا و دوامى در آن نيست . علم را با حلم مىآميزد و گفتار را با كردار » ؛ ( قرّة عينه فيما لا يزول ، و زهادته فيما لا يبقى ، يمزج الحلم بالعلم ، و القول بالعمل ) .\r\nتعبير به « قرّة عينه » با توجه به اينكه « قرّه » در اصل از ريشهء « قرّ » ( بر وزن حرّ ) به معناى سردى گرفته شده و عرب معتقد بوده كه اشك شوق همواره سرد و خنك و اشك غم داغ و سوزان است ، اين تعبير در جايى گفته مىشود كه مايهء شادى و خوشحالى است و معادل آن در فارسى « چشم‌روشنى » است . به اين ترتيب مفهوم جملهء بالا اين است كه چشم پرهيزگاران به جهان آخرت روشن است ، زيرا جهانى است پايدار و برقرار ، همان‌گونه كه قرآن مجيد دربارهء بهشتيان مىگويد :  « خالِدِينَ فِيها ما دامَتِ السَّماواتُ وَ الْأَرْضُ »  « 1 » و نيز مىفرمايد : «  « فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما » \r\n\r\n\r\n","description":"","footnote":"\r\n( 1 ) . هود ، آيهء 107 .\r\n","page_name":" 574 ","page_number":574},
  {"content":"\r\n\r\n « كانُوا يَعْمَلُونَ »  هيچ‌كس نمىداند چه پاداشهاى مهمّى كه مايهء روشنى چشمهاست براى آنها نهفته شده ، اين جزاى كارهايى است كه انجام مىدادند » . « 1 » و با توجه به اينكه طبق آنچه در بخشهاى قبل اين خطبه گذشت ، آنها در همين دنيا گويى بهشت و نعمتهاى بهشتى را با چشم خود مىبينند ، اين حالت شادمانى و قرة العين در برابر بهشت ، در همين جا براى آنها حاصل است . به عكس چون دنياى ناپايدار را آن‌گونه كه هست دريافته‌اند ، هرگز دل به آن نمىبندند . آميختن حلم با علم و بردبارى با دانش و همچنين گفتار با كردار از برجسته‌ترين نقاط قوّت آنهاست ، زيرا اگر عالم در برابر جهل جاهلان بردبار نباشد نجات دادن آنها براى او غير ممكن است و اگر گفتار آنها با عمل همراه نگردد تأثيرى در سخن آنها نخواهد بود . همان‌گونه كه در حديث امام صادق عليه السّلام آمده است : « إنّ العالم إذا لم يعمل بعلمه زلّت موعظته عن القلوب كما يزلّ المطر عن الصّفا ؛ هرگاه عالم به علمش عمل نكند موعظه و اندرز او از دلها فرومىريزد ، آن‌گونه كه دانه‌هاى باران از سنگ سخت فرومىريزد » . « 2 »\r\n* * *\r\n\r\n\r\n","description":"","footnote":"\r\n( 1 ) . سجده ، آيهء 17 .\r\n( 2 ) . بحار الانوار ، جلد 2 ، صفحهء 39 ، حديث 68 .\r\n","page_name":" 575 ","page_number":575},
  {"content":"\r\n . \r\n","description":"","footnote":"","page_name":" 576 ","page_number":576},
  {"content":"\r\n\r\n\r\nبخش پنجم\r\nتراه قريبا أمله ، قليلا زلله ، خاشعا قلبه ، قانعة نفسه ، منزورا أكله ، سهلا أمره ، حريزا دينه ، ميّتة شهوته ، مكظوما غيظه . الخير منه مأمول ، و الشّرّ منه مأمون ، إن كان في الغافلين كتب في الذّاكرين ، و إن كان في الذّاكرين لم يكتب من الغافلين .\r\nيعفو عمّن ظلمه ، و يعطي من حرمه ، و يصل من قطعه ، بعيدا فحشه ، ليّنا قوله ، غائبا منكره ، حاضرا معروفه ، مقبلا خيره ، مدبرا شرّه . في الزّلازل و قور ، و في المكاره صبور ، و في الرّخاء شكور . لا يحيف على من يبغض ، و لا يأثم فيمن يحبّ . يعترف بالحقّ قبل أن يشهد عليه ، لا يضيع ما استحفظ ، و لا ينسى ما ذكّر ، و لا ينابز بالألقاب ، و لا يضارّ بالجار ، و لا يشمت بالمصائب ، و لا يدخل في الباطل ، و لا يخرج من الحقّ . إن صمت لم يغمّه صمته ، و إن ضحك لم يعل صوته ، و إن بغي عليه صبر حتّى يكون اللّه هو الّذي ينتقم له . نفسه منه في عناء . و النّاس منه في راحة . أتعب نفسه لآخرته ، و أراح النّاس من نفسه . بعده عمّن تباعد عنه زهد و نزاهة ، و دنوّه ممّن دنا منه لين و رحمة . ليس تباعده بكبر و عظمة ، و لا دنوّه بمكر و خديعة .\r\n\r\nترجمه\r\nاو ( پرهيزكار ) را مىبينى كه آرزويش نزديك ، لغزشش كم ، قلبش خاشع ، نفسش قانع ، خوراكش اندك ، امورش آسان ، دينش محفوظ ، شهوت سركشش مرده و خشمش فرو\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nخورده شده است . ( مردم ) به خير او اميدوار و از شرّش در امانند . اگر در ميان غافلان باشد جزو ذاكران محسوب مىشود و اگر در ميان ذاكران باشد در زمرهء غافلان نوشته نمىشود .\r\nكسى را كه به او ستم كرده ( و پشيمان است ) مىبخشد و به آن‌كس كه محرومش ساخته عطا مىكند و به كسى كه پيوندش را با وى قطع كرده است ، مىپيوندد . سخن زشت و خشونت‌آميز از او دور است ، گفتارش نرم و ملايم ، منكرات از او غايب ، و معروف و كارهاى شايستهء او حاضر . نيكىاش روى آورده و شرّش پشت كرده است . در برابر حوادث سخت ، استوار و در حوادث ناگوار ، شكيبا و به هنگام فزونى نعمت شكرگزار است . به كسى كه با او دشمنى دارد ستم نمىكند و به سبب دوستى با كسى مرتكب گناه نمىشود و پيش از آنكه شاهدى بر ضدّش اقامه شود اعتراف به حق مىكند . آنچه حفظش را به او سپرده‌اند تباه نمىسازد و آنچه را به او تذكّر داده‌اند فراموش نمىكند . مردم را با نام‌هاى زشت نمىخواند و به همسايگان زيان نمىرساند . مصيبت زده را شماتت نمىكند . در امور باطل وارد نمىشود و از دائرهء حق بيرون نمىرود . هرگاه سكوت كند سكوتش وى را غمگين نمىسازد و اگر بخندد صدايش به قهقهه بلند نمىشود و هرگاه به او ستمى شود ( حتى الامكان ) صبر مىكند تا خدا انتقامش را بگيرد . نفس خود را به زحمت مىافكند ؛ ولى مردم از دست او راحتند . خويشتن را براى آخرت به تعب مىاندازند و مردم را از ناحيهء خود آسوده مىسازد . دورىاش از كسانى كه دورى مىكند ، به سبب زهد و حفظ پاكى است و نزديكىاش به كسانى كه نزديك مىشود ، مهربانى و رحمت است ؛ نه اينكه دورىاش از روى تكبّر و خودبزرگ‌بينى و نزديكىاش براى مكر و خدعه ( و بهره‌گيرى مادى ) باشد .\r\n\r\nشرح و تفسير\r\n\r\nنه وصف مهم ديگر\r\nامام عليه السّلام در اين بخش از خطبه نخست به بيان نه وصف ديگر از اوصاف برجستهء\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nپرهيزگاران مىپردازد و مىفرمايد : « او را مىبينى كه آرزويش نزديك ، لغزشش كم ، قلبش خاشع ، نفسش قانع ، خوراكش اندك ، امورش آسان ، دينش محفوظ ، شهوت سركشش مرده ، و خشمش فروخورده شده است » ؛ ( تراه قريبا أمله ، قليلا زلله ، خاشعا قلبه ، قانعة نفسه ، منزورا « 1 » أكله ، سهلا أمره ، حريزا « 2 » دينه ، ميّتة شهوته ، مكظوما « 3 » غيظه ) .\r\nدر اين عبارت ، امام نخست از كوتاهى آرزوها سخن مىگويد ، زيرا آرزوهاى دور و دراز - همان‌گونه كه در روايات وارد شده - سبب فراموشى آخرت مىگردد و نسيان آخرت ، بلاى بزرگى است كه سرچشمهء انواع گناهان و خطاهاست .\r\nدرست است كه وجود اميد و آرزو در انسان ، انگيزهء حركت و فعاليت است ، همان‌گونه كه در حديث نبوى آمده است : « الأمل رحمة لأمّتى و لو لا الأمل ما رضعت والدة ولدها و لا غرس غارس شجرا ؛ اميد و آرزو مايهء رحمت است براى امت من و اگر نبود ، هيچ مادرى فرزندش را شير نمىداد و هيچ باغبانى درختى نمىنشاند » . « 4 » ولى هرگاه از حد بگذرد و به صورت آرزوهاى دور و دراز درآيد تمام نيروها و افكار انسان را مجذوب دنيا مىكند و همه‌چيز به فراموشى سپرده مىشود و حتى انسان با چنين حالتى از دنياى خود نيز بهره نمىبرد .\r\nاما كم بودن لغزشهاى پرهيزگاران به جهت آن است كه خود را از صحنه‌هاى گناه دور مىدارند و پيوسته به ياد خدا هستند .\r\nو خشوع قلب آنان نتيجهء معرفت آنها نسبت به خداست ، چون هرقدر انسان عظمت\r\n\r\n\r\n","description":"","footnote":"\r\n( 1 ) . « منزور » از ريشهء « نزر » بر وزن « نذر » به معناى كم و اندك است .\r\n( 2 ) . « حريز » از ريشهء « حرز » بر وزن « قرض » به معناى حفظ كردن گرفته شده و « حريز » به چيزى مىگويند كه محفوظ است .\r\n( 3 ) . « مكظوم » از ريشهء « كظم » بر وزن « هضم » به معناى گلوگاه است و « مكظوم » به كسى گفته مىشود كه بسيار خشمگين يا غمناك باشد و در عين حال خويشتندارى مىكند ، گويى گلويش دارد فشرده مىشود .\r\n( 4 ) . سفينة البحار ، جلد 1 ، صفحهء 30 ، مادهء « امل » و بحار الانوار ، جلد 74 ، صفحهء 173 .\r\n","page_name":" 579 ","page_number":579},
  {"content":"\r\n\r\nمعبود را بيشتر درك كند در برابر او خاضع‌تر مىشود .\r\nقانع بودن پرهيزگاران نتيجهء بينش آنها به مواهب مادى و زرق‌وبرق دنياست . و چون آن را ناپايدار و فانى مىبينند خود را براى وصول به آن به خطر نمىافكند و به مقدار لازم قناعت مىكنند .\r\nاندك بودن خوراك آنها بدين جهت است كه مىدانند پرخورى ، علاوه بر اينكه سبب انواع بيماريهاست ، حال عبادت و راز و نياز با خدا را از بين مىبرد . افزون بر اين ، آنها را از ياد مستمندان غافل مىسازد . در حديثى در غرر الحكم از كلمات مولا مىخوانيم : « من اقتصد فى أكله كثرت صحّته و صلحت فكرته ؛ كسى كه ميانه‌روى در خوردن را پيشه كند ، سلامتى او افزون و فكرش به صلاح و درستى مىگرايد » .\r\nجملهء « سهلا أمره » اشاره به اين است كه هم در مورد كارهاى شخصى خود آسان مىگيرد و هم در برابر مردم سهل المؤونه است . كسانى را مىبينيم كه براى يك مسافرت و يا حتى يك مهمانى چه تكلّفاتى قائل مىشوند و عذاب اليم براى خود فراهم مىسازند و يا در برابر مردم براى اندك حقّى ماهها و سالها به كشمكش ادامه مىدهند ، در حالى كه آسان‌گيران هم در زندگى شخصى راحتند و هم در روابطشان با ساير مردم .\r\nتعبير به « حريزا دينه » اشاره به اين است كه او بيش از هرچيز به حفظ ايمان و عقيده و اصول مكتب خود اهميّت مىدهد و آن را در برابر مال و مقام و شهوت ، قربانى نمىكنند . جملهء « ميّتة شهوته » به اين معنا نيست كه آنها خالى از هرگونه شهواتى هستند ، بلكه شهوت آنها در كنترل عقل و ايمانشان است ، همان تعبير جالبى كه قرآن دربارهء يوسف دارد :  « وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ »  « 1 »\r\nو اما جملهء « مكظوما غيظه » بعد از صفات گذشته ، اشاره به اين است كه حفظ دين و انجام مسئوليتها ، گاه سبب عكس العملهاى ناروايى از سوى جاهلان مىشود كه آتش خشم را در دل پرهيزگاران برمىافروزد ؛ ولى آنها بر نفس خويش مسلّطند و خشم خود را\r\n\r\n\r\n","description":"","footnote":"\r\n( 1 ) . يوسف ، آيهء 24 .\r\n","page_name":" 580 ","page_number":580},
  {"content":"\r\n\r\nفرو مىبرند .\r\nسپس امام عليه السّلام در ادامهء سخن به چهار وصف ديگر از اوصاف برجستهء پرهيزگاران اشاره كرده ، مىفرمايد : « ( مردم ) به خير او اميدوار و از شرّش در امانند ، اگر در ميان غافلان باشد جزو ذاكران محسوب مىشود و اگر در ميان ذاكران باشد در زمرهء غافلان نوشته نمىشود » ؛ ( الخير منه مأمول ، و الشّرّ منه مأمون ، إن كان في الغافلين كتب في الذّاكرين ، و إن كان في الذّاكرين لم يكتب من الغافلين ) .\r\nدر حديثى از پيامبر اكرم صلّى اللّه عليه و إله مىخوانيم كه فرمود : « ألا أنبّئكم لم سمّي المؤمن مؤمنا ؟ لإيمانه النّاس على أنفسهم و أموالهم ، ألا أنبّئكم من المسلم ؟ المسلم من سلم النّاس من يده و لسانه ؛ آيا به شما خبر دهم چرا مؤمن مؤمن ناميده شده ؟ به سبب اين‌كه مردم را بر جان و مالشان امان بخشيده . آيا به شما خبر دهم چه كسى مسلمان است ؟ كسى كه مردم از دست و زبانش در سلامت باشند » . « 1 »\r\nهرگاه مؤمنان و مسلمانان عادى بايد چنين باشند ، پرهيزگاران كه نخبگان مؤمنان و مسلمانان‌اند به‌طور مسلم چنين خواهند بود ؛ آنها منبع خيرات و بركات و همهء مردم از شر آنان در امانند .\r\nدر حديث ديگرى از پيامبر اكرم صلّى اللّه عليه و إله مىخوانيم : « إنّ مثل المؤمن كمثل النّحلة إن صاحبته نفعك و إن شاورته نفعك و إن جالسته نفعك و كلّ شأنه منافع و كذلك النّحلة كلّ شأنها نحلة ؛ مؤمن همچون زنبور عسل است ( سرتاپا مفيد است ) اگر با او رفيق بشوى به تو سود مىرساند و اگر مشورت كنى به تو منفعت مىبخشد و اگر با او هم‌نشين گردى براى تو سودمند است و همه كار او منفعت است ، همان‌گونه كه زنبور عسل همه چيزش داراى منفعت است » . « 2 »\r\nبعضى از دانشمندان گفته‌اند : تشبيه مؤمن به زنبور عسل مىتواند به جهت هوشيارى\r\n\r\n\r\n","description":"","footnote":"\r\n( 1 ) . بحار الانوار ، جلد 64 ، صفحهء 60 ، حديث 3 .\r\n( 2 ) . بحار الانوار ، جلد 61 ، صفحهء 238 .\r\n","page_name":" 581 ","page_number":581},
  {"content":"\r\n\r\nفوق العاده ، و منافع گسترده ، سعى و كوشش فراوان ، پرهيز از مناطق آلوده ، استفاده از غذاى پاك و بهره گرفتن از دسترنج خود باشد . « 1 » اضافه بر اين زنبور عسل هم شهدى را كه توليد مىكند بسيار پرفائده است و هم انبارى را كه از موم مىسازد كارآيى بسيار دارد و هم با گردش روى گلها سبب گردافشانى و بارورى انواع گياهان مىشود و حتى نيش او نيز كه وسيله‌اى دفاعى در برابر دشمن است براى درمان بعضى از بيمارىها مفيد است .\r\nواژهء خير و شر مفهوم بسيار گسترده‌اى دارد كه همهء نيكيهاى مادّى و معنوى و همهء شرور مادى و معنوى را شامل مىشود .\r\nجملهء « إن كان في الغافلين . . . » اشاره به اين است كه او در ميان افراد غافل و بىخبر ، هم‌رنگ جماعت نمىشود و همچنان به ياد خدا و روز قيامت مشغول است و در ميان ذاكران از جمع آنها عقب نمىماند و غفلت دامن او را نخواهد گرفت .\r\nسپس امام عليه السّلام اشاره به سه وصف مهم ديگر كه از كرامات پرهيزگاران است كرده ، مىفرمايد : « كسى را كه به او ستم كرده ( و پشيمان است ) مىبخشد و به آن كس كه محرومش ساخته عطا مىكند و به كسى كه پيوندش را با وى قطع كرده است ، مىپيوندد » ؛ ( يعفو عمّن ظلمه ، و يعطي من حرمه ، و يصل من قطعه ) .\r\nگاه انسان در برابر بديهاى ديگران مقابلهء به مثل مىكند كه غالبا زاييدهء خوى انتقامجويى است ؛ ولى گاه مقابله به ضدّ مىكند كه اين روش اولياء الله و پرهيزگاران است ؛ از ظلم ظالمان مىگذرد در حالى كه قدرت انتقامجويى دارد و اين نوعى شجاعت است و چون از موضع قدرت انجام مىشود تسليم در برابر ظلم نيست و در برابر كسانى كه او را هنگامى محروم ساخته‌اند عكس العملش بخشش به هنگام نياز آنهاست كه اين دليل بر سخاوت است . با آنهايى كه از وى قهر كرده‌اند آشتى مىكند و آنها را مشمول كمك‌هاى خود مىسازد و اين هم شجاعت است و هم سخاوت .\r\nدر حديثى از امام زين العابدين عليه السّلام مىخوانيم كه فرمود : « روز قيامت كه مىشود ندا\r\n\r\n\r\n","description":"","footnote":"\r\n( 1 ) . بحار الانوار ، جلد 61 ، صفحهء 238 .\r\n","page_name":" 582 ","page_number":582},
  {"content":"\r\n\r\nدهنده‌اى ندا مىدهد : اهل فضل كجايند ، جماعتى از مردم برمىخيزند ( كه ما هستيم ) فرشتگان رو به آنها مىكنند و مىگويند : فضل شما در چه بود ، مىگويند : « كنّا نصل من قطعنا و نعطى من حرمنا و نعفو عمّن ظلمنا ؛ ما با كسانى كه از ما قطع رابطه كرده بودند پيوند برقرار ساختيم و به كسانى كه ما را محروم ساخته بودند عطا مىكرديم و از كسانى كه به ما ستم كرده بودند ، گذشت مىكرديم » . در اين هنگام به آنها گفته مىشود :\r\n« صدقتم ادخلوا الجنّة ؛ راست گفتيد ( شما اهل فضيلت‌ايد ) همگى داخل بهشت شويد » . « 1 »\r\nقرآن مجيد نيز اين دستور را به‌طور عام و گسترده به ما داده است ؛ خطاب به پيامبر مىفرمايد : «  « ادْفَعْ بِالَّتِي هِيَ أَحْسَنُ السَّيِّئَةَ »  بدى را به بهترين راه و روش دفع كن ( و پاسخ بدى را به نيكى ده ) » . « 2 »\r\nآن‌گاه امام عليه السّلام شش وصف برجستهء ديگر پرهيزگاران را در عبارتى بسيار كوتاه و پرمعنا بيان كرده ، مىفرمايد : « سخن زشت و خشونت‌آميز از او دور است ، گفتارش نرم و ملايم ، منكرات از او غايب ، و معروف و كارهاى شايستهء او حاضر و آشكار ، نيكىاش روى آورده و شرّش پشت كرده است » ؛ ( بعيدا فحشه « 3 » ، ليّنا قوله ، غائبا منكره ، حاضرا معروفه ، مقبلا خيره ، مدبرا شرّه ) .\r\nاين اوصاف ششگانه كه دوبه‌دو در مقابل هم قرار گرفته‌اند و يكديگر را تفسير مىكنند ، اشاره به برخوردهاى اجتماعى پرهيزگاران است .\r\nدو جملهء « بعيدا فحشه ، ليّنا قوله » اشاره به اين است كه برخورد آنان با همهء مردم با زبان خوب و تعبيرات محبّت‌آميز است و خشونت در گفتار و سخنان زشت از آنها دور\r\n\r\n\r\n","description":"","footnote":"\r\n( 1 ) . الكافى ، جلد 3 ، صفحهء 149 .\r\n( 2 ) . مؤمنون ، آيهء 96 .\r\n( 3 ) . « فحشه » فحش به هركارى گفته مىشود كه از حدّ اعتدال خارج شود و به اصطلاح در حدّ فاحش قرار گيرد . بدين جهت سخنان زشت و اعمال قبيح و منكر را كه قبح و زشتى آنها آشكار است فحش مىگويند .\r\nكلمه فاحشه و فحشا نيز از همين معنا گرفته شده است .\r\n","page_name":" 583 ","page_number":583},
  {"content":"\r\n\r\nاست . نه تنها چنين سخنانى نمىگويند ، بلكه با آنها فاصلهء زيادى دارند . در حديثى از امام صادق عليه السّلام در برابر اين سؤال كه حدّ حسن خلق چيست ؟ آمده است : « أن تلين جناحك ، و تطيب كلامك ، و تلقى أخاك ببشر حسن ؛ حد حسن خلق اين است كه نرمخوباشى و سخنت را پاك و پاكيزه كنى و برادرت را با چهرهء گشاده ملاقات نمايى » . « 1 »\r\n« غايب بودن منكر » اشاره به معدوم بودن آن است ؛ يعنى منكرى از آنها سر نمىزند كه در برابر مردم خود را نشان دهد .\r\nاين احتمال نيز وجود دارد كه اگر لغزشى از آنان سر زند ، حداقل لغزش آشكارى نيست تا جامعه را آلوده سازد .\r\n« معروف » اشاره به همهء خوبيهاست كه عقل و وجدان و شرع آن را مىشناسد و با آن بيگانه نيست ( از مادهء عرفان به معناى شناخت است ) .\r\nمنظور از « اقبال خير و ادبار شرّ » آن است كه آنها در انجام نيكيها پيوسته رو به پيش مىروند و اگر بديهايى در گذشته داشته‌اند ، همواره از آن فاصله مىگيرند .\r\nسپس امام عليه السّلام سه وصف ديگر از اوصاف حميدهء آنها را بيان مىدارد و مىفرمايد : « در برابر حوادث سخت ، استوار ، و در حوادث ناگوار ، شكيبا و به هنگام فراوانى نعمت شكرگزار است » ؛ ( في الزّلازل « 2 » وقور « 3 » ، و في المكاره صبور ، و في الرّخاء شكور ) .\r\n« زلازل » در اصل به معناى زلزله‌هاست ؛ ولى در اينجا رويدادهاى سخت و فتنه‌هاى بزرگى مراد است كه دلها را تكان مىدهد . پرهيزكاران در برابر اين‌گونه حوادث ، روحيهء خود را از دست نمىدهند و مانند كوه در برابر اين طوفانها به مضمون « المؤمن أصلب\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 103 .\r\n( 2 ) . « زلازل » جمع « زلزله » و « زلزال » به معناى حركت سخت و شديد است . به حوادث تكان‌دهنده و مشقت بار اجتماعى « زلازل » گفته مىشود .\r\n( 3 ) . « وقور » از « وقر » بر وزن « فقر » در اصل به معناى سنگينى است و به اشخاص متين و سنگين وقور گفته مىشود .\r\n","page_name":" 584 ","page_number":584},
  {"content":"\r\n\r\nمن الجبل » « 1 » ايستادگى به خرج مىدهند و اين نشان مىدهد كه پرهيزكارى به معناى كناره‌گيرى از اجتماع و عافيت‌طلبى نيست ، بلكه پرهيزكاران واقعى كسانى هستند كه در مقابل حوادث سخت ، سينه سپر مىكنند و با شجاعت براى نجات خود و جامعه در حل مشكلات مىكوشند .\r\nصبر در مكاره ، يكى از شاخه‌هاى صبر است كه شامل هرگونه مصيبت و حادثه ناگوار مىشود . پرهيزكاران در اين ميدان هم سربلند و پراستقامتند ، زيرا بىتابى در برابر مصائب و مشكلات از يك سو انسان را به گناه و سخنان نادرست مىكشاند و از سوى ديگر راه پيدا كردن حل مشكل را به روى انسان مىبندد .\r\nشكرگزارى آنها ، به هنگام فزونى نعمت ، ناشى از تواضع آنان در برابر خدا و خلق است ؛ نه همچون مغروران متكبّر كه وقتى به مال و مقام و ثروتى مىرسند همه‌چيز را فراموش كرده ، سركشى را در برابر خالق و مخلوق آغاز مىكنند .\r\nسپس امام عليه السّلام به سه وصف ديگر از اين اوصاف فضيلت اشاره كرده ، مىفرمايد : « به كسى كه او با وى دشمنى دارد ستم نمىكند ، و به سبب دوستى با كسى مرتكب گناه نمىشود ، و پيش از آنكه شاهدى بر ضدّش اقامه شود اعتراف به حق مىكند » ؛ ( لا يحيف « 2 » على من يبغض ، و لا يأثم فيمن يحبّ ، يعترف بالحقّ قبل أن يشهد عليه ) .\r\nاين سه وصف ، همه ناشى از روح حق‌طلبى و عدالت‌خواهى پرهيزگاران است . عادل كسى است كه نه حق دشمنش را از او دريغ دارد ، همان‌گونه كه قرآن مجيد مىگويد :\r\n«  « وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا »  دشمنى با گروهى سبب نشود كه عدالت را دربارهء آنان اجرا نكنيد » . « 3 »\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 241 .\r\n( 2 ) . « يحيف » از ريشهء « حيف » در اصل به معناى جور و ستم است ، بنابراين « لا يحيف » به اين معناست كه ستم نمىكند .\r\n( 3 ) . مائده ، آيهء 8 .\r\n","page_name":" 585 ","page_number":585},
  {"content":"\r\n\r\nو نه به دوستانش بيش از آنكه حق دارند بدهد و سبب تضييع حق ديگران شود ، همان‌گونه كه قرآن كريم در اين‌باره مىفرمايد : «  « وَ إِذا قُلْتُمْ فَاعْدِلُوا وَ لَوْ كانَ ذا قُرْبى »  هنگامى كه سخنى مىگوييد عدالت را رعايت كنيد ، هرچند دربارهء بستگان نزديك شما باشد » . « 1 »\r\nاعتراف آنها به حق قبل از اقامهء شهود نيز از همين‌جا سرچشمه مىگيرد ، زيرا كسانى در مقابل شهود تسليم مىشوند كه تسليم حق نيستند و اقامهء شهود ، آنها را مجبور به تسليم مىكند ؛ اما كسى كه خواهان حق و عدالت است شخصا به دنبال صاحب حق مىرود تا او را بيابد و حق او را ادا كند و پشت خود را از بار مظلمهء ديگران سبك سازد . در اين ميدان بدهكاران به دنبال طلبكاران مىروند و افراد امانتدار در جستجوى صاحبان امانتند به عكس آنچه در جوامع بىتقوا ديده مىشود .\r\nآرى ، پرهيزگاران واقعى آنهايى هستند كه نه دوستيها و نه دشمنيها هيچ‌يك آنها را از مرز حق و عدالت دور نمىكند و براى اداى حقوق نياز به دادگاه و دادستانى ندارند .\r\nپيامبر اكرم صلّى اللّه عليه و إله در حديثى مىفرمايد : « أتقى النّاس من قال الحقّ فيما له و عليه ؛ باتقواترين مردم كسى است كه حق را بگويد چه به نفع او باشد يا به زيان او » . « 2 »\r\nدر ادامهء اين سخن ، امام عليه السّلام به هفت وصف برجستهء ديگر از صفات پارسايان در عباراتى هماهنگ اشاره كرده ، مىفرمايد : « آنچه حفظش را به او سپرده‌اند تباه نمىسازد و آنچه را به او تذكّر داده‌اند ، فراموش نمىكند . مردم را با نامهاى زشت نمىخواند و به همسايگان زيان نمىرساند . مصيبت‌زده را شماتت نمىكند . در امور باطل وارد نمىشود و از دائرهء حق بيرون نمىرود » ؛ ( لا يضيع ما استحفظ ، و لا ينسى ما ذكّر ، و لا ينابز « 3 »\r\n\r\n\r\n","description":"","footnote":"\r\n( 1 ) . انعام ، آيهء 152 .\r\n( 2 ) . بحار الانوار ، جلد 74 ، صفحهء 112 .\r\n( 3 ) . « ينابز » از ريشهء « نبز » بر وزن « نبض » به معناى لقب بد نهادن بر كسى است و « تنابز بالالقاب » اين است كه دو يا چند نفر يكديگر را با لقب‌هاى زشت ياد كنند .\r\n","page_name":" 586 ","page_number":586},
  {"content":"\r\n\r\nبالألقاب ، و لا يضارّ بالجار ، و لا يشمت « 1 » بالمصائب ، و لا يدخل في الباطل ، و لا يخرج من الحقّ ) .\r\nجملهء « لا يضيع ما استحفظ » مفهوم وسيعى دارد كه همهء امانت‌هاى الهى و مردمى را شامل مىشود . از نماز گرفته كه قرآن دربارهء آن مىگويد «  « وَ الَّذِينَ هُمْ عَلى صَلَواتِهِمْ يُحافِظُونَ »  مؤمنان كسانى هستند كه بر نمازهاى خود محافظت دارند ( از ريا و سمعه و هركارى كه به صحت نماز و يا قبول آن لطمه مىزند ) » . « 2 »\r\nهمچنين امانتهاى ديگرى ؛ مانند قرآن مجيد و احكام اسلام ، فرزندانى كه خدا به آنها داده و امانتهاى مختلفى كه مردم به آنها مىسپارند براى حفظ آنها سخت مىكوشند و هرگز به سبب سهل‌انگارى و غفلت و كوتاهى ، آنها را تباه نمىكنند .\r\nجملهء « لا ينسى ما ذكّر » اشاره به همهء تذكّرات و يادآورىهاى مفيدى است كه از سوى خداوند و اولياء اللّه و معلّمان راستين و دوستان بيدار نسبت به آنها شده است ؛ آرى آنها افراد فراموشكارى نيستند كه درس‌هاى هدايت را ناديده بگيرند و به آن پاىبند نباشند و هرگاه وسوسه‌هاى شيطان به سراغ آنها بيايد بىفاصله به ياد خدا و اندرزهاى اندرزگويان باايمان مىافتند و به راه بازمىگردند . قرآن مجيد مىگويد : «  « إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ »  پرهيزگاران هنگامى كه گرفتار وسوسه‌هاى شيطان مىشوند به ياد ( خدا و پاداش و كيفر او ) مىافتند ، ناگهان بيدار مىشوند » . « 3 »\r\nجملهء « و لا ينابز بالألقاب » اشاره به همان چيزى است كه در قرآن مجيد آمده ، مىفرمايد : «  « وَ لا تَنابَزُوا بِالْأَلْقابِ »  يكديگر را با لقب‌هاى زشت و ناپسند خطاب\r\n\r\n\r\n","description":"","footnote":"\r\n( 1 ) . « يشمت » از « شماتت » گرفته شده كه به معناى سرزنش كردن و در غم ديگرى شادى نمودن است .\r\n( 2 ) . مؤمنون ، آيهء 9 .\r\n( 3 ) . اعراف ، آيهء 201 .\r\n","page_name":" 587 ","page_number":587},
  {"content":"\r\n\r\nنكنيد » . « 1 » زيرا ذكر اين‌گونه القاب ، آتش كينه و عداوت را در دل‌ها برمىانگيزد و طرف مقابل را به عكس العمل وامىدارد و فضاى جامعه را مسموم مىكند و شخصيت افراد را درهم مىشكند .\r\nآزار نرساندن به همسايگان و شماتت نكردن مصيبت‌زدگان كه به دنبال مسئلهء « تنابز به القاب » آمده ، اشاره به رعايت حقوق اجتماعى و احترام انسان‌ها در همهء جوانب است .\r\nقرآن مجيد و پيامبر اكرم و ائمهء معصومين عليهم السّلام بارها سفارش رعايت حقوق همسايگان را كرده‌اند تا آنجا كه در سخنى ديگرى از امير مؤمنان على عليه السّلام مىخوانيم كه فرمود : « اللّه اللّه في جيرانكم فإنّهم وصيّة نبيّكم ما زال يوصي بهم حتّى ظنّنا أنّهم سيورّثهم ؛ خدا را خدا را در مورد همسايگانتان فراموش نكنيد ، زيرا پيامبر اكرم پيوسته سفارش آن‌ها را مىكرد تا آنجا كه ما گمان برديم آنها را در زمرهء وارثان قرار خواهد داد » . « 2 »\r\nاز سوى ديگر مىدانيم مصيبت‌زده ، همچون انسان مجروحى است كه نياز مبرم به تسليت دارد و شماتت مانند نمك پاشيدن بر زخم اوست و هيچ انسان باوجدانى چنين اجازه‌اى را به خود نمىدهد كه بر زخم كسى نمك بپاشد . در حديثى از امام صادق عليه السّلام مىخوانيم : « من شمت بمصيبة نزلت بأخيه لم يخرج من الدّنيا حتّى يفتتن ؛ كسى كه برادر مسلمانش را در برابر مصيبتى كه به او وارد شده شماتت كند از دنيا بيرون نمىرود مگر اينكه خود به همان مصيبت گرفتار مىشود » . « 3 »\r\nآخرين اوصاف در جمله‌هاى بالا عدم ورود پرهيزگاران در باطل و عدم خروج از دائرهء حق است كه مفهوم وسيعى دارد و به مقتضاى آن پرهيزگار ، در افكار باطل رفتار باطل و گفتار باطل وارد نمىشود و در همه‌چيز و همه‌جا و نسبت به هركس و هركار ، تابع حق است و مطلقا از حق عدول نخواهد كرد .\r\n\r\n\r\n","description":"","footnote":"\r\n( 1 ) . حجرات ، آيهء 11 .\r\n( 2 ) . نهج البلاغه ، نامه‌ها ، 47 .\r\n( 3 ) . الكافى ، جلد 2 ، صفحهء 359 .\r\n","page_name":" 588 ","page_number":588},
  {"content":"\r\n\r\nسپس امام عليه السّلام در ادامهء همين اوصاف به سه وصف ديگر در عبارتى هماهنگ اشاره مىكند و مىفرمايد : « هرگاه سكوت كند سكوتش وى را غمگين نمىسازد و اگر بخندد صدايش به قهقهه بلند نمىشود ، و هرگاه به او ستمى شود ( حتى الامكان ) صبر مىكند تا خدا انتقامش را بگيرد » ؛ ( إن صمت لم يغمّه صمته ، و إن ضحك لم يعل صوته ، و إن بغي عليه صبر حتّى يكون اللّه هو الّذي ينتقم له ) .\r\nپرهيزگاران از سكوت خود غمگين نمىشوند ، با اينكه سكوت در بسيارى از مواقع سبب پژمردگى و اندوه است ، زيرا سكوت مايهء نجات از بسيارى از آفات لسان است ، به علاوه سبب تفكّر در اين امور دين و دنياست . در حديثى از پيامبر اكرم صلّى اللّه عليه و إله مىخوانيم :\r\n« طوبى لمن . . . أنفق الفضل من ماله و أمسك الفضل من قوله ؛ خوشا به حال كسى كه فزونى مالش را انفاق كرده است و زياده‌گويى را از سخنش فروگرفته است » . « 1 »\r\nپرهيزگاران با صداى بلند نمىخندند ، زيرا قهقهه‌هاى بلند ، راه و رسم ثروتمندان مغرور و افراد بىخيال است . در حديثى از آن حضرت كه در غرر الحكم آمده است ، مىخوانيم : « خير الضّحك التّبسّم ؛ بهترين خنده تبسّم است » .\r\nجملهء « و إن بغي عليه . . . » اشاره به اين است كه گاهى دوستان و بستگان و حتى برادران ممكن است ستمى بر انسان وارد كنند كه اگر بخواهند به انتقامجويى برخيزد ، درگيرىها ادامه مىيابد و چه بسا به جاى خطرناك و غير قابل جبران برسد . هرگاه در اين‌گونه موارد انسان راه شكيبايى و تحمّل پيش گيرد و طرف مقابل را به خدا واگذارد ، هم خودش از وسوسه‌هاى خطرناك شيطان رهايى مىيابد و هم آرامش جامعه را حفظ مىكند ؛ ولى بديهى است اين سخن ناظر به دشمنان لجوج و بىرحم نيست كه در برابر آنها صبر و سكوت ، سبب طغيان و ظلم بيشتر است : ( اشك كباب مايهء طغيان آتش است ) .\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 144 .\r\n","page_name":" 589 ","page_number":589},
  {"content":"\r\n\r\nسپس امام عليه السّلام به چهار وصف برجستهء ديگر از اوصاف پارسايان اشاره مىكند كه هر يك مكمّل ديگرى است ، مىفرمايد : « نفس خود را به زحمت مىافكند ؛ ولى مردم از دست او راحتند ، خويشتن را براى آخرت به تعب مىاندازد و مردم را از ناحيهء خود آسوده مىسازد » ؛ ( نفسه منه في عناء . و النّاس منه في راحة ) .\r\nاشاره به اين است كه مشكلات را براى ناراحتى ديگران پذيرا مىشود ؛ مثلا هرگاه مشكلى در جامعه پيدا شود او براى حل آن خويشتن را به زحمت مىافكند تا ديگران راحت باشند و در واقع اين نوعى ايثار و فداكارى است كه انسان براى راحتى بندگان خدا ، مشكلات اجتماعى را تحمل كند .\r\nبعضى از شارحان نهج البلاغه جمله سوم و چهارم « أتعب نفسه . . . » را به منزلهء دليل براى دو جملهء قبل دانسته‌اند ؛ يعنى اگر نفس او از ناحيهء خودش در زحمت است به سبب اين است كه پيوسته براى آماده كردن سراى آخرت مىكوشد و اگر مردم از دست او راحتند به واسطهء اين است كه او براى اين كار تصميم گرفته است .\r\nاين احتمال نيز وجود دارد كه اين دو جمله ، ناظر به مسئلهء ديگرى باشد ؛ دو جملهء قبل ، اشاره به امور مادى و اين دو جمله اشاره به امور معنوى باشد .\r\nامير مؤمنان عليه السّلام مىفرمايد : « من عمّر دار إقامته فهو العاقل ؛ عاقل كسى است كه خانهء اقامت خود را آباد سازد » . « 1 »\r\nقرآن مجيد با صراحت مىگويد : «  « وَ إِنَّ الْآخِرَةَ هِيَ دارُ الْقَرارِ »  سراى باقى و اقامتگاه ابدى آخرت است » . « 2 »\r\nحضرت سرانجام با ذكر چهار فضيلت برجستهء ديگر صفات پرهيزكاران را پايان مىبخشد . ( پايانى كه اگر حادثهء مربوط به همام پيش نمىآمد شايد نقطهء پايان نبود و\r\n\r\n\r\n","description":"","footnote":"\r\n( 1 ) . غرر الحكم .\r\n( 2 ) . غافر ، آيهء 39 .\r\n","page_name":" 590 ","page_number":590},
  {"content":"\r\n\r\nمطالب برجستهء ديگرى در اين رابطه بيان مىكرد ) مىفرمايد : « دورىاش از كسانى كه دورى مىكند به سبب زهد و حفظ پاكى است و نزديكىاش به كسانى كه نزديك مىشود مهربانى و رحمت است ، نه اينكه دورىاش از روى تكبّر و خودبزرگ‌بينى باشد و نزديكىاش براى مكر و خدعه ( و بهره‌گيرى مادى ) » ؛ ( أتعب نفسه لآخرته ، و أراح النّاس من نفسه . بعده عمّن تباعد عنه زهد و نزاهة ؛ و دنوّه ممّن دنا منه لين و رحمة ، ليس تباعده بكبر و عظمة ، و لا دنوّه بمكر و خديعة ) .\r\nامام عليه السّلام در ذكر اين اوصاف به نكتهء مهمى اشاره مىكند و آن اينكه : پارسايان در پيوندهاى اجتماعى ، دوستيها و دشمنيها ، برقرار ساختن رابطه‌ها يا قطع كردن ارتباط كه در تعامل افراد جامعه نسبت به يكديگر اجتناب‌ناپذير است ، اهداف مقدّسى را دنبال مىكنند ؛ اگر از كسى دور مىشوند به جهت آلودگى او يا براى آن است كه نزديك شدن به او آنها را گرفتار زرق‌وبرق دنيا مىسازد كه آنها به آن مبتلا گشته‌اند . نزديك شدن آنان به افراد براى اين است كه ارشاد جاهلى كنند يا تنبيه غافلى و يا كمك به ضعيف و دردمندى ، به عكس دنياپرستان كه دورى آنها از افراد به سبب خودبزرگ‌بينى است و نزديك شدن براى گرفتن بهره‌هاى مادى و فريب دادن و نيرنگ است .\r\n* * * \r\nسرنوشت همّام پس از شنيدن اين خطبهء تكان‌دهنده\r\nدر ذيل اين خطبه در نهج البلاغه آمده است : راوى اين خطبه مىگويد : « ( هنگامى كه سخن امير مؤمنان به اينجا رسيد ) همام فريادى كشيد و مدهوش شد و جان داد » ؛ ( قال :\r\nفصعق همّام صعقة كانت نفسه فيها ) .\r\n« در اين هنگام امير مؤمنان عليه السّلام فرمود ، به خدا سوگند من از اين پيشامد بر او مىترسيدم . سپس فرمود : اين‌گونه اندرزهاى رسا به آنها كه اهل موعظه‌اند ، اثر مىگذارد » ؛\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n( فقال أمير المؤمنين عليه السّلام : أما و اللّه لقد كنت أخافها عليه . ثمّ قال : أهكذا « 1 » تصنع المواعظ البالغة بأهلها ) .\r\n« در اينجا كسى به امام عرض كرد : پس چرا اين مواعظ با شما چنين نمىكند » ؛ ( فقال له قائل : فما بالك يا أمير المؤمنين ! ) .\r\n« امام در پاسخ او فرمود : واى بر تو هراجل و سرآمدى وقت معيّنى دارد كه از آن نمىگذرد و سبب خاصّى دارد كه از آن تجاوز نمىكند » ؛ ( فقال عليه السّلام : ويحك ، إنّ لكلّ أجل وقتا لا يعدوه ، و سببا لا يتجاوزه ) .\r\nسپس افزود : « آرام باش ديگر چنين سخنى مگو ! اين سخنى بود كه شيطان بر زبان تو جارى ساخت » ؛ ( فمهلا ! لا تعد لمثلها ، فإنّما نفث الشّيطان على لسانك ! ) .\r\nدر اينجا اين سؤال پيش مىآيد كه چرا همّام به چنين سرنوشتى دچار شد و چرا براى امام كه گويندهء اين سخنان است ، چنين حادثه‌اى رخ نداد ؟\r\nدر پاسخ سؤال اوّل بايد به اين نكته توجّه داشت كه همام ، گرچه مرد عابد و زاهدى بود ( همان‌گونه كه در آغاز خطبه آمده است : « كان رجلا عابدا » ) و گرچه قلبش مملوّ از حكمت و روحش سرشار از زيركى و ذكاوت بود ( همانگونه كه از سؤالش پيداست ) ؛ ولى هرقدر روح او وسيع باشد در برابر روح امير مؤمنان على عليه السّلام كه چون اقيانوس ناپيدا كرانه‌اى است ، قابل مقايسه نيست . به همين دليل قلب همّام تاب تحمل فشار آن همه معلومات را نداشت ، زيرا اقيانوس را نمىتوان در استخر كوچكى ريخت ، بنابراين جاى تعجّب نيست كه همّام صيحه‌اى زند و از هوش برود ، آن هم از هوش رفتنى كه جان خود را با آن از دست بدهد .\r\nدر قرآن مجيد در داستان موسى و بنى اسرائيل و تجلى نور الهى بر كوه چنين مىخوانيم : «  « فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً »  هنگامى كه\r\n\r\n\r\n","description":"","footnote":"\r\n( 1 ) . در نسخهء بالا همزهء استفهام بر سر « هكذا » آمده ؛ ولى در بسيارى از نسخ قديم و شروح نهج البلاغه همزهء استفهام ذكر نشده است و مناسب معنا نيز همين است .\r\n","page_name":" 592 ","page_number":592},
  {"content":"\r\n\r\nپروردگارش بر كوه تجلى كرد آن را درهم كوبيد و موسى افتاد و مدهوش شد » . « 1 »\r\nنه تنها موسى نتوانست مقاومت كند ، كوه با آن عظمت نيز درهم كوبيده شد .\r\nآرى ! مواعظى كه از دل برخيزد اين‌گونه بر دل مىنشيند و مهم آن است كه انسان اهل « مواعظ بالغه » باشد و گرنه انسانهاى سنگدل و آلوده‌اى كه در دام شيطان گرفتارند نه گوش شنوايى براى اندرزها دارند و نه قلب آرامى براى پذيرش .\r\nبه تعبير ديگر : همام گرچه پارسايى والامقام بود ؛ ولى صفاتى را كه امام در اين خطبه بيان فرمود به‌طور تمام و كمال در خود نديد . آتش حسرت در عمق جان او افتاد و بىقرار شد و از شدّت تأسف جان داد .\r\nدر طول تاريخ اسلام نيز نمونه‌هايى از اين قبيل ديده شده است كه گاهى گنهكاران بيدار شده و پارسايان بىقرار . سخنان كوبنده‌اى را شنيدند و طاقت نياوردند و جان دادند . « 2 »\r\nاحتمال سومى نيز در اينجا وجود دارد و آن اينكه هنگامى كه همّام بشارتهاى ضمنى امير مؤمنان على عليه السّلام را به پرهيزكاران شنيد روحش از شوق معبود و محبوبش پرواز كرد و به عالم جنان رهسپار شد .\r\n بلى رسم و ره عشّاق اين است * طريق جان‌فشانىشان چنين است \r\nدر حديثى آمده است كه « ربيع بن خثيم » در آن جلسه حاضر بود . هنگامى كه روح همّام از بدنش پرواز كرد اشك از چشمان او جارى شد و عرض كرد : اى امير مؤمنان چقدر زود موعظهء تو در فرزند برادرم اثر گذاشت . اى كاش من جاى او بودم ! امام عليه السّلام فرمود : آرى موعظه‌هاى رسا اين‌گونه در اهلش اثر مىگذارد ! « 3 »\r\nپاسخ سؤال دوم همان است كه امام عليه السّلام بيان فرمود كه هركسى اجلى دارد تا اجلش\r\n\r\n\r\n","description":"","footnote":"\r\n( 1 ) . اعراف ، آيهء 143 .\r\n( 2 ) . مرحوم علامهء تسترى در شرح نهج البلاغهء خود ، جلد 10 ، صفحهء 459 نمونه‌هايى از آن را آورده است .\r\n( 3 ) . شرح نهج البلاغهء تسترى ، جلد 12 ، صفحهء 462 .\r\n","page_name":" 593 ","page_number":593},
  {"content":"\r\n\r\nفرانرسد ، از دنيا نمىرود ؛ ولى به هنگام فرارسيدن اجل عامل نهايى ممكن است امور مختلفى باشد . در اين‌جا عامل نهايى ، سخنان پرمايهء امير مؤمنان بود . به علاوه نمىتوان روح امام را با روح همّام مقايسه كرد ، روح او اقيانوسى است كه اين‌گونه امواج را در خود پذيرا مىشود ؛ نه همچون استخرى كه تلاطم شديد آب وضع آن را به كلى درهم بريزد .\r\nاز آنچه در بالا آمد پاسخ سؤال سوّم نيز روشن مىشود و آن اين‌كه چگونه امير مؤمنان على عليه السّلام درخواست همّام را پذيرفت و آن اندرزهاى شافى و كافى و بلند و بالا را براى او بيان كرد ، در حالى كه خودش مىگويد : من بيم اين داشتم كه همام به چنين سرنوشتى دچار مىشود ؟ زيرا هنگامى كه اجل او فرارسيده باشد عامل نهايى مىتواند يك دگرگونى دستگاه‌هاى مختلف بدن باشد يا امواج خروشان معنوى در درون جان .\r\nاما اينكه امام به شخص اعتراض‌كننده مىفرمايد : « ديگر از اين قبيل سخنان مگوى ! و شيطان آن را بر زبان تو جارى ساخت » به سبب آن است كه او سؤال خود را به عنوان تحقيق براى فهم مطلبى مطرح نكرد ، بلكه هدفش اين بود كه سخنان امام را نقض ، يا به تعبير ديگر به پندار خود ابطال نمايد و به يقين چنين سؤالى با چنين هدف سؤال شيطانى است .\r\n* * * \r\nنكته نگاه ديگرى به خطبهء همّام\r\nاين خطبه در واقع دوره‌اى كامل از اخلاق اسلامى است كه به كليهء زواياى زندگى فردى و اجتماعى ، مادى و معنوى انسان نظر مىافكند و براى كسانى كه مىخواهند مراحل سير و سلوك را بپيماند ، نسخهء كاملى است . در اين خطبه اوصاف پارسايان به سبك بديعى در يك صد و ده صفت بيان شده ( گويى عدد را به نام مبارك خودش انتخاب كرده است ) از اصلاح زبان شروع مىشود و به آيين مردمدارى و احترام به حقوق انسانها\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nپايان مىيابد . كسانى هستند كه بر اثر ضعف ايمان و اراده در همان گام اوّل فرومىمانند ؛ ولى افرادى همچون همّام با پيمودن اين يك صد و ده گام به ديدار معبود مىرسند .\r\nاز مزاياى اين خطبه اين است كه تقوا را از صورت منفى آن‌كه در اذهان بعضى است بيرون برده و به صورت مثبتش كه در آيات و روايت اسلامى است ، معرفى مىكند . اين خطبه نمىگويد براى اينكه پاك بمانى از همه‌چيز دورى گزين ، مبادا آلوده شوى ، بلكه مىگويد در دل جامعه و در ميان امواج خروشان زندگى دنياپرستان آنچنان باش كه گردى بر دامان تو ننشيند ، همچون انسان قوىّ البنيه‌اى كه در جمع بيماران ، سالم مىماند و همهء ميكروبهاى بيمارىزا را خنثى مىسازد .\r\nمرحوم علامهء شهيد مطهرى در « ده گفتار » خود از عهدهء بيان اين سخن به خوبى برآمده و ضمن اينكه تقوا را به دو نوع تقسيم مىكند ؛ تقوايى كه ضعف است و تقوايى كه قوّت است در بيان نوع اول مىگويد : « تقواى ضعف اين است كه انسان براى اينكه خود را از آلودگيهاى معاصى حفظ كند از موجبات آنها فرار كند و نوع دوم آن است كه در روح خود چنان حالت و قوّتى به وجود آورد كه به او مصونيت روحى و اخلاقى ببخشد .\r\nسپس مىافزايد : « ادبيات منظوم و منثور ما ، تعليماتى ديده مىشود كه كم‌وبيش تقوا را به صورت اوّل كه ضعف است نشان مىدهد ؛ آن‌گونه كه در اشعار سعدى مىخوانيم :\r\n بديدم عابدى در كوهسارى * قناعت كرده از دنيا به غارى\r\nچرا گفتم به شهر اندر نيايى * كه بارى بند از دل برگشايى\r\nبگفت آنجا پريرويان نغزند * چو گل بسيار شد پيلان بلغزند \r\nآن‌گاه به شرح تقواى قوّت مىپردازد و مىگويد : « در آثار دينى خصوصا نهج البلاغه همه‌جا تقوا به معناى آن ملكهء مقدس است كه به روح ، قوت و قدرت و نيرو مىدهد و نفس امّاره و احساسات سركش را رام و مطيع مىسازد » . « 1 »\r\n\r\n\r\n","description":"","footnote":"\r\n( 1 ) . رجوع شود به ده گفتار ، صفحهء 7 - 11 .\r\n","page_name":" 595 ","page_number":595},
  {"content":"\r\n\r\nآرى به غارى پناه بردن و از گناه مصون ماندن افتخار نيست . افتخار از آن يوسف است كه در برابر شديدترين امواج تمايلات جنسى قرار مىگيرد و « برهان ربّ » كه همان تقواى سطح بالاست او را حفظ مىكند .\r\nالبتّه انكار نمىكنيم ! كسانى كه به اين مرحله از تقوا نرسيده‌اند ، چه بسا براى خود ناچار باشند راه اوّل را برگزينند .\r\n* * *\r\n\r\n","description":"","footnote":"","page_name":" 596 ","page_number":596},
  {"content":"\r\n\r\n\r\nخطبهء 194 « 1 » و من خطبة له عليه السّلام يصف فيها المنافقين\r\nاز خطبه‌هاى امام عليه السّلام است .\r\nكه دربارهء اوصاف منافقان ايراد فرموده است .\r\n\r\nخطبه در يك نگاه\r\nاين خطبه همان‌گونه كه از عنوانش پيداست دربارهء منافقان و اوصاف آنها سخن مىگويد و در مجموع از دو بخش تشكيل شده است .\r\nبخش اوّل ، از حمد و ثناى الهى و شهادت به نبوت پيامبر اكرم صلّى اللّه عليه و إله آغاز مىشود و در ذيل همين بخش ، مشكلات طاقت‌فرساى پيامبر اكرم صلّى اللّه عليه و إله و توطئه‌هاى خطرناكى كه از\r\n\r\n\r\n","description":"","footnote":"\r\n( 1 ) . سند خطبه :\r\nدر مصادر نهج البلاغه براى اثبات اينكه خطبهء مورد بحث را غير از مرحوم سيّد رضى نيز نقل كرده‌اند ، به دو مدرك اشاره مىكند ؛ نخست به چيزى كه مير يحيى علوى در كتاب طراز آورده كه بخشهايى از اين خطبه را با تفاوتهايى ذكر كرده است و نشان مىدهد از جاى ديگرى آن را گرفته است . ديگر اين‌كه آمدى در كتاب غرر الحكم بخشهاى مختلفى از خطبه را با تفاوتهايى ذكر كرده است . ( مصادر نهج البلاغه ، جلد 3 ، صفحهء 69 )\r\n","page_name":" 597 ","page_number":597},
  {"content":"\r\n\r\nسوى منافقان و دشمنان ، بر ضد آن حضرت شد ، مورد توجه قرار گرفته است .\r\nاز آنجا كه خط نفاق بعد از آن حضرت و در عصر امام عليه السّلام نيز با شدت ادامه داشت ، امام عليه السّلام در بخش دوم اين خطبه ، دربارهء خطر منافقان هشدار مىدهد و صفات آنها را يكى پس از ديگرى با بيانى روشن براى جامعه اسلامى ذكر مىكند تا همهء مسلمانان راستين ، آنها را بشناسند و توطئه‌هاى آنها را خنثى كرده و در نطفه خفه كنند .\r\n* * *\r\n\r\n","description":"","footnote":"","page_name":" 598 ","page_number":598},
  {"content":"\r\n\r\n\r\nبخش اوّل\r\nنحمده على ما وفّق له من الطّاعة ، و ذاد عنه من المعصية ، و نسأله لمنّته تماما ، و بحبله اعتصاما . و نشهد أنّ محمّدا عبده و رسوله ، خاض إلى رضوان اللّه كلّ غمرة ، و تجرّع فيه كلّ غصّة . و قد تلوّن له الأدنون ، و تألّب عليه الأقصون ، و خلعت إليه العرب أعنّتها ، و ضربت إلى محاربته بطون رواحلها ، حتّى أنزلت بساحته عداوتها ، من أبعد الدّار ، و أسحق المزار .\r\n\r\nترجمه\r\nخداوند را جهت توفيقى كه بر اطاعتش داده و حمايتى كه در جلوگيرى از معصيتش نموده ، سپاس مىگوييم و از او مىخواهيم كه نعمتش را ( بر ما ) كامل كند و چنگ زدن به ريسمان محكمش را نصيب ما گرداند و گواهى مىدهيم كه محمّد صلّى اللّه عليه و إله بنده و فرستادهء اوست ، همان كسى كه در راه رضاى خدا در درياى مشكلات غوطه‌ور شد و جام هر مصيبتى را جرعه جرعه نوشيد . نزديكانش ناپايدار ، و بيگانگان در دشمنىاش مصمّم بودند . عرب براى نبرد با او زمام مركبها را رها ساخت و با شتاب به سوى او راند تا از دورترين نقطه و دورافتاده‌ترين خانه ، عداوت خويش را در برابر او ظاهر ساختند .\r\n\r\nشرح و تفسير مشكلات عظيم رسالت\r\nامام عليه السّلام اين خطبه را ، مانند بسيارى از خطبه‌هاى ديگر ، با حمد و ثناى الهى و شهادت بر رسالت پيامبر اكرم صلّى اللّه عليه و إله آغاز مىكند و در اينجا حمد و ثنا را با تقاضا و دعا\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nمىآميزد و مىفرمايد : « خداوند را سپاس مىگوييم و ستايش مىكنيم بر توفيقى كه بر اطاعتش داده و حمايتى كه در جلوگيرى از معصيتش نموده ، و از او مىخواهيم كه نعمتش را ( بر ما ) كامل و چنگ زدن به ريسمان محكمش را نصيب ما گرداند » ؛ ( نحمده على ما وفّق له من الطّاعة ، و ذاد « 1 » عنه من المعصية ، و نسأله لمنّته تماما ، و بحبله اعتصاما ) .\r\nاز آنجا كه برترين افتخار انسان توفيق اطاعت و ترك معصيت است ، امام عليه السّلام در كلام بالا بر اين دو تكيه مىكند و منظور از توفيق در اينجا فراهم كردن اسباب اطاعت و ترك معصيت است ، زيرا خداوند به ما عقل و هوش داده ، وجدان بيدار مرحمت كرده ، پيامبران الهى را فرستاده و كتب آسمانى را نازل كرده كه تمام اينها ما را به طاعتش نزديك و از معصيتش دور گرداند و اگر اين اسباب وجود نداشت در گرداب گناه و ترك طاعت غوطه‌ور مىشديم ، بنابراين سزاوار است همواره خدا را بر اين نعمتهاى بزرگ سپاس گوييم .\r\nاما دعايى كه امام در دو جمله در ذيل اين حمد و ثنا آورده ، يكى مربوط به تقاضاى تكميل نعمتها و ديگرى توفيق اعتصام به حبل اللّه است كه منظور از آن يا دين و آيين الهى است ، آن‌گونه كه از آيهء  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا »  « 2 » استفاده مىشود ، و يا منظور قرآن مجيد است ، آن‌گونه كه از حديث ثقلين برمىآيد كه مىفرمايد :\r\n« كتاب اللّه حبل ممدود من السّماء الى الأرض » « 3 » و يا منظور ، هردو است ، زيرا در واقع تفاوتى باهم ندارند .\r\nبه يقين اگر اين توفيق الهى شامل حال ما گردد ، كه نعمتهاى او در حق ما كامل و چنگ زدن ما به حبل اللّه ، قوىّ شود ، خوشبخت‌ترين انسان خواهيم بود .\r\n\r\n\r\n","description":"","footnote":"\r\n( 1 ) . « ذاد » از ريشهء « ذود » بر وزن « ذوق » به معناى راندن و طرد كردن است .\r\n( 2 ) . آل عمران ، آيهء 103 .\r\n( 3 ) . مجمع البيان ، ذيل آيهء 103 ، سورهء آل عمران اين حديث را از ابو سعيد خدرى ، از پيامبر اكرم صلّى اللّه عليه و إله نقل كرده است .\r\n","page_name":" 600 ","page_number":600},
  {"content":"\r\n\r\nبعضى از شارحان نهج البلاغه در اينجا اشكالى مطرح كرده‌اند ، كه چگونه امام تقاضاى اتمام نعمت مىكند ، در حالى كه قرآن مىگويد :  « وَ إِنْ تَعُدُّوا نِعْمَتَ اللَّهِ لا تُحْصُوها »  « 1 » اشاره به اينكه نعمتهاى الهى قابل شمارش نيست و حد و مرز ندارد ؟\r\nولى بايد توجه داشت كه تكميل نعمت درجات و مراحلى دارد ؛ اگر به مرحلهء نهايى آن هيچ‌كس نمىرسد ، مراحل ديگرش قابل وصول است و امام آن را از خدا تقاضا مىكند .\r\nسپس حضرت شهادت به نبوّت پيامبر را با ذكر اوصاف برجستهء آن حضرت مطرح مىكند و مىفرمايد : « و گواهى مىدهيم كه محمّد بنده و فرستادهء اوست ، همان كسى كه در راه رضاى خدا در درياى مشكلات غوطه‌ور شد ، و جام هرمصيبتى را جرعه جرعه نوشيد » ؛ ( و نشهد أنّ محمّدا عبده و رسوله ، خاض إلى رضوان اللّه كلّ غمرة « 2 » ، و تجرّع فيه كلّ غصّة « 3 » ) .\r\nاين دو وصفى كه امام عليه السّلام دربارهء پيامبر صلّى اللّه عليه و إله بيان فرموده ، جامع همهء اوصاف خير است ؛ ايستادن در برابر مشكلات و تحمّل در برابر مصائب . تا آن مقاومت و تحمّل نباشد هيچ‌كار مهمى به سامان نمىرسد .\r\nجملهء « تجرّع فيه كلّ غصّة » نشان مىدهد كه حوادث گلوگير در برابر پيامبر يكى ، دو تا نبود ، بلكه او جرعه جرعه از جام مصائب مىنوشيد و تحمّل مىكرد ؛ جمعى از بهترين يارانش را از او گرفتند صبر كرد ، انواع مشكلات و موانع بر سر راه او ايجاد كردند ؛ ولى از همهء آنها عبور نمود و اين در واقع درسى است براى همهء كسانى كه مىخواهند با طاغوت‌ها مبارزه كنند و به اصلاح جامعهء خويش بپردازند .\r\nسپس امام عليه السّلام بخشى از مشكلات عظيم پيامبر اسلام را در دوران رسالتش در چند\r\n\r\n\r\n","description":"","footnote":"\r\n( 1 ) . ابراهيم ، آيهء 34 .\r\n( 2 ) . « غمره » در اصل از « غمر » بر وزن « خمر » به معناى از بين بردن اثر چيزى است . سپس به آب زيادى كه همهء چهرهء چيزى را مىپوشاند و مسير خود را مىشويد و پيش مىرود « غمره » و « غامر » گفته مىشود .\r\n( 3 ) . « غصّه » در اصل به معناى غذا ، آب و يا شىء ديگرى است كه در گلوگير مىكند . انسان چون هنگام غم و اندوه ، احساس مىكند چيزى در گلويش گير كرده است از آن تعبير به غصّه مىشود .\r\n","page_name":" 601 ","page_number":601},
  {"content":"\r\n\r\nجملهء كوتاه و پرمعنا بيان مىكند و مىفرمايد : « بستگان و نزديكانش را ناپايدار و بيگانگان در دشمنىاش مصمّم بودند ، عرب براى نبرد با او زمام مركب‌ها را رها ساخت و باشتاب ، به سوى او راند تا از دورترين نقطه و پرفاصله‌ترين خانه عداوت خويش را در برابر وى ظاهر سازند » ؛ ( و قد تلوّن له الأدنون « 1 » ، و تألّب « 2 » عليه الأقصون ، و خلعت إليه العرب أعنّتها « 3 » ، و ضربت إلى محاربته بطون رواحلها ، « 4 » حتّى أنزلت بساحته عداوتها ، من أبعد الدّار ، و أسحق « 5 » المزار ) .\r\nجملهء « تلوّن له الأدنون » اشاره به اين است كه جمعى از بستگان نزديك پيامبر صلّى اللّه عليه و إله مانند عباس كه تمايل به حمايت از او داشتند ، در كار خود ثابت قدم نبودند .\r\nجملهء « تألّب عليه الأقصون » اشاره به شاخه‌هاى دور تر قبيلهء قريش است كه دست به دست هم دادند و قبائل ديگر را نيز تحريك كردند تا در برابر پيامبر اسلام بايستند و در چنين شرايطى كه نه نزديكان جرأت حمايت شجاعانه‌اى داشته باشند و نه دوران ، در عداوت و دشمنى كوتاهى كنند مشكلات عظيمى پيدا مىشود كه ايستادگى در برابر آن بسيار سخت است .\r\nجملهء « خلعت إليه العرب أعنّتها ، و ضربت إلى محاربته بطون رواحلها » اشاره به سرعت و شتاب شديد مخالفان در عداوت و دشمنى با آن حضرت است ، زيرا هنگامى كه بخواهند مركب به سرعت پيش برود افسار آن سست مىكنند و با شلّاق بر پهلوها و شكم آن مىزنند . تاريخ اسلام نيز در همهء فصول خود به اين حقيقت گواهى مىدهد كه\r\n\r\n\r\n","description":"","footnote":"\r\n( 1 ) . « ادنون » جمع « أدنى » به معناى نزديك است ، بنابراين « أدنون » يعنى نزديكان و در مقابل « أقصون » به معناى افراد دور است .\r\n( 2 ) . « تألّب » از مادهء « ألب » بر وزن « امر » به معناى جمع شدن و از هرسو گرد آمدن است و به معناى شورانيدن و بسيج كردن بر ضدّ شخص يا گروهى نيز به كار مىرود .\r\n( 3 ) . « أعنّة » جمع « عنان » يعنى زمام و لجام .\r\n( 4 ) . « رواحل » جمع « راحله » به معناى مركب و در بسيارى از مواقع به معناى شتر باربر است .\r\n( 5 ) . « أسحق » از ريشهء « سحق » بر وزن « قفل » يعنى دور شدن و اسحق به معناى دورترين نقطه است .\r\n","page_name":" 602 ","page_number":602},
  {"content":"\r\n\r\nدشمنان از هيچ كارى كه فكر مىكردند به شكست اسلام و پيامبر بينجامد خوددارى نكردند ؛ ولى خدا مىخواست اين نور الهى خاموش نشود و روزبه‌روز درخشش بيشترى پيدا كند ، لذا نقشه‌هاى آنها را نقش‌برآب كرد و آتشهايى را كه افروخته بودند ، با باران لطف و عنايتش خاموش ساخت و پيامبر اكرم صلّى اللّه عليه و إله از اين معركه‌هاى خطرناك پيروز و سربلند برآمد و اسلام ، شرق و غرب جهان را تسخير كرد .\r\nولى از آنجا كه منافقان داخلى - همان كسانى كه اظهار اسلام كردند و ظاهرا به مسلمانان پيوستند ؛ ولى دلهاى آنها بوى كفر مىداد و مملوّ از عداوت بود - نيز در اين ميان نقش مهمى داشتند و خط آنها همچنان در ميان مسلمانان و حتى در عصر امام عليه السّلام ادامه داشت . امام در ادامهء اين سخن ، هشدار اكيدى به مسلمانان دربارهء خط نفاق مىدهد و در بخش بعد - چنان كه خواهد آمد - اوصاف و خطرات منافقان را شرح مىكند .\r\nابن ابى الحديد در اينجا نگاهى كوتاه و گذرا به مشكلات و دشواريهايى كه پيامبر اكرم صلّى اللّه عليه و إله در دوران رسالت خود پشت‌سر گذاشت ، افكنده ، چنين مىگويد :\r\n« كسى كه كتب تاريخ و سيره را مطالعه مىكند ، مىداند كه رسول اللّه صلّى اللّه عليه و إله در راه خدا چه دشواريهايى را تحمل كرد ؛ از استهزاى قريش در آغاز دعوت گرفته تا سنگسار كردن ، تا آنجا كه از پشت پاى او خون فرومىريخت و كودكان را به مخالفت و آزار او وادار مىكردند . شكمبه شتر بر سر او مىريختند . لباس آن حضرت را بر گردنش پيچيده و مىفشردند . او را چند سال در شعب بنى هاشم ( ابو طالب ) محاصره كردند . خريد و فروش با او و مسلمانان اندك آن زمان را تحريم كردند و از ازدواج با آنان و سخن گفتن خوددارى نمودند تا آنجا كه نزديك بود مسلمانان از گرسنگى هلاك شوند ، و اگر بعضى از ارحام و علاقه‌مندان پيامبر صلّى اللّه عليه و إله مخفيانه كمى آرد و خرما در تاريكى شب به آنها نمىرساندند ، از گرسنگى هلاك شده بودند . اصحاب و يارانش را مىگرفتند و مىزدند و در برابر آفتاب به بند مىكشيدند و از خانه خود دور مىساختند تا آنجا كه گروهى مجبور شدند به حبشه مهاجرت كنند و خود پيامبر صلّى اللّه عليه و إله گاهى به قبيله ثقيف و گاهى به بنى عامر و گاه به ربيعه و\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nغير آنها پناه برد ( ولى هيچ‌يك فايده‌اى نداشت ) . سپس همگى تصميم گرفتند كه آن حضرت را شبانه به قتل برسانند و پيامبر صلّى اللّه عليه و إله ناچار شد از چنگال آنها فرار كند و به مدينه رود و به طايفه اوس و خزرج بپيوندد ، در حالى كه همسر و فرزندان خود و تمام وسايل زندگيش را در مكه رها كرده بود و با زحمت شديد توانست خود را به مدينه برساند . در آنجا نيز آن حضرت را آسوده نگذاشتند ، جنگها پشت سر يكديگر روى داد و لشكرها پشت سر يكديگر به سوى او حركت كردند ، به گونه‌اى كه هميشه در زحمت بود و جنگها يكى پس از ديگرى مسلمانان را در فشار قرار مىداد ؛ ولى سرانجام خدا او را يارى كرد و آيينش جهانگير شد و كسى كه آشنا به تاريخ اسلام باشد شرح اين مشكلات را مىداند « 1 » ( اينها همان چيزى است كه امام عليه السّلام در جمله‌هاى كوتاه و پرمعناى بالا به آن اشاره كرده است ) .\r\n* * *\r\n\r\n\r\n","description":"","footnote":"\r\n( 1 ) . شرح ابن ابى الحديد ، جلد 10 ، صفحهء 165 .\r\n","page_name":" 604 ","page_number":604},
  {"content":"\r\n\r\n\r\nبخش دوم\r\nأوصيكم عباد اللّه بتقوى اللّه ، و أحذّركم أهل النّفاق ، فإنّهم الضّالّون المضلّون ، و الزّالّون المزلّون ، يتلوّنون ألوانا ، و يفتنّون افتنانا ، و يعمدونكم بكلّ عماد ، و يرصدونكم بكلّ مرصاد . قلوبهم دويّة ، و صفاحهم نقيّة . يمشون الخفاء ، و يدبّون الضّراء . وصفهم دواء ، و قولهم شفاء ، و فعلهم الدّاء العياء . حسدة الرّخاء ، و مؤكّدو البلاء ، و مقنطوا الرّجاء . لهم بكلّ طريق صريع ، و إلى كلّ قلب شفيع ، و لكلّ شجو دموع . يتقارضون الثّناء ، و يتراقبون الجزاء : إن سألوا ألحفوا ، و إن عذلوا كشفوا ، و إن حكموا أسرفوا .\r\n\r\nترجمه\r\nاى بندگان خدا ! شما را به پرهيزكارى سفارش مىكنم و از منافقان برحذر مىدارم ، زيرا آنها گمراه و گمراه‌كننده ، خطاكارند و به خطاانداز ، هرزمان به رنگى درمىآيند و به قيافه‌هاى ديگرى خودنمايى مىنمايند . از هروسيله‌اى براى فريفتن شما استفاده مىكنند ، و در هركمينگاهى به كمين شما مىنشينند ، دلهايشان آلوده و بيمار ، و ظاهرشان را ( براى فريب شما ) پاك نگه مىدارند ، در پنهانى گام برمىدارند ، و همچون خزنده‌اى كه در ميان بوته‌هاى درهم پيچيده خود را مخفى ساخته ، پيش مىروند .\r\nبيانشان در ظاهر درمان ، گفتارشان شفابخش ؛ ولى كردارشان درد بىدرمان است . آنان بر رفاه و آسايش مردم حسد مىورزند و بر بلا و ناراحتى آنان مىافزايند و پيوسته تخم نااميدى بر دلها مىپاشند . آنها در هرراهى كشته‌اى را به خاك افكنده‌اند و به هردلى راهى دارند ، و بر هرمصيبتى اشك دروغينى مىريزند ، پيوسته مدح و ثنا به هم وام\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nمىدهند ، و انتظار پاداش و جزا مىكشند ، هرگاه چيزى را طلب كنند اصرار مىورزند ، اگر كسى را ملامت كنند پرده‌درى مىكنند ، و اگر مقامى به آنها سپرده شود راه اسراف پيش مىگيرند .\r\n\r\nشرح و تفسير خطر منافقان !\r\nهمان‌گونه كه در پايان بخش قبل گفتيم ، امام عليه السّلام در اين بخش ، اشاره به صفات منافقان مىكند و مسلمانها را از خطرات آنها آگاه مىسازد و به همگان هشدار مىدهد و چنان وصف دقيقى براى آنها ذكر مىكند كه هيچ‌كس با اين دقت اوصاف اهل نفاق را بيان نكرده است .\r\nدر آغاز شش وصف آنها را به اين صورت بيان مىكند كه مىفرمايد : « اى بندگان خدا شما را به تقوا و پرهيزكارى سفارش مىكنم ، و از منافقان برحذر مىدارم ، زيرا آنها گمراهند و گمراه‌كننده ، خطاكارند و به خطا انداز ، هرزمان به رنگى درمىآيند و به قيافه‌هاى ديگرى خودنمايى مىكنند » ؛ ( أوصيكم عباد اللّه بتقوى اللّه ، و أحذّركم أهل النّفاق ، فإنّهم الضّالّون المضلّون ، و الزّالّون « 1 » المزلّون ، يتلوّنون ألوانا ، و يفتنّون « 2 » افتنانا ) .\r\nنخستين صفتى كه امام عليه السّلام در اينجا براى اهل نفاق مىشمرد گمراهى آنان است ؛ نه تنها گمراهند كه اصرار بر گمراه ساختن ديگران نيز دارند ، اضافه بر اين خطاكارند ؛ نه تنها خطاكار كه ديگران را نيز به خطا مىافكنند .\r\nدر ضمن تفاوت بين « ضالّون » و « زالّون » روشن شد ؛ اوّلى اشاره به كسانى است كه\r\n\r\n\r\n","description":"","footnote":"\r\n( 1 ) . « الزالّون المزلون » از ريشهء « زلت » به معناى لغزش و خطاست .\r\n( 2 ) . « يفتنون » از « افتنان » از ريشهء « فنّ » به معناى زينت بخشيدن گرفته شده ، بنابراين « يفتنّون افتنانا » به اين معناست كه آنها اعمال خود را به اشكال مختلف تزيين مىكنند تا ديگران را بفريبند .\r\n","page_name":" 606 ","page_number":606},
  {"content":"\r\n\r\nآگاهانه در گمراهى گام مىنهند و دومى اشاره به كسانى است كه اشتباه و خطاى فراوان دارند . آرى ! چون از نور علم و ايمان بىبهره‌اند اشتباهات آنها نيز فراوان است .\r\nافزون بر اين صفات چهارگانه آنها افراد متلوّنى هستند كه هرروز به رنگى و هرزمان به شكلى درمىآيند تا منافع نامشروع خود را از اين طريق تأمين كنند ؛ در جمع نمازگزاران به نماز مىايستند و در ميان شرابخواران به شرب خمر مىنشينند و مطابق توصيف قرآن «  « وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ »  و هنگامى كه افراد باايمان را ملاقات كنند مىگويند ما ايمان آورديم ؛ ولى هنگامى كه با افراد شيطان‌صفت خود خلوت مىكنند مىگويند : ما با شماييم ما فقط آنها را مسخره مىكنيم » . « 1 »\r\nتفاوت « يتلّونون » و « يفتنّون » ممكن است از اين جهت باشد كه اوّلى اشاره به جهات ظاهرى آنها مىكند كه هرروز به رنگى درمىآيند و دومى اشاره به نقشه‌هاى پنهانى آنها دارد كه هرروز به سراغ نقشهء مرموز تازه‌اى مىروند و طبيعت نفاق در هرصورت دوگانگى در گفتار و رفتار و برنامه‌ها است .\r\nسپس امام عليه السّلام در ادامهء اين سخن به شش وصف ديگر از اوصاف خطرناك آنها در عبارتى كوتاه و پرمعنا اشاره مىكند ، مىفرمايد : « از هروسيله‌اى براى فريفتن شما استفاده مىكنند ، و در هركمينگاهى به كمين شما مىنشينند . دلهايشان آلوده و بيمار ، و ظاهرشان را ( براى فريب شما ) پاك نگه مىدارند ، در پنهانى گام برمىدارند ، و همچون خزنده‌اى در لابه‌لاى بوته‌هاى درهم پيچيده خود را مخفى ساخته ، پيش مىروند ، بيان آنها درمان ، گفتارشان ( به ظاهر ) شفابخش ؛ ولى كردارشان درد بىدرمان است ! » ؛ ( و يعمدونكم « 2 » بكلّ عماد ، و يرصدونكم « 3 » بكلّ مرصاد . قلوبهم دويّة « 4 » ، و صفاحهم « 5 »\r\n\r\n\r\n","description":"","footnote":"\r\n( 1 ) . بقره ، آيهء 14 .\r\n( 2 ) . « يعمدونكم » از ريشهء « عمد » به معناى ستون زدن گرفته شده و منظور در اينجا اين است كه آنها از هر وسيله‌اى بر ضد شما استفاده مىكنند .\r\n( 3 ) . « يرصدونكم » از « رصد » بر وزن « صدف » در اصل به معناى آمادگى براى مراقبت از چيزى است و به معناى كمين كردن آمده است .\r\n( 4 ) . « دوية » از ريشه « دوّى » از « دوا » به معناى بيمارى گرفته شده و دوّى ( صفت مشبهه بر وزن فعيل ) به معناى آلوده و بيمار و مؤنث آن دوّيه است ؛ ولى « دواء » بر وزن دمار از همين ماده گرفته شده و به معناى دارو و درمان و چيزى است كه درد را زايل مىكند .\r\n( 5 ) . « صفاح » جمع « صفح » به معناى پهنه صورت يا كاغذ و امثال آن است و در اين‌جا اشاره به اين است كه ظاهر منافقان پاك و درونشان آلوده است .\r\n","page_name":" 607 ","page_number":607},
  {"content":"\r\n\r\nنقيّة . يمشون الخفاء ، و يدبّون « 6 » الضّراء « 7 » ، وصفهم دواء ، و قولهم شفاء ، و فعلهم الدّاء العياء « 8 » ) .\r\nجملهء « و يعمدونكم بكلّ عماد » اشاره به اين است كه آنها براى درهم شكستن شما از هروسيله‌اى استفاده مىكنند ؛ شايعه‌افكنى ، ايجاد ترديد و تزلزل در صفوف مؤمنان ، پاشيدن تخم بدبينى و فساد و . . .\r\nجملهء « و يرصدونكم بكلّ مرصاد » اشاره به اين است كه آنها از هيچ فرصتى براى ضربه زدن به شما غافل نمىمانند . پيوسته در كمين هستند تا فرصتى بيابند و زهر خود را در كام شما بريزند .\r\nجمله‌هاى بعد از آن ، همگى حكايت از دوگانگى شخصيت آنها و تفاوت ظاهر و باطن آنان مىنمايد و مىفرمايد : دلهايشان بيمار و ظاهرشان سالم ، گفتارشان به ظاهر شفابخش ؛ اما رفتارشان درد بىدرمان و تمام كارهايشان آميخته با توطئه‌هاى مخفيانه و نقشه‌هاى پنهانى شيطانى است .\r\n\r\n\r\n","description":"","footnote":"\r\n( 6 ) . « يدبّون » از « دبيب » به معناى آهسته راه رفتن و قدم‌هاى كوتاه برداشتن است و از نظر مفهوم لغوى هر جنبنده‌اى را شامل مىشود ؛ خواه سريع ، راه برود يا آهسته .\r\n( 7 ) . « ضوّاء » يعنى بيشه و زمين گسترده‌اى كه درختان به هم پيچيده‌اى در آن وجود دارد و حيوانات بيابان براى مخفى كردن خود به آن پناه مىبرند .\r\n( 8 ) . « عياء » از « عىّ » به معناى عجز و ناتوانى گرفته شده و « داء عياء » به معناى بيمارى غير قابل علاجى است كه اطبّا از درمان آن عاجزند ( عياء در اينجا مصدرى است كه معناى وصفى دارد ) .\r\n","page_name":" 608 ","page_number":608},
  {"content":"\r\n\r\nسپس در ادامهء سخن به بيان سه وصف ديگر پرداخته ، مىفرمايد : « بر رفاه و آسايش مردم حسد مىورزند و بر بلا و ناراحتى آنان مىافزايند و پيوسته تخم نااميدى و يأس بر دل‌ها مىپاشند » ؛ ( حسدة « 1 » الرّخاء ، و مؤكّدو البلاء ، و مقنطو الرّجاء ) .\r\nقرآن مجيد مىگويد : «  « إِنْ تَمْسَسْكُمْ حَسَنَةٌ تَسُؤْهُمْ وَ إِنْ تُصِبْكُمْ سَيِّئَةٌ يَفْرَحُوا بِها »  هرگاه نيكى به شما برسد ناراحت مىشوند و هرگاه مصيبتى بر شما وارد گردد خوشحال مىشوند » « 2 » و اين طبيعت منافقان در هرعصر و در هرزمان است .\r\nايجاد يأس و بدبينى براى تضعيف اراده‌ها و درهم شكستن قدرت جهاد و مقاومت ، يكى ديگر از حيله‌هاى خطرناك منافقان است كه اگر كارگر شود آثار بسيار زيانبارى دارد .\r\nاين موضوع در دنياى امروز كه فعاليت رسانه‌هاى جمعى بر همه‌جا سايه افكنده از گذشته خطرناك‌تر است . منافقانى كه در بيرون و درون كشورهاى اسلامى هستند با استفاده از اين وسائل براى مأيوس كردن مسلمانان از برنامه‌هاى اصلاحى و از هرگونه پيشرفت و موفقيّت ، وسائل شكست آنها را فراهم مىسازند . بايد در برابر اين شيطان صفتان با تمام قدرت ايستاد و پيوسته مردم را به الطاف خفيّه و جليّهء الهى و پيشرفت و پيروزى اميدوار ساخت و شعارهاى  « إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ »  « 3 »  « وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ »  « 4 » را همه‌جا سر داد .\r\nدر ادامه به سه وصف ديگر اشاره كرده ، مىفرمايد : « آنها در هرراهى كشته‌اى را به خاك افكنده‌اند ، و به هردلى راهى دارند ، و بر هرمصيبتى اشك دروغينى مىريزند » ؛ ( لهم بكلّ طريق صريع « 5 » ، و إلى كلّ قلب شفيع ، و لكلّ شجو « 6 » دموع ) .\r\n\r\n\r\n","description":"","footnote":"\r\n( 1 ) . « حسدة » جمع « حاسد » مانند « قتله » جمع « قاتل » به معناى كسى است كه حسد مىورزد .\r\n( 2 ) . آل عمران ، آيهء 120 .\r\n( 3 ) . محمد ، آيهء 7 .\r\n( 4 ) . آل عمران ، آيهء 139 .\r\n( 5 ) . « صريع » از « صرع » بر وزن « فرع » به معناى به خاك افكندن گرفته شده و معناى مفعولى دارد يعنى به خاك افتاده ، و به معناى كشته‌اى كه به خاك افتاده به كار مىرود .\r\n( 6 ) . « شجو » به معناى غم و غصه است .\r\n","page_name":" 609 ","page_number":609},
  {"content":"\r\n\r\nجملهء اوّل ، كنايه كثرت افرادى است كه به دست آنها و با توطئه‌هاى آنها كشته مىشوند يا شديدا آزاد مىبينند .\r\nجملهء دوم ، اشاره به اين است كه منافقان با انواع حيله‌ها و تملّقها تلاش مىكنند در تمام دل‌ها نفوذ كنند و خود را دوست همه‌كس قلمداد كنند ، حتى كسانى كه باهم اختلاف دارند و در دو قطب مختلف‌اند و از اين طريق به فتنه‌انگيزى ادامه دهند . جملهء سوم ، اشاره به همدردىهاى دروغين آنها و اشك تمساح ريختن در مصائب مؤمنان است تا كينه‌ها و عداوتهاى درونى خود را به اين طريق بپوشانند و مردم را بفريبند و به دنبال خود به پرتگاه بكشانند و آنها را بيچاره كنند .\r\nجملهء چهارم ، اشاره به كثرت كسانى است كه از آنها ضربه خورده و از كار افتاده‌اند و يا هلاك شده‌اند . اشاره به اين‌كه قربانيان آنها محدود نيست كه به آسانى بتوان از كنار آنها گذشت ؛ به قدرى گسترده است كه گويى در هركوچه و برزنى كشته‌اى بر اثر توطئه‌هاى آنها افتاده است . به اين ترتيب اگر مسلمانان به موقع نقشه‌هاى آنها را نقش‌برآب نكنند ، هيچ‌كس از ضربه‌هاى آنان در امان نخواهد بود .\r\nجملهء پنجم ، از نيرنگهاى آنها براى نفوذ در دلها خبر مىدهد آنها همواره شريك دزد و رفيق قافله‌اند و نشانه‌هاى قافله را در اختيار سارقان مىگذارند و با آنها همكارى تنگاتنگ دارند و به همين دليل سعى مىكنند به هركسى وانمود كنند دوست صميمى او هستند . ششمين جمله نيز تكميل و تأكيدى است براى آنچه در جملهء قبل آمد . آنها سعى دارند خود را شريك غم مردم نشان دهند و بر مصائب آنان اشك تمساح بريزند ، هر چند در دل مىخندند و خوشحالند آرى اين است راه و رسم نفاق .\r\nآن‌گاه امام عليه السّلام در ادامهء سخن به دو صفت زشت و شوم ديگر آنان اشاره مىكند و مىفرمايد : « آنها پيوسته مدح و ثنا به هم وام مىدهند ، و انتظار پاداش و جزا مىكشند » ؛ ( يتقارضون الثّناء ، و يتراقبون الجزاء ) .\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nآرى هركدام از آنها در مجلسى به مدّاحى و ثناخوانى ديگرى مىپردازد و صفاتى را كه هرگز در او وجود ندارد برمىشمرد ، به اين قصد كه او هم در مجلس ديگرى همين‌گونه از او مدح و ثناى دروغين بگويد . هرگز مدح و ثناى آنها به نيّت حق‌گويى و تقدير از پاكان و نيكان نيست ، بلكه هدف آن است كه شبيه آن دروغها را در حق خود بشنود .\r\nجملهء « يتراقبون الجزاء » نيز تأكيدى بر اين مطلب و يا چهرهء ديگرى از اين خلق و خوى زشت است ؛ يعنى هرگز خدمت بىريايى به كسى نمىكنند ، بلكه دائما در برابر خدمت انتظار خدمت دارند ؛ نه فقط در ثناخوانى در همه‌جا و در هركار .\r\nسرانجام امام عليه السّلام اين بخش را به بيان سه قسمت ديگر از رذائل اخلاقى منافقان پايان مىبخشد و مىفرمايد : « هرگاه چيزى را طلب كنند اصرار مىورزند ، اگر كسى را ملامت كنند پرده‌درى مىكنند ، اگر مقامى به آنها سپرده شود راه اسراف پيش مىگيرند » ؛ ( إن سألوا ألحفوا « 1 » ، و إن عذلوا « 2 » كشفوا ، و إن حكموا أسرفوا ) .\r\nنياز انسانها به يكديگر قابل انكار نيست و گاه اين نياز سبب مىشود كه انسان چيزى يا حلّ مشكلى را از ديگر بخواهد ؛ ولى اصرار كردن ، كار زشتى است ، زيرا ممكن است طرف نخواهد يا نتواند آن كار را انجام دهد و با آن خواسته موافقت نمايد و از اصرار شرمنده و ناراحت شود . قرآن مجيد در اوصاف مؤمنان نيازمند و تهىدست مىفرمايد : «  « لا يَسْئَلُونَ النَّاسَ إِلْحافاً »  آنها هرگز با اصرار چيزى از مردم تقاضا نمىكنند » « 3 » ؛ ولى منافقان مىخواهند به مقصود خود برسند ، هرچند ديگرى را مأخوذ به حيا كنند و مجبور سازند كه بر خلاف ميلش عمل كند .\r\nهمچنين اگر به اصطلاح بخواهند كسى را نصيحت و امر به معروف كنند كارى مىكنند كه در ميان جمع آبرويش بريزد ، در حالى كه اسلام دستور مىدهد اين كار با\r\n\r\n\r\n","description":"","footnote":"\r\n( 1 ) . « الحفوا » از « الحاف » به معناى اصرار و الحاح براى طلب چيزى است .\r\n( 2 ) . « عذلوا » از « عذل » بر وزن « هزل » به معناى ملامت كردن است .\r\n( 3 ) . بقره ، آيهء 273 .\r\n","page_name":" 611 ","page_number":611},
  {"content":"\r\n\r\nظرافت و دقت انجام شود ؛ نه آبروى مسلمانى بريزد و نه در دل ناراحت شود و غمگين گردد .\r\nجملهء « و إن حكموا أسرفوا » اشاره به اين است كه منافقان هرگاه به مقامى برسند نه تنها حق آن مقام را ادا نمىكنند ، بلكه راه اسراف ، پيش مىگيرند ؛ هم خدا را ناراضى مىكنند و هم مردم را و سعى دارند كيسه‌ها براى منافع نامشروع خود بدوزند . قرآن مجيد دربارهء بعضى از منافقان مىگويد : «  « وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ »  هنگامى كه به مقامى مىرسد در راه فساد در زمين گام برمىدارد و سعى دارد زراعتها و چهارپايان را نابود كند ( با اينكه مىداند ) خدا فساد را دوست ندارد » . « 1 »\r\nاين احتمال نيز وجود دارد كه منظور از « إن حكموا » اين باشد كه اگر آنها را در كارى به داورى بطلبند هرگز داورى عادلانه‌اى نخواهند داشت و از مرز عدالت و دادگرى تجاوز خواهند كرد . و مانعى ندارد كه هردو تفسير در مفهوم جمله جمع باشد .\r\n* * *\r\n\r\n\r\n","description":"","footnote":"\r\n( 1 ) . بقره ، آيهء 205 . البته تفسير بالا يكى از تفاسير آيه است .\r\n","page_name":" 612 ","page_number":612},
  {"content":"\r\n\r\n\r\nبخش سوم\r\nقد أعدّوا لكلّ حقّ باطلا ، و لكلّ قائم مائلا ، و لكلّ حيّ قاتلا ، و لكلّ باب مفتاحا ، و لكلّ ليل مصباحا . يتوصّلون إلى الطّمع باليأس ليقيموا به أسواقهم ، و ينفقوا به أعلاقهم ، يقولون فيشبّهون ، و يصفون فيموّهون . قد هوّنوا الطّريق ، و أضلعوا المضيق ، فهم لمة الشّيطان ، و حمة النّيران :\r\n « أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ » \r\n\r\nترجمه\r\n( منافقان ) در برابر هرحقى باطلى آماده ساخته‌اند ، و در برابر هردليل محكمى شبهه‌اى ، و براى هرزنده‌اى قاتلى ، و براى هردرى كليدى ، و براى هرشبى چراغى ( تا به مقاصد شوم خود نائل شوند ) . آنها با اظهار يأس و بىرغبتى ( به دنيا ) تلاش مىكنند به مطامع خويش برسند و بازار خود را گرم كنند و كالاى مورد علاقه خويش ( ضلالت و گمراهى ) را به فروش برسانند .\r\nآنان سخنانى مىگويند و مردم را به اشتباه مىافكنند ، و بيانات فريبنده‌اى دارند تا ديگران را بفريبند . راه ورود به خواسته‌هاى خود را آسان ، و طريق خروج از آن را تنگ و پر پيچ‌وخم مىسازند ( تا مردم را در دام خود گرفتار كنند ) آنها دارودسته شيطانند و شراره‌هاى آتش دوزخ . ( همان‌گونه خدا مىفرمايد ) آنها حزب شيطانند و بدانيد حزب شيطان زيان‌كارند .\r\n* * *\r\n\r\n","description":"","footnote":"","page_name":" 613 ","page_number":613},
  {"content":"\r\n\r\n\r\nشرح و تفسير برنامه‌ريزى دقيق منافقان !\r\nامام عليه السّلام در اين بخش از خطبه كه بخش پايانى است ، اشارهء مهمى دارد به اينكه منافقان با برنامه‌ريزى كامل به سوى اهداف خود پيش مىروند و براى حلّ هرمشكلى از مشكلات خود چاره‌اى انديشيده و براى نابود كردن مخالفان برنامه‌ريزى نموده‌اند ، مىفرمايد : « آنها در برابر هرحقى باطلى آماده ساخته‌اند ، و در برابر هردليل محكمى ، شبهه‌اى و براى هرزنده‌اى قاتلى ، و براى هردرى كليدى ، و براى هرشبى چراغى تهيه كرده‌اند » ؛ ( قد أعدّوا لكلّ حقّ باطلا ، و لكلّ قائم مائلا ، و لكلّ حيّ قاتلا ، و لكلّ باب مفتاحا ، و لكلّ ليل مصباحا ) .\r\nدر اين پنج جمله با توجه به واژهء « أعدّوا » ( - آماده كرده‌اند ) امام عليه السّلام از اين حقيقت پرده برمىدارد كه منافقان ، همهء مسائل مثبت جامعه را زير نظر مىگيرند و براى تخريب آن برنامه‌ريزى مىكنند و براى بن‌بستهايى كه بر سر راه دارند راه‌حلهايى در نظر مىگيرند تا بتوانند درهاى بسته را بگشايند و موانع را از سر راه بردارند ، حتى در شب تاريك با چراغ آيند تا گزيده‌تر برند كالا !\r\nدر طول تاريخ مخصوصا قرنهاى نخستين اسلام ، شواهد زنده‌اى براى كلام پرمعناى امام عليه السّلام ديده مىشود ؛ از بهانه‌اى كه براى كنار زدن امام از صحنهء خلافت ( جوان بودن و يا شوخ طبع بودن ) گرفته تا آتش زدن در بيت وحى ، بعد از پيامبر اكرم ، به بهانهء مخالفت با اجماع مسلمين ( اجماعى كه وجود خارجى نداشت ) و سپس خونخواهى عثمان ، آن هم از سوى كسانى كه دستشان به خون عثمان آلوده بود و بالا بردن قرآنها بر سر نيزه‌ها در زمانى كه در آستانهء شكستن بودند و مانند آن .\r\nجالب اين است كه گاه به امورى متوسل مىشدند كه هرانسان آگاهى را شديدا در تعجّب فرومىبرد ؛ مثلا هنگامى كه به لشكريان معاويه گفتند شما « فئه باغيه » ( گروه\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nستمگر ) هستيد كه پيامبر اكرم صلّى اللّه عليه و إله در حديث معروف دربارهء عمار خبر داده بود و بيش از سى سال قبل ، به عمّار خطاب كرد و گفت : « تو را فئهء باغيه خواهند كشت » آنها در برابر اين استدلال محكم و روشن گفتند « قاتل عمّار على است ، زيرا او عمّار را به همراه خود آورد ! اگر نياورده بود ما او را نمىكشتيم » . « 1 »\r\nسپس امام عليه السّلام به يكى ديگر از نيرنگهاى آنها براى نفوذ در دلها اشاره كرده مىفرمايد :\r\n« آنها با اظهار يأس و بىرغبتى ( به دنيا ) تلاش مىكنند به مطالع خويش برسند و بازار خود را گرم كرده . كالاى مورد علاقه خويش ( ضلالت و گمراهى ) را به فروش برسانند » ؛ ( يتوصّلون إلى الطّمع باليأس ليقيموا به أسواقهم ، و ينفقوا به أعلاقهم « 2 » ) .\r\nآنها سوداگران مرموزى هستند كه سرمايهء آنان كفر و نفاق و ضلالت و مشتريانشان افراد ساده‌انديش و بهاى اين معامله از دست دادن دين و ايمان است .\r\nهمان‌گونه كه گاه بعضى از تجّار براى گرم كردن بازار خويش ، نسبت به فروش جنس به مشتريان بىاعتنايى نشان مىدهند تا به مقتضاى « الانسان حريص على ما منع » آتش شوق را در دل آنها بيفروزند و بازار خود را گرم كنند و متاع كاسد و فاسد خود را به اعلى القيم بفروشند .\r\nآن‌گاه مىافزايد : « آنان سخنانى مىگويند و مردم را به اشتباه مىافكنند ، توصيف مىكنند تا مردم را بفريبند » ؛ ( يقولون فيشبّهون ، و يصفون فيموّهون « 3 » ) .\r\nآرى ! آنها پيوسته كفر و نفاق و گمراهى و ضلال را در لباس حق جلوه مىدهند تا توده‌هاى مردم كه به‌طور فطرى و طبيعى خواهان حق‌اند ، باطل آنها را بپذيرند و در طريق گمراهى گام بردارند .\r\nدر وصف ديگر مىافزايد : « آنها راه ورود به خواسته‌هاى خود را آسان ، و طريق خروج از\r\n\r\n\r\n","description":"","footnote":"\r\n( 1 ) . صحيح مسلم ، جلد 8 ، صفحهء 185 و سفينة البحار ، « عمر » و بسيارى از كتب ديگر شيعه و اهل سنّت .\r\n( 2 ) . « اعلاق » جمع « علق » بر وزن « حزب » به معناى اشياى مورد علاقه است .\r\n( 3 ) . « يمّوهون » از « تمويه » به معناى تزيين كردن براى گمراه ساختن و آميختن حق به باطل است .\r\n","page_name":" 615 ","page_number":615},
  {"content":"\r\n\r\nآن را تنگ و پرپيچ‌وخم مىسازند ( تا مردم را در دام خود گرفتار سازند ) » ؛ ( قد هوّنوا الطّريق ، و أضلعوا « 1 » المضيق ) .\r\nاين روش را امروز هم در منافقان عصر خويش مىبينيم كه با شرايط سهلى افراد را وارد گروه خويش مىسازند ، آن‌گاه چنان دست و پاى با انواع تعهدات و بدهكاريها مىبندند كه خروج از جرگهء آنان بسيار سخت است . جهانخواران عصر ما براى گرفتار ساختن ملت‌ها و كشورها ، نخست با شرايط ساده‌اى وام‌هاى سخاوتمندانه به آنها مىدهند . هنگامى كه آنها را گرفتار ساختند فشارها را پىدرپى بر آنها وارد مىسازند و خواسته‌هاى خود را بر آنان تحميل مىكنند ، در حالى كه چنان دست و پاى آنها بسته كه راه خروج و بازگشت ندارند .\r\nسرانجام امام عليه السّلام در پايان اين خطبه ، هشدار مىدهد و مىفرمايد : « آنها دارودسته شيطانند و شراره‌هاى آتش دوزخ ( همان‌گونه كه خدا مىفرمايد ) آنها حزب شيطانند ، و بدانيد حزب شيطان زيان‌كارانند » ؛ ( فهم لمة « 2 » الشّيطان ، و حمة « 3 » النّيران :  « أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ »  « 4 » ) .\r\n\r\nنكته نفاق و منافقان در طول تاريخ\r\nهيچ‌كس نمىتواند تاريخچه‌اى براى نفاق و منافقان تعيين كنند . در جوامعى كه\r\n\r\n\r\n","description":"","footnote":"\r\n( 1 ) . « اضلعوا » در اصل از ريشهء « ضلع » به معناى دنده گرفته شده و چون دنده‌ها معمولا كج است « اضلاع » به معناى كج‌ومعوج ساختن آمده است .\r\n( 2 ) . « لمة » جمعيّتى است از مردان و زنان و بعضى تعداد آن را سه تا ده ذكر كرده‌اند و ممكن است در اينجا اشاره به اين باشد كه نفرات آنها كم و خطراتشان زياد است .\r\n( 3 ) . « حمة » به معناى سم و زهر است و به هرچيز گزنده‌اى « حمة » اطلاق مىشود ، مانند سوزش و حرارت آفتاب .\r\n( 4 ) . مجادله ، آيهء 19 .\r\n","page_name":" 616 ","page_number":616},
  {"content":"\r\n\r\nافراد فاسد و مفسدى وجود داشته‌اند ، تا زمانى كه قدرت بر مبارزه آشكار در خود مىديدند ؛ به مبارزه ادامه مىدادند ؛ ولى هنگامى كه شكست مىخوردند ، لباس نفاق در تن مىپوشيدند و به صورت جمعيّتهاى زيرزمينى درمىآمدند و اهداف شوم خود را از اين طريق ادامه مىدادند . در ظاهر تسليم شده و اعلام وفادارى و پيوستن به توده‌هاى مردم مىكردند ؛ ولى در باطن اهداف شوم خود را با برنامه‌ريزى دقيق دنبال مىكردند .\r\nويژگى اصلى منافقان ، داشتن شخصيت دوگانه است . دوگانگى ظاهر و باطن ، گفتار و رفتار ، جلسات خصوصى و عمومى و دوگانگى در همه‌چيز ، كه شرح آن را امام امير مؤمنان عليه السّلام در اين خطبه به صورتى بسيار دقيق بيان فرموده است .\r\nآنها خود را اصلاح‌طلب مىخوانند ، در حالى كه مفسدان واقعى هستند . خود را عاقل و هوشيار و ديگران را ابله و نادان مىدانند ، در حالى كه واقعا ابلهانى شيطان‌صفتند .\r\nآنها شريك دزد و دوست قافله ، رفيق مردم و عامل بيگانه ، غمخوار كشور و عامل استعمارند .\r\nآنها به هنگام بروز طوفانها و رسيدن وقت فداكارى به بهانه‌هاى واهى و گفتن  « إِنَّ بُيُوتَنا عَوْرَةٌ »  « 1 » ميدان را خالى مىكنند و معمولا در اين هنگام است كه پرده نفاق بر اثر طوفان از چهره‌هاى آنها كنار مىرود و شناخته مىشوند .\r\nبر خلاف آنچه گروهى از ساده‌انديشان اهل سنّت فكر مىكنند كه هركس پيامبر خدا را ملاقات كرد و در خدمت او بود و سخنان او را شنيد و چشم او بر صورت پيامبر صلّى اللّه عليه و إله افتاد ، در هالهء قداستى به نام « صحابى » قرار مىگيرد و صدق و عدالت او مسلّم مىشود ، بر خلاف اين پندار در ميان معاصران پيامبر صلّى اللّه عليه و إله ، منافقان خطرناكى بودند كه در سورهء « منافقين » و از آن آشكارتر و گسترده‌تر در سورهء « احزاب » و « توبه » و بعضى سوره‌هاى ديگر قرآن با صراحت به آنها اشاره شده و پيامبر اكرم صلّى اللّه عليه و إله در مقابل آنها موضع‌گيرى سختى داشته است .\r\n\r\n\r\n","description":"","footnote":"\r\n( 1 ) . احزاب ، آيهء 13 .\r\n","page_name":" 617 ","page_number":617},
  {"content":"\r\n\r\nكسى كه اين سوره‌ها را با دقت بررسى كند مىداند كه موج نفاق و منافقگرى ، حتى در سالهاى آخر عمر پيامبر صلّى اللّه عليه و إله ، شديد بوده ؛ اما نفوذ و قدرت پيامبر صلّى اللّه عليه و إله و پيروزى آشكار مؤمنان راستين ، ابتكار عمل را از دست آنها گرفته بود .\r\nآنها بعد از پيامبر اكرم صلّى اللّه عليه و إله به جنب‌وجوش درآمدند و با نقشه‌هاى بسيار مرموز ، آن قدر تلاش كردند كه در عصر بنى اميّه بر جاى پيامبر صلّى اللّه عليه و إله به عنوان خليفه رسول اللّه صلّى اللّه عليه و إله تكيه زدند و كسى كه در اواخر عمر پيامبر صلّى اللّه عليه و إله اسلام را پذيرفته بود و فرزند دشمن شماره يك اسلام ؛ يعنى ابو سفيان به شمار مىرفت بر جاى رسول اللّه صلّى اللّه عليه و إله نشست و « خال المؤمنين » شد . اين داستان سر دراز دارد كه فعلا از آن مىگذريم .\r\nدر دنياى امروز نفاق بيش از هرزمان ديگرى ديده مىشود . منافقان با برنامه‌ريزى بسيار حساب شده و ابزار و سرمايه فراوان و عمّال وسيع در همه‌جاى دنيا و حتى با بهره‌گيرى از وسايل مدرن به شيطنتهاى گسترده خود مشغولند .\r\nدولتهاى استعمارى كه حيات آنها به مكيدن خون ديگران وابسته است ، در پناه عناوينى مانند حقوق بشر و آزادى و دموكراسى ، بدترين جنايات را انجام مىدهند . اگر در كشورى كه مورد پسند آنها نيست در صورتى كه كمترين خشونتى با يك زندانى شود فرياد برمىكشند ؛ ولى در زندانهايى ، همچون زندان « ابو غريب » عراق و « گوانتانامو » جناياتى انجام مىدهند كه در تاريخ بىسابقه بوده است و اخبار تكان‌دهندهء آنها در عصر و زمان ما همه‌جا منتشر شده است .\r\nدر پناه لفظ آزادى ، آزادى عمل و عقيده را از همهء مخالفان خود مىگيرند و سعى دارند همه‌جا حكومتهاى وابسته به خود به وجود آورند و گاه با صراحت مىگويند بهترين گزينه براى ما حكومتهايى است كه حافظ منافع ما باشد .\r\nآنها دم از حكومتهاى مردمى مىزنند ؛ ولى در هرنقطه‌اى از جهان كه مردم حكومتى برپا كردند كه حافظ منافع آنها نبود با تمام قوا سعى مىكنند آن را ساقط كنند .\r\nگاه از طريق كمكهاى مردم و وامهاى باعوض و بلاعوض وارد مىشوند ؛ ولى هدف\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nاصلى آنها وابسته كردن ملتها و دولتهاست ؛ زيرا هنگامى كه وابسته شدند به حكم اجبار آنچه را به آنها ديكته كنند بايد بپذيرند و اين داستان بسيار مفصل‌ترى دارد كه شرح آن را در يك كتاب و چند كتاب نمىتوان نوشت .\r\nتنها راه رهايى از چنگال اين منافقان دژخيم و خطرناك و چندين چهره ، اتحاد ملتهاى مظلوم و دربند است كه نخست پرده از چهرهء آنها برگيرند و آنها را معرفى كنند و سپس به گونه‌اى هماهنگ با آنها بستيزند و به يقين چون منافقان ، تنها دنبال اهداف مادى هستند هرگز روح فداكارى ندارند . سرانجام شكست مىخورند و عقب‌نشينى مىكنند .\r\n* * *\r\n\r\n","description":"","footnote":"","page_name":" 619 ","page_number":619},
  {"content":"\r\n . \r\n","description":"","footnote":"","page_name":" 620 ","page_number":620},
  {"content":"\r\n\r\n\r\nخطبهء 195 « 1 » و من خطبة له عليه السّلام\r\nاز خطبه‌هاى امام عليه السّلام است كه در آن پس از ستايش خدا و پيامبر اسلام صلّى اللّه عليه و إله مردم را نصيحت مىفرمايد .\r\n\r\nخطبه در يك نگاه\r\nبحثهايى را كه امام عليه السّلام در اين خطبه بيان فرموده است مىتوان در سه بخش خلاصه كرد : نخست حمد و ثناى پروردگار با ذكر آثارى از آن ذات مقدّس ، از عجايب جهان هستى و سپس شهادت به نبوت پيامبر اكرم صلّى اللّه عليه و إله و اشاره به اوصاف ديگرى از صفات بارز آن حضرت .\r\nدر بخش دوم اشاره به هدف آفرينش انسان مىكند و مراقبت الهى را بر او با عبارات بسيار زيبايى شرح مىدهد .\r\nدر بخش سوم اندرزهايى دربارهء تقوا و آماده شدن براى سفر آخرت و حضور در دادگاه عدل الهى آمده است .\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه از معدود خطبه‌هايى است كه مدركى جز نهج البلاغه براى آن نيست .\r\n","page_name":" 621 ","page_number":621},
  {"content":"\r\n . \r\n","description":"","footnote":"","page_name":" 622 ","page_number":622},
  {"content":"\r\n\r\n\r\nبخش اوّل\r\nالحمد للّه الّذي أظهر من آثار سلطانه ، و جلال كبريائه ، ما حيّر مقل العقول من عجائب قدرته ، و ردع خطرات هماهم النّفوس عن عرفان كنه صفته .\r\nو أشهد أن لا إله إلّا اللّه ، شهادة إيمان و إيقان ، و إخلاص و إذعان . و أشهد أنّ محمّدا عبده و رسوله ، أرسله و أعلام الهدى دارسة ، و مناهج الدّين طامسة ، فصدع بالحقّ ؛ و نصح للخلق ، و هدى إلى الرّشد ، و أمر بالقصد ، صلّى اللّه عليه و آله و سلّم .\r\n\r\nترجمه\r\nحمد و ستايش مخصوص خداوندى است كه از آثار عظمت و جلال كبرياييش آن‌قدر آشكار ساخته كه ديدهء عقول را از شگفتىهاى قدرتش در حيرت فروبرده ، و انديشه‌هاى بلند انسان‌ها را از شناخت كنه صفاتش بازداشته است ، و گواهى مىدهم كه معبودى جز خداوند يكتا نيست ؛ گواهى برگرفته از ايمان و يقين و اخلاص و اذعان ، و گواهى مىدهم كه محمد صلّى اللّه عليه و إله بنده و فرستادهء اوست . هنگامى او را فرستاد كه نشانه‌هاى هدايت كهنه و فرسوده و جادّه‌هاى دين محو شده بود . او حق را آشكار ساخت و براى مردم دلسوزى و خيرخواهى كرد و آنان به سوى كمال ، هدايت نمود و به عدل و داد ، امر فرمود . رحمت و سلام خدا بر او و خاندانش باد .\r\n* * *\r\n\r\n","description":"","footnote":"","page_name":" 623 ","page_number":623},
  {"content":"\r\n\r\n\r\nشرح و تفسير قيام پيامبر در شرايط بسيار سخت\r\nهمان‌گونه كه در آغاز خطبه اشاره شد ، امام عليه السّلام اين خطبه را - مانند بسيارى از خطبه‌هاى ديگر - با حمد و ثناى الهى شروع مىكند ؛ ولى با تغييراتى تازه و تشبيهاتى نوين و روح‌پرور .\r\nمىفرمايد : « حمد و ستايش مخصوص خداوندى است كه از آثار عظمت و جلال كبرياييش آن‌قدر آشكار ساخته كه ديدهء عقول را از شگفتىهاى قدرتش در حيرت فرو برده ، و انديشه‌هاى بلند انسان‌ها را از شناخت كنه صفاتش بازداشته است » ؛ ( الحمد للّه الّذي أظهر من آثار سلطانه ، و جلال كبريائه ، ما حيّر مقل « 1 » العقول من عجائب قدرته ، و ردع خطرات هماهم « 2 » النّفوس عن عرفان كنه صفته ) .\r\nبه راستى اگر كسى در جهان آفرينش از ذرات اتم گرفته تا منظومه‌هاى آسمانى و كهكشانها و از انواع گياهان و گلها و ميوه‌ها گرفته تا اقسام شگفت‌انگيز حيوانات ، پرنده‌ها و درنده‌ها و ماهيان درياها و وحوش بيابانها و انواع عجيب حشرات و جانداران ذره‌بينى ، دقت كند هرروز عجايب تازه و شگفتيهاى نوينى در آنها مىبيند و پيشرفت علم و دانش بشرى نيز هرروز پرده جديدى از اين شگفتيها را نشان مىدهد ، به گونه‌اى كه انسان در قدرت آفريدگار حيران مىشود و روزبه‌روز اين حقيقت آشكارتر مىگردد كه او بالاتر از خيال و قياس و وهم ماست و بالاتر است از آنچه ديده‌ايم و خوانده‌ايم و نوشته‌ايم .\r\nسپس امام عليه السّلام به سراغ اقرار به شهادتين مىرود ؛ ولى هريك از آن دو را با تعبيراتى\r\n\r\n\r\n","description":"","footnote":"\r\n( 1 ) . « مقل » جمع « مقله » بر وزن « غرفه » به معناى قسمت دورى چشم اعم از سياهى و سفيدى است و در اينجا امام عليه السّلام عقل را تشبيه به انسانى كرده كه داراى چشمى است كه به اشياى شگفت‌انگيزى خيره شده و در آن حيران شده است .\r\n( 2 ) . « هماهم » جمع « همهمه » به معناى صداى آهسته يا صدايى است كه به گوش مىخورد اما معنا و مفهوم آن درك نمىشود .\r\n","page_name":" 624 ","page_number":624},
  {"content":"\r\n\r\nتازه بيان مىكند و مىفرمايد : « و گواهى مىدهم كه معبودى جز خداوند يكتا نيست ، گواهى برگرفته از ايمان و يقين و اخلاص و اذعان » ؛ ( و أشهد أن لا إله إلّا اللّه ، شهادة إيمان و إيقان ، و إخلاص و إذعان « 1 » ) .\r\nاين چهار تعبير ( ايمان و ايقان و اخلاص و اذعان ) اشاره به چهار مرحله از باورهاى دينى است ؛ ايمان مرحلهء اوّل است كه انسان چيزى را مىپذيرد و باور مىكند ، هرچند ممكن است در اطراف آن ، شكوك و شبهات جزئى وجود داشته باشد ؛ ولى مرحلهء ايقان مرحله‌اى است كه گردوغبار آن شبهات و شكها زدوده مىشود و باورهاى قلبى شفاف و درخشنده مىگردد .\r\nمرحلهء اخلاص مرحلهء نفى ما سوى اللّه است كه همه‌چيز را غير خدا كنار مىزند ، تنها او را مىبيند و به او عشق مىورزد و با او سخن مىگويد و از او طلب مىكند و سرانجام مرحلهء اذعان فرامىرسد كه به گفتهء اهل لغت به معناى اقرار آميخته با خضوع است ؛ يعنى ايمان او در جاى جاى اعمال و گفتار و رفتار او آشكار مىشود و همهء زندگى او به رنگ الهى درمىآيد و مصداق  « صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً »  « 2 » مىشود .\r\nبديهى است هرگاه ايمان و يقين و اخلاص در وجود انسان ريشه‌دار شود ثمرهء نهايى آن همان اعمال انسان است .\r\nآن‌گاه امام بعد از شهادت به يكتايى پروردگار ، به شهادت نبوّت با ذكر صفات برجسته‌اى از پيامبر اكرم صلّى اللّه عليه و إله و اشاراتى به اهداف نبوّت مىپردازد و مىفرمايد : « و گواهى مىدهم كه محمّد بنده و فرستادهء اوست ، هنگامى او را فرستاد كه نشانه‌هاى هدايت كهنه و فرسوده ، و جادّه‌هاى دين محو شده بود . او حق را آشكار ساخت و براى مردم\r\n\r\n\r\n","description":"","footnote":"\r\n( 1 ) . « اذعان » از « ذعن » بر وزن « وطن » به معناى خضوع و فرمانبردارى و اطاعت است ، لذا در عبارت بالا امام عليه السّلام آن را در چهارمين مرحله قرار داده است . نخست ايمان و بعد يقين و بعد مرحلهء اخلاص فرا مىرسد و نتيجه آن اطاعت و فرمانبردارى حق است .\r\n( 2 ) . بقره ، آيهء 138 .\r\n","page_name":" 625 ","page_number":625},
  {"content":"\r\n\r\nدلسوزى و خيرخواهى كرد و به سوى كمال هدايت نمود ، و به عدل و داد امر فرمود .\r\nرحمت و سلام خدا بر او و خاندانش باد » ؛ ( و أشهد أنّ محمّدا عبده و رسوله ، أرسله و أعلام الهدى دارسة « 1 » ، و مناهج الدّين طامسة « 2 » ، فصدع « 3 » بالحقّ ؛ و نصح للخلق ، و هدى إلى الرّشد ، و أمر بالقصد ، صلّى اللّه عليه و آله و سلّم ) .\r\nاعلام هدى به معناى نشانه‌هايى است كه در مسير راه مسافران قرار مىدهند تا جاده را گم نكنند ( مانند علائم راهنمايى امروز كه بر سر راهها مىگذراند تا هركس مقصد خويش را بشناسد و پيش گيرد ) و در اينجا اشاره به تعليمات آنها و پيشوايان دين و آموزه‌هاى كتب آسمانى است .\r\nجمله « و مناهج الدّين طامسة » اشاره به قوانين آسمانى است كه در عصر جاهليّت به فراموشى سپرده شده بود .\r\nآرى در چنين شرايط و چنين محيطى كه ظلمت كفر ، همه‌جا را فراگرفته بود ، پيغمبر اسلام قيام كرد و چهار برنامه را اجرا فرمود : نخست حق را در معارف دينى آشكارا بيان كرد . سپس به خيرخواهى مردم برخاست و با اندرزها و نصايح خود آنها را به ترك گناه و فساد و زشتيها و نامرديها فراخواند و در مرحلهء سوم آنها را به آنچه مايهء تكامل انسان بود هدايت كرد و در چهارمين مرحله دعوت به عدل و داد و ميانه‌روى و اعتدال در\r\n\r\n\r\n","description":"","footnote":"\r\n( 1 ) . « دارسة » از ريشهء « در است » در اصل به معناى تكرار چيزى است و از آنجا كه به هنگام فراگرفتن چيزى ، استاد مطالب را تكرار مىكند به آن درس مىگويند و چون حوادث پىدرپى ، و باد و باران سبب فرسودگى و كهنگى بناها مىشود اين تعبير به معناى فرسودگى نيز به كار مىرود و در خطبهء بالا اشاره به همين معناست .\r\n( 2 ) . « طامسة » از « طمس » بر وزن « شمس » به معناى محو شدن و از بين رفتن آثار چيزى است و به معناى محو كردن نيز آمده است .\r\n( 3 ) . « صدع » از ريشهء « صدع » بر وزن « صبر » در اصل به معناى مطلق شكافتن يا شكافتن اجسام محكم است و چون با شكافتن چيزى درونش آشكار مىشود اين واژه به معناى آشكار كردن نيز به كار مىرود و در خطبهء بالا همين معنا اراده شده است .\r\n","page_name":" 626 ","page_number":626},
  {"content":"\r\n\r\nهمه‌چيز فرمود ( درود و سلام پروردگار بر او و آلش باد ) .\r\nامام در اين عبارات كوتاه ، هم ترسيم واضحى از وضع عصر جاهليت نموده و هم اركان دعوت پيغمبر اسلام را بيان كرده است .\r\n* * *\r\n\r\n","description":"","footnote":"","page_name":" 627 ","page_number":627},
  {"content":"\r\n . \r\n","description":"","footnote":"","page_name":" 628 ","page_number":628},
  {"content":"\r\n\r\n\r\nبخش دوم\r\nو اعلموا ، عباد اللّه ، أنّه لم يخلقكم عبثا ، و لم يرسلكم هملا ، علم مبلغ نعمه عليكم ، و أحصى إحسانه إليكم ، فاستفتحوه ، و استنجحوه ، و اطلبوا إليه و استمنحوه ، فما قطعكم عنه حجاب ، و لا أغلق عنكم دونه باب ، و إنّه لبكلّ مكان ، و في كلّ حين و أوان ، و مع كلّ إنس و جانّ ؛ لا يثلمه العطاء ، و لا ينقصه الحباء ، و لا يستنفده سائل ، و لا يستقصيه نائل ، و لا يلويه شخص عن شخص ، و لا يلهيه صوت عن صوت ، و لا تحجزه هبة عن سلب ، و لا يشغله غضب عن رحمة ، و لا تولهه رحمة عن عقاب ، و لا يجنّه البطون عن الظّهور ، و لا يقطعه الظّهور عن البطون . قرب فنأى ، و علا فدنا ، و ظهر فبطن ، و بطن فعلن ، و دان و لم يدن . لم يذرء الخلق باحتيال ، و لا استعان بهم لكلال .\r\n\r\nترجمه\r\nبدانيد اى بندگان خدا كه خداوند شما را بيهوده نيافريده و بىسرپرست رها نساخته است . خدا از مقدار و اندازه نعمتهايش بر شما آگاه است و مراتب احسان و نيكى خود را بر شما شماره فرموده است . ( و همه كارهايش از روى حكمت است ) حال كه چنين است از او درخواست گشايش و پيروزى ( و گشودن درهاى سعادت ) كنيد . دست نياز به سوى او دراز كرده ، عطا و بخشش را از او بخواهيد ، زيرا ميان شما و او حجابى نيست و درى بين او و شما بسته نشده است . او در همه‌جا و در هرلحظه و با هركس از انس و جنّ همراه است .\r\nنه بخشش از دارايىاش مىكاهد و نه عطايا آسيبى به خزاين او مىرساند . نه درخواست\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nكنندگان ، نعمتش را تمام مىكند و نه بهره‌مندان از عطايش ، به مواهب او پايان مىدهند .\r\nو توجه او به كسى وى را از ديگرى غافل نمىسازد و شنيدن صدايى او را از شنيدن صداى ديگرى بازنمىدارد . عطا و بخشش او به كسى مانع از سلب نعمت ( در آنجا كه مصلحت باشد ) نمىگردد و غضبش او را از رحمت بازنمىدارد و رحمتش او را از عذاب و كيفر ( به هنگام لزوم ) غافل نمىسازد . نه آنچه پنهان است او را از آنچه آشكار است بازمىدارد و نه آنچه آشكار است او را از آنچه نهان است جدا مىسازد . او نزديك است و در عين حال دور ؛ بلند مرتبه است و در همان حال نزديك ؛ آشكار است و پنهان ؛ پنهان است و آشكار . همه را ( در برابر اعمالشان ) جزا مىدهد و كسى به او جزايى نخواهد داد . در آفرينش مخلوقات نياز به فكر و انديشه نداشته و به جهت خستگى از كسى كمك نخواسته است .\r\n\r\nشرح و تفسير خوان نعمت بىدريغش همه‌جا گسترده است\r\nامام عليه السّلام در اين بخش از خطبه به سه نكتهء اساسى اشاره مىفرمايد : نخست مسئلهء هدف آفرينش . سپس نعمت‌هاى فراوان الهى كه شامل حال همهء بندگان مىشود و سرانجام ، بر مراقبت دائمى و حضور الهى در همه‌جا و همه‌حال تأكيد مىنهد .\r\nدر قسمت اوّل مىفرمايد : « بدانيد اى بندگان خدا كه خدا شما را بيهوده نيافريده و بى سرپرست رها نساخته است » ؛ ( و اعلموا ، عباد اللّه ، أنّه لم يخلقكم عبثا ، و لم يرسلكم هملا « 1 » ) .\r\nاين سخن در واقع برگرفته از كلام خداست كه مىفرمايد : «  « أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ »  آيا چنين پنداشته‌ايد كه ما شما را بيهوده آفريده‌ايم و به سوى ما بازنمىگرديد » . « 2 »\r\n\r\n\r\n","description":"","footnote":"\r\n( 1 ) . « همل » از ريشهء « همل » بر وزن « حمل » در اصل به معناى رها ساختن شتران بدون ساربان است . سپس به هرشخص يا هركار بدون سرپرست اطلاق شده است .\r\n( 2 ) . مؤمنون ، آيهء 115 .\r\n","page_name":" 630 ","page_number":630},
  {"content":"\r\n\r\nبه يقين خداوند حكيم و دانا هرگز كارى عبث و بيهوده انجام نمىدهد ، گرچه منافع و سودهاى افعال خدا به خدا بازنمىگردد ، چون او بىنياز مطلق است ؛ ولى به يقين افعال او آثار و بركاتى دارد كه به بندگانش باز مىگردد .\r\nچون داشتن هادى و راهنما ، نخستين شرط براى وصول به هدف است ، به دنبال جملهء « لم يخلقكم عبثا » جملهء « لم يرسلكم هملا » آمده است ، زيرا ارسال در اين‌گونه موارد به معناى رها ساختن و « همل » در اصل به گلهء بىچوپان گفته مىشود . بدين ترتيب ، مسئوليت انسان با اين اشاره در برابر اهداف آفرينش و هدايت رهبران ، روشن مىگردد .\r\nدر قسمت دوّم مىفرمايد : « خدا از مقدار و اندازه نعمت‌هايش بر شما آگاه است و مراتب احسان و نيكى خود را بر شما شماره فرموده است ( و همه كارهايش از روى حكمت است ) » ؛ ( علم مبلغ نعمه عليكم ، و أحصى إحسانه إليكم ) .\r\nنعمت و احسان ، شامل تمام نعمت‌هاى مادى و معنوى و حتى استعدادهاى گوناگون درونى مىشود و اين بدان معناست كه مردم از نعمت‌هاى او بهره گيرند و طريق ناسپاسى پيش نگيرند و نعمتهاى الهى را بيهوده به هدر ندهند و از سستى و تنبلى در بهره‌گيرى از آن بپرهيزند و بدانند براى رسيدن به هدف آفرينش و كمال مطلوب ، همهء اسباب و وسائل آماده است .\r\nآن‌گاه سومين مطلب را عنوان مىكند و مىفرمايد : « حال كه چنين است ( و همهء وسائل سعادت آماده شده ) از او درخواست گشايش و پيروزى بطلبيد ، دست نياز را به سوى او دراز كرده و عطا و بخشش را از او بخواهيد ، چرا كه ميان شما و او حجابى نيست و درى بين او و شما بسته نشده است » ؛ ( فاستفتحوه « 1 » ، و استنجحوه « 2 » ، و اطلبوا إليه و\r\n\r\n\r\n","description":"","footnote":"\r\n( 1 ) . « استفتحوا » از ريشهء « فتح » در اصل به معناى گشودن است ، بنابراين استفتاح به معناى طلب گشايش و فتح و يارى است .\r\n( 2 ) . « استنجحوا » از « نجاح » در اصل به معناى سهل و آسان شدن و به مقصود رسيدن است .\r\n","page_name":" 631 ","page_number":631},
  {"content":"\r\n\r\nاستمنحوه « 1 » ، فما قطعكم عنه حجاب ، و لا أغلق عنكم دونه باب ) .\r\nاشاره به اينكه فيض از مبدأ فيّاض آماده شده ، اكنون نوبت شماست كه دست طلب به دامان لطفش بزنيد و درهاى رحمتش را بگشاييد و رستگارى را از او بطلبيد و مىدانيم هنگامى كه فاعليت فاعل با قابليت قابل بياميزد نتيجه قطعى و حتمى است .\r\nحضرت بر خلاف پندار بت‌پرستان و مشركان و پيروان آنها در عصر و زمان ما ، كه گمان مىكنند مستقيما نبايد به درگاه خدا رفت ، بلكه بايد غير او را پرستيد تا او راه را بگشايد ، مىفرمايد : هيچ رادع و مانعى بر سر راه نيست و همهء بندگان مىتوانند به درگاه خدا بروند و اگر گاهى از آبروى شفيعان بهره مىگيرند آن هم تأكيد ديگرى است بر ارتباط مستقيم به ذات پاك خدا و عمل به دستور او .\r\nآن‌گاه در توضيح اين سخن اشاره به سه نكتهء ديگر مىكند و تفاوت عطا و بخشش الهى را با ديگران در اين سه نكته روشن مىسازد و مىفرمايد : « او در همه‌جا و در هر لحظه و با هركس از انس و جنّ همراه است . نه بخشش از دارايىاش مىكاهد و نه عطايا آسيبى به خزاين او مىرساند . نه درخواست‌كنندگان ، نعمتش را تمام مىكند و نه بهره‌مندان از عطايش ، به مواهب او پايان مىدهند » ؛ ( و إنّه لبكلّ مكان ، و في كلّ حين و أوان ، و مع كلّ إنس و جانّ ؛ لا يثلمه « 2 » العطاء ، و لا ينقصه الحباء « 3 » ، و لا يستنفده سائل ، و لا يستقصيه نائل ) .\r\nبه اين ترتيب ، خداوند بخشنده‌اى است كه در همه‌جا حضور دارد و دست همهء نيازمندان به دامان كبريايىاش مىرسد ، بلكه در همه‌جا با هركسى همراه است و از\r\n\r\n\r\n","description":"","footnote":"\r\n( 1 ) . « استمنحوا » از ريشهء « منح » بر وزن « منع » در اصل به معناى واگذار كردن شير حيوان به خود حيوان است . سپس به هرگونه عطيّه و بخشش اطلاق شده ، بنابراين استمناح به معناى طلب عطاياست .\r\n( 2 ) . « يثلم » از ريشهء « ثلم » بر وزن « صبر » و « ثلمه » بر وزن « ضربه » در اصل به معناى لبهء چيزى شكستن است . سپس به هركارى كه صدمه‌اى بر كسى يا چيزى وارد كند اطلاق شده است .\r\n( 3 ) . « حباء » از ريشهء « حبو » بر وزن « ختم » در اصل به معناى بخشش چيزى بدون انتظار پاداش است و در جملهء بالا نيز به همين معناست .\r\n","page_name":" 632 ","page_number":632},
  {"content":"\r\n\r\nسوى ديگر ، عطاياى او حدّ و مرز و نهايتى ندارد و بيم اين نمىرود كه اگر به افرادى ببخشد ديگران در مضيقه قرار گيرند :\r\n دست حاجت چو برى پيش خداوندى بر * كه كريم است و رحيم است و غفور و ودود\r\nكرمش نامتناهى نعمش بىپايان * هيچ خواهنده از اين در نرود بىمقصود \r\nزيرا او وجودى است از هرنظر نامتناهى ، به همين دليل كرمش نامتناهى است و نعمت و عطايش نيز نامتناهى ، بلكه مطابق آنچه در دعاى افتتاح آمده است : « و لا تزيده كثرة العطاء إلّا جودا و كرما ؛ فزونى بخشش جز بر جود و كرم او نمىافزايد » ، اشاره به اينكه هرقدر بيشتر ببخشد مردم بيشتر به جود و كرمش اميدوار مىشوند .\r\nآن‌گاه به نكتهء سوم پرداخته ، مىفرمايد : « ( او همانند مخلوقاتش نيست ) و توجه به كسى وى را از ديگرى غافل نمىسازد و شنيدن صدايى او را از شنيدن صداى ديگر باز نمىدارد . عطا و بخشش او به كسى مانع از سلب نعمت ( در آنجا كه مصلحت باشد ) نمىگردد ، و غضبش او را از رحمت بازنمىدارد ، و رحمتش او را از عذاب و كيفر ( به هنگام لزوم ) غافل نمىسازد ، نه آنچه پنهان است او را از آنچه آشكار است بازمىدارد ، و نه آنچه آشكار است او را از آنچه نهان است جدا مىسازد » ؛ ( و لا يلويه « 1 » شخص عن شخص ، و لا يلهيه صوت عن صوت ، و لا تحجزه هبة عن سلب ، و لا يشغله غضب عن رحمة ، و لا تولهه « 2 » رحمة عن عقاب ، و لا يجنّه « 3 » البطون عن الظّهور ، و لا يقطعه\r\n\r\n\r\n","description":"","footnote":"\r\n( 1 ) . « يلوى » از ريشهء « لىّ » بر وزن « حىّ » به معناى اعراض كردن و سر برگرداندن و منحرف ساختن است .\r\n( 2 ) . « توله » از « وله » بر وزن « فرح » به معناى حيرت و سرگردانى از شدّت غم و اندوه است و لذا به شخص عاشق غمگين « واله » گفته مىشود .\r\n( 3 ) . « يجن » از ريشهء « جنّ » بر وزن « فنّ » به معناى مستور ساختن و پوشاندن است ، لذا به كسى كه عقلش پوشيده شده ، مجنون گفته مىشود و بر طايفهء جن به جهت مستور بودن ، اين لفظ اطلاق شده است و به -\r\n","page_name":" 633 ","page_number":633},
  {"content":"\r\n\r\nالظّهور عن البطون ) .\r\nاين جمله‌هاى هفت‌گانه ، از يك‌سو تشويقى است براى بندگان كه هرچه مىخواهند از او بخواهند و بدانند . اگر همهء مخلوقاتى كه در پهنهء جهان آفرينش وجود دارند ، دست به دعا بردارند و همزمان خواسته‌هايى را مطرح كنند ، او از همهء خواسته‌هاى اين افراد آگاه و باخبر است . چيزى كه در غير خداوند مطلقا ديده نمىشود ، حتى گاه سؤال يك نفر آنها را از سؤال نفر دوم غافل مىكند .\r\nاز سوى ديگر ، هشدارى است به همهء بندگان ، كه مراقب حضور ذات پروردگار در همه حال باشند و بدانند همان‌گونه كه نعمت و عطايش بىپايان است و هيچ خواننده‌اى از در او بىمقصود بازنمىگردد ، همچنين رحمتش مانع غضب ، و نعمتش مانع كيفر بدكاران و ظالمان نيست و آنچه در خلوت و جلوت و آشكار و نهان انجام مىدهند براى او نمايان است . اساسا آشكار و نهان ، دور و نزديك دربارهء آن ذات نامتناهى ، مفهوم ندارد . اين مخلوقانند كه محدودند و دور و نزديك و آشكار و نهان دارند .\r\nآن‌گاه امام عليه السّلام با ذكر هفت جملهء ديگر مربوط به اوصاف خداوند متعال ، آنچه را در جمله‌هاى قبل آمد تشريح كرده و بر آن تأكيد مىنهد و مىفرمايد : « او نزديك است و در عين حال دور ، بلند مرتبه است و در همان حال نزديك ، آشكار است و پنهان و پنهان است و آشكار . همه را ( در برابر اعمالشان ) جزا مىدهد و كسى به او جزا نخواهد داد . در آفرينش مخلوقات نياز به فكر و انديشه نداشته ، و به جهت خستگى از كسى كمك نخواسته است » ؛ ( قرب فنأى ، و علا فدنا ، و ظهر فبطن ، و بطن فعلن ، و دان « 1 » و لم يدن . لم يذرء « 2 » الخلق باحتيال ، و لا استعان بهم لكلال « 3 » ) .\r\n\r\n\r\n","description":"","footnote":"\r\n- بچه‌اى كه در رحم مادر است جنين گفته مىشود و باغ‌هايى را كه زمينش پوشيده از درختان است « جنّت » مىگويند .\r\n( 1 ) . « دان » از ريشهء « دين » بر وزن « غير » گاه به معناى وام دادن و گاه به معناى جزا دادن آمده و در اينجا منظور معناى دوم است .\r\n( 2 ) . « لم يذرأ » از « ذرأ » بر وزن زرع ؛ يعنى آفريدن .\r\n( 3 ) . « كلال » معناى مصدرى و اسم مصدرى دارد و مفهوم آن خسته شدن و خستگى است .\r\n","page_name":" 634 ","page_number":634},
  {"content":"\r\n\r\nهمهء اين اوصاف هفتگانه ، در واقع از يك نقطه سرچشمه مىگيرد و آن اينكه او وجودى است نامتناهى از هرنظر و به همين دليل همه‌جا حضور دارد و در عين حال كنه ذات بىانتهايش از دسترس افكار دور است . ظاهر و باطن ، دور و نزديك ، براى او يكسان است و با توجه به علم بىپايانش نيازى به فكر و انديشه به هنگام آفرينش ندارد و نيز به همين دليل خستگى و كلال در ذات او راه نمىيابد ، زيرا اين از اوصاف مخلوقات است كه قدرت و توان محدودى دارند به هنگامى كه قدرتشان پايان گيرد خسته و ناتوان و وامانده مىشوند .\r\nامام عليه السّلام نهايت فصاحت و بلاغت را در اين جمله‌ها به كار گرفته كه حقيقت واحدى را در چهره‌هاى گوناگونى و با عباراتى زيبا و متنوّع منعكس ساخته است .\r\n* * *\r\n\r\n","description":"","footnote":"","page_name":" 635 ","page_number":635},
  {"content":"\r\n . \r\n","description":"","footnote":"","page_name":" 636 ","page_number":636},
  {"content":"\r\n\r\n\r\nبخش سوم\r\nأوصيكم ، عباد اللّه ، بتقوى اللّه ، فإنّها الزّمام و القوام ، فتمسّكوا بوثائقها ، و اعتصموا بحقائقها ، تؤل بكم إلى أكنان الدّعة و أوطان السّعة ، و معاقل الحرز و منازل العزّ ،  « لِيَوْمٍ تَشْخَصُ فِيهِ الْأَبْصارُ »  ، و تظلم له الأقطار ، و تعطّل فيه صروم العشار . و ينفخ في الصّور ، فتزهق كلّ مهجة ، و تبكم كلّ لهجة ، و تذلّ الشّمّ الشّوامخ ، و الصّمّ الرّواسخ ، فيصير صلدها سرابا رقرقا ، و معهدها قاعا سملقا ، فلا شفيع يشفع ، و لا حميم ينفع ، و لا معذرة تدفع .\r\n\r\nترجمه\r\nاى بندگان خدا ! شما را به تقوا سفارش مىكنم كه زمام و مهار انسان و قوام زندگى اوست ، پس به وسيله‌هاى مطمئن تقوا ، تمسك جوييد و به حقايق آن ، چنگ زنيد تا شما را به سرمنزل آرامش و جايگاههاى پروسعت و قلعه‌هاى محكم و سراهاى عزت برساند .\r\nدر آن روز كه چشمها در آن خيره شود و از حركت بازايستد و همهء اقطار جهان تيره و تار گردد و گله‌هاى شتران ( نفيس‌ترين ثروتهاى عرب ) بىصاحب مىماند ( و به فراموشى سپرده خواهد شد ) در آن هنگام در صور دميده مىشود ، قلبها از كار مىافتد ، زبانها بند مىآيد ، كوههاى بلند فرومىريزند و سنگهاى محكم درهم مىشكنند و آن سنگهاى سخت چنان متلاشى و صاف مىشوند كه همچون سرابى لرزان به نظر مىآيند و جاى آنها ، صاف و هموار مىگردد ، چنان‌كه گويى هرگز كوهى در آنجا وجود نداشته است ( در آن روز ) نه شفيعى وجود دارد كه شفاعت كند و نه دوستى كه سودى بخشد و نه عذر موجهى كه عذاب الهى را بر طرف سازد .\r\n\r\n","description":"","footnote":"","page_name":" 637 ","page_number":637},
  {"content":"\r\n\r\n\r\nشرح و تفسير دورنماى هول‌انگيز قيامت\r\nدر اين بخش از خطبه همهء انسان‌ها را به تقواى الهى سفارش مىكند و آثار مهم تقوا را برمىشمرد و مىفرمايد : « اى بندگان خدا ، شما را به تقوا سفارش مىكنم كه زمام و مهار انسان و قوام زندگى اوست » ؛ ( أوصيكم ، عباد اللّه ، بتقوى اللّه ، فإنّها الزّمام و القوام ) .\r\nتعبير به « زمام » كه در اصل به معناى افسار است ، اشاره به نيروى بازدارندگى تقواست كه انسان را در برابر گناهان مهار مىكند و از سقوط در پرتگاه‌هاى فساد و گناه و گرفتار شدن در دام شيطان و هواى نفس بازمىدارد . « قوام » اشاره به اين است كه پايه‌هاى زندگى پاك و آميخته با سعادت ، بر آن استوار است و به تعبير ديگر : تقوا از يك سو جنبهء بازدارندگى دارد و از سوى ديگر جنبهء سازندگى و هرگاه اين دو ، دست به دست هم بدهد سعادت و نجات انسان كامل مىشود و در يك كلام با وجود تقوا ، سعادت انسان از نظر مادى و معنوى كامل است .\r\nبعضى از شارحان نهج البلاغه ، « زمام » و « قوام » را مربوط به عبادات دانستند ، در حالى كه جمله از قبيل حذف متعلق است كه عموميت به مفهوم آن مىبخشد و آيات قرآن نيز گواه بر اين است كه تقوا ، هم سبب نجات در آخرت و هم مايهء بركت در زندگى مادى دنياست . از يك سو مىفرمايد :  « تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا »  « 1 » و از سوى ديگر مىفرمايد :  « وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ »  « 2 »\r\nدر ادامهء سخن به عنوان توضيح و تأكيد مىافزايد : « به وسيله‌هاى مطمئن تقوا ، تمسّك جوييد و به حقايق آن ، چنگ زنيد تا شما را به سرمنزل آرامش و جايگاه‌هاى پر\r\n\r\n\r\n","description":"","footnote":"\r\n( 1 ) . مريم ، آيهء 63 .\r\n( 2 ) . اعراف ، آيهء 96 .\r\n","page_name":" 638 ","page_number":638},
  {"content":"\r\n\r\nوسعت و قلعه‌هاى محكم و سراهاى عزت برساند » ؛ ( فتمسّكوا بوثائقها « 1 » ، و اعتصموا بحقائقها « 2 » ، تؤل « 3 » بكم إلى أكنان « 4 » الدّعة « 5 » و أوطان السّعة ، و معاقل « 6 » الحرز و منازل العزّ ) .\r\nتعبير به « وثائق » جمع وثيقه به معناى دستگيرهء محكم ، اشاره به جنبه‌هاى ظاهرى تقواست و تعبير به « حقائق » جمع حقيقت اشاره به جنبه‌هاى واقعى آن است .\r\nجمله‌هاى چهارگانه‌اى كه در عبارت بالا به عنوان نتيجه ( و جزاى شرط مقدّر ) ذكر شده ، نشان مىدهد كه تمسّك به تقوا هم سبب آرامش است و هم گشايش و هم محفوظ ماندن از خطرات و هم برخوردارى از عزّت .\r\nآرى ! هنگامى كه تقوا به معناى احساس مسئوليت الهى ، بر جامعه حاكم شود ، كمتر كسى به حقوق ديگرى تجاوز مىكند و دست به ظلم و ستم مىآلايد كه نتيجهء آن آرامش است و هنگامى كه تقوا به معناى وظيفه‌شناسى حاكم شود ، جامعه روزبه‌روز گسترش پيدا مىكند و هنگامى كه تقوا به معناى حالت بازدارندگى در مقابل دشمن ، حاكم گردد ، جامعه از شرّ آنان مصون خواهد ماند و مجموعهء اين امور مايهء عزّت و آبرو و سربلندى است .\r\n\r\n\r\n","description":"","footnote":"\r\n( 1 ) . « وثائق » جمع « وثيقه » چيزى است كه بر آن تكيه و اعتماد مىكنند .\r\n( 2 ) . « حقائق » جمع حقيقت ، معناى آن معروف و مشهور است ؛ ولى بعضى از شارحان نهج البلاغه ( ابن ابى الحديد ) آن را به معناى رايت ( پرچم ) گرفته كه در هيچ‌يك از منابع لغت پيدا نشده است .\r\n( 3 ) . « تؤل » ( كه در اصل « تؤول » بوده و به جهت جزاى شرط مقدّر واقع شدن ، مجزوم شده و به صورت تؤل درآمده ) از ريشهء « اول » بر وزن « قول » به معناى بازگشت ، گرفته شده است ، بنابراين جملهء « تؤل بكم » مفهومش اين است كه شما را بازمىگرداند .\r\n( 4 ) . « اكنان » جمع « كنّ » بر وزن « جن » به معناى ستر و پرده است .\r\n( 5 ) . « دعة » به معناى استراحت و آرامش است .\r\n( 6 ) . « معاقل » جمع « معقل » بر وزن « مسجد » به معناى ملجأ و پناهگاه و گاه به معناى كوه‌هاى بلند آمده كه مىتواند انسان را از خطر سيلاب و مانند آن نجات دهد .\r\n","page_name":" 639 ","page_number":639},
  {"content":"\r\n\r\nسپس امام عليه السّلام در ادامهء اين سخن مىافزايد : اين آثار چهارگانه به‌طور كامل در آخرت تحقّق مىيابد ، نه به اين معنا كه اين آثار ، در زندگى دنيا هم نباشد ، بلكه يعنى هدف اصلى و نهايى آنجاست . مىفرمايد : « اين در روزى است كه چشمها در آن خيره شود و از حركت بازايستد و همهء اقطار جهان تيره و تار گردد و گله‌هاى شتران ( نفيس‌ترين ثروت‌هاى عرب ) بىصاحب ماند » ؛ (  « لِيَوْمٍ تَشْخَصُ فِيهِ الْأَبْصارُ »  « 1 » و تظلم له الأقطار ، و تعطّل فيه صروم « 2 » العشار « 3 » ) .\r\nاين اوصاف سه‌گانه مربوط به صيحهء نخستين و زلزلهء پايان جهان است زيرا به قدرى وحشتناك و دهشت آفرين است كه همه‌كس همه‌چيز را جز خود فراموش مىكند همانگونه كه قرآن در ترسيمى گويا مىگويد : «  « يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ وَ تَضَعُ كُلُّ ذاتِ حَمْلٍ حَمْلَها وَ تَرَى النَّاسَ سُكارى وَ ما هُمْ بِسُكارى وَ لكِنَّ عَذابَ اللَّهِ شَدِيدٌ »  روزى كه آن ( زلزلهء رستاخيز ) را مىبينيد هرمادر شيردهى ، كودكى شيرخوارش را فراموش مىكند و هرباردارى جنين خود را بر زمين مىنهد ، و مردم را مست مىبينى در حالى كه مست نيستند ولى عذاب الهى شديد است » . « 4 »\r\nدر ادامهء اين سخن امام عليه السّلام گوشه‌هاى ديگرى از آغاز رستاخيز را شرح مىدهد كه دلها را مىلرزاند و افكار را حيران مىسازد ، مىفرمايد : « در آن هنگام در صور دميده مىشود ، قلبها از كار مىافتد ، زبانها بند مىآيد ، كوههاى بلند فرومىريزند و سنگهاى\r\n\r\n\r\n","description":"","footnote":"\r\n( 1 ) . « تشخص » از ريشهء « شخوص » به معناى خيره شدن چشم به يك نقطه است ، به‌طورى كه از حركت باز ايستد . اين تعبير معمولا كنايه از رعب و وحشت است .\r\n( 2 ) . « صروم » جمع « صرم » بر وزن « فعل » در اصل به معناى گلهء شتران است سپس به مجموعه‌هاى ديگر انسانى و غيرانسانى اطلاق شده است .\r\n( 3 ) . « عشار » جمع « عشراء » بر وزن « وكلا » در اصل به معناى شتر باردار ده‌ماهه است و از آنجا كه چنين شترى هم به جهت خودش و هم به جهت بچهء كاملى كه در شكم دارد پرارزش است اين واژه ، كنايه از اموال نفيس است .\r\n( 4 ) . حج ، آيهء 2 .\r\n","page_name":" 640 ","page_number":640},
  {"content":"\r\n\r\nمحكم درهم مىشكنند و آن سنگهاى سخت چنان متلاشى و صاف مىشود كه همچون سرابى لرزان و متلألئى به نظر مىآيد و جاى آنها ، صاف و هموار مىگردد كه گويى هرگز كوهى در آنجا وجود نداشته است » ؛ ( و ينفخ في الصّور ، فتزهق « 1 » كلّ مهجة « 2 » ، و تبكم « 3 » كلّ لهجة ، و تذلّ الشّمّ « 4 » الشّوامخ « 5 » ، و الصّمّ « 6 » الرّواسخ « 7 » ، فيصير صلدها « 8 » سرابا رقرقا « 9 » ، و معهدها « 10 » قاعا « 11 » سملقا « 12 » ) .\r\nاز مجموع آيات قرآن به خوبى استفاده مىشود كه دو نوع تحوّل شديد و تكان‌دهنده در پايان جهان و آستانهء رستاخيز رخ مىدهد كه از آنها تعبير به نفخ صور ( دميدن در\r\n\r\n\r\n","description":"","footnote":"\r\n( 1 ) . « تزهق » از « زهوق » بر وزن « غروب » به معناى هلاكت و نابودى است .\r\n( 2 ) . « مهجه » در اصل به معناى خونى است كه در درون قلب وجود دارد و حيات آدمى به آن بسته است .\r\nسپس به خود قلب اطلاق شده است .\r\n( 3 ) . « تبكم » از « بكم » بر وزن « قلم » به معناى لال شدن و از كار افتادن زبان گرفته شده و « بكم » بر وزن « قفل » جمع « ابكم » يعنى شخص گنگ و لال .\r\n( 4 ) . « شمّ » جمع « أشمّ » به معناى مرتفع است .\r\n( 5 ) . « شوامخ » جمع « شامخ » به معناى بلند است ، بنابراين « الشمّ الشوامخ » به عنوان تأكيد براى كوه‌هاى بلند ذكر شده است .\r\n( 6 ) . « صمّ » جمع « أصم » گاه به معناى ناشنوا و گاه به معناى سنگهاى سخت مىآيد و در جملهء بالا در معناى دوم استعمال شده است .\r\n( 7 ) . « رواسخ » جمع « راسخ » به معناى محكم و پابرجاست .\r\n( 8 ) . « صلد » در اصل سنگ صاف و سختى را گويند كه چيزى بر آن نمىرويد . سپس به معناى بخيل و انعطاف‌ناپذير نيز استعمال شده و در اينجا همان معناى اوّل مراد است .\r\n( 9 ) . « رقرق » به معناى اشك خفيفى است كه در چشم حلقه مىزند و مىدرخشد و از آن خارج نمىشود .\r\nسپس به هرچيز كم و خفيفى اطلاق شده و نيز به معناى برق زدن و تلألؤ نيز به كار رفته است و در جملهء بالا به همين معناى اخير است .\r\n( 10 ) . « معهد » جايگاهى است كه به سوى آن بازمىگردند و در تعبيرات امروز به آموزشگاه نيز اطلاق مىشود و « معهدها » در اين خطبهء به معناى جايگاه كوه‌هاست .\r\n( 11 ) . « قاع » يعنى زمين صاف و مستوى .\r\n( 12 ) . « سملق » زمين صافى است كه هيچ جاى آن بلندتر از جاى ديگر نباشد .\r\n","page_name":" 641 ","page_number":641},
  {"content":"\r\n\r\nشيپور ) شده است ، زيرا در گذشته هنگامى كه مىخواستند لشكر را به حركت درآورند يا اعلام جنگ كنند يا از خواب بيدار نمايند شيپور بيدارى يا شيپور حركت يا جنگ نواخته مىشد و با آهنگ‌هاى مختلفى كه صداى شيپور داشت ، مطلب به گوش مىرسيد ، بنابراين نفخ صور به معناى آغاز تحوّلى عظيم است .\r\nاز آيات قرآن استفاده مىشود كه همراه نفخ صور اوّل ، زلزلهء عظيمى در سراسر جهان رخ مىدهد و همهء موجودات زنده بر اثر شدّت آن ، قالب تهى مىكنند كه اين شيپور مرگ است . آيهء شريفهء    « إِنَّ زَلْزَلَةَ السَّاعَةِ شَيْءٌ عَظِيمٌ يَوْمَ تَرَوْنَها »    « 1 » نيز آيهء  « وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ »  « 2 » اشاره به همين نفخ صور است .\r\nدر نفخ صور دوم كه همان شيپور تجديد حيات و زندگى است ، تحوّل تازه‌اى رخ مىدهد و بر ويرانه‌هاى جهان پيشين جهانى نو پديدار مىشود و مردگان از قبرها بر مىخيزند و آمادهء حساب مىشوند . در سورهء « زلزال » اشاره به نفخهء دوم شده ، مىفرمايد :\r\n     « إِذا زُلْزِلَتِ الْأَرْضُ زِلْزالَها وَ أَخْرَجَتِ الْأَرْضُ أَثْقالَها وَ قالَ الْإِنْسانُ ما لَها يَوْمَئِذٍ تُحَدِّثُ أَخْبارَها »      همچنين در ادامهء آيهء 68 سورهء زمر كه در بالا آمد ، مىفرمايد : «  « ثُمَّ نُفِخَ فِيهِ أُخْرى فَإِذا هُمْ قِيامٌ يَنْظُرُونَ »  سپس بار ديگر در صور دميده مىشود ، ناگهان همهء مردگان از قبر برمىخيزد و در انتظارند » . آنچه امام در اين بخش از خطبه بيان فرمود ، اشاره به همان نفخ صور اوّل است كه سبب ويرانى جهان ، درهم شكستن كوه‌ها و محو شدن آثار آن و تحيّر عجيب انسان‌ها و سپس مرگ آنان مىشود .\r\nآنچه در ذيل اين خطبه آمده اشاره به حوادث بعد از نفخ دوم است كه مىفرمايد : « ( در آن روز ) نه شفيعى است كه شفاعت كند و نه دوستى كه سودى بخشد و نه عذر موجّهى كه عذاب الهى را بر طرف سازد » ؛ ( فلا شفيع يشفع ، و لا حميم ينفع ، و لا معذرة تدفع ) .\r\n\r\n\r\n","description":"","footnote":"\r\n( 1 ) . حج ، آيهء 1 و 2 .\r\n( 2 ) . زمر ، آيهء 68 .\r\n","page_name":" 642 ","page_number":642},
  {"content":"\r\n\r\nاين سخن نيز برگرفته از آيات قرآن مجيد است كه مىفرمايد : «  « ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ »  براى ستمگران نه دوست پرمحبّتى است و نه شفاعت‌كننده‌اى كه شفاعتش پذيرفته شود » . « 1 » نيز مىفرمايد : «  « فَيَوْمَئِذٍ لا يَنْفَعُ الَّذِينَ ظَلَمُوا مَعْذِرَتُهُمْ وَ لا هُمْ يُسْتَعْتَبُونَ »  آن روز عذرخواهى ظالمان سودى به حالشان ندارد و توبهء آنان پذيرفته نمىشود » . « 2 »\r\nبديهى است عدم پذيرش معذرت همان‌گونه كه از آيات بالا برمىآيد ، مخصوص كسانى است كه با اعمال خود پلهاى ارتباطى شفاعت پشت سر خود را ويران كرده‌اند ؛ ولى آنان كه راه شفاعت را بازگردانده‌اند ، مشمول شفاعت خواهند شد . قرآن مجيد مىفرمايد : «  « وَ لا يَشْفَعُونَ إِلَّا لِمَنِ ارْتَضى »  و ( شافعان ) شفاعت نمىكنند مگر براى كسانى كه خداوند راضى به شفاعت آنان است » . « 3 »\r\n* * *\r\n\r\n\r\n","description":"","footnote":"\r\n( 1 ) . غافر ، آيهء 18 .\r\n( 2 ) . روم ، آيهء 57 .\r\n( 3 ) . انبياء ، آيهء 28 .\r\n","page_name":" 643 ","page_number":643},
  {"content":"\r\n . \r\n","description":"","footnote":"","page_name":" 644 ","page_number":644},
  {"content":"\r\n\r\n\r\nخطبهء 196 « 1 » و من خطبة له عليه السّلام\r\nاز خطبه‌هاى امام عليه السّلام است\r\n\r\nخطبه در يك نگاه\r\nطرز چينش اين خطبه نشان مىدهد كه بخشى از خطبهء مفصل‌ترى بوده و مرحوم سيّد رضى طبق روش گل‌چينى مخصوص خود ، اين بخش را از بخش‌هاى ديگر را برگزيده و به آن استقلال بخشيده است . به هرحال اين خطبه از سه بخش تقسيم شده است :\r\nدر بخش نخست امام اشارات كوتاه و پرمعنايى به دوران قيام پيامبر و در نتيجه خدمات بزرگ او به جهان انسانيت به ويژه جامعهء عرب مىكند .\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه را - افزون بر مرحوم سيّد رضى - در بعضى منابع ديگر مىتوان يافت ؛ از جمله آمدى بخشى از اين خطبه را ( در غرر الحكم در حرف الف ) آورده است و نيز بخش‌هايى از خطبهء 192 را همراه بخشهايى از خطبهء مورد بحث و بخشهايى از خطبهء مورد بحث را همراه خطبهء 191 آورده است و اين نشان مىدهد هر دو خطبه يكى بوده ( و آمدى آن را از منبع ديگرى غير از نهج البلاغه اخذ كرده است ) . ( مصادر نهج البلاغه ، جلد 3 ، صفحهء 74 ) .\r\n","page_name":" 645 ","page_number":645},
  {"content":"\r\n\r\nدر بخش دوم بعد از توصيهء به تقوا ، همهء مخاطبان خويش را از فريفته شدن در برابر زرق‌وبرق دنيا برحذر مىدارد و با عباراتى زيبا و پرمعنا و تشبيهاتى جالب ، ناپايدارى و بىاعتبارى دنيا را روشن مىسازد .\r\nدر بخش سوّم ، راه نجات را به همگان نشان مىدهد و تأكيد مىكند كه تا توان داريد از فرصت بهره گيريد و پيش از آن‌كه مرگ دامان شما را بگيرد شما دامان سعادت را بگيريد .\r\n* * *\r\n\r\n","description":"","footnote":"","page_name":" 646 ","page_number":646},
  {"content":"\r\n\r\n\r\nبخش اوّل\r\nبعثه حين لا علم قائم ، و لا منار ساطع ، و لا منهج واضح .\r\nأوصيكم ، عباد اللّه ، بتقوى اللّه ، و أحذّركم الدّنيا ، فإنّها دار شخوص ، و محلّة تنغيص ، ساكنها ظاعن ، و قاطنها بائن ، تميد بأهلها ميدان السّفينة تقصفها العواصف في لجج البحار ، فمنهم الغرق الوبق ، و منهم النّاجي على بطون الأمواج ، تحفزه الرّياح بأذيالها ، و تحمله على أهوالها ، فما غرق منها فليس بمستدرك ، و ما نجا منها فإلى مهلك !\r\n\r\nترجمه\r\nخداوند پيامبرش را زمانى مبعوث كرد كه نشانه‌اى ( از دين و ايمان ) برپا نبود ؛ نه چراغ هدايتى روشن ، و نه طريق حقى آشكار بود .\r\nاى بندگان خدا ! شما را به تقواى الهى سفارش مىكنم و از دنياى فريبنده برحذر مىدارم ، زيرا سرايى است ناپايدار ، و جايگاه سختى و مشقت است ، ساكنانش آماده سفر و مقيمانش ناگزير از جدايى از آن هستند . ساكنان دنيا همچون سرنشينان يك كشتى مىباشند كه در دل اقيانوس عميقى گرفتار امواج كوبنده و سنگينى شده و پيوسته طوفانها و امواج آنها را مضطرب مىسازد . ( و سرانجام آن كشتى درهم مىشكند ) گروهى از سرنشينانش غرق و هلاك مىگردند و بعضى كه نجات مىيابند ( و به قطعاتى از چوب‌هاى كشتى مىچسبند ) بادها آنها را به اين سو و آن سو مىبرند و بر فراز امواج هولناك مىكشند ( و چندين بار مىميرند و زنده مىشوند تا به ساحل برسند ) آنها كه غرق شده‌اند بازيافتنشان ممكن نيست و آنها كه نجات يافته‌اند نيز در شرف هلاكتند .\r\n\r\n","description":"","footnote":"","page_name":" 647 ","page_number":647},
  {"content":"\r\n\r\n\r\nشرح و تفسير درياى هولناك دنيا\r\nامام عليه السّلام در قسمت اوّل اين خطبه هنگامى كه مىخواهد دورانى را كه پيامبر صلّى اللّه عليه و إله در آن مبعوث شد يعنى عصر جاهليت را توضيح مىدهد ، در سه جمله كوتاه چنين مىفرمايد : « خداوند پيامبرش را زمانى مبعوث كرد كه نه نشانه‌اى ( از دين و ايمان ) برپا بود ، نه چراغ هدايتى روشن ، و نه طريق حقى آشكار » ؛ ( بعثه حين لا علم قائم ، و لا منار ساطع « 1 » ، و لا منهج واضح ) .\r\nدر زمانهاى گذشته جادّه‌هاى بيابانى و كوهستانى ، مانند امروز روشن نبود . البتّه شاهراه‌ها به علت عبور و مرور زياد مشخص بود ؛ ولى راههاى فرعى نامشخص بود براى اينكه مسافران راهها را گم نكنند روزها نشانه‌هايى به صورت ستون و مانند آن در جاى جاى جاده از ابتدا تا مقصد قرار مىدادند كه آن را « علم » مىناميدند و شبها چراغى بالاى آن روشن مىكردند و به اين جهت نام منار به خود گرفت » ، بنابراين اگر نشانهء روزانه و چراغ شبانه و شاهراه واضح نبود ، احتمال گمراهى رهروان راه بسيار زياد بود .\r\nامام عليه السّلام مسير زندگى مردم را در عصر جاهليت به كوره راهى تشبيه مىكند كه نه نشانه‌اى در آن برپاست و نه چراغ روشنىبخش ، و نتيجهء آن همان ضلال مبين است كه دربارهء آنها قرآن بيان فرموده است : «  « وَ إِنْ كانُوا مِنْ قَبْلُ لَفِي ضَلالٍ مُبِينٍ »  « 2 » ؛ و به يقين ( مردم عصر جاهليّت قبل از قيام پيامبر اكرم ) در گمراهى آشكار بودند » . سپس امام در ادامه اين سخن ، همه انسانها را مخاطب ساخته مىفرمايد : « اى بندگان خدا شما را به تقواى الهى سفارش مىكنم ، و از دنياى فريبنده برحذر مىدارم ، زيرا سرايى است ناپايدار ، و جايگاه سختى و مشقت است . ساكنانش آماده سفر و مقيمانش ناگزير جدايى\r\n\r\n\r\n","description":"","footnote":"\r\n( 1 ) . « سطوع » به معناى بالا آمدن و گسترده شدن است و نور ساطع آن است كه اطراف خود را روشن مىسازد .\r\n( 2 ) . جمعه ، آيهء 2 .\r\n","page_name":" 648 ","page_number":648},
  {"content":"\r\n\r\nاز آن هستند » ؛ ( أوصيكم ، عباد اللّه ، بتقوى اللّه ، و أحذّركم الدّنيا ، فإنّها دار شخوص « 1 » ، و محلّة تنغيص ، ساكنها ظاعن ، و قاطنها بائن ) . اين تعبيرات چهارگانه همگى اشاره به ناپايدارى دنيا و بىقرار بودن آن است ، آن هم آميخته با رنج و درد ، و شگفت آنكه با آشكار بودن نشانه‌هاى ناپايدارى و درد و رنجها از همه‌جاى آن ، باز هم گروهى عملا جاويدانش مىدانند و براى آن سر و دست مىشكنند .\r\nآن‌گاه امام عليه السّلام مثال بسيار گويا و تكان‌دهنده‌اى براى اين دنيا فريبنده بيان مىكند كه از آن بهتر تصور نمىشود و مىفرمايد : « ساكنان دنيا همچون سرنشينان يك كشتى هستند كه در دل اقيانوسى عميق گرفتار امواج كوبنده و سنگينى شده كه پيوسته طوفان‌ها و امواج آنها را مضطرب مىسازد . ( و سرانجام آن كشتى درهم مىشكند ) ، گروهى از سرنشينانش غرق شده و هلاك مىگردند . و بعضى كه نجات مىيابند ( و به قطعاتى از چوبهاى درهم شكسته كشتى مىچسبند ) بادها آنها را به اين سو و آن سو مىبرند و بر فراز امواج هولناك به هرطرف مىكشانند ( و چندين بار مىميرند و زنده مىشوند تا به ساحل برسند ) آنها كه غرق شده‌اند بازيافتنشان ممكن نيست و آنها كه نجات يافته‌اند نيز در شرف هلاكتند » ؛ ( تميد بأهلها ميدان السّفينة تقصفها « 2 » العواصف في لجج « 3 » البحار ، فمنهم الغرق الوبق « 4 » ، و منهم النّاجي على بطون الأمواج ، تحفزه « 5 » الرّياح بأذيالها ، و تحمله على أهوالها ، فما غرق منها فليس بمستدرك ، و ما نجا منها فإلى مهلك ! ) .\r\n\r\n\r\n","description":"","footnote":"\r\n( 1 ) . « شخوص » به معناى برآمدن و طلوع كردن و يا از محلى به محل ديگر رفتن است و در اينجا به همين معناى اخير آمده است .\r\n( 2 ) . « تقصفها » از ريشهء « قصف » بر وزن « حذف » به معناى شكستن آمده است .\r\n( 3 ) . « لجج » جمع « لجّه » درياى عميق و پهناور را گويند .\r\n( 4 ) . « وبق » از ريشهء « وبق » بر وزن « فقر » به معناى هلاكت گرفته شده و صيغهء « وبق » بر وزن « خشن » معناى وصفى دارد و به معناى هلاك شده است .\r\n( 5 ) . « تحفزه » از ريشهء « حفز » بر وزن « لفظ » به معناى حركت دادن و به پيش راندن گرفته شده است .\r\n","page_name":" 649 ","page_number":649},
  {"content":"\r\n\r\nتشبيه دنيا به دريا و تشبيه ساكنانش به سرنشينان كشتى ، آن هم به هنگام طوفان سخت كه نتيجه آن غرق شدن گروهى است پيش از اين خطبهء مولا امير مؤمنان عليه السّلام ، در كلمات لقمان حكيم آمده است ، هرچند تعبيرات وى هرگز به اين زيبايى نيست . لقمان مطابق آنچه امام موسى بن جعفر عليه السّلام در حديث پرمحتواى خود از او نقل مىفرمايد ، مىگويد : « يا بنىّ إنّ الدّنيا بحر عميق قد غرق فيها عالم كثير فلتكن سفينتك فيها تقوى اللّه و حشوها الإيمان و شرائها التّوكّل و قيّمها العقل و دليلها العلم و سكّانها الصّبر « 1 » ؛ فرزندم ! دنيا درياى عميقى است كه انسانهاى بسيارى در آن غرق شده‌اند .\r\nكشتى خود را در اين دنيا تقوا قرار ده ، و ذخاير آن را ايمان و بادبان آن را توكل ، ناخداى آن را عقل ، راهنماى آن را علم ، و سكّان آن را صبر قرار ده » . « 2 »\r\nامام عليه السّلام در ادامهء همين خطبه نجات از اين درياى مخوف را بيان كرده است .\r\nبه هرحال ، آنچه امام عليه السّلام در اين تشبيه گويا و زيبا بيان فرموده حال مردم دنيا را ترسيم مىكند كه چگونه در لابه‌لاى انواع مصائب و ناراحتيها و بلاها قرار دارند ، پيوسته امنيت به ناامنى ، سلامت به بيمارى ؛ غنى به فقر ؛ و جمعيّت به پراكندگى تبديل مىشود و هرزمان در حوادث گوناگون گروهى را در كام امواج خود مىبلعد . با اين حال تعجب است از كسانى كه بر آن دل مىنهند و به وفادارى آن اميدوارند .\r\n* * *\r\n\r\n\r\n","description":"","footnote":"\r\n( 1 ) . الكافى ، جلد 1 ، صفحهء 16 .\r\n( 2 ) . « سكّان » چيزى شبيه فرمان اتومبيل است كه كشتى را به واسطهء آن چپ و راست هدايت مىكنند .\r\n","page_name":" 650 ","page_number":650},
  {"content":"\r\n\r\n\r\nبخش دوم\r\nعباد اللّه ، الآن فاعلموا ، و الألسن مطلقة ، و الابدان صحيحة ، و الأعضاء لدنة ، و المنقلب فسيح ، و المجال عريض ، قبل إرهاق الفوت ، و حلول الموت . فحقّقوا عليكم نزوله ، و لا تنتظروا قدومه .\r\n\r\nترجمه\r\nاى بندگان خدا ! هم‌اكنون ( به هوش باشيد و ) اعمال صالح انجام دهيد ، در حالى كه زبانها آزاد ، بدنها سالم ، اعضا و جوارح نرم و آماده ، ميدان عمل وسيع و فرصت باقى است .\r\n( آرى ) پيش از آنكه اين فرصت از دست برود و مرگ فرارسد ( از آن بهره گيريد ) ؛ نزول مرگ را حق بشمريد و در انتظار آن ( در آيندهء دوردست ) نباشيد .\r\n\r\nشرح و تفسير تا فرصت باقى است كارى كنيد\r\nامام عليه السّلام در شرح اين بخش از خطبه - همان‌گونه كه قبلا اشاره كرديم - طريق نجات از حوادث خطرناكى را كه در بخش قبل به آن اشاره فرمود ، به وضوح نشان مىدهد كه هر گاه اين دستورات به كار گرفته شود نجات از امواج خطرناك دنياى پرزرق‌وبرق و فريبنده حتمى است ، مىفرمايد : « اى بندگان خدا ! هم‌اكنون ( به هوش باشيد و ) اعمال صالح انجام دهيد ، در حالى كه زبان‌ها آزاد ، بدنها سالم ، اعضا و جوارح نرم و آماده ، ميدان عمل عمل وسيع و فرصت باقى است . پيش از آنكه اين فرصت را از دست برود و مرگ فرارسد ( از آن بهره گيريد ) ؛ نزول مرگ را حق بشمريد و در انتظار آن ( در آيندهء دوردست ) نباشيد » ؛ ( عباد اللّه ، الآن فاعلموا ، و الألسن مطلقة ، و الابدان صحيحة ، و الأعضاء\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nلدنة « 1 » ، و المنقلب « 2 » فسيح « 3 » ، و المجال عريض ، قبل إرهاق « 4 » الفوت ، و حلول الموت . فحقّقوا عليكم نزوله ، و لا تنتظروا قدومه ) .\r\nامام عليه السّلام در اين عبارات پرمعنا به همگان مخصوصا جوانان و پيران ، هشدار مىدهد پيش از آنكه دوران پيرى و فرسودگى فرارسد زبانها كند شود ، بدنها بيمار ، اعضا خشك و ميدان تنگ و مجال كوتاه ، آرى پيش از اينكه اين امور رخ دهد ، در فرصت خوبى كه در اختيار داريد عمل كنيد عمل كه بهترين ذخيره و وسيله نجات ، اعمال صالحه است .\r\nهمچنين تأكيد مىكند كه در هرسن‌وسالى كه هستيد ، مرگ را دوردست نبينيد .\r\nحتى در جوانى و شادابى و سلامت مانند غافلانى نباشيد كه وقتى به آنها گفته مىشود گناه بس است به درگاه خدا روى آوريد ، مىگويند : هنوز فرصت باقى است . زمان توبه و عمل صالح بعدا فرامىرسد چه كسى مىداند فردا چه خواهد شد و چه كسى تضمين مىكند كه تا يك ساعت ديگر چه پيش مىآيد . و كدامين نفر از ما زنده است و كدامين زنده نيست . شبيه همين معنا در آغاز خطبهء 237 نيز آمده است كه مىفرمايد : « فاعلموا و انتم في نفس البقاء و الصّحف منشورة و التّوبة مبسوطة ؛ اكنون كه در متن زندگى و حيات هستيد و پرونده‌ها باز و بساط توبه گسترده است عمل كنيد » .\r\nقابل توجه اينكه اكثر نسخه‌هاى نهج البلاغه در آغاز بخش اين خطبه « الآن فاعلموا » نوشته‌اند ( به جاى فاعلموا ) و قرائن ، شهادت بر صحت همين نسخه مىدهد . انسجام مطالب و تناسب اندرزها هم حكايت از لزوم عمل دارد . خطبهء 237 نيز گواه بر آن است .\r\n\r\n\r\n","description":"","footnote":"\r\n( 1 ) . « لدنه » از ريشهء « لدانه » بر وزن « شبانه » به معناى نرمى گرفته شده ، يعنى پيش از آن‌كه انسان به پيرى برسد و اعضاى او خشك و كم‌تحرّك شود .\r\n( 2 ) . « منقلب » به معناى محلّ بازگشت ، در اينجا اشاره به ميدان عمل است .\r\n( 3 ) . « فسيح » از ريشهء « فسح » بر وزن « مسح » به معناى گستردن و فسيح به معناى گسترده و وسيع است .\r\n( 4 ) . « ارهاق » از « رهق » بر وزن « شفق » به معناى كسى را تحت فشار قرار دادن و نيز به معناى نزديك شدن آمده است ؛ بنابراين « ارهاق الفوت » ممكن است اشاره به تحت فشار قرار گرفتن از ناحيهء مرگ باشد و يا نزديك شدن به مرگ .\r\n","page_name":" 652 ","page_number":652},
  {"content":"\r\n\r\n\r\nخطبهء 197 « 1 » و من كلام له عليه السّلام ينبّه فيه على فضيلته لقبول قوله و امره و نهيه\r\nاز سخنان امام عليه السّلام است كه در آن فضايل خويش و لزوم پذيرش سخنان و امر و نهيش را يادآور مىشود .\r\n\r\nخطبه در يك نگاه\r\nاين خطبه در واقع از سه بخش تقسيم مىشود :\r\nدر بخش نخست امام عليه السّلام اشاره به اطاعت خالصانهء خود و دفاع بىقيد و شرط از پيامبر اكرم صلّى اللّه عليه و إله مىكند و مىفرمايد : اصحاب و ياران محمّد همگى شاهد و ناظر اين صحنه‌ها بودند و به خوبى از آن آگاهند .\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه را مرحوم شيخ مفيد پيش از مرحوم سيّد رضى در كتاب مجالس با تفاوت مختصرى آورده است ؛ همچنين « آمدى » در حرف « واو » غرر الحكم قسمت عمدهء اين خطبه را ذكر كرده است . روايت « آمدى » اضافاتى دارد كه نشان مىدهد خطبه را از منبع ديگرى غير از نهج البلاغه گرفته است . ( مصادر نهج البلاغه ، جلد 3 ، صفحهء 75 - 76 ) .\r\n","page_name":" 653 ","page_number":653},
  {"content":"\r\n\r\nدر بخش دوم اشاره به حوادث مهمى از لحظهء جان دادن پيامبر تا زمان غسل و نماز بر او و دفن آن حضرت مىكند و نشان مىدهد كه آن امام عليه السّلام به حضرت از همه نزديك‌تر بوده است .\r\nدر بخش سوم در يك نتيجه‌گيرى روشن ، اطاعت فرمانش را به دليل آن همه سوابق و فضايل و افتخارات بر همه واجب مىشمرد و از مخاطبان دعوت مىكند كه در حفظ آيين اسلام و ميراث پيامبر با او همراه باشند و فرمان او را نسبت به جهاد با دشمن ( لشكر معاويه و شام ) اجرا كنند و هيچ ترديدى به خود راه ندهند كه آنها بر حقّند و دشمنانشان بر باطل .\r\n* * *\r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\nبخش اوّل\r\nو لقد علم المستحفظون من أصحاب محمّد - صلّى اللّه عليه و آله و سلّم - أنّي لم أردّ على اللّه و لا على رسوله ساعة قطّ . و لقد واسيته بنفسي في المواطن الّتي تنكص فيها الأبطال ، و تتأخّر فيها الأقدام ، نجدة أكرمني اللّه بها .\r\n\r\nترجمه\r\nاصحاب و ياران رازدار محمّد صلّى اللّه عليه و إله به خوبى مىدانند كه من هرگز به معارضه با ( احكام و دستورات ) خدا و پيامبرش برنخاستم ( بلكه پيوسته چشم بر امر و گوش بر فرمان بودم ) من با جان خود در صحنه‌هاى نبردى كه شجاعان فرار مىكردند و گام‌هايشان به عقب بر مىگشت او را يارى كردم . اين شجاعتى است كه خداوند مرا به آن اكرام فرمود .\r\n\r\nشرح و تفسير پيوسته گوش بر فرمان بودم !\r\nامام عليه السّلام در آغاز اين خطبه اشاره به دو نكتهء مهم مىكند : نخست اين‌كه هميشه و در همه‌جا و بدون هيچ قيد و شرط ، مطيع فرمان خدا و پيامبر بوده است ، در حالى كه گاه و بىگاه بعضى از افراد عادى يا سرشناس ياران پيامبر بر آن حضرت خرده مىگرفتند ، مىفرمايد : « اصحاب و ياران رازدار محمد صلّى اللّه عليه و إله به خوبى مىدانند كه من هرگز به معارضه با ( احكام و دستورات ) خدا و پيامبرش برنخاستم ( بلكه پيوسته چشم بر امر و گوش بر\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nفرمان بودم ) » ؛ ( و لقد « 1 » علم المستحفظون من أصحاب محمّد - صلّى اللّه عليه و آله و سلّم - أنّي لم أردّ على اللّه و لا على رسوله ساعة قطّ ) .\r\n« مستحفظون » ( به صورت صيغهء اسم مفعول ) اشاره به آن گروهى است كه اسرار پيامبر و تاريخ صحيح اسلام به آنها سپرده شده بود و اين به خوبى نشان مىدهد كه تنها گروهى از ياران آن حضرت بودند كه به دقّت و خالى از هرگونه غرض و سوء نيّت ، حافظ اسرار اسلام و حوادث تاريخى بودند و مردم آنها را به دقّت و امانت مىشناختند . در برابر گروهى در دوران معاويه كه دين خود را به دنيا فروختند و احاديثى جعل كردند و با فضايل على عليه السّلام به مبارزه برخاستند و حتى نقايصى را به كذب و دروغ به آن حضرت نسبت دادند ، تا دنياى خود را با اين گناهان آباد كنند .\r\nاين جمله در عين حال اشاره به كسانى دارد كه گاهى زبان اعتراض مىگشودند ، همان‌گونه كه در قرآن مجيد آمده است : «  « وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ »  و در ميان آنها كسانى هستند كه در تقسيم غنايم به تو خرده مىگيرند . اگر از آن غنايم سهمى به آنها داده شود راضى مىشوند و اگر داده نشود خشم مىگيرند » . « 2 »\r\nنيز اشاره به افراد سرشناسى مانند عمر است كه در روايات اهل سنّت نيز آمده كه در\r\n\r\n\r\n","description":"","footnote":"\r\n( 1 ) . در اين خطبه پنج بار تعبير « و لقد » آمده است كه هركدام براى تأكيد بر مطلب تازه‌اى است . بعضى از شارحان نهج البلاغه معتقدند كه واو در اينجا واو قسم است ؛ ولى بعضى از اساتيد فن ادب عربى « واو » را مستأنفه دانسته و لام را لام جواب قسم گرفته‌اند و معتقدند كه قسم ، محذوف آن است . در تقدير « و أقسم باللّه لقد . . . » بوده است . در كتاب مغنى اللبيب آمده است : مشهور اين است كه در اين‌گونه موارد لام ، لام قسم است ؛ ولى از ابو حيان نقل مىكند كه در آيهء  « وَ لَقَدْ عَلِمْتُمُ »  لام را لام ابتدا دانسته كه براى تأكيد است و ممكن است قبل از آن قسم محذوفى باشد . ( مغنى اللبيب ، حرف « لام » ) . اين احتمال نيز وجود دارد كه اساسا اينجا قسمى در كار نباشد ، بلكه « لام » و « قد » هردو براى تأكيد است و لذا غالب مترجمان در ترجمه‌هاى خود معناى قسم را نياورده‌اند .\r\n( 2 ) . توبه ، آيهء 58 .\r\n","page_name":" 656 ","page_number":656},
  {"content":"\r\n\r\nروز حديبيّه - طبق نقل مصنّف عبد الرزّاق صنعانى ، عالم معروف اهل سنّت - به پيامبر اكرم صلّى اللّه عليه و إله اعتراض كرد و گفت : آيا تو رسول بر حقّ خدا نيستى ؟ ! پيامبر فرمود : آرى ! عمر گفت : آيا ما بر حق نيستيم و دشمنان ما بر باطل نيستند ؟ پيامبر فرمود : آرى ! گفت : چرا ما در دين خود تسليم پستى شويم ( و صلحى كه شبيه تسليم است با دشمن داشته باشيم ) ؟ پيامبر فرمود : من رسول خدا هستم و گوش به فرمان او و او مرا يارى خواهد كرد ، عمر اعتراض خود را ادامه داد و عرض كرد : مگر نفرمودى ما به زيارت خانهء خدا مشرّف مىشويم ؟ فرمود : آيا من گفتم امسال مشرّف مىشويد ؟ عرض كرد : نه ! فرمود :\r\nالآن هم مىگويم به زودى مشرّف خواهيد شد » . « 1 »\r\nاز روايت استفاده مىشود تنها خليفهء دوم نبود كه زبان به اعتراض گشود . گروه‌هاى ديگرى نيز با وى همراهى كردند .\r\nولى در هيچ تاريخى نمىخوانيم كه در جايى على عليه السّلام نسبت به يكى از كارهاى پيامبر اكرم صلّى اللّه عليه و إله اعتراض كرده باشد ، بلكه همه‌جا تابع آن حضرت و سر بر فرمانش بود .\r\nامام در ادامهء سخن ، به شرح فداكارىهاى خود در راه اسلام و پيامبر پرداخته ، مىفرمايد : « من با جان خود او را يارى كردم ، در صحنه‌هاى نبردى كه شجاعان فرار مىكردند و گامهايشان به عقب برمىگشت ؛ اين شجاعتى است كه خداوند مرا به آن اكرام فرمود » ؛ ( و لقد واسيته « 2 » بنفسي في المواطن الّتي تنكص « 3 » فيها الأبطال ، و تتأخّر\r\n\r\n\r\n","description":"","footnote":"\r\n( 1 ) . مصنّف عبد الرزاق صنعانى ، جلد 5 ، صفحهء 339 . همين حديث را سيوطى در در المنثور ، جلد 6 ، صفحهء 77 ذيل آيهء 26 سورهء فتح و طبرى در تاريخ معروف خود در جلد 2 ، صفحهء 280 در حوادث سنهء شش هجرى نيز آورده‌اند .\r\n( 2 ) . « واسيت » و « آسيت » هردو از يك ريشه و به يك معناست ؛ هردو از « أشى » بر وزن « سعى » گرفته شده و به معناى شركت دادن ديگرى در چيزى است و « مواسات » به معناى شريك ساختن ديگران در مال و امكانات زندگى است .\r\n( 3 ) . « تنكص » از ريشهء « نكص » بر وزن « عكس » يعنى به عقب بازگشتن و در ميدان جنگ به عقب‌نشينى لشكر اطلاق مىشود . « نجده » به معناى شجاعت و ايستادگى در برابر دشمن يا حادثه است .\r\n","page_name":" 657 ","page_number":657},
  {"content":"\r\n\r\nفيها الأقدام ، نجدة أكرمني اللّه بها ) .\r\nاين جمله‌هاى كوتاه اشاره به فداكاريهاى آن حضرت در غزوات مهم اسلامى ، همچون احد و خيبر و احزاب و حنين است .\r\nمىدانيم در احد طبق تصريح مورّخين هنگامى كه دشمن خبر دروغين كشته شدن پيامبر را منتشر كرد و عدهء زيادى از مسلمانان شهيد شدند باقىماندهء لشكر عقب‌نشينى كردند تنها كسى كه در كنار پيامبر باقى ماند و همچون پروانه گرد شمع وجود او مىگشت و دفاع مىنمود على عليه السّلام بود . « 1 »\r\nنيز مىدانيم در جنگ احزاب همه در برابر « عمرو بن عبدود » به اصطلاح ، سپر انداختند و هيچ‌كس جز امير مؤمنان على عليه السّلام آمادهء مبارزه با او نشد . « 2 »\r\nدر جنگ خيبر پيامبر هرروز پرچم جنگ را به دست يكى از مدّعيان مىداد ؛ ولى كارى از پيش نمىبرد تا اينكه در آخرين روز پرچم را به دست على عليه السّلام سپرد و قلعه‌هاى خيبر به دست مبارك او يكى پس از ديگرى فتح شد . « 3 »\r\nدر جنگ حنين هنگامى كه لشكر اسلام مورد هجوم غافلگيرانهء دشمن قرار گرفت بسيارى از ترس و وحشت فرار كردند . يكى از كسانى كه محكم ايستاد و از پيامبر اكرم صلّى اللّه عليه و إله دفاع كرد ، على عليه السّلام بود . « 4 »\r\nبه يقين فداكارىهاى على عليه السّلام منحصر به ميدان نبرد نبود ، بلكه در موارد ديگرى كه كمتر كسى جرأت مىكرد در آن گام نهد ، على عليه السّلام بود كه شجاعانه وارد مىشد ؛ مانند داستان « ليلة المبيت » ( شبى كه على عليه السّلام در بستر پيامبر خوابيد و سبب نجات آن حضرت از چنگال دشمنان خونخوار شد ) .\r\n\r\n\r\n","description":"","footnote":"\r\n( 1 ) . تاريخ طبرى ، جلد 2 ، صفحهء 197 ( حوادث سال سوم ) .\r\n( 2 ) . همان ، صفحهء 239 ( حوادث سال پنجم ) .\r\n( 3 ) . همان ، صفحهء 300 ( حوادث سال هفتم ) .\r\n( 4 ) . همان ، صفحهء 347 ( حوادث سال هشتم ) .\r\n","page_name":" 658 ","page_number":658},
  {"content":"\r\n\r\n\r\nبخش دوم\r\nو لقد قبض رسول اللّه - صلّى اللّه عليه و آله و سلّم - و إنّ رأسه لعلى صدري . و لقد سالت نفسه في كفّي ، فأمررتها على وجهي . و لقد ولّيت غسله - صلّى اللّه عليه و آله و سلّم - و الملائكة أعواني ، فضجّت الدّار و الأفنية . ملأ يهبط ، و ملأ يعرج ، و ما فارقت سمعي هينمة منهم . يصلّون عليه حتّى واريناه في ضريحه . فمن ذا أحقّ به منّي حيّا و ميّتا ؟ فانفذوا على بصائركم ، و لتصدق نيّاتكم في جهاد عدوّكم . فو الّذي لا إله إلّا هو إنّي لعلى جادّة الحقّ ، و إنّهم لعلى مزلّة الباطل . أقول ما تسمعون ، و أستغفر اللّه لي و لكم !\r\n\r\nترجمه :\r\nرسول خدا ( صلّى اللّه عليه و آله ) در حالى كه سرش بر سينه‌ام قرار داشت ، قبض روح شد ، نفس او در دستم روان گشت . سپس آن را به چهره كشيدم . من عهده‌دار غسل او بودم ، در حالى كه فرشتگان مرا يارى مىكردند . ( گويى ) در و ديوار و صحن و خانه ، به ضجّه درآمده بودند . گروهى ( از فرشتگان ) به زمين مىآمدند و گروهى به آسمان مىرفتند و گوش من از صداى آنان كه آهسته بر آن حضرت نماز مىخواندند ، خالى نمىشد ! تا زمانى كه او را در قبر به خاك سپرديم . چه كسى به آن حضرت در حيات و مرگش از من سزاوارتر است ؟ ، بنابراين با بينش خود حركت كنيد و صدق نيّت خود را در جهاد با دشمن اثبات نماييد ؛ زيرا به خدايى كه معبودى جز او نيست قسم ياد مىكند كه من در جادهء حق قرار دارم و آنها ( مخالفان من ) در لغزشگاه باطل‌اند من سخنانم را\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nآشكارا مىگويم و همگى مىشنويد ( و به همهء شما اتمام حجّت مىكنم ) و براى خود و شما از درگاه خدا درخواست غفران و آمرزش دارم .\r\n\r\nشرح و تفسير\r\n\r\nچه كسى از من سزاوارتر است\r\nبعد از بيان رابطهء نزديك و خالصانه و مخلصانهء امام عليه السّلام با پيامبر اكرم صلّى اللّه عليه و إله در حيات او ، امام روابط نزديك خود با آن حضرت ، پس از وفات را يادآور مىشود و نشان مىدهد كه احدى از مسلمانان چنين ارتباطى را با پيامبر اكرم نداشت ، مىفرمايد : « رسول خدا - صلّى اللّه عليه و آله - در حالى كه سرش بر سينه‌ام قرار داشت قبض روح شد و نفس او در دستم روان گشت ، سپس آن را به چهره كشيدم » ؛ ( و لقد قبض رسول اللّه - صلّى اللّه عليه و آله و سلّم - و إنّ رأسه لعلى صدري . و لقد سالت نفسه في كفي ، فأمررتها على وجهي ) .\r\nتعبير « إنّ رأسه لعلى صدري » ممكن است اشاره به اين باشد كه امير مؤمنان على عليه السّلام سر پيامبر را از زمين بلند كرد و در آن لحظه به سينه چسبانيد كه هم مايهء آرامش پيامبر بود و هم سبب آرامش على عليه السّلام و در اين حال ، نفس كشيدن هم آسان‌تر است . اين احتمال نيز داده شده كه سر پيامبر اكرم بر دامان على عليه السّلام بود و على عليه السّلام خم شد و سينهء آن حضرت با سر پيامبر تماس داشت ؛ ولى اين احتمال با تعبير « على صدرى » سازگار نيست . در اينكه منظور از « نفس » در جملهء « سالت نفسه » چيست ؟ در ميان شارحان و مترجمان نهج البلاغه گفت‌وگوى بسيارى است و اين گفت‌وگوها بر محور دو تفسير دور مىزند :\r\nنخست اينكه منظور از نفس خون است كه در بسيارى از عبارات فقها و ادبا به اين معنا آمده ؛ « نفس سائله » در كتب فقهى به معناى خون جهنده است و در اشعار عرب نيز\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nبه اين معنا استعمال شده است و گفته‌اند : « پيامبر اكرم در آخرين ساعت عمر ، مقدارى خون از حلق مباركش بيرون آمد و از دهان بيرون ريخت و طبق اين خطبه آن خون در كف دست مبارك على عليه السّلام قرار گرفت و آن حضرت به عنوان تبرّك بر صورت خود ماليد » . « 1 »\r\nتفسير ديگر اين‌كه نفس همان روح مقدّس انسانى است كه در قرآن مجيد بارها به آن اشاره شده است : «  « اللَّهُ يَتَوَفَّى الْأَنْفُسَ حِينَ مَوْتِها »  خداوند روح انسان‌ها را در هنگام مرگ مىگيرد » . « 2 » بنابراين مفهوم جمله اين مىشود كه روح مقدّس و پاك پيامبر به هنگام جدا شدن از بدن بر دست على عليه السّلام قرار گرفت و آن حضرت آن را به صورت خود كشيد . « 3 »\r\nولى در اينجا جمله‌اى كه براى بسيارى از شارحان يا مترجمان مبهم مانده تعبير « أمررتها على وجهي » است ؛ مىگويند : مگر روح چيزى است كه بتوان آن را بر صورت ماليد ؟ !\r\nبراى حل اين اشكال مىتوان گفت كه « كفّ » مؤنّث است ، زيرا اعضاى جفت بدن جنبهء تأنيث دارد و اعضايى كه يكى بيشتر نيست مذكر شمرده مىشود . شاعر عرب نيز مىگويد :\r\n« و كفّ خضيب زيّنت ببنانى » ، بنابراين معناى جمله اين مىشود كه دست من با روح مقدّس پيامبر تماس گرفت . سپس دست را به عنوان تبرّك به صورت كشيدم . به اين ترتيب مشكل تفسير جملهء بالا حل مىشود .\r\nسپس امام به ساير مراسم پيامبر اكرم از غسل و دفن پرداخته ، مىفرمايد : « من متصدّى غسل او بودم ، در حالى كه فرشتگان مرا يارى مىكردند . ( گويى ) در و ديوار و صحن و خانه به ضجّه درآمده بودند ، گروهى ( از فرشتگان ) به زمين مىآمدند و گروهى به آسمان مىرفتند و گوش من از صداى آنان كه آهسته بر آنان نماز مىخواندند ، خالى\r\n\r\n\r\n","description":"","footnote":"\r\n( 1 ) . شرح نهج البلاغهء ابن ميثم و ابن ابى الحديد و فى ظلال ( ذيل خطبهء مورد بحث ) .\r\n( 2 ) . زمر ، آيهء 42 .\r\n( 3 ) . منهاج البراعهء محقق خويى و بهج الصباغهء محقق تسترى ( ذيل خطبهء مورد بحث ) .\r\n","page_name":" 661 ","page_number":661},
  {"content":"\r\n\r\nنمىشد تا زمانى كه او را در قبر به خاك سپرديم » ؛ ( و لقد ولّيت غسله - صلّى اللّه عليه و آله و سلّم - و الملائكة أعواني ، فضجّت الدّار و الأفنية « 1 » . ملأ يهبط ، و ملأ يعرج ، و ما فارقت سمعي هينمة « 2 » منهم . يصلّون عليه حتّى واريناه « 3 » في ضريحه ) .\r\nجملهء « ولّيت غسله » ممكن است اشاره به اين باشد كه پيامبر اكرم مرا مسئول و متولّى اين كار ساخته بود و يارى فرشتگان به منظور احترام و تعظيم و تكريم پيامبر اكرم بود .\r\nضجّه و فرياد در و ديوار خانه ممكن است به معناى حقيقى آن باشد ، همان‌گونه كه در مورد تسبيح جمادات در تفسير آيات تسبيح در قرآن مجيد ذكر كرده‌اند و ممكن است به معناى مجازى باشد و اشاره باشد به فضاى غم و اندوه عظيمى كه بر فضاى خانهء پيامبر سايه افكنده بود . اين احتمال نيز داده شده كه در اينجا واژهء ملائكه محذوف شده كه جملهء قرينهء بر آن است بنابراين معناى جملهء « فضجّت . . . » اين مىشود فرشتگانى كه در خانه حضور داشتند فرياد و ضجّه برآوردند ؛ ولى اين احتمال بعيد به نظر مىرسيد .\r\nاحتمال چهارمى نيز وجود دارد و آن اين‌كه مردمى كه در اطراف خانه حضور داشتند فرياد مىكشيدند .\r\nتعبير به هبوط و عروج فرشتگان اشاره به اين است كه گروه گروه مىآمدند و بر آن حضرت نماز مىگزاردند و مىرفتند و در اين ميان گوش مبارك على عليه السّلام بود كه صداى آنها را به هنگام نماز و درود فرستادن بر آن حضرت درك مىكرد و اين نماز و درود فرشتگان تا هنگام دفن ادامه داشت .\r\nتعبير به « ضريح » اشاره به شكافى است كه در زمين براى دفن آن حضرت ايجاد كردند ؛ زيرا « ضريح » در لغت به همين معناست ، هرچند امروز ضريح به آن چيزى كه روى\r\n\r\n\r\n","description":"","footnote":"\r\n( 1 ) . « افنيه » جمع « فناء » بر وزن « غناء » به معناى صحن خانه و جوانب آن است .\r\n( 2 ) . « هينمه » به معناى صداى آهسته است .\r\n( 3 ) . « وارينا » از ريشهء « موارات » و از ريشهء « ورى » بر وزن « نفى » به معناى پوشاندن و پنهان ساختن گرفته شده و در اينجا به معناى دفن كردن است .\r\n","page_name":" 662 ","page_number":662},
  {"content":"\r\n\r\nقبر مىگذارند ، اطلاق مىشود .\r\nدر روايات شيعه و اهل سنّت نيز آمده است : تنها متولّى غسل و دفن پيامبر ، على عليه السّلام بود از جمله مرحوم علامهء مجلسى در بحار الانوار از كتاب الوصيهء « شيخ عيسى ضرير » از امام كاظم عليه السّلام چنين نقل مىكند : « قال رسول اللّه يا على ! أضمنت دينى تقضيه عنّى ! قال نعم . قال اللّهم فاشهد . ثمّ قال يا على تغسلنى و لا يغسلنى غيرك فيعمى بصره . . . قال على عليه السّلام فكيف أقوى عليك وحدى ؟ قال يعنيك جبرئيل و ميكائيل و إسرافيل . . . ؛ پيامبر اكرم فرمود : اى على ! آيا تو ضمانت كردى كه بدهىهاى مرا بپردازى ؟\r\nعرض كرد آرى ! فرمود خدايا گواه باش ! سپس فرمود : اى على ! مرا غسل بده و غير تو نبايد مرا غسل دهد كه نابينا خواهد شد . . . على عليه السّلام عرض كرد چگونه من به تنهايى قادر بر اين كار خواهم شد ؟ فرمود : جبرئيل و ميكائيل و اسرافيل و . . . تو را يارى خواهند كرد » . « 1 »\r\nآن‌گاه امام عليه السّلام به نتيجه‌گيرى از مجموع بحثهاى گذشته پرداخته و قرب خود را به پيامبر در حال حيات و وفات دليل روشنى بر سزاوارتر بودن به امر خلافت مىشمرد و به دنبال آن ، همگان را براى جهاد با دشمن بسيج مىكند و مىفرمايد : « ( با توجه به آنچه گفتم ) چه كسى به آن حضرت در حيات و مرگش از من سزاوارتر است » ؛ ( فمن ذا أحقّ به منّي حيّا و ميّتا ؟ ) .\r\nممكن است سؤال شود كه اين امور چه ارتباطى به مسئلهء خلافت دارد ؟ پاسخ اين سؤال روشن است ؛ مقصود على عليه السّلام اين است كه اگر خلافت پيامبر - به فرض - منصوص نباشد بايد به شايسته‌ترين و نزديك‌ترين افراد سپرده شود . آيا كسى كه هميشه تسليم فرمان پيامبر بود و در همهء غزوات اسلامى ايثار و فداكاريش فزون‌تر بود و كسى كه زمزمه‌هاى غيب را مىشنيد و هبوط و عروج فرشتگان را با چشم مىديد و مراسم خاصّ غسل و كفن و دفن پيامبر را طبق وصيت آن حضرت بر عهده داشت ، آيا از همه\r\n\r\n\r\n","description":"","footnote":"\r\n( 1 ) . بحار الانوار ، جلد 22 ، صفحهء 492 .\r\n","page_name":" 663 ","page_number":663},
  {"content":"\r\n\r\nشايسته‌تر نيست ؟ علم و آگاهى از يك سو ، فداكارى بىنظير از سوى ديگر ، قرب به رسول اللّه از سوى سوم و وصيت به غسل و كفن و دفن از سوى چهارم ، همهء اينها امتيازاتى است كه هرگاه در كفهء ترازو گذارده شود ، بر همه‌چيز ترجيح پيدا مىكند .\r\nسپس حضرت نتيجه‌گيرى ديگرى كرده ، مىفرمايد : « بنابراين با بينش خود حركت كنيد و صدق نيّت خود را در جهاد با دشمن اثبات نماييد ، زيرا به خدايى كه معبودى جز او نيست سوگند كه من در جادهء حق قرار دارم و آنها ( مخالفان من ) در لغزشگاه باطل‌اند » ؛ ( فانفذوا على بصائركم ، و لتصدق نيّاتكم في جهاد عدوّكم . فو الّذي لا إله إلّا هو إنّي لعلى جادّة الحقّ ، و إنّهم لعلى مزلّة « 1 » الباطل ) .\r\nامام در واقع منطق منظّمى را كه به صورت علّت و معلول‌هاى زنجيره‌اى است در اين خطبه دنبال كرده است ؛ نخست قرب و فداكارى خود را به پيامبر در حال حيات و نزديكى خود را بعد از وفات به آن حضرت ثابت كرده و به دنبال آن شايستگى خويش را براى احراز مقام خلافت ، از همه بيشتر مىشمرد . سپس به نتيجه‌گيرى نهايى پرداخته ، همه را دعوت به جهاد با دشمن مىكند كه منظور در اينجا مبارزه با معاويه و لشكريانش اوست و به آنها اطمينان خاطر مىدهد كه راه حق همين است . « 2 »\r\nتعبير به « جادة الحقّ و مزلّة الباطل » تعبير جالب و حساب شده‌اى است ، زيرا حق همچون جادهء مستقيم و روشنى است كه انسان را به مقصد مىرساند ؛ ولى باطل ، جاده نيست ، بلكه لغزشگاه و پرتگاه است .\r\nسرانجام امام عليه السّلام خطبه را با دو جملهء ديگر پايان مىدهد ، مىفرمايد : « من سخنانم را آشكارا مىگويم و همگى مىشنويد ( و به همهء شما اتمام حجّت مىكنم ) و براى خود و\r\n\r\n\r\n","description":"","footnote":"\r\n( 1 ) . « مزلّة » از ريشهء « زلل » بر وزن « ضرر » به معناى لغزش گرفته شده ، اسم مكان و به معناى لغزشگاه خطرناك است .\r\n( 2 ) . مرحوم علامهء شوشترى در شرح نهج البلاغهء خود ( جلد 4 ، صفحهء 88 ) مىنويسد : اين خطبه از خطبه‌هايى است كه مطابق نقل نصر بن مزاحم در كتاب صفّين ، امير مؤمنان على عليه السّلام آن را در صفّين ايراد كرد .\r\n","page_name":" 664 ","page_number":664},
  {"content":"\r\n\r\nشما از درگاه خدا درخواست غفران و آمرزش دارم » ؛ ( أقول ما تسمعون ، و أستغفر اللّه لي و لكم ! ) .\r\nامام عليه السّلام با اين جمله با مردم اتمام حجت مىكند و بر عمل كردن به دستوراتش تأكيد مىورزد و براى حسن ختام از خداوند براى همه طلب آمرزش مىكند تا اگر يارانش مرتكب خطاهايى شده باشند مشمول عنايت الهى شوند .\r\n\r\nحوادث دردناك هنگام رحلت پيامبر صلّى اللّه عليه و إله و بعد از آن\r\nامام عليه السّلام در خطبه بالا اشاره به حادثهء ناگوار رحلت پيغمبر اكرم صلّى اللّه عليه و إله و ضجهء فرشتگان مىكند كه حاكى از عظمت اين مصيبت عظماست .\r\nاين حادثه هنگامى دردناك‌تر مىشود كه حوادث ناگوار ديگرى را كه مقارن و همراه آن يا بعد از آن واقع شد ، مورد بررسى قرار دهيم كه عمق فاجعه را بيشتر مىكند .\r\nجمعى از شارحان نهج البلاغه در اينجا به ذكر بخشى از اين حوادث پرداخته‌اند ؛ ولى ما بهتر آن ديديم كه عناين قلم را به دست « شهرستانى » دانشمند معروف و متعصب اهل سنّت ، از علماى قرن ششم در كتاب ملل و نحل بسپاريم .\r\nاو اشاره به ده اختلاف مهم مىكند كه هركدام براى جهان مصائبى به بار آورد ، هر چند مىكوشد آن را با اجتهاد اصحاب توجيه كند ؛ ولى بديهى است اعمال خلاف انجام شده به قدرى آشكار است كه توجيه آن با مسئله اجتهاد يا اشتباه غير قابل قبول است .\r\nنخستين اختلاف را نزاعى مىداند كه در بيمارى آخر عمر پيغمبر اكرم صلّى اللّه عليه و إله واقع شد .\r\nاو از صحيح بخارى از « ابن عباس » نقل مىكند هنگامى كه بيمارى پيغمبر صلّى اللّه عليه و إله كه در آن بدرود حيات گفت ، شديد شد ، فرمود : « ايتونى بدواة و قرطاس أكتب لكم كتابا لا تضلّوا بعدى ؛ دوات و كاغذى بياوريد براى شما نامه‌اى بنويسم تا با عمل كردن به آن بعد\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nاز من گمراه نشويد » .\r\nعمر گفت : « بيمارى بر رسول خدا صلّى اللّه عليه و إله غلبه كرده ( و آنچه مىگويد از هوش و حواس كافى سرچشمه نمىگيرد ) ، كتاب خدا ما را كافى است » .\r\nدر اين هنگام سر و صداى زيادى در ميان اصحاب بلند شد ، پيغمبر فرمود : « قوموا عنّى لا ينبغى عندى التّنازع ؛ از نزد من برخيزيد و برويد ، نزاع نزد من سزاوار نيست » .\r\nابن عباس بعد از نقل اين حديث افزود : « الرّزيّة كلّ الرّزيّه ما حال بيننا و بين كتاب رسول اللّه ؛ مصيبت بزرگ اين بود كه ميان ما و نامهء پيامبر جدايى افكندند » . « 1 »\r\nسپس به اختلاف دوم در همان بيمارى پيغمبر صلّى اللّه عليه و إله اشاره مىكند كه فرمود : « جهّزوا جيش أسامة لعن اللّه من تخلّف عنه ؛ لشكر اسامه را آماده كنيد و همراه آن برويد ، لعنت خدا بر كسى كه از آن تخلف كند » .\r\nدر اين هنگام جمعى گفتند امتثال امر پيغمبر بر ما واجب است و اسامة در خارج مدينه آماده حركت ( به سوى شام براى مبارزه با فتنهء شاميان ) است . عدهء ديگرى گفتند :\r\nبيمارى پيغمبر صلّى اللّه عليه و إله شديد است ، قلوب ما اجازه جدايى از او را نمىدهد ، بايد صبر كنيم ببينيم كار به كجا مىكشد .\r\nاختلاف سوم نيز هنگام رحلت پيغمبر اتفاق افتاد . عمر بن خطاب گفت : « من قال أنّ محمّدا قد مات قتلته بسيفي هذا و إنّما رفع إلى السّماء كما رفع عيسى عليه السّلام ؛ هركس بگويد محمد از دنيا رفته ، من او را با اين شمشير به قتل مىرسانم ، خدا او را به آسمان برد ، همان‌گونه كه عيسى عليه السّلام را برد » .\r\nابو بكر ( گفتار او را شكست و ) گفت : هركس محمّد صلّى اللّه عليه و إله را پرستش مىكرد ، محمد صلّى اللّه عليه و إله از دنيا ديده فروبست و هركس خداى محمّد را پرستش مىكند او نمرده و نخواهد مرد ، سپس اين آيه را تلاوت كرد : «  « وَ ما مُحَمَّدٌ إِلَّا رَسُولٌ قَدْ »  محمّد فقط فرستادهء\r\n\r\n\r\n","description":"","footnote":"\r\n( 1 ) . صحيح بخارى ، كتاب العلم ، حديث 114 و كتاب المرضى ، حديث 5669 .\r\n","page_name":" 666 ","page_number":666},
  {"content":"\r\n\r\nخداست و پيش از او فرستادگان ديگرى نيز بودند آيا اگر او بميرد و يا كشته شود شما به عقب ( به دوران جاهليّت و كفر ) بازمىگرديد . . . » . « 1 »\r\nدر اين هنگام مردم گفتار او را پذيرفتند ، و عمر گفت : گويا تاكنون آيه‌اى را كه ابو بكر تلاوت كرد ، نشنيده بودم . « 2 »\r\nاختلاف چهارم در مورد محل دفن پيامبر بود ، مهاجران مكّه مىخواستند جسد حضرت را به مكّه ببرند ، چون زادگاه او بود و انصار مدينه مىخواستند در مدينه دفن شود ، چون دار الهجرة بود . گروهى علاقه داشتند حضرت را به بيت المقدس ببرند كه محل دفن انبياست . سپس همگى اتفاق بر اين كردند كه در مدينه دفن شود چون روايتى از آن حضرت بود كه « الأنبياء يدفنون حيث يموتون ؛ پيامبران در همانجا كه از دنيا مىروند بايد دفن شوند » . « 3 »\r\nپنجمين اختلاف در مسئلهء امامت بروز كرد كه به گفتهء همين دانشمند مهم‌ترين اختلاف بين امت ، اختلاف در امامت و خلافت بود : « إذ ما سلّ سيف في الإسلام على\r\n\r\n\r\n","description":"","footnote":"\r\n( 1 ) . آل عمران ، آيهء 144 .\r\n( 2 ) . از تاريخ طبرى استفاده مىشود كه هنگام وفات رسول خدا صلّى اللّه عليه و إله ابو بكر در « سخ » يكى از آباديهاى اطراف مدينه بود ، هنگامى كه پيامبر اكرم صلّى اللّه عليه و إله از دنيا رفت عمر برخاست و گفت : گروهى از منافقان گمان مىكنند پيامبر مرده است به خدا سوگند او نمرده و به سوى پروردگارش رفته است ، همان‌گونه كه موسى بن عمران چهل شب رفت و سپس بازگشت ( پيامبر هم بازمىگردد ) ابو بكر باخبر شد و به خانهء پيامبر اكرم رفت و از رحلت او آگاه شد و به مسجد بازگشت ، عمر همچنان براى مردم سخن مىگفت او رشتهء سخن را به دست گرفت و گفتارى را كه در بالا ذكر كرديم بيان نمود ( تاريخ طبرى ، جلد 2 ، صفحهء 442 حوادث سنهء 11 ) .\r\nبعضى معتقدند هدف عمر از اين گفت‌وگوها اين بود كه مردم را مشغول كند تا ابو بكر خود را در ميان جمع حاضر كند و مسئلهء خلافت را سامان دهد .\r\n( 3 ) . در منابع حديث اهل بيت آمده است كه على عليه السّلام فرمود : شريف‌ترين موضع همان موضعى است كه خداوند پيامبرش را در آنجا قبض روح كرده ، و به همين دليل آن حضرت در همان خانهء خودش دفن شد .\r\n( كامل بهايى ، جلد 1 ، صفحهء 285 ، تأليف عماد الدين طبرى ) .\r\n","page_name":" 667 ","page_number":667},
  {"content":"\r\n\r\nقاعدة دينية مثل ما سلّ على الإمامة في كلّ زمان ؛ زيرا در هيچ برنامهء دينى شمشيرى همچون شمشيرى كه در امامت و خلافت در هرزمان كشيده شد ، كشيده نشد » .\r\nسپس داستان سقيفهء بنى ساعده و اختلافاتى را كه در آن روى داد و سرانجام با ابو بكر بيعت كردند ، نقل مىكند .\r\nششمين اختلاف را به امر فدك اختصاص مىدهد و اشاره به سخن فاطمهء زهرا عليها سلام مىكند كه آن را به عنوان هبهء پيامبر و يا لا اقل ارث پيامبر مطالبه مىفرمود ؛ ولى ابو بكر با روايت ( مجعول ) : « نحن معاشر الأنبياء لا نورّث ، ما تركناه صدقة ؛ ما پيامبران چيزى را به ارث نمىگذاريم و هرچه را از ما بماند صدقهء در راه خداست » ، با وى مخالفت مىورزيدند .\r\nآنگاه به هفتمين اختلاف دربارهء مانعان زكات كه بعضى آنها را كافر مىدانستند و بعضى غير كافر و اختلاف هشتم كه تصريح ابو بكر به خلافت عمر در وقت وفاتش بود ، مىكند كه گروهى از مردم به او گفتند : « ولّيت علينا فظّا غليظا ؛ شخص خشنى را بر ما گماشتى » ؛ ولى گروهى او را پذيرا شدند .\r\nنهمين اختلاف در امر شوراى شش نفرهء عمر بود كه براى تعيين خليفهء بعد از خودش ترتيب داده بود و دهمين اختلاف در زمان امير مؤمنان على عليه السّلام رخ داد كه بعد از اتفاق عموم مسلمين نسبت به خلافت و بيعت با آن حضرت روى داد ، طلحه و زبير و عايشه شعلهء جنگ جمل را برافروختند و معاويه جنگ صفين و خوارج جنگ نهروان را . « 1 »\r\n* * *\r\n\r\n\r\n","description":"","footnote":"\r\n( 1 ) . ملل و نحل شهرستانى ، صفحهء 16 - 19 ، چاپ دار الفكر بيروت ، ( با تلخيص ) .\r\n","page_name":" 668 ","page_number":668},
  {"content":"\r\n\r\n\r\nخطبهء 198 « 1 » و من خطبة له عليه السّلام ينبّه على إحاطة علم اللّه بالجزئيّات ، ثمّ يحثّ على التّقوى ، و يبيّن فضل الإسلام و القرآن\r\nاز خطبه‌هاى امام عليه السّلام است\r\nكه دربارهء احاطهء علم خداوند به همهء جزئيات و سپس تشويق به تقوا و به دنبال آن بيان برترى اسلام و قرآن ايراد فرموده است .\r\n\r\n\r\n","description":"","footnote":"\r\n( 1 ) . سند خطبه :\r\nنويسندهء كتاب مصادر نهج البلاغه مىگويد : آنچه را مرحوم سيّد رضى در اينجا آورده با آنچه در خطبهء 104 ( 106 طبق آنچه در اين كتاب آمده است ) يك خطبه است كه با دقّت در عبارات ، اين مطلب روشن مىشود . ( مصادر نهج البلاغه ، جلد 3 ، صفحهء 82 ) ؛ ولى مدرك و منبع ديگرى غير از نهج البلاغه براى آن ذكر نكرده است با بررسيهايى كه به وسيلهء رايانه انجام شد نيز مدركى غير از نهج البلاغه براى آن نيافتيم .\r\nمتأسفانه در بعضى از كتب ( مانند نهج البلاغه نسخهء معجم مفهرس از انتشارات نشر اسلامى وابستهء به جامعه مدرسين ) شش منبع غير از نهج البلاغه براى اين خطبه ذكر شده كه حتى يكى از آنها صحيح نيست ؛ امّا بلنداى مضمون و محتواى خطبه به قدرى است كه ممكن نيست از غير امام صادر شود و اين خود دليلى بر قوّت سند آن است .\r\n","page_name":" 669 ","page_number":669},
  {"content":"\r\n\r\n\r\nخطبه در يك نگاه\r\nاين خطبه از چند بخش تشكيل شده است : در بخش نخست ، امام عليه السّلام با تعبيرات زيبايى از علم بىپايان خداوند سخن مىگويد و به نبوّت پيامبر اكرم صلّى اللّه عليه و إله گواهى مىدهد كه در واقع ، شهادتين را با تعبير جديدى تكميل مىكند .\r\nدر بخش دوم ، سفارش به تقوا و پرهيزگارى مىفرمايد و آن را داروى همهء دردها و شفاى تمام بيماريها و وسيلهء اصلاح همهء مفاسد و پاكيزگى روح و روشنى چشم مىشمرد . در اين بخش نكاتى دربارهء تقوا بيان شده كه در خطبه‌هاى ديگر كمتر آمده است .\r\nدر بخش سوّم ، با تعبيراتى شوق‌انگيز كه دلها را به سوى خود جذب مىكند ، از اهميّت دين اسلام و مزاياى آن سخن مىگويد .\r\nدر بخش چهارم از پيامبر اسلام صلّى اللّه عليه و إله و خدمات برجستهء او در آن دوران تاريك جاهليّت و رهبرى انقلاب اسلام سخن گفته شده است .\r\nدر بخش پنجم كه بخش پايانى خطبه است ، سخن از قرآن كريم به ميان آورده و با ذكر چهل وصف از اوصاف و ويژگىهاى قرآن كه مىتوان گفت جامع‌ترين تمجيد دربارهء قرآن مجيد است ، خطبه را به‌پايان برده است . درود و رحمت بىانتهاى الهى بر روان پاكش باد .\r\n* * *\r\n\r\n","description":"","footnote":"","page_name":" 670 ","page_number":670},
  {"content":"\r\n\r\n\r\nبخش اوّل\r\nيعلم عجيج الوحوش في الفلوات ، و معاصي العباد في الخلوات ، و اختلاف النّينان في البحار الغامرات ، و تلاطم الماء بالرّياح العاصفات . و أشهد أنّ محمّدا نجيب اللّه ، و سفير وحيه ، و رسول رحمته .\r\n\r\nترجمه\r\n( خداوند ) صداى نعره حيوانات وحشى را در بيابانها ، و گناهان بندگان را در خلوتگاهها ، و رفت‌وآمد ماهيان را در درياهاى ژرف ، و تلاطم امواج آب را بر اثر وزش تندبادها ، مىداند ( و از تمام اين جزئيات آگاه و باخبر است ) و گواهى مىدهم كه محمّد برگزيده خدا و سفير وحى و رسول رحمت اوست .\r\n\r\nشرح و تفسير احاطهء علمى پروردگار\r\nچون اين خطبه عمدتا پيرامون اسلام و قرآن و تقوا سخن مىگويد ، امام در آغاز از ايمان به مبدأ و معاد شروع مىكند ؛ ايمانى كه انگيزه براى همهء خيرات و وسيله براى همه بركات است .\r\nهنگامى كه مىخواهد سخن از معرفة اللّه بگويد روى علم بىپايان خدا كه از مهم‌ترين اوصاف حقّ است ، تكيه مىكند و مىفرمايد : « ( خداوند ) صداى نعره حيوانات وحشى را در بيابانها و گناهان بندگان را در خلوتگاهها و رفت‌وآمد ماهيان را در درياهاى ژرف ، و تلاطم امواج آب را بر اثر وزش تندبادها مىداند ( و از تمام اين جزئيات آگاه و باخبر\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nاست ) » ؛ ( يعلم عجيج « 1 » الوحوش في الفلوات « 2 » ، و معاصي العباد في الخلوات ، و اختلاف النّينان « 3 » في البحار الغامرات « 4 » ، و تلاطم الماء بالرّياح العاصفات « 5 » ) .\r\nامام در اين قسمت از خطبه روى چهار پديده از پديده‌هاى جهان كه بسيار متنوّع است و در عين حال چندان مورد توجّه نيست ، انگشت گذارده و علم خداوند را به آنها بيان مىكند :\r\nنخست اينكه مىدانيم در بيابانهاى سرتاسر دنيا ، حيوانات وحشى فراوانى وجود دارند كه نعره‌ها و ضجّه‌هاى آنها به گوش ما شهرنشينان نمىرسد ؛ ولى خداوند از آن با خبر است و مىداند كدام حيوان در كدام مكان و كدام زمان نعره‌اى كشيد و كميت و كيفيّت آن چگونه بود ؟\r\nديگر اينكه گناهان زيادى در خلوتگاه و دور از چشم توده‌هاى مردم انجام مىگيرد كه همهء ما از آن بىخبريم ؛ ولى خدا مىداند كه كدام انسان در چه زمان و در چه مكان ، چه گناهى را مرتكب شده است .\r\nنيز مىداند در اعماق درياها دور از چشم انسانها كدام‌يك از ماهيان در چه زمانى و چه مكانى رفت‌وآمد دارند .\r\n\r\n\r\n","description":"","footnote":"\r\n( 1 ) . « عجيج » از ريشهء « عجّ » بر وزن « حج » به معناى فرياد كشيدن و نعره زدن است و معمولا دربارهء حيوانات به كار مىرود .\r\n( 2 ) . « فلوات » جمع « فلات » به معناى زمين گستردهء بىآب و علف است و گاه به مطلق دشتها و بيابانها گفته مىشود .\r\n( 3 ) . « نينان » جمع « نون » به معناى ماهى بزرگ است و گاه به « نهنگ » اطلاق مىشود .\r\n( 4 ) . « غامرات » از ريشهء « غمر » بر وزن « عمد » به معناى از بين بردن اثر چيزى است . سپس به آبهاى زيادى كه تمام چهرهء زمين يا موجودات درون آن را مىپوشاند ، اطلاق شده است و درياى « غامر » همان درياى عميق است .\r\n( 5 ) . « عاصفات » جمع « عاصفه » از ريشهء « عصف » بر وزن « حذف » به معناى كاه است و « عاصف » به تندبادى گفته مىشود كه برگهاى خشكيده و كاه مانند را به هرطرف پراكنده مىكند و يا اشيا را همچون كاه از هم متلاشى مىسازد .\r\n","page_name":" 672 ","page_number":672},
  {"content":"\r\n\r\nنيز مىداند امواجى كه در صفحهء اقيانوسها ، هرشب و روز به حركت درمىآيند و ما انسان‌ها جزء بسيار كوچكى از آن را مىبينيم در چه زمانى و چه مكانى حركت مىكند و كى آرام مىگيرد .\r\nاگر بر همهء اينها اين نكته را بيفزاييم كه علم خداوند دربارهء اين امور ، منحصر به امروز و ديروز نيست ، بلكه در طول ميليونها سال كه اين حوادث شب و روز واقع شده ( به استثناى گناه انسانها كه زمان محدودترى دارد ) خدا مىداند كه كدام‌يك از اين پديده‌ها در كجا و به چه صورت تحقق يافته است .\r\nنيز اگر بر اينها بيفزاييم كه تنها كرهء زمين نيست كه مركز حوادث گوناگون است ، بلكه ميلياردها ستاره تنها در كهكشان ماست كه مركز حوادث گوناگون دائمى است به اضافه كهكشانهاى ديگر كه سر به ميلياردها مىگذارد .\r\nآرى ! مجموعهء اينها در علم خدا جمع است و اينجاست كه باور مىكنيم آنچه را قرآن مجيد در آيهء 27 سورهء لقمان فرموده است : «  « وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ »  و اگر همهء درختان روى زمين قلم شوند و دريا براى آن مركب گردد و هفت دريا به آن افزوده شود ( اينها همه تمام مىشود ولى ) كلمات خدا پايان نمىپذيرد ، خداوند عزيز و حكيم است » .\r\nعين واقعيت است و نه تنها اين آيه اغراق نيست ، بلكه نسبت به دايرهء گستردهء خداوند چيز مهمى محسوب نمىشود .\r\nدر ادامهء اين سخن و بعد از بيان علم و دانايى مبدأ جهان آفرينش ، دربارهء گواهى بر نبوّت پيامبر اكرم صلّى اللّه عليه و إله سخن مىگويد و با سه وصف مهم او را مىستايد و مىفرمايد : « و گواهى مىدهم كه محمّد برگزيده خدا و سفير وحى او و رسول رحمت وى است » ؛ ( و أشهد أنّ محمّدا نجيب « 1 » اللّه ، و سفير وحيه ، و رسول رحمته ) .\r\n\r\n\r\n","description":"","footnote":"\r\n( 1 ) . « نجيب » از نجابت گرفته شده و به معناى هرموجود باارزش و نفيس برگزيده است ، هرچند در فارسى امروز به خصوص كسانى گفته مىشود كه در امور جنسى پاك و پاكدامن هستند .\r\n","page_name":" 673 ","page_number":673},
  {"content":"\r\n\r\nآرى ! او انسانى والامقام و فوق العاده برجسته بود كه خداوند او را براى مقام ختم نبوّت برگزيد و وحى خود را بر او نازل كرد و او را كانون رحمت خويش ساخت .\r\nاين رحمت در چهره‌هاى مختلف تجلى كرد ؛ گاه از طريق بيان معارف والاى دينى و گاه شرح قوانين حياتبخش و گاه طلب رحمت از سوى خدا براى امت و سرانجام اين رحمت در شكل شفاعت در قيامت ظاهر خواهد شد و اميد داريم كه ما هم مشمول رحمت واسعهء او بشويم .\r\nدر حديثى آمده است كه پيامبر اكرم صلّى اللّه عليه و إله هنگامى كه آيهء  « وَ ما أَرْسَلْناكَ إِلَّا رَحْمَةً لِلْعالَمِينَ »  « 1 » كه مظهرى از رحمت عامهء توست نازل شد ، به جبرئيل فرمود : آيا چيزى از اين رحمت نصيب تو هم شده است عرض كرد : آرى ! من از پايان كار خود بيمناك بودم .\r\nهنگامى كه اين آيه ( دربارهء من ) بر تو نازل شد :  « ذِي قُوَّةٍ عِنْدَ ذِي الْعَرْشِ مَكِينٍ »  « 2 » و خداوند مرا به اين وسيله ستود من آرامش يافتم . « 3 »\r\n* * *\r\n\r\n\r\n","description":"","footnote":"\r\n( 1 ) . انبياء ، آيهء 107 .\r\n( 2 ) . تكوير ، آيهء 20 .\r\n( 3 ) . مجمع البيان ، ذيل آيهء 107 سورهء انبياء .\r\n","page_name":" 674 ","page_number":674},
  {"content":"\r\n\r\n\r\nبخش دوّم\r\nأمّا بعد ، فإنّي أوصيكم بتقوى اللّه الّذي ابتدأ خلقكم ، و إليه يكون معادكم ، و به نجاح طلبتكم ، و إليه منتهى رغبتكم ، و نحوه قصد سبيلكم ، و إليه مرامي مفزعكم . فإنّ تقوى اللّه دواء داء قلوبكم ، و بصر عمى أفئدتكم ، و شفاء مرض أجسادكم ، و صلاح فساد صدوركم ، و طهور دنس أنفسكم ، و جلاء عشا أبصاركم ، و أمن فزع جأشكم ، و ضياء سواد ظلمتكم .\r\nفاجعلوا طاعة اللّه شعارا دون دثاركم ، و دخيلا دون شعاركم ، و لطيفا بين أضلاعكم ، و أميرا فوق أموركم ، و منهلا لحين ورودكم ، و شفيعا لدرك طلبتكم ، و جنّة ليوم فزعكم ، و مصابيح لبطون قبوركم ، و سكنا لطول وحشتكم ، و نفسا لكرب مواطنكم . فإنّ طاعة اللّه حرز من متالف مكتنفة ، و مخاوف متوقّعة ، و أوار نيران موقدة . فمن أخذ بالتّقوى عزبت عنه الشّدائد بعد دنوّها ، و احلولت له الأمور بعد مرارتها ، و انفرجت عنه الأمواج بعد تراكمها ، و أسهلت له الصّعاب بعد إنصابها ، و هطلت عليه الكرامة بعد قحوطها ، و تحدّبت عليه الرّحمة بعد نفورها ، و تفجّرت عليه النّعم بعد نضوبها ، و وبلت عليه البركة بعد إرذاذها .\r\nفاتّقوا اللّه الّذي نفعكم بموعظته ، و وعظكم ، برسالته ، و امتنّ عليكم بنعمته . فعبّدوا أنفسكم لعبادته ، و اخرجوا إليه من حقّ طاعته .\r\n\r\nترجمه\r\nاما بعد ، من شما را به تقواى الهى توصيه مىكنم ، همان خداوندى كه آفرينش شما را\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nآغاز كرد و بازگشت شما نيز به سوى اوست . خدايى كه برآورندهء حاجات شما و آخرين نقطهء اميد و آرزويتان است . راه راست شما به او ختم مىشود و به هنگام ترس و وحشت پناهگاهتان تنها اوست . تقوا پيشه كنيد كه تقواى الهى داروى بيماريهاى دلهاى شماست و سبب بينايى قلبها و شفاى امراض جسمانى و موجب اصلاح فساد جانها و پاكيزگى از آلودگى ارواح و جلاى نابينايى چشم‌ها و سبب امنيّت در برابر اضطراب‌ها و روشنايى تيرگيهاى شماست . حال كه چنين است اطاعت خدا را جامهء زيرين قرار دهيد ؛ نه رويين ، بلكه آن را درون وجود خود سازيد ؛ نه جامهء زيرين ( و از آن بالاتر ) آن را در درون قلب خود وارد كنيد و فرماندهى امور خود را به او بسپاريد و راهى براى ورود به آبگاه ( زندگى ) و شفيعى براى نيل به خواسته‌ها و سپرى براى روز اضطرار و چراغ پرفروغى براى درون قبرها و مايهء آرامشى در برابر وحشتهاى طولانى و راه گشايشى براى لحظات سخت زندگى ، زيرا اطاعت خداوند وسيلهء حفظ از حوادث مرگبارى است كه اطراف انسان را فراگرفته و وحشتهايى كه ( هرلحظه ) انتظار آن مىرود و حفظ از حرارت آتشهاى برافروختهء ( جهان ديگر ) است . هركس دست به دامن تقوا زند شدائد و سختيهاى نزديك ، از وى دور مىگردد ، تلخيهاى حوادث ناراحت‌كننده به شيرينى مبدّل مىشود ، امواج متراكم ناراحتى از او دور و مشكلات پىدرپى و خسته‌كننده آسان مىگردد ، و مجد ، عظمت از دست رفته ، همچون بارانهاى پرپشت بر او فرومىبارد و رحمت قطع شده الهى به سوى او بازمىگردد . نعمتهايى كه فرونشسته بود به جوشش درمىآيد و بركتهاى كم شده به فراوانى بر او ريزش مىكند . حال كه چنين است ( و تقوا و اطاعت پروردگار سرچشمهء اين همه بركات است ) تقواى الهى پيشه كنيد ، همان خداوندى كه با پند و اندرزش به شما سود بخشيده و با رسالتش شما را اندرز داده و با نعمتش بر شما منّت نهاده است ، بنابراين خود را براى پرستش او آماده كنيد و با انجام وظايف ، حق طاعتش را بجا آوريد .\r\n\r\n","description":"","footnote":"","page_name":" 676 ","page_number":676},
  {"content":"\r\n\r\n\r\nشرح و تفسير تقواى الهى سرچشمه تمام خوشبختيها\r\nامام عليه السّلام بعد از اشاره به علم بىپايان خداوند و شهادت به نبوّت پيامبر اكرم صلّى اللّه عليه و إله در بخش گذشته ، كه در واقع جنبهء مقدمه داشت ، در اين بخش وارد ذى المقدمه مىشود كه در درجهء اوّل توصيه به تقواى الهى است و آن را با اوصافى از پروردگار همراه مىكند تا شعلهء عشق به تقوا را در دل‌ها برمىافروزد ، مىفرمايد : « اما بعد من شما را به تقواى الهى توصيه مىكنم ، همان خداوندى كه آفرينش شما را آغاز كرد و بازگشت شما نيز به سوى اوست . خدايى كه برآورندهء حاجات شما و آخرين نقطهء اميد و آرزويتان است . راه راست شما به او ختم مىشود و به هنگام ترس و وحشت پناهگاهتان تنها اوست » ؛ ( أمّا بعد ، فإنّي أوصيكم بتقوى اللّه الّذي ابتدأ خلقكم ، و إليه يكون معادكم ، و به نجاح طلبتكم ، و إليه منتهى رغبتكم ، و نحوه قصد سبيلكم ، و إليه مرامي مفزعكم « 1 » ) .\r\nقرآن مجيد نيز مىگويد : «  « وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ »  و اگر خداوند زيانى به تو برساند هيچ‌كس جز او آن را بر طرف نمىسازد » . « 2 » و نيز مىفرمايد :\r\n«  « ثُمَّ إِذا مَسَّكُمُ الضُّرُّ فَإِلَيْهِ تَجْئَرُونَ »  و هنگامى كه ناراحتى به شما رسد فقط او را مىخوانيد » . « 3 »\r\nسپس امام عليه السّلام به دنبال توصيهء به تقوا ، به ذكر آثار تقوا در هشت جملهء كوتاه و پرمعنا مىپردازد و مىفرمايد : « ( تقوا پيشه كنيد ) تقواى الهى داروى بيماريهاى دلهاى شماست و سبب بينايى قلبها و شفاى امراض جسمانى و موجب اصلاح فساد جانها و پاكيزگى از آلودگى ارواح و جلاى نابينايى چشمها و سبب امنيّت در برابر اضطرابها و روشنايى\r\n\r\n\r\n","description":"","footnote":"\r\n( 1 ) . « مفزع » از ريشهء « فزع » به معناى ترس و وحشت گرفته شده و اين واژه ( مفزع ) به معناى پناهگاه به كار مىرود ، زيرا انسان به هنگام ترس و وحشت به آنجا پناه مىبرد .\r\n( 2 ) . يونس ، آيهء 107 .\r\n( 3 ) . نحل ، آيهء 53 .\r\n","page_name":" 677 ","page_number":677},
  {"content":"\r\n\r\nتيرگيهاى شماست » ؛ ( فإنّ تقوى اللّه دواء داء قلوبكم ، و بصر عمى أفئدتكم ، و شفاء مرض أجسادكم ، و صلاح فساد صدوركم ، و طهور دنس أنفسكم ، و جلاء عشا « 1 » أبصاركم ، و أمن فزع جأشكم « 2 » ، و ضياء سواد ظلمتكم ) .\r\nجملهء اوّل اشاره به بيماريهاى فكرى و روحانى ، همچون گمراهى و ضلالت است و جملهء دوم اشاره به بر طرف شدن موانع و حجابهاى شناخت در پرتو تقواست .\r\nجملهء سوم اشاره به كم‌خورى و رعايت اعتدال در مصرف غذاها در سايهء تقواست ، زيرا مىدانيم همان‌گونه كه در روايت معروف نبوى « المعدة رأس كلّ داء و الحمية رأس كلّ دواء ؛ معده خانهء تمام بيماريها و كم خوردن سرآغاز تمام درمانهاست » « 3 » آمده و پزشكان امروز عموما آن را تأييد مىكنند ، قسمت مهمى از بيماريها بر اثر پرخورى است و سلامت و طول عمر از آن كسانى است كه كمتر غذا مىخورند . جملهء چهارم و پنجم هر دو اشاره به پاكسازى درون از رذائل اخلاقى ، همچون كبر و حسد و كينه و مانند آن است منتها جملهء چهارم ناظر به آنجايى است كه اين صفات زشت آنچنان در جان آدمى رسوخ كرده كه آن را به فساد كشانده است ، در حالى كه جملهء پنجم اشاره به آلودگيهاى سطحى و كم‌عمق‌تر است كه با آب تقوا شستشو مىشود . جملهء ششم ، اشاره به اين است كه تقوا بينش درونى انسان را تيزتر و چشم بصيرت را روشن مىسازد و تفاوت آن با جملهء « و بصر عمى أفئدتكم » ظاهرا اين است كه در آن جمله سخن از نابينايى مطلق بود كه تقوا آن را درمان مىكند و در اينجا اشاره به كمى نور بصيرت است كه در سايهء تقوا افزونى مىيابد .\r\n\r\n\r\n","description":"","footnote":"\r\n( 1 ) . « عشا » از « عشو » بر وزن « نشر » به معناى ضعيف شدن چشم يا جستجو كردن با چشمان ضعيف است و « عشا » كه اسم مصدر است به معناى ضعف ديده به كار مىرود .\r\n( 2 ) . « جأش » به معناى اضطراب ناشى از اندوه يا ترس است و از آنجا كه قلب انسان ( روح انسان ) مركز اين امور است گاهى به خود قلب نيز جأش گفته مىشود و در جملهء بالا هردو معنا ممكن است .\r\n( 3 ) . بحار الانوار ، جلد 59 ، صفحهء 291 .\r\n","page_name":" 678 ","page_number":678},
  {"content":"\r\n\r\nجملهء هفتم ، اشاره به اضطرابهايى است كه انسان بر اثر آلودگى به گناه پيدا مىكند ؛ ترس از عذابهاى الهى در دنيا و آخرت و ناراحتى وجدان كه در طبيعت گناه وجود دارد .\r\nتقوا همهء اينها را بر طرف مىسازد .\r\nقرآن مجيد مىگويد : «  « مَنْ جاءَ بِالْحَسَنَةِ فَلَهُ خَيْرٌ مِنْها وَ هُمْ مِنْ فَزَعٍ يَوْمَئِذٍ آمِنُونَ »  كسانى كه كار نيكى انجام دهند پاداشى بهتر از آن خواهند داشت و آنان از وحشت و اضطراب آن روز در امانند » . « 1 »\r\nآخرين جمله ، اشاره به تأثير تقوا در بر طرف ساختن ظلمت جهالتها و بىعدالتيهاست . به اين ترتيب تقوا ، همهء خير و سعادتهاى دنيا و آخرت را براى انسان به ارمغان مىآورد .\r\nسپس امام عليه السّلام بعد از ذكر تقوا و آثار مهم آن در زندگى معنوى و مادى انسانها ، اطاعت پروردگار را كه از آثار پربار تقواست مطرح مىكند و در ده جملهء كوتاه و پرمعنا موضع طاعت خدا را در زندگى افراد باايمان روشن مىسازد و مىفرمايد : « حال كه چنين است اطاعت خدا را جامهء زيرين قرار دهيد ؛ نه رويين ، بلكه آن را درون وجود خود بسازيد ؛ نه جامهء زيرين بلكه آن را در درون قلب خود وارد كنيد و فرماندهى امور خود را به او بسپاريد و راهى براى ورود به آبگاه ( زندگى ) و شفيعى براى نيل به خواسته‌ها ، و سپرى براى روز اضطراب ، و چراغ پرفروغى براى درون قبرها ، و مايهء آرامشى در برابر وحشت‌هاى طولانى ، و راه گشايشى براى لحظات سخت زندگى » ؛ ( فاجعلوا طاعة اللّه شعارا دون دثاركم ، و دخيلا دون شعاركم ، و لطيفا بين أضلاعكم ، و أميرا فوق أموركم ، و منهلا « 2 » لحين ورودكم « 3 » ، و شفيعا لدرك « 4 » طلبتكم ، و جنّة ليوم فزعكم ، و مصابيح\r\n\r\n\r\n","description":"","footnote":"\r\n( 1 ) . نمل ، آيهء 89 .\r\n( 2 ) . « منهل » به معناى محلّى است كه از آنجا در كنار آب قرار مىگيرند و در فارسى به آن آبشخور گفته مىشود و از ريشهء « نهل » بر وزن « محل » به معناى ابتداى نوشيدن آب است .\r\n( 3 ) . « ورود » در اصل به معناى رفتن در كنار آب است . سپس معناى وسيعى پيدا كرده و به داخل شدن - در هرچيزى اطلاق مىشود .\r\n( 4 ) . « درك » بر وزن « نمك » به معناى رسيدن و دريافتن است و تدارك به جبران كردن چيزى اطلاق مىشود .\r\n","page_name":" 679 ","page_number":679},
  {"content":"\r\n\r\nلبطون قبوركم ، و سكنا لطول وحشتكم ، و نفسا لكرب مواطنكم ) .\r\nامام عليه السّلام در سه جملهء نخست ، جايگاه اطاعت خدا را در وجود انسان مشخص مىكند ؛ ابتدا آن را به صورت لباس زيرين ، نه لباس رويين كه تنها جنبهء خودنمايى و ظاهرسازى و رياكارى داشته باشد ، معرّفى مىكند آن‌گاه از آن فراتر رفته و آن را به درون جسم مىكشاند كه از لباس زيرين هم پايين‌تر است و باز از آن فراتر مىرود و جايگاه آن را قلب انسان معرفى مىكند .\r\nتوجه داشته باشيد كه « بين اضلاع » مفهوم دقيقش « ميان دنده‌ها » ست و از آنجا كه قلب در درون سينه قرار دارد و دنده‌ها از هرطرف آن را احاطه كرده ، اشارهء لطيفى به قلب است .\r\nالبتّه بايد توجه داشت كه قلب ، مركز ادراكات نيست ؛ ولى رابطهء نزديكى با مغز و روح انسان دارد و هرپديده‌اى كه در روح ظاهر مىشود . نخستين اثرش در قلب نمايان مىگردد .\r\nجملهء « أميرا فوق أموركم » اشاره به اين است كه حاكميت فرمان خدا بايد در تمام مسائل زندگى اعم از فردى و اجتماعى و سياسى جارى باشد .\r\nجمله‌هاى « و منهلا لحين ورودكم . . . » اشاره به آثار مثبت و بركات فراوان اطاعت خدا در زندگى مادى و معنوى انسانهاست روح را سيراب مىكند و انسان‌ها را به اهداف والاى خود مىرساند ، در مقابل مشكلات از او دفاع مىكند و در عالم برزخ و قبر و روز قيامت مايهء آرامش است . سپس حضرت در ادامه به ذكر علّت لزوم اطاعت پروردگار پرداخته ، مىفرمايد : « زيرا اطاعت خداوند وسيلهء حفظ از حوادث مرگبارى است كه اطراف انسان را فراگرفته و وحشت‌هايى كه ( هرلحظه ) انتظار آن مىرود ، و ( نيز ) حفظ از\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nحرارت آتش‌هاى برافروختهء ( جهان ديگر ) است » ؛ ( فإنّ طاعة اللّه حرز من متالف مكتنفة ، و مخاوف متوقّعة ، و أوار « 1 » نيران موقدة ) .\r\nدر واقع جملهء اوّل و دوم اشاره به بركات اطاعت خداوند در دنيا و جملهء سوم اشاره به آثار آن در آخرت است ؛ در دنيا انسان را از خطرات موجود و خطرات آينده حفظ مىكند و در آخرت از آتش سوزان دوزخ .\r\nبعضى از شارحان نهج البلاغه اين خطرات را اشاره به مفاسد اخلاقى و درونى دانسته‌اند كه هلاكتهاى ناشى از آن همان دور ماندن از هدايت‌هاى الهى است در حالى كه اين خطرات مىتواند شامل خطرات مادّى هم بشود ، زيرا اطاعت الهى ، جامعهء بشرى را در امنيّت فرومىبرد ، بركات آسمان و زمين را شامل حال آنها مىكند و مرگ‌وميرها را تقليل مىدهد ، همان‌گونه كه در آيات سورهء نوح به آن اشاره شده است :    « فَقُلْتُ اسْتَغْفِرُوا رَبَّكُمْ إِنَّهُ كانَ غَفَّاراً يُرْسِلِ السَّماءَ عَلَيْكُمْ مِدْراراً وَ يُمْدِدْكُمْ بِأَمْوالٍ وَ بَنِينَ وَ يَجْعَلْ لَكُمْ جَنَّاتٍ وَ يَجْعَلْ لَكُمْ أَنْهاراً »    « 2 »\r\nآن‌گاه بار ديگر امام به مسئلهء تقوا و پرهيزگارى و آثار آن بازمىگردد ، زيرا طاعت پروردگار و تقوا لازم و ملزوم يكديگرند ؛ تقواى درونى سبب طاعت مىشود ، همان‌گونه كه طاعت عامل پرورش تقوا در درون مىگردد . امام عليه السّلام در اينجا به هشت قسمت از آثار تقوا ، ضمن جمله‌هايى كوتاه و پرمعنا اشاره مىكند و مىفرمايد : « هركس دست به دامن تقوا زند شدائد و سختيها پس از نزديكى ، از وى دور مىگردد ، تلخيهاى حوادث ناراحت‌كننده به شيرينى مبدّل مىشود ، امواج متراكم ناراحتى از او دور و مشكلات پىدرپى و خسته كننده ، آسان مىگردد و مجد و عظمت از دست رفته ، همچون بارانهاى پرپشت بر او فرو مىبارد و رحمت قطع شده الهى به سوى او بازمىگردد . نعمتهايى كه فرونشسته بود به\r\n\r\n\r\n","description":"","footnote":"\r\n( 1 ) . « أوار » بر وزن « غبار » به معناى حرارت آتش و آفتاب است و گاهى به تشنگى حاصل از آن نيز اطلاق مىشود .\r\n( 2 ) . نوح ، آيات 10 - 12 .\r\n","page_name":" 681 ","page_number":681},
  {"content":"\r\n\r\nجوشش درمىآيد و بركتهاى كم شده به فراوانى بر او ريزش مىكند » ؛ ( فمن أخذ بالتّقوى عزبت « 1 » عنه الشّدائد بعد دنوّها ، و احلولت « 2 » له الأمور بعد مرارتها ، و انفرجت عنه الأمواج بعد تراكمها ، و أسهلت له الصّعاب بعد إنصابها « 3 » ، و هطلت « 4 » عليه الكرامة بعد قحوطها « 5 » ، و تحدّبت « 6 » عليه الرّحمة بعد نفورها ، و تفجّرت عليه النّعم بعد نضوبها « 7 » ، و وبلت « 8 » عليه البركة بعد إرذاذها « 9 » ) .\r\nاز مجموعهء اين آثار هشت‌گانه‌اى كه امام براى تقوا بيان فرمود ، به خوبى ارزش تقوا در صحنهء زندگى مادى و معنوى بشر آشكار مىشود . آرى ! در سايهء تقوا بلاها بر طرف مىگردد و فيض رحمت الهى بر پرهيزگاران و جوامع پرهيزگار مىبارد ، فساد و تباهى رخت برمىبندد ، آرامش و امنيت و نعمت و بركت ، شامل حال آنها مىشود . قرآن مجيد\r\n\r\n\r\n","description":"","footnote":"\r\n( 1 ) . « عزبت » از ريشهء « عزوب » بر وزن « غروب » در اصل به معناى دور شدن از خانواده براى يافتن مرتع جهت چهارپايان است . سپس به هرنوع دور شدن و پنهان گشتن اطلاق شده است . به مردان و زنانى كه از همسران خود دور مانده ، يا اصلا همسرى انتخاب نكرده‌اند « عزب » بر وزن « عرب » گفته مىشود .\r\n( 2 ) . « احلولت » در اصل از « حلو » بر وزن « حكم » به معناى شيرينى است و « احلولت » كه از باب مزيد فيه است ، معناى كثرت و فزونى را پيدا كرده است ، بنابراين « احلول » يعنى بسيار شيرين شد ؛ مانند « اعشوشب » كه به معناى پرگياه شدن است .\r\n( 3 ) . « انصاب » مصدر باب افعال به معناى خسته كردن است و از ريشهء « نصب » بر وزن « نسب » به معناى خسته شدن گرفته شده است .\r\n( 4 ) . « هطل » يعنى ريزش پىدرپى باران .\r\n( 5 ) . « قحوط » به معناى قحطى است .\r\n( 6 ) . « تحدبت » از ريشهء « حدب » بر وزن « ادب » در اصل به معناى بلنديهايى است كه ميان پستيها قرار گيرد و به برآمدگى پشت انسان نيز « حدب » گفته مىشود و هنگامى كه چيزى احاطه بر چيز ديگر كند اين واژه در آنجا نيز به كار مىرود و در خطبهء بالا به همين معناست .\r\n( 7 ) . « نضوب » در اصل به معناى فروكش كردن آب در زمين است . سپس به از بين رفتن هرچيزى اطلاق شده است .\r\n( 8 ) . « وبلت » از ريشهء « وبل » بر وزن « جبل » به معناى باران شديد و دانه درشت گرفته شده است و در اينجا به معناى ريزش فراوان بركات الهى است .\r\n( 9 ) . « ارذاذ » به معناى باريدن خفيف باران است ( نم‌نم باريدن ) .\r\n","page_name":" 682 ","page_number":682},
  {"content":"\r\n\r\nمىگويد : «  « وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ »  اگر مردمى كه در شهرها و آبادىها زندگى مىكنند ايمان مىآوردند و تقوا پيشه مىكردند ، درهاى بركات آسمان و زمين را بر آنها مىگشوديم » . « 1 » و نيز مىفرمايد :\r\n«   « وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ »   آن‌كس كه تقوا پيشه كند خداوند راه نجات از مشكلات را به روى او مىگشايد و از آنجا كه انتظار آن ندارد ، به او روزى مىدهد » . « 2 »\r\nرابطهء تقوا با اين امور تنها رابطه‌اى معنوى نيست . از نظر تحليل‌هاى عقلى نيز همين‌گونه است .\r\nجوامعى را مىشناسيم كه بر اثر رعايت تقوا و اعتماد به يكديگر توانستند با همكارى يكديگر مشكلات عظيم را حل كنند و اختلافات و منازعات و پرونده‌هاى جزايى و كيفرى در آنها به حداقل رسيده است .\r\nجالب است كه در ماه مبارك رمضان كه روزه‌داران به مقتضاى  « لَعَلَّكُمْ تَتَّقُونَ »  « 3 » از تقواى بيشترى برخوردار مىشوند ، آمار جرائم و جنايات به شدت كاهش مىيابد و به هنگامى كه مردم به سفرهاى معنوى ، همچون زيارت خانهء خدا مىروند مشكلات اجتماعى ناشى از مشكلات اخلاقى به سرعت فروكش مىكند ، زيرا تقوا عامل بازدارنده‌اى در برابر تمام اين مشكلات است .\r\nدر يك جامعهء باتقوا بدهكاران به دنبال طلبكاران مىگردند و اغنيا به سراغ نيازمندان مىروند ؛ افرادى كه سنگينى حقوق ديگران را بر دوش خود احساس مىكنند راه نجات از آن را جستجو مىكنند و به اين ترتيب رابطهء تقوا و فرونشستن مشكلات و فزونى بركات هم تفسير معنوى دارد و هم تفسير مادّى .\r\n\r\n\r\n","description":"","footnote":"\r\n( 1 ) . اعراف ، آيهء 96 .\r\n( 2 ) . طلاق ، آيهء 2 و 3 .\r\n( 3 ) . بقره ، آيهء 183 .\r\n","page_name":" 683 ","page_number":683},
  {"content":"\r\n\r\nسپس امام عليه السّلام در پايان اين بخش از خطبه بار ديگر به مسئلهء تقوا بازمىگردد و بر آن چيزى كه اين بخش با آن آغاز شده بود بار ديگر تأكيد مىورزد و مىفرمايد : « حال كه چنين است ( و تقوا و اطاعت پروردگار اين همه بركات بىمانند و گسترده دارد ) تقواى خداوند پيشه كنيد ، همان خداوندى كه با پند و اندرزش به شما سود بخشيده و به وسيلهء رسالتش شما را اندرز داده و با نعمتش بر شما منّت نهاده است » ؛ ( فاتّقوا اللّه الّذي نفعكم بموعظته ، و وعظكم ، برسالته ، و امتنّ عليكم بنعمته ) .\r\nاين اوصاف سه‌گانه‌اى را كه امام براى خداوند ذكر كرده ، همگى انگيزه‌هايى است براى پيمودن طريق تقوا ، زيرا شامل تمام نعمت‌هاى مادى و معنوى مىشود ، مواعظ الهى آن هم مواعظى كه از طريق رسالت انبيا مخصوصا پيامبر اسلام صلّى اللّه عليه و إله به صورت گسترده در اختيار تمام اهل ايمان گذارده ، و انواع نعمتهاى مادى و معنوى ديگر كه به انسانها بخشيده و در سايهء آن مىتوان به اوج قلّهء عبوديت و تقوا و كمال معنوى و مادّى رسيد ، سبب مىشود كه حسّ شكرگزارى در برابر بخشندهء اين نعمتها در انسان تحريك گردد و او را به سوى تقوا و اطاعت پروردگار ببرد .\r\nدر آخرين جمله مىفرمايد : « اكنون كه چنين است خود را براى پرستش او آماده كنيد و با انجام وظايف ، حق طاعتش را بجا آوريد » ؛ ( فعبّدوا أنفسكم لعبادته ، و اخرجوا إليه من حقّ طاعته ) .\r\n« عبّدوا » گرچه از ريشهء عبادت اخذ شده ؛ ولى در اين‌گونه موارد به معناى مهيّا ساختن و تسليم نمودن است و همان‌گونه كه گفته مىشود « عبد الطريق » يعنى جاده را آماده ساخت .\r\nروشن است كه آماده ساختن خويشتن براى بندگى خدا مقدمه‌اى است براى اداى حق اطاعت و اين آمادگى از طريق ايمان و معارف الهى و خودسازى و تهذيب نفس و آگاهى بر اسرار عبادات ميسّر خواهد شد .\r\n\r\n","description":"","footnote":"","page_name":" 684 ","page_number":684},
  {"content":"\r\n\r\n\r\nبخش سوم\r\nثمّ إنّ هذا الإسلام دين اللّه الّذي اصطفاه لنفسه ، و اصطنعه على عينه ، و أصفاه خيرة خلقه ، و أقام دعائمه على محبّته . أذلّ الأديان بعزّته ، و وضع الملل برفعه ، و أهان أعداءه بكرامته ، و خذل محادّيه بنصره ، و هدم أركان الضّلالة بركنه . و سقى من عطش من حياضه ، و أتأق الحياض بمواتحه . ثمّ جعله لا انفصام لعروته ، و لا فكّ لحلقته ، و لا انهدام لأساسه ، و لا زوال لدعائمه ، و لا انقلاع لشجرته ، و لا انقطاع لمدّته ، و لا عفاء لشرائعه ، و لا جذّ لفروعه ، و لا ضنك لطرقه ، و لا وعوثة لسهولته ، و لا سواد لوضحه ، و لا عوج لانتصابه ، و لا عصل في عوده ، و لا وعث لفجّه ، و لا انطفاء لمصابيحه ، و لا مرارة لحلاوته . فهو دعائم أساخ في الحقّ أسناخها ، و ثبّت لها أساسها ، و ينابيع غزرت عيونها ، و مصابيح شبّت نيرانها ؛ و منار اقتدى بها سفّارها ، و أعلام قصد بها فجاجها ، و مناهل روي بها ورّادها . جعل اللّه فيه منتهى رضوانه ، و ذروة دعائمه ، و سنام طاعته ؛ فهو عند اللّه وثيق الأركان ، رفيع البنيان ، منير البرهان ، مضيء النّيران ، عزيز السّلطان ، مشرف المنار ، معوذ المثار . فشرّفوه و اتّبعوه ، و أدّوا إليه حقّه ، وضعوه مواضعه .\r\n\r\nترجمه\r\n( آگاه باشيد ) اين اسلام آيينى است كه خداوند آن را براى خود برگزيده و با عنايت خاص خويش آماده ساخته ( و به آن فوق العاده اهميّت داده است ) بهترين خلق خود\r\n\r\n","description":"","footnote":"","page_name":" 685 ","page_number":685},
  {"content":"\r\n\r\n( محمّد صلّى اللّه عليه و آله ) را براى تبليغ آن برگزيده و پايه‌هاى آن را بر محبّت خويش بنا نهاده ، اديان و مذاهب ديگر را با عزّت و قدرت اسلام ضعيف كرد و ملل ديگر را با اعتلاى اسلام فرود آورد و با احترام و نفوذ آن ، دشمنانش را خوار نمود . با يارى اسلام مخالفان سرسختش را درمانده ساخت و با تقويت آن اركان ضلالت را درهم كوبيد . تشنگان را از سرچشمهء زلال آن سيراب كرد و آبگاهش را پرآب نمود . سپس اسلام را چنان قرار داد كه هرگز دستگيره‌اش شكسته نشود و حلقه‌هايش از هم بازنگردد . اساسش ويرانى نپذيرد و ستونهايش فرونريزد ، درخت وجودش بركنده نشود ، مدّتش پايان نگيرد ، بر احكامش غبار كهنگى ننشيند و شاخه‌هايش قطع نگردد ، راههايش خالى از تنگنا ، آسان بودنش خالى از سستى و روشنايىاش خالى از تيرگى است . در طريق مستقيمش كژى راه نيابد و ستونش اعوجاج نپذيرد ، در جاده‌هاى وسيع آن لغزندگى نباشد ، چراغهايش هرگز خاموش نشود و شيرينىاش هيچ‌گاه تلخى ندارد ، اسلام داراى ستونهايى است كه خداوند آن را در اعماق حق استوار ساخته و اساس آن را ثابت قرار داده است . چشمه سارهايش پرآب و چراغهايش پرفروغ است . نشانه‌هاى هدايتى دارد كه مسافران راه حق را رهنمون مىشود و پرچم‌هايى كه براى هدايت پويندگان راه خدا نصب شده و آبگاه‌هايى كه واردان بر آن سيراب مىشوند . خداوند منتهاى خشنودى خود و بالاترين قلّهء رفيع اطاعتش را در آن قرار داده است ، لذا اسلام نزد خدا داراى پايه‌هاى محكم ، بناى رفيع ، دليل روشن ، شعله‌اى نورافشان ، قدرتى غير قابل شكست و نشانه‌هايى آشكار است و ستيز و مبارزهء با آن امكان‌پذير نيست ، بنابراين آن را گرامى داريد ، از آن تبعيت كنيد ، حقش را ادا نماييد و آن را در جايگاه شايسته‌اش قرار دهيد .\r\n\r\nشرح و تفسير ارزش والاى اسلام\r\nامام عليه السّلام در اين قسمت از خطبه ، به بيان اهميّت اسلام و عظمت اين آيين مقدس\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nمىپردازد و در واقع با اين بخش آنچه را كه دربارهء اطاعت و تقوا در بخش گذشته آمده بود ، تكميل مىكند ، زيرا اطاعت و تقوا به پيروى آيين اسلام حاصل مىشود . در قسمت نخست اين بخش ، يازده صفت از اوصاف عظمت اسلام را بيان كرده ، مىفرمايد : « سپس ( آگاه باشيد ) اين اسلام آيينى است كه خداوند آن را براى خود برگزيده و با عنايت خاص خويش آماده ساخته ( و به آن فوق العاده اهميّت داده است ) . بهترين خلق خود ( محمد صلّى اللّه عليه و آله ) را براى تبليغ آن برگزيد و پايه‌هاى آن را بر محبّت خويش قرار داد » ؛ ( ثمّ إنّ هذا الإسلام دين اللّه الّذي اصطفاه لنفسه ، و اصطنعه « 1 » على عينه ، و أصفاه خيرة خلقه ، و أقام دعائمه على محبّته ) .\r\nدر اين پنج وصف نخستين ، در حقيقت اركان اصلى اين دين مقدس تبيين شده كه تشريع آن به دست خداست و با نهايت دقت صورت گرفته ، و ابلاغ‌كنندهء آن بهترين خلق خدا پيامبر اسلام است و پايه‌هاى اصلى آن براساس محبّت خدا قرار گرفته است .\r\nجملهء ( اصطفاه لنفسه ) اشاره به اين است كه راه رسيدن به قرب خداوند ، تنهايى آيين اسلام است : «  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  هركس غير دين اسلام را بپذيرد از او پذيرفته نيست » . « 2 » جملهء « و اصطنعه على عينه » در مورد امورى گفته مىشود كه شخص به هنگام انجام گرفتن آن حاضر و ناظر باشد و به عبارت ديگر در برابر چشمان او انجام گيرد . و در مورد خداوند ، كنايه از نهايت عنايت و مراقبت الهى نسبت به آن است . قرآن مجيد دربارهء حضرت موسى عليه السّلام مىفرمايد : «  « وَ لِتُصْنَعَ عَلى عَيْنِي »  تو بايد در حضور من و تحت مراقبت من پرورش يا بى » . « 3 »\r\nجملهء « أقام دعائمه على محبّته » ( با توجّه به اينكه ضمير محبته به خدا بازمىگردد\r\n\r\n\r\n","description":"","footnote":"\r\n( 1 ) . « اصطنع » از ريشهء « اصطناع » از باب افتعال است كه به معناى ساخته و پرداخته كردن و برگزيدن و پرورش دادن چيزى است .\r\n( 2 ) . آل عمران ، آيهء 85 .\r\n( 3 ) . طه ، آيهء 39 .\r\n","page_name":" 687 ","page_number":687},
  {"content":"\r\n\r\nاشاره به اين است كه اساس اسلام را محبّت تشكيل مىدهد و اين يكى از افتخارات ماست كه آيينمان برپايه محبت است و لذا در روايت آمده است : « هل الدّين إلّا الحبّ إنّ اللّه عزّ و جلّ يقول  « قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ »  آيا دين چيزى غير از محبّت است ؟ خداوند عز و جل مىگويد : بگو ( اى پيامبر صلّى اللّه عليه و إله ) اگر خدا را دوست مىداريد از من پيروى كنيد تا خداوند شما را دوست بدارد » . « 1 »\r\nبه اين ترتيب پايه دين محبّت بندگان نسبت به خدا از يك سو و محبّت خدا به بندگان از سوى ديگر است .\r\nدر ادامهء اين سخن شش وصف ديگر را بيان كرده ، مىگويد : « خداوند اديان و مذاهب ديگر را با عزّت و قدرت بخشيدن به اسلام ضعيف كرد و ملل ديگر را با اعتلاى اسلام فرود آورد ، و با احترام و نفوذ آن ، دشمنانش را خوار نمود . با يارى اسلام مخالفان سرسختش را درمانده ساخت و با تقويت آن ، اركان ضلالت را درهم كوبيد . تشنگان را از سرچشمهء زلال آن سيراب كرد ، و آبگاهش را پرآب نمود » ؛ ( أذلّ الأديان بعزّته ، و وضع الملل برفعه ، و أهان أعداءه بكرامته ، و خذل محادّيه « 2 » بنصره ، و هدم أركان الضّلالة بركنه . و سقى من عطش من حياضه ، و أتأق « 3 » الحياض بمواتحه « 4 » ) .\r\nجمله‌هاى « أذلّ الأديان بعزّته ، و وضع الملل برفعه . . . » با توجه به اينكه ضمير در آنها به اسلام برمىگردد ) اشاره به همان چيزى است كه در قرآن مجيد آمده است : «  « هُوَ » \r\n\r\n\r\n","description":"","footnote":"\r\n( 1 ) . بحار الانوار ، جلد 66 ، صفحهء 237 ، حديث 5 . ضمنا آيه‌اى كه آمده ، آيهء 31 سورهء آل عمران است .\r\n( 2 ) . « محادّى » از « محادّه » از معناى دشمنى كردن و ستيزه نمودن ، گرفته شده و ريشهء اصلى آن « حدّ » است كه به معناى طرف و نهايت چيزى است و چون دشمن در طرف مقابل قرار مىگيرد . « محادّه » به معناى دشمنى كردن آمده است ( توجه داشته باشيد « محادّى » در اصل « محادّين » اسم فاعل صيغهء جمع بوده كه نون آن به هنگام اضافه ، افتاده است ) .\r\n( 3 ) . « أتاق » از ريشهء « تأق » به معناى پر شدن گرفته شده و هنگامى كه به باب افعال برود به معناى پر كردن است .\r\n( 4 ) . « مواتح » جمع « ماتح » به معناى كسى است كه آب از چاه برمىكشد .\r\n","page_name":" 688 ","page_number":688},
  {"content":"\r\n\r\n « الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ »  او كسى است كه رسول خدا را با هدايت و دين حق فرستاد تا او را بر همهء اديان غالب سازد ، هرچند مشركان كراهت داشته باشند » . « 1 »\r\nدر آيهء قبل از آن مىخوانيم : «  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ »  آنها مىخواهند نور خدا را با دهان خود خاموش كنند ؛ ولى خدا نور خود را كامل مىكند ، هرچند كافران خوش نداشته باشند » . « 2 »\r\nپيروزى اسلام بر اديان ديگر در دو جبهه بود ؛ يكى جبههء ظاهرى از نظر سياسى و نظامى و ديگر جبههء باطنى از نظر منطق و استدلال و برهان ، زيرا قرآن مجيد قوىترين دلايل را براى اثبات معارف دينى اقامه كرده كه هرفرد منصفى را وادار به پذيرش مىكند و همان‌گونه كه مولا در جمله‌هاى بالا فرمود ، تشنگان را از چشمه‌هاى جوشان خود سيراب و آبگاه‌هاى علم و معرفت را با دلايل خويش پر مىسازد .\r\nسپس امام عليه السّلام در ادامهء اين سخن به بيان امتيازات مهم ديگرى از امتيازات اسلام مىپردازد و نخست جاودانگى اين آيين مقدّس را بيان مىدارد و با هشت جملهء پرمعنا اين جاودانگى را به زيباترين وجهى ترسيم مىكند و مىفرمايد : « خداوند اسلام را چنان قرار داده كه هرگز دستگيره‌اش شكسته نشود و حلقه‌هايش از هم بازنگردد ، اساسش ويرانى نپذيرد و ستونهايش فرونريزد ، درخت وجودش بركنده نشود ، مدّتش پايان نگيرد ، بر احكامش غبار كهنگى ننشيند و شاخه‌هايش قطع نگردد » ؛ ( ثمّ جعله لا انفصام لعروته ، و لا فكّ لحلقته ، و لا انهدام لأساسه ، و لا زوال لدعائمه ، و لا انقلاع لشجرته ، و لا انقطاع لمدّته ، و لا عفاء « 3 » لشرائعه ، و لا جذّ لفروعه ) .\r\n\r\n\r\n","description":"","footnote":"\r\n( 1 ) . صف ، آيهء 9 .\r\n( 2 ) . صف ، آيهء 8 .\r\n( 3 ) . « عفاء » به معناى كهنه و مندرس شدن و در اصل از عفو به معناى صرف نظر كردن است و چون صرف نظر كردن از چيزى سبب پوسيدگى و اندراس مىشود اين واژه در معناى بالا به كار رفته است .\r\n","page_name":" 689 ","page_number":689},
  {"content":"\r\n\r\nاين همان چيزى است كه قرآن مجيد دربارهء پيامبر فرموده : «  « ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ »  محمّد پدر هيچ‌يك از مردان شما نبوده و نيست ؛ ولى رسول خدا و آخرين پيامبران است . . . » . « 1 »\r\nاصول و اركان اسلام چنان از سوى خداوند تنظيم شده كه با گذشت زمان متزلزل نمىشود و نيازهاى هرزمان و هرمكان در احكام ثابت و متغيّرش ( با تغيير موضوعات ) پيش‌بينى شده و همين جامعيّت آن را جاودانه ساخته است .\r\nسپس امام بعد از جاودانگى اسلام به بيان اوصاف ديگرى از قبيل سهل و آسان بودن و صاف و مستقيم و روشن بودن قوانين اسلام مىپردازد و در ضمن هشت جمله مىفرمايد : « راههايش خالى از تنگنا ، آسان بودنش خالى از سستى و روشنايىاش خالى از تيرگى است . در طريق مستقيمش كژى راه نيابد و ستونش اعوجاج نپذيرد ، در جاده‌هاى وسيع آن لغزندگى نباشد ، چراغهايش هرگز خاموش نشود و شيرينىاش هيچ‌گاه تلخى ندارد » ؛ ( و لا ضنك « 2 » لطرقه ، و لا وعوثة « 3 » لسهولته ، و لا سواد لوضحه « 4 » ، و لا عوج لانتصابه « 5 » ، و لا عصل « 6 » في عوده ، و لا وعث لفجّه « 7 » ، و لا انطفاء لمصابيحه ، و لا مرارة لحلاوته ) .\r\nجملهء اوّل ( و لا ضنك لطرقه ) اشاره به همان چيزى است كه در روايت نبوى آمده است : « بعثت بالحنفيّة السّهلة السّمحة ؛ من به شريعت سهل و آسان مبعوث شده‌ام » . « 8 »\r\n\r\n\r\n","description":"","footnote":"\r\n( 1 ) . احزاب ، آيهء 40 .\r\n( 2 ) . « ضنك » به معناى ضيق و سختى است و اين واژه هميشه به صورت مفرد به كار مىرود .\r\n( 3 ) . « وعوثه » به معناى مشقّت و سختى است .\r\n( 4 ) . « وضح » از ريشهء « وضوح » به معناى ظهور و آشكار شدن است .\r\n( 5 ) . « انتصاب » از ريشهء « نصب » يعنى برخاستن و ايستادن .\r\n( 6 ) . « عصل » به معناى اعوجاج و خميدگى است .\r\n( 7 ) . « فجّ » در اصل به معناى درّه ؛ يعنى فاصلهء ميان دو كوه است . سپس به جاده‌هاى وسيع اطلاق شده است .\r\n( 8 ) . اين حديث و مضمون آن در بسيارى از كتب شيعه و اهل سنت آمده است از جمله در المحصول -\r\n","page_name":" 690 ","page_number":690},
  {"content":"\r\n\r\nشريعتى كه پيمودن آن براى سالكان الى اللّه سختى ندارد و قوانينش سهل و آسان است .\r\nاز آنجا كه گاهى افراط در سهولت سبب سستى مىگردد ، در جملهء بعد ( و لا وعوثة لسهولته ) مىفرمايد : اين آسانى و سهله و سمحه بودن شريعت ، هرگز به افراط نمىگرايد ، بلكه در سرحد اعتدال است . در جملهء سوم اشاره به اين حقيقت دارد كه روشنايى جاده اسلام هميشگى است و چنان نيست كه گاهى تاريكى بر آن غلبه يابد .\r\nفرق ميان جمله چهارم و پنجم كه هردو اشاره به صاف و مستقيم بودن آيين اسلام و عدم كژى در آن است ، ممكن است از اين نظر باشد كه در جملهء چهارم به صاف بودن مسير اشاره مىكند و در جملهء پنجم به صاف بودن ستون‌هاى اين بناى پرشكوه نظر دارد .\r\nدر جملهء ششم ( و لا وعث لفجّه ) اشاره به اين دارد كه سطح اين جادّه محكم است و پيمودن آن براى رهروان آسان ، نه همچون جاده‌هاى پرخاك و شن كه پاى در آن فرو مىرود و پيمودنش بر رهروان مشكل است .\r\nجمعى از شارحان نهج البلاغه جملهء هفتم ( و لا انطفاء لمصابيحه ) را اشاره به وجود علما در هرعصر و زمان دانسته‌اند كه به لطف پروردگار ، اين چراغ‌هاى روشن در هرزمانى بوده و هستند و راه‌ها را به همگان نشان مىدهند . بعضى نيز آن را اشاره به امامان معصوم دانسته‌اند كه زمين از وجود آنان خالى نمىشود . نيز ممكن است مفهوم عامّى داشته باشد كه شامل دلايل روشن و نشانه‌هاى حقانيت و آثار عظمت در هرعصر و زمان مىشود .\r\nآخرين جملهء ( و لا مرارة لحلاوته ) اشاره به اين است كه بسيارى از شيرينيهاى دنياست كه تلخيهاى فراوانى به آن آميخته و يا در پايان آن است ، همچون مال و ثروت و مقام و بهره‌گيرى از لذّات كه غالبا توأم با ناراحتىها و نگرانىهاست ؛ ولى شيرينى اسلام\r\n\r\n\r\n","description":"","footnote":"\r\n- فخر رازى 175 - 5 و شرح ابن ابى الحديد ، جلد 15 ، صفحهء 144 ؛ الكافى ، جلد 5 ، صفحهء 494 .\r\n","page_name":" 691 ","page_number":691},
  {"content":"\r\n\r\nهيچ‌گاه آميخته با تلخى نخواهد بود .\r\nآن‌گاه امام در ادامهء سخن بعد از بيان جاودانگى اسلام و سهولت احكام ، اشاره به قوّت و قدرت و اقتدار اسلام كرده و ضمن هفت جمله ، حق مطلب را ادا نموده ، مىفرمايد :\r\n« بنابراين اسلام داراى ستونهايى است كه خداوند آن را در اعماق حق استوار ساخته و اساس آن را ثابت قرار داده و چشمه‌سارهايش پرآب و چراغهايش پرفروغ است .\r\nنشانه‌هاى هدايتى دارد كه مسافران راه حق را رهنمون مىشود و پرچمهايى كه براى هدايت پويندگان راه خدا نصب شده و آبگاه‌هايى كه واردان بر آن سيراب مىشوند » ؛ ( فهو دعائم أساخ « 1 » في الحقّ أسناخها « 2 » ، و ثبّت لها أساسها « 3 » ، و ينابيع غزرت « 4 » عيونها ، و مصابيح شبّت نيرانها ؛ و منار اقتدى بها سفّارها « 5 » ، و أعلام قصد بها فجاجها ، و مناهل روي بها ورّادها ) .\r\nبه اين ترتيب اسلام به كاخ عظيمى تشبيه شده كه داراى شالوده‌هاى محكم و ستون‌هاى قوى است و در كنار آن باغستان و چشمه‌هاى پرآبى قرار دارد و براى رسيدن به آن در مسير راه چراغهايى در شب تاريك و نشانه‌هايى در روز قرار داده شده ، به گونه‌اى كه پويندگان اين راه نه در شبها گمراه مىشوند و نه در روزها ، و در مسير راه آبگاه‌هايى است كه مسافران تشنه را سيراب مىكند .\r\nاين ستونها و پايه‌ها مىتواند اشاره به همان چيزى باشد كه در حديث « بنى الإسلام على خمسة ؛ على الصّلاة و الزّكاة و الصّوم و الحجّ و الولاية و لم يناد بشيء كما نودى بالولاية ؛ اسلام بر پنج پايه بنا شده است بر نماز و زكات و روزه و حج و ولايت و\r\n\r\n\r\n","description":"","footnote":"\r\n( 1 ) . « اساخ » از ريشهء « سوخ » بر وزن « صوت » به معناى فرورفتن در چيزى است و هنگامى كه به باب افعال برود به معناى فروبردن مىآيد .\r\n( 2 ) . « اسناخ » جمع « سنخ » بر وزن « صبر » به معناى اصل و پايهء هرچيزى است .\r\n( 3 ) . « آساس » جمع « اساس » به معناى شالوده و ريشهء ساختمان است .\r\n( 4 ) . « غزرت » از ريشهء « غزارت » به معناى كثرت و فراوانى گرفته شده است .\r\n( 5 ) . « سفّار » جمع « سافر » به معناى مسافر است .\r\n","page_name":" 692 ","page_number":692},
  {"content":"\r\n\r\nحاكميت امامان ، و به چيزى همچون ولايت ، دعوت نشده است ( زيرا پايهء همهء واجبات است ) . « 1 »\r\nاما چشمه‌هايى كه در سومين جمله به آن اشاره شده ، مىتواند ناظر به آيات قرآن مجيد و سنّت پيامبر اكرم و امامان معصوم عليهم السّلام باشد . چراغ‌ها و نشانه‌هاى راه ، اشاره به معجزات و كراماتى است كه از آن بزرگواران صادر شده و آبگاه‌هاى سيراب‌كننده ، اشاره به علوم معصومين است كه همه را سيراب مىكند .\r\nسپس امام عليه السّلام در ادامهء اين سخن به سه ويژگى ديگر از ويژگىهاى اسلام اشاره كرده ، مىفرمايد : « خداوند منتهاى خشنودى خود و بالاترين قلّهء رفيع اطاعتش را در آن قرار داده است » ؛ ( جعل اللّه فيه منتهى رضوانه ، و ذروة دعائمه ، و سنام طاعته ) .\r\nجملهء اول در واقع اشاره به همان چيزى است كه در قرآن مجيد آمده كه مىفرمايد :\r\n « وَ رَضِيتُ لَكُمُ الْإِسْلامَ دِيناً »  « 2 »\r\nجمله دوم مىتواند اشاره به آيهء شريفهء «  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  هركس جز اسلام را دين خود قرار دهد از او پذيرفته نيست » « 3 » باشد .\r\nو جملهء سوم مطابق بعضى از روايات اشاره به جهاد است . در حديثى از امام باقر عليه السّلام مىخوانيم كه به يكى از ياران خود فرمود : « ألا اخبرك بأصل الإسلام و فرعه و ذورة سنامه ؛ آيا تو را از اصل و فرع اسلام و قلهء رفيع آن باخبر نسازم » . راوى عرض مىكند : آرى ! فدايت شوم ، فرمود : « أمّا أصله الصّلاة و فرعه الزّكاة و ذروة سنامه الجهاد ؛ اصلش نماز و فرعش زكات و قلهء رفيع آن جهاد است » . « 4 »\r\nسرانجام امام عليه السّلام در پايان اين بخش به هفت وصف ديگر از اوصاف اسلام در عباراتى\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 18 ، باب دعائم الاسلام ، حديث 1 .\r\n( 2 ) . مائده ، آيهء 3 .\r\n( 3 ) . آل عمران ، آيهء 85 .\r\n( 4 ) . منهاج البراعه ، جلد 12 ، صفحهء 294 .\r\n","page_name":" 693 ","page_number":693},
  {"content":"\r\n\r\nكوتاه و پرمعنا اشاره كرده ، مىفرمايد : « بنابر آنچه گفته شد ، اسلام نزد خدا داراى پايه‌هاى محكم ، بناى رفيع ، دليلى روشن ، شعله‌اى نورافشان ، قدرتى غير قابل شكست و نشانه‌هايى آشكار است ، و ستيز و مبارزهء با آن امكان‌پذير نيست » ؛ ( فهو عند اللّه وثيق الأركان ، رفيع البنيان ، منير البرهان ، مضيء النّيران ، عزيز السّلطان ، مشرف المنار ، معوذ « 1 » المثار ) .\r\nجملهء اوّل ( فهو عند اللّه . . . ) اشاره به اين است كه اسلام بر پايه‌هاى محكمى از دلايل عقلى و منطقى و معجزات روشن پيامبر اكرم قرار دارد .\r\nو جملهء « رفيع البنيان » اشاره به گستردگى و عظمت برنامه‌هاى اسلام است كه شامل همهء اصول و فروع زندگى مادى و معنوى انسانها مىشود .\r\nجملهء سوم « منير البرهان » اشاره به دلايل روشنى است كه مىتوان بر حقانيت اسلام اقامه كرد .\r\nجملهء چهارم « مضيء النّيران » ناظر به علوم و دانشهاى روشنىبخشى است كه از اسلام سرچشمه مىگيرد . همان‌گونه كه تاريخ مىگويد : اسلام در قرون تاريك وسطى ، چنان حركتى در پيشرفت تمام رشته‌هاى علوم انسانى و تجربى ايجاد كرد كه فرآورده‌هاى علمى مسلمانان به همهء جهان آن روز صادر شد و به گفتهء بعضى از دانشمندان غرب به منزلهء ماهتابى بود كه فضاى ظلمانى شبهاى قرون وسطاى اروپا را روشن ساخت .\r\nجملهء پنجم « عزيز السّلطان » مىتواند اشاره به شكست‌ناپذيرى حاكميت اسلام باشد يا اشاره به شكست‌ناپذيرى دلايل و براهين متقن و قوّى آن .\r\nجملهء ششم « مشرف المنار » - با توجه به اينكه « منار » ستونهاى بلندى بود كه بر فراز آن چراغ روشن مىكردند تا مسافران در بيابانها راه مقصد را گم نكنند و هرقدر اين منار\r\n\r\n\r\n","description":"","footnote":"\r\n( 1 ) . « معوز » از ريشهء « اعوزاز » به معناى كمبود و ناياب شدن گرفته شده است .\r\n","page_name":" 694 ","page_number":694},
  {"content":"\r\n\r\nبلندتر بود و اشراف بيشترى داشت دور افتادگان را بهتر هدايت مىكرد - اشاره به اين است كه هدايتهاى قرآن و اسلام آن‌قدر قوى است كه دورافتادگان را از همه‌جا به سوى خود دعوت مىكند .\r\nهفتمين جمله « معوذ المثار » - با توجه به اينكه « مثار » مصدر ميمى است و به معناى حركت دادن و برانگيختن و بيرون راندن است - اشاره به اين است كه هيچ‌كس قدرت ستيز با اسلام راستين را ندارد .\r\nبه دنبال اين اوصاف ، چهار دستور كه در واقع لازمهء اوصاف سابق است ، صادر مىفرمايد و مىگويد : « اكنون كه چنين است آن را گرامى داريد ، از آن تبعيت كنيد ، حقش را ادا نماييد و آن را در جايگاه شايسته‌اش قرار دهيد » ؛ ( فشرّفوه و اتّبعوه ، و أدّوا إليه حقّه ، وضعوه مواضعه ) .\r\nبديهى است چيزى كه داراى اين اوصاف باعظمت باشد هرعاقلى بايد آن را گرامى بدارد و آيينى كه اين‌گونه دلايل قوى و روشن دارد ، بايد از آن پيروى شود و حقش را ادا كنند و اداى حق آن ، گوش بر امر و چشم بر فرمان آن دوختن است و آن را در جايگاه خويش قرار دادن اين است كه آن را سرمشق زندگى در همهء امور قرار داده و كمترين تحريف ، در آن روا مدارند .\r\n* * *\r\n\r\n","description":"","footnote":"","page_name":" 695 ","page_number":695},
  {"content":"\r\n . \r\n","description":"","footnote":"","page_name":" 696 ","page_number":696},
  {"content":"\r\n\r\n\r\nبخش چهارم\r\nثمّ إنّ اللّه سبحانه بعث محمّدا - صلّى اللّه عليه و آله و سلّم - بالحقّ حين دنا من الدّنيا الانقطاع ، و أقبل من الآخرة الاطّلاع ، و أظلمت بهجتها بعد إشراق ، و قامت بأهلها على ساق ، و خشن منها مهاد ، و أزف منها قياد ، في انقطاع من مدّتها ، و اقتراب من أشراطها ، و تصرّم من أهلها ، و انفصام من حلقتها ، و انتشار من سببها ، و عفاء من أعلامها ، و تكشّف من عوراتها ، و قصر من طولها .\r\nجعله اللّه بلاغا لرسالته ، و كرامة لأمّته ، و ربيعا لأهل زمانه ، و رفعة لأعوانه ، و شرفا لأنصاره .\r\n\r\nترجمه\r\nخداوند سبحان محمّد عليه السّلام را زمانى به حق مبعوث ساخت كه دنيا به پايانش نزديك گشته ، نشانه‌هاى آخرت مشرف شده بود ؛ روشنايى نشاطانگيزش به ظلمت گراييده و اهل خود را در رنج و مشقّت ، بر سر پا نگه داشته بود ، در زمانى كه بسترش ناهموار و حياتش رو به زوال مىرفت ، عمرش پايان مىگرفت و عوامل زوالش نزديك شده بود .\r\nاهلش در حال نابودى ، حلقه‌هايش درهم شكسته ، اسبابش از هم گسيخته ، پرچمهايش كهنه و پوسيده ، عيوبش آشكار شده و طول عمرش به كوتاهى گراييده بود . در چنين شرايطى خداوند پيامبر را ابلاغ‌كنندهء رسالتش قرار داد و سبب كرامت و افتخار امّتش ، و همچون فصل بهار براى اهل زمانش بود و مايهء سربلندى ياران و اسباب شرف انصارش .\r\n* * *\r\n\r\n","description":"","footnote":"","page_name":" 697 ","page_number":697},
  {"content":"\r\n\r\n\r\nشرح و تفسير\r\n\r\nظهور اسلام همچون بهاران بود\r\nامام عليه السّلام در فصل سابق بحث غرّايى دربارهء عظمت اسلام و ويژگيهاى مهمّ آن ، ضمن تعبيرات عميق و گويايى بيان فرمود . به دنبال آن در اين فصل دربارهء آورندهء اين دين ؛ يعنى پيامبر اكرم صلّى اللّه عليه و إله و مخصوصا شرايط بسيار سختى كه در آن شرايط ، پيامبر صلّى اللّه عليه و إله قيام كرد ، سخن مىگويد . در فصل آينده اهميّت قرآن مجيد را كه مهم‌ترين معجزهء پيامبر اكرم و قانون اساسى اسلام است ، مطرح مىكند .\r\nدر اين فصل - همان‌گونه كه گفته شد - بيش از همه چيز روى شرايط سخت عصر جاهليّت و زمان قيام پيامبر اكرم انگشت مىنهد و ضمن چهارده جملهء كوتاه ، ويژگيهاى آن زمان را برمىشمرد و مىفرمايد : « خداوند سبحان محمّد عليه السّلام را هنگامى به حق مبعوث ساخت كه دنيا به پايانش نزديك شده ، و نشانه‌هاى آخرت مشرف شده بود ، روشنايى نشاطانگيز آن به ظلمت گراييده و اهل خود را در رنج و مشقّت ، بر سر پا نگه داشته بود » ؛ ( ثمّ إنّ اللّه سبحانه بعث محمّدا - صلّى اللّه عليه و آله و سلّم - بالحقّ حين دنا من الدّنيا الانقطاع ، و أقبل من الآخرة الاطّلاع « 1 » ، و أظلمت بهجتها بعد إشراق ، و قامت بأهلها على ساق « 2 » ) .\r\nدر ادامه مىافزايد : « در زمانى كه بسترش ناهموار و حياتش رو به زوال مىرفت ، عمرش پايان مىگرفت و علامات زوالش نزديك شده بود » ؛ ( و خشن منها مهاد « 3 » ، و أزف « 4 » منها قياد « 5 » ، في انقطاع من مدّتها ، و اقتراب من أشراطها « 6 » ) .\r\n\r\n\r\n","description":"","footnote":"\r\n( 1 ) . « اطّلاع » از ريشهء « طلوع » به معناى ظاهر شدن گرفته شده و به معناى سر كشيدن و آگاهى گرفتن و مشرف بر چيزى شدن .\r\n( 2 ) . « ساق » در اصل به معناى ساق پاست و چون براى انجام كارهاى مشكل و پيچيده ، انسان ناچار است بر ساق پا بايستد ، اين واژه كنايه از شدّت و مشقّت است .\r\n( 3 ) . « مهاد » در اصل به معناى بستر است . ( مانند مهد ) سپس به زمين‌هاى صاف و گسترده ، اطلاق شده است .\r\n( 4 ) . « أزف » از ريشهء « ازوف » بر وزن « وقوف » به معناى نزديك شدن گرفته شده است .\r\n( 5 ) . « قياد » از « قيد » به معناى در بند كشيدن گرفته شده و « قياد » طنابى است كه آن را در گردن حيوان و مانند آن مىافكنند و به پيش مىكشند . جملهء « ازف منها قيادا » به اين معناست كه گويى طنابى به گردن دنيا افكنده‌اند و آن را به سوى پايانش مىكشانند .\r\n( 6 ) . « اشراط » جمع « شرط » بر وزن « شرف » به معناى علامت است .\r\n","page_name":" 698 ","page_number":698},
  {"content":"\r\n\r\nسپس مىافزايد : « اهلش در حال نابودى ، حلقه‌هايش درهم شكسته ، اسبابش از هم گسيخته ، پرچمهايش كهنه و پوسيده ، عيوبش آشكار شده و طول عمرش به كوتاهى گراييده بود » ؛ ( و تصرّم « 7 » من أهلها ، و انفصام من حلقتها ، و انتشار من سببها ، و عفاء « 8 » من أعلامها ، و تكشّف من عوراتها ، و قصر من طولها ) .\r\nاين تعبيرات چهارده‌گانه ، همه اشاره به اين است كه جهان رو به زوال مىرود و ما در بخش آخرين آن قرار گرفته‌ايم . امكانات ، نعمتها ، مواهب و استعدادها در همهء ابعاد رو به زوال است .\r\nسپس مىفرمايد : « در چنين شرايطى ، خداوند پيامبر را ابلاغ‌كننده رسالتش قرار داد و سبب كرامت و افتخار امّتش ؛ همچون فصل بهار براى اهل زمانش بود و مايهء سربلندى ياران و اسباب شرف انصارش » ؛ ( جعله اللّه بلاغا لرسالته ، و كرامة لأمّته ، و ربيعا لأهل زمانه ، و رفعة لأعوانه ، و شرفا لأنصاره ) .\r\nآرى ! اين پيامبر بزرگ در بخش پايانى جهان ، بهار خرّم و سرسبز آفريد و پيروان خود را به اوج افتخار و قلّهء پيروزى رساند و همه را از بركات وجود خود برخوردار كرد و در آن شام تيره ، خورشيد درخشانى طالع ساخت .\r\n* * *\r\n\r\n\r\n","description":"","footnote":"\r\n( 7 ) . « تصرّم » از ريشهء « صرم » بر وزن « سرو » به معناى قطع و بريدن گرفته شده است و « تصرّم » به معناى پايان گرفتن به كار مىرود .\r\n( 8 ) . « عفاء » به معناى مصدرى و اسم مصدرى به كار مىرود ؛ يعنى زوال و اضمحلال . عفو و گذشت نيز از همين معنا گرفته شده است ؛ زيرا بر اثر عفو گناهان گذشته مضمحل مىشود .\r\n","page_name":" 699 ","page_number":699},
  {"content":"\r\n\r\n\r\nپاسخ به يك سؤال مهم\r\nبا توجه به آنچه در بالا آمد قسمت اعظم عمر دنيا گذشته و آنچه باقى مانده ، بخش كمتر آن است ، از آيات مختلف قرآن نيز همين معنا به خوبى استفاده مىشود . در آيهء يك سورهء انبيا مىخوانيم : «   « اقْتَرَبَ لِلنَّاسِ حِسابُهُمْ وَ هُمْ فِي غَفْلَةٍ مُعْرِضُونَ »   حساب مردم به آنان نزديك شده ، در حالى كه در غفلت‌اند و روى گردانند » .\r\nدر نخستين آيهء سورهء قمر آمده است : «   « اقْتَرَبَتِ السَّاعَةُ وَ انْشَقَّ الْقَمَرُ »   قيامت نزديك شد و ماه از هم شكافت » و در آيهء شش و هفت سورهء معارج مىخوانيم : «   « إِنَّهُمْ يَرَوْنَهُ بَعِيداً وَ نَراهُ قَرِيباً »   آنها پايان جهان را دور مىبينند و ما نزديك مىبينيم » و آيات ديگر .\r\nاكنون اين سؤال پيش مىآيد كه مگر عمر دنيا چه اندازه است كه بيشتر آن گذشته باشد ؟ حدود 14 قرن از بعثت رسول خدا مىگذرد و ممكن است قرون زياد ديگرى نيز به همين منوال بگذرد ، در حالى كه ما اثرى از زوال دنيا و آغاز قيامت احساس نمىكنيم .\r\nمفسّران نهج البلاغه در اينجا گفتگوى زيادى دارند ؛ گويى در بن‌بست قرار گرفته و هر كدام راهى براى گشودن بن‌بست جستجو مىكنند . و بعضى نيز بعد از گفت‌وگوهاى زياد ، اعتراف به عجز كرده و سكوت را شايسته‌تر مىشمرند .\r\nجالب اينكه دربارهء مقدار عمر دنيا هركس چيزى گفته است ، بعضى 5 هزار سال ، بعضى 7 هزار و بعضى 12 هزار و بعضى بيشتر از آن شمرده‌اند و شگفت‌تر اينكه بعضى مقدار اضافى از ماهها و روزها را نيز در كنار سالها قيد كرده‌اند ، در حالى كه به نظر مىرسد هيچ‌كدام مدرك معتبرى بر گفتار خود ندارند و سخن همهء آنها بر حدس و گمان استوار است و به اصطلاح تيرى است در تاريكى . بهتر آن است كه ما بىآنكه در صدد تعيين عمر دنيا به سال و ماه و روز باشيم به سراغ پاسخ سؤال فوق برويم و ببينيم چگونه باقىماندهء عمر دنيا در برابر گذشتهء آن مقدار كمى است ؟\r\nدر اينجا پاسخهاى متعددى ذكر شده كه از همه بهتر پاسخ زير است :\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nدانش امروزى و همچنين روايات اسلامى ، تاريخى طولانى براى زندگى انسانها بر صفحهء زمين قائل هستند كه در مقايسه با آن ، باقىماندهء عمر انسان بر روى زمين ، ممكن است كوتاه باشد .\r\nدر پاره‌اى از روايات ، آمده است « آيا گمان مىكنيد كه خداوند هيچ مخلوقى غير از شما انسانها نيافريد ، در حالى كه قبل از شما هزاران نسل انسان بوده و شما در آخر آنها قرار داريد » . « 1 »\r\nبنابراين آنچه در بخش بالا از اين خطبه آمده است و همچنين اشاراتى كه در آيات مختلف قرآن به اين مسئله شده كه باقىماندهء عمر دنيا كوتاه است ، مشكلى ايجاد نمىكند .\r\nتفسير ديگرى كه براى تعبيرات بالا ذكر شده اين است كه منظور از انقطاع و روى آوردن آخرت ، پايان زندگى انسان‌ها يا امّت‌هاست ، زيرا مدّت عمر آدمى كوتاه است و چيزى نمىگذرد كه مرگ او فرامىرسد .\r\nاگر خوب در جمله‌هاى چهارده‌گانهء بالا دقّت كنيم تصديق خواهيم كرد كه اين تفسير با همهء آن جمله‌ها سازگار نيست .\r\n* * * \r\nنكته آرى او بهار بود !\r\nامام عليه السّلام در پايان اين بخش ، اشاره به افتخارآفرينى پيامبر اكرم صلّى اللّه عليه و إله دربارهء پيروانش فرموده ، او را به منزلهء فصل بهار براى اهل زمانش و مايهء شرف و رفعت اعوان و انصارش دانسته است .\r\n\r\n\r\n","description":"","footnote":"\r\n( 1 ) . بحار الانوار ، ج 54 ، ص 336 ، مرحوم علامهء طباطبايى در جلد چهارم الميزان در ذيل آيهء يك سورهء نساء بحث مفيدى در اين زمينه آورده‌اند .\r\n","page_name":" 701 ","page_number":701},
  {"content":"\r\n\r\nهرگاه نگاهى به تاريخ عصر جاهليّت بيفكنيم و بعد تحوّل و انقلابى را كه بر اثر قيام پيامبر اكرم صلّى اللّه عليه و إله پديد آمد در نظر بگيريم حقيقت جمله‌هاى بالا را به خوبى درك خواهيم كرد . عرب جاهلى كه به عنوان انسانى نيمه‌وحشى محسوب مىشد و فاقد هرگونه موقعيت اجتماعى و تاريخى بود در سايهء قيام پيامبر اكرم صلّى اللّه عليه و إله چنان عظمتى پيدا كرد كه در تاريخ عالم بىسابقه يا كم‌سابقه بود . پيروان پيغمبر اسلام اعم از عرب و عجم نه تنها حكومت گسترده‌اى بر بخش عمدهء جهان آن روز تشكيل دادند ، بلكه قلّه‌هاى علم و دانش را نيز فتح نمودند ؛ آنچنان‌كه علوم اسلامى سرانجام سرچشمهء انقلاب علمى اروپا و به اصطلاح « رنسانس » شد و هم‌اكنون نيز اگر مسلمانان به گذشتهء خود بازگردند و ارزشهاى اسلامى را زنده كنند ، باز از پيشروان و پيشتازان در صحنه‌هاى علمى و سياسى و اقتصادى خواهند بود .\r\n* * *\r\n\r\n","description":"","footnote":"","page_name":" 702 ","page_number":702},
  {"content":"\r\n\r\n\r\nبخش پنجم\r\nثمّ أنزل عليه الكتاب نورا لا تطفأ مصابيحه ، و سراجا لا يخبو توقّده ، و بحرا لا يدرك قعره ، و منهاجا لا يضلّ نهجه ، و شعاعا لا يظلم ضوءه ، و فرقانا لا يخمد برهانه ، و تبيانا لا تهدم أركانه ، و شفاء لا تخشى أسقامه ، و عزّا لا تهزم أنصاره ، و حقّا لا تخذل أعوانه . فهو معدن الإيمان و بحبوحته ، و ينابيع العلم و بحوره ، و رياض العدل و غدرانه ، و أثافيّ الإسلام و بنيانه ، و أودية الحقّ و غيطانه . و بحر لا ينزفه المستنزفون ، و عيون لا ينضبها الماتحون و مناهل لا يغيضها الواردون ، و منازل لا يضلّ نهجها المسافرون ، و أعلام لا يعمى عنها السّائرون ، و آكام لا يجوز عنها القاصدون .\r\nجعله اللّه ريّا لعطش العلماء ، و ربيعا لقلوب الفقهاء ، و محاجّ لطرق الصّلحاء ، و دواء ليس بعده داء ، و نورا ليس معه ظلمة ، و حبلا وثيقا عروته ، و معقلا منيعا ذروته ، و عزّا لمن تولّاه ، و سلما لمن دخله ، و هدى لمن ائتمّ به ، و عذرا لمن انتحله ، و برهانا لمن تكلّم به ، و شاهدا لمن خاصم به ، و فلجا لمن حاجّ به ، و حاملا لمن حمله ، و مطيّة لمن أعمله ، و آية لمن توسّم ، و جنّة لمن استلأم . و علما لمن وعى ، و حديثا لمن روى ، و حكما لمن قضى .\r\n\r\nترجمه\r\nسپس خداوند قرآن را بر او نازل كرد ؛ نورى كه چراغهايش خاموشى ندارد ، چراغى كه\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nفروغ آن زوال نپذيرد . دريايى كه ژرفايش درك نشود و راهى كه پيمودنش به گمراهى نمىكشد ، شعاعى كه روشنايىاش تيرگى نگيرد ، فرقان و جداكنندهء حق از باطلى كه پرتو برهانش خاموش نگردد ، بنايى كه اركانش منهدم نشود و داروى شفابخشى كه با وجود آن ، بيماريها وحشت نياورد ، قدرتى كه ياورانش شكست نپذيرند و حقّى كه مددكارانش بىيار و ياور نمانند . قرآن معدن ايمان و كانون آن است ، چشمه‌سارهاى دانش و درياهاى علم و باغهاى عدالت و بركه‌هاى عدل و پايه‌هاى اسلام و بنيان آن و نهرهاى حق و دشت‌هاى خرّم و سرسبز دين است ، دريايى است كه هرچه از آن برگيرند پايان نمىگيرد و چشمه‌اى است كه هرچه از آن بردارند كم نمىشود .\r\nآبشخورهايى است كه هرچه از آن بركشند كاستى نمىيابد . منزلگاه‌هايى است كه مسافرانش راه خود را گم نمىكنند و نشانه‌هايى است كه از چشم رهگذران پنهان نمىماند و زمين‌هاى مرتفعى است كه جويندگانش از آن نمىگذرند . خداوند آن را فرونشانندهء عطش دانشمندان ، بهار دلهاى فقيهان و جادّه‌هاى وسيع صالحان قرار داده است . دارويى است كه با بهره‌گيرى از آن اثرى از بيمارى باقى نمىماند و نورى است كه ظلمتى با آن نخواهد بود . ريسمانى است كه دستاويز آن مطمئن و پناهگاهى است كه قلّهء بلند آن مانع نفوذ دشمن ، عزّت و قدرت است ، براى آن‌كس كه تحت ولايتش قرار گيرد و محل امنى است براى آن‌كس كه در حوزهء آن وارد شود .\r\nراهنمايى است براى كسى كه به آن اقتدا كند و عذرى است براى آن‌كس كه آن را مذهب خويش برگزيند و دليل و برهانى است براى كسى كه با آن سخن گويد و گواهى است براى كسى كه به كمك آن در برابر دشمنش بايستد و سبب پيروزى است بر آن‌كس كه به آن احتجاج كند . قرآن نجات دهندهء خوبى است براى كسى كه به آن عمل كند و مركب راهوارى است براى آن‌كس كه آن را به كار گيرد . نشانهء افتخارى است براى كسى كه خود را با آن نشانه‌گذارى كند و سپر مطمئنّى است براى آن‌كس كه خود را در پناه آن قرار دهد . علم و دانش پرارزشى است براى كسى كه آن را حفظ و نگهدارى كند و گفتار\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nوالايى است براى آن‌كس كه آن را روايت نمايد و حكم قاطعى است براى كسى كه با آن قضاوت كند .\r\n\r\nشرح و تفسير ويژگىهاى مهم قرآن\r\nهمان‌گونه كه قبلا گفته شد ، امام عليه السّلام در اين خطبهء بليغ ، نخست از اهميّت تقوا سخن مىگويد . سپس راه تقوا را كه پيروى از آيين اسلام است شرح مىدهد و در مرحلهء بعد به اهميّت قيام پيامبر اكرم صلّى اللّه عليه و إله ، آورندهء اسلام مىپردازد و در اين بخش آخر ، از فضايل و امتيازات قرآن كه معجزهء جاويدان پيامبر و قانون اساسى اسلام است ، سخن مىگويد .\r\nجالب اينكه امام در 42 جملهء كوتاه و عميق و پرمعنا به 42 امتياز مهم قرآن اشاره و فضيلتهاى آن را به صورت گسترده ، تشريح مىكند به گونه‌اى كه بالاتر از آن نمىتوان گفت .\r\nدر آغاز به ده فضيلت و امتياز مىپردازد و مىفرمايد : « سپس خداوند قرآن را بر او نازل فرمود ، نورى كه چراغهايش خاموشى ندارد ، چراغى كه فروغ آن زوال نپذيرد . دريايى كه ژرفايش درك نشود و راهى كه پيمودنش به گمراهى نمىانجامد ، شعاعى كه روشنايىاش تيرگى نگيرد ، فرقان و جداكنندهء حق از باطلى كه پرتو برهانش خاموش نگردد ، بنايى كه اركانش منهدم نشود ، و داروى شفابخشى كه با وجود آن ، بيماريها وحشت نياورد ، قدرتى كه ياورانش شكست نپذيرند و حقّى كه مددكارانش بىيار و ياور نمانند » ؛ ( ثمّ أنزل عليه الكتاب نورا لا تطفأ مصابيحه ، و سراجا لا يخبو « 1 » توقّده ، و بحرا لا يدرك قعره ، و منهاجا « 2 » لا يضلّ نهجه ، و شعاعا لا يظلم ضوءه ، و فرقانا لا يخمد برهانه ، و تبيانا لا تهدم أركانه ، و شفاء لا تخشى أسقامه ، و عزّا لا تهزم أنصاره ، و حقّا لا تخذل\r\n\r\n\r\n","description":"","footnote":"\r\n( 1 ) . « يخبو » از مادّهء « خبو » بر وزن « سرو » به معناى خاموش شدن گرفته شده است .\r\n( 2 ) . « منهاج » به راه روشن و آشكار گفته مىشود و « نهج » به معناى پيمودن چنين راهى است .\r\n","page_name":" 705 ","page_number":705},
  {"content":"\r\n\r\nأعوانه ) .\r\nجملهء اوّل و دوم در واقع برگرفته از آياتى است كه قرآن مجيد را به نور تشبيه كرده است ؛ در آيهء 15 مائده مىخوانيم : «  « قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ »  از سوى خدا نور و كتاب آشكارى براى شما آمد . . . » ، زيرا قرآن مجيد جاده‌هاى تاريك زندگى را روشن مىسازد و راه را از بيراهه و پرتگاه ، نشان مىدهد و كاروان جامعهء انسانى را در بيابان پرفراز و نشيب اين جهان به سوى مقصد ؛ يعنى سعادت دنيا و آخرت رهنمون مىگردد .\r\nجملهء سوم ( و بحرا لا يدرك قعره ) اشاره به اسرار پنهانى و دقايق علوم است كه در قرآن مجيد وجود دارد و فراتر از انديشه‌هاست و جز خاصّان درگاه الهى به آن نمىرسند .\r\nدر احاديث اسلامى به بطون متعدد قرآن مجيد اشاره شده است .\r\nتعبير به « منهاج » در جملهء چهارم در مورد قرآن با توجه به اينكه منهاج به معناى جاده واضح و روشن و مستقيم است كه رهروان آن گمراه نمىگردند - اشاره به اين است :\r\nكسانى كه از اين طريق واضح و صراط مستقيم الهى بهره گيرند هرگز گرفتار گمراهىها نمىشوند .\r\nدر جملهء پنجم اشاره‌اى ديگرى به نورانيّت قرآن شده است ، از اين نظر كه شعاعش جاودانى است و هرگز زايل نمىگردد ، همان‌گونه كه قرآن دربارهء خودش مىگويد : «  « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »  هيچ‌گونه باطل ( و باطل‌كننده‌اى ) نه از پيش رو و نه از پشت سر به سراغ آن نمىآيد ، زيرا از سوى خداوند حكيم و حميد نازل شده است » . « 1 »\r\nدر جملهء ششم اشاره به نكتهء مهم ديگرى مىكند و آن اين‌كه قرآن ، فرقان است ؛ يعنى به هنگامى كه حق و باطل به هم آميخته شود ، آنچه مطابق قرآن است ، حق و آنچه مخالف آن است باطل است و به اين ترتيب ، حق را از باطل جدا مىسازد . تعبير به فرقان دربارهء قرآن در آيهء اوّل سورهء فرقان آمده است   « تَبارَكَ الَّذِي نَزَّلَ الْفُرْقانَ عَلى عَبْدِهِ »  \r\n\r\n\r\n","description":"","footnote":"\r\n( 1 ) . فصّلت ، آيهء 42 .\r\n","page_name":" 706 ","page_number":706},
  {"content":"\r\n\r\n  « لِيَكُونَ لِلْعالَمِينَ نَذِيراً »   و از آن مهم‌تر اين‌كه اين ويژگى قرآن هرگز به خمود و خاموشى و پنهانى نمىگرايد .\r\nدر جملهء هفتم قرآن تشبيه به بنايى شده است كه اركان و ستونهاى آن چنان مستحكم است كه هرگز ويران نمىشود و اين اشاره به جاودانگى تعليمات قرآن است . « 1 »\r\nدر جملهء هشتم به تشبيه ديگرى برخورد مىكنيم ؛ قرآن با داروى شفابخشى تشبيه شده كه هيچ آثار زيانبارى ندارد ، زيرا مىدانيم غالب داروها به مضمون « ليس من دواء إلّا و يهيّج داء ؛ هيچ دارويى نيست مگر اينكه اگر يك بيمارى را بر طرف مىسازد بيمارى ديگرى را مىآفريند » « 2 » آثار منفى مختلفى دارند ؛ ولى قرآن دارويى است كه سرتاپا مثبت و شفابخش است .\r\nتعبير به « شفاء » دربارهء قرآن در خود قرآن آمده است ؛ در آيهء 57 سورهء « يونس » مىخوانيم : «  « قَدْ جاءَتْكُمْ مَوْعِظَةٌ مِنْ رَبِّكُمْ وَ شِفاءٌ لِما فِي الصُّدُورِ »  از سوى پروردگار شما اندرزى براى شما آمد و چيزى كه شفابخش بيماريهاى ( اخلاقى ) در سينه‌هاست » .\r\nدر آيهء 82 سورهء « اسراء » آمده است : «  « وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ »  و از قرآن آنچه شفاء و رحمت است براى مؤمنان نازل مىكنيم » .\r\nحتى از بسيارى از روايات معصومين استفاده مىشود كه قرآن مجيد اضافه بر اين‌كه درمان بيماريهاى عقيدتى و اخلاقى است ، درمان بيماريهاى جسمانى نيز هست . از جمله در روايات در مورد تأثير بسيار مثبت سورهء « حمد » براى بيماريهاى ظاهرى تأكيد شده است .\r\nدر تفسير كنز الدقائق و ديگر تفاسير در تفسير سورهء حمد روايات متعددى در اين زمينه آمده است . مرحوم كلينى نيز در جلد دوم اصول كافى در باب فضل القرآن ، روايات\r\n\r\n\r\n","description":"","footnote":"\r\n( 1 ) . در نسخهء نهج البلاغهء « صبحى صالح » به جاى « بنيان » « تبيان » آمده است ؛ ولى جمعى از شارحان در متن همان « بنيان » را ذكر كرده‌اند و متناسب با « لا تهدم اركانه » همين است .\r\n( 2 ) . الكافى ، جلد 8 ، صفحهء 273 ، حديث 409 .\r\n","page_name":" 707 ","page_number":707},
  {"content":"\r\n\r\nمتعددى در اين زمينه نقل كرده است .\r\nدر نهمين و دهمين جمله از جمله‌هاى بالا سخن از انصار و اعوان قرآن به ميان آمده كه هرگز گرفتار شكست نمىشوند و در برابر دشمنان تنها نمىمانند .\r\nدر ادامهء اين بحث ، امام عليه السّلام به يازده امتياز ديگر در يازده جملهء كوتاه و پىدرپى اشاره كرده و قرآن را به دريا و چشمه‌سار و بناى مستحكم و معدن گرانبها و جاده روشن و آشكار تشبيه مىكند و مىفرمايد : « قرآن معدن ايمان و كانون آن است ، چشمه‌سارهاى دانش و درياهاى علم و باغهاى عدالت و بركه‌هاى عدل و پايه‌هاى اسلام و بنيان آن و نهرهاى حق و دشتهاى خرّم و سرسبز دين است ، دريايى است كه هرچه از آن برگيرند پايان نمىگيرد و چشمه‌هايى است كه هرچه از آن بردارند كم نمىشود و آبشخورهايى كه هرچه از آن بركشند كاستى نمىيابد . منزلگاههايى است كه مسافرانش راه خود را گم نمىكنند و نشانه‌هايى است كه از چشم رهگذران پنهان نمىماند و زمينهاى مرتفعى است كه جويندگانش از آن نمىگذرند » ؛ ( فهو معدن الإيمان و بحبوحته « 1 » ، و ينابيع العلم و بحوره ، و رياض « 2 » العدل و غدرانه « 3 » ، و أثافيّ « 4 » الإسلام و بنيانه ، و أودية الحقّ و غيطانه « 5 » . و بحر لا ينزفه « 6 » المستنزفون ، و عيون لا ينضبها « 7 » الماتحون « 8 » ، و\r\n\r\n\r\n","description":"","footnote":"\r\n( 1 ) . « بحبوحه » به معناى كانون و وسط چيزى است .\r\n( 2 ) . « رياض » جمع « روضه » به معناى باغ است .\r\n( 3 ) . « عذران » جمع « عذير » به معناى آبگير و بركه است و به معناى رودخانه نيز آمده است و در اصل گودالى است كه بر اثر سيل ، آب در آن جمع مىشود .\r\n( 4 ) . « اثافىّ » جمع « أثفيّه » بر وزن « أضحيّه » از مادهء « أثف » بر وزن « اسب » به معناى ثبات و استقرار گرفته شده و « اثفيه » به سنگهاى ثابتى گفته مىشود كه ديگ را روى آن مىگذارند . گاه اين واژه به سه پايه هم اطلاق مىگردد .\r\n( 5 ) . « غيطان » جمع « غيط » بر وزن « زيد » به معناى شدت و زمين وسيع است .\r\n( 6 ) . « ينزف » از ريشهء « نزف » بر وزن « نظم » به معناى آب از چيزى كشيدن است ( و به معناى خون گرفتن هم آمده است ) و « مستنزفون » به كسانى گفته مىشود كه آب را آن‌قدر از چاه يا استخر مىكشند كه پايان مىگيرد .\r\n( 7 ) . « ينضب » در اصل از ريشهء « نضوب » به معناى فرورفتن آب در زمين است و جملهء « لا ينضبها » مفهومش اين است كه آب آن چشمه‌ها را پايان نمىدهد .\r\n( 8 ) . « ماتحون » جمع « ماتحه » از ريشهء « متح » بر وزن « مدح » به معناى آب كشيدن از چاه يا چشمه است .\r\n","page_name":" 708 ","page_number":708},
  {"content":"\r\n\r\nمناهل لا يغيضها « 9 » الواردون ، و منازل لا يضلّ نهجها المسافرون ، و أعلام لا يعمى عنها السّائرون ، و آكام « 10 » لا يجوز عنها القاصدون ) .\r\nتعبير به « معدن الإيمان » اشاره به اين است كه دلايل معارف اسلامى از توحيد و اثبات وجود خدا گرفته تا مسئله معاد و اعجاز قرآن و ولايت ، همه در قرآن مجيد به صورت گسترده آمده است ؛ دلايلى كه سرچشمهء دلايل ديگر است ، زيرا معدن به چيزى گفته مىشود كه منبع و مركز اصلى اشياى گرانبها و مورد نياز است .\r\nدر جملهء دوم همين مطلب به تعبير ديگرى آمده است . قرآن را به عنوان چشمهء جوشان و درياى علم ، بلكه چشمه‌هاى جوشان و درياها شمرده كه اهل ايمان مىتوانند علوم مختلف را از آن برگيرند و امروز ما مىدانيم سرچشمهء علم كلام و فقه و اخلاق و تاريخ انبيا و تاريخ اسلام و علوم ديگرى در قرآن مجيد است .\r\nدر جملهء سوم به مسئلهء مهم ديگرى اشاره كرده و قرآن را به عنوان باغهاى عدالت و غديرها و آبگيرهاى آن معرفى نموده است . قرآن مجيد همهء مؤمنان را مخاطب ساخته ، مىگويد :  « يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ »  « 11 » ؛ يعنى قيام به عدالت را كافى نمىشمرد ، بلكه « قوّام » بودن را لازم مىداند كه صيغهء مبالغه و تأكيد است حتى تصريح مىكند دوستيها و دشمنيها هرگز مانع اجراى عدالت نشود :  « وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى »  « 12 »\r\n\r\n\r\n","description":"","footnote":"\r\n( 9 ) . « يغيض » از مادّهء « غيض » بر وزن « غيب » در اصل به معناى فروكش كردن و فروبردن ( به صورت لازم و متعدّى ) است و در جملهء بالا به معناى كاستن گرفتن است .\r\n( 10 ) . « آكام » جمع « اكمه » بر وزن « طلبه » به معناى تپّهء بلندى است كه از سنگ يا شن تشكيل شده باشد .\r\n( 11 ) . نساء ، آيهء 135 .\r\n( 12 ) . مائده ، آيهء 8 .\r\n","page_name":" 709 ","page_number":709},
  {"content":"\r\n\r\nو نيز در ذيل آيهء اوّل مىگويد : حتى به جهت طرفدارى از پدر و مادر و نزديك‌ترين نزديكان ، در اجراى عدالت سستى نكنيد .\r\nقابل توجه اينكه امام عليه السّلام عدالت را تشبيه به باغ و استخرهايى كرده كه باغ را آبيارى مىكند و به يقين جامعه‌اى كه عدالت در آن اجرا مىشود همان زيبايى باغ و خرّمى و طراوت ناشى از آبيارى كافى دارد و جامعه‌اى كه غرق ظلم و تبعيض گردد ، به بيابان خشك و سوزان و خالى از آب و علف مىماند .\r\nدر چهارمين جمله سخن از اساس و بنيان اسلام است كه در قرآن مجيد ديده مىشود ، زيرا « اثافى » و « بنيان » به معناى ريشه‌ها و پايه‌هاست و طبق حديث معروف امام باقر عليه السّلام اسلام بر پنج پايه بنا شده است : نماز ، زكات ، حج ، روزه و ولايت ( جهاد ، امر به معروف و نهى از منكر از توابع ولايت است ) ؛ « بنى الإسلام على خمسة اشياء ؛ على الصّلاة و الزّكاة و الحجّ و الصّوم و الولاية » « 1 » و مىدانيم اصول اين فرايض الهى همه در قرآن مجيد به صورت گسترده آمده است .\r\nدر جملهء پنجم سخن از حق است ( حق به معناى گستردهء آن‌كه تمامى حقوق الهى و انسانى و اجتماعى را دربرمىگيرد . امام مىفرمايد : « نهرها و زمينهاى آباد حق در قرآن است » .\r\nدر ششمين و هفتمين و هشتمين جمله سخن از پايان‌ناپذيرى معارف و علوم قرآنى است كه هرچه از آن برگيرند كاستى نمىيابد و تا دامنهء قيامت حقايق تازه‌اى براى انديشمندان و جويندگان و پويندگان راه خدا ارائه مىدهد ، دليل آن هم روشن است ؛ قرآن كلام خداست و كلام خدا همچون ذات خدا پايان‌ناپذير و نامحدود است ، همان‌گونه كه در حديث پيامبر اكرم صلّى اللّه عليه و إله آمده است : « لا تحصى عجائبه و لا تبلى غرائبه ؛ شگفتيهاى قرآن شمارش نمىگردد و غرائب آن هرگز كهنه نمىشود » . « 2 »\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 18 ، باب دعائم الاسلام .\r\n( 2 ) . همان ، صفحهء 599 .\r\n","page_name":" 710 ","page_number":710},
  {"content":"\r\n\r\nاين سخن ، پيامى براى همهء مفسّران قرآن دارد كه هرگز تصوّر نكنند آنچه را از قرآن استفاده كرده‌اند آخرين سخن است و نكته تازه و جديدى ماوراى آن نيست .\r\nدر حديث ديگرى از امام صادق عليه السّلام مىخوانيم : « كه در پاسخ اين سؤال كه چرا قرآن هرگز كهنه نمىشود ؟ فرمود : زيرا خداوند او را براى زمان خاص و گروه معيّنى قرار نداده است » : « فهو في كلّ زمان جديد و عند كلّ قوم غضّ إلى يوم القيامة ؛ قرآن در زمانى نو است و نزد هرقوم و ملّتى تا روز قيامت تازه و پرطراوت است » . « 1 »\r\nدر نهمين و دهمين و يازدهمين امتياز ، اشاره به روشن بودن راه قرآن و تضمين هدايت پويندگان اين راه است : نه مسافرانش گمراه مىشوند ، نه نشانه‌هايش بر رهروان پوشيده مىماند و نه منزلگاه‌هاى مطمئنّش بر كسى مخفى خواهد بود .\r\nسپس امام در ادامهء اين اوصاف والاى قرآن به پنج وصف هماهنگ ديگر قرآن اشاره كرده ، مىفرمايد : « خداوند آن را فرونشانندهء عطش دانشمندان ، بهار دلهاى فقيهان و جادّه‌هاى وسيع صالحان قرار داده است . دارويى است كه با بهره‌گيرى از آن اثرى از بيمارى باقى نمىماند و نورى است كه ظلمتى با آن نخواهد بود » ؛ ( جعله اللّه ريّا « 2 » لعطش العلماء ، و ربيعا لقلوب الفقهاء ، و محاجّ « 3 » لطرق الصّلحاء ، و دواء ليس بعده داء ، و نورا ليس معه ظلمة ) .\r\nاينكه در جملهء اوّل مىفرمايد : « خداوند قرآن را سبب فرونشاندن عطش دانشمندان قرار داده » اشاره به اين است كه هردانشمندى تشنهء علم بيشتر است ، زيرا طعم علم و دانش را چشيده است و چون علوم و دانش‌هاى قرآن مجيد بسيار گسترده و نامحدود است ، دانشمندان مىتوانند با آن عطش علمى خود را فروبنشانند .\r\nدر كلمات قصار امام عليه السّلام در نهج البلاغه نيز آمده است : « منهومان لا يشبعان ؛ طالب\r\n\r\n\r\n","description":"","footnote":"\r\n( 1 ) . بحار الانوار ، ج 17 ، ص 213 ، ح 18 .\r\n( 2 ) . « رىّ » ( با كسر راء و فتح آن ) به معناى سيراب شدن است .\r\n( 3 ) . « محاجّ » جمع « محجّه » به معناى راه روشن و وسيع است .\r\n","page_name":" 711 ","page_number":711},
  {"content":"\r\n\r\nعلم و طالب دنيا ؛ دو گروه گرسنه‌اند كه هرگز سير نمىشوند ؛ طالبان علم و طالبان دنيا » . « 1 »\r\nاگر در جملهء دوم مىفرمايد : « قرآن بهار دلهاى فقيهان و عاقلان است » اشاره به اين است كه در فصل بهار عالم طبيعت ، زندگى را از سر مىگيرد . گياهان و گلها و ميوه‌ها ظاهر مىشوند . قرآن مجيد نيز در دلهاى آگاهان همين اثر را دارد ؛ گلهاى فضيلت ، ميوه‌هاى لذت‌بخش ايمان و اخلاق و معرفت و سرانجام قرب الهى در پرتو قرآن فراهم مىشود .\r\nدر جملهء سوم ، امام عليه السّلام قرآن را جادّهء وسيع و روشن رهروان راه حق مىشمرد ، زيرا صالحان كسانى هستند كه در مسير سير و سلوك الى اللّه گام برمىدارند و بهترين جاده‌اى را كه مىتوانند براى رسيدن به مقصد برگزينند مسير قرآن مجيد است .\r\nدر چهارمين جمله اشاره به نكتهء جديدى مىكند و آن اين‌كه داروها گاه تنها جنبهء تسكينى دارند و گاه درمان موقّت و گاه درمان كامل ؛ ولى عوارض منفى و بيماريهاى جنبى به بار مىآورند ؛ اما قرآن دارويى است كه هيچ‌يك از اين ضعفهاى سه‌گانه را ندارد ؛ دارويى است كه به‌طور كامل درمان مىكند و فاقد هرعارضهء منفى است .\r\nدر پنجمين جمله باز به نكتهء تازه‌اى اشاره مىكند و آن اين‌كه نورهاى عالم ماده ، گاه آميخته با ظلمت‌اند ( مانند نور بين الطلوعين و بين الغروبين ) و اگر ظلمتى با آن آميخته نيست يا خسوف و كسوفى دارد و يا غروب و افولى ؛ ولى نور قرآن نه غروب و افولى دارد و نه خسوف و كسوفى ، زيرا از نور علم حق سرچشمه گرفته و در آنجا ظلمت راه ندارد و مىدانيم :  « اللَّهُ نُورُ السَّماواتِ وَ الْأَرْضِ »  . « 2 »\r\nدر ادامهء اين اوصاف ، امام به چهار امتياز ديگر از امتيازهاى قرآن اشاره كرده ، مىفرمايد : « ريسمانى است كه دستاويز آن مطمئن و پناهگاهى است كه قلّهء بلند آن مانع نفوذ دشمن و عزّت و قدرت است براى كسى كه تحت ولايتش قرار گيرد و محل امنى\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، 457 .\r\n( 2 ) . نور ، آيهء 35 .\r\n","page_name":" 712 ","page_number":712},
  {"content":"\r\n\r\nاست براى آن‌كس كه در حوزه‌اش وارد شود » ؛ ( و حبلا وثيقا عروته ، و معقلا « 1 » منيعا ذروته ، و عزّا لمن تولّاه ، و سلما لمن دخله ) .\r\nامام عليه السّلام با بيان اين چهارم وصف در واقع سعادت انسان را به دژ محكمى تشبيه كرده كه بر فراز كوه بلندى قرار دارد و رهروان اين راه همچون كوهنوردان بايد از طنابهاى محكمى كه به نقاط بالاتر كوه بسته مىشود و دستگيره‌هاى محكمى دارد استفاده كنند تا به آن دژ برسند و آن دژ در جايى قرار دارد كه دشمن به آن دست نمىيابد و هركس در سايهء آن قرار گيرد قدرتى غير قابل شكست مىيابد و آن‌كس كه در آن وارد شود ، سالم مىماند .\r\nدشمن اصلى انسان ، هواى نفس و شيطان است و ناامنيها نيز از همين‌جا سرچشمه مىگيرد . كسى كه در پناه قرآن قرار مىگيرد ، بر قلهء رفيع سلامت و سعادت و در عزت و امنيّت خواهد نشست .\r\nآن‌گاه امام به پنج وصف ديگر هماهنگ ، از اوصاف قرآن اشاره كرده ، مىفرمايد : « قرآن راهنمايى است براى كسى كه به آن اقتدا كند ، و عذرى است براى آن‌كس كه آن را مذهب خويش برگزيند و دليل و برهانى است براى كسى كه با آن سخن گويد ، و گواهى است براى كسى كه به كمك آن در برابر دشمنش بايستد ، و سبب پيروزى است براى آن‌كس كه به آن احتجاج كند » ؛ ( و هدى لمن ائتمّ به ، و عذرا لمن انتحله « 2 » ، و برهانا لمن تكلّم به ، و شاهدا لمن خاصم به ، و فلجا « 3 » لمن حاجّ به ) .\r\nمنظور از هدايت در جملهء اوّل روشن است و منظور از عذر در جملهء دوم ممكن است اتمام حجّت باشد كه قرآن به همهء افراد در مورد ايمان و انجام وظايف الهى ، اتمام حجّت\r\n\r\n\r\n","description":"","footnote":"\r\n( 1 ) . « معقل » به معناى پناهگاه و سنگر است . از ريشهء « عقل » به معناى بازداشتن گرفته شده ، زيرا پناهگاه انسان را از گزند حوادث دور مىدارد .\r\n( 2 ) . « انتحل » به معناى پذيرش مذهب و آيين از ريشهء « نحله » بر وزن « خرقه » به معناى ايمان و مذهب گرفتن است .\r\n( 3 ) . « فلج » به معناى ظفر و پيروزى است .\r\n","page_name":" 713 ","page_number":713},
  {"content":"\r\n\r\nمىكند و نيز ممكن است منظور اين باشد كه قرآن سند معذور بودن در پيشگاه خدا در قيامت است به اين معنا كه هركس اعمال خود را با دستور و پيام قرآن هماهنگ سازد ،\r\nدر پيشگاه خدا معذور خواهد بود . معناى دوم صحيح‌تر به نظر مىرسد .\r\nتعبير به « برهانا لمن تكلّم به » اشاره به اين است كه نه تنها انسان در عقايد و اعمال خود مىتواند تكيه بر قرآن كند ، بلكه براهين قرآنى در مقابل مخالفان ؛ خواه در مبدأ و معاد باشد و خواه در برنامه‌هاى زندگى ، بهترين برهان است .\r\nتعبير به « شاهدا لمن خاصم به » تأكيد بيشترى بر اين معناست كه هركس قرآن را شاهد و گواه خود در مقابل خصم بگيرد ، بهترين شاهد و گواه محسوب خواهد شد و نتيجهء آن همان چيزى است كه در جملهء پنجم آمده كه استدلال و استشهاد به قرآن ، سبب پيروزى و غلبه بر مخالفان است .\r\nسپس امام عليه السّلام در هفت وصف باقى مانده از 42 وصفى كه در اين بخش از خطبه دربارهء قرآن بيان كرده ، مىفرمايد : « قرآن نجات‌دهندهء خوبى است براى كسى كه به آن عمل كند و مركب راهوارى است براى آن‌كس كه آن را به كار گيرد ، نشانهء افتخارى است براى كسى كه خود را با آن نشانه‌گذارى كند ، و سپر مطمئنّى است براى آن‌كس كه خود را در پناه آن قرار دهد و علم و دانش پرارزشى است براى كسى كه آن را حفظ و نگهدارى كند و گفتار والايى است براى آن‌كس كه آن را روايت نمايد و حكم قاطعى است براى كسى كه با آن قضاوت كند » ؛ ( و حاملا لمن حمله ، و مطيّة لمن أعمله ، و آية لمن توسّم « 1 » ، و جنّة لمن استلأم « 2 » ، و علما لمن وعى ، و حديثا لمن روى ، و حكما لمن قضى ) .\r\n\r\n\r\n","description":"","footnote":"\r\n( 1 ) . « توسّم » از « وسم » بر وزن « وصل » به معناى علامت‌گذارى گرفته شده است . اين ماده ، گاه به معناى زيبايى نيز به كار مىرود .\r\n( 2 ) . « استلأم » از ريشهء « لئم » بر وزن « لعن » به معناى جمع كردن و التيام بخشيدن و هماهنگ نمودن ميان دو چيز است و « استلام » به معناى پوشيدن زره يا ساير ابزار جنگ است ، گويى ميان اين ابزار و بدن خود هماهنگى ايجاد مىكند .\r\n","page_name":" 714 ","page_number":714},
  {"content":"\r\n\r\nدر جمله‌هاى اول و دوم ، مؤمنان به قرآن را به كسى تشبيه مىكند كه بر مركبى از نور سوار شده و به سوى آسمان سعادت در پرواز است ، مركبى مطمئن و راهوار .\r\nدر جمله سوم قرآن را مدال افتخارى مىشمارد براى همهء كسانى كه آن را نشانه زندگى خود قرار مىدهند . آيات قرآن بهترين شعار و نشانه‌هاى آن بهترين نشانه‌هاست .\r\nدر جمله چهارم آن را زرهى شمرده كه انسان را در نبرد با دشمنان از گزند حوادث ، حفظ مىكند . هم دشمنان ظاهرى و مخالفان اسلام و هم دشمنان باطنى و درونى ؛ يعنى هواى نفس و هم دشمنى پنهانى يعنى شيطان .\r\nدر پنجمين و ششمين و هفتمين وصف ، در واقع به علوم حاصل از قرآن اشاره مىكند ؛ جملهء « و علما لمن وعى » ممكن اشاره به استدلالات منطقى قرآن باشد و جمله « حديثا لمن روى » اشاره به حديث نقلى و احاديثى كه از ناحيهء وحى به دست آمده است .\r\nدر آخرين جمله ، به كاربرد علمى آن در مسئله قضاوت و داورى اشاره مىكند .\r\nبنابراين كه قضا در اين جمله به معناى داورى در مخاصمات باشد ، و اگر قضا هرگونه حكم و قضاوت را شامل شود ، همهء احكام فقهى و عقيدتى را دربر گيرد .\r\n* * * \r\nنكته‌ها\r\n\r\n1 - عظمت قرآن از ديدگاه امير مؤمنان عليه السّلام\r\nبحث دربارهء عظمت قرآن در خطبه‌هاى فراوانى از نهج البلاغه آمده است ؛ ولى در هيچ خطبه‌اى بحثى به اين گستردگى و جامعيت ديده نمىشود .\r\nدر 42 امتيازى كه امام عليه السّلام در اين خطبه ذكر فرموده ، مطالبى است كه ناظر ناآگاه ممكن است آن را ادّعاى بىدليل پندارد ؛ ولى با دقّت در آيات خود قرآن ، شواهد و دلايل كافى براى آن يافت مىشود .\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nمثلا اگر امام قرآن را معدن ايمان و سرچشمهء علم مىشمرد ، به جهت آن است كه قرآن مجيد دربارهء مهم‌ترين مسائل عقيدتى ، يعنى مبدأ و معاد ، آن‌قدر دلايل گوناگون عقلى ذكر كرده كه درهاى ايمان به خدا و معاد را به روى هرانسان منصفى مىگشايد .\r\nدر مسئلهء خداشناسى ، دست انسانها را گرفته ، به اوج آسمانها و اعماق زمين مىبرد ؛ آمدوشد منظّم شب و روز ، حركت منظم بادها ، « 1 » آفرينش انواع حيوانات و گياهان و ميوه‌ها ، « 2 » پرواز پرندگان بر فراز آسمانها « 3 » ، حركت ابرها و سيراب شدن سرزمينهاى تشنه ، بر اثر ريزش بارانها « 4 » كه هركدام جلوه‌اى از نظم عالم آفرينش است ، به او نشان مىدهد تا يقين پيدا كند در وراى اين دستگاه ، مبدأ علم و قدرتى است كه آن را به اين صورت مىگرداند . در مسئلهء معاد دست انسان حق‌طلب را گرفته به آغاز آفرينش مىبرد « 5 » و صحنه‌هاى معاد را در عالم گياهان « 6 » و قدرت خدا را بر احياى استخوان پوسيدهء مردگان « 7 »\r\n\r\n\r\n","description":"","footnote":"\r\n( 1 ) .  « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ »  ( بقره ، آيهء 164 )\r\n( 2 ) .  « وَ فِي الْأَرْضِ قِطَعٌ مُتَجاوِراتٌ وَ جَنَّاتٌ مِنْ أَعْنابٍ وَ زَرْعٌ وَ نَخِيلٌ صِنْوانٌ وَ غَيْرُ صِنْوانٍ يُسْقى بِماءٍ واحِدٍ وَ نُفَضِّلُ بَعْضَها عَلى بَعْضٍ فِي الْأُكُلِ إِنَّ فِي ذلِكَ لَآياتٍ لِقَوْمٍ يَعْقِلُونَ »  ( رعد ، آيهء 4 )\r\n( 3 ) .  « أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلَّا اللَّهُ إِنَّ فِي ذلِكَ لَآياتٍ لِقَوْمٍ يُؤْمِنُونَ »  ( نحل ، آيهء 79 )\r\n( 4 ) .  « اللَّهُ الَّذِي يُرْسِلُ الرِّياحَ فَتُثِيرُ سَحاباً فَيَبْسُطُهُ فِي السَّماءِ كَيْفَ يَشاءُ وَ يَجْعَلُهُ كِسَفاً فَتَرَى الْوَدْقَ يَخْرُجُ مِنْ خِلالِهِ »   « فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها »  ( روم ، آيهء 48 و 50 )\r\n( 5 ) .  « كَما بَدَأَكُمْ تَعُودُونَ »  ( اعراف ، آيهء 29 )\r\n( 6 ) .  « وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً تَذْرُوهُ الرِّياحُ وَ كانَ اللَّهُ عَلى كُلِّ شَيْءٍ مُقْتَدِراً »  ( كهف ، آيهء 45 )\r\n( 7 ) .   « وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ قُلْ يُحْيِيهَا الَّذِي »  \r\n","page_name":" 716 ","page_number":716},
  {"content":"\r\n\r\nنشان مىدهد .\r\nدر زمينهء عدالت آن‌قدر به آن اهميّت داده كه آن را از وظايف حتمى مؤمنان « 1 » و اجراى آن راحتى دربارهء دشمنان سرسخت ، توصيه مىكند « 2 » و انحراف از آن را گناهى بزرگ مىشمرد .\r\nاگر امير مؤمنان آن را چشمهء جوشان فيض الهى براى سيراب كردن قلوب علما و بهار دل‌هاى فقها مىشمرد ، دليل آن در خود قرآن است ، زيرا با اينكه هزاران تفسير بر قرآن مجيد نوشته شده ، باز هرروز دانشمندان به كشف تازه‌اى در قرآن مجيد دست مىيابند .\r\nاگر امام عليه السّلام مىفرمايد : قرآن سبب عزت و شوكت مسلمانان است ، دليلش آن است كه در آيات مختلف ، آنها را به وحدت كلمه و عدم تفرقه دعوت كرده و پيوند مؤمنان را پيوند برادران شمرده و نتيجهء آن را عزّت مؤمنان در سايهء عزت خدا دانسته است . « 3 »\r\nهمچنين تمام موضوعاتى را كه امام به عنوان 42 امتياز براى قرآن در اين بخش از خطبه ذكر فرموده ، ريشه‌هاى آن را در قرآن مىيابيد ، كه اگر جمع‌آورى شود يك كتاب قطور تشكيل مىدهد . دستوراتى كه اگر به آنها عمل شود به يقين اين آثار از آنها به دست مىآيد .\r\n* * *\r\n\r\n\r\n","description":"","footnote":"\r\n-  « أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ »  ( يس ، آيهء 78 - 79 )\r\n( 1 ) .  « يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ أَوِ الْوالِدَيْنِ وَ الْأَقْرَبِينَ »  ( نساء ، آيهء 135 )\r\n( 2 ) .  « وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ »  ( مائده ، آيهء 8 )\r\n( 3 ) .  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً »  ( آل عمران ، آيهء 103 )\r\n « وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ »  ( منافقون ، آيهء 8 )\r\n","page_name":" 717 ","page_number":717},
  {"content":"\r\n\r\n\r\n2 - دانشمندان بيگانه و قرآن\r\nعظمت قرآن چنان است كه نه تنها مسلمانان و پيشوايان بزرگ اسلام آن را به اين اوصاف بزرگ مىستايند ، بلكه دورافتادگان باخبر نيز پس از غور در آيات اين كتاب بزرگ آسمانى ، به عظمت آن اعتراف كرده و تعبيراتى دارند كه بسيار قابل توجه است :\r\n« آلبرماله » مورّخ و دانشمند معروف فرانسوى در كتاب « تاريخ عمومى » خود دربارهء قرآن چنين مىنويسد :\r\n« قرآن كتاب به تمام معنا ممتازى است كه جايگزين ساير كتابهاى عالى و دربرگيرندهء همهء علوم ( انسانى ) است ، كتابى است كه هم داراى دستورات مذهبى و هم قوانين مدنى امروز است ؛ هم نسخهء راهنماى يك قاضى و هم كمال مطلوب يك پيشواى روحانى است » . « 1 »\r\n« ويل دورانت » دانشمند و فيلسوف معروف معاصر در كتاب تاريخ تمدّن خود مىنويسد :\r\n« قرآن در جانهاى ساده و بىآلايش ، عقايدى آسان و دور از ابهام پديد مىآورد كه از رسوم تشريفات ناروا دور است و از قيد مراسم بت‌پرستى و كاهنى آزاد . ترقّى اخلاق و فرهنگ مسلمين به بركت آن انجام گرفته و اصول نظم اجتماعى و وحدت جمعى را در ميان آنان استوار ساخته است .\r\n- سپس مىافزايد : - عقول آنان را از بسيارى از اوهام و خرافات و ظلم و خشونت رهايى بخشيده و مردم زبون را از حرمت و عزّت نفس برخوردار ساخته و در جامعهء مسلمين چنان اعتدال و تقوايى به وجود آورده كه در هيچ‌يك از مناطق جهان كه قلمرو انسان سفيدپوست بوده است ، نظير نداشت » . « 2 »\r\n« رالف لين تون » ( نويسندهء كتاب سير تمدن ) مىنويسد :\r\n\r\n\r\n","description":"","footnote":"\r\n( 1 ) . فرهنگ اسلام‌شناسان خارجى ، تأليف حسين عبد اللهى خروش ، جلد 1 ، صفحهء 15 .\r\n( 2 ) . عصر ايمان ، بخش دوم ، تمدن اسلامى ، صفحهء 52 .\r\n","page_name":" 718 ","page_number":718},
  {"content":"\r\n\r\n« آموزشگاه عالى قرآن ، راه ترقّى و پيشرفت هرفرد را از هرطبقه به هرمقام هموار ساخته است ، به گونه‌اى كه حتّى فرزند يك نفر برده ، مىتواند در جامعهء اسلامى به مقامات عالى و و الا برسد » . « 1 »\r\nپروفسور « دراپرز اروپ » مىگويد :\r\n« قرآن شامل پيشنهادها و دستورات عالى اخلاقى است و از بخش‌هايى تشكيل يافته كه مورد قبول همگان قرار مىگيرد . اين دستورات به خودى خود كامل و رسا بوده و براى برنامهء زندگى مردم راهنماى حيات و ضرورى است » . « 2 »\r\n« جان ديون پورت » مؤلّف كتاب « عذر تقصير به پيشگاه محمّد و قرآن » مىنويسد :\r\n« قرآن به اندازه‌اى از نقايص مبرّا و منزّه است كه نيازمند كوچك‌ترين تصحيح و اصلاحى نيست و ممكن است از اوّل تا به آخر آن را خواند بىآنكه انسان كمترين ملامتى از آن احساس كند » . « 3 »\r\n« گوته » شاعر و دانشمند مشهور آلمانى مىگويد :\r\n« ساليان دراز كشيشان از خدا بىخبر ما را از پى بردن به حقايق قرآن مقدّس و عظمت آورندهء آن محمّد صلّى اللّه عليه و إله ، دور نگاه داشته بودند ؛ اما هرقدر كه قدم در جادّهء علم و دانش گذارديم پرده‌هاى جهل و تعصّب نابجا از بين رفته و اين كتاب توصيف‌ناپذير ( قرآن ) جهانيان را به سوى خود جلب نموده و تأثير عميقى در علم و دانش جهان مىگذارد ، و سرانجام محور افكار مردم جهان مىگردد » . « 4 »\r\n* * *\r\n\r\n\r\n","description":"","footnote":"\r\n( 1 ) . فرهنگ اسلام‌شناسان خارجى ، جلد 1 ، صفحهء 15 .\r\n( 2 ) . همان ، صفحهء 14 .\r\n( 3 ) . از مقدمهء كتاب سازمانهاى تمدن امپراطورى اسلام ، ص 111 .\r\n( 4 ) . تفسير نمونه ، جلد 1 ، صفحهء 137 .\r\n","page_name":" 719 ","page_number":719},
  {"content":"\r\n . \r\n","description":"","footnote":"","page_name":" 720 ","page_number":720},
  {"content":"\r\n\r\n\r\nخطبهء 199 « 1 » و من كلام له عليه السّلام كان يوصي به أصحابه\r\nاز سخنان امام عليه السّلام است كه پيوسته يارانش را به آن توصيه مىكرد .\r\n\r\nخطبه در يك نگاه\r\nامام عليه السّلام در اين گفتار خود به چهار موضوع مهم از تكاليف اسلامى سفارش مىكند كه هركدام بخشى از خطبه را تشكيل مىدهد .\r\nدر بخش اوّل ، به مسئلهء نماز و اهميّت آن مىپردازد و به كيفيت عالى و كميّت كافى آن اشاره كرده ، نماز را وسيلهء نجات در آخرت و سبب پاكى از گناهان در دنيا و شستشوى\r\n\r\n\r\n","description":"","footnote":"\r\n( 1 ) . سند خطبه :\r\nمرحوم كلينى قبل از مرحوم سيّد رضى اين كلام را در « كافى » كتاب الجهاد بخش عمده اين كلام را نقل كرده است ( الكافى ، جلد 5 ، صفحهء 36 ) .\r\nدر مصادر نهج البلاغه نيز چيزى فراتر از آن نيامده است ( مصادر ، جلد 3 ، صفحهء 85 ) .\r\n","page_name":" 721 ","page_number":721},
  {"content":"\r\n\r\nجان و دل از رذائل اخلاقى مىشمرد و اهتمام پيغمبر اكرم صلّى اللّه عليه و إله و مؤمنان راستين را نسبت به آن يادآور مىشود .\r\nدر بخش دوم ، به مسئله زكات كه بعد از نماز مهم‌ترين ركن ايمان است ، مىپردازد و آن را كفارهء گناهان و حجابى در برابر آتش دوزخ مىشمرد و پرداختن آن را افتخارى بزرگ مىداند ، و كسانى را كه از اين نكته غافلند ، سرزنش مىكند .\r\nدر بخش سوم ، به سراغ موضوع بسيار مهم ديگرى مىرود كه آن اداى امانت است .\r\nاهل امانت را سعادتمندان ، و خائنان به امانت را شكست‌خوردگان و مأيوسان از رحمت الهى مىشمرد و به تفسير كوتاهى از آيهء شريفهء  « إِنَّا عَرَضْنَا الْأَمانَةَ »  « 1 » مىپردازد .\r\nدر بخش چهارم از موضوعى سخن مىگويد كه ضامن اجراى همه تكاليف و احكام الهى است و آن مراقبت و احاطه علمى پروردگار بر همهء اعمال انسانهاست . نه تنها خداوند احاطه علمى دارد ، بلكه اعضا و جوارح و ضمائر انسانها را نيز ناظران و مراقبان حق بر اعمال او مىشمرد .\r\nجملهء « كان يوصي به أصحابه » نشان مىدهد كه امام عليه السّلام اين سخن را در هرفرصت مناسبى تكرار مىكرد و به ياران خود دربارهء به اين چهار اصل مهم هشدار مىداد . سزاوار است پيوندگان راه امام عليه السّلام نيز همين برنامه را ادامه دهند و خود و ياران خود را به اين اصول چهارگانه نجات بخش ، همواره توصيه كنند .\r\n* * *\r\n\r\n\r\n","description":"","footnote":"\r\n( 1 ) . احزاب ، آيهء 72 .\r\n","page_name":" 722 ","page_number":722},
  {"content":"\r\n\r\n\r\nبخش اوّل\r\nتعاهدوا أمر الصّلاة ، و حافظوا عليها ، و استكثروا منها ، و تقرّبوا بها ، فإنّها  « كانَتْ عَلَى الْمُؤْمِنِينَ كِتاباً مَوْقُوتاً »  ألا تسمعون إلى جواب أهل النّار حين سئلوا :   « ما سَلَكَكُمْ فِي سَقَرَ قالُوا لَمْ نَكُ مِنَ الْمُصَلِّينَ »   و إنّها لتحتّ الذّنوب حتّ الورق ، و تطلقها إطلاق الرّبق ، و شبّهها رسول اللّه - صلّى اللّه عليه و آله و سلّم - بالحمّة تكون على باب الرّجل ، فهو يغتسل منها في اليوم و اللّيلة خمس مرّات ، فما عسى أن يبقى عليه من الدّرن ؟ و قد عرف حقّها رجال من المؤمنين الّذين لا تشغلهم عنها زينة متاع ، و لا قرّة عين من ولد و لا مال . يقول اللّه سبحانه :  « رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ »  و كان رسول اللّه - صلّى اللّه عليه و آله - نصبا بالصّلاة بعد التّبشير له بالجنّة ، لقول اللّه سبحانه :  « وَ أْمُرْ أَهْلَكَ بِالصَّلاةِ وَ اصْطَبِرْ عَلَيْها »  فكان يأمر بها أهله و يصبر عليها نفسه .\r\n\r\nترجمه\r\nبرنامهء نماز را به خوبى مراقبت كنيد و در محافظت آن بكوشيد . بسيار نماز بخوانيد و به وسيلهء آن به خدا تقرّب جوييد ، زيرا نماز بر همهء مؤمنان در اوقات مخصوص واجب است . آيا پاسخ دوزخيان را در برابر اين سؤال كه « چه چيز شما را به دوزخ كشانيد ؟ » نمىشنويد كه مىگويند : « ما از نمازگزاران نبوديم » . ( آرى ) نماز گناهان را فرومىريزد ، همچون فروريختن برگ از درختان ( در فصل پاييز ) و طنابهاى معاصى را از گردنها\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nمىگشايد . پيامبر اكرم صلّى اللّه عليه و آله و سلّم نماز را به چشمهء آب گرمى تشبيه فرمود كه بر در خانهء انسان باشد و او هرشبانه‌روز پنج مرتبه خود را در آن شستشو دهد كه بىشكّ چرك و آلودگى در بدنش باقى نخواهد ماند ( نمازهاى پنج‌گانه نيز روح و قلب انسان را شستشو مىدهند و آثارى از گناه در آن باقى نمىگذارند ) .\r\nآن گروه از مؤمنان كه زينت متاع دنيا و فرزندان و اموالى كه مايهء چشم‌روشنى است ، آنها را به خود مشغول نداشته ، حق نماز را خوب شناخته‌اند . خداوند سبحان دربارهء آنها مىفرمايد : « آنها مردانى هستند كه تجارت و بيع آنان را از ياد خدا و برپا داشتن نماز و پرداختن زكات بازنمىدارد و رسول خدا بعد از بشارت به بهشت ، خويش را براى نماز به تعب و مشقّت مىانداخت ، زيرا خداوند به او فرموده بود : « خانوادهء خويش را به نماز دعوت كن و در برابر آن شكيبا باش » ( زيرا نماز كليد ورود به بهشت است ) ، آن حضرت پىدرپى اهل بيت خود را به نماز دعوت مىكرد و خود را بر آن وادار مىفرمود ( و در انجام آن اصرار و شكيبايى داشت ) .\r\n\r\nشرح و تفسير اهميّت فوق العاده نماز\r\nهمان‌گونه كه در بحث « خطبه در يك نگاه » گفته شد ، امام عليه السّلام در اين خطبه به چهار امر مهم كه از اركان دين محسوب مىشود اشاره كرده ، بر آن تأكيد مىورزد . سه امر آن مربوط به فروع دين ( نماز و زكات و حفظ و اداى امانت ) و يك امر آن از آثار اصول دين است و آن ايمان به حضور الهى در همه‌جا و علم او به تمام مضمرات قلوب و اعمال جوارح است .\r\nدر بخش اوّل كه مربوط به نماز است به آثار مهم معنوى و تربيتى نماز و عاقبت شوم تاركان و سبك‌شمرندگان آن پرداخته ، نمازگزاران واقعى را معرفى مىكند ، نخست مىفرمايد : « برنامهء نماز را به خوبى مراقبت كنيد و در محافظت آن بكوشيد . بسيار نماز\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nبخوانيد و به وسيلهء آن به خدا تقرّب جوييد زيرا نماز بر همهء مؤمنان در اوقات مخصوص واجب است » ؛ ( تعاهدوا أمر الصّلاة ، و حافظوا عليها ، و استكثروا منها ، و تقّربوا بها ، فإنّها  « كانَتْ عَلَى الْمُؤْمِنِينَ كِتاباً مَوْقُوتاً »  « 1 » ) .\r\nدر اين عبارت كوتاه چهار دستور دربارهء نماز داده شده است : تعاهد ، محافظت ، استكثار ، و تقرب جستن به آن .\r\nمنظور از « تعاهد » سركشى و اصلاح كردن است . اين تعبير در مورد كسى كه به املاك و مزارع خود سركشى كرده و در اصلاح آن مىكوشد به كار مىرود ، بنابراين جملهء بالا اشاره به اين است كه آموزشهاى خود را در مورد واجبات و مستحبات و مكروهات نماز ادامه دهيد به گونه‌اى كه هرروز نماز شما از نمازهاى روزهاى گذشته بهتر باشد .\r\nمنظور از محافظت كه در آيهء 238 بقره نيز به آن اشاره شده :  « حافِظُوا عَلَى الصَّلَواتِ وَ الصَّلاةِ الْوُسْطى »  نگاهدارى نماز از موانع و ريا و سمعه و مانند آن است .\r\nبعضى نيز احتمال داده‌اند كه منظور حفظ اوقات هرنماز در وقت فضيلت آن است .\r\nتعبير به « استكثروا » اشاره به همان چيزى است كه در روايت معروف نبوى صلّى اللّه عليه و إله آمده است كه : « الصّلاة خير موضوع فمن شاء استقلّ و من شاء استكثر ؛ نماز بهترين كار است ، هركس بخواهد به مقدار كم بجا مىآورد و هركس بخواهد ( و توان داشته باشد ) به مقدار زياد » . « 2 »\r\nدر حديث ديگرى از همان حضرت مىخوانيم كه فرمود : « إنّ أحبّ الأعمال إلى اللّه عزّ و جلّ الصّلاة و البرّ و الجهاد ؛ بهترين اعمال نزد خداوند متعال نماز است و نيكوكارى و جهاد » . « 3 »\r\nدر چهارمين جمله كه در واقع نتيجه جمله‌هاى سه‌گانه قبل است ، مىفرمايد : « به\r\n\r\n\r\n","description":"","footnote":"\r\n( 1 ) . نساء ، آيهء 103 .\r\n( 2 ) . بحار الانوار ، جلد 79 ، صفحهء 308 ، حديث 9 .\r\n( 3 ) . وسائل الشيعة ، جلد 3 ، صفحهء 27 ( حديث 7 ، باب 10 ، ابواب اعداد الفرائض ) .\r\n","page_name":" 725 ","page_number":725},
  {"content":"\r\n\r\nوسيلهء نماز به درگاه خدا تقرّب جوييد » .\r\nدر حديث معروف از امام على بن موسى الرضا عليه السّلام آمده است : « الصّلاة قربان كلّ تقىّ ؛ نماز وسيلهء تقرّب هرپرهيزگارى است » . « 1 »\r\nسپس امام عليه السّلام به ذكر دليل براى اين دستورات مهم در مورد نماز پرداخته و به هفت نكته اشاره مىكند و به آياتى از قرآن مجيد و سنّت پيامبر صلّى اللّه عليه و إله استدلال مىفرمايد .\r\nنخست مىگويد : « زيرا نماز به عنوان فريضهء واجب ( در اوقات مختلف شب و روز ) بر مؤمنان مقرّر شده است » ؛  « إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً »  « 2 »\r\nمفسّران براى اين آيه دو تفسير ذكر كرده‌اند : نخست اينكه منظور از « موقوف » واجب است ، زيرا اين تعبير به جاى وجوب به كار مىرود . ديگر اينكه اشاره به اوقات نماز است كه بايد همهء مؤمنان به دقت مراقب آن باشند و هرنمازى را در وقت خود به‌جا آورند .\r\nسپس به ذكر دليل دوم پرداخته ، مىفرمايد : « آيا پاسخ دوزخيان را در برابر اين سؤال كه « چه‌چيز شما را به دوزخ كشانيد ؟ » نمىشنويد كه مىگويند : « ما از نمازگزاران نبوديم » ؛ ( ألا تسمعون إلى جواب أهل النّار حين سئلوا :   « ما سَلَكَكُمْ فِي سَقَرَ   « 3 »   قالُوا لَمْ نَكُ مِنَ الْمُصَلِّينَ »   « 4 » ) .\r\nالبتّه در ادامهء آيهء شريفهء مزبور به چند گناه ديگر كه عامل ورود آنها در دوزخ شده اشاره گرديده است : « عدم اطعام مساكين ، هم‌صدا شدن با اهل باطل و تكذيب روز قيامت » ؛    « وَ لَمْ نَكُ نُطْعِمُ الْمِسْكِينَ وَ كُنَّا نَخُوضُ مَعَ الْخائِضِينَ وَ كُنَّا نُكَذِّبُ بِيَوْمِ »   \r\n\r\n\r\n","description":"","footnote":"\r\n( 1 ) . الكافى ، جلد 3 ، صفحهء 265 ، حديث 6 .\r\n( 2 ) . نساء ، آيهء 103 .\r\n( 3 ) . « سقر » در اصل از « سقر » بر وزن « فقر » به معناى دگرگون شدن و ذوب گشتن و تغيير رنگ دادن و آزار ديدن بر اثر تابش آفتاب گرفته شده است و چون جهنّم اين آثار را به نحو اشدّ دارد ، يكى از نامهايش « سقر » است . از بعضى روايات استفاده مىشود كه « سقر » نام بخش خاصى از دوزخ است . كه جايگاه متكبّران است .\r\n( 4 ) . مدثر ، آيهء 42 و 43 .\r\n","page_name":" 726 ","page_number":726},
  {"content":"\r\n\r\n « الدِّينِ »  « 1 » ؛ ولى مهم اينجاست كه قرآن مجيد ترك نماز را قبل از همهء اين‌ها بيان كرده است و اين نشانهء روشنى بر اهميّت نقش نماز در سعادت و نجات انسانهاست .\r\nدر ضمن ، اين آيات دليل روشنى بر مجازات كفّار بر ترك فروع دين همانند ترك اصول دين است و اين مسئلهء پيچيده را حل مىكند .\r\nامام در بيان سومين و چهارمين دليل براى اثبات اهميّت نماز مىفرمايد : « نماز گناهان را فرومىريزد ، همچون فروريختن برگ از درختان ( در فصل پاييز ) و طناب‌هاى معاصى را از گردن‌ها مىگشايد » ؛ ( و إنّها لتحتّ الذّنوب حتّ « 2 » الورق ، و تطلقها إطلاق الرّبق « 3 » ) .\r\nآرى همان‌گونه كه نماز از گناهان آينده به مضمون آيهء شريفهء  « إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ »  « 4 » جلوگيرى مىكند ، نسبت به گناهان گذشته نيز از طريق توبه و انابه به درگاه الهى كه نماز بستر آن را فراهم مىسازد اثر مىگذارد و گناهانى را كه همچون طناب بر گردن انسان قرار گرفته و او را از پيشرفت و ترقّى مانع مىشود ، از بين برده ، انسان را آزاد مىسازد .\r\nدر حديثى از سلمان فارسى مىخوانيم كه مىگويد : من با رسول خدا صلّى اللّه عليه و إله در سايهء درختى نشسته بوديم ، پيامبر شاخه‌اى از آن درخت را گرفته ، تكان داد در اين هنگام برگها فروريختند ، سپس فرمود : « ألا تسئلونى عمّا صنعت ؟ ؛ آيا نمىپرسيد چرا اين كار را كردم ؟ » عرض كردند : اى رسول خدا خودت به ما خبر ده ! فرمود : « إنّ العبد المسلم إذا\r\n\r\n\r\n","description":"","footnote":"\r\n( 1 ) . مدثر ، آيهء 44 - 46 .\r\n( 2 ) . « حتّ » در اصل به معناى جدا كردن برگهاى درختان است و گاه در جدا كردن اشياى ديگر نيز به كار مىرود .\r\n( 3 ) . « ربق » بر وزن « عنب » جمع « ربق » بر وزن « فعل » به معناى طنابى است كه دستاويزهاى متعددى در آن است و معمولا هنگامى كه مىخواهند حيوانات را به صف كنند هركدام را به يكى از آن دستاويزها مىبندند .\r\n( 4 ) . عنكبوت ، آيهء 45 .\r\n","page_name":" 727 ","page_number":727},
  {"content":"\r\n\r\nقام إلى الصّلوة تحاتت خطاياه كما تحاتت ورق هذه الشّجرة ؛ بندهء مسلمان هنگامى كه به نماز برمىخيزد گناهان او فرومىريزد همان‌گونه كه برگهاى اين درخت فرو ريخت » . « 1 »\r\nسپس امام در پنجمين استدلال خود به كلام معروف رسول خدا دربارهء اهميّت نماز استناد مىجويد و مىفرمايد : « پيامبر اكرم صلّى اللّه عليه و آله و سلّم نماز را به چشمهء آب گرمى تشبيه فرمود كه بر در خانهء انسان باشد و او هرشبانه‌روز پنج مرتبه خود را در آن شستشو دهد كه بىشكّ چرك و آلودگى در بدنش باقى نخواهد ماند ( نمازهاى پنج‌گانه روزانه نيز چنان روح و قلب انسان را شستشو مىدهد و آثارى از گناه در آن باقى نمىگذارد ) » ؛ ( و شبّهها رسول اللّه - صلّى اللّه عليه و آله و سلّم - بالحمّة تكون على باب الرّجل ، فهو يغتسل منها في اليوم و اللّيلة خمس مرّات ، فما عسى أن يبقى عليه من الدّرن « 2 » ؟ ) . « 3 »\r\nبا توجه به اينكه در متن خطبه تعبير به « حمّه » ( چشمهء آب گرم يا آبهاى گرمى كه به عنوان درمان بيمارىها مورد استفاده قرار مىگيرد ) شده روشن مىشود كه نماز همچون چشمهء آب معمولى نيست ، بلكه چشمهء خاصّى است كه آثار فوق العاده‌اى در زدودن آلودگىها دارد ؛ ولى بايد توجّه داشت كه اين تعبير تا آنجا كه ما تفحّص كرديم تنها در كلام امام و در اين خطبه آمده است .\r\nاين تأثير ممكن است از اين جهت باشد كه نماز روح تقوا را در انسان زنده مىكند و به مضمون  « إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ »  او را از فحشا و منكرات ، در آينده باز\r\n\r\n\r\n","description":"","footnote":"\r\n( 1 ) . وسائل الشيعة ، جلد 3 ، صفحهء 76 ، حديث 3 از باب 32 از ابواب اعداد فرائض .\r\n( 2 ) . « درن » بر وزن « لجن » به معناى چرك و آلودگى است .\r\n( 3 ) . اين حديث را مرحوم شيخ حر عاملى در وسائل الشيعه در جلد 3 ، باب دوم از ابواب اعداد فرائض ، حديث 3 آورده است . با اين تفاوت كه به جاى « حمّه » « نهر » و « النهر الجارى » ذكر شده است . همين مضمون در مسند احمد ، جلد 1 ، صفحهء 72 ، چاپ دار الصادر بيروت و صحيح مسلم ، جلد 2 ، صفحهء 132 انتشارات دار الفكر نيز آمده است .\r\n","page_name":" 728 ","page_number":728},
  {"content":"\r\n\r\nمىدارد و طبعا نسبت به گذشته نيز دعوت به توبه مىنمايد .\r\nامام عليه السّلام در ادامهء سخن در ششمين استدلال خود به آيهء ديگرى در قرآن مجيد كه مقام والاى نمازگزاران را بيان مىكند استناد مىجويد و مىفرمايد : « گروهى از مؤمنان كه زينت متاع دنيا و فرزندان اموالى كه مايهء چشم‌روشنى است آنها را به خود مشغول نداشته ، حق نماز را خوب شناخته‌اند . خداوند سبحان دربارهء آنها مىفرمايد : « آنها مردانى هستند كه تجارت و بيع آنان را از ياد خدا و برپاداشتن نماز و پرداختن زكات باز نمىدارد » ؛ ( و قد عرف حقّها رجال من المؤمنين الّذين لا تشغلهم عنها زينة متاع ، و لا قرّة عين من ولد و لا مال . يقول اللّه سبحانه :  « رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ »  « 1 » ) .\r\nبايد توجه داشت كه آيهء فوق به فاصلهء يك آيه از آيهء نور در قرآن مجيد واقع شده و در آيهء قبل از آن سخن از بيوت مرتفعى است كه نور پرفروغ الهى در آن مىدرخشد و صبح و شام در آن تسبيح و تحميد خدا مىشود و رجالى كه در آيهء مورد بحث به آن اشاره شده ، همانند پاسداران نور الهى هستند كه زرق‌وبرق دنيا آنها را به خود مشغول نمىكند و از ياد خالق و كمك به خلق بازنمىدارد .\r\nسرانجام در بيان هفتمين و آخرين دليل براى اهميّت نماز اشاره به برنامهء پيامبر اكرم كه برگرفته از قرآن مجيد است كرده ، مىفرمايد : « رسول خدا بعد از بشارت به بهشت خويش را براى نماز به تعب و مشقّت مىانداخت ، زيرا خداوند به او فرموده بود : « خانوادهء خويش را به نماز دعوت كن و در برابر آن شكيبا باش » ( زيرا نماز كليد ورود به بهشت است ) لذا آن حضرت پىدرپى اهل بيت خود را به نماز دعوت مىكرد و خود را بر آن وادار مىكرد ( و در انجام آن اصرار و شكيبايى داشت ) » ؛ ( و كان رسول اللّه - صلّى اللّه عليه و آله - نصبا « 2 » بالصّلاة بعد التّبشير له بالجنّة ، لقول اللّه سبحانه :  « وَ أْمُرْ أَهْلَكَ » \r\n\r\n\r\n","description":"","footnote":"\r\n( 1 ) . نور ، آيهء 37 .\r\n( 2 ) . « نصب » بر وزن « خجل » به معناى خسته و فرسوده است و صفت مشبّهه از ريشهء « نصب »\r\n","page_name":" 729 ","page_number":729},
  {"content":"\r\n\r\n « بِالصَّلاةِ وَ اصْطَبِرْ عَلَيْها »  « 1 » ، فكان يأمر بها أهله و يصبر « 2 » عليها نفسه ) .\r\nاين دلائل هفت‌گانه كه امير مؤمنان على عليه السّلام براى بيان اهميّت نماز از آيات قرآن و سنّت پيامبر آورده و ده‌ها دلايل ديگر كه به يقين ، امام در مقام بيان همهء آنها نبوده است ، نشان مىدهد كه نماز چه گوهر گرانبهايى است و چه تأثيرى در تربيت و سعادت انسان دارد و دور ماندن از نماز و بركات آن چه خطراتى ايجاد مىكند .\r\n\r\nنكته نقش نماز در تربيت انسان\r\nانسان موجود فراموش‌كارى است ؛ نه تنها ديگران را فراموش مىكند ، بلكه بسيار مىشود كه به خود فراموشى نيز مبتلا مىگردد و اين خود فراموشى بزرگ‌ترين دشمن سعادت اوست .\r\nدو عامل مهم به اين خود فراموشى كمك مىكند ؛ نخست نيازهاى واقعى زندگى روزانه است مخصوصا در زمانى كه زندگى پيچيده و پر از مشكلات شود ، و ديگرى نيازهاى خيالى و زرق‌وبرقها و تشريفات آميخته با هوا و هوسها و عشق به مال و جاه و شهوات است . در اين حال درست به مسافرى مىماند كه در دو طرف جاده ، قصرهاى سر به فلك كشيده و شاهدان زيبا روى را مىبيند كه ناگهان او را از مسير اصلى بازداشته و به پرتگاه مىكشاند .\r\nمهم‌ترين آثار نماز ، بيدار ساختن انسان و پايان دادن به خود فراموشى است ، زيرا\r\n\r\n\r\n","description":"","footnote":"\r\n- بر وزن « حسب » به معناى خستگى و كوفتگى است .\r\n( 1 ) . طه ، آيهء 132 .\r\n( 2 ) . « يصبر » از « صبر » به معناى شكيبايى است و قابل توجه است كه اين فعل غالبا به صورت لازم استعمال مىشود ؛ ولى گاه معناى متعددى هم دارد ؛ يعنى وادار به صبر نمودن ، و در جملهء بالا همين معنا اراده شده است .\r\n","page_name":" 730 ","page_number":730},
  {"content":"\r\n\r\nهنگامى كه ياد خدا به ميان آمد ، وضع به كلى دگرگون مىشود . آيهء شريفه  « أَقِمِ الصَّلاةَ لِذِكْرِي »  « 1 » كه فلسفهء نماز را ياد خدا مىشمارد و آيهء شريفهء  « لَذِكْرُ اللَّهِ أَكْبَرُ »  « 2 » كه بعد از جملهء  « إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ »  آمده ، نشان مىدهد كه ريشهء اصلى فلسفه نماز در ياد خدا نهاده شده است زيرا سرچشمهء همهء گناهان حبّ دنيا و دنياپرستى است كه ذكر اللّه ، انسان را از آن بازمىدارد ، همان‌گونه كه در آيهء 29 « نجم » مىخوانيم :\r\n«  « فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا »  از كسانى كه از ياد ما روى برتافتند و تنها به دنياى مادى دل بسته‌اند ، روى بگردان » .\r\nطبق آيات ديگر قرآن ، شيطان در اطراف قلب انسان ، طواف مىكند ، همين‌كه ياد خدا در آن پيدا شود مىگريزد :  « إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ »  « 3 »\r\nو اگر مىبينيم در روايات اسلامى ، نماز عمود دين و چشمهء آب زلال پاك‌كننده شمرده شده ، دليلش همين است به ويژه اگر اين نماز به صورت جماعت انجام شود و مؤمنان ، دسته‌جمعى به درگاه خدا روى آورند . در روايتى از رسول گرامى اسلام صلّى اللّه عليه و إله آمده است : « هركس نمازهاى پنج‌گانه روزانه را با جماعت ( با شرايط كامل ) بخواند ، هركار نيكى را درباره او گمان داشته باشيد و شهادت او را بپذيريد » ؛ ( من صلّى الصّلاة في جماعة فظنّوا به كلّ خير و أقبلوا شهادته ) . « 4 »\r\nاگر نگاهى به مقدمات نماز ( طهارت و وضو و غسل ) كه انسان را به پاكى جسم و جان ، دعوت مىكند و شرايط ديگر آن مانند پاك و حلال بودن لباس و توجه به كعبه ، كهن‌ترين مركز توحيد و اركان و محتواى آيات و اذكار و تعقيبات آن شود ، ديد و فهم انسان را دربارهء\r\n\r\n\r\n","description":"","footnote":"\r\n( 1 ) . طه ، آيهء 14 .\r\n( 2 ) . عنكبوت ، آيهء 45 .\r\n( 3 ) . اعراف ، آيهء 201 .\r\n( 4 ) . بحار الانوار ، جلد 85 ، صفحهء 16 .\r\n","page_name":" 731 ","page_number":731},
  {"content":"\r\n\r\nاهميّت فوق العاده اين عبادت بزرگ و بىنظير ، گسترش مىدهد و نشان مىدهد كه نماز چه نقش مهمى در تربيت انسان و رساندن او به جوار قرب خدا در سير و سلوك معنوى و عرفانى دارد .\r\n* * *\r\n\r\n","description":"","footnote":"","page_name":" 732 ","page_number":732},
  {"content":"\r\n\r\n\r\nبخش دوم\r\nثمّ إنّ الزّكاة جعلت مع الصّلاة قربانا لأهل الإسلام ، فمن أعطاها طيّب النّفس بها ، فإنّها تجعل له كفّارة ، و من النّار حجازا و وقاية . فلا يتبعنّها أحد نفسه ، و لا يكثرنّ عليها لهفه ، فإنّ من أعطاها غير طيّب النّفس بها ، يرجو بها ما هو أفضل منها ، فهو جاهل بالسّنّة ، مغبون الأجر ، ضالّ العمل ، طويل النّدم .\r\n\r\nترجمه\r\nسپس زكات ، همراه نماز ، وسيلهء تقرّب مسلمانان به خدا قرار داده شده است ، كسى كه زكات را با طيب خاطر عطا كند ، كفّارهء ( گناهان ) او قرار داده خواهد شد و مانع و حاجبى ( از آتش دوزخ ) بنابراين نبايد هيچ‌كس نسبت به آنچه ( در راه خدا ) پرداخته دل مشغولى داشته باشد و از اداى آنچه داده است تأسف خورد ، زيرا آن‌كس كه بدون طيب خاطر به اميد دريافت چيزى كه برتر از آن است آن را بپردازد ، نسبت به سنّت پيامبر ، جاهل بوده ، و از گرفتن پاداش مغبون شده در عمل گمراه است و پشيمانى او طولانى خواهد بود .\r\n\r\nشرح و تفسير بركات زكات\r\nهمان‌گونه كه در آغاز خطبه اشاره شد ، امام عليه السّلام در اين خطبه به چهار برنامهء بسيار مهم اشاره مىكند كه نخستين آنها نماز بود و بحث آن به صورت مستوفى گذشت . اكنون نوبت زكات است ، مىفرمايد : « سپس زكات ، همراه نماز ، وسيلهء تقرّب مسلمانان به خدا قرار داده شده است » ؛ ( ثمّ إنّ الزّكاة جعلت مع الصّلاة قربانا لأهل الإسلام ) .\r\n\r\n","description":"","footnote":"","page_name":" 733 ","page_number":733},
  {"content":"\r\n\r\n« قربان » در اينجا به معناى چيزى است كه موجب تقرّب به سوى خدا مىشود و مىدانيم نماز ، رابطهء خلق با خالق و زكات ، رابطهء خلق با ساير بندگان خداست كه ارتباط با آنها نوعى ارتباط با خدا محسوب مىشود . شايسته توجه است كه نماز و زكات در 27 آيه از قرآن مجيد در كنار يكديگر قرار گرفته‌اند كه نشان مىدهد اين دو براى تأمين سعادت فرد و جامعه ، لازم و ملزوم يكديگرند .\r\nسپس امام عليه السّلام بعضى از آثار مهم زكات و شرايط آن را برمىشمرد و مىفرمايد :\r\n« بنابراين هركسى كه زكات را با طيب خاطر عطا كند ، كفّارهء ( گناهان ) او قرار داده خواهد شد و مانع و حاجبى ( از آتش دوزخ ) براى او خواهد بود » ؛ ( فمن أعطاها طيّب النّفس بها ، فإنّها تجعل له كفّارة ، و من النّار حجازا و وقاية ) .\r\nمطابق اين تعبير امام ، نخستين شرط براى قبولى زكات آن است كه با ميل و رغبت و به عنوان امتثال فرمان پروردگار و جلب رضاى او آن را بپردازد و در چنين حالتى دو اثر مهم دارد كه يكى از آنها كفّارهء گناهان پيشين است و ديگرى حجاب بودن در مقابل آتش دوزخ .\r\nبه يقين كسى كه زكات را با كراهت بپردازد و نتواند عشق و علاقهء به مال را از دل بيرون كند ، اداى تكليف كرده ؛ اما از بركات معنوى و روحانى و اخلاقى آن بهره‌مند نخواهد شد .\r\nدر حديثى از پيامبر اكرم صلّى اللّه عليه و إله آمده است : « أرض القيامة نار ما خلا ظلّ المؤمن فإنّ صدقته تظلّه ؛ سراسر زمين قيامت را آتشى فرامىگيرد جز سايبان مؤمن كه صدقات او سايبانى براى او مىشود » . « 1 »\r\nقرآن مجيد يكى از صفات منافقان را اين مىشمارد كه اگر انفاقى در راه خدا مىكنند با كراهت توأم است و به همين دليل مقبول درگاه الهى نمىافتد :  « وَ ما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلَّا أَنَّهُمْ كَفَرُوا بِاللَّهِ وَ بِرَسُولِهِ »   « وَ لا يُنْفِقُونَ إِلَّا وَ هُمْ كارِهُونَ »  « 2 »\r\n\r\n\r\n","description":"","footnote":"\r\n( 1 ) . الكافى ، جلد 4 ، صفحهء 3 ، حديث 6 .\r\n( 2 ) . توبه ، آيهء 54 .\r\n","page_name":" 734 ","page_number":734},
  {"content":"\r\n\r\nدر ادامهء اين سخن ، امام نتيجه‌گيرى مىكند و مىفرمايد : « پس نبايد هيچ‌كس به آنچه ( در راه خدا ) پرداخته دلبستگى داشته باشد و از اداى آنچه داده است بسيار تأسف بخورد » ؛ ( فلا يتبعنّها أحد نفسه ، و لا يكثرنّ عليها لهفه « 1 » ) .\r\nآرى ! مردم دو گروهند ؛ گروهى زكات و ساير صدقات خود را با نهايت خشنودى در راه خدا مىدهند و به مضمون  « إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً »  « 2 » همهء عشق و علاقهء آنها متوجهء جلب رضاى پروردگار است ؛ نه انتظار سپاسگزارى دارند و نه پاداش و جزايى از گيرندگان مىطلبند ؛ ولى گروه ديگرى به سختى جان كندن ، زكات را از خود جدا مىكنند و پيوسته دلشان نگران آن است و گاه و بىگاه مىگويند فلان مالى را كه براى زكات داديم چقدر خوب و مرغوب بود و چه اندازه براى آن زحمت كشيده بوديم و اگر امروز در دست ما بود چنين و چنان مىشد . اين گروه ، مصداق همان چيزى هستند كه امام عليه السّلام در عبارت بالا فرموده است . اكنون ببينيم امام پيامدهاى منفى آن را چگونه بيان مىكند ، مىفرمايد : « زيرا آن‌كس كه بدون طيب خاطر به اميد دريافت چيزى كه برتر از آن است آن را بپردازد او نسبت به سنّت پيامبر ، جاهل ، و از گرفتن پاداش مغبون شده است ، در عمل گمراه و پشيمانى او طولانى خواهد بود » ؛ ( فإنّ من أعطاها غير طيّب النّفس بها ، يرجو بها ما هو أفضل منها ، فهو جاهل بالسّنّة ، مغبون الأجر ، ضالّ العمل ، طويل النّدم ) .\r\nدر تفسير جملهء « يرجو بها ما هو أفضل منها » جمعى از شارحان نهج البلاغه گفته‌اند :\r\nمنظور اين است كه انسان باايمان در اداى زكات و ساير قربات حتّى انتظار بركت مال و برخوردارى از مواهب بيشتر الهى را نداشته باشد ، بلكه تنها رضا و خشنودى خدا را در نظر بگيرد ؛ ولى اين تفسير با تعبير « جاهل بالسنّة » و « ضالّ العمل » سازگار نيست ، زيرا از روايات اسلامى به خوبى استفاده مىشود كه انتظار فضل و عنايت الهى در اين‌گونه موارد\r\n\r\n\r\n","description":"","footnote":"\r\n( 1 ) . « لهف » به معناى غصّه ، تأسف ، اندوه و افسوس است .\r\n( 2 ) . دهر ، آيهء 9 .\r\n","page_name":" 735 ","page_number":735},
  {"content":"\r\n\r\nنه تنها ممنوع نيست ، بلكه مرغوب است .\r\nدر روايات زكات و صدقه وارد شده است كه در هنگام تنگدستى از طريق دادن صدقه ، گشايش روزى بطلبيد « 1 » و حتى قرآن مجيد مىگويد : «  « يَمْحَقُ اللَّهُ الرِّبا وَ يُرْبِي الصَّدَقاتِ »  خدا ربا را نابود مىكند ( و بركت را از آن مىگيرد ) ولى صدقات را افزايش مىدهد » . « 2 »\r\nولى دو تفسير ديگر براى اين جمله ، مىتوان گفت كه با جمله‌هاى ديگر هماهنگ‌تر است ؛ نخست اينكه اين جمله ادامهء جملهء « غير طيّب النّفس بها » باشد ؛ يعنى هنگام زكات نه طيب خاطر دارد نه اميد برتر از آن از سوى خدا . بديهى است چنين كسى بر خلاف سنّت عمل كرده و به گمراهى كشيده شده است . ديگر اينكه منظور اين است كسى كه به هنگام اداى زكات ، رضايت درونى ندارد و در عين حال برتر از آن را از خدا مىطلبد ، سخت در اشتباه و جاهل به سنّت است .\r\n* * * \r\nنكته زكات ركن مهم جامعه اسلامى\r\nزكات بعد از نماز مهم‌ترين برنامهء اسلام است ؛ در نماز سخن از رابطهء با خالق است و در زكات ، رابطهء با خلق خدا . در واقع صدق و راستى انسان در موضوع رابطه با خالق ، هنگامى ثابت مىشود كه رابطهء او با خلق قوى باشد ؛ از مشكلات آنان باخبر گردد ؛ در حلّ آن بكوشد ؛ نسبت به دردمندان و بىنوايان و محرومان هم دردى نشان دهد و تا آنجا كه در توان دارد به كمك آنها بشتابد كه روشن‌ترين مظهر آن پرداخت زكات است . به همين دليل همان‌گونه كه در سابق اشاره شد در 27 آيهء از قرآن مجيد ، « نماز » و « زكات » در كنار\r\n\r\n\r\n","description":"","footnote":"\r\n( 1 ) . « إذا أملقتم فتاجروا اللّه بالصّدقة » ( نهج البلاغه ، كلمات قصار ، 258 ) .\r\n( 2 ) . بقره ، آيهء 276 .\r\n","page_name":" 736 ","page_number":736},
  {"content":"\r\n\r\nهم قرار گرفته است .\r\nاز سوى ديگر يكى از خطرناك‌ترين پديده‌هاى اجتماعى ، فاصلهء طبقاتى است ؛ قشرى مرفّه و صاحب همه‌چيز و قشرى محروم از نيازهاى ابتدايى زندگى در برابر هم قرار گيرند كه هم به قشر محروم آسيب مىرسد و هم بر اثر واكنشهاى شديد آن قشر ، قشر مرفّه آسيب مىبيند و ناامنى در كلّ جامعه آشكار مىشود .\r\nدر آيهء 195 سورهء بقره مىخوانيم :  « وَ أَنْفِقُوا فِي سَبِيلِ اللَّهِ وَ لا تُلْقُوا بِأَيْدِيكُمْ إِلَى التَّهْلُكَةِ »  مفهومش اين است كه اگر مىخواهيد از هلاكت نجات يابيد انفاق در راه خدا را فراموش نكنيد .\r\nدر كلام امير مؤمنان على عليه السّلام اشارهء لطيفى به اين حقيقت شده است ، زيرا بعد از تقسيم اقشار جامعه به عالم و جاهل و غنّى و فقير مىفرمايد : « و إذا بخل الغنيّ بمعروفه باع الفقير آخرته بدنياه » يعنى هنگامى كه اغنيا از نيكى به محرومان بخل ورزند محرومان ، جامعه آخرت خويش را به دنيا مىفروشند و قيام مىكنند و همهء قوانين اجتماعى را درهم مىشكنند .\r\nاز سوى سوم ، صفات رذيله‌اى در بسيارى از انسان‌ها بالفعل يا بالقوه وجود دارد كه جز با پرداخت زكات ريشه‌كن نمىشود . قرآن مجيد مىگويد : «  « خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها »  از اموال آنها صدقه‌اى ( به عنوان زكات ) بگير تا به وسيلهء آن آنها را پاك‌سازى و تربيت كنى » . « 1 » آرى ! پرداخت زكات تأثير فوق العاده‌اى در تهذيب نفس و پرورش عالىترين صفات انسانى دارد .\r\n* * *\r\n\r\n\r\n","description":"","footnote":"\r\n( 1 ) . توبه ، آيهء 103 .\r\n","page_name":" 737 ","page_number":737},
  {"content":"\r\n . \r\n","description":"","footnote":"","page_name":" 738 ","page_number":738},
  {"content":"\r\n\r\n\r\nبخش سوم\r\nثمّ أداء الأمانة ، فقد خاب من ليس من أهلها . إنّها عرضت على السّماوات المبنيّة ، و الأرضين المدحوّة ، و الجبال ذات الطّول المنصوبة فلا أطول و لا أعرض ، و لا أعلى و لا أعظم منها . و لو امتنع شيء به طول أو عرض أو قوّة أو عزّ لامتنعن ؛ و لكن أشفقن من العقوبة ، و عقلن ما جهل من هو أضعف منهنّ ، و هو الإنسان ،  « إِنَّهُ كانَ ظَلُوماً جَهُولًا » \r\n\r\nترجمه\r\nسپس ( خداوند ) اداى امانت ( را بر عهدهء همگان گذارده ) آن‌كس كه اهل آن نيست نااميد و ناكام خواهد شد . اين امانت بر آسمانهاى برافراشته و زمينهاى گسترده و كوه‌هاى مرتفع كه از آنها طولانىتر و عريض‌تر و برتر و بزرگ‌تر پيدا نمىشود ، عرضه شد ( ولى آنها قدرت تحمّل آن را نداشتند و آن را نپذيرفتند ) و اگر بنا بود چيزى به واسطهء ( غرور قدرت به خاطر طول و عرض و قوتى كه دارد از پذيرش امانت امتناع ورزد به يقين آسمان و زمين و كوه‌ها امتناع مىكردند ؛ ولى آنها ( نه به جهت غرور ، بلكه ) از عقوبت الهى ( به سبب عدم اداى حق آن ) وحشت داشتند و آنچه را كه موجودى ناتوان‌تر از آنها - يعنى انسان - از آن بىخبر بود ، درك كردند ( آرى ) انسان ، ستمگر و نادان بود .\r\n\r\nشرح و تفسير اهميّت اداى امانت\r\nامام عليه السّلام در بخش سوم خطبه - بعد از بيان اهميّت نماز و زكات - مسئلهء بسيار مهم ديگرى را طرح مىكند كه مسئلهء « اداى امانت » است . همان موضوعى كه اگر انجام نشود\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nهمهء برنامه‌ها ابتر و بىنتيجه خواهد بود ، مىفرمايد : « سپس ( خداوند ) اداى امانت ( را بر عهدهء انسان‌ها گذارد ) به راستى آن‌كس كه از اهل آن نيست ، نااميد و ناكام خواهد شد » ؛ ( ثمّ أداء الأمانة ، فقد خاب من ليس من أهلها ) .\r\nدر اينكه منظور از اداى امانت در اينجا چيست ؟ بعضى از شارحان براى آن محدوديت قائل شده و آن را به معناى ولايت و امامت ، يا مانند آن دانسته‌اند ، در حالى كه قرار گرفتن اداى امانت بعد از نماز و روزه ، نشان مىدهد كه مفهوم عامّى از آن اراده شده است ، زيرا اداى امانت پايهء همهء فعاليتهاى مثبت اجتماعى است كه اگر خيانت در امانتها راه يابد ، اعتماد همگان متزلزل مىشود ، همكارى اجتماعى از ميان مىرود و محيطى مملوّ از سوء ظن و فساد و نابسامانى به وجود مىآيد ، لذا در روايتى از امام صادق عليه السّلام مىخوانيم كه فرمود : « إنّ اللّه عزّ و جلّ لم يبعث نبيّا إلّا بصدق الحديث و أداء الأمانة إلى البرّ و الفاجر ؛ خداوند متعال هيچ پيامبرى را مبعوث نكرد مگر اينكه راستگويى و اداى امانت به خوبى و بدان ، جزو برنامه‌هاى او بود » . « 1 »\r\nدر حديث ديگرى از پيامبر اكرم صلّى اللّه عليه و إله مىخوانيم : « الأمانة تجلب الغنى و الخيانة تجلب الفقر ؛ امانت بىنيازى و ثروتمندى مىآورد و خيانت فقر و نادارى » . « 2 »\r\nشايسته است توجه شود كه امانت دو معنا دارد ؛ معنايى خاص كه شامل امانتهاى مالى مردم مىشود كه نزد يكديگر مىسپارند و حفظ آن از اوجب واجبات است و ديگر معناى عام كه شامل هرگونه موهبت و مسئوليت الهى مىشود . به اين ترتيب عمر ما ، فرزندان ما ، كشور ما ، مقامات اجتماعى و حكومتهاى الهى همه ، اماناتى است كه به ما سپرده شده و بايد در آن خيانت نشود .\r\nاين مفهوم عام هم شامل امانتهاى مادى مردمى و هم امانتهاى الهى و معنوى مىشود و حفظ همهء آنها از اركان دين است كه امام بعد از بيان نماز و زكات به آن پرداخته است .\r\n\r\n\r\n","description":"","footnote":"\r\n( 1 ) . الكافى ، جلد 2 ، صفحهء 104 .\r\n( 2 ) . بحار الانوار ، جلد 72 ، صفحهء 114 .\r\n","page_name":" 740 ","page_number":740},
  {"content":"\r\n\r\nجمله‌هاى بعد از آن به خوبى نشان مىدهد كه هدف از ذكر امانت در اينجا ، همان مفهوم عام است ، چون در تعقيب اين جمله ، امام مىفرمايد : « اين امانت بر آسمانهاى برافراشته و زمينهاى گسترده و كوههاى مرتفع كه از آنها طولانىتر و عريض‌تر و برتر و بزرگ‌تر پيدا نمىشود ، عرضه شد ( ولى آنها قدرت تحمّل آن را نداشتند و آن را نپذيرفتند ) » ؛ ( إنّها عرضت على السّماوات المبنيّة « 1 » ، و الأرضين المدحوّة « 2 » ، و الجبال ذات الطّول المنصوبة ، فلا أطول و لا أعرض ، و لا أعلى و لا أعظم منها ) .\r\nسپس مىافزايد : « و اگر بنا بود چيزى به واسطهء طول و عرض و قوّت و قدرتى كه دارد از پذيرش امانت امتناع ورزد ، به يقين آسمان و زمين و كوهها امتناع مىكردند ؛ ولى آنها ( نه به جهت غرور و قدرت بلكه ) از عقوبت الهى ( به سبب عدم اداى حق آن ) وحشت داشتند و آنچه را كه موجودى ناتوان‌تر از آنها - يعنى انسان - از آن بىخبر بود درك كردند ( آرى ) انسان ، ستمگر و نادان بود » ؛ ( و لو امتنع شيء به طول أو عرض أو قوّة أو عزّ لا متنعن ؛ و لكن أشفقن من العقوبة ، و عقلن ما جهل من هو أضعف منهنّ ، و هو الإنسان ،  « إِنَّهُ كانَ ظَلُوماً جَهُولًا »  ) .\r\nاين كلام امام اشاره به همان چيزى است كه در آيهء 72 سورهء احزاب آمده است كه مىفرمايد : «  « إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا »  ما امانت ( تعهّد ، تكليف و ولايت الهى ) را بر آسمان‌ها و زمين و كوه‌ها عرضه داشتيم . آنها از حمل آن سر بر تافتند و از آن\r\n\r\n\r\n","description":"","footnote":"\r\n( 1 ) . « مبنيّة » از ريشهء « بناء » گرفته شده كه مفهوم آن روشن است و چون وجود بناء در ساختار زمين و آسمان مطلب واضحى است ، نياز به بيان ندارد ؛ بر اين اساس اين واژه اشاره به مفهوم مهم‌ترى مىكند و آن بلندى و رفعت و عظمت بناست .\r\n( 2 ) . « مدحوّه » از ريشهء « دحو » بر وزن « محو » به معناى گستردن گرفته شده است و منظور از « دحو الارض » اين است كه در آغاز - همان‌گونه كه علم زمين‌شناسى نيز تأكيد مىكند - تمام سطح زمين را آبهاى حاصل از باران‌هاى سيلابى نخستين فراگرفته بود ؛ اين آبها تدريجا در گودال زمين جاى گرفتند و خشكىها از زير آب سر برآورد و زمين آمادهء سكونت انسان‌ها شد .\r\n","page_name":" 741 ","page_number":741},
  {"content":"\r\n\r\nهراسيدند ؛ اما انسان آن را بر دوش كشيد ؛ او بسيار ظالم و جاهل بود . ( چون قدر اين مقام عظيم را نشناخت ) » .\r\nاين آيه شريفه مىگويد : « ما در آغاز امانت الهى را بر آسمان و زمين و كوه‌ها عرضه داشتيم ؛ و آنها از بيم قبول مسئوليت ، آن را نپذيرفتند ؛ ولى انسان بار اين امانت را بر دوش كشيد و ظالم و جاهل بود » .\r\n\r\nنكته‌ها\r\n\r\n1 - دو مطلب مهم و پيچيده\r\nدر اين آيه دو نكتهء مهم و پيچيده وجود دارد : نخست اينكه منظور از اين امانت الهى كه آن‌قدر سنگين بود كه آسمان و زمين و كوهها از پذيرش آن سرباز زدند ، چيست ؟\r\nبسيارى از مفسّران آن را همان تكليف الهيّه و اوامر و نواهى و ايمان و از جمله ولايت معصومين مىدانند و عدم پذيرش آن از سوى آسمان و زمين به دليل عدم استعداد آنها براى پذيرش اين مسئوليت بود ، بنابراين عرضه داشتن اين تكليف الهى بر آنها به زبان حال بوده است ، هرچند بعضى معتقدند خداوند در آن زمان عقل و هوش كافى براى مخاطب شدن به دين خطاب را به آنها عطا فرمود ؛ ولى به هرحال انسان با دارا بودن استعداد فوق العادهء الهى آن را پذيرا شد .\r\nبه يقين اين افتخار بزرگى براى انسان است كه مخاطب به اوامر و نواهى الهى است و لذا روز بلوغ خود را جشن مىگيرد .\r\nاز همين رو « ظلوم و جهول » را به پايان كار تفسير كرده‌اند يعنى در پذيرش اين بار امانت ظلوم و جهول نبود ، بلكه در اداى حقّ آن بر خويشتن ظلم كرد و قدر مقام خود را ندانست و به آن جاهل بود .\r\nاين روشن‌ترين تفسيرى است كه مىتوان براى آيهء فوق كرد ؛ ولى اين تفسير از دو\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nجهت با آنچه در خطبهء مورد بحث آمده سازگار نيست . نخست اينكه مىگويد : اگر آسمان و زمين و كوهها زير بار اين امانت نرفتند ، به واسطهء عقل و هوشيارى آنها بود و ديگر اينكه انسان كه از آنها ضعيف‌تر بود . بر اثر جهل و نادانى به خويشتن ظلم كرد و زير بار اين امانت رفت و به اين ترتيب پذيرش اين امانت تكليف ، نكتهء ضعفى براى انسان‌ها و عدم پذيرش آن از سوى آسمان و زمين نقطهء قوتى براى زمين و آسمان محسوب مىشود .\r\nاين معنا افزون بر اينكه با آيهء فوق نمىسازد با آيات ديگر ، قرآن نيز سازگار نيست ، زيرا خداوند انسان را برترين موجود آفرينش معرفى كرده و دربارهء او  « لَقَدْ كَرَّمْنا بَنِي آدَمَ »   « وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا »  « 1 » فرموده و تمام فرشتگان را دستور داده است بر او سر فرود آورند و او را « خليفة اللّه » در زمين معرفى كرده و در حق او  « إِنِّي جاعِلٌ فِي الْأَرْضِ خَلِيفَةً »  « 2 » فرموده است . آيا ممكن است انسان با اين افتخارات ، از جماداتى مانند زمين و آسمان و كوهها ضعيف‌تر و پست‌تر باشد ؟ !\r\nاين راستى مسئلهء پيچيده‌اى است و جمع ميان محتواى اين خطبه با آيهء شريفه كار آسانى نيست و شارحان نهج البلاغه نيز در پى حلّ اين مشكل نرفته‌اند . تنها راه حلى كه به نظر مىرسد اين است كه آيه را يك قضيّهء كليّه بدانيم و كلام امام را بر قضيّهء جزئيه حمل كنيم . به اين معنا كه بگوييم : امام عليه السّلام ناظر به گروهى از انسانهاست ، گروهى كه به حكم آيهء شريفهء  « أُولئِكَ كَالْأَنْعامِ بَلْ هُمْ أَضَلُّ »  « 3 » عقل و دانشى ندارند و پرده‌هاى جهل و غرور و غفلت و هواپرستى بر فكر آنها افتاده و پذيرش اين امانت الهى به جاى اينكه مايهء افتخارى براى آنها شود سبب بدبختى آنها شده است و نظير آن را در قرآن مجيد دربارهء بيماردلان و منافقان مىخوانيم : «   « وَ إِذا ما أُنْزِلَتْ سُورَةٌ فَمِنْهُمْ مَنْ يَقُولُ أَيُّكُمْ زادَتْهُ هذِهِ إِيماناً فَأَمَّا الَّذِينَ آمَنُوا فَزادَتْهُمْ إِيماناً وَ هُمْ يَسْتَبْشِرُونَ وَ أَمَّا الَّذِينَ فِي »  \r\n\r\n\r\n","description":"","footnote":"\r\n( 1 ) . اسراء ، آيهء 70 .\r\n( 2 ) . بقره ، آيهء 30 .\r\n( 3 ) . اعراف ، آيهء 179 .\r\n","page_name":" 743 ","page_number":743},
  {"content":"\r\n\r\n « قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَ ماتُوا وَ هُمْ كافِرُونَ »  و هنگامى كه سوره‌اى نازل مىشود بعضى از آنان ( به ديگران ) مىگويند : اين سوره ، ايمان كدام‌يك از شما را افزون ساخت ؟ ( به آنها بگو ) : اما كسانى كه ايمان آورده‌اند بر ايمانشان افزوده و آنها ( به فضل و رحمت الهى ) خوشحالند و اما آنها كه در دلهايشان بيمارى است پليدى بر پليدشان افزوده و از دنيا رفتند در حالى كه كافر بودند » . « 1 »\r\nسزاوار است اين مسئله از سوى پژوهشگران ، بيش از اين ، مورد غور و بررسى قرار گيرد .\r\n\r\n2 - مهمترين نشانهء ايمان\r\nحفظ امانت ، چه به معناى خاص آن‌كه حفظ سرمايه‌هاى مالى ديگران است و چه به معناى عام كه پاسدارى و حفاظت از تمام سرمايه‌هاى الهى ، معنوى و مادى ، فردى و اجتماعى است ، از اركان همه اديان الهى بوده و هست . حديث معروف : « إنّ اللّه عزّ و جلّ لم يبعث نبيّا إلّا بصدق الحديث و أداء الأمانة إلى البرّ و الفاجر » كه قبلا به آن اشاره شد دليل روشنى بر اين مطلب است .\r\nحفظ اين امانت به قدرى عظيم و سنگين و والاست كه آسمانهاى برافراشته - و كوه‌هاى عظيم ، استعداد تحمل آن را نداشت و انسان كه اشرف مخلوقات بود با استعداد خدادادى اين بار را بر دوش كشيد ، هرچند گروهى ناسپاس را ظلومان و جهولان را در پيش گرفتند و حق آن را ادا نكردند ؛ ولى انبيا و اوليا و پويندگان راه آنها اين افتخار بزرگ را حفظ نمودند .\r\nنكتهء مهم اين است كه در منابع اسلامى ، حقوق زيادى را براى مسلمين نسبت به يكديگر ذكر شده است ؛ ولى حفظ امانت فراتر از آن است و جزء حقوق بشر محسوب مىشود ، لذا در حديثى از امام صادق عليه السّلام مىخوانيم كه در يكى از وصايايش فرمود : « إعلم\r\n\r\n\r\n","description":"","footnote":"\r\n( 1 ) . توبه ، آيهء 124 و 125 .\r\n","page_name":" 744 ","page_number":744},
  {"content":"\r\n\r\nأنّ ضارب علىّ بالسّيف و قاتله لو إتمننى و استنصحنى و استشارنى ثمّ قبلت ذلك منه لأدّيت إليه الأمانة ؛ بدان اگر آن‌كس كه على عليه السّلام را با شمشير ضربه زد و به شهادت رساند اگر امانتى نزد من مىگذاشت يا نصيحتى مىخواست يا مشورتى مىطلبيد و من از او مىپذيرفتم امانت را ( در هرسه مورد ) رعايت مىكردم » . « 1 »\r\nاين مسئله تا آن حد اهميّت دارد كه به عنوان بهترين نشانهء شخصيت انسان و ايمان او شمرده شده ، حتى فراتر از نماز و روزه و حج است .\r\nدر حديث معروفى از پيامبر اكرم صلّى اللّه عليه و إله مىخوانيم : « لا تنظروا إلى كثرة صلاتهم و صومهم و كثرة الحجّ و المعروف و طنطنتهم باللّيل و لكن انظروا إلى صدق الحديث و أداء الأمانة ؛ تنها نگاه به فزونى نماز و روزه و كثرت حج و كارهاى نيك آنها و سر و صداى مناجاتشان در دل شب نكنيد ، بلكه به راستگويى و اداى امانت آنان بنگريد » . « 2 »\r\nگواه صدق اين حديث نورانى ، تجاربى است كه در طول عمر خود ديده‌ايم . بسيارند كسانى كه در مسائل عبادى سخت كوش و كاملا مقيّدند ولى هنگامى كه پاى مسائل عالى مخصوصا اموال كلان به ميان مىآيد قدمهايشان مىلرزد و مىلغزند .\r\n* * *\r\n\r\n\r\n","description":"","footnote":"\r\n( 1 ) . الكافى ، جلد 5 ، صفحهء 133 ، حديث 5 .\r\n( 2 ) . بحار الانوار ، جلد 72 ، صفحهء 114 .\r\n","page_name":" 745 ","page_number":745},
  {"content":"\r\n . \r\n","description":"","footnote":"","page_name":" 746 ","page_number":746},
  {"content":"\r\n\r\n\r\nبخش چهارم\r\nإنّ اللّه سبحانه و تعالى لا يخفى عليه ما العباد مقترفون في ليلهم و نهارهم . لطف به خبرا ، و أحاط به علما . أعضاؤكم شهوده ، و جوارحكم جنوده ، و ضمائركم عيونه ، و خلواتكم عيانه .\r\n\r\nترجمه\r\nخداوند منزّه و متعال آنچه را كه بندگان در شب و روز انجام مىدهند بر او پوشيده نيست ، به‌طور دقيق از اعمال آنها آگاه است و با علم بىپايانش به آنها احاطه دارد ، اعضاى شما گواهان ، و اندام شما سپاهيان او و ضمير و وجدانتان جاسوسان وى هستند ، و خلوتگاههاى شما در برابر او آشكار و عيان است !\r\n\r\nشرح و تفسير در خلوت و جلوت با شماست\r\nامام عليه السّلام در بخشهاى گذشتهء اين خطبه به سه موضوع مهم كه از اركان اوامر الهى است ، اشاره فرمود ؛ نماز و زكات و حفظ امانت ، و در اين بخش از خطبه به چيزى اشاره مىكند كه به منزلهء عامل اجرايى اين دستورات مهم است و آن احاطهء علمى پروردگار در همه‌حال نسبت به انسانهاست .\r\nبه تعبير ديگر انسان هنگامى در پى اطاعت اين اوامر است كه احساس كند در همه حال در محضر خداست و چشم علم او ناظر همهء احوال وى است همان‌گونه كه قرار دادن مراقبين بشرى در داخل شهرها و جاده‌ها مردم را به رعايت قوانين بشرى دعوت مىكند .\r\nمىفرمايد : « آنچه را كه بندگان در شب و روز انجام مىدهند بر او پوشيده نيست به\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nطور دقيق از اعمال آنها آگاه است و با علم بىپايانش به آنها احاطه دارد » ؛ ( إنّ اللّه سبحانه و تعالى لا يخفى عليه ما العباد مقترفون في ليلهم و نهارهم . لطف به خبرا ، و أحاط به علما ) .\r\nتعبير به « عباد » تعبير گسترده‌اى است كه شامل همهء انسانها ، مسلمان و كافر ، كوچك و بزرگ ، عالم و جاهل ، مىشود و مقدم داشتن شب بر روز براى آن است كه شب‌ها مخفيگاهى است براى بسيارى از گنه‌كاران .\r\nجملهء « لطف به خبرا » با توجه به اينكه يكى از اوصاف پروردگار « لطيف » است و لطيف به كسى گفته مىشود كه به امور ظريف و دقيق آشناست ناظر به اين معناست كه حتى كوچك‌ترين و مخفىترين اعمال بندگان از او پنهان نمىماند : «  « يَعْلَمُ خائِنَةَ الْأَعْيُنِ وَ ما تُخْفِي الصُّدُورُ »  چشمهايى كه مخفيانه به خيانت گردش مىكند مىداند و از اسرار درون سينه‌ها آگاه است » . « 1 »\r\nهمهء اينها به سبب آن است كه علم خدا نسبت به همهء اشيا ، علم حضورى است ، او همه‌جا حاضر و ناظر است و تمام عالم هستى ، محضر خداست و به اين ترتيب ، چيزى بر او مخفى نمىماند .\r\nگاه بعضى به مثالى تمسك مىجويند و مىگويند : اگر چيزى در كف دست ما باشد و به آن نگاه كنيم آيا امكان دارد كه بر ما مخفى بماند ، علم خداوند نسبت به موجودات از اين هم فراتر و بالاتر و والاتر است .\r\nدر ادامهء اين سخن و براى اثبات مراقبتهاى شديد الهى نسبت به انسانها مىافزايد :\r\n« اعضاى شما گواهان و اندام شما سپاهيان او و ضمير و وجدانتان جاسوسان وى هستند و خلوتگاههاى شما در برابر او آشكار و عيان است » ؛ ( أعضاؤكم شهوده ، و جوارحكم جنوده ، و ضمائركم عيونه ، و خلواتكم عيانه ) .\r\nاعضا جمع عضو ، مفهوم عامّى دارد كه شامل عضوهايى مىشود كه انسان با او\r\n\r\n\r\n","description":"","footnote":"\r\n( 1 ) . غافر ، آيهء 19 .\r\n","page_name":" 748 ","page_number":748},
  {"content":"\r\n\r\nكارهايى انجام مىدهد ؛ مانند دست و پا ، و عضوهايى كه به ظاهر كارى با آن كارى انجام نمىدهد ؛ مانند دنده‌ها و پهلوها ؛ ولى « جوارح » جمع « جارحه » با توجه به ريشهء لغوى كه « جرح » به معناى اكتساب است ، تنها اشاره به اعضايى است كه انسان با آن عملى انجام مىدهد و كار نيك مىكند يا بد مرتكب شود و به اين ترتيب ذكر جوارح بعد از اعضا از قبيل ذكر خاص بعد از عام است .\r\n« ضماير » جمع « ضمير » به معناى باطن و درون انسان است و در اينجا مىتواند اشاره به وجدان انسان باشد كه قاضى و داورى درونى است .\r\n« خلوات » جمع « خلوة » به معناى جايى است كه عموم مردم به آن راه ندارند و از آنجا كه بسيارى از گناهان در خلوتگاه انجام مىشود در جملهء بالا روى آن تكيه شده است .\r\nبعضى از شارحان نهج البلاغه « خلوات » را به معناى اعمالى كه در خلوتگاه انجام مىشود دانسته‌اند كه از قبيل حذف مضاف خواهد بود .\r\nبه هرحال هدف امام عليه السّلام از بيان چهار جملهء اخير اين است كه بگويد : نه تنها علم خداوند بر همهء اعمال انسان‌ها احاطه دارد ، بلكه اعضا و جوارح و ضماير خود شما نيز شهود و جنود و عيون او هستند و جاى جاى مكانها حتى خلوتگاهها بر اعمال شما گواهى مىدهند .\r\n* * *\r\n\r\n","description":"","footnote":"","page_name":" 749 ","page_number":749},
  {"content":"\r\n . \r\n","description":"","footnote":"","page_name":" 750 ","page_number":750},
  {"content":"\r\n\r\n\r\nخطبهء 200 « 1 » و من كلام له عليه السّلام\r\nاز سخنان امام عليه السّلام است\r\nكه دربارهء معاويه ايراد فرموده است .\r\n\r\nخطبه در يك نگاه\r\nامام عليه السّلام در اين خطبه به سياست معاويه كه مملوّ از دروغ و عوام‌فريبى و مكر و حيله بوده ، اشاره مىكند و مىفرمايد : « من از او به فنون اين‌گونه سياستها آشناترم ؛ اما تقوا و پرهيزگارى و ترس از خدا هرگز به من اجازه نمىدهد كه اين روش جنايت‌آلود را برگزينم » .\r\nدر آخر اين كلام مىفرمايد : « اما چنان نيست كه من در برابر سياستهاى او اغفال شوم و مقاومت نكنم » .\r\n\r\n\r\n","description":"","footnote":"\r\n( 1 ) . سند خطبه :\r\nاين خطبه را مرحوم كلينى ( با عبارات مختصرتر و مشابهى ) در جلد دوم اصول كافى ، صفحهء 336 و 338 با دو سند نقل كرده است كه يكى از آن دو از امام صادق عليه السّلام است و ديگرى از اصبغ بن نباته كه مستقيما از امير مؤمنان على عليه السّلام نقل مىكند . با توجه به اينكه اصبغ بن نباته مىگويد : امير مؤمنان على عليه السّلام اين سخن را در خطبه‌اى بر منبر كوفه بيان كرد كه اين بخشى از خطبهء مفصل‌ترى بوده است كه مرحوم سيّد رضى تنها به همين مقدار اكتفا كرده است . ( مصادر نهج البلاغه ، جلد 3 ، صفحهء 85 ) .\r\n","page_name":" 751 ","page_number":751},
  {"content":"\r\n . \r\n","description":"","footnote":"","page_name":" 752 ","page_number":752},
  {"content":"\r\n\r\nو اللّه ما معاوية بأدهى منّي ، و لكنّه يغدر و يفجر . و لو لا كراهية الغدر لكنت من أدهى النّاس ، و لكن كلّ غدرة فجرة ، و كلّ فجرة كفرة . « و لكلّ غادر لواء يعرف به يوم القيامة » .\r\nو اللّه ما أستغفل بالمكيدة ، و لا أستغمز بالشّديدة .\r\n\r\nترجمه\r\nبه خدا سوگند معاويه از من سياستمدارتر و زيرك‌تر نيست ؛ ولى او نيرنگ مىزند و مرتكب انواع گناه مىشود ( سياستش بىقيدوشرط است و هركار خلافى را براى پيشبرد اهداف سياسى خود مجاز مىشمرد ) . اگر غدر و خيانت ناپسند نبود من سياستمدارترين مردم بودم ؛ ولى هرگونه عذر و پيمان‌شكنى منتهى به فجور و گناه مىشود و هرگناهى سر از كفر در مىآورد ( همان‌گونه كه رسول خدا فرمود : ) « هرغدّار و پيمان‌شكنى روز قيامت پرچم خاصى دارد كه به وسيلهء آن شناخته مىشود ( و در صحنهء محشر رسوا مىگردد ) ولى به خدا سوگند ( با اينكه اهل اين‌گونه سياستها نيستم ؛ ولى ) با كيد و مكر دشمن اغفال نمىشوم و در برابر شدايد زانو مىزنم .\r\n\r\nشرح و تفسير سياستهاى او آميخته با گناه است\r\nبعضى از ناآگاهان و بىخبران در عصر امير مؤمنان على عليه السّلام بودند كه وقتى آن امام بزرگوار را با معاويه مقايسه مىكردند ، مىگفتند معاويه سياستمدارتر است . سخنى كه در قرون بعد از بعضى شنيده شده و امروز غافلانى هستند كه آن را تكرار مىكنند . اما در\r\n\r\n","description":"","footnote":"","page_name":" 753 ","page_number":753},
  {"content":"\r\n\r\nگفتار بالا پاسخ منطقى دندان‌شكنى به اين‌گونه افراد مىدهد و مىفرمايد : « به خدا سوگند معاويه از من سياستمدارتر و زيرك‌تر نيست ؛ ولى او نيرنگ مىزند و مرتكب انواع گناه مىشود ( سياستش بىقيدوشرط است و هركار خلافى را براى پيشبرد اهداف سياسى مجاز مىشمرد ) » ؛ ( و اللّه ما معاوية بأدهى « 1 » منّي ، و لكنّه يغدر و يفجر ) .\r\n« يغدر » از « غدر » به معناى نيرنگ و پيمان‌شكنى گرفته شده و « يفجر » از « فجور » به معناى گناه است و در واقع اين فجور نتيجهء اين عذر است ، زيرا « غدر » راه آن را هموار مىسازد .\r\nسپس در ادامهء اين سخن مىافزايد : « اگر غدر و خيانت ناپسند نبود من سياستمدارترين مردم بودم » ؛ ( و لو لا كراهية الغدر لكنت من أدهى النّاس ) .\r\nدر واقع امام عليه السّلام اشاره به اين نكتهء مهم مىكند كه سياست بر دو گونه است : سياست بىقيدوشرط و آميخته با انواع گناه و در يك كلمه سياست شيطانى ، و سياست و تدبير آميخته با تقوا و پرهيزكارى و در يك كلمه سياست رحمانى راه اين دو باهم متفاوت است و نتيجه‌هاى آن مختلف .\r\nگونهء اوّل هيچ حدّ و مرز اخلاقى و دينى و انسانى و وجدانى را به رسميت نمىشناسد و هراصل و قانون و ضابطه و فضيلتى مزاحم آن شود ، بىرحمانه آن را از سر راه بر مىدارد ، همان‌گونه كه در شرق و غرب عالم سياست امروز ديده مىشود .\r\nاما قسم دوم سياستى است كه در چهارچوبهء ارزشهاى الهى و وجدانى و انسانى قرار دارد ؛ هرگز متوسّل به گناه و ظلم و ستم ، مخصوصا بر افراد بىگناه و بىدفاع ، نمىشود ؛ عذر و خيانت و فجور و پيمان‌شكنى را مجاز نمىداند ، زياده‌خواهى و زياده‌طلبى را نمىپسندد و خطوط قرمزى براى خود قائل است كه از آن فراتر نمىرود .\r\nلذا امام عليه السّلام در ادامهء اين سخن اشاره به كسانى كه عذر و نيرنگ و فجور را وسيلهء\r\n\r\n\r\n","description":"","footnote":"\r\n( 1 ) . « أدهى » از ريشهء « دهى » بر وزن « وحى » به معناى شدّت هوشيارى و زيركى مىآيد و گاه به معناى مصيبت و حادثهء بزرگ و در جملهء بالا همان معناى اوّل اراده شده است .\r\n","page_name":" 754 ","page_number":754},
  {"content":"\r\n\r\nپيشرفت سياستهاى خود مىدانند كرده ، مىفرمايد : « ولى هرگونه عذر و پيمان‌شكنى منتهى به فجور و گناه مىشود و هرگناهى سر از كفر در مىآورد ( همان‌گونه كه رسول خدا صلّى اللّه عليه و إله فرمود : ) هرغدّار و پيمان‌شكنى روز قيامت پرچم خاصى دارد كه به وسيلهء آن شناخته مىشود ( و در صحنهء محشر رسوا مىشود ) » ؛ ( و لكن كلّ غدرة فجرة ، و كلّ فجرة كفرة . « و لكلّ غادر لواء يعرف به يوم القيامة » ) .\r\nجملهء « و لكلّ غادر لواء . . . » حديث معروفى است كه از پيامبر اكرم صلّى اللّه عليه و إله در بسيارى از كتب نقل شده است . از جمله شوكانى در نيل الاوطار و بخارى در صحيح خود آن را آورده‌اند و شوكانى تصريح مىكند كه اين حديث مورد اتفاق است . « 1 »\r\nآن‌گاه در پايان اين سخن براى اينكه كسى تصور نكند امام عليه السّلام با اين صفاى دل ممكن است فريب سياست‌بازان غدّار و جبّار را بخورد ، مىفرمايد : « ولى به خدا سوگند من ( با اينكه اهل اين‌گونه سياستها نيستم ؛ ولى ) با كيد و مكر دشمن اغفال نمىشوم و در برابر شدايد و سختيها زانو نمىزنم » ؛ ( و اللّه ما أستغفل بالمكيدة ، و لا أستغمز « 2 » بالشّديدة ) .\r\nاين سخن در واقع پاسخى است به آنها كه مىگويند در برابر افراد فاجر و بىدين تنها كسانى مانند آنها مىتوانند بايستند و افراد ديندار و درستكار ، در چنگال آنها گرفتار خواهند شد . امام عليه السّلام در پاسخ اين سخن مىفرمايد : ممكن است انسان اهل نيرنگ و فجور نباشد ؛ ولى راه و رسم اهل نيرنگ و فجور را بشناسد تا هرگز در دام آنها گرفتار نشود .\r\n* * *\r\n\r\n\r\n","description":"","footnote":"\r\n( 1 ) . نيل الاوطار ، جلد 8 ، صفحهء 79 و صحيح بخارى ، جلد 8 ، صفحهء 62 ( كتاب الحيل ) .\r\n( 2 ) . « استغمز » از ريشهء « غمز » بر وزن « رمز » به معناى ناتوان ساختن گرفته شده است و به معناى فشردن و بدگويى كردن نيز آمده و در اينجا همان معناى اوّل اراده شده است .\r\n","page_name":" 755 ","page_number":755},
  {"content":"\r\n\r\n\r\nنكته سياست انسانى و سياست شيطانى\r\nحقيقت سياست ، همان تدبير است كه گاه دربارهء يك گروه كوچك به كار مىرود و گاه دربارهء يك كشور و اين امر از دورترين زمانها در جوامع انسانى وجود داشته و سياستمداران ، اعم از خوب و بد بر انسانها حكومت مىكردند .\r\nاين سياستها بر دو گونه بوده است : غالبا بىقيدوشرط و گاه مشروط و مقيّد . سياست بىقيدوشرط ، سياستى است كه براى پيشبرد هدف هيچ مانع و رادعى را نمىپذيرد و براى نيل به مقاصد شخصى هركارى را مباح مىشمرد ؛ گناهكار و بىگناه را مىكشد ، زمينها و خانه‌هاى آباد را ويران مىكند ، به هرنوع حيله و دروغ و تزوير متوسّل مىشود ، پيمانها را هرزمان مخالف اهداف خود ببيند زير پا مىگذارد و حتى بر فرزند و پدر و مادر و برادر رحم نمىكند . اينكه مىگويند : « سياست ، پدر و مادر ندارد » اشاره به همين است ، هارون به فرزندش مأمون مىگويد : اگر چشم طمع به حكومتم بدوزى آن را از كاسهء سرت بيرون مىكشم و مأمون از سر بريدهء برادرش امين استقبال مىكند و جشن مىگيرد .\r\nامثال اين حوادث در تاريخ عجم و عرب و شرق و غرب فراوان است كه قرآن به يكى از نمونه‌هاى آن دربارهء فرعون اشاره كرده ، مىفرمايد : «  « إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَ يَسْتَحْيِي نِساءَهُمْ إِنَّهُ كانَ مِنَ الْمُفْسِدِينَ »  فرعون در زمين برترىجويى كرد و اهل آن را به گروه‌هاى مختلفى تقسيم نمود ، گروهى را به ضعف و ناتوانى مىكشاند ، پسرانشان را سر مىبريد و زنانشان را ( براى كنيزى و كامجويى ) زنده نگه مىداشت . او به يقين از تبه‌كاران بود » . « 1 »\r\nاما سياست رحمانى و انسانى ، سياستى است كه براى وصول به هدف پاىبند مشروعيت وسيله‌هاست و از چهارچوبه‌هاى احكام الهى و اصول انسانى قدم فراتر نمىنهد ؛ عدالت را در حق دوست و دشمن به رسميت مىشمرد ، امانت را رعايت مىكند ،\r\n\r\n\r\n","description":"","footnote":"\r\n( 1 ) . قصص ، آيهء 4 .\r\n","page_name":" 756 ","page_number":756},
  {"content":"\r\n\r\nبه عهد خود پاىبند است و انسان و وجدان و كرامت انسانى را ارج مىنهد .\r\nچنين سياستمدارانى هرچند اندكند و در مقايسه با دشمنان داراى سياست شيطانى ، ممكن است گرفتار مشكلاتى شوند ، ولى نام آنها بر پيشانى تاريخ مىدرخشد و راه و رسمشان الگويى است براى همهء انسانها .\r\nنمونهء بارزى از نوع اوّل سياست ، دارودستهء معاويه در شام است و نمونهء بسيار روشن براى قسم دوم ، سياست امير مؤمنان على عليه السّلام است . اين سخنى است كه دوست و دشمن - جز افراد متعصّب - به آن اعتراف كرده‌اند .\r\nابن ابى الحديد با توجه به مبانى مذهبى خود سياست امير مؤمنان را در كشوردارى در ابتدا با سياست عمر مقايسه كرده و مىگويد : بعضى از كسانى كه مقام على عليه السّلام را نشناخته‌اند مىپندارند عمر از او سياستمدارتر بود ، هرچند كه آن حضرت از عمر عالم‌تر بود .\r\nسپس به ردّ اين نظريه پرداخته ، مىگويد : سياست على عليه السّلام منطبق بر سياست پيامبر اسلام بود و از استادش ابو جعفر نقيب نقل مىكند كه با صراحت مىگفت : « هيچ تفاوتى ميان سيرهء پيامبر با سيرهء على عليه السّلام نبود » .\r\nآن‌گاه به بيان مشروح سخنان جاحظ ( دانشمند سنّى معتزلى ) دربارهء مقايسه سياست على عليه السّلام و معاويه مىپردازد كه خلاصه‌اش چنين است :\r\nبعضى كه خود را عاقل و هوشيار مىپندارند ، مىگويند : « معاويه دورانديش‌تر و سياستمدارتر از على عليه السّلام بوده است در حالى كه اين سخن اشتباه ( بزرگى ) است » . در ادامهء سخن براى ابطال اين توهم مىافزايد على عليه السّلام در جنگهاى خود به چيزى جز آنچه موافق قرآن و سنّت بود عمل نمىكرد ولى معاويه هرحيله‌اى را به كار مىبرد ، چه موافق قرآن باشد چه مخالف .\r\nعلى عليه السّلام به سپاهيان خود دستور مىداد كه هرگز آغازگر جنگ نباشيد ، فراريان را تعقيب و نابود نكنيد ، مجروحان را نكشيد ( در حالى كه معاويه هرگز چنين دستورهايى را\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nنمىداد ) .\r\nابن ابى الحديد بعد از نقل اين سخن و تمجيد در پى به سراغ سخنان كسانى مىرود كه در پاره‌اى از امور بر سياست على عليه السّلام خرده گرفته‌اند از جمله :\r\n1 - چرا على عليه السّلام به هنگام بيعت براى خلافت ، معاويه را در شام تثبيت نكرد تا پس از استقرار حكومتش او را بدون جنگ و خونريزى عزل نمايد ؟\r\nدر پاسخ مىگويد : على عليه السّلام مىدانست اين كار سبب تقويت معاويه و امتناع بيشتر او از بيعت مىشود و پس از آن ديگر هيچ عذرى براى عزل او پذيرفته نبود .\r\n2 - چرا على عليه السّلام هنگامى كه در ميدان صفين بر شريعهء فرات مسلط شد معاويه و لشكريانش را از آن منع نكرد تا از تشنگى به ستوه آيند ، در حالى كه معاويه پيش از آن ، چنين كرده بود ؟\r\nدر پاسخ مىگويد : على عليه السّلام همچون معاويه نبود كه شكنجهء دشمنان را مخصوصا از طريق عطش جايز بشمارد ، زيرا خدا در مورد هيچ‌يك از مجرمان چنين حكمى را صادر نكرده است .\r\n3 - چرا على عليه السّلام در قرارداد ترك مخاصمه با معاويه حاضر شد نام امير مؤمنان ( خليفه رسول اللّه صلّى اللّه عليه و إله ) را از كنار نامش محو كنند ، كارى كه شبهه را در نفوس اهل شام تقويت كرد ؟\r\nدر پاسخ مىگويد : اين كار على عليه السّلام دقيقا همچون روش پيامبر اكرم صلّى اللّه عليه و إله در جريان صلح حديبيه بود كه وقتى سران شرك اصرار كردند پيامبر صلّى اللّه عليه و إله عنوان رسول اللّه را از عقدنامه صلح حذف كند ، موافقت كرد ( و چون كسى راضى به اين كار نبود خود اقدام به اين كار نمود ) و پيامبر اكرم صلّى اللّه عليه و إله اين جريان را به على عليه السّلام قبلا خبر داده بود .\r\n4 - چرا على عليه السّلام با اينكه از كثرت دشمنان خود باخبر بود ، اقدامات امنيتى را در اين مورد به اجرا در نياورد ؟ در پاسخ مىگويد : على عليه السّلام در اين كار از پيامبر اكرم صلّى اللّه عليه و إله پيروى\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nمىكرد ( و راضى نبود با گماردن محافظان در چپ و راست ، خود را از مردم جدا سازد ) . « 1 »\r\nابن ابى الحديد سخنانى فراتر از اينها دارد و در حدود 50 صفحه از كتابش را در ذيل همين خطبه به بحث فوق ، اختصاص داده كه نقل همه آن در اين مختصر نمىگنجد .\r\nجالب اينكه او در پايان همه اين بحثها چنين مىگويد : از آنچه گفتيم روشن مىشود كسانى كه بر سياست على عليه السّلام خرده مىگيرند در اشتباهند : « إنّه أصحّ النّاس تدبيرا و أحسنهم سياسة و إنّما الهوى و العصبيّة لا حيلة فيهما ؛ او از همه مردم ، تدبيرش صحيح‌تر و سياستش بهتر بود ؛ ولى تعصبهاى شديد ( كه مانع فهم اين امور مىشود ) راه حلّى ندارد » .\r\n* * * اكنون كه با پايان خطبهء دويست ( 200 ) جلد هفتم اين كتاب پايان مىيابد خدا را شكر و سپاس مىگوييم كه توفيق را تاكنون رفيق راه كرد و از ساحت قدسش مسئلت داريم كه سايهء لطفش را از ما برنگيرد و همچنان توفيق او رفيق راه باشد ، تا اين شرح به پايان رسد .\r\nبه حمد اللّه اين شرح از سوى گروههاى مختلف مورد استقبال واقع شده و به عنوان بهترين كتاب سال 1382 شناخته شده و اميدواريم به لطف او به عنوان فصل نوينى در ميان شروح نهج البلاغه جاى شايستهء خود را بگشايد .\r\n* * * در اينجا نمىتوانيم تأسف خود را به جهت از دست دادن يكى از همكاران عزيز ، فاضل ارجمند و متتبّع ؛ يعنى مرحوم مبرور حجة الاسلام و المسلمين آقاى حاج شيخ ابراهيم بهادرى ( قدّس سره ) را كتمان كنيم .\r\nاو مردى سخت‌كوش ، منظم ، مخلص ، باتقوا و محقّق بود و بيش از بيست كتاب از كتب بزرگان پيشين را تحقيق كرد و يادداشتهاى گرانقيمتى بر آنها نگاشت ؛ روحش قرين\r\n\r\n\r\n","description":"","footnote":"\r\n( 1 ) . رجوع كنيد به شرح ابن ابى الحديد ، جلد 10 ، صفحهء 212 - 260 .\r\n","page_name":" 759 ","page_number":759},
  {"content":"\r\n\r\nرحمت ايزدى و پاداشش نزد خداوند غفور و رحيم افزون باد .\r\n « رَبَّنَا اغْفِرْ لَنا وَ لِإِخْوانِنَا الَّذِينَ سَبَقُونا بِالْإِيمانِ وَ لا تَجْعَلْ فِي قُلُوبِنا غِلًّا لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ »  « 1 »\r\nپايان جلد هفتم شرح نهج البلاغه پيام امام امير المؤمنين عليه السّلام\r\n10 / 7 / 84 مطابق 27 شعبان 1426 ق\r\n\r\n\r\n\r\n","description":"","footnote":"\r\n( 1 ) . حشر ، آيهء 10 .\r\n","page_name":" 760 ","page_number":760}
  ]