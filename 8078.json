[
  {"content":"\r\n\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ و فرهنگ ايران\r\nدر\r\nدوران انتقال از عصر ساسانى به عصر اسلامى\r\nجلد پنجم\r\nنظام ديوانى يا سازمان مالى و ادارى\r\nساسانى در دولت خلفا\r\nنوشتهء :\r\nدكتر محمد محمدى ملايرى\r\nاستاد در دانشگاههاى : تهران و دولتى لبنان و امريكائى بيروت\r\nبين سالهاى 1316 تا 1357 ه‍ . ش .\r\nتهران\r\nانتشارات توس\r\n1382\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمحمدى ، محمد ، 1290 - 1381\r\nتاريخ و فرهنگ ايران در دوران انتقال از عصر ساسانى به عصر اسلامى / نوشته محمد محمدى ملايرى . - تهران : توس ، 13 -\r\n6 ج . - ( انتشارات توس ؛ 398 ، 492 ، 399 )\r\n( دوره ) ISBN 964 - 315 - 543 - 9\r\n( ج . 1 ) ISBN 964 - 315 - 453 - x\r\n( ج . 2 ) ISBN 964 - 315 - 538 - 2\r\n( ج . 3 ) ISBN 964 - 315 - 539 - 0\r\n( ج . 4 ) ISBN 964 - 315 - 540 - 4\r\n( ج . 5 ) ISBN 964 - 315 - 541 - 2\r\n( ج . 6 ) ISBN 964 - 315 - 542 - 0\r\nفهرستنويسى بر اساس اطلاعات فيپا .\r\nص . ع . به انگليسى : M . Mohammadi Malayeri .\r\nIranian History , Clvllization . . .\r\nكتابنامه .\r\nمندرجات : ج . 1 . - - بخش اول . دل ايرانشهر . - - ج . 3 . دل ايرنشهر . بخش دوم و پايانى . ايرانيان و اعراب قبل و بعد از فتوحات اسلامى . - - ج . 4 . زبان فارسى همچون مايه و مددكارى براى زبانهاى عربى در نخستين قرن هاى اسلامى . - ج . 5 : نظام ديوانى ساسانى در دولت خلفا .\r\n1 . ايران - - تمدن - - پيش از اسلام . الف . عنوان .\r\n2 ت 3 م / 142 DSR\r\n01 / 955\r\nكتابخانه ملى ايران 2120 - 76 م\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\nدكتر محمد محمدى ملايرى\r\nچاپ دوم : 1385\r\nتيراژ : 3300 نسخه\r\nچاپ حيدرى\r\nفروشگاه : تهران ، خيابان انقلاب ، اول خيابان دانشگاه ، پلاك 1\r\nتلفن : فروشگاه 66461007 - 66970677 دفتر مركزى : 8 - 66491445\r\nنشانى اينترنتى : www . toospub . com\r\nپست الكترونيك : info @ toospub . com\r\nشابك 2 - 541 - 315 - 964 ( جلد پنجم )\r\nISBN 964 - 315 - 541 - 2 ( Vol . 5 )\r\nشابك دوره 9 - 543 - 315 - 964 ( دوره )\r\nISBN 964 - 315 - 543 - 9 ( set )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد پنجم\r\n\r\nفهرست\r\nعنوان صفحه\r\nمقدمه از - شاهرخ محمدى ملايرى 7\r\nگفتار يكم - مشاغل ديوانى فارسى در ديوانهاى عربى 9\r\nگفتار دوم - دبيران ديوان و روش گزينش و آموزش ايشان 37\r\nگفتار سوّم - اصطلاحات پارسى در ديوان عربى 61\r\nگفتار چهارم - گاهشمارى ايرانى در ديوان عربى 87\r\nگفتار پنجم - ديوان خراج در دولت ساسانى 121\r\nگفتار ششم - صالح پسر عبد الرحمن سيستانى 167\r\nگفتار هفتم - دبيرخانه شاهى در دولت ساسانى 203\r\nگفتار هشتم - ديوان رسائل در دستگاه خلافت 227\r\nگفتار نهم - عبد الحميد 243\r\nگفتار دهم - نامه عبد الحميد در نصيحت ولى عهد 265\r\nگفتار يازدهم - نظر محققان و مؤلفان معاصر عرب درباره عبد الحميد و نثر فنى عربى 289\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nگفتار دوازدهم - بازگشتى به عبد الحميد و نظر ابو هلال عسكرى درباره او 309\r\nگفتار سيزدهم - مجموعه‌هاى رسائل 317\r\nگفتار چهاردهم - الگوهاى نويسندگى « امثلة الكتابة » 327\r\nگفتار پانزدهم - مكاتبات و رسائل 347\r\nگفتار شانزدهم - عهود ( عهدها ) 373\r\nگفتار هفدهم - نخستين كتابها در فرهنگ دبيران 403\r\nنمايه - 433\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدمه\r\nاين پنجمين و آخرين جلد از كتاب تاريخ و فرهنگ ايران در دوران انتقال از عصر ساسانى به عصر اسلامى است كه متأسفانه پس از درگذشت نگارنده آن ، دكتر محمد محمدى ملايرى ، به انجام مىرسد . دكتر محمدى بيش از شصت سال از حيات علمى و فرهنگى خود را به تحقيق و بررسى در اين زمينه گذرانيد .\r\nدكتر محمدى در مقدمه جلد يكم چنين نوشت :\r\n« مراد از انتقال در اينجا انتقال قدرت سياسى و نظامى دولت ساسانى به دولت خلفا نيست كه در مدتى كوتاه صورت گرفته ، بلكه انتقال تمدن و فرهنگ ملت ايران است از عصرى با ويژگيهاى خاص خود به عصر ديگرى كه در آن در اثر برخورد با عوامل ديگر ، و در مسير تحول تدريجى و تاريخى خود ، ويژگيهاى ديگرى هم يافته و به مقتضاى اوضاع و احوالى كه بر آن گذشته به شكلى ديگر يا به زبانى ديگر هم درآمده ، و به همين سبب بسيارى از بخش‌هاى مهم و اساسى آن را پرده‌اى از ابهام ناشى از تعريب پوشانده ، و بخش‌هاى ديگرى از آن هم در تاريكىهاى تاريخ باقىمانده است كه همه آنها براى شناخته شدن در انتظار پژوهشگران دانشمند و دل‌آگاهى هستند تا به پايمردى آنان پرده‌هاى ابهام كنار روند و از تاريكىهاى تاريخ به صحنه بحث و\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nتحقيق درآيند و از آنجا به روشنايىهاى تاريخ گام نهند . »\r\nدر جلد اول كتاب دوران قبل از حمله اعراب به ايران و زمينه‌هاى گوناگون ارتباط ايرانيان با اعراب و همچنين آشفتگيهاى درونى دولت ساسانى در دوران اخير آن بررسى گرديده . در جلد دوم با ادامه گفتگوهاى اجمالى درباره دوران انتقال تقسيمات كشورى سورستان ( عراق ) يا دل ايرانشهر و استانهاى آن مطرح گرديد .\r\nدنباله اين مبحث در جلد سوم ادامه يافته و سپس در آن جلد سالهاى اوليه سلطهء اعراب بر ايران و دگرگونيهائى كه به همراه داشت و آشنائيهاى اوليه اعراب با نظام ديوانى ايران بررسى شده . در جلد چهارم مباحث لغوى در ارتباط با ترجمه آثار فارسى و مترجمان آنها و پيوستگيهاى تاريخى دو زبان فارسى و عربى و كمكهاى زبان فارسى به زبان عربى مطرح گرديده ، و اين جلد به مطالب مربوط به ديوانها و بخصوص ديوان خراج و ديوان رسائل ، و دبيران ديوان و نثر فنّى عربى اختصاص يافته است .\r\nدكتر محمدى دو هدف از اين پيگيرى داشت : يكى بسط و گسترش آگاهى عمومى درباره جنبه‌هائى از تاريخ فرهنگى ايرانيان بود كه آن را « دوران انتقال » خوانده ، و تاكنون پنهان مانده و يا در يك قالب بيگانه گم شده بود ، و دوّمى علاقمند كردن ديگران به اين زمينه از تحقيق و تشويق آنان به دنبال كردن آن بود ، و اميد است كه اين كتاب بتواند هر دو هدف نگارنده را برآورده كند .\r\nدر اينجا بايد از پشتيبانى مادرم در طى سالهاى پژوهش و تحقيق قدردانى كنم و بسيار خوشحال هستم كه من نيز توانستم در مدت چند سال گذشته براى به ثمر رسيدن اين كار بزرگ به پدرم يارى دهم .\r\nشاهرخ محمدى ملايرى خردادماه 1382\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nگفتار يكم مشاغل ديوانى فارسى در ديوانهاى عربى\r\nقلقشندى و كتاب « صبح الاعشى فى كتابة الانشاء » * مشاغل ديوانى فارسى در ديوانهاى عربى * مشاغل ديوانى در دولت ساسانى و سندى دربارهء آن * گاه‌نامه * پسونددار * پسوندخانه * كلمات تركيبى\r\n\r\nقلقشندى و كتاب « صبح الاعشى فى كتابة الانشاء »\r\nمشاغل ديوانى كه با نام فارسى خود در سازمانهاى خلافت راه يافته و تعدادى از آنها هم تا قرن هشتم هجرى هنوز به كار مىرفته ، بيشتر از كتاب « صبح الأعشى فى كتابة الانشاء » گرفته شده كه يكى از مهمترين و پرمايه‌ترين كتابهايى است در فن دبيرى ديوان و همهء علوم و معارفى كه دانستن آنها براى دبيران ديوان ضرورى بوده كه در زبان عربى تأليف شده است « 1 » .\r\nمؤلف اين كتاب ابو العباس احمد بن على بود كه چون در شهرك قلقشندهء مصرزاده شده بود به قلقشندى معروف گرديده و دبير ديوان انشاء در دربار مصر\r\n\r\n\r\n","description":"","footnote":"\r\n( 1 ) . قلقشندى در سال 756 در شهرك قلقشنده زاده شده ، در اسكندريه به كسب دانش پرداخته ، در سال 791 به ديوان انشاء در دربار مصر پيوسته ، در سال 814 از تأليف كتاب صبح الاعشى فراغت يافته و در سال 821 وفات يافته است .\r\n","page_name":" 9 ","page_number":9},
  {"content":"\r\n\r\nبود . وى در سال 791 كه به اين ديوان پيوست به نوشتن كتابى در تقريظ قاضى بدر الدين رئيس ديوان انشاء پرداخت و در آن مطالبى را در اهميت شغل دبيرى و بسيارى از اصول آن گنجانيد و چون آن را مختصر و محتاج شرح و تفسير يافت كتابى مفصل در همين زمينه به نام « صبح الاعشى فى كتابة الانشاء » تأليف كرد كه در چهارده مجلد به چاپ رسيده است .\r\nاين كتاب هرچند در قرن هشتم و اوائل قرن نهم هجرى تأليف شده و نامها و عنوانهايى هم كه در آن آمده مربوط به مشاغل و وظائفى است كه در همان دوران و پيش از آن در دربار پادشاهان مصر وجود داشته ، ولى اين وظايف و نامها و عنوانهاى آنها را دولتهاى مصر ايجاد نكرده بودند بلكه به گفتهء قلقشندى غالبا مشاغل و وظائفى بوده‌اند كه با نام آنها در دوره‌هايى خيلى قديمتر از دوران او از خلافت عباسى به آنجا راه‌يافته و به همانگونه هم باقى مانده‌اند . بنابراين اينها هم به همان سرچشمه‌هايى برمىگردند كه در اينجا مورد گفتگو است ، يعنى سرچشمه‌هاى ايرانى . قلقشندى در بيان اين‌كه بسيارى از نامهاى مشاغل و سازمانهاى دربارى مصر فارسى بوده‌اند - با اينكه مصر در دوران اسلامى در مجاورت ايران قرار نداشته - گويد : اين وظائف در زمان خلافت فاطميها « 1 » و ايّوبيها « 2 » از خلافت بغداد كه گردانندگانش غالبا فارسىزبان بودند به اين كشور ( يعنى مصر ) انتقال يافته است . « 3 » نمونه‌هايى كه از اين قبيل در\r\n\r\n\r\n","description":"","footnote":"\r\n( 1 ) . دولت فاطميان از 297 هجرى تا 567 هجرى نخست در افريقا و سپس در مصر حكومت كرد . خليفگان فاطمى چهارده تن بودند كه ده تن آنها مركز حكومتشان در مصر بود . از سال 356 هجرى كه جوهر صقلّى سردار فاطميان مصر را گشود ، خليفهء فاطمى به نام معز الدين به آنجا انتقال يافت و از اين پس قاهره مركز حكومت آنان گرديد .\r\n( 2 ) . حكومت ايوبى در سال 567 كه آخرين خليفهء فاطمى به دست صلاح الدين ايوبى كشته شد تأسيس گرديد .\r\n( 3 ) . « و السبب فى استعمال الفارسى منها ( الالقاب ) و ان كانت الفرس لم تلها فى الاسلام ان الخلافة كانت ببغداد و غالب كلام اهلها الفارسية ، و الوظائف منقوله عنها الى هذه المملكة ، امّا مضاهاة كما فى الدولة الفاطمية على قلّة كما فى الاسفهسالار و اما تبعا كما فى الدولة الايوبية فما بعدها ( صبح الاعشى ، ج 5 ، ص 453 ) .\r\n","page_name":" 10 ","page_number":10},
  {"content":"\r\n\r\nكتاب صبح الاعشى نقل شده از دو لحاظ براى مطالعه در چگونگى راه يافتن تشكيلات ديوانى ايران به جهان اسلام داراى اهميت است . يكى از لحاظ استمرار آن در عراق كه هم مركز دولت ساسانى بوده و هم مركز خلافت عباسى گرديده و پيش از آن هم يكى از دو مركز مهم خلافت اموى بوده است ، و ديگر از لحاظ انتقال همين تشكيلات از طريق خلافت عباسى به ديگر دولتهاى اسلامى كه در شرق يا غرب تشكيل گرديده‌اند .\r\n\r\nمشاغل ديوانى در دولت ساسانى و سندى دربارهء آن\r\nپيش از آنكه به ذكر اين وظائف در دوران اسلامى بپردازيم لازم است به اين نكته هم توجه كنيم كه دربارهء مشاغل و وظائف ديوانى در دولت ساسانى دست‌كم يك كتاب از آن دوران هنوز تا قرن چهارم هجرى در ايران وجود داشته و به نظر بعضى از مورّخان و دانشمندان اسلامى هم رسيده و مطالبى هم از آن در بعضى مآخذ اسلامى راه يافته بوده و آن كتابى بوده است كه به نام گاهنامه خوانده مىشده و مسعودى در دو مورد از آن ياد كرده و در يك مورد هم آن را به‌گونه‌اى وصف كرده كه از خلال آن مىتوان موضوع و محتواى آن را به خوبى حدس زد . يكى از اين دو مورد به مناسبت ذكرى است كه مسعودى از يكى از كتابهاى ايرانيان كرده كه در سال سيصد و سه هجرى در شهر استخر فارس در يكى از دودمانهاى اشراف ايرانى ديده بوده و گويد كه آن متضمن اخبار و دانشهايى بود كه من آنها را در هيچ‌يك از كتابهاى ايشان مانند خداينامه و آيين‌نامه و گاهنامه نديده بودم . « 1 » و ديگر به مناسبت ذكرى است كه او از مقامها و مرتبه‌هاى بالاى دولت ساسانى كرده كه ادارهء امور مملكت را در دست داشته‌اند و در اين مورد چنين گفته است :\r\n\r\n\r\n","description":"","footnote":"\r\n( 1 ) . التنبيه و الاشراف ، ص 106 .\r\n","page_name":" 11 ","page_number":11},
  {"content":"\r\n\r\n\r\nگاه‌نامه\r\nايرانيان را مراتبى هست كه بزرگترين آنها پنج مرتبت است .\r\nنخستين و بالاترين آنها مؤبدان مؤبد است كه همهء امور دينى كشور را زير نظر مىداشته ، هم رئيس همهء مؤبدان بوده و هم قاضى القضاة مملكت . مقام دوم بزرگفرمدار يا وزير كه ناظر بر همهء امور كشور بوده . و سوم اسپهبد كه امور سپاه را برعهده داشته و چهارم دبيربد كه همهء امور ديوانى كشور را سرپرستى مىكرده و پنجم هوتخشه‌بد كه ادارهء امور كارورزان ، يعنى همهء آنها كه شغل و حرفه‌اى داشته‌اند مانند صنعتگران و بازرگانان و كارگران و كشاورزان و از اين قبيل را عهده‌دار بوده است . مسعودى پس از شرح اين وظايف و تقسيمات آنها گويد : « و ايرانيان را كتابى است كه به آن گاهنامه مىگويند . در اين كتاب همهء مراتب كشور ايران كه ششصد مرتبه است بر حسب ترتيبى كه به آن داده‌اند ذكر شده و اين كتاب ، از جملهء آيين‌نامه » است « 1 » و دربارهء آيين‌نامه هم كه آن را به كتاب الرسوم ترجمه كرده گويد و آن كتاب عظيمى است در هزاران برگ كه به‌طور كامل جز در نزد موبدان و ديگر بزرگان و رياستمداران يافت نمىشود . « 2 »\r\nبه جز آنچه در كتاب التنبيه و الاشراف مسعودى دربارهء بزرگترين مناصب دولت ساسانى آمده و به آن اشاره كرديم دو صورت ديگر از همين مناسب بزرگ يكى در تاريخ يعقوبى « 3 » و ديگرى در كتاب ديگر مسعودى يعنى مروج الذهب « 4 » با كمى اختلاف در ترتيب آنها آمده است كه به نظر محققان اين صورتها هم مانند آنچه جاحظ در كتاب التاج « 5 » دربارهء ترتيب مراتب دربار\r\n\r\n\r\n","description":"","footnote":"\r\n( 1 ) . التنبيه و الاشراف ، ص 103 و 104 . « و للفرس كتاب يقال له كهنامه فيه مراتب مملكة فارس و انّها ستمائة مرتبة على حسب ترتيبهم لها و هذا الكتاب من جملة آيين‌ناماه » .\r\n( 2 ) . التنبيه و الاشراف ، ص 104 ، « و تفسير آيين‌ناماه كتاب الرسوم و هو عظيم فى الالوف من الاوراق لا يكاديو جد كاملا الّا عند المؤابذة و غيرهم من ذوى الرئاسات » .\r\n( 3 ) . تاريخ يعقوبى ، ج 1 ، ص 177 .\r\n( 4 ) . مروج الذهب ، چاپ پلا ، ج 1 ، ص 387 .\r\n( 5 ) . 2 / 9 - التاج فى اخلاق الملوك ، ص 25 .\r\n","page_name":" 12 ","page_number":12},
  {"content":"\r\n\r\nساسانى ذكر كرده همه از همين كتاب گاهنامه گرفته شده‌اند . « 1 » صورتى هم از همين مناصب و طبقات در نامهء تنسر آمده كه در يكى از گفتارهاى پيش دربارهء آن توضيحى داده شده .\r\nطبرى در وصف دوران بهرام پنجم ( بهرام‌گور ) و وزيرش مهرنرسى كه صواب رأى وجودت تدبير و نفوذش را در بين مردم ستوده ، از سه پسر مهرنرسى و مقامهايى كه در دولت بهرام‌گور داشتند ، كه يكى هيربذان هيربذ بود و ديگرى مسؤول ديوان خراج و استريوشان سالار و سومى بزرگترين فرمانده سپاه ( ارتشتاران سالار ) سخن گفته و دربارهء سومى گويد : كه مرتبهء او بالاتر از مرتبهء سپهبد و همرديف مرتبهء ارگبد ( الارجبذ ) بود ( طبرى 1 / 869 ) - ( كريستن سن 193 و 343 ) .\r\nهرچند از مراتب ششصدگانه‌اى كه در كتاب گاهنامه برحسب ترتيب آنها ذكر شده بوده و شامل همه مناصب و مشاغل رسمى دربارى و دولتى ايران در زمان ساسانيان بوده است ، جز معدودى از مناصب مهم و درجه يك و بعضى از مشاغل درجات پائين‌تر در مآخذ اسلامى انعكاس نيافته ولى اثرى را كه اين كتاب در آشنايى مسلمانان با تشكيلات ادارى و مالى ايران و حدود وظائف هر\r\n\r\n\r\n","description":"","footnote":"\r\n( 1 ) . كريستن سن ، ص 57 ، 260 و 397 . يكى از محققان به نام اشتاين در مقاله‌اى كه به عنوان « فصلى در احوال دولت ايران و دولت بيزانس » منتشر نمود و اين سه صورت را در آنجا بررسى كرد ، به اين نتيجه رسيد كه اين سه صورت هر سه مربوط به يك دوره نيستند و اختلافى كه در آنها به نظر مىرسد ناشى از اين است كه هريك از آنها مربوط به دوره‌اى از دوره‌هاى دولت ساسانى است . براساس اين نتيجه‌گيرى قديمترين اين صورتها آن است كه يعقوبى نقل كرده و مربوط به دوران پيش از قباد اول است كه در بعضى از مناصب و مراتب تغييراتى داد . پس از آن از لحاظ زمانى صورتى است كه مسعودى در التنبيه و الاشراف آورده كه به نظر اين محقق مربوط به دورهء يزدگرد دوم مىشود كه از سال 440 ميلادى به سلطنت رسيد و تازه‌ترين اين صورتها آن است كه مسعودى در مروج الذهب آورده كه به نظر اين محقق به عهد خسرو انوشيروان بازمىگردد . استاد كريستن سن كه اين نظريه را پذيرفته ، دربارهء جزئيات بعضى مراتب و تحولاتى كه در بعضى دوره‌هاى دولت ساسانى در اين مراتب روى داده ، به آن نظريه‌هاى مفيدى افزوده است .\r\n","page_name":" 13 ","page_number":13},
  {"content":"\r\n\r\nيك و استمرار آنها در ديوان خلافت و به خصوص در دوران عباسى داشتند نمىتوان در بحث و بررسى در كيفيت انتقال اين مواريث فرهنگى به جهان اسلام ناديده گرفت . چون يكى از عواملى كه باعث گرديد اين مواريث در دوره‌هاى مختلف و نسلهاى بعد كه با سنّتهاى گذشته چندان آشنايى نداشتند همچنان استمرار يابد وجود همين نوشته‌ها بوده كه در همان قرنها در اختيار دبيران ديوان و وزيران قرار داشته است كه غالبا از خاندان‌هاى قديمى ايران و آشنا به اين قبيل نوشته‌ها بوده‌اند .\r\nاستاد فقيد سعيد نفيسى فهرستى از مناصب و درجات مهم و مشاغل رسمى دوران ساسانى را از روى اطلاعاتى كه توانسته بود از مآخذ مختلف تاريخى و پژوهشهاى محققان به دست آورد در كتاب باارزش خود تاريخ تمدن ايران ساسانى « 1 » آورده و در آن نود و هشت منصب يا شغل را به ترتيب ذكر كرده و دربارهء هريك كم‌وبيش شرحى داده و تعدادى از مناصبى را هم كه از متون قديم ارمنى به دست مىآيد بر آنها افزوده است ، و هرچند هنوز باب تحقيق در بسيارى از آنها براى تشخيص صحيح و تعيين حدود و قلمرو آنها باز است ، ولى به‌هرحال بايد آن را گام بسيار مفيدى در راه‌يابى به تشكيلات ديوانى آن زمان و چگونگى انتقال آنها به جهان اسلام دانست .\r\n\r\nجهبذ\r\nدر جزء منصبهاى ديوانى كه از خوارزمى نقل كرديم منصبى هم بود به نام جهبذ كه خوارزمى آن را خازن يعنى خزانه‌دار معنى كرده و گويد وظيفهء او در ديوان خراج آن بوده كه رسيد ماليات مؤديّان را بدهد . اين كلمه صورت عربىشدهء گهبد يا گاهبد فارسى است كه گذشته از آنكه صورت آن تغيير مختصرى كرده معنى آن هم با گذشت زمان دچار تحوّل گرديده و چون معنى آن در اصل با آنچه موضوع\r\n\r\n\r\n","description":"","footnote":"\r\n( 1 ) . اين كتاب به همين نام در سال 1331 هجرى خورشيدى جزء انتشارات دانشگاه تهران به شمارهء 146 چاپ شده و مطالبى كه در متن به آن اشاره شده از ص 236 - 294 كتاب است .\r\n","page_name":" 14 ","page_number":14},
  {"content":"\r\n\r\nكتاب گاهنامه بوده بىارتباط نمىنمايد توضيح مختصرى دربارهء آن بىجا نخواهد بود .\r\nواژهءگاه در فارسى از روزگاران قديم داراى معنيهاى چندى بوده كه معروفترين آنها يكى زمان است ، مانند شامگاه و چاشتگاه و نظائر اينها « 1 » و ديگرى مكان است مانند دانشگاه و فرودگاه و امثال آنها كه پيوسته در زبان فارسى از ديرباز موارد استعمال فراوان داشته و امروز هم دارد . يكى از اين معنيها كه از قديم به كار مىرفته و امروز هم به صورت جاه به كار مىرود و در عربى هم به همين صورت راه يافته است « 2 » و همان هم موضوع سخن ما در اينجاست ، مقام و مرتبه است كه هم در كتاب گاهنامه كه ذكر آن گذشت و هم در جهبذ كه جزء منصبهاى ديوانى بوده در همين معنى به كار رفته است .\r\nجهبذ در عربى به معنى نقّاد دانا و صيرفى و كسى كه شناسا به تمييز زر خوب از بد باشد استعمال شده و چنان كه از انساب سمعانى برمىآيد اين حرفه در زمان او معروف بوده ، چه او گويد « حرفة معروفة فى نقد الذهب » و به گفته لغت‌نويسان عربى اين كلمه شكل عربى شده گهبذ فارسى است . « 3 » چنين به نظر مىرسد كه اين معنى به قرينهء معنى ديوانى آن‌كه خزانه‌دار بوده به‌تدريج براى آن پديد آمده است و ما معنى خزانه‌دار را در ديوان عربى اسلامى براى آن مىيابيم . در اينكه آيا گاهبد ( جهبذ ) در دستگاه ديوانى ايران هم - دست‌كم در آن دوران كه آن دستگاه به دولت خلفا منتقل شده - همين معنى را داشته است ، هر تسفلد بر اين باور بود كه گاهبد در ديوان خراج ساسانى نگهبان مسكوكات و\r\n\r\n\r\n","description":"","footnote":"\r\n( 1 ) . و در همين معنى است گاه‌شمارى براى حساب زمان كه آن را دانشمند فقيد تقىزاده براى عنوان كتاب نفيس خود « گاه‌شمارى در ايران قديم » برگزيده و گاهنامه كه دانشمند فلكى آقاى سيد جلال الدين تهرانى براى مجموعه‌اى كه در همين زمينه منتشر مىساخت اختيار نمود .\r\n( 2 ) . بىتوجهى به اين امر كه جاه در عربى معرّب گاه فارسى است نه عربى ، علماى عربيّت را در توجيه معناى آن به فرض و تأويل واداشته است ؛ بدين معنى كه چون براى آن اصلى در عربى نشناخته‌اند آن را مقلوب وجه شمرده و معنى مقام و مرتبه را از آن استخراج كرده‌اند .\r\n( 3 ) . ن . ك . اقرب الموارد و المنجد .\r\n","page_name":" 15 ","page_number":15},
  {"content":"\r\n\r\nنقدينه‌هاى خزانه بوده است ؛ « 1 » يعنى تقريبا همان وظيفه‌اى كه خوارزمى در قرن چهارم براى آن ذكر كرده است ، ما نمىدانيم كه نظر هرتسفلد مبتنى بر چه قرائن يا اماراتى است ، ولى آنچه از تركيب اين كلمه استنباط مىشود اين است كه عنوان گاهبد در اصل - يعنى در همان زمان كه اين وظيفه در دربار ساسانيان به وجود آمده - منصب كسى بوده است كه اشراف بر مراتب و حفظ ترتيب آنها داشته و مانند مؤبد و سپهبد و هيربد و دبيربد ، دارندهء چنين منصبى هم يكى از بزرگان دربار ساسانى به شمار مىرفته ، و مىتوان احتمال داد كه اشراف بر امر خزائن هم به عهدهء او بوده يا بعدها جزء وظائف او شده است « 2 » و با از ميان رفتن وظيفهء اصلى و نخستين او كم‌كم در اين شغل دوم شهرت‌يافته و در ديوان به عنوان نگهبان مسكوكات و نقدينه يا خزانه‌دار شناخته شده است . آنچه اين نظر را تأييد مىكند گذشته از تركيب لغوى اين كلمه اشاره‌اى است كه در نوشتهء مسعودى دربارهء كتاب گاهنامه آمده و آن توجه به ترتيب اين مراتب و مشاغل است برطبق اصولى كه در آن دوران مورد عمل بوده است . توجه به اين گفته ازاين‌رو در موضوع مورد گفتگوى ما مهم است كه مسألهء ترتيب درجات و بالا و پائين بودن آنها و دقت شديد در رعايت اين امر ايجاب مىكرده است كه براى حفظ اين ترتيب و رعايت تمام امورى كه بدان ارتباط مىيافته فرد يا دستگاهى وجود داشته باشد كه وظيفهء او حفظ اين مراتب و جلوگيرى از اختلال يا تداخل آنها باشد و ازاين‌رو ، هم منطقى و هم معقول به نظر مىرسد كه چنين وظيفه‌اى بر عهدهء گاهبد بوده باشد و اگر بخواهيم آن وظيفه را در محدودهء اصطلاحات امروز تعريف كنيم بايد آن را با دستگاهى كه در حال‌حاضر مشرف بر سازمان\r\n\r\n\r\n","description":"","footnote":"\r\n( 1 ) . هرتسفلد ، بايكولى ، شمارهء 247 ، به نقل كريستن سن از او در ايران ساسانى ، صفحهء 118 .\r\n( 2 ) . سعيد نفيسى در اين‌باره نوشته است : يكى از اصطلاحات ادارى و مناصب دورهء ساسانى كه در دورهء اسلامى هم مدتها در ايران رواج داشته و حتى تازيان آن را به كار برده‌اند اصطلاح گهبذست كه تازيان معرّب كرده و جهبذ گفتند و به جهايذه جمع بسته‌اند . ظاهرا اين كلمه مشتق از گاه و گه به معنى مقام است و گهبذ گويا به معنى صاحب مقام و درجه باشد . . . ( تاريخ تمدن ايران ساسانى ، ص 282 - 281 ) .\r\n","page_name":" 16 ","page_number":16},
  {"content":"\r\n\r\nاستخدام كشورى و كارمندان دولت و قوانين و مقررات مربوط به آنها است بسنجيم . و اگر آنچه را كه دربارهء حفظ طبقات و مراتب و درجات خاندانهاى كهن كه آنها را اهل البيوتات مىخوانده‌اند در تواريخ آمده و دفاتر و ديوان‌هايى كه براى اين كار وجود داشته و آثار آن را در نامهء تنسر « 1 » و جاهاى ديگر مىيابيم در نظر بگيريم شايد بهتر بتوانيم به منصب گاهبد و قلمرو وظيفهء او در نظام ديوانى دولت ساسانى وقوف يابيم .\r\nدر اينجا بايد به اين نكته هم توجه داشت كه وقتى سخن از انتقال تشكيلات اجتماعى و نظام ادارى از دورانى به دورانى يا از دولتى به دولت ديگر مىرود مراد اصول كلى و قواعدى است كه آن تشكيلات و نظام بر آن متكى بوده و قابل انطباق با نيازمنديهاى هر دولتى در هر دوره‌اى است ، نه جزئيات و فروعى كه در هر دوران و در هر دولت به مقتضاى زمان و مكان يا به حكم تحول تدريجى كه در اثر نيازمنديهاى جديد در آنها حاصل مىگردد صورت خاصى به خود گرفته‌اند و از ويژگيهاى هر دولت به شمار مىروند و چون باتوجه به اين امور به وظائف و مناصب فارسى تبارى كه در خلافتهاى اسلامى به كار رفته‌اند نظر افكنيم چندين نكته در اين زمينه به نظر مىرسد كه توجه به آنها هم بىفائده نخواهد بود .\r\nيكى از آن نكته‌ها اين است كه در بسيارى از اين وظائف و اصطلاحات اسلامى هنوز برخى از قواعد و اصولى كه در دوران پيش از اسلام براى بيان اين وظائف در ايران مورد عمل بوده همچنان رعايت شده و پسوندها و پيشوندهايى كه براى بيان اين‌گونه مشاغل به كار مىرفته در اين اصطلاحات اسلامى نيز همچنان به كار رفته و براى ساختن نامهاى تازه براى وظائف جديد از همانها استفاده شده است ؛ با اين تفاوت كه بعضى از پسوندها مثل سردار و سالار و دار و مانند اينها زياد به كار رفته و بعضى ديگر مانند بد كه در فارسى زياد به كار رفته در عربى كم استعمال شده ، مانند جهبذ ، يا جوبذ و نظائر آنها .\r\n\r\n\r\n","description":"","footnote":"\r\n( 1 ) . نامهء تنسر ، تصحيح مجتبى مينوى ، چاپ دوم ، تهران ، دىماه 1354 ، ص 67 - 64 .\r\n","page_name":" 17 ","page_number":17},
  {"content":"\r\n\r\nنكتهء ديگرى كه قابل ذكر مىنمايد اين است كه در بسيارى از اصطلاحات فارسى ديوان خلافت همان تحولى كه در زبان فارسى به مرور ايام در اين اصطلاحات روىداده در آنها هم ديده مىشود و چنين برمىآيد كه پيوند اين اصطلاحات در ديوان خلافت و در زبان عربى هم با زبان اصلى يعنى فارسى بريده نشده ، بلكه به وسيلهء وزيران و دبيران فارسى زبان همچنان برقرار مانده است . ولى در بعضى از اصطلاحات عكس اين فهميده مىشود ، زيرا آنها صورتى ديگر به جز آنچه در زبان فارسى اسلامى برجاى مانده به خود گرفته‌اند . به اين‌گونه اصطلاحات در جاى خود اشاره خواهد شد .\r\nو از آنجا كه اين اصطلاحات گذشته از اهميّتى كه براى مطالعه در امر ديوان و مشاغل ديوانى و پيوستگى آنها در همهء دولتهاى اسلامى دارند ، براى تحقيق در امر دادوستد لغوى و ادبى ميان دو زبان فارسى و عربى و تحول آن در دوره‌هاى مختلف نيز اهميّت فراوان دارند ، ازاين‌رو در اينجا تا حدّى كه مقتضاى مقام باشد اين اصطلاحات توضيح و تفسير خواهند شد .\r\n\r\nدار\r\nيكى از پسوندهاى فارسى كه در مشاغل ديوانى عربى هم به كار رفته و براى ساختن اصطلاحات جديد از آن استفاده شده پسونددار است از فعل داشتن . اين پسوند در فارسى اسلامى هم از قديم تا امروز پيوسته به‌كار رفته و مىرود ، مانند مهماندار و حسابدار و صدها مثال ديگر . . . از نمونه‌هايى هم كه از مشاغل دوران ساسانى نام و عنوان آنها در دست است مىتوان دريافت كه در آن دوران هم اين پسوند براى همين منظور به‌كار مىرفته ، مانند بزرگفرمدار ( بزرگ فرماندار ) و استان‌دار و شهردار « 1 » و مانند اينها .\r\n\r\n\r\n","description":"","footnote":"\r\n( 1 ) . بزرگفرمدار ، عنوان وزير اعظم بوده است . شهرداران ، بالاترين طبقهء فرمانروايان بودند كه به عنوان شاه هم خوانده مىشدند ( كريستن سن ، 95 ) . استان‌دار به حاكم استان اطلاق مىشد ( كريستن سن ، 139 ) . پادشاهان طبرستان را استان‌دار مىگفتند .\r\n","page_name":" 18 ","page_number":18},
  {"content":"\r\n\r\nاينك چند نمونه از اين مشاغل در ديوانهاى عربى :\r\n1 - الأستدّار : مركب است از دو واژهء فارسى استد از فعل ستاندن به معنى گرفتن و دار از فعل داشتن كه يك دال آن حذف و به تشديد بدل شده و يك كلمه گرديده و حرف تعريف عربى بر سر آن آمده است . استدّار لقب يا عنوان كسى بوده كه حساب دخل و خرج اموال سلطان يا اميرى را برعهده داشته .\r\nقلقشندى پس از ذكر اشتقاق و املاء و معناى اين كلمه گويد بعضى از فضل‌فروشان آن را استادّار مىنويسند كه درست نيست و برخى هم آن را استاذ الدّار مىنويسند و مىپندارند كه دار در اينجا عربى و به معنى خانه است و استاذ الدار به معنى بزرگ خانه كه اين هم غلط است و صواب همان است كه عامّه آن را تلفظ مىكنند ، يعنى استدّار به معنى گرفتن و داشتن . « 1 »\r\n2 - البازدار : مركب از دو كلمهء فارسى باز ( مرغ شكارى معروف ) و دار ( دارنده ) عنوان كسى بوده كه در هنگام شكار مرغان شكارى را به دست مىگرفته و در ركاب سلطان و نزديك او حركت مىكرده است ، در دربار مصر اين كار از مشاغل خدمتكاران بوده « 2 » نه امرا . و براى مشاغل بالاتر در همين زمينهء بازدارى و تربيت مرغان شكارى عنوانهاى ديگرى داشته‌اند كه در جاى خود به آنها اشاره خواهد شد . اين كلمه به صورت بازيار هم در عربى به‌كار رفته و استعمال آن در زبان عربى قديم است . در دوران اموى هم متصدى اين شغل را بازيار مىگفتند و اين عنوان غطريف بن قدامه غسانى بازيار هشام بن عبد الملك بود . « 3 » از هردو صورت آن هم در عربى بزدره و بيزره به معنى بازدارى يا بازيارى مشتق شده ، و\r\n\r\n\r\n","description":"","footnote":"\r\n( 1 ) . صبح الاعشى ، ج 5 ، ص 457 . در نامه‌هاى صاحب ابن عباد نامه‌اى است به عنوان « الاستيذار » كه ظاهرا يكى از افراد نافرمانى بوده كه به فرمان دولت بويهى درآمده بوده و صاحب اين نامه را در پاسخ‌نامهء او و در اظهار ملاطفت و دلجوئى او نوشته و مصحّحان آن را در مجموعهء رسائل صاحب زير عنوان ( « و له فى التأنيس و بسط الامنه » ص 105 ) نهاده‌اند . آيا ميان اين دو كلمه از لحاظ لغوى ربطى هست ؟ .\r\n( 2 ) . صبح الاعشى ، ج 5 ، ص 469 .\r\n( 3 ) . محمد كرد على ، مقدمه كتاب البيزره ، دمشق 1373 ه . ص 3 .\r\n","page_name":" 19 ","page_number":19},
  {"content":"\r\n\r\nدر اين فن كه در همهء دوره‌ها اهميّت و اعتبارى داشته كتابهايى هم تأليف شده كه از آن جمله در مصر كتاب البيزره است كه آن را بازيار العزيز بالله خليفهء فاطمى كه در سال 386 هجرى وفات‌يافته تأليف كرده بوده و چاپ شده و در دسترس است « 1 » .\r\n3 - استادار الصّحبه : مركب از دو جزء ، يكى استادار فارسى و ديگرى الصحبه عربى . جزء اول آن ظاهرا از همان كلمهء استدّار كه شرح آن گذشت گرفته شده زيرا در اين شغل هم چنان كه قلقشندى ذكر كرده همان معنى كه در استدّار ذكر شد يعنى سرپرستى جميع امور مالى ملحوظ است . و جزء دوم هم كه معنى مصاحبت مىدهد از آن‌رو به آن اضافه شده كه باز به گفتهء قلقشندى دارندهء اين شغل از ميان همهء مشاغل نزديكترين آنها به شخص سلطان و مصاحب او بوده است ، چه وى كه هميشه يكى از بزرگان و امرا بوده تمام امورى را زيرنظر و ادارهء خود داشته كه با خوراك سراى سلطان و مهمانيهاى بزرگ وى و تشريفاتى كه در جشنها و در موسمهاى رسمى برگزار مىشده سروكار داشته و سرپرستى امور مهمانانى هم كه از دور و نزديك براى سلطان مىرسيده و براى مدتى كوتاه يا بلند در دربار اقامت مىداشته‌اند برعهدهء او بوده و همهء كاركنان و خدمتكارانى كه در هر رشته از اين امور خدمت مىكرده‌اند زيرنظر و ابو ابجمعى او بوده‌اند و از آن جمله رئيس خوراك‌سرا كه او را اسباسلّار مىگفته‌اند كه آن هم عنوانى فارسى بوده كه دچار تحريف شده است . « 2 »\r\n4 - الاستاداريّة : اين توضيح بايد اضافه شود كه در بيان حرفهء صاحبان مشاغل در جائى كه در فارسى اين معنى با افزودن يا در آخر كلمه بيان مىشود مانند خزانه‌دارى و مهمان‌دارى و مانند اينها در عربى همين معنى با افزودن ية در آخر كلمه بيان شده ، مانند خزانداريّة و مهمنداريّة در دو مثال بالا . بنابراين\r\n\r\n\r\n","description":"","footnote":"\r\n( 1 ) . البيزره ، تأليف بازيار العزيز بالله الفاطمى ، ابى عبد الله الحسن بن الحسين نظر فيه و علق عليه محمد كردعلى . مطبوعات المجمع العلمى العربى بدمشق 1372 ه برابر 1953 م .\r\n( 2 ) . صبح الاعشى ، ج 4 ، ص 13 .\r\n","page_name":" 20 ","page_number":20},
  {"content":"\r\n\r\nالاستاداريّة در اينجا حرفه و شغل استادار و تشكيلاتى بوده كه وى بر آن اشراف داشته ، و آن سازمانى بوده است كه بر تمامى سازمانهاى دربارى كه همهء آنها به نام « بيوت السلطان » خوانده مىشده‌اند نظارت داشته و بر همهء آنها فرمان مىرانده و به همين جهت يكى از مشاغل بسيار مهم و معتبر به شمار مىرفته و وظائفى را بر عهده داشته كه در زمان خود بسيار بااهميّت تلقى مىشده است ، مثلا در موسمهاى رسمى كه مىبايستى سلطان از مقر خود خارج شده و به جائى برود ، سرپرست اين دستگاه بوده كه مىبايستى با سواران و با تشريفاتى خاص ، نخست به مقر سلطان برود و پس از خروج سلطان در ركاب او و نزديك به او حركت كند . همچنين امر چاشنىگيرى هم كه شرح آن در جاى خود خواهد آمد و آن هم يكى از وظائف خطير بوده و چاشنىگير هم خود در مقام و هم‌رتبه استادار بوده زير نظر او قرار داشته و اشراف كلى در اين امر با استادار بوده است . و صاحب اين مقام نه تنها اشراف بر امور دربار داشته ، بلكه تمام امور مربوط به افراد منتسب به دربار هم - از مستمريها و وظيفه‌ها و مخارج آنها - در قلمرو اختيارات او بوده و به سبب اهميت اين شغل عادت بر اين جارى بوده كه هميشه چهار نفر از امرا مشتركا مسؤول اين شغل باشند كه يكى از آنها كه رياست بر آنها را داشته از امراى درجهء اول و سه ديگر از امراى درجهء دوم باشند و گاهى هم بر اين شمار افزوده مىشد يا از آن كاسته مىگرديد . « 1 »\r\n5 - البرددار : مركب از دو كلمهء فارسى پرده و دار و عنوان شغلى بوده است كه در فارسى هم معروف است . به گفتهء قلقشندى اين عنوان در دربار مصر در اصل از آن كسى بوده كه در جلو پرده‌اى كه در مجلس سلطان كشيده مىشده مىايستاده و به كسانى كه بنا بوده به حضور سلطان بروند اذن دخول مىداده و اين هم نخست از مشاغل خدمتگزاران و اتباع و حواشى بوده ، ولى سپس يكى از وظائف ديوان شده و دارندهء اين عنوان در رأس عده‌اى به خدمت ديوان و ديوانيان مىپرداخته است . « 2 »\r\n\r\n\r\n","description":"","footnote":"\r\n( 1 ) . صبح الاعشى ، ج 4 ، ص 20 .\r\n( 2 ) . صبح الاعشى ، ج 5 ، ص 468 .\r\n","page_name":" 21 ","page_number":21},
  {"content":"\r\n\r\nاز ميان منصبها و مشاغل دربار ساسانى كه در مآخذ تاريخى منعكس شده ، منصبى هم به نام خرّم‌باش ديده مىشود كه آن را مرادف با همين پرده‌دار و حاجب عربى دانسته‌اند . « 1 » از گفتهء جاحظ چنين برمىآيد كه خرّم‌باش عنوان كسى بوده كه در مجالس بزم شاهان كه حاضران آن صرفا از خاصان و نديمان بوده‌اند پرده‌دار و مراقب بوده كه حاضران مجلس از رسم و آيينى كه براى چنان مجالسى مقرر بوده تخطّى نكنند . وى گويد كه چنين شخصى از ميان فرزندان اسواران يعنى از طبقات بالا و صاحب امتياز برگزيده مىشده و پس از مرگ او هم باز يكى از همان طبقه جاى او را مىگرفته . « 2 » باتوجه به اين گفته و با توجه به معنى اين كلمه كه دلالت بر شادى و خرّمى دارد ، مىتوان حدس زد كه عنوان خرّم‌باش اختصاص به چنين شخصى براى چنين مجالسى داشته و براى اين منصب در معناى تمام آن نام ديگرى داشته‌اند كه شايد همين پرده‌دار بوده كه در عربى هم معرّب آن به صورت البرددار و هم ترجمهء آن به صورت حاجب به كار رفته و آنچه اين احتمال را قوت مىبخشد كاربرد فراوان اين عنوان در شاهنامهء فردوسى است كه مأخذ آن مستقيما از پارسى ساسانى به فارسى اسلامى برگردانده شده بوده .\r\n6 - البندقدار : مركب از دو كلمهء فارسى بندق و دار . بندق كه امروز در فارسى آن را فندق مىگويند و بار درختى است معروف ، در قديم به گلوله‌اى كه با كمان مخصوصى مىانداخته‌اند ، به سبب شكل گرد و كروى آن نيز مىگفته‌اند و در اين تركيب بندقدار مراد همان معنى دوم است و بندقدار به گفتهء قلقشندى به كسى مىگفته‌اند كه وظيفهء او حمل اين سلاح در ركاب سلطان يا امير بوده و چون اين وظيفه از وظائف جنگى به شمار مىرفته بنابراين اختصاص به سران سپاه يا به اصطلاح قلقشندى به « ارباب السيوف » داشته است . « 3 »\r\n7 - جاندار : مركب از دو كلمهء فارسى جان و دار و عنوان شغلى بوده كه\r\n\r\n\r\n","description":"","footnote":"\r\n( 1 ) . كريستن سن ، ص 390 .\r\n( 2 ) . كتاب التاج فى اخلاق الملوك ، ص 28 .\r\n( 3 ) . صبح الاعشى ، ج 5 ، ص 458 .\r\n","page_name":" 22 ","page_number":22},
  {"content":"\r\n\r\nدارندهء آن در روزهاى رسمى كه سلطان به بارعام مىنشسته ، به اميران و ديگر بزرگان كه مىبايستى بر سلطان وارد شوند اذن ورود مىداده . قلقشندى گويد ، احتمال مىرود كه اين شخص را از آن‌رو به اين لقب مىخوانده‌اند كه او حافظ و مسؤول جان سلطان بوده و مىبايستى به كسانى اجازهء ورود بدهد كه خود از آنها اطمينان داشته و از فرجام آن ايمن باشد . « 1 » اين كلمه معمولا با امير توأم مىشده و امير جاندار مىگفته‌اند .\r\nامير جاندار گذشته از اينكه اذن دخول براى اميران مىخواسته در جلو آنها هم به مجلس وارد مىشده و آنها را راهنمايى مىكرده ، و از وظائف او اين بوده كه به همراهى دوادار و كاتب السرّ كه دو تن از بزرگان ديوان بوده‌اند ، « بريد » را هم نزد سلطان مىبرده و در سفرهايى كه سلطان سواره حركت مىكرده او پيوسته در اطراف او مىگشته و از جان او حفاظت مىكرده و هرگاه شخص سلطان قصد تعزير يا قتل كسى را داشته ، اين كار در عهدهء همين امير جاندار بوده كه متهم را نزد خود باز دارد . و چنين بازداشتى خطرناك‌ترين مراتب آن بوده زيرا در اينجا تكليف زندانى مىبايستى بىدرنگ معلوم شود : يا عفو و آزاد گردد يا به قتل برسد . امير جاندار خزانه‌دارى و زرّادخانه را هم در اختيار داشته و معمولا اين مقام را هميشه دو امير با هم عهده‌دار مىشده‌اند كه يكى از آنها از اميران درجهء اول بوده است . « 2 »\r\nدر مجمل التواريخ در ذكر بزرگان دربار خسرو پرويز و مشاغل و سمت آنها ، منصبى هم با همين عنوان جاندار ديده مىشود و صاحب اين منصب هم كسى به نام فريبرز ذكر شده ، ولى دربارهء اين شغل در آنجا توضيحى نيامده است . « 3 »\r\n\r\n\r\n","description":"","footnote":"\r\n( 1 ) . صبح الاعشى ، ج 5 ، ص 459 .\r\n( 2 ) . صبح الاعشى ، ج 4 ، ص 20 .\r\n( 3 ) . مجمل التواريخ ، ص 96 : « اندر عهد خسرو پرويز ، دستور خرّاد برزين بود و مهتران : بندوى و گستهم خال وى بودند ، و سپهبد فرهاد بود ، و سمرگوى به روز ، و منجّم برزين ، و حاجب او نوش ( انوش ) بود و گنجور خورشيد ، و نوشين بازدار ، و فريبرز جاندار بودش ، و طبيب ماهوى خرّاد . . . » .\r\n","page_name":" 23 ","page_number":23},
  {"content":"\r\n\r\n8 - الجمدار : مركب از دو كلمهء فارسى جامه و دار و عنوان كسى بوده كه وظيفهء او اشراف بر تمام امور مربوط به جامه‌خانه و پوشش سلطانى بوده و اين شغلى بوده كه از وظائف اميران و سران سپاه شمرده مىشده . « 1 »\r\n9 - الجوكاندار : مركب از دو كلمهء فارسى چوگان و دار ، و لقب كسى بوده كه ادارهء امور مربوط به بازى چوگان و تهيهء لوازم و ابزار آن و ساير تشريفاتى را كه به آن وابسته بوده بر عهده داشته و معمولا از سران سپاه انتخاب مىشده است . « 2 »\r\n10 - الحوندار : حوندار كوتاه‌شدهء حيواندار است كه در اثر كثرت استعمال به اين صورت درآمده و مركب از دو كلمهء حيوان عربى و دار فارسى است و به كسى گفته مىشده كه مسؤول و عهده‌دار پرورش و تربيت همه نوع مرغهاى شكارى و حمل آنها به جايى بوده كه حيوانات شكارى را براى شكار تعليم مىداده‌اند . قلقشندى گويد كه در اين شغل كه از مشاغل خدمتگزاران بوده ، مراد از حيوان انواع مرغهاى شكارى است نه حيوانات ديگر . « 3 »\r\n11 - الخزندار : كوتاه‌شدهء خزانه‌دار ، مركب از دو كلمهء خزانه عربى و دار فارسى است ، كه در قديم هم مانند امروز به سرپرست و مسؤول امور خزانه مىگفته‌اند . قلقشندى پس از بيان معنى اين كلمه به همين صورت كه گذشت ، گويد برخى از نويسندگان فضل‌فروش خزندار را خازن الدّار مىنويسند به گمان اينكه دار عربى و به معنى خانه است . و اين نادرست است و درست آن همان است كه عامّه مىگويند و بيان آن گذشت . « 4 »\r\n12 - الدوادار : از دو واژهء دوا - كوتاه‌شدهء دوات - و دار فارسى ، و اين عنوان كسى بوده كه عهده‌دار دوات سلطان و وظائفى بوده كه بر آن مترتب مىگرديد ، مانند صدور احكام سلطانى و نظارت بر اجراى آنها و امور ديگرى كه در اين زمينه‌ها پيش مىآمده است . « 5 »\r\n\r\n\r\n","description":"","footnote":"\r\n( 1 ) . صبح الاعشى ، ج 5 ، ص 459 .\r\n( 2 ) . صبح الاعشى ، ج 5 ، ص 458 .\r\n( 3 ) . صبح الاعشى ، ج 5 ، ص 470 .\r\n( 4 ) . صبح الاعشى ، ج 5 ، ص 462 .\r\n( 5 ) . صبح الاعشى ، ج 5 ، ص 462 .\r\n","page_name":" 24 ","page_number":24},
  {"content":"\r\n\r\n13 - الزنان‌دار : از دو كلمهء فارسى زنان ، جمع زن و دار از داشتن ، و اين عنوان كسى بوده كه نگاهبان و سرپرست امور حرمسرا بوده است . قلقشندى پس از ذكر معناى آن گويد ، اين كلمه در اصطلاح كم‌كم به زمام‌دار تبديل يافته و به گمان اين‌كه دار در اينجا عربى و به معنى خانه است چنين پنداشته‌اند كه صاحب اين عنوان كسى بوده كه زمام امور خانه را در دست داشته ، ولى اين غلط است و صواب همان است كه ذكر شد . « 1 » ظاهرا اين شغل همان است كه دارندهء آن را در دوران ساسانى مردبذ مىگفته‌اند « 2 » و در دوره‌هاى بعد عنوان خواجهء حرمسرا يعنى بزرگ حرمسرا به خود گرفته است .\r\n14 - السّلاح‌دار : از سلاح عربى و دار فارسى و اين عنوان كسى بوده كه هم عهده‌دار تمام امور سلاح‌خانه و توابع آن بوده و هم هنگامى كه سلطان به جائى مىرفته متصدى حمل سلاح سلطان بوده است . « 3 »\r\n15 - الشرب‌دار : از شرب - كوتاه‌شدهء شراب عربى - و دار فارسى ، عنوان كسانى بوده از خدمتكاران كه زيردست رئيس شرابخانه كه او را مهتر شرابخانه مىگفته‌اند و شرح آن خواهد آمد خدمت مىكرده‌اند . « 4 »\r\n16 - الطّست‌دار : از دو كلمهء فارسى تشت كه در عربى به صورت طست درآمده « 5 » و دار ، و اين عنوان كسى بوده است كه بر طست‌خانه كه وصف آن خواهد آمد ، رياست داشته است « 6 » . ذكرى از اين منصب در حكومتهاى ديگر اسلامى نيز رفته ، و مؤسس سلسلهء خوارزمشاهيان كه سلسلهء مشهورى از سلاطين مسلمان خوارزم بودند به نام نوشتكين غرچه ، طشت‌دار ملكشاه بود و از جانب او در 470 ه ق . ولايت خوارزم را كه در آن زمان منال آن حوالهء طشت‌خانه\r\n\r\n\r\n","description":"","footnote":"\r\n( 1 ) . صبح الاعشى ، ص 459 - 460 .\r\n( 2 ) . مردبذ يعنى رئيس خواجه‌سرايان دربار ، كريستن سن ، ايران ساسانى ، ص 391 به نقل از هوبشمان . سعيد نفيسى تاريخ تمدن ايران ساسانى ، ص 288 .\r\n( 3 ) . صبح الاعشى ، ج 5 ، ص 462 .\r\n( 4 ) . صبح الاعشى ، ج 5 ، ص 469 .\r\n( 5 ) . ن . ك . المعرب جواليقى و المزهر سيوطى .\r\n( 6 ) . صبح الاعشى ، ج 5 ، ص 469 .\r\n","page_name":" 25 ","page_number":25},
  {"content":"\r\n\r\nبود يافت و بعد از او اخلافش در آن ولايت فرمانروائى كردند . « 1 »\r\n17 - طبردار : از دو كلمهء فارسى طبر ( تبر ) و دار و عنوان كسى بوده است كه تبر يا تبرزين سلطان را در مراسم رسمى يا مناسبتهاى ديگر حمل مىكرده . « 2 » در همين زمينه وظيفهء ديگرى هم بوده به نام اميرطبر كه ظاهرا منصبى بالاتر از طبردار داشته و از ردهء اميران بوده است .\r\n18 - علم‌دار : از دو كلمهء علم عربى و دار فارسى و عنوان كسى بوده كه پرچم سلطان را در مراسم رسمى حمل مىكرده است . « 3 »\r\n19 - المحفّه‌دار : از محفّه عربى به معنى تخت روان و دار فارسى و به گفتهء قلقشندى عنوان كسى بوده است كه سرپرستى و نگاهدارى همهء تختهاى سلطنتى را برعهده داشته . « 4 »\r\n20 - المرقدار : از مرق عربى به معنى آب‌گوشت و عصارهء مايع هر غذا و دار فارسى و عنوان كسى بوده كه سرپرستى خوراك‌سرا و حفظ همهء اثاث و ابزاركار آنجا را برعهده داشته و ناظر بر همه امور و مسؤول حسن‌جريان آنها بوده . « 5 »\r\n21 - المهمندار : از دو كلمهء فارسى مهمان و دار و عنوان كسى بوده است كه سرپرستى همهء مهمانيهاى سلطان و امور سفيران و مهمانهايى را كه از داخل يا خارج مىرسيده‌اند و نيز همهء امور آنها را از تهيهء مسكن و ساير كارها بر عهده داشته . « 6 »\r\n22 - السنجقدار و البشمقدار : اين دو عنوان مركب از تركى و فارسى است و ظاهرا از مناصبى بوده كه در مصر به وجود آمده بوده ؛ يكى منصبى است كه قلقشندى آن را به صورت السنجقدار ذكر كرده كه از سنجق تركى به معنى نيزه و دار فارسى مركب شده و گويد اين عنوان كسى بوده كه در مراسم رسمى\r\n\r\n\r\n","description":"","footnote":"\r\n( 1 ) . لغتنامهء دهخدا به نقل از دائرة المعارف فارسى .\r\n( 2 ) . صبح الاعشى ، ج 5 ، ص 468 .\r\n( 3 ) . صبح الاعشى ، ج 5 ، ص 463 .\r\n( 4 ) . صبح الاعشى ، ج 5 ، ص 470 .\r\n( 5 ) . صبح الاعشى ، ج 5 ، ص 470 .\r\n( 6 ) . صبح الاعشى ، ج 5 ، ص 459 .\r\n","page_name":" 26 ","page_number":26},
  {"content":"\r\n\r\nنيزهء سلطان را حمل مىكرده و ديگرى البشمقدار است كه از بشمق تركى و دار فارسى تركيب شده و چنان كه گويد بشمق به معنى نعل كفش يا كفش بوده و حدود وظائف آن درست مشخص نشده است . « 1 »\r\n\r\nپسوندخانه\r\nديگر از كلمات فارسى كه در ديوان خلافت آن را براى ايجاد اصطلاحات جديد ديوانى به عنوان پسوند به كار مىبرده‌اند كلمهء خانه است كه گاهى با كلمه‌اى فارسى و بيشتر با كلمه‌اى عربى تركيب مىيافته است . از كلمهء دار ( دارنده ) ، چنان كه ديديم براى بيان صاحب شغل و از كلمهء خانه ، چنان كه خواهيم ديد براى بيان محل شغل يا سازمان و تشكيلات استفاده شده است ؛ درست به همانگونه كه در فارسى از اين دو كلمه استفاده مىشود ، با اين تفاوت كه در عربىخانه به صورت خاناه درآمده است . اينك نمونه‌هايى از آنها از كتاب « صبح الاعشى » :\r\n23 - الحوائج خاناه : مركب از حوائج عربى جمع حاجة ( حائجة ) « 2 » و خانهء فارسى است ، و به تشكيلاتى گفته مىشده كه از گسترده‌ترين مراكز خدماتى دربار بوده و مستقيما زيرنظر وزير اداره مىشده و كار آن آماده كردن همهء نيازمنديهاى خوراك‌سراى سلطان و ساير خانه‌هاى وابستهء به او و اميرانى بوده كه خوراك‌سراى آنها به خرج سلطان اداره مىشده است و همچنين پرداخت حقوق و مستمريهاى اميران و غلامان دربار و ديگر مستمرىبگيران - كه به گفتهء قلقشندى نام آنها دفاتر را پر كرده - از وظايف اين تشكيلات بوده كه به وسيلهء خدمتگزاران بسيار اداره مىشده و قلقشندى براى اينكه وسعت كار و اهميت آن را برساند ، گويد تنها بهاى گوشتى كه به مصرف مىرسد سىهزار درهم در روز است و اين به جز اجناس مختلفى است كه بايد در اينجا تهيه شود « 3 » .\r\n\r\n\r\n","description":"","footnote":"\r\n( 1 ) . صبح الاعشى ، ج 5 ، ص 459 .\r\n( 2 ) . جمع قياسى حاجة ، حاجات است . و حوائج به تقدير حائجة است كه معنى مبالغه دارد .\r\n( 3 ) . صبح الاعشى ، ج 4 ، ص 12 و 13 .\r\n","page_name":" 27 ","page_number":27},
  {"content":"\r\n\r\n24 - الركاب خاناه : از دو كلمهء ركاب عربى و خانهء فارسى و آن محلى بوده كه در آنجا اسباب و لوازم اسبها و ديگر چهارپايان سوارى نگاهدارى مىشده است . قلقشندى گويد : « در ركاب‌خانه ، از زين و برگهاى پوشيده از طلا و نقره و جلهاى زركش و مزيّن به انواع زينتها و همچنين زين‌پوشهاى حرير با نقش و نگارها و زيورآلات عجيب به اندازه‌اى است كه عقل حيران مىماند » . « 1 »\r\n25 - الزردخاناه : از دو كلمهء زرد ( عربى مأخوذ از زره فارسى ) و خانه فارسى ، جائى بوده است كه انواع زرهها و ديگر سلاحها را در آنجا نگاهدارى مىكرده‌اند و به آن السلاح خاناه هم مىگفتند . « 2 »\r\n26 - الشراب‌خاناه : از دو كلمهء شراب عربى و خانه فارسى ، قلقشندى دربارهء آن گويد : « شراب‌خانه جائى است كه انواع نوشابه‌هاى مخصوص سلطانى و شربتهاى خاص او تهيه مىشود و انبار شكر مخصوص شربت است در اينجا ظرفهاى نفيس از چينى فاخر لاجوردى و جز آن از جنس‌هاى گرانبها كه يك ترشىخورى كوچك آن هزار درهم و بالاتر ارزش دارد نگاهدارى مىشود » . « 3 »\r\n27 - الطبل‌خاناه : و آن جائى بوده كه در آن همهء طبلها و دهلها و بوق و كرناها و ديگر افزارهاى موسيقى كه در رزم يا مراسم رسمى به كار مىرفته‌اند ، نگاهدارى مىشده و همهء امور مربوط به اين افزارها در آنجا متمركز بوده و سرپرست آن يكى از اميران بوده كه با عنوان امير علم خوانده مىشده و يكى از وظائف وى آن بوده است كه هر شامگاه كه به نام سلطان طبل مىنواخته‌اند او بر سر طبل‌زنان ايستاده باشد و در سفرها هم مشرف بر كار آنان باشد . قلقشندى گويد : گذشته از اين ، طبل‌خانه را هم مهترى بوده كه همه امور را زير نظر داشته و او را مهتر طبل‌خانه خوانند و زيردست او خدمتكارانى هستند كه آنها را دبندار مىگويند . دبندار كسى است كه طبل يا دهل مىنوازد و نوازندگان ابزارهاى ديگر هريك نام و عنوانى دارند . آن را كه بوق مىنوازد منفّر ( از نفير ) و آن را كه\r\n\r\n\r\n","description":"","footnote":"\r\n( 1 ) . صبح الاعشى ، ج 4 ، ص 12 .\r\n( 2 ) . صبح الاعشى ، ج 4 ، ص 11 .\r\n( 3 ) . صبح الاعشى ، ج 4 ، ص 10 .\r\n","page_name":" 28 ","page_number":28},
  {"content":"\r\n\r\nكوس مىزند كوسّى گويند . « 1 » امير طبلخانه در زمان قلقشندى داراى وظائف مهم ديگرى هم بوده است ، از آن جمله ولايت قاهره و سرپرستى قلعهء آن ، يعنى پادگان نظامى آنجا و همچنين سرپرستى تمام بيوت سلطانى . « 2 »\r\n28 - الطشت‌خاناه : تشكيلاتى كه به نام طشت‌خانه خوانده مىشده وظائف گوناگون و گسترده‌اى داشته كه تنها به تشت و رخت و آنچه بدين‌ها مربوط مىشود محدود نمىشده است . در اين سازمان تمام البسهء سلطانى و نيز شمشيرها و موزه‌ها و سرموزه‌ها و ديگر پوششها و همچنين تمام مفروشات دربار از صندليها و مخدّه‌ها و قاليچه‌ها و ديگر چيزهائى كه مىبايستى براى شكوه مراسم دربار استران مىشد و در پيشاپيش مركب حركت مىكرد ، به مسؤوليت كاركنان طشت‌خانه و نوشته‌اند كه اين كاركنان به اندازه‌اى در اين كار شهرت و مهارت يافته بودند كه اين عمل يكى از تخصصهاى آنان به شمار مىرفت و در اين كار با هم به رقابت و مسابقه مىپرداختند . « 3 »\r\n29 - الفراش‌خاناه : فراش در عربى معمولا براى رخت‌خواب به كار مىرود ، ولى در اينجا به معنى مطلق فرش است و در اين محل گستردنيهاى گوناگون از انواع فرشها و خيمه‌ها و آلات و ابزار آنها و همه نوع وسائلى كه در سفر و حضر مورد حاجت بوده است نگاهدارى مىشده و اينجا را هم رئيسى بوده كه او را مهتر فراش‌خانه مىخوانده‌اند و زيردست او هم گروه بزرگى از خدمتكاران بوده‌اند كه آنها را فرّاش مىگفته‌اند و در سفر و حضر پيوسته آمادهء خدمت بوده‌اند . قلقشندى گويد : اين فرّاشان آن‌چنان در كار خود ماهر و چالاك هستند كه حتى يك تن آنها قادر است يك چادر بزرگ را بدون كمك ديگرى برپا دارد . وى همچنين از مهارت عجيب آنها در باربندى و بار كردن اين وسائل در سفر و در اعياد رسمى ستايش فراوان كرده و گويد آنها قادرند بارهائى ببندند و حمل كنند كه طول آنها به 15 ذراع مىرسد . « 4 »\r\n\r\n\r\n","description":"","footnote":"\r\n( 1 ) . صبح الاعشى ، ج 4 ، ص 13 .\r\n( 2 ) . صبح الاعشى ، ج 4 ، ص 23 و 21 .\r\n( 3 ) . صبح الاعشى ، ج 4 ، ص 10 و 11 .\r\n( 4 ) . صبح الاعشى .\r\n","page_name":" 29 ","page_number":29},
  {"content":"\r\n\r\n\r\nكلمه مهتر\r\nيكى ديگر از كلمه‌هاى فارسى كه آن هم نسبة به فراوانى در اين‌گونه مشاغل ديوانى به كار رفته ، كلمهء مهتر به معنى بزرگ يا بزرگترين است كه در عربى به صورت المهتار درآمده و آن لقبى بوده كه به بالاترين مقام در هر رسته از خدمتگزاران دربار داده مىشده و معمولا بر سر شغل يا تشكيلاتى كه در آن خدمت مىكرده در مىآمده ، مانند مهتر شراب‌خانه يا مهتر ركاب‌خانه و مانند اينها . قلقشندى در بيان معنى آن گويد مه در زبان فارسى به معنى بزرگ و تر صيغهء تفضيل و معناى مهتر بزرگترين است . « 1 » كلمهء مه در تشكيلات دولت ساسانى هم در گونه‌هاى مختلف آن براى بيان همين معنى « بزرگ » به كار رفته ، مانند مسمغان ( مه مغان ) كه به معنى بزرگ مغان ، و دبيران مهشت « 2 » يعنى بزرگ دبيران و مانند اينها .\r\nو اينك چند نمونه از مشاغلى كه با كلمهء مهتر تركيب يافته است :\r\n30 - مهتر ركاب‌خانه : و آن عنوان كسى بوده است كه بر ركاب‌خانه - كه شرح آن گذشت - رياست داشته و عهده‌دار همهء امور آن بوده است . « 3 »\r\n31 - مهتر شراب‌خانه : ظاهرا مهتر شراب‌خانه كه همهء امور آنجا و همهء خدمتكارانى كه به آنها شراب‌دار مىگفته‌اند زيرنظر او بوده‌اند ، خود زيرنظر اميرى از اميران بزرگ و مورد اعتماد قرار داشته كه سرپرستى همهء آن تشكيلات بر عهده او بوده است . « 4 » مىبد كه يكى از مناصب دربارى ساسانيان بوده ظاهرا منصبى شبيه به همين مهتر شراب‌دار داشته است . « 5 »\r\n32 - مهتر طشت‌خانه : اين منصب از آن كسى بوده است كه تشكيلات\r\n\r\n\r\n","description":"","footnote":"\r\n( 1 ) . صبح الاعشى ، ج 5 ، ص 470 .\r\n( 2 ) . ن . ك . كريستن سن ، ص 94 و 129 و 130 و 258 .\r\n( 3 ) . صبح الاعشى ، ج 4 ، ص 12 .\r\n( 4 ) . صبح الاعشى ، ج 4 ، ص 10 .\r\n( 5 ) . كريستن سن ، ايران ساسانى ، ص 390 ، اين عنوان را به نقل از هوبشمان مشكوك مىداند .\r\nسعيد نفيسى مىبذ را ساقى و شرابدار معنى كرده و گويد : ظاهرا نام آبادى معروف بيرون شهر يزد كه اكنون ميبذ به ضمّ با تلفظ مىكنند همين كلمه است و به مناسبت كسى است كه اين منصب را در زمان ساسانيان داشته است ( تاريخ تمدن ايران ساسانى ، ص 285 ) .\r\n","page_name":" 30 ","page_number":30},
  {"content":"\r\n\r\nطشت‌خانه را كه وصف آن گذشت و معمولا از بزرگان دولت بوده سرپرستى مىكرده و زيردست او رسته‌هاى مختلفى بوده‌اند كه رسته‌اى از آنها را طشت‌دار مىگفته‌اند كه شرح آن نيز گذشت و رسته‌اى ديگر را رخت‌دان مىناميده‌اند كه شرح آن خواهد آمد ، و رسته‌اى ديگر را هم بابا مىخوانده‌اند . « 1 »\r\n33 - مهتر فراش‌خانه : رئيس فراشخانه و فرّاشان كه وصف آنها گذشت . « 2 »\r\n34 - المهمرد : از دو كلمه فارسى مه ( بزرگ ) و مرد ، و اين عنوان فردى بوده است در اصطبلخانه كه متصدى انواع پوشش اشتران و وسائل اصطبلخانه و سقّاها و مانند آنها بوده است . « 3 »\r\n\r\nكلمات تركيبى\r\nبه جز كلمه‌هايى كه به عنوان پسوند يا پيشوند در مشاغل و مناصب ديوانى عربى به كار رفته كه نمونه‌هاى آنها ذكر شد ، كلمه‌هاى فارسى ديگرى هم در اين مشاغل به تركيب يا به تنهائى استعمال شده كه هرچند به فراوانى كلمه‌هاى ذكر شده نيست ، ولى شمارهء آنها هم كم نيست و اينك نمونه‌هائى از آنها :\r\n35 - سرآخور : از دو كلمهء فارسى سر و آخور كه هردو معروفند .\r\nسرآخور عنوان يا لقب كسى بوده كه سرپرستى تمام امور مربوط به نگهدارى و پرورش چهارپايان ، به خصوص اسب و اصطبل سلطانى را برعهده داشته است .\r\nقلقشندى گويد كه عامهء مردم اين را سرآخورى با افزودن يا در آخر آن تلفظ مىكنند و نويسندگان فضل‌فروش سر را به لام تبديل كرده و سلاخورى مىگويند و اين غلط است . « 4 » اين عنوان بعدها با تبديل سر به مير به مير آخور بدل شده و در فارسى به جاى سرآخور ، ميرآخور گفته‌اند .\r\nدر زبان پارسى و در دوران ساسانى براى مشاغلى كه با اسب و پرورش\r\n\r\n\r\n","description":"","footnote":"\r\n( 1 ) . صبح الاعشى ، ج 4 ، ص 10 و 11 .\r\n( 2 ) . صبح الاعشى ، ج 4 ، ص 10 و 11 .\r\n( 3 ) . صبح الاعشى ، ج 5 ، ص 471 .\r\n( 4 ) . صبح الاعشى ، ج 5 ، ص 461 .\r\n","page_name":" 31 ","page_number":31},
  {"content":"\r\n\r\nآن ارتباط داشته‌اند ، چهار اصطلاح ديده مىشود : يكى آخورسالار و ديگرى آخوربد و ديگر ستوربان ، « 1 » و در شرح دبيران ديوان دربارهء عنوان چهارم كه با نام آخورامار ، دبير مسؤول دستگاه ديوانى و ناظر به همهء اين امور بوده است نيز توضيحى آمده است . از آنجا كه دستگاه ناظر به ادارهء امور و پرورش اسب همانگونه كه در شرح ديوانهاى فارسى بدان اشاره شد به سبب اهميتى كه اين حيوان در اقتصاد و جنگ و اجتماع آن دوران داشته يكى از دستگاههاى مهم و گستردهء دولت ساسانى شمرده مىشده است ، مىتوان احتمال داد كه عنوانهاى آخورسالار و آخوربد و ستوربان هريك عنوان شغل خاصى در آن دستگاه و نمايندهء مرتبه‌اى از مراتب آن بوده كه قطعا خدمتكاران بسيارى داشته است .\r\n36 - امير جاندار : در كلمهء جاندار معنى آن گذشت . « 2 »\r\n37 - امير شكار : از دو كلمه امير عربى و شكار فارسى ؛ امير شكار دومين اصطلاح فارسى است كه در امر شكار در مشاغل ديوانى عربى مىيابيم ؛ نخستين آن بازدار بود كه گذشت . به نظر نمىرسد كه اين هر دو عنوان يك نفر باشند .\r\nبازدار چنان كه گذشت در طبقهء خدمتكاران بوده ، ولى امير شكار چنان كه از نام آن پيداست از طبقهء اميران بوده و از وظيفه‌اى هم كه قلقشندى براى او نوشته است ، همين برمىآيد . در فارسى اسلامى صاحب اين وظيفه را ميرشكار مىگفته‌اند كه كوتاه‌شدهء همين امير شكار است . در پارسى ساسانى براى چنين وظائفى دو اصطلاح مىتوان يافت . يكى شاهبان « 3 » كه ظاهرا كوتاه‌شدهء شاهين‌بان و مرادف با همان عنوان بازدار يا بازيار است و ديگر نخجيربد « 4 » كه چنان كه از تركيب كلمه برمىآيد مقامى بالاتر از شاهبان ، و شايد سرپرستى تمام امور مربوط به شكار را داشته است .\r\n38 - اميرطبر : معنى آن در طبردار گذشت و چنين مىنمايد كه اميرطبر\r\n\r\n\r\n","description":"","footnote":"\r\n( 1 ) . كريستن سن ، ايران ساسانى ، ص 390 ، به نقل از هوبشمان و كارنامهء اردشير .\r\n( 2 ) . و نيز نگاه كنيد به صبح الاعشى ، ج 5 ، ص 461 .\r\n( 3 ) . كريستن سن ، ايران ساسانى ، ص 390 .\r\n( 4 ) . سعيد نفيسى - تاريخ تمدن ايران ساسانى ، ص 285 .\r\n","page_name":" 32 ","page_number":32},
  {"content":"\r\n\r\nدر همين وظيفه مقامى بالاتر از تبردار داشته است . « 1 »\r\n39 - الجاشنكير : از دو كلمهء فارسى چاشنى ( به معنى اندكى از طعام كه براى تشخيص مزهء آن بچشند ) و گير از گرفتن . و اين لقب يا عنوان كسى بوده است كه خوراكيها را پيش از سلطان براى اطمينان از سلامت آنها مىچشيده « 2 » و او به همراهى كسى كه عنوان استادار الصّحبه داشته و شرح آن گذشت ، وظيفه داشته‌اند كه سرخوان سلطان بايستند و متفقا مسؤول سلامت غذاها بوده‌اند .\r\nدارندهء چنين شغلى را در دوران ساسانى بذشخور مىگفته‌اند . « 3 » چنين مىنمايد كه در فارسى اسلامى در معنى چاشنىگير تغييرى روى داده است . در برهان قاطع حاكم خوراك و قسمت‌كنندهء طعام معنى شده ، گرچه از اين بيت نظامى گنجوى مىتوان هردو معنى را از آن فهميد :\r\n به دست چاشنىگيرى چو مهتاب * فرستادش ز شربت‌هاى جلّاب « 4 » \r\n40 - الخوان سلّار : از دو كلمهء فارسى خوان ( طبق بزرگى كه بر آن طعام مىنهاده‌اند ) و سالار به معنى سر و سردار . و اين لقب بزرگترين مقام در مطبخ سلطانى و همسنگ لقب مهتر بوده كه در ساير تشكيلات دربارى به رئيس آن تشكيلات داده مىشده است . قلقشندى گويد كه عوام اين لقب را اخوان سلار مىگويند كه غلط است . « 5 » در مراتب دولت ساسانى چنين مرتبه‌اى با همين نام و همين وظيفه ديده مىشود . « 6 » اين شخص در دربار پايگاهى بلند داشته است . پس از مرگ شيرويه يا قباد پسر خسرو پرويز كه بزرگان ايران اردشير را كه پسرى هفت ساله بود به سلطنت برداشتند تربيت و نيابت سلطنت او را مهاذر گشسب بر عهده گرفت كه مقام او خوانسالار بود . طبرى كه مرتبهء او را در عربى « رئاسة اصحاب المائدة » ، ترجمه كرده ، نوشته است كه او چنان به خوبى كشوردارى كرد\r\n\r\n\r\n","description":"","footnote":"\r\n( 1 ) . صبح الاعشى ، ج 5 ، ص 462 .\r\n( 2 ) . صبح الاعشى ، ج 5 ، ص 460 .\r\n( 3 ) . كريستن سن ، ص 390 به نقل از هوبشمان ، ص 59 .\r\n( 4 ) . برهان قاطع ، تصحيح دكتر معين در چاشنىگير .\r\n( 5 ) . صبح الاعشى ، ج 5 ، ص 471 .\r\n( 6 ) . كريستن سن ، ايران ساسانى ، ص 390 .\r\n","page_name":" 33 ","page_number":33},
  {"content":"\r\n\r\nكه كودكى شاه احساس نشد . « 1 »\r\n41 - الاسفهسلّار : شكل عربى سپهسالار است ، مركب از دو كلمهء سپه و سالار كه از مقامها و مراتب لشكرى معروف است . قلقشندى اين كلمه را از كلماتى شمرده كه در خلافت فاطمى مصر از خلافت عباسى بغداد گرفته شده است . « 2 »\r\nدر مناصب دولت ساسانى عنوان سپاه‌سالار ديده مىشود و به نظر كريستن‌سن عنوان سپهسالار و سپهبد يكى بوده و معنى آنها هم با هم فرقى نداشته . « 3 » فرمانده قدرتمند آذربايجان در زمان خسرو انوشيروان كه هم قدرتى بسيار و هم مال و مكنتى فراوان به دست آورده بود و طبق روايتى كه نظام الملك در سياست‌نامه آورده و به عقيده كريستن‌سن از منابع قابل اعتماد نقل كرده است به پيرزنى ستم روا داشته بوده و خسرو انوشيروان او را به كيفر رسانده بود با همين عنوان سپاه‌سالار خوانده مىشده است .\r\nكلمهء سالار هم كه به صورت سلّار در مناصب ديوانى عربى به كار رفته در مناصب ساسانى كاربرد زياد داشته ، مانند ارتيشتاران سالار و استريوشان سالار و پايگان‌سالار ( فرمانده نيروى پياده ) و پشتيگان‌سالار ( رئيس نگهبانان سلطنتى ) « 4 » و گندسالار و مانند اينها . مرتبهء ارتشتاران سالار كه مرتبهء كاردار پسر نرسى در زمان بهرام پنجم بوده از مرتبهء اسپهبد بالاتر بوده و طبرى كه او را « صاحب الجيش الاعظم » خوانده ، گويد مرتبه‌اش همرديف مرتبهء « ارگبد » ( الارجبذ ) بوده . « 5 »\r\nاز جمله القاب دوران ساسانى ده سالار بوده كه در عربى دهسلار شده . سردار هم كه ظاهرا مرادف همين كلمهء سالار بوده در دوران ساسانى همچنان به كار مىرفته ، مانند اخترماران سردار ( رئيس منجمان ) و اسواران سردار ( فرمانده اسواران ) و كستيك‌بان سردار و مانند اينها .\r\n\r\n\r\n","description":"","footnote":"\r\n( 1 ) . طبرى 1 / 1061 .\r\n( 2 ) . صبح الاعشى ، ج 5 ، ص 471 .\r\n( 3 ) . كريستن سن ، ص 370 .\r\n( 4 ) . كريستن سن ، ايران ساسانى ، ص 82 به نقل از كارنامك .\r\n( 5 ) . طبرى 1 / 869 و كريستن سن ، ايران ساسانى ، ص 193 و 273 .\r\n","page_name":" 34 ","page_number":34},
  {"content":"\r\n\r\n42 - الرّختوان : از دو واژهء فارسى رخت ( پوشش ) و پسوند وان ( بان ) كه معنى محافظ يا صاحب مىدهد و اين چنان كه گذشت عنوان رسته‌اى از خدمتگزاران طشت‌خانه بوده است . « 1 » اين پسوند كه در فارسى اسلامى به صورت « بان » در كلماتى همچون باغبان و دربان و مانند اينها كاربرد فراوان دارد ، در سمتها و شغلهاى دوران ساسانى نيز نظائر متعددى از آن در تواريخ ديده مىشود ، مانند پادگوسبان و مرزبان و شهربان و مانند اينها .\r\n43 - كاتب الدّست : از دو كلمهء كاتب عربى به معنى نويسنده و دست فارسى ، و اين عنوان دبيرى بوده است كه نزديك دست سلطان مىنشسته و توقيع كنار نامه‌ها را چنان كه او مىگفته مىنوشته است . « 2 »\r\nدر پايان فهرستى هم از برخى القاب و مناصب دربارى دولت ساسانى كه در كتاب ايران در زمان ساسانيان استاد كريستن‌سن آمده است ، اضافه مىشود . « 3 »\r\nتگربذ : كه منصب او شبيه رئيس دربار بود . انديمان‌كاران سردار يا سالار يعنى رئيس تشريفات پرده‌دار را خرم‌باش مىگفتند .\r\nمىبذ : ساقيان .\r\nبذشخور : چشندگان .\r\nخوانسالار : رئيس كل مطبخ .\r\nسنكاپان : عملهء خلوت ( و اين عنوان را ارامنه سنكابت ناميده‌اند ) .\r\nشاهبان : بازداران .\r\nاخوربد يا اخورسالار يا استوربان : رئيس كل اصطبل .\r\nدربان سردار : رئيس دربانان .\r\nپشنيكان : جماعتى از نگاهبانان پادشاه .\r\n\r\n\r\n","description":"","footnote":"\r\n( 1 ) . صبح الاعشى ، ج 5 ، ص 471 .\r\n( 2 ) . صبح الاعشى ، ج 1 ، ص 137 .\r\n( 3 ) . اين عنوانها را در صفحهء 391 - 389 متن فرانسه و صفحه 288 - 277 ترجمهء فارسى آن كتاب خواهيد يافت .\r\n","page_name":" 35 ","page_number":35},
  {"content":"\r\n\r\nپشتيكان‌سالار : رئيس پشتيكان كه در دربار صاحب مقام و اعتبار تام بود . اين محافظين پادشاه را حراست مىكردند و جزء جلال موكب او محسوب مىشدند .\r\nهزاربد : رياست هزار نفر و رياست مستحفظين سلطنتى را داشته است .\r\nاين عنوان ظاهرا متعلق به افسران دسته‌هاى پشتيگانان يا بعضى از افواج مستحفظ سلطنتى بوده است .\r\nاخترماران‌سالار : رئيس منجمين .\r\nدرستبذ : رئيس پزشكان .\r\nمردبذ : ظاهرا رئيس خواجگان بوده است كه هرچند داراى نفوذ هم بوده‌اند ، ولى گويا هيچوقت جزء طبقات نجبا به شمار نمىآمده‌اند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nگفتار دوم دبيران ديوان و روش گزينش و آموزش ايشان\r\nراه و رسم ايرانيان در گزينش دبيران * دبيران چه چيزها مىآموختند * خط * گفتهء ابن مقفّع * روايت حمزهء اصفهانى * روايت مسعودى * بلاغت فارسى * كتاب كاروند * تكه‌هايى از يكى از تاجنامه‌هاى ساسانى * سخنى از جمشيد * معيارهايى براى بلاغت * فرهنگ دبيران\r\n\r\nراه و رسم ايرانيان در گزينش دبيران\r\nدانش و بصيرتى كه براى ادارهء امور ديوانها و نوشتن نامه‌ها و اسناد مختلف در موضوعهاى گوناگون ضرورى بود ، رفته‌رفته كار دبيرى را به آن پايه از اهميت و اعتبار رسانيد كه در دوران ساسانى نه تنها طبقهء دبيران از طبقات ممتاز و از بزرگان كشور به حساب آمدند ، بلكه يكى از اركان مهم دولت و عامل مؤثرى در ادارهء امور مملكت به شمار مىرفتند . « 1 » در\r\n\r\n\r\n","description":"","footnote":"\r\n( 1 ) . كريستن‌سن مقام دبيران را در دولت ساسانى بدين‌گونه وصف كرده است :\r\n« دبيران سياستمداران حقيقى بشمار مىرفتند ، همه قسم اسناد را ترتيب مىدادند و مكاتبات دولت را در دست مىگرفتند . فرمانهاى سلطنتى را انشاء و ثبت مىكردند و جزء جمع هزينه‌ها -\r\n","page_name":" 37 ","page_number":37},
  {"content":"\r\n\r\nنوشتهء مورخان هم غالبا دبيران در رديف وزيران و هردو همچون دو گروه از بزرگان نام برده شده‌اند كه در كارهاى مهم مملكتى دخالت داشته‌اند « 1 » و حتى در بعضى موارد نام دبيربد يعنى سرپرست كل اين دستگاه ديوانى را در رديف بزرگترين مقامهاى دولت ساسانى مىيابيم « 2 » و به همين سبب براى پذيرفتن افراد در سلك دبيران و كارگزاران ديوان رسم و آئينى خاص و آزمايشى نسبتا دشوار نهاده بودند و جز از طبقهء بزرگان - آن هم با اجازهء مخصوص شاه - كسى را در كار دبيرى نمىپذيرفتند .\r\nاين سخت‌گيرى بدان سبب بود كه ديوان شاهى كه همهء دستگاههاى مالى و ادارى مملكت را از كشورى و لشكرى دربرمىگرفت ، به منزلهء ستون فقرات دولت و مركز اسرار مملكت بود و با نظامى كه در آن دوران بر اجتماع حكمفرما بود ، ورود در آن دستگاه به كسانى اختصاص داشت كه هم از دودمانهاى سرشناس و مورد اعتماد باشند و هم با آموزشهاى علمى و تمرينهاى عملى مهارت فنى و دانش و ادب لازم را به دست آورده و در زمرهء اهل رأى و تدبير درآمده و شايستهء هم‌نشينى با بزرگان و دولتمردان گرديده باشند .\r\n\r\n\r\n","description":"","footnote":"\r\nرا مرتب مىنمودند و محاسبات دولت را اداره مىكردند . در مكاتبه با دشمنان و معاندان پادشاه بايستى به مقتضاى مقام گاهى عادلانه و مسالمت‌آميز چيز بنويسد و زمانى به تهديد و تخويف بپردازند . اما اگر در مصافى خصم برترى مىيافت ، حيات دبيران بر باد مىرفت .\r\nچنان كه شاپور پسر اردشير اول داد و نداد منشى آخرين پادشاه اشكانى را به دست خود هلاك كرد ، زيرا كه از جانب پادشاه خود نامهء اهانت‌آميز به اردشير نوشته بود ( كريستن‌سن ترجمهء رشيد ياسمى ص 83 ) . مقايسه شود با سرنوشت عبد الحميد منشى آخرين خليفهء اموى و هلاك او در زمان نخستين خليفهء عباسى .\r\n( 1 ) . در رويداد قيام بزرگان دولت ساسانى بر خسرو پرويز و گرفتن و زندانى كردن او و نشاندن پسرش شيرويه به جاى او ، كسى كه واسطهء رساندن پيام شيرويه به خسرو پرويز و آوردن پاسخ او بود يزدان گشسب دبيربد يا چنان كه در الاخبار الطوال آمده رئيس كتّاب الرسائل بود .\r\n( الاخبار الطوال ، ص 107 )\r\nدينورى هم نام رئيس وزراى هرمز پدر خسرو پرويز را كه به دست پسر عمّش در هنگامى كه از سوى هرمز به نزد بهرام چوبين مىرفته در بين راه كشته شده ، يزدان گشسب نوشته است ( ص 82 - 84 ) .\r\n( 2 ) . كريستن‌سن ص 131 .\r\n","page_name":" 38 ","page_number":38},
  {"content":"\r\n\r\n\r\nراه و رسم ايرانيان در گزينش دبيران\r\nدر كتاب « الوزراء و الكتّاب » كه در شرح حال وزيران و دبيران قرنهاى نخستين اسلامى است و در مقدمهء آن شمه‌اى از راه و رسم ايرانيان در اين زمينه ذكر شده ، آمده است : در روزگار ايرانيان رسم چنين بوده كه چون كسانى را براى دبيرى ديوان نامزد مىكردند ، نخست مىبايستى سران ديوان خرد و دانش آنها را بيازمايند و كسانى را كه شايسته يافتند نام آنها را به شاه گزارش كنند و كارهايى هم به آنها واگذارند تا آنگاه كه به دستور شاه آنها را نزد كارگزاران دولت بفرستند تا در كارهاى مختلف به كارشان وادارند و به تناسب كارى كه انجام مىدهند و شايستگىيى كه از خود نشان مىدهند آنها را از مرتبه‌اى به مرتبهء بالاتر ارتقا دهند تا هريك از آنها به مرتبه‌اى برسند كه شايستهء آنند . و هيچ‌يك از اين افراد را روا نبود كه در خدمت هيچ فرد ديگرى درآيد ، مگر با دستور و اذن شاه . نيز در همين زمينه در آن كتاب آمده است كه پادشاهان دبيران را مقدم مىشمردند و فضيلت صنعت ايشان را مىشناختند و ايشان را از نعمت و رفاه بهره‌مند مىساختند ؛ زيرا آنها رأى و خرد را با صنعت و هنر يك جا داشتند . و مىگفتند كه نظام امور و كمال مملكت و رونق سلطنت به ايشان است و آنها هستند كه زبان گوياى شاهان و گنجينه‌دار اموال ايشان و امين پادشاهان بر رعيّت و كشورشان هستند . « 1 »\r\nآنچه را جهشيارى دربارهء آموزش دبيران و مراحلى كه مىبايستى بپيمايند تا در ديوان مركزى به خدمت گمارده شوند ، ذكر كرده فردوسى از جملهء كارهاى اردشير بنيادگذار سلطنت ساسانيان شمرده است . و چنان كه نوشته‌اند در زمان همين شاه هم بوده كه دبيران طبقه‌اى خاص گرديدند و از طبقات ممتاز به شمار رفتند . فردوسى در اين باره چنين گفته است :\r\n به ديوانش كار آگهان داشتى * به بىدانشان كار نگذاشتى\r\nبلاغت نگه‌داشتندى و خط * كسى كو بدى چيره بر يك نُقَط \r\n\r\n\r\n","description":"","footnote":"\r\n( 1 ) . جهشيارى ، « الوزراء و الكتّاب » ، ص 3 و 4 .\r\n","page_name":" 39 ","page_number":39},
  {"content":"\r\n\r\n چو برداشتى آن سخن رهنمون * شهنشاه كرديش روزى فزون\r\nكسى را كه كمتر بدى خطّ و وير * نرفتى بدرگاه شاه اردشير ،\r\nسوى كارداران شدندى به كار * قلم‌زن بماندى بر شهريار\r\nستاينده بد شهريار اردشير * چو ديدى بدرگاه مردى دبير\r\nنويسنده گفتى كه گنج آگند * هم از رأى او رنج بپراكند\r\nبه دو باشد آباد شهر و سپاه * همان زيردستان فريادخواه\r\nدبيران چو پيوند جان منند * همه پادشا بر نهان منند « 1 » \r\nبرخى از تاريخ‌نويسان و از آن جمله فردوسى در شاهنامه حكايتى دربارهء انوشروان و كفشگرى كه مىخواست با تقديم مال فراوان از او اجازه بگيرد كه فرزند خود را به فرهنگيان سپارد تا در زمرهء دبيران درآيد نقل كرده‌اند كه از آن مىتوان به اهميت اين طبقه و مبالغتى كه در گزينش افراد آن مىشده است ، پىبرد . « 2 » كفشگر در اين روايت نمادين پايين‌ترين افراد طبقات عامه محسوب مىشده . به اين مناسبت لازم است به اين نكته هم اشاره شود كه برخى از كسانى كه اين حكايت را خوانده‌اند از آن چنين استنباط كرده‌اند كه در آن روزگار به مكتب رفتن و درس خواندن براى عامهء مردم ممنوع بوده و نياز به اجازهء شاه داشته . اين استنباط از اين حكايت درست نيست . در آن روزگار هم به مكتب رفتن و درس خواندن ، اگرچه براى آموختن دين و به وسيلهء موبدان هم بوده ، براى مردم عادى امرى معمول بوده و نيازى به اجازهء شاه نداشته و شواهد آن هم در تاريخ كم نيست . « 3 » آنچه احتياج به اجازهء شاه داشته چنان كه گذشت و در\r\n\r\n\r\n","description":"","footnote":"\r\n( 1 ) . شاهنامه ج 4 ، ص 128 و 129 .\r\n( 2 ) . شاهنامه ، ج 4 ، ص 543 و 544 .\r\n( 3 ) . از آن جمله حكايتى است در شاهنامه كه به مناسبت خوابى كه انوشروان ديده بوده و موبد بزرگ از تعبير آن عاجز مانده بوده است و نوشروان رسولان به اطراف فرستاده بوده تا يك خوابگزار دانا بيابند و يكى از آنها در مكتب‌خانه‌اى در مرو جوانى باهوش و دانا يافته و او را با خود به درگاه آورده و او همان بزرجمهر معروف بوده است . ( شاهنامه ، ج 4 ، ص 411 ) . در شاهنامه در سرگذشت اردشير بابكان بنيادگذار پادشاهى ساسانيان چنين مىخوانيم :\r\n","page_name":" 40 ","page_number":40},
  {"content":"\r\n\r\nروايت جهشيارى هم با صراحت بيشترى بيان شده ورود در خدمت ديوان و رسيدن به مقام دبيرى بوده كه طبق آيين آن زمان اختصاص به فرزندان كسانى داشته كه در همين طبقهء دبيران بوده‌اند ؛ و اين نكته كه مراد كفشگر دبيرى فرزندش بوده نه صرفا به مكتب رفتن و درس خواندن او ، از ابيات فردوسى در بيان گفتهء بزرجمهر به انوشروان و پاسخ او نيز نمايان است . « 1 » نوشتهء ابن بلخى هم بر\r\n\r\n\r\n","description":"","footnote":"\r\n چو بىمايه گشتى يكى مايه‌دار * وزان آگهى يافتى شهريار ،\r\nچو بايست برساختى كار اوى * نماندى چنان تيره بازار اوى\r\nهمان كودكش را به فرهنگيان * سپردى چو بودى از آهنگيان\r\nبه هر برزن اندر دبستان بدى * همان جاى آتش‌پرستان بدى \r\n( ج 7 ، ص 7 - 1986 )\r\nو همچنين در زير عنوان « اندرز كردن اردشيرمردمان را » اين ابيات آمده :\r\n همه گوش داريد پند مرا * سخن گفتن سودمند مرا\r\nزمانى مياساى از آموختن * اگر جان همىخواهى افروختن\r\nچو فرزند باشد ، به فرهنگدار * زمانه ز بازى برو تنگ‌دار \r\n( ج 7 ، ص 1991 ) .\r\n( 1 ) . آن ابيات چنين است :\r\n يكى آرزو كرد موزه فروش * اگر شاه دارد بگفتار گوش\r\nفرستاده گويد كه آن مرد گفت * كه شاه جهان با خرد باد جفت\r\nيكى پور دارم رسيده به جاى * بفرهنگ جويد همى رهنماى\r\nاگر شاه باشد بدين دستگير * كه اين پاك فرزند گردد دبير ،\r\nز يزدان بخواهم همى جان شاه * كه جاويد بادا سزاوارگاه\r\nبه دو گفت شاه اى خردمند مرد * چرا ديو چشم تو را خيره كرد\r\nبرو همچنان بازگردان نَثَر * مبادا كزو سيم خواهيم و زر\r\nكه چون كفشگر بچه گردد دبير * هنرمند و با دانش و يادگير ،\r\nچو فرزند ما برنشيند به تخت * دبيرى ببايدش پيروزبخت ،\r\nهنر نايد از مرد موزه‌فروش * سپارد به دو چشم بينا و گوش ،\r\nبه دست خردمند مرد نژاد * نماند جز از حسرت و سرد باد\r\nشود پيش او خوار مردم‌شناس * چو پاسخ دهد زو نيايد سپاس\r\nبه ما بر پس از مرگ نفرين بود * چو آيين اين روزگار اين بود \r\n( شاهنامه ، ج 4 ، ص 544 ) .\r\n","page_name":" 41 ","page_number":41},
  {"content":"\r\n\r\nاين امر صراحت دارد . او از جمله كارهاى انوشروان اين را نوشته كه « بفرمود تا جز مردم اصيل صاحب معرفت را هيچ عمل نفرمودندى و منع كرد هيچ بىاصل يا بازارى يا حاشيه‌زاده دبيرى آموزد » . « 1 »\r\n\r\nدبيران چه چيزها مىآموختند\r\nدربارهء اين‌كه داوطلبان دبيرى چه چيزهايى مىبايستى مىآموختند تا شايستهء اين مقام گردند ، و جايى كه آموزش آنان در آنجا صورت مىگرفته به چه نام خوانده مىشده و نظام آن به چه گونه بوده است هرچند اطلاعات تفصيلى در دست نيست ، ولى از آگاهيهاى پراكنده‌اى كه در اين زمينه در مآخذ تاريخى يافت مىشود مىتوان كلياتى در اين باره به دست آورد . مثلا فردوسى از بلاغت و خطّ ياد مىكند كه دو مادهء اصلى در آموزش آنان به شمار مىرفته‌اند ، و در مطالبى كه ابن قتيبه و ديگر مؤلفان اسلامى از مآخذ ساسانى مانند تاجنامه‌ها و نوشته‌هاى ديگر نقل كرده‌اند مواد ديگرى هم بر آنچه در شاهنامه آمده افزوده مىگردد كه براى راه‌يابى به زمينهء آموزش و فرهنگ عمومى دبيران آن دوران مفيد و راه‌گشا است . و از بررسى آنها شايد بتوان به اطلاعات بيشترى دربارهء سازمان ديوانى و فرهنگ ديوانيان آن زمان دست يافت و اين چيزى است كه در اينجا سعى مىشود تا حدى كه ميسّر و درخور اين مقال باشد مورد بررسى قرار گيرد .\r\n\r\nخط\r\nدربارهء خط كه دست‌مايهء اصلى دبيران ديوان بوده ، بايد به اين نكته توجه شود كه در دوره‌هاى اسلامى روشى كه در خط فارسى از سوى دبيران و نويسندگان به كار رفت و نيز در اثر تفنن و هنرنمائيهاى خوش‌نويسان ، گونه‌هاى مختلفى از خط فارسى و عربى پديد آمد كه بعضى از آنها در زيبايى در رديف هنر نقاشى قرار گرفتند و\r\n\r\n\r\n","description":"","footnote":"\r\n( 1 ) . فارسنامه ، ص 107 .\r\n","page_name":" 42 ","page_number":42},
  {"content":"\r\n\r\nبرخى از آنها از راه تفنن يا رعايت تناسب به گونه‌اى از نوشته‌هاى غير عادى همچون منشورها يا كتيبه‌ها و مانند آنها اختصاص يافتند . پيش از اسلام هم همين تفنن به گونه‌اى ديگر از سوى دبيران در خط پارسى به عمل آمده بود و در آن دوران هم در ديوان براى نوشتن بعضى از اسناد يا نوشته‌ها و خارج از ديوان براى نوشتن كتيبه‌ها و طرازها خط خاصى را به كار مىبرده‌اند ، با اين تفاوت كه بعضى از آن خطها چنان‌كه از وصف آنها در مآخذ تاريخى برمىآيد گذشته از شكل و صورت در تعداد حروف و حركات هم با هم تفاوت داشته‌اند .\r\nاين توضيح براى بيان اين مطلب است كه از تعداد خطها در آن دوران نبايد چنين فهميد كه همهء آنها خطهايى بوده‌اند بيگانه با يكديگر و منشعب از اصولى به كلى جدا از هم . بلكه بايد آنها يا دست‌كم بيشتر آنها را صورتهاى مختلفى از اصل واحدى پنداشت كه با گذشت زمان و در اثر تفنن دبيران و خطنويسان دگرگونيهايى در اشكال آنان روىداده يا برحسب نياز و به حكم ضرورت حروف و حركاتى بر آنها افزوده يا احتمالا از آنها كاسته شده است .\r\nبحث دربارهء اين‌كه اين دگرگونيها چه‌گونه و به چه صورت و در چه مدت روى داده ، خارج از دايرهء آگاهيهاى زمان ما و در هر حال بيرون از حوصلهء اين مقال است . آنچه در اينجا مورد توجه است اين است كه آموختن اين خطها و كسب مهارت در خواندن همهء آنها يكى از مواد اصلى و اساسى بوده كه دبيران مىبايستى فراگيرند و اين امر در رديف بلاغت كه ركن ديگرى از اركان نويسندگى بوده قرار داشته و علت اين هم كه در شاهنامهء فردوسى از ميان همه چيزهايى كه دبيران ديوان مىبايستى بياموزند بلاغت و خط به نام ذكر شده‌اند نيز همين بايد باشد .\r\n\r\nگفتهء ابن مقفع\r\nابن نديم از گفتهء ابن مقفع هفت‌گونه خط فارسى را نام برده « 1 » كه وى يعنى ابن نديم پنج‌گونه از آنها را\r\n\r\n\r\n","description":"","footnote":"\r\n( 1 ) . الفهرست ، ص 13 و 14 .\r\n","page_name":" 43 ","page_number":43},
  {"content":"\r\n\r\nخود ديده و وصف كرده و نمونهء آنها را هم در كتاب خود آورده و گونه‌هاى ديگر را نديده و قهرا نمونه‌اى هم از آنها نياورده است ؛ آن خطهايى كه ديده و وصف كرده اينها هستند :\r\n1 - دين‌دبيره كه آن را به عربى « كتابة الدين » ترجمه كرده و نام فارسى آن را دين دفتريه نوشته و گويد آن خطى است كه با آن اوستا را مىنويسند .\r\n2 - گشته كه در عربى به صورت الكستج آمده و گويد آن خطى است داراى بيست و هشت حرف و با آن عهدها و موريه « 1 » و فرمانهاى اقطاع را مىنويسند و نقش مهرهاى پادشاهان ايران و طراز جامه‌ها و فرشها و سكه‌هاى دينار و درهمشان هم با اين خط بوده .\r\n3 - نيم‌گشته كه آن را نيم كستج نوشته و گويد اين خط داراى بيست و هشت حرف است و طب و فلسفه را با آن مىنويسند .\r\n4 - نامه‌دبيره و هام‌دبيره « 2 » كه به عربى آن را « كتابة الرسائل » نوشته و گويد كه آن داراى سى و سه حرف است و آن براى نوشتن عموم و همهء اصناف مملكت است به جز پادشاهان ؛ و گويد كه اين خط داراى نقطه نيست و برخى از كلمات آن به زبان قديم سريانى نوشته مىشود كه اهل بابل به آن تكلم مىكنند ، ولى به فارسى خوانده مىشود .\r\n5 - رازدبيره « 3 » كه پادشاهان نامه‌هاى محرمانهء خود را به ملتهاى ديگر با اين خط مىنوشته‌اند . اين خط داراى چهل حرف و صوت است و هريك از حرفها و صوتهاى آن شكل شناخته‌شده‌اى دارد و در آن هيچ كلمهء نبطى ( سريانى ) وجود ندارد .\r\n\r\n\r\n","description":"","footnote":"\r\n( 1 ) . ظاهرا در اين كلمه تحريفى رخ‌داده كه دسترسى به اصل آن را دشوار ساخته ، چنين تركيبى در عربى شناخته نيست . مراد از آن در اين عبارت نوعى از اسناد مهم دولتى است همرديف عهدها و فرمانها .\r\n( 2 ) . از معنايى كه براى اين خط شده چنين برمىآيد كه هام به معنى همه و گونه‌اى از آن است . در سبك‌شناسى آمده ( ظاهرا هماك دبيريه ) به معنى خط همگانى است ( ج 1 ، ص 77 ، حاشيه 3 ) .\r\n( 3 ) . در الفهرست راز سهويه چاپ شده .\r\n","page_name":" 44 ","page_number":44},
  {"content":"\r\n\r\nو اما دو خط ديگرى كه در روايت ابن مقفع بوده ، ولى ابن نديم آنها را نديده ، يكى خطى است كه آن را ويش دبيره نوشته و گويد كه با آن اصطلاحات پيشگويى و شرشر آب و طنين گوش و اشارهء چشم و ايماء و غمز و مانند اينها را بيان مىكرده‌اند . ابن نديم گويد نمونهء اين خط را كسى نديده و امروز در ميان ايرانيان هم كسى نيست كه اين خط را بنويسد . من از اماد مؤبد دربارهء اين خط پرسيدم . او گفت اين خط مانند ترجمهء عربى است . « 1 » و ديگرى خطى است كه آن را شاه دبيره مىخوانده‌اند و به گفتهء ابن نديم تنها پادشاهان ايران در بين خود با آن گفتگو ( مكاتبه ) مىكرده‌اند و ساير اهل مملكت از آموختن آن منع مىشده‌اند ، براى اينكه ديگران به اسرار پادشاهان پىنبرند .\r\nابن نديم پس از بيان اين هفت خط گويد : ايرانيان خط ديگرى هم داشتند كه آن را راس سهريه ( شايد دانش دبيره ) مىگفتند و با آن منطق و فلسفه را مىنوشتند و آن داراى بيست و چهار حرف و داراى نقطه است و به دست ما نرسيده ( و لم تقع الينا ) . بنابراين مجموع خطهايى كه ابن نديم براى زبان پارسى نقل كرده هشت خط است كه تنها پنج خط آنها تا زمان ابن نديم موجود بوده و سه تاى ديگر از ميان رفته بوده و شايد ، هم وجود داشته ولى به او نرسيده است .\r\n\r\nروايت حمزهء اصفهانى\r\nحمزهء اصفهانى هم در كتاب التنبيه على حروف التصحيف « 2 » در روايتى از محمد المؤبد معروف به ابى جعفر متوكلى هفت‌گونه خط را كه گويد\r\n\r\n\r\n","description":"","footnote":"\r\n( 1 ) . در اين باره در كتاب فرهنگ ايرانى پيش از اسلام ، چاپ 2 ، ص 5 ، 4 و 6 توضيحى داده شده است .\r\n( 2 ) . مطالبى كه از اين كتاب نقل شده از كتاب سبك‌شناسى استاد فقيد بهار گرفته شده و آن مرحوم هم آن را از نسخه‌اى از اين كتاب در كتابخانهء مدرسهء مروى كه در زمان تأليف كتاب سبك‌شناسى جزء كتابخانهء دانشكدهء حقوق بوده است نقل كرده و به گفتهء آن مرحوم آن نسخه خالى از اغلاط و تحريفات نيست اما نسخه‌اى است قديمى و تاكنون سواى اين نسخه از اين كتاب نسخهء ديگرى به دست نيامده ( سبك‌شناسى ، ج 1 ، ص 98 ) .\r\n","page_name":" 45 ","page_number":45},
  {"content":"\r\n\r\nپارسيان در ايام دولت خويش به كار مىبرده‌اند بدين‌گونه آورده :\r\nرم دفيره كه خط همگانى و عامه بوده . استاد فقيد بهار در سبك‌شناسى به حق احتمال داده كه اين نام تحريف هام دبيره باشد كه در روايت ابن نديم هم به نقل از ابن مقفع ذكر شده است .\r\nگشته دفيره ( الكستج در روايت ابن نديم ) .\r\nنيم گشته دفيره ( نيم كستج در روايت ابن نديم ) .\r\nفرورده دفيره ( كتابة الرسائل در روايت ابن نديم ) . بهار گويد : در زبان پهلوى فرورتك به معنى منشور و رسائل پادشاهى است . ر . ك . درخت آسوريك .\r\nراز دفيره ، و معناى آن كتابت اسرار و ترجمه‌ها است « 1 » . بهار به دنبالهء نام اين خط گفتهء ابن نديم را هم دربارهء راس سهريه ، كه بدان منطق و فلسفه را مىنوشتند و پيش از اين گذشت ، آورده و از آن چنين پيداست كه وى آن گفتهء ابن نديم را با اين گفتهء حمزه منطبق دانسته است .\r\nدين دفيره ( دين دبيريه در روايت ابن نديم ) .\r\nوسف دفيره و معناى وسف دفيره جامع كتابتها است و آن كتابتى بود مشتمل بر لغات امم از روم و قبط و بربر و هند و چين و ترك و نبط و عرب . بهار پس از نقل اين گفته در حاشيه نوشته است « وسف و هروسف به زبان پهلوى يعنى همه و هر ؛ و وسف دبيرى به معنى دبيرى همگانيست ، و شرحى كه بعد از آن از اشتمال لغات امم مىدهد معقول نيست » .\r\n\r\nروايت مسعودى\r\nمسعودى در التنبيه و الاشراف پس از بيان اين‌كه كتاب اوستا كه زردشت آورد داراى بيست و يك سوره و هر سوره‌اى در دويست ورقه بود ، گويد : و\r\n\r\n\r\n","description":"","footnote":"\r\n( 1 ) . ترجمه معمولا به سخن يا نوشته‌اى گفته مىشد كه به صورت معمّا بيان مىشده و براساس آن به جاى حروف كلماتى كه معادل آنها قرار داده بودند گذارده مىشده است .\r\n","page_name":" 46 ","page_number":46},
  {"content":"\r\n\r\nعدد حروف و اصوات آن شصت حرف و صوت بود و هر حرف و صوتى يك شكل خاص به خود داشت . بعضى از آنها حرفهايى بودند كه تكرار مىشدند و بعضى هم حرفهايى بودند كه ساقط مىشدند . زيرا اختصاص به زبان اوستا نداشتند . و زردشت اين خط را ايجاد كرد و مجوس آن را دين دبيره مىخوانند ، يعنى كتابة الدين و كتاب اوستا در دوازده هزار پوست گاو و با قضيبهاى زرين ( بقضبان الذهب ) ( با شاخه‌هاى زرين ، مينوى ) كنده و نوشته شد به زبان فرس قديم و « امروز كسى را نمىشناسيم كه آن زبان را بداند » ( 1 / 18 ) . استاد فقيد مجتبى مينوى پس از نقل اين عبارت مسعودى نوشته « و نزديك به يقين است كه مراد او خط و زبان پارسى اشكانى يا ساسانى نيست ؛ زيرا پارسى و پهلوى در زمان مسعودى هنوز خواندنى بوده ، پس مراد بايد خط ميخى و زبان اوستايى باشد » . « 1 »\r\nبه نظر نمىرسد كه گفتهء مسعودى دربارهء فرس قديم كه آن را « اللغة الفارسية الاولى » ناميده و گفته « و لا يعلم احد اليوم معنى تلك اللغة » يعنى امروز كسى معنى اين زبان را نمىداند ، شامل خط ، يعنى دين‌دبيره هم بشود ، چنان كه مرحوم مينوى تصور كرده و براساس اين تصور دين‌دبيره را با خط ميخى و زبان اوستايى يكى شمرده . زيرا پيش از اين عبارت ، مسعودى خصوصيات اين خط را ذكر كرده و گفته آن خطى است داراى شصت حرف و صوت كه بعضى از آنها تكرار مىشوند و بعضى هم كه اختصاص به اوستا ندارند ساقط مىشوند « 2 » و اين مىرساند كه اين خط در زمان مسعودى شناخته بوده است . ابن نديم هم چنان كه گذشت دين‌دبيره را از جملهء پنج خطى ذكر كرده كه خود او ديده و مىشناخته و نمونهء آن را هم آورده ؛ هرچند در نسخهء چاپى الفهرست اين نمونه موجود نيست و ذكرى هم از عدد حروف و اصوات آن نشده است .\r\n\r\n\r\n","description":"","footnote":"\r\n( 1 ) . نامهء تنسر ، ص 141 ( حواشى و توضيحات ) .\r\n( 2 ) . التنبيه و الاشراف ص 92 .\r\n","page_name":" 47 ","page_number":47},
  {"content":"\r\n\r\n\r\nبلاغت فارسى\r\nدربارهء فن بلاغت پارسى كه آموختن و احاطهء بر آن يكى از اركان اصلى حرفهء دبيرى بوده و گذشته از دبيران جزء موادى هم به شمار مىرفته كه به بزرگزادگان مىآموخته‌اند ، از روى نامها و عنوانهاى نوشته‌هايى كه در اين فن از دوران ساسانى به دوران اسلامى رسيده بوده و همچنين از آثار پراكنده‌اى كه از آن نوشته‌ها در كتابهاى ادبى عربى باقىمانده ، مىتوان تا حدى به كليات قواعد و اصولى كه بيش از همه بدان پاىبند بوده‌اند پىبرد و اجمالا چهره‌اى از آن را مشخص نمود .\r\nدر رساله‌اى كه از آثار ساسانى در ضمن متنهاى پهلوى برجاىمانده و به نام « خسرو و ريدك وى » به چاپ رسيده « 1 » و قسمتى از آن هم در كتاب « غرر ملوك الفرس » ثعالبى نقل شده و متضمن گفتگويى است ميان خسرو ( انوشيروان يا پرويز ) و جوان دانايى كه ملازمش بوده ؛ آن جوان تعليماتى را كه فراگرفته بوده بدينگونه شرح مىدهد :\r\n« در سن مقرر او را به مدرسه گذاشته‌اند . نخست قسمتهاى مهم اوستا و زند را مانند يك هيربد از بركرده ، سپس در تعليمات متوسطه ادبيات و تاريخ\r\n\r\n\r\n","description":"","footnote":"\r\n( 1 ) . قسمتهايى از اين رساله را ثعالبى ( غرر ملوك الفرس ، ص 705 به بعد ) در ضمن ويژگيها و چيزهاى شگفت خسرو پرويز نقل كرده و اين جوان را هم به نام ريدك خوش آرزو ( ريدك بمعنى پسر نوبالغ و جوان مقبول ) يكى از آن شگفتيها برشمرده است . و او را از فرزندان سران دهقانها كه از طبقات ممتاز دوران ساسانى بوده‌اند « من ابناء رؤساء الدهاقين » نوشته است . در متن پهلوى موجود كه به وسيلهء ج . م . او نوالا به نام ، « خسرو و ريدك وى » چاپ شده نام اين جوان « واسپوهر » آمده است . در اين دو سند يعنى متن پهلوى موجود و آنچه ثعالبى از آن آورده به گفتهء كريستن‌سن دو اختلاف موجود است كه به نظر وى احتمال مىرود از اختلاف نسخه‌ها حاصل شده باشد . يكى در نام خسرو است كه در متن ثعالبى خسرو دوم يعنى خسرو پرويز و در متن پهلوى اونوالا خسرو اول يعنى انوشيروان است و ديگرى نام جوان است كه در متن ثعالبى خوش‌آرزو و در متن پهلوى اونوالا واسپوهر است . گرچه آقاى ه . و بيلى معتقد است كه واسپوهران يكى از طبقات اجتماعى و از طبقات ممتازه دوران ساسانى به شمار مىرفته‌اند نه نام او ، و نام خوش‌آرزو در متن پهلوى از قلم افتاده است . ن . ك .\r\nكريستن‌سن ، ص 2 / 4 و حاشيهء 5 آن صفحه .\r\n","page_name":" 48 ","page_number":48},
  {"content":"\r\n\r\nو فن بيان و هنر اسب‌سوارى و تيراندازى و نيزه‌بازى و به كار بردن تبرزين را آموخته ، موسيقى و سرود و ستاره‌شناسى را فراگرفته ، در شطرنج و ساير بازىها به كمال رسيده است . . . » « 1 » .\r\nدر همين زمينه‌ها يعنى بلاغت در نوشتن و در گفتن ضمن متنهاى پهلوى كه به چاپ رسيده ( متنهاى پهلوى - چاپ بمبئى ، جاماسب جى ) نوشته‌هاى ديگرى هم با عنوانهايى همچون « آيين نامه‌نويسى » و « سورآفرين » به چشم مىخورند كه هرچند كوتاه و مختصرند ، ولى نشان‌دهندهء اهتمام و عنايتى است كه به اين جنبه از سخن داشته‌اند و براى آگاهى از سبك انشاء و نظم سخن و رسم و آيينى كه بدان پاىبند بوده‌اند و همچنين ستايشهايى كه معمولا در آغاز گفته‌ها و نوشته‌ها به كار مىبرده‌اند و جزء اصلى آنها به شمار مىرفته بسيار مفيد است .\r\nسورآفرين يعنى ستايش جشن و ضيافت و آن عبارت از سخنانى بوده است كه در ضيافتها از سوى يكى از مهمانان و شايد هم شخص معينى بر سر خوان در حق‌گزارى از يزدان و سپاسگزارى از صاحب‌خانه كه چنان سفره‌اى گسترده ايراد مىشده است . استاد فقيد ملك الشعراء بهار چند فقره از اين نوشته‌ها را از پهلوى به فارسى برگردانده و در كتاب سبك‌شناسى آورده و دربارهء آنها چنين داورى كرده كه آن گفته‌ها و نوشته‌ها هيچ‌يك نثر ساده و معمولى نيست ، بلكه نثرى است ساخته و پرداخته و محدود در رسم و آيينى مشخص و نظم و ترتيبى لازم الرعايه ، حتى در نام بردن از كسانى كه مىبايستى در اين‌گونه موارد از آن‌ها نام برده شود . « ستايشها و دعاها داراى نظم و ترتيب است . از جمله‌هاى كوتاه و كوچك با آهنگ متوازى جمله‌هاى بزرگتر ساخته شده و جمله‌هاى كوچك هر چند جمله داراى انتظام لفظى و معنوى است » . « 2 »\r\nاز نوشتهء جاحظ هم‌چنين برمىآيد كه در آن دوران براى تعليم فن بلاغت و آيين سخنورى پارسى كتابها و نوشته‌هايى داشته‌اند كه از روى آنها اين\r\n\r\n\r\n","description":"","footnote":"\r\n( 1 ) . كريستن‌سن از ترجمهء رشيد ياسمى ، ص 292 .\r\n( 2 ) . سبك‌شناسى ، ج 1 ، چاپ دوم ، تهران 1337 ، ص 123 - 120 .\r\n","page_name":" 49 ","page_number":49},
  {"content":"\r\n\r\nدانشها را مىآموخته‌اند و اين نوشته‌ها تا زمان او هم وجود داشته است . وى در جايى كه بلاغت اعراب و ايرانيان را با هم سنجيده و بلاغت اعراب را از آن‌رو كه ارتجالى و بالبداهه بوده است از بلاغت ايرانيان كه در نتيجهء درس و بحث و تعليم و تعلم به دست مىآمده برتر شمرده ، گويد : « در ميان ايرانيان هم سخنوران هستند ، ليكن هر كلام و معنايى از ايشان ، زادهء انديشهء بسيار و مطالعهء كتابها و انتقال معلومات از نسلى به نسل ديگر و جمع شدن ثمرهء همهء آن انديشه‌ها در نسل اخير است ، ولى هر چيزى از عرب بالبداهه و ارتجالى است « 1 » » .\r\n\r\nكتاب كاروند\r\nاز نوشتهء جاحظ در جاى ديگر از همين كتاب چنين برمىآيد كه تا زمان او دست‌كم يك كتاب پارسى در فن بلاغت و دستور زبان وجود داشته . جاحظ نام اين كتاب را كاروند نوشته و از آن به مناسبت نقل گفته‌اى از شعوبيان نام برده و از زبان ايشان گفته « هركه بخواهد در صنعت بلاغت و معرفت غريب به كمال برسد و در لغت متبحّر گردد كتاب كاروند را بخواند » . « 2 »\r\nاز آنچه در گفتهء جاحظ معرفت غريب ذكر شده است ، الفاظ و عبارات و تعبيرهايى اراده مىشود كه داراى معانى و مفاهيمى دور از اذهان مردم عادى باشند و معمولا اديبان و نويسندگان بليغ كه بر لغت احاطهء كامل و در آن قدرت تصرف دارند همراه با تشبيهات و ضرب المثلهايى ، نه مبتذل و پيش‌پا افتاده ، در نوشته‌هاى خود به كار مىبرند . يعنى عبارات و تعابيرى كه براى درك مفاهيم دقيق آنها احتياج به تفسير و شرح و بيان دارند و چون از شرائط بلاغت اين بوده كه سخن را در سطحى بالاتر از معمول قرار دهد ازاين‌رو دبيران و نويسندگان و اديبان اين‌گونه الفاظ و تعابير را كه مجموعا با عنوان « غريب » خوانده مىشده به درس مىخوانده و ملكهء خود مىساخته‌اند .\r\nاصطلاح « غريب » را معمولا براى اين‌گونه كلمات و تعابير در قرآن مجيد\r\n\r\n\r\n","description":"","footnote":"\r\n( 1 ) . البيان و التبيين ، ج 3 ، ص 20 .\r\n( 2 ) . البيان و التبيين ، ج 3 ، ص 10 .\r\n","page_name":" 50 ","page_number":50},
  {"content":"\r\n\r\nو در احاديث و در لغت به كار مىبرند و شمارهء كتابهايى كه در موضوع غريب القرآن ، يا غريب الحديث يا غريب اللغة تأليف شده و در ضمن تأليفات متقدمين از علماى علوم قرآن و حديث و لغت نام آنها برده شده كم نيستند .\r\nابن نديم زير عنوان « الكتب المؤلّفة فى غريب القرآن » تعدادى از اين كتابها را از علمايى همچون ابو عبيده و مؤرج سدوسى و ابن قتيبه و ابو زيد بلخى و ديگران آورده و در شرح حال علمايى همچون ابن كامل كه او را يكى از مشهورين علما در علوم قرآن شمرده ، دو كتاب يكى به نام « غريب القرآن » و ديگرى به نام « التقريب فى كشف الغريب » ذكر كرده و از مؤلفات ابو بكر نقاش كه يكى از قرّاء معروف مدينه بوده كتابى به نام « كتاب الاشارة فى غريب القرآن » نام برده و از محمد بن قادم و ابن عاصم كه هر دو از شاگردان و پيروان فرّاء ، عالم معروف نحو بودند و همچنين از ابو عمر شيبانى استاد احمد بن حنبل از هركدام يك كتاب به نام « كتاب غريب الحديث » ذكر كرده و از چند تن از عارفان به لغت هم مانند ابو مهديه و ابو مسحل كتابى در « غريب » نام برده و دربارهء جهم بن خلف گفته كه او عالم به غريب و شعر بوده است . « 1 »\r\nاز كتاب كاروند جز همين وصفى كه در كتاب جاحظ از آن ديده مىشود اثر ديگرى در دست نيست ، ولى چنان كه گفته شد از تكه‌هايى كه از نوشته‌هاى ساسانى به‌طور پراكنده در مآخذ ادبى عربى ترجمه يا اقتباس و نقل شده‌اند ، مىتوان كلياتى در اين زمينه به دست آورد .\r\nدر اينجا شايد اشاره به اين نكته بىفايده نباشد كه چون غالب مطالبى كه در كتابهاى ادبى عربى از نوع كتابهاى جاحظ يا عيون الاخبار ابن قتيبه يا كتاب الكامل مبرّد و نظاير اينها نقل شده‌اند گلچينى بوده‌اند از مطالب مختلف و حكايات يا نكته‌هايى كه بديع يا جالب به نظر مىرسيده‌اند به مصداق همين تعريفى كه براى ادب كرده و گفته‌اند الادب هو الاخذ من كل شيى يطرف يعنى ادب\r\n\r\n\r\n","description":"","footnote":"\r\n( 1 ) . الفهرست ، ص 22 ، 33 ، 35 ، 43 ، 46 ، 67 ، 68 .\r\nنيز نك : عيون الاخبار ، ج 1 ، ص 45 و 46 زير عنوان « قرأت فى التاج انّ ابرويز قال لكاتبه » .\r\n","page_name":" 51 ","page_number":51},
  {"content":"\r\n\r\nآن است كه از هر موضوعى چيزى بدانى ، غالبا به صورت عباراتى كوتاه و مختصر و پراكنده نقل شده‌اند و مطالبى هم كه از آثار پارسى يا ترجمهء آنها در همين زمينهء بلاغت و دبيرى در آن مآخذ ادبى نقل شده خارج از اين قاعدهء كلى نيست ، بنابراين نبايد انتظار داشت كه در آنها مطالب مشروحى در اين زمينه يافت ؛ بلكه بايد به همين اندازه قانع بود كه با بررسى همان قطعات و با تلفيق آنها اطلاعاتى و لو اجمالى دربارهء آيين نگارش ديوانى و برخى از قواعد و قوانينى كه رعايت آنها را ضرورى مىشمرده‌اند به دست آورد .\r\n\r\nتكّه‌هايى از يكى از تاجنامه‌هاى ساسانى\r\nاز تكه‌هايى كه ابن قتيبه از يكى از تاجنامه‌هاى ساسانى در كتاب « عيون الاخبار » نقل كرده چنين برمىآيد كه آن تاجنامه در ضمن مطالب ديگرى كه دربرداشته شامل دستورهايى هم در آيين بلاغت و سخنورى بوده و از حسن اتفاق يكى از قطعه‌هايى كه ابن قتيبه از اين كتاب نقل كرده در همين زمينه است .\r\nدر اين قطعه كه طبق معمول نوشته‌هاى ساسانى غالبا منسوب به شاهان يا بزرگان است ، از گفته‌هاى خسرو پرويز به دبيرش نقل شده و چنان كه در جاى ديگر ذكر شده همهء اين‌گونه نوشته‌ها نتيجهء تجارب خردمندان و ذوق و قريحهء دبيران و وزيران با علم و تدبير بوده است . از اين نوشته‌ها مىتوان به چند گونه مطلب در زمينهء آنچه از دبيران ديوان از لحاظ صفات اخلاقى و فضائل معنوى و معلومات بلاغى و بيانى و اطلاعات ديوانى انتظار مىرفته است برخورد و شايد تكرار اين مطلب لازم نباشد كه همهء اين مطالب به صورت عباراتى كوتاه با الفاظ كم و معانى متراكم بدانگونه كه در كلمات قصار معمول است بيان شده و چون مربوط به قواعد بلاغى و بيانى است غالبا بيان مقصود آنها نياز به تفسير و توضيح دارد .\r\nآنچه از صفات اخلاقى و فضائل معنوى كه انتظار مىرفته است دبيران\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nخود را بدانها بيارايند و از اين قطعه برمىآيد ، صفاتى است همچون رازدارى ، راست‌گويى ، خيرخواهى و اخلاص ، نيك‌نفسى ، عفت ، امانت در اداى وظيفه و مانند اين‌گونه صفات كه هميشه و در همهء جوامع مطلوب و پسنديده بوده‌اند .\r\nو آنچه دربارهء دستوركار و آيين نويسندگى در اين قطعه آمده با همان روش انشاء و با همان ترتيب چنين است :\r\n« چون مىانديشى با تأنّى بينديش » .\r\n« و چون مىنويسى در اداء مقصود مبالغت كن » .\r\n« از سخنان زائد كه افزون بر كفايت است كمك نگير » .\r\n« در محقّق ساختن سخن خود كوتاهى مكن كه غفلت از آن سخن را زيان مىرساند » .\r\n« سخن را با سخن ديگر مپوشان ( مشتبه‌مساز ) » .\r\n« و معنايى را از معناى ديگر دور مگردان » .\r\n« نوشته‌ات را از سه چيز فراترگير :\r\nاز فروتنىاى كه آن را سبك و خوارمايه سازد .\r\nاز پراكندگى كه آن را گنگ و نامفهوم گرداند .\r\nاز معانى فروافتاده‌اى كه سخنت را فروافكند » .\r\n« معانى بسيار را در الفاظ كم بگنجان » .\r\n« سخنت را فراگير همهء انديشه‌هايت گردان تا چنان نشود كه آنچه در ذهن دارى سترگ و آنچه بيان مىكنى ناچيز باشد » .\r\n« سخن دبير بايد در خور بلندى پايگاه و بزرگى پادشاه باشد ، پس سخنت را به تناسب بزرگى و رفعت او بلند و برتر بدار » .\r\n« و بدان كه سخن بر چهارگونه است نه بيش و نه كم : امر و استفهام و خبر و طلب » .\r\n« چون امر مىكنى در سخن محكم و استوار باش » .\r\n« چون از چيزى مىپرسى سخنت را روشن و آشكار بيان كن » .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n« چون چيزى طلب مىكنى با نرمى و ملاطفت طلب كن » .\r\n« چون از چيزى خبر مىدهى آن را محقق بساز » . « 1 »\r\nدر همين زمينه جهشيارى هم روايتى نقل كرده به اين مضمون :\r\nپادشاهان ايران دبيران ديوان رسائل را سخنگويان خود مىخواندند و به آنها مىگفتند ميل به كوتاه كردن سخن شما را واندارد كه از مطالب خود بكاهيد و در نظم و ترتيب آنها كوتاهى كنيد و از جهد و مبالغه در بيان مقصود غفلت ورزيد و در اقامهء حجّت در جايى كه لازم است سستى روا داريد . « 2 »\r\n\r\nسخنى از جمشيد\r\nو مسكويه هم در جاودان خرد قطعه‌اى را در آيين نويسندگى از زبان جمشيد خطاب به دبير ديوان رسائلش چنين نقل كرده است : « نوشتهء تو زبان من و خبردهنده از نهان امر من است . راه را به سوى هوش و ادراك كوتاه كن و به حدود امور احاطه داشته باش و ترتيب مطالب را به نسبت اهميت و شايستگى آنها قرار بده » . « 3 »\r\nموضوع نظم و ترتيب در ميان مطالب و نياميختن آن‌ها به يكديگر كه در عبارت بالا بدان اشاره شده و در مآخذ ديگر عربى هم از آثار پارسى روايت گرديده ، در كتابهاى ادبى عربى بازتابى گسترده‌تر داشته است ؛ چون گذشته از اين روايات سخن‌شناسان عربى اين نظم و ترتيب را كه براى ايشان تا حدى بديع مىنموده بارزترين صفت مشخصهء آثار ترجمه شده از فارسى يافته‌اند ، تا جايى كه آن را جوهر اصلى بلاغت فارسى شمرده‌اند و اين عبارت را كه « از فارسى زبان پرسيدند بلاغت در چيست ؟ گفت : در شناختن فصل از وصل » ( به معنى اين كه نويسنده بداند در كجا مطلبى را از مطلب سابق جدا كند و در كجا آن را بدان\r\n\r\n\r\n","description":"","footnote":"\r\n( 1 ) . عيون الاخبار ، ج 2 ، ص 23 .\r\n( 2 ) . الوزراء و الكتاب ، ص 3 .\r\n( 3 ) . جاودان خرد ( الحكمة الخالدة ) ، ص 65 .\r\n","page_name":" 54 ","page_number":54},
  {"content":"\r\n\r\nبپيوندد ) هم جاحظ در « البيان و التبيين » « 1 » و هم ابو هلال عسكرى در « الصناعتين » « 2 » و هم بيهقى در « المحاسن و المساوى » « 3 » به عنوان اصل مهمى در بلاغت زبان فارسى نقل كرده‌اند . و ابو هلال عسكرى اين عبارت را هم از گفته‌هاى بزرجمهر در همين زمينه آورده است كه گفت :\r\n« چون مردى را ستودى و ديگرى را نكوهيدى ، آن دو سخن را از يكديگر جدا ساز ، تا ستايش از نكوهش باز شناخته شود . همچنانكه در نوشته‌هايت هنگامى گفتارى را آغاز مىكنى كه گفتار پيشين را به پايان برده باشى » « 4 » .\r\n\r\nمعيارهايى براى بلاغت\r\nحال اگر بخواهيم با بررسى اين مطالب كه از نوشته‌هاى پارسى بدين صورت به نوشته‌هاى عربى راه‌يافته معيارها يا بعضى از معيارهايى را كه در آن دوران براى بلاغت در گفتار و نوشتار مىشناخته‌اند و سخن خوب را با آنها مىسنجيده‌اند و آموختن و عمل بدانها را هم وظيفهء اصلى دبيران ديوان مىدانسته‌اند به دست آوريم ، اين معيارها به دست مىآيند :\r\nنخستين گام در راه نويسندگى خوب ، خوب انديشيدن است و مراد از آن انديشيدن باتأنى و باشكيبايى است نه باشتاب و بىصبرى تا براى نويسنده حد و مرز آنچه مىبايستى به قلم آورد مشخص گردد و همهء مطالبى كه مىبايستى در نوشته بگنجاند اجمالا در ذهن مرتب گرداند .\r\nسخن نويسنده يعنى مجموع كلمات و تعابيرى كه براى بيان انديشهء خود به كار مىبرد ، بايد انديشه را تمام و كمال فراگيرد . اين نشانهء بىمايگى نويسنده است كه سخنانش از بيان تمام معانى كه در ذهن دارد كوتاه ماند و چيزى از آن ناگفته و نانوشته همچنان در ذهن او بماند .\r\n\r\n\r\n","description":"","footnote":"\r\n( 1 ) . البيان و التبيين ، ج 1 ، ص 87 .\r\n( 2 ) . الصناعتين ، ص 423 .\r\n( 3 ) . المحاسن و المساوى ، ص 398 .\r\n( 4 ) . الصناعتين ، ص 425 .\r\n","page_name":" 55 ","page_number":55},
  {"content":"\r\n\r\nدر به كار گرفتن كلمات و تعبيرها به همان اندازه اكتفا كند كه براى بيان معنى مورد نياز باشد . از آوردن كلمات زائد بر احتياج و آنچه معمولا براى آرايش سخن و چه بسا براى پوشاندن نارسائى و بىمغزى آن به كار مىبرند سخت بپرهيزد .\r\nبراى بيان هر معنى مناسب‌ترين كلمه‌اى را برگزيند كه آن معنى را مستقيما به ذهن خواننده بنشاند و بكوشد تا سخن خويش را درست قالب انديشه‌اى سازد كه دربردارندهء آن است ؛ نه آن اندازه تنگ و نارسا كه انديشه را در تنگنا گذارد و نه آن اندازه فراخ و ناموزون كه آن را در پيرايه‌هاى خود بپوشاند .\r\nو اين هميشه و در هر زمان مايهء اصلى و جوهر بلاغت شمرده مىشده و معيارى بوده كه قدرت نويسنده و بلاغت او را با آن مىسنجيده‌اند . اين گفتهء ابن المعتز است كه خود يكى از علماى بلاغت عربى بوده كه گويد « ما رايت بليغا الارايت له فى المعانى اطالة و فى الالفاظ تقصيرا » . يعنى من هيچ بليغى را نديدم كه الفاظش از بيان معناهايى كه در ذهن دارد قاصر نباشد ( ص 8 و 9 ، مقدمهء جاودان خرد ) .\r\nسخن از انسجامى طبيعى برخوردار باشد كه مطلب را بىرنج و مشقتى به ذهن خواننده منتقل سازد . بدين معنى كه جمله‌ها و عبارات ، هم آن اندازه از يكديگر جدا و مشخص باشند كه با هم آميخته و به هم مشتبه نگردند و هم آن اندازه به هم پيوسته باشند كه مطالب هم‌سنخ از يكديگر دور نيفتند و پيوند آنها از هم نگسلد و خواننده در فهم مقصود به زحمت نيفتد .\r\nمطالب به ترتيب اهميت آنها در نامه گنجانده شوند و نويسنده تا وقتى حق مطلبى به تمامى ادا نشده و از بيان آن فراغت حاصل نگرديده به مطلب ديگر نپردازد . و مطالب ناهم‌سنخ را در يك‌جا جمع نكند و اگر چنين شد آنها را از يكديگر به خوبى جدا سازد .\r\nدبير مىبايستى بياموزد كه در نوشتهء خود از به كار بردن كلمات و تعبيرهاى معمولى و عاميانه دورى گزيند ؛ الفاظى برگزيده و عباراتى سنجيده و\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدرخور مردم بافرهنگ و تربيت‌يافته به كار برد و در هرحال حشمت و فخامت كلام را رعايت كند . و همچنين مىبايستى فراگيرد كه نوشتهء او صادر از ديوان شاهى است و به همين سبب در انتخاب كلمات بايد آن اندازه دقت به كار برد كه نوشتهء او شايستهء آن ديوان و درخور مقام و مرتبهء مخاطب آن باشد نه بيش و نه كم .\r\nپيش از اين هم گفته شد كه نوشته‌هاى ديوانى به صورتى ساخته و پرداخته مىشدند كه از خلال الفاظ و عبارات و سبك انشاء آنها مىشد مقام هريك از نويسندگان و گيرندگان را دانست .\r\nآنچه گذشت اطلاعاتى بود كه مىتوان دربارهء فن بلاغت و آيين نويسندگى از آثار بازمانده از آن دوران به دست آورد . دربارهء مواد ديگرى هم كه دبيران ديوان مىبايستى فراگيرند نيز اطلاعاتى از همين‌گونه آثار به دست مىآيد كه آنها هم براى درك بهتر و جامعتر از فرهنگ دبيران آن زمان مفيد و مغتنم است .\r\nدر پايان همان قطعه‌اى كه از عيون الاخبار در آيين نويسندگى نقل شد ، از جملهء وظايف دبيران يكى هم آگاهى از كيفيت دخل و خرج ديوان و دقت و مراقبت در نگه‌دارى حساب و امانت در آن ، ذكر شده بود كه از آن مىتوان چنين فهميد كه رياضى و حساب و امور مالى و چيزهايى كه با ديوان خراج و ديوانهاى مالى سروكار داشته ، هرچند از ضروريات امورى بوده كه دبيران خراج يا آمار دبيران مىبايستى از آنها آگاهى كامل داشته باشند ، ولى درهرحال جزء موادى بوده است كه همهء داوطلبان دبيرى مىبايستى آن را مىآموخته‌اند .\r\n\r\nفرهنگ دبيران\r\nدر قطعهء ديگرى كه آن را هم ابن قتيبه از گفته‌هاى ايرانيان در مورد فرهنگ دبيران نقل كرده دربارهء آب و آبيارى و پل و سدسازى و اين قبيل چيزها سخن رفته و ابن قتيبه گفته كه ايرانيان دبيرانى را كه از اين امور آگاهى نداشتند در كار دبيرى ناقص و نارسا مىشمردند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاين آگاهى عبارت بوده است از آشنايى با اصول و قواعد و همچنين محاسباتى كه براى روان‌ساختن آبها در نهرها و آب‌راهها و كندن قناتها و كاريزها و مانند اين كارها كه براى بردن آب از رودخانه‌ها به كشتزارهاى دوردست يا احداث قنات و كاريز براى شهرها و روستاها ضرورت داشته « 1 » و همچنين آشنايى با طرز بناى سدّهاى استوار بر مجارى رودها و بستن بندها بر پرتگاهها و شناختن گردش ايام از لحاظ زيادت و نقصان آبها و گردش ماه و دگرگونيهاى آن و بعضى اطلاعات نجومى كه برطبق معتقدات آن زمان نوعى ارتباط با امر آب داشته‌اند . « 2 » و همچنين دانستن اوزان و مقادير و ترازوها و آشنايى با اصول مساحت و اندازه‌گيرى اشكال هندسى ، اعم از سطوح يا اجسام و آشنايى با ساختمان پلها و جسرها و دولاب‌ها و ناعوره‌ها « 3 » بر روى رودها و شناخت ابزارهايى كه صنعتگران « 4 » در اين حرفه‌ها به كار مىبرده‌اند و آشنايى با\r\n\r\n\r\n","description":"","footnote":"\r\n( 1 ) . براى آگاهى بيشتر از اهميت كاريزها و جويها و رودخانه‌ها در تاريخ سرزمينها نگاه كنيد به فصل پنجم از باب اول تاريخ قم ، ص 56 - 40 .\r\n( 2 ) . استاد فقيد دانش‌پژوه از كتابى نجومى نشانى داده به نام « سر علم زرادشت » از گفته مهان كرد پسر مهرزيار يا مرزبان به روايت سعيد پسر خراسان خرّه ترجمان براى سپهبد سنسبا كه شش نسخه از آن را مىشناخته و در مقدمهء خود بر جاودان خرد مسكويه رازى چاپ دانشگاه تهران آنها را شناسانده است .\r\n( 3 ) . 2 / 30 - آنچه به دولاب‌ها ترجمه شده در اصل عربى « دوالى » است . دوالى در اينجا كوتاه شده دواليب است كه جمع دولاب است ، دولاب و ناعوره به ابزارهايى گفته مىشده كه از آنها بدين صورت براى بالا كشيدن آب از چاهها يا رودخانه‌هاى گود و روان‌ساختن آن در كشتزارها استفاده مىشده است . اين ابزارها در جاهاى مختلف به اشكال گوناگون تعبيه مىشده‌اند و بيشتر به شكل چرخ بسيار بزرگى بوده‌اند كه به دور آن‌ها به فاصله‌هاى كم دلوهاى بسيار تعبيه مىشده و با گردش آن چرخ دلوها در پايين در آب فرو مىرفته و از آب پر مىشده‌اند و در بالا در جويى سرازير و از آب تهى مىشده‌اند .\r\n( 4 ) . صنعت‌گرانى را كه در اين امور به كار گرفته مىشده‌اند ، صاحب بن عباد در نامه‌اى كه به ساختن پل نوبهار اختصاص داده ، با عنوانهاى القيّاسين و الجصاصين و المصهرجين ياد كرده است ( رسائل صاحب ، ص 72 ) . قيّاسين همان اندازه‌گيران و مهندسانند كه عهده‌دار كارهاى فنى بوده‌اند . جصّاصين يعنى گچكاران و مصهرجين هم يعنى ساروج‌كاران . جصّاص از جصّ ، -\r\n","page_name":" 58 ","page_number":58},
  {"content":"\r\n\r\nريزه‌كاريهاى علم حساب و مسائل دقيق آن « 1 » .\r\nالبته مهارت در اين امور را از كارشناسان ماهر و ورزيده چشم مىداشته‌اند نه از دبيران ديوان . زيرا همهء اين امور كه در اين قطعه ذكر شده ، از امور بسيار فنى دقيق به شمار مىرفته‌اند كه تنها از عهدهء محاسبان و اندازه‌گيران و مهندسان و معماران و مقنّيان و افزاركارانى برمىآمده كه پيوسته در اين امور اشتغال مىداشته‌اند و گذشته از معلومات نظرى تجارب عملى هم مىاندوخته‌اند .\r\nبه جز آنچه گفته شد در طرحهاى بزرگ ، امور ديگرى هم مطرح مىشده كه چه بسا غفلت از آنها موجب زيانهاى فراوان و ناكاميهاى عظيم مىشده است و نظاير آنها در تاريخ كم نيست . « 2 » ولى درهرحال اطلاع كلى و اجمالى دبيران ديوان را هم از اين‌گونه مسائل لازم و مطلوب مىشمرده‌اند ؛ زيرا صدور احكام يا دستورها و نامه‌ها در اين‌گونه امور از ديوان اقتضا مىكرد كه دبيران ديوان در آنها داراى اطلاعات كافى باشند تا بتوانند به خوبى از عهدهء وظيفهء خود برآيند .\r\n\r\n\r\n","description":"","footnote":"\r\nو جصّ عربى شدهء گچ فارسى است و مصهرج از صهريج و آن هم عربى شدهء ساروج است كه تركيبى است از آهك و ماسه و به جاى سيمان امروز به كار مىرفته است .\r\n( 1 ) . عيون الاخبار ، ج 1 ، ص 44 - 45 .\r\n( 2 ) . مانند نهرى كه متوكل خليفهء عباسى براى شهر خود ( متوكليّه ) از دجله بريد و به نام نهر جعفرى معروف گرديد . اين نهر چهل كيلومتر بالاتر از تكريت از دجله جدا مىشد و به موازات آن شصت كيلومتر بسوى جنوب روان مىشد تا به متوكليّه مىرسيد . به گفتهء يعقوبى يك ميليون دينار در كار انشعاب اين نهر هزينه شد و به گفتهء طبرى 12 هزار تن در آن كار كردند ، ولى سرانجام چنان كه انتظار مىرفت نشد و آب كمى در آن جريان يافت و شايد همين هم باعث شد كه معتصم پس از مرگ متوكل آنجا را رها كرد و به سامرا منتقل گرديد ( رىّ سامرا ، مقدمه ، ج 1 ، ص 27 ) .\r\n","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nگفتار سوم اصطلاحات پارسى در ديوان عربى\r\nالاستان * الأسكدار * الأوارج * الأواره * الأوشنج * الأنجيذج * البست * البهرج * ألتاريج * التخمين * الجريب * الجزيه * الجصّاصين * جوبذ * الجهبذ * الدانق * الدروزن * الدستور * الدّولاب * الديوان * الرّزنامج * رفوت * ستوقه * السّفّتجه * الصّك * الطراز * الطّسوج * الفرانق * الفنكال * الفهرست * الفنج * موانيذ * هندسه\r\nپس از برگرداندن ديوانهاى پارسى به زبان عربى ، كلمات و تعبيرهايى هم از آن زبان به عربى انتقال يافت كه برخى از آنها به مرور زمان چهرهء عربى به خود گرفتند و جزء آن زبان گرديدند و برخى ديگر همچنان در چهرهء پارسى يا نزديك به آن باقى ماندند ، به صورتى كه اصل آنها شناخته مىگردند و برخى ديگر به گونه‌اى تغيير شكل دادند كه شناخت اصل آنها احتياج به وقت و تأمل بيشتر دارد .\r\nاز واژه‌هاى بسيارى كه در اصطلاحات ديوانى عربى در قرنهاى نخستين اسلامى ديده مىشود كه اصل آنها به زبان پارسى برمىگردد ، چنين پيداست كه آنچه را صالح ( پسر عبد الرحمن سيستانى ) نتوانسته از اصطلاحات پارسى به\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nعربى برگرداند و آنها را يا به همان صورت يا در حالت تعريب باقى گذارده و در ديوان عربى هم همچنان به كار مىرفته‌اند كم نبوده است .\r\nاصطلاحات پارسى در ديوان عربى را مىتوان به دو دسته تقسيم كرد :\r\nيك دسته آنها كه از اصطلاحات فنّى ديوانى به شمار مىروند كه نمونهء آنها را در منابعى همچون كتاب مفاتيح العلوم خوارزمى مىتوان يافت ، و مراد از آن كلمات و تعابيرى است كه در ديوانها براى بيان انواع وسائل يا وظايف يا اصطلاحات متداول ديوانيان به كار مىرفته‌اند . و دستهء ديگر اصطلاحاتى است كه نمودار مشاغل و مراتب و درجات رسمى و ادارى در دستگاه حكومت خلفا است ، از آن نوع كه در كتابهايى همچون صبح الاعشى ذكر شده . هرچند اينها هم به طور عموم از وظايف ديوانى به شمار مىرفته‌اند ، ولى با دستهء اول فرق دارند .\r\nبه‌هرحال در اينجا دربارهء هريك از اين دو دسته در يك گفتار گفتگو خواهد شد .\r\nاين توضيح هم اضافه شود كه آنچه از اين اصطلاحات در اينجا ذكر مىشود اصطلاحاتى است كه تا قرن چهارم هجرى كه تأليف كتاب در اين رشته‌ها به زبان عربى رواج يافت در زبان عربى باقىمانده بوده‌اند . و اينها به مناسبتهاى مختلف در آن كتابها ذكر شدند آن هم نه همهء آن اصطلاحات كه احتياج به استقراء كامل دارند ، بلكه اصطلاحاتى كه در طىّ مطالعات پراكنده به آنها برخورد شده و يادداشت شده‌اند . ولى اين را هم بايد گفت كه هرچند آنچه در اينجا ذكر مىشود نمودار كامل اصطلاحات پارسى ديوانى در زبان عربى نيست ، ولى چون از همين نمونه‌ها هم مىتوان تا حدى دربارهء خصوصيات آن ديوانها و كيفيت ترجمهء آنها اطلاعات سودمندى به دست آورد ، بنابراين در وضع موجود با اطلاع كمى كه در اين زمينه‌ها در اختيار داريم همين اندازه هم بسيار قابل استفاده و مغتنم است . اينك توضيحى دربارهء هريك از اين اصطلاحات به ترتيب الفبايى .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nالاستان\r\nاين واژه به دو صورت و دو معنى از فارسى به عربى درآمده ، يكى به كسر همزهء اول كه به گفتهء خوارزمى « 1 » از اصطلاحات ديوان خراج بوده كه در عربى مقاسمه به جاى آن به كار رفته است . و مقاسمه آن بوده است كه خراج را به جاى مبلغ يا مقدارى معلوم كه از هر جريب كشت دريافت دارند به نسبتى از عين محصول برگيرند ، چنان كه پيش از اصلاحات انوشروان در ايران معمول بوده و در دوران خلافت مهدى عباسى هم در بعضى مناطق دوباره معمول گرديد . اگر اين كلمه درست ضبط شده و تحريفى در آن روى نداده باشد ، بايد از « استدن » پارسى باشد كه بمعنى گرفتن است ، و ديگرى به ضمّ همزه ( استان ) است كه به بخشى از بخشهاى كشور گفته مىشده . و آنچه در ديوان عراق شهرت داشته بخشهاى سرزمين عراق بوده كه در روزگار ساسانيان همهء آنجا به دوازده استان تقسيم مىشده و همان تقسيمات هم با همان نامهاى فارسى خود به ديوانهاى عربى راه‌يافته و قرنها در ديوانهاى خلافت مورد عمل بوده و قرنها گردش ديوان خراج براساس همان تقسيمات مىگشته است . نام اين استانهاى دوازده‌گانه را در نخستين كتابهاى جغرافيايى عربى مانند المسالك و الممالك ابن خردادبه و كتاب الخراج قدامة بن جعفر و همچنين در معجم البلدان ياقوت مىتوان يافت . املاى اين كلمه در پارسى به كسر همزه است ، در قاموس به ضمّ همزه ضبط شده ولى در المسالك و الممالك در يك جا استان به فتح همزه « 2 » و در معجم البلدان استان به كسر همزه چاپ شده ، « 3 » ولى در هيچ يك از اين موارد به صورتى كه معمولا لغتى را ضبط مىكنند ضبط نشده است . استان در لهجه‌هاى مركزى ايران به كسر همزه و در لهجه‌هاى شمالى ايران به فتح همزه تلفظ مىشود . « 4 »\r\n\r\n\r\n","description":"","footnote":"\r\n( 1 ) . مفاتيح العلوم ، چاپ سلفيّه ، مصر 1342 ه . ق . ص 40 .\r\n( 2 ) . المسالك و الممالك ، ص 5 .\r\n( 3 ) . معجم البلدان ، ج 1 ، ص 40 .\r\n( 4 ) . برهان قاطع ، در كلمهء استان حاشيهء دكتر محمد معين ديده شود .\r\n","page_name":" 63 ","page_number":63},
  {"content":"\r\n\r\n\r\nالأسكدار\r\nاز اصطلاحات ديوان بريد است . خوارزمى اصل آن را پيش از تعريب « ازكودارى » يعنى « از كجا دارى » نوشته و در تعريف آن گويد كه آن مدرج « 1 » يعنى بسته يا طومارى است كه در آن شمارهء خريطه‌ها و نامه‌هاى رسيده و فرستاده و صاحبان آنها را مىنوشته‌اند « 2 » و در جايى هم آن را مدرج يا طومارى نوشته كه فهرست همهء نامه‌هايى كه براى مهر كردن ( به دار الانشاء ) مىفرستاده‌اند در آن ثبت مىشده « 3 » و « خريطه » هم به ظرف يا كيسه‌اى مىگفته‌اند كه همهء نامه‌هايى را كه با پيك مىبايستى فرستاده شوند در آن مىنهاده و آن را مهر مىكرده‌اند . و بعضى از لغت‌نويسان « اسكدار » را در معنى همين خريطه به كار برده‌اند . « 4 »\r\nدر لغتنامه‌هاى عربى معاصر نيز چنين تعريف شده است : « اسكدار » از زبان فارسى گرفته شده ، در اصطلاح ديوانى ، به مدرجى گفته مىشده كه در آن همهء نامه‌هايى كه براى مهر و تأييد آماده مىشده و همچنين شمارهء خريطه‌ها و نامه‌هاى وارده و صادره و نام صاحبان آنها در آن ثبت مىشده ؛ بنابراين مرادف پرونده در زمان حاضر است . و در اصطلاح بريدى ( پستى ) سجلّى است كه در آن شمارهء بسته‌ها و نامه‌ها و همچنين ساعت ورود و خروج آنها تدوين مىشده است . « 5 »\r\nاسكدار در ديوانهاى فارسى اسلامى هم به همين صورت به كار رفته و معروف هم بوده ، ولى در فارسى آن را بيشتر به معنى پيك‌سوارى كه باشتاب به جايى فرستاده مىشده و حامل چنين نامه‌هايى بوده به كار برده‌اند . در لغت الفرس اسدى در معنى اسكدار چنين آمده : و آن بريدى باشد كه از بهر شتاب به هر\r\n\r\n\r\n","description":"","footnote":"\r\n( 1 ) . « الادراج ، لف الشيئ فى الشيئ ، و ادرج الكتاب فى الكتاب ، ادخله و جعله فى درجه‌اى فى طيّه ، و درج الكتاب ، طيّه و داخله » ( لسان العرب ) .\r\n( 2 ) . مفاتيح ، سلفيه ، ص 42 .\r\n( 3 ) . مفاتيح ، سلفيه ، ص 50 .\r\n( 4 ) . « الاسكدار ، خريطة الفيج ، يضع فيها الكتب » « السامى فى الاسامى » به نقل لغتنامه از آن .\r\n( 5 ) . المرجع ، تأليف عبد الله العلائلى ، ج 1 ، در كلمهء اسكدار در كتاب الوزراء و الكتاب اين روايت از ابن المدبّر نقل شده : « كنت اتقلّد مجلس الأسكدار فى ديوان الخراج . . . » ص 199 .\r\n","page_name":" 64 ","page_number":64},
  {"content":"\r\n\r\nفرسنگى اسبى و منزلى داشته باشد در راه با توشه ، چون از اسب فرود آيد بر آن ديگر نشيند و شكم بسته دارد تا زور صعب به وى نرسد . و شايد به همين سبب برخى از لغت‌نويسان اسكدار را معرّب « اسب گذار » دانسته‌اند . موارد استعمال اسكدار را به اين معنى در تاريخ بيهقى فراوان مىتوان ديد كه براى روشن شدن معنى آن چند نمونه در اينجا ذكر مىشود :\r\n« نامه در نوشت و گفت تا در خريطه كردند و مهر اسكدارى نهادند » .\r\n« نماز ديگر پيش امير نشسته بودم . اسكدار خوارزم را به ديوان آورده بودند حلقه برافكنده و بر در زده . ديوانيان دانسته بودند كه هر اسكدارى كه چنين رسيد سخت مهم باشد » - بر راه بلخ اسكدار نشانده بودند و دل در اين اخبار بسته و هر روز اسكدار مىرسيد . « 1 » روز يك‌شنبه ، دو روز مانده از ذى الحجه اسكدارى رسيد از دربندر . . . حلقه برافكنده ، چند جاى بر در زده ، آن را بگشادند . . . امير فرمود سراى خالى كرد جهت خبر اسكدار . نوشته بود صاحب بريد در بند كه . . . « 2 »\r\n\r\nالأوارج\r\nمعرّب از آوارهء فارسى است ، و آواره به دفترى مىگفته‌اند كه در آن نام بدهكاران خراج و مبلغ بدهى آنها را يك به يك از دفتر كل كه به نام قانون خوانده مىشده در آن نقل مىكرده‌اند و در زير هر نام هر مبلغى كه هربار بابت آن بدهى پرداخت مىكرده به شكل سياهه ثبت مىكرده‌اند تا تمام شود . « 3 » كلمهء آواره به همين صورت در\r\n\r\n\r\n","description":"","footnote":"\r\n( 1 ) . اين موارد را در لغتنامه در اسكدار خواهيد يافت .\r\n( 2 ) . تاريخ بيهقى ، ج 2 ، چاپ دانشگاه تهران ، ص 789 .\r\n( 3 ) . خوارزمى ، سلفيه ، ص 37 « و احمل ارباب الخراج على رسومهم القائمة و شروطهم الثابتة و دستورات البلد الخالد و اوارجاته الواضحة ، من دون تغيير لسنّة » رسائل صاحب بن عباد ، ص 57 ، در فرمان تصدى خراج اصفهان .\r\n« الاوارجه ، من كتب اصحاب الدواوين معرّب آواره ، اى الناقل ، لانه ينقل اليها الانجيذج -\r\n","page_name":" 65 ","page_number":65},
  {"content":"\r\n\r\nديوانهاى فارسى اسلامى هم به كار مىرفته است . در اشعار معزى آمده :\r\n بس دير نمانده است كه ملك ملكان را * آرند به ديوان تو آواره و دفتر « 1 » \r\nو به معنى آمار و آماره و آوار كه حسابهاى پراكندهء ديوانى در آن نويسند نيز معنى شده است .\r\n\r\nالأواره\r\nاين همان كلمهء آوارهء فارسى است كه در اصطلاحات ديوان خراج كه خوارزمى آنها را ذيل عنوان « اسماء الذكور و الدفاتر و الأعمال » ذكر كرده به صورت الأوارج معرّب شده و معنى آن گذشت . ولى در ديوان رسائل به همين صورت فارسى آن به كار برده شده و در اينجا باز به گفتهء خوارزمى به خلاصه يا سياهه‌اى گفته مىشده كه در آخر كتاب يا نامه به آن افزوده مىشده يا نامهء ديگرى كه به نامهء اصلى به صورت پيوست ضميمه مىگرديده است . « 2 »\r\n\r\nالأوشنج\r\nخوارزمى معنى آن را پيچيده و فراهم آمده ( المطوىّ و المجموع ) نوشته و گويد كلمه‌اى است فارسى كه به صورت عربى درآمده « 3 » گفته‌اند اصل اين كلمه در فارسى أشنه است و آن گياهى است كه چون لبلاب به درختان پيچد « 4 » . شايد اين همان معنايى باشد كه بعدها براى بيان آن طومار به كار رفته است .\r\n\r\n\r\n","description":"","footnote":"\r\nالذى يثبت فيه ما على كل انسان ثم ينقل الى جريدة الاخراجات و هى عدّة اوارجات » ( قاموس ) .\r\n( 1 ) . به نقل لغتنامه در آواره .\r\n( 2 ) . خوارزمى ، سلفيّه ، ص 50 .\r\n( 3 ) . مفاتيح ، ص 39 .\r\n( 4 ) . تحقيق المصطلحات التاريخية الواردة فى كتاب مفاتيح العلوم للخوارزمى ، اعداد ، يحيى الخشّاب - الباز العرينى ، مستخرج من « المجلة التاريخية المصرية ، العدد السابع ، - 1956 / ج 2 ، ص 321 . « أشنه - بضم اول و فتح ثالث . . . نام دارويى هم هست خوشبوى كه آن را دواله مىگويند . . . و مانند عشقه و لبلاب بر درخت پيچيده . . . » ( برهان قاطع ) .\r\n","page_name":" 66 ","page_number":66},
  {"content":"\r\n\r\n\r\nالانجيذج\r\nمعرّب از فارسى و به معنى ملفوظ است . خوارزمى كه اين معنى را براى آن آورده اصل فارسى آن را ذكر نكرده ولى در قاموس انجيذج به حسابهاى پراكنده‌اى گفته شده كه به دفتر اوارجات نقل مىشده و در شرح قاموس انجيذج پاره‌پاره معنى شده .\r\nبنابراين بايد فارسى آن انجيده باشد كه به معنى ريزريز شده است . « 1 »\r\n\r\nالبست\r\nاز اصطلاحات ديوان آب و به گفتهء خوارزمى واحدى بوده براى تقسيم آب ميان برزگران و اصل آن سوراخى بوده به طول و عرض يك‌جو كه آب از آن مىگذشته و هر گشاد و بست آن در زمانى معين يك واحد به حساب مىآمده و در اصل از اصطلاحات محلى مردم مرو بوده ، « 2 » ولى بعدها براى هر دهانهء رود يا جوئى كه محل تقسيم آب بوده نيز به كار رفته است . « 3 » اين كلمه در فارسى هم همچنان به همين معنى به كار مىرفته است . « 4 » مقدار رسمى بست در ديوان آب يك دهم فنگال يا پنگال بوده كه شرح آن خواهد آمد و در اين شعر خسروانى هم از بست همين معنى يعنى واحد تقسيم آب قصد شده است .\r\n وگرش آب نبودى و حاجتى بودى * ز نوك هر مژه‌اى آب راندمى صد بست « 5 » \r\n\r\nالبهرج\r\nسكّه قلب و ناسره از نبهرهء فارسى است . « 6 » ابن دريد در جمهره ( 3 : 298 ) گويد بهرج اگرچه فارسى است ، ولى\r\n\r\n\r\n","description":"","footnote":"\r\n( 1 ) . ن . ك . خوارزمى ، ص 39 ، قاموس و شرح قاموس در كلمهء ورج ، لغتنامه و ساير فرهنگ‌هاى فارسى در انجيده .\r\n( 2 ) . خوارزمى ، مفاتيح ، ص 71 .\r\n( 3 ) . الالفاظ الفارسية المعربّة : « البست فارسى محض و هو مفتح الماء فى فم النهر او الجدول » .\r\n( 4 ) . قسمت آب كه برزگران برهم بخشند ( فرهنگ اسدى ) و منشأ آن بستن و گشادن آب بوده است ( انجمن ارا ) .\r\n( 5 ) . ن . ك . لغت‌نامهء دهخدا در كلمه بست .\r\n( 6 ) . جواليقى : المعرّب من الكلام الاعجمى ، ص 48 .\r\n","page_name":" 67 ","page_number":67},
  {"content":"\r\n\r\nعرب آن را به كار برده و به معنى هرچيز پست است . و صاحب المعيار ( 1 : 253 ) و همچنين در جمهره ( 3 : 500 ) آن را مانند جواليقى معرب از نبهره دانسته‌اند « 1 » و صاحب لسان گويد اصل اين كلمه هندى و « بنهله » بوده و از آن زبان به فارسى درآمده و بنهره شده و از فارسى به صورت بهرج به عربى نقل شده است ، و بيرونى در الجماهر گويد و بهرج نزد كسانى كه آن را از فارسى تعريب كرده‌اند ردىء و پست است و لفظ در اصل منقول از هندى است كه نيكو را بهله گويند و ردىء و پست را بنهله و همچنين در فارسى بهله ( بمعنى نيكو باشد ) چنان كه بهترين زبانهاى آنان - پهلوى منسوب به جودت است و درهمهاى پست را نبهره گويند . « 2 » و در برهان آمده نبهره به معنى قلب و ناسره باشد عموما و سيم قلب را گويند خصوصا . و در الالفاظ الفارسيه المعرّبه آمده كه بهره در فارسى به معنى حصه و نصيب است و بهرج عربى معرب از نبهرهء فارسى است كه به معنى بىبهره و بىنصيب باشد . « 3 »\r\n\r\nالتاريج\r\nخوارزمى گويد بعضى گفته‌اند كه تاريج كلمه‌اى است فارسى به معنى نظام و ترتيب و از آن‌رو آن را تاريج خوانده‌اند كه آن دفترى است شامل ابواب متعددى كه آگاهى از مجموع يا جملهء آنها مورد نياز است . ولى من گمان مىكنم كه تاريج مصدر باب تفعيل از كلمهء اوارج است . « 4 »\r\n\r\nالتخمين\r\nاين كلمه را خوارزمى در اصطلاحات ديوان خراج و معنى آن را تعيين اندازه و مقدار محصولات كشاورزى بر حسب گمان و تقدير نوشته و گفته است كه از خماناى\r\n\r\n\r\n","description":"","footnote":"\r\n( 1 ) . به نقل از حاشيهء احمد محمد شاكر المعرّب ، ص 48 .\r\n( 2 ) . به نقل دكتر معين از او در حاشيهء برهان .\r\n( 3 ) . الالفاظ الفارسية المعرّبة ، ص 28 .\r\n( 4 ) . شرح آن در كلمهء اوارج گذشت .\r\n","page_name":" 68 ","page_number":68},
  {"content":"\r\n\r\nفارسى كه لفظ شك و ظنّ است مشتق شده است « 1 » علامه قزوينى پس از نقل اين گفتهء خوارزمى كه « از « خمانا » ى فارسى كه به معنى ظن و شك است ( يعنى لابد گمان ) مشتق است گويد و هو قريب من الصواب جدا » « 2 » و علامه دهخدا هم خمانا را به احتمال قوى همان گمان فارسى دانسته . « 3 » بايد افزود كه واژهء گمانه را مقنّيان براى چاهى به كار مىبرند كه در آغاز كار كندن قنات در جايى كه گمان مىكنند آب ده است ولى يقين ندارند مىكنند تا وجود آب و عمق آن را به دست آورند .\r\n\r\nالجريب\r\nخوارزمى آن را از كلماتى كه در « ديوان الضياع و النفقات » به كار مىرفته و از اصطلاحات مساحت‌گران زمين ذكر كرده و در جاى ديگر معنى ديگرى هم براى آن آورده كه معلوم مىشود در زمان او جريب هم واحد مساحت بوده و هم واحد وزن . « 4 » در واحد مساحت مقدار آن را شصت ذراع در شصت ذراع يعنى سه هزار و ششصد ذراع گفته و در واحد وزن كه آن را از پيمانه‌هاى خراسان شمرده مقدار آن را ده قفيز نوشته ، با تصريح به اينكه اين مقدار در شهرهاى مختلف فرق مىكرده . علت اين‌كه جريب در هر دو معنى به كار رفته اين است كه اين كلمه در اصل براى وزن يعنى پيمانه بوده و چون به تدريج مقدار زمينى را هم كه به مقدار كشت يك جريب بذر بوده يك جريب زمين خوانده‌اند ، رفته‌رفته استعمال آن در مساحت فزونى يافته و در وزن كاستى گرفته تا جايى كه در قرنهاى بعد عموما براى مساحت به كار رفته است ؛ چنان كه در بعضى جاها مساحت زمين را با فنجان كه واحدى براى اندازه‌گيرى آب بوده مىسنجيدند و يك جريب زمين را معادل نصف فنجان شمرده‌اند . « 5 »\r\n\r\n\r\n","description":"","footnote":"\r\n( 1 ) . مفاتيح العلوم ، ص 60 ، 61 .\r\n( 2 ) . يادداشتهاى قزوينى ج 2 / ص 44 .\r\n( 3 ) . لغت‌نامه در واژه تخمين .\r\n( 4 ) . مفاتيح العلوم ، ص 66 و 67 .\r\n( 5 ) . « لسان العرب : و قيل الجريب من الارض نصف الفنجان » .\r\n","page_name":" 69 ","page_number":69},
  {"content":"\r\n\r\nجواليقى گويد جريب معرّب است ؛ « 1 » ولى اصل فارسى آن را ذكر نكرده است . اين اصل را در كتابهاى ديگر به صورت « گريد » يا « گرى » مىيابيم . « 2 »\r\n\r\nالجزيه\r\nخوارزمى آن را از اصطلاحات ديوان خراج آورده و گفته كه جزيه تعريب از گزيت است و گزيت در فارسى به معنى خراج است . « 3 » بنابراين گزيت در ايران گذشته از ماليات سرانه كه به آن سرگزيت مىگفتند ، براى ماليات زمين هم به كار مىرفته ، ولى در دوران اسلامى جزيه تنها به ماليات سرانه كه از اهل ذمه مىگرفتند گفته مىشد و براى ماليات زمين كلمهء خراج را به كار مىبردند ؛ هرچند گاهى به جاى ارض الخراج « ارض الجزيه » هم گفته شده است . « 4 »\r\n\r\n\r\n","description":"","footnote":"\r\n( 1 ) . « المعرّب من الكلام الاعجمى » آنچه آقاى احمد شاكر چاپ‌كننده و حاشيه‌نويس اين كتاب در ذيل كلمهء جريب به استناد آنكه اين كلمه در لسان العرب به عنوان يك واحد وزن به كار رفته آن را بر خلاف جواليقى عربى پنداشته بىمطالعه و نادرست است . بىمطالعه از آن‌رو كه به دنبالهء آنچه در لسان العرب در همين زمينه از ابن دريد يكى از علماى معروف لغت عربى نقل شده كه گفته است « من اين كلمه را عربى نمىدانم » توجه نشده و نادرست به آن سبب كه به تصريح خوارزمى جريب در اصل پيمانه‌اى بوده است كه در روستاهاى خراسان به كار مىرفته نه در جزيرة العرب .\r\n( 2 ) . ن . ك . ملخّص اللغات حسن خطيب ، السامى فى الاسامى ، مهذّب الاسماء ، معرّب‌گرى بفتح گاف فارسى بمعنى پيمانه است ( از غياث اللغات ) معرّب‌گرى : در لهجهء طبرستان‌گرى گويند از يادداشتهاى دهخدا ، لغتنامه در جريب .\r\nدر فارسنامه هم به جاى جريب‌گرى آمده . ابن بلخى در بيان مقدار خراج در زمان انوشروان چنين نوشته است : « كشتهاى غله بوم از يك‌گرى زمين ، خراج يك درم سيم نقره .\r\nزمين رزبوم از يك‌گرى زمين خراج هشت درم . . . » فارسنامه ابن بلخى به اهتمام سيد جلال تهرانى ، تهران 1313 ص 76 ، در اينجا اين توضيح را بايد افزود كه در اين چاپ از فارسنامه كه مورد مراجعه بود به جاىگرى بارا بىنقطه‌گزى بازاى نقطه‌دار چاپ شده كه مسلما غلط است .\r\n( 3 ) . مفاتيح ، سلفيه ص 39 .\r\n( 4 ) . در كتاب تاريخ التمدن الاسلامى در اين باره چنين آمده : « جزيه و خراج همانندند ، بدان جهت كه هردو از غير مسلمانان و سالى يك‌بار در وقت معينى اخذ مىشود و جزء اموال فيئى -\r\n","page_name":" 70 ","page_number":70},
  {"content":"\r\n\r\n\r\nالجصّاصين\r\nاز اصطلاحات فنى و مهندسى ديوان آب به معنى گچكاران . در رسائل صاحب بن عباد آمده است : « 1 » « و قد جمعت وجوه القيّاسين و الجصّاصين و المصهرجين . . . و تقدمت اليهم ببناء السّدّ » يعنى « بزرگان حسابگران و گچكاران و ساروج‌كاران را گرد آوردم و بناى سد را به آنها واگذاردم » .\r\n\r\nجوبذ\r\nاز اصطلاحات ديوان آب مركب از دو كلمهء فارسى جو ( نهر ) و بذ ( رئيس و صاحب ) - چنان كه در كلمهء سپهبد و دبيربد - مرادف كلمهء ميرآب در زمانهاى بعد . اين سمت در رسائل صاحب بن عباد در فرمانى كه براى تصدى امر رودخانهء زرين‌رود و تقسيم آب آن ميان روستاها و صاحبان حق‌آبه نوشته شده ، چنين توصيف شده است : « و تقع الاستعانة بالجوبذين الثقّات الذين لا يوطئون العشوة و لا يقبلون الرشوة » يعنى در اين مهم از جوبذها ( ميرابها ) ى قابل اعتماد مدد بگير ، آنها كه ناسنجيده گام برنمىدارند و رشوه نمىستانند . « 2 »\r\n\r\n\r\n","description":"","footnote":"\r\nمحسوبند ، ولى جزيه با در آمدن به دين اسلام از ميان مىرود ليكن خراج هيچگاه ساقط نمىشود . جزيه از مستحدثات اسلام نيست و از نخستين دوره‌هاى تمدن قديم سابقه دارد .\r\nحوالى قرن پنجم پيش از ميلاد يونانيها از ساكنان سواحل آسياى صغير در مقابل حمايت آنان از حملات فينيقيها كه در آن زمان از اتباع ايران بودند جزيه‌اى دريافت مىكردند . . . ايرانيان هم از رعاياى خود چنين ماليات سرانه‌اى دريافت مىكردند . و چنان كه ابن اثير در ضمن كارهاى انوشيروان ذكر كرده بزرگان و خاندانهاى ممتاز و سپاهيان و مرزبانان و دبيران و همهء آنها كه در خدمت شاه بودند از اين ماليات معاف بودند . . . و ظاهرا عربها لفظ و معنى هردو را از ايرانيان گرفتند و لفظ آن را به شكل عربى درآوردند و جزيه گفتند و در كيفيت آن هم تعديلى به وجود آوردند ( تاريخ التمدن الاسلامى - جرجى زيدان ج 1 ، ص 209 - 208 چاپ سوم ) .\r\n( 1 ) . رسائل صاحب بن عباد ، ص 72 .\r\n( 2 ) . رسائل صاحب بن عباد ، ص 54 ، صححّها و قدم لها عبد الوهاب عزّام و شوقى ضيف ، الطبعة الاولى ، الناشر دار الفكر العربى ، ص 54 .\r\n","page_name":" 71 ","page_number":71},
  {"content":"\r\n\r\n\r\nالجهبذ\r\nاين كلمه را خوارزمى خزانه‌دار معنى كرده است « 1 » . جهبذ معرب گاهبد است كه در ديوان خراج ساسانى وظيفه‌اى شبيه همين را داشته يا به قول هرتسفلد نگهبان مسكوكات و نقدينه‌هاى خزانه بوده ، « 2 » و شايد به همين مناسبت هم در عربى گذشته از اين معنى ديوانى به معنى صيرفى يعنى كسى كه در نقد طلا و تشخيص عيار آن مهارت داشته باشد « 3 » و همچنين به معنى هر نقاد دانا و ماهرى به كار رفته است . « 4 »\r\nاستعمال جهبذ در ديوانهاى ايران پس از اسلام نيز به همين صورت و ظاهرا با همين وظيفه كاربرد داشته است . در تاريخ قم ، دربارهء ديوان قم چنين آمده : « و در خراج ستدن اختيار جهبذ را بوده است و كاتب تاريخ و روز نامج را كه بر جهبذ مشرف بوده‌اند نه عاملان را » . « 5 »\r\n\r\nالدانق\r\nاز اصطلاحات ديوان خزانه و مساوى يك ششم درهم و چهار تسو است « 6 » . اين كلمه صورت عربى شده از دو واژهء فارسى با دو معنى جداگانه است : يكى همين است كه در ديوان خزانه به كار مىرفته و خوارزمى آن را و معنى آن را ذكر كرده كه معرّب دانگ فارسى است « 7 » كه آن هم يك ششم هرچيز است و به چهار تسو تقسيم مىشود و ديگر آن است كه در عربى به معنى حبّه به كار رفته كه\r\n\r\n\r\n","description":"","footnote":"\r\n( 1 ) . خوارزمى در معنى كلمهء ( البرأة ) گويد : حجّة يبذلها الجهبذ او الخازن للمؤدّى بما يؤديه اليه ( مفاتيح ، ص 55 ) يعنى برأة سندى است كه جهبذ يا خزانه‌دار در برابر مالياتى كه مؤدّى مىپردازد به او مىدهد .\r\n( 2 ) . هرتسفلد ، پايكولى ، شمارهء 347 ، به نقل كريستن‌سن از او در ايران ساسانى ، ص 118 .\r\n( 3 ) . انساب سمعانى : « حرفة معروفة فى نقد الذهب » به نقل لغتنامه از آن .\r\n( 4 ) . « الجهبذ ، ج جهابذه : الناقد العارف بتمييز لجيّد من الردئ ( فارسية ) المنجد ، اقرب الموارد و ديگر لغتنامه‌هاى عربى .\r\n( 5 ) . تاريخ قم ، ص 161 .\r\n( 6 ) . مفاتيح العلوم ، ص 41 .\r\n( 7 ) . غبسى ، الالفاظ الفارسية المعرّبه ، المنجد .\r\n","page_name":" 72 ","page_number":72},
  {"content":"\r\n\r\nآن صورت عربىشدهء دانه است ، نه دانگ و عدم توجه به اين نكته گاهى موجب التباس در معنى آن مىشود . « 1 »\r\n\r\nالدروزن\r\nدفتر مسّاحان و زمين‌پيمايان كه زمينهاى مساحت شده را در آن ثبت مىكرده‌اند . خوارزمى اين كلمه را جزء اصطلاحات دفترى و زير عنوان اسماء الذكور و الدفاتر و الاعمال ذكر كرده است . « 2 »\r\n\r\nالدستور\r\nدر اصطلاح ديوانى به دفترى گفته مىشده كه همهء حسابهاى افراد از دفتر سواد به آن منتقل مىشده « 3 » و پيوسته مورد مراجعه و استناد بوده ، و در فارسى به تعبير صاحب برهان كتابى را مىگفته‌اند كه در آن ما يحتاج چيزها نوشته شده باشد . در نامه‌هاى صاحب بن عباد در فرمانى كه وى براى سرپرستى امر رودخانه‌اى نوشته و راهنماييهايى كه دربارهء تقسيم آب رودخانه به صاحبان حق‌آبه كرده از « الدستورات القديمه » سخن گفته كه تقسيم آب را به موجب آنچه در آنها آمده انجام دهد : « على ما توجبه الدستورات القديمة » « 4 » و در نامه‌اى ديگر از وى خطاب به مسؤول خراج اصفهان باز از همين دستورات سخن گفته كه مىبايستى وصول خراج براساس آنها باشد : « و احمل ارباب الخراج على رسومهم القائمة و شروطهم الثابتة و دستورات البلد الخالدة » . « 5 »\r\n\r\n\r\n","description":"","footnote":"\r\n( 1 ) . نظير اين عبارت كتاب الالفاظ الفارسية المعرّبه است « كه در معنى الدانق آمده ، فارسى دانگ و معناى حبّه ويراد به سدس الدرهم » .\r\n( 2 ) . مفاتيح العلوم ، چاپ المطبعه السلفيه ، مصر ، 1342 ه . ق . ص 39 .\r\n( 3 ) . مفاتيح ، سلفيّه ، ص 39 .\r\n( 4 ) . رسائل الصاحب بن عباد ، ص 54 .\r\n( 5 ) . رسائل الصاحب بن عباد ، ص 57 .\r\n","page_name":" 73 ","page_number":73},
  {"content":"\r\n\r\n\r\nالدّولاب\r\nخوارزمى آن را ضمن اصطلاحات ديوان آب ذكر كرده و گفته است ابزارى است از ابزارهاى آب دادن زراعت . « 1 » اين كلمه همان دولاب فارسى است . « 2 » صاحب قاموس معادل عربى اين كلمه را ناعوره نوشته و در شرح قاموس آمده « دلورا پارسيان دول مىگويند و مىگويند دولاب يعنى چرخى كه به دول آب كشيده مىشود . و به گفتهء صاحب مخصص « 3 » دولاب چرخى است بزرگ كه بر آن دلوها بسته و بر بالاى رودها يا آبهايى كه پائين‌تر از زمينها هستند نصب مىگردد و چون آن چرخ به گردش درآيد از يك‌سوى آن دلوهاى خالى بدرون آب روند و از سوى ديگر دلوهاى پر بالا آيند و آب خود را در جويى كه بالاى زمين كنده‌اند بريزند و بدين‌سان تا وقتى كه چرخ بگردد آب از جوى نبرد » .\r\n\r\nالديوان\r\nاين كلمه كه در پارسى ساسانى به همين صورت ديوان و به معنى اداره به كار مىرفته ، « 4 » در تشكيلات اسلامى هم با همين صورت و كم‌وبيش در همين معنى به كار رفته است و چنان كه ديديم در دوران اسلامى نخستين بار براى دفترى كه نام حقوق‌بگيران و سپس مجاهدان در آن ثبت مىگرديد استعمال شد و سپس به ديوان خراج اطلاق گرديد و به تدريج معنى آن توسعه يافت و در مجموع ادارات و دستگاههاى وابسته به دولت چه مالى و چه ادارى و سياسى به كار رفت ، و در زبان عربى مانند بسيارى از كلمات معرّب مصدر اشتقاق قرار گرفت و از آن كلماتى همچون دوّن و تدوين و مانند اينها مشتق گرديد . مؤلفان كتب لغت و ادب\r\n\r\n\r\n","description":"","footnote":"\r\n( 1 ) . مفاتيح ، ص 77 .\r\n( 2 ) . ن . ك . لسان العرب ، قاموس و ديگر لغتنامه‌هاى عربى .\r\n( 3 ) . ج 9 / ص 162 .\r\n( 4 ) . كريستن‌سن : « دوائر مركزى عبارت بودند از چند ديوان كه كلمهء پهلوى است به معنى اداره » ، ص 276 ترجمهء فارسى و 388 اصل فرانسه . « هوبشمان صرف و نحو ارمنى » .\r\n","page_name":" 74 ","page_number":74},
  {"content":"\r\n\r\nعربى غالبا به اصل فارسى آن تصريح كرده‌اند ، « 1 » ولى برخى از آنها در معنى آن دچار خطا شده‌اند « 2 » و برخى ديگر به استناد اين‌كه در عربى كلماتى از آن مشتق شده ، در اصل فارسى آن ترديد كرده و آن را عربى و از دوّنت پنداشته‌اند . « 3 »\r\n\r\nرفوت\r\nجمع عربى رفت است به معنى رفته‌ها و سنّتهاى قديم كه بدان عمل مىشود و از مصطلحات ديوان خراج است . اين كلمه در چندجا در رسائل صاحب بن عباد در فرمانهاى ولايت كارگزاران در مورد چگونگى وصول ماليات و ضوابطى كه برطبق آن مىبايستى عمل كنند به كار رفته كه از همهء آنها همين معنى برمىآيد :\r\n« و امره بان يجرى الخراج و المواقفات و سائر اهل المعاملات على رفوتهم المقدّرة و شروطهم المقننّة . « 4 »\r\n« و استوف حقوق السلطان على العبرة القائمة و الرفوت الجارية ، و القوانين السابقة » . « 5 »\r\n« و لا يتجاوز هو ولاهم فى الخفارات و غيرها الرسوم المقرّرة و الرفوت المقنّنة ، و يستوفى ذلك على يد الكاتب المنصوب من الديوان المعمور » . « 6 »\r\nدر تفسير اين كلمه حاشيه‌نويسان كتاب « دكتر عبد الوهاب عزّام و شوقى\r\n\r\n\r\n","description":"","footnote":"\r\n( 1 ) . مانند ، جواليقى در المعرّب ، و صاحب لسان العرب و ابو عبيده و اصمعى وصولى در ادب الكتاب ، و ماوردى در الاحكام السلطانيه و جز اينها .\r\n( 2 ) . اين دسته ديوان را از كلمهء ديو فارسى به معنى شيطان پنداشته و گفته‌اند كه چون آنجا محل دبيران و محاسبانى است كه در كار خود مانند شياطين هستند ازاين‌رو محل آنها را به اين نام خوانده‌اند و حتى حكايتى افسانه مانند هم براى آن نقل كرده و گفته‌اند ، روزى كسرى به دبيرخانهء خود رفت و دبيران را كه سرگرم كار حساب بودند ديد كه هريك سر در كار خود فرو برده و گويى با خود سخن مىگويد و كسرى آنها را به ديوانگان تشبيه كرد . بعضى هم نوشته‌اند ديوان همريشهء دبير و از ديبى پارسى باستان به معنى خط گرفته شده است .\r\n( 3 ) . المعرّب ، ص 154 ، حاشيهء 5 از احمد محمد شاكر .\r\n( 4 ) . رسائل الصاحب بن عباد ، ص 47 .\r\n( 5 ) . رسائل الصاحب بن عباد ، ص 51 .\r\n( 6 ) . رسائل الصاحب بن عباد ، ص 62 .\r\n","page_name":" 75 ","page_number":75},
  {"content":"\r\n\r\nضيف » نوشته‌اند گويا رفوت جمع رفت فارسى است به معنى رفتن و معناى آن اوامر ماضيه است ، اين گمان بجا است . در همان دوره‌ها اين معنى در فارسى هم با عبارت رسم رفته ( رسم گذشته - معمول قديم ) بيان مىشده است . از تاريخ بيهقى : « و وقت نماز خطبه بر رسم رفته كردند » .\r\n« پس [ مسعود 
  ] كوتوال را گفت بر اثر ما به لشگرگاه آى با جمله سرهنگان قلعه تا خلعت وصلت شما به رسم رفته داده آيد . . . » . « اشتران سلطان را به ديو لاخها به رسم رفته گسيل كردند . . . » . « رسم رفته است كه چون وزارت به محتشمى رسد آن وزير مواضعه نويسد . . . » . « پس از آن اعيان شهادت و خطهاى خود را بدان نويسند ، چنان كه رسم رفته است » .\r\nاز مسعود سعد :\r\n به رسم رفته چو رامشگران و خوش‌دستان * يكى بساخت كمانچه يكى نواخت رَباب « 1 » \r\n\r\nالرّزنامج\r\nاين هم از اصطلاحاتى است كه خوارزمى زير عنوان اسماء الذكور و الدفاتر و الاعمال ذكر كرده و گويد معنى آن كتاب روز است ؛ زيرا آن دفترى است كه در آن تمام كاركرد روزانه را اعم از دريافتها و پرداختها و جز اينها ثبت مىكنند « 2 » . اين كلمه شكل عربى همان « روزنامه » فارسى است كه در دوران اسلامى در همهء ديوانها چه عربى و چه فارسى در همين معنى يا معنى نزديك به آن به كار مىرفته . در تاريخ قم به صورت روزنامه درآمده و در آنجا هم دفترى است از دفترهاى ديوان خراج . « 3 »\r\nروزنامجه غير از ديوان خراج در ديوانهاى ديگر هم كاربردى داشته و همچنين در غير ديوان هم براى دفتر يادداشت و ثبت وقايع روزانه به كار مىرفته\r\n\r\n\r\n","description":"","footnote":"\r\n( 1 ) . لغتنامهء دهخدا در « رفته » .\r\n( 2 ) . مفاتيح ، ص 37 .\r\n( 3 ) . تاريخ قم ، ص 150 .\r\n","page_name":" 76 ","page_number":76},
  {"content":"\r\n\r\nاست . در كتاب الجماهر بيرونى « 1 » از قول ناخداى كشتى از روزنامج سخن رفته ، و در كتاب يتمة الدهر ثعالبى از روزنامجهء صاحب بن عباد كه ظاهرا دفتر يادداشت روزانهء او و كتابى بزرگ شامل مطالب مختلف ادبى و علمى هم بوده ياد شده ، و ياقوت هم در معجم الادباء از همين كتاب كه آن را الروزنامجه لاسماعيل بن عباد نوشته ياد كرده است . و اما در عربى معاصر روزنامه به آن چيزى گفته مىشود كه در فارسى معاصر براى آن كلمهء عربى تقويم را به كار مىبرند ، يعنى دفترى كه نام روز و ماه و سال و برآمدن آفتاب و تحويل سال و اين قبيل آگاهيها در آن ثبت مىشود ؛ و اين هم نوعى دادوستد لغوى ميان فارسى و عربى است . « 2 »\r\n\r\nستوقه\r\nبه گفتهء خفاجى صورت عربىشدهء سه توى فارسى است كه به معنى سه طبقه يا سه لايه است و مراد از آن درهمى بوده ناخالص كه مواد ديگر آن بيشتر از نقرهء آن بوده و آن را با آب نقره مىپوشانده‌اند .\r\n« ستّوق ، بر وزن تنّور و ستّوق بر وزن قدّوس و تستوق بضم هردو تا بر وزن عصفور ، درمى است ناروا و بهزج معرّب سه تو است ، يعنى سه طبقه و پوشيده شده است به نقره » ( شرح قاموس ) .\r\n\r\nالسّفتجه\r\nخوارزمى آن را در اصطلاحات ديوان خزانه ذكر كرده و گويد عربىشدهء سفته است . اين كلمه در كتاب خوارزمى در هردو صورت آن ، يعنى هم شكل عربى و هم فارسى آن به ضم سين چاپ شده و در فرهنگهاى عربى ، هم به ضم سين آمده ، ولى\r\n\r\n\r\n","description":"","footnote":"\r\n( 1 ) . الجماهر فى معرفه الجواهر ، ص 260 .\r\n( 2 ) . آگاهى بيشتر از اين نوع دادوستد لغوى ميان فارسى و عربى را در مقاله‌اى از نگارنده با عنوان « چند مورد كه در زبان عربى كلمهء فارسى و در زبان فارسى كلمهء عربى به كار مىرود ، در مجلهء « الدراسات الادبيه » نشريهء كرسى زبان و ادبيات فارسى دانشگاه لبنان ، بيروت . . . خواهيد يافت .\r\n","page_name":" 77 ","page_number":77},
  {"content":"\r\n\r\nسفته در فارسى به فتح سين ضبط شده است . « 1 » معنى اين كلمه در اصطلاح ديوانى قديم با اصطلاح بانكى امروز فرق داشته در اصطلاح قديم سفته به حواله‌اى مىگفته‌اند كه به موجب آن كسى كه در شهرى پولى به كسى بدهد آن را در شهرى ديگر از همان شخص يا نمايندهء او بازستاند « 2 » و اين در اصطلاح بانكى امروز معنى حواله است نه سفته . سفته به همان معناى قديم به عربى درآمده و جزء اصطلاحات ديوانى عربى شده و همين معنى را هم در آن زبان همچنان حفظ كرده و امروز هم به همين معنى به كار مىرود . « 3 »\r\n\r\nالصّك\r\nخوارزمى آن را ذيل اسماء الذكور و الدفاتر و الاعمال آورده و در معنى آن گويد : « سندى است كه براى رزق سپاهيان تنظيم مىشود و در آن نام صاحبان ارزاق و عدهء آنها و مبلغى كه بايد به آنها پرداخت گردد نوشته مىشود و سلطان در آخر آن دستور پرداخت مىدهد . چنين سندى براى پرداخت مزد ساربانها و مانند آنها نيز تنظيم مىگردد » . « 4 » اين كلمه صورت عربىشدهء چك فارسى است كه در لغتنامه‌هاى فارسى براى آن اين معنيها را آورده‌اند : برات وظيفه ، و مواجب و\r\n\r\n\r\n","description":"","footnote":"\r\n( 1 ) . « سفته . . . و بفتح اول بر وزن هفته آن است كه كسى چيزى از كسى بطريق عاريت يا قرض يا در عوض چيزى بگيرد تا در شهرى ديگر بازدهد » ( برهان قاطع ) . و در اين شعر هم كه در لغت فرس بعنوان شاهد آمده به همين گونه قافيه شده است .\r\n اينك رهى بمژگان راه تو پاك رفته * نزديك تو نه مايه نه نيز هيچ سفته \r\n( 2 ) . السفتجه كفرطقة ان تعطى مالا لأحد و لآخذ مال فى بلد المعطى فيوفّيه اياء ثمّ فيسنفيد امن الطارق - ( قاموس ) يعنى سفتّجه اين است كه مالى را به كسى بدهند كه او را در شهر دهنده مالى باشد و در آن شهر آن مال را باز پس دهند و فائده‌اى كه از اين كار برمىگيرد ايمنى از خطر راه است .\r\n( 3 ) . السفتجه جمع سفاتج ، هى ان تعطى مالا لرجل فيعطيك خطّا يمكنّك من استرداد ذلك المال من عميل له فى مكان آخر ( فارسيّة ) المنجد . يعنى سفتجه كه جمع آن سفاتج است اين است كه مالى را به كسى بدهى و او نوشته‌اى به تو بدهد كه با آن بتوانى همان مال را از نمايندهء او در جاى ديگر بازستانى .\r\n( 4 ) . مفاتيح ، ص 38 .\r\n","page_name":" 78 ","page_number":78},
  {"content":"\r\n\r\nبيعانه و منشور و قبالهء خانه و باغ و مانند اينها . « 1 » از معنايى كه خوارزمى براى ( الصكّ ) ذكر كرده و همچنين از معنيهايى كه در لغتنامه‌هاى عربى براى آن آورده‌اند چنين معلوم مىشود كه معنى ديوانى چك در ديوان فارسى همان برات وظيفه و مواجب بوده و به همين معنى هم در عربى راه‌يافته است . « 2 » اين كلمه چه در فارسى و چه در عربى معناى اصلى خود را كه نوعى سند مالى بوده همچنان حفظ كرده « 3 » و در اصطلاح بانكى امروز در برابر چك كه پنداشته‌اند اصلا كلمهء فرانسوى است انتخاب شده در صورتى كه به احتمال قوى هم فرانسوى و هم انگليسى و ديگر كلمه‌هايى كه از آنها گرفته شده همه در اصل از\r\n\r\n\r\n","description":"","footnote":"\r\n( 1 ) . نگاه كنيد به برهان قاطع در همين كلمه ، در فرهنگ اسدى آمده : « چك قباله باشد ، به تازى صك گويند . » ( فرهنگ اسدى به تصحيح اقبال ، ص 276 ) .\r\n« چك بفتح اول و سكون ثانى بمعنى برات وظيفه و مواجب و بيعانه و حجت و منشور و قبالهء خانه و باغ و امثال آن باشد و معرّب آن صك است بفتح صاد ( برهان قاطع ) . به جز اين معنىها كه در لغتنامه‌هاى فارسى آمده ، در ترجمهء تاريخ طبرى ( بلعمى ) عهد و شرط عربى در فارسى به چك ترجمه شده است : « چون سال صد و نود اندر آمد ، هارون الرشيد حج كرد و امين و مأمون را با خود ببرد . چون حج سپرى كرد ، مردم موسم را گرد كرد و چك بنوشت ، يكى مأمون را و يكى امين را . . . اين مطلب در نسخهء عربى طبرى در حوادث سال 186 هجرى ذيل عنوان « نسخة الشرط الذى كتب عبد الله بن امير المؤمنين به خط يده فى الكعبة » و عنوانهاى ديگرى نظير اين آمده است . چك در شاهنامهء فردوسى نيز چندجا به كار رفته و در همه‌جا معناى سند و قباله يا برات و مانند اينها از آنها برمىآيد . مانند اين بيت :\r\n ز هيتال تا پيش رود تَرَك * به بهرام بخشيد و بنوشت چك \r\nيا اين بيت :\r\n به قيصر سپارم همه يك‌به‌يك * ازين پس نوشته فرستيم و چك \r\n( 2 ) . در لسان العرب در معنى آن چنين آمده « صك بمعنى نوشته است . فارسى معرّب و اصل آن چك است . و جمع آن صكاك و صكوك آيد . و ارزاق را صكاك مىخواندند ، چون آنها را با نوشته مىپرداختند و از همين‌جا است حديثى كه خريد و فروش صكاك را منع كرده و اين بدان سبب بود كه اميران مبلغ ارزاق و مستمرى صاحبان حقوق را با نوشته حواله مىكردند و چون صاحبان حواله‌ها آنها را پيش فروش مىكرده‌اند و اين بيع مالم يقبض بوده آن را جايز نشمرده‌اند .\r\n( 3 ) . در لغتنامه‌هاى معاصر عربى چنين معنى شده است : الصك ( جمع آن اصك و صكوك و صكاك ) نوشته است . نوشتهء اقرار به مال يا جز آن ، فارسى است ( المنجد ) .\r\n","page_name":" 79 ","page_number":79},
  {"content":"\r\n\r\nچك فارسى است كه در اين معنى سابقه‌اى خيلى قديم‌تر از همهء آنها دارد . « 1 »\r\nدر ترجمهء تاريخ طبرى از بلعمى كتاب عهدى كه هارون الرشيد براى فرزندان خود امين و مأمون نوشته و در كعبه گذارده بود و در متن تاريخ طبرى با كلمهء شرط ذكر شده « 2 » به صورت چك ترجمه شده است .\r\nبلعمى اين واقعه را در سال يكصد و نود هجرى نوشته كه درست نيست : « چون سال صد و نود اندر آمد ، هارون الرشيد حج كرد و امين و مأمون را با خود ببرد و چون حج سپرى كرد مردم موسم را گرد كرد و چك بنوشت ، يكى مأمون را و يكى امين را . . . » .\r\n\r\nالطّراز\r\nاز اصطلاحات ديوان آب و معنى آن مقسم آب است در رودخانه . « 3 » اين كلمه شكل عربى تراز فارسى است « 4 » كه در فارسى با همين شكل عربى طراز هم استعمال مىشود . تراز در فارسى و همچنين طراز در فارسى و عربى به چندين معنى آمده‌اند و يكى از آن معنيها همين است كه در ديوان آب به كار مىرفته و آن برابرى و تعادل و همسانى است و علت اين‌كه مقسم آب يعنى « جايى را كه آب رودخانه و چشمه از آنجا به چند قسمت مىشود و هر قسمتى به سويى مىرود » ، تراز و سپس در ديوان عربى طراز گفته‌اند اين است كه در اين محل كف رودخانه يا چشمه را تا\r\n\r\n\r\n","description":"","footnote":"\r\n( 1 ) . مرحوم دكتر معين در حاشيهء اين كلمه در برهان قاطع از آقاى  R . N . Frye  نقل كرده كه كلمهء  Check  انگليسى از چك فارسى است و احتمال داده كه اصل چك فارسى هم از چينى باشد ( يعنى از چاو ) . دكتر معين به حق اين احتمال را رد كرده ، به اين دليل كه چاو در سال 693 به ايران رسيده ، در صورتى كه فردوسى ( متوفى بين 411 و 416 ) چك را استعمال كرده است و به اين گفتهء دكتر معين هم بايد افزود كه اين كلمه پيش از فردوسى هم به صورت الصك از فارسى به عربى راه يافته بود .\r\n( 2 ) . طبرى 3 / 660 ، حوادث سال 186 « نسخة الشرط الذى كتب عبد إله بن امير المؤمنين به خط يده » .\r\n( 3 ) . خوارزمى ، ص 69 ( از مقالهء تحقيق المصطلحات التاريخيه ) .\r\n( 4 ) . المزهر ، صحاح ، المعرّب من الكلام الاعجمى ، لسان العرب . . .\r\n","page_name":" 80 ","page_number":80},
  {"content":"\r\n\r\nمسافتى معقول با سنگ‌فرش يا وسيلهء ديگرى صاف و هموار مىساخته‌اند و همهء پست و بلنديهاى آن را يكسان مىكرده‌اند تا آب از تمام سطح آن يكسان بگذرد و در همهء قسمتها به يك اندازه روان شود . و از همين معنى است تراز كه ابزارى است از ابزار معماران براى تعيين يكسانى زمين و همچنين ترازو كه ابزارى است معروف براى برابر نمودن دو چيز كه معمولا يكى وزنه يا سنجه و ديگرى كالا است .\r\n\r\nالطّسوج\r\nاين كلمه كه در عربى به صورت طسّوج بر وزن سبّوح و قدّوس درآمده از فارسى تسو است « 1 » و از واحدهاى اندازه‌گيرى است كه هم در اوزان و مقادير به كار رفته و هم در مساحت . تسو يك چهارم دانگ است و دانگ هم يك ششم از هرچيز ، كه به اين حساب تسو يك بيست و چهارم از هرچيزى بود . خوارزمى هردو كلمه يعنى دانق ( معرّب دانگ ) و طسّوج را از اصطلاحات ديوان خزانه و از واحدهاى وزن نوشته و از اينجا معلوم مىشود كه در ديوان خراج تنها در همين معنى به كار مىرفته است . وزن طسّوج را ثلث ثمن مثقال نوشته « 2 » كه همان يك بيست و چهارم مثقال مىشود . تسو در زمينهاى كشاورزى هم كه امروز بيشتر در اين معنى به كار مىرود يك بيست و چهارم از هر ده يا مزرعه است كه گاهى با همان املاى عربى آن طسوج گفته مىشود . اين كلمه در قديم در معنى مساحت زمين يك معنى ديگر هم داشته كه ظاهرا از همان معناى اخير آن تحول يافته و\r\n\r\n\r\n","description":"","footnote":"\r\n( 1 ) . ياقوت ، معجم البلدان ، 1 / 41 - صاحب قاموس فارسى آن را طسفونج نوشته كه ظاهرا خطا است مگر آنكه يك اصطلاح محلى بوده باشد . صاحب برهان آن را چنين ضبط و معنى كرده :\r\n« تسو بفتح اول و ثانى بواو كشيده ، مقدار و وزن چهارجو باشد ( شعير در اصطلاح امروز كه در مساحت زمينهاى زراعتى به كار مىرود و يك دانگ را برابر شانزده شعير مىدانند ) و يك حصه از بيست و چهار حصهء شبانروز كه عبارت از يك ساعت باشد و يك حصه از بيست و چهار حصهء چوب گز استادان خياط . و همچنين يك حصه از بيست و چهار حصهء سير استادان بقال و معرّب آن طسوج است .\r\n( 2 ) . مفاتيح ، سلفيّه ، ص 41 .\r\n","page_name":" 81 ","page_number":81},
  {"content":"\r\n\r\nآن به معنى بخشى از استان بوده كه معمولا در استانهاى عراق به كار مىرفته است . اين سرزمين كه امروز كشور عراق خوانده مىشود در روزگار ساسانيان كه به نام سورستان و بعدها در عربى به نام سواد خوانده مىشده در تقسيمات كشورى جمعا به 12 استان و هر استان به چند تسو تقسيم مىگرديد كه جمعا شصت تسو مىشد . اين تقسيمات در قرنهاى نخستين اسلامى هم معمول و در ديوانها مورد عمل بود . « 1 »\r\n\r\nالفرانق\r\nاز اصطلاحات ديوان بريد و به گفتهء خوارزمى معرّب از پروانه و آن كسى بوده كه خريطه‌ها را حمل مىكرده و خادم را نيز مىگفته‌اند . « 2 » فارسى آن در كتابهاى لغت عربى به اختلاف پروانه يا پروانك يا فروانه ذكر شده است . « 3 » اين كلمه در فارسى داراى معنيهاى چندى است و از آن جمله پيك و قاصد است كه به همين معنى است كه جانورى را كه با شير و در جلو آن حركت مىكند و با صداى خود حضور شير را خبر مىدهد و آن را در فارسى سياه‌گوش هم مىخوانند پروانك و فرانق مىگويند و در عربى بيشتر در اين معنى كه آن را بريد و گاهى بريد الاسد يا فرانق الاسد مىخوانند شهرت يافته است .\r\n\r\nالفنكال\r\nاز اصطلاحات ديوان آب است و خوارزمى مقدار آن را ده بست نوشته « 4 » كه شرح آن گذشت . اين كلمه معرّب\r\n\r\n\r\n","description":"","footnote":"\r\n( 1 ) . اين تقسيمات را در نخستين كتابهاى جغرافيايى عربى كه در قرنهاى سوم و چهارم تأليف شده مىتوان ديد . در اين تقسيمات طسوج نسبت يك چهارم يا يك بيست و چهارم را حفظ نكرده و گاهى يك استان به بيش از چهار طسوج تقسيم شده است . مىتوان حدس زد كه اين ترتيب به مرور زمان و در نتيجهء تغيير و تبديلى كه در تقسيمات كشورى و زياد و كمى كه در قلمرو استانها حاصل مىشده روى داده است .\r\n( 2 ) . خوارزمى ، ص 42 .\r\n( 3 ) . ن . ك . المعرّب جواليقى ، قاموس فيروزآبادى ، لسان العرب .\r\n( 4 ) . مفاتيح ، ص 69 .\r\n","page_name":" 82 ","page_number":82},
  {"content":"\r\n\r\nپنگان است كه در فارسى يكى از ابزارهاى اندازه‌گيرى براى تقسيم آب است « 1 » .\r\nپنگان به صورت فنجان هم معرّب شده است . « 2 » فنكال يا پنگان در تقسيم آب ، واحدى نسبة بزرگ به شمار مىرفته ، در اصطلاحات ديوانى زمان خوارزمى معادل ده بست بوده و چنان كه از لسان العرب كه در كلمهء « جريب » نقل كرديم بر مىآيد ، يك فنجان يا پنگان آب مقدارى آب بوده كه دو جريب زمين با آن آبيارى مىشده .\r\n\r\nالفهرست\r\nاين كلمه در مفاتيح زير عنوان « فى اسماء الذكور و الدفاتر و الاعمال » آمده و دفتر يادداشتى معنى شده كه شامل نام همهء دفترها و اعمالى بوده كه در ديوان وجود داشته و گاهى هم براى ساير اشياء به كار مىرفته است . « 3 » فارسى آن هم فهرست است كه در عربى معمولا به صورت الفهرس با حذف تا در مىآيد و معنى آن در عربى با آنچه در فارسى دارد تغييرى نكرده است . « 4 »\r\n\r\nالفيج\r\nاز اصطلاحات ديوان بريد ، معرّب پيك و به معنى آن است و آن كسى باشد كه نامه‌اى از جايى به جاى ديگر برد . اين كلمه ، هم در فارسى به صورت پيك و هم در عربى به صورت فيج و جمع آن فيوج مورد استعمال فراوان دارد . « 5 »\r\n\r\n\r\n","description":"","footnote":"\r\n( 1 ) . « طاسى باشد از مس و امثال آن‌كه در بن آن سوراخ تنگى كنند به قدر زمانى معين يعنى چون آن طاس را بر روى آب ايستاده نهند به قدر آن زمان معين پر شود و به ته آب نشيند . . . » ( برهان قاطع ) .\r\n( 2 ) . الاشتقاق و التعريب ؛ نيز آنندراج .\r\n( 3 ) . خوارزمى ، ص 39 .\r\n( 4 ) . به لغتنامه‌هاى عربى رجوع شود .\r\n( 5 ) . الفيج : رسول السلطان على رجليه ( المعرّب جواليقى ) و الفيج معرّب پيك ( قاموس فيروز آبادى ) الجوهرى ، فى ترجمه فوج و الفيج فارسى معرّب ، و الجمع فيوج ، و هو الذى تسعى على رجليه و فى الحديث ذكر الفيج ، و هو المسرع فى مشيه الذى يحمل الاخبار من بلد . » ( لسان العرب ) در كتاب « رسائل صاحب بن عباد » به تصحيح دكتر عبد الوهاب عزّام و شوقى ضيف -\r\n","page_name":" 83 ","page_number":83},
  {"content":"\r\n\r\n\r\nموانيذ\r\nاز اصطلاحات ديوان خراج و به معنى خراج پس‌افتاده است كه امروز آن را بقاياى مالياتى گويند . « 1 » موانيذ يا موانيد جمع عربى از كلمهء فارسى مانده است كه ظاهرا پيش از برگرداندن ديوان خراج به عربى در زبان عربى راه‌يافته بود است . « 2 » مرحوم دهخدا آن را جمع مانيد فارسى دانسته ، و چون مانيد در عربى هميشه به صورت جمع به كار رفته شايد نتوان به‌طور قطع گفت كه مفرد آن مانده است يا مانيد هرچند مانيد هم در بعضى معانى آن به معنى مانده و كار ناكرده آمده است . كلمهء موانيد بعدها در ديوانهاى فارسى نيز به همين صيغه عربى آن به كار رفت . در ترجمهء تاريخ قم آمده است : « پس رشيدنامه نوشت . . .\r\nدر طلب كردن بقاياى سالهاى گذشته از خراج و بقايا ، كه به اصطلاح ايشان موانيد گفته‌اند » . « 3 »\r\n\r\n\r\n","description":"","footnote":"\r\nدر تفسير كلمهء فيوج در اين عبارت صاحب « ان مخاطبات مولانا تتابعت على ايدى رسل متقاطرين و فيوج متظاهرين » آمده است ، « جمع فيج به معنى فوج » و اين درست نيست ؛ فوج به معنى گروهى از مردم يا سپاهيان است و فيج چنان كه گفته شد معرب پيك و به معنى پيك و قاصد است .\r\n( 1 ) . در كتاب التاج جاحظ دربارهء هديهء نوروز و آنچه هر طبقه‌اى به اين مناسبت به ديوان مىفرستاده ، آمده است : « و ان كان من عمّال الملك ، و كانت عليه موانيذ للسنّة الماضية ، جمعها و جعلها فى بدر حرير صينىّ و شريحات فضة و خيوط ابريشم و خواتيم عنبر ثم و جهها » يعنى اگر هديه‌كننده از كارگزاران شاه است و از سال گذشته ماليات پس‌افتاده‌اى بر عهده او هست آن را جمع كند و آنها را در كيسه‌هايى از حرير چينى و شرّابه‌هاى نقره‌اى با ريسمانهاى ابريشمى ببندد و با عنبر آن‌ها را مهر كند و بفرستد ( التاج ص 147 ) .\r\n( 2 ) . اين كلمه در قصيده‌اى كه فرزدق در ستايش عمر بن هبيرة الفزارى عامل عراق سروده به صورتى آمده كه گويى در اين زبان سابقه‌اى طولانى داشته و كاملا مأنوس است .\r\n خراج موانيذ عليهم كثيرة * تشدّلها ايديهم بالعوايق \r\n( ديوان فرزدق ، چاپ بوشه ، پاريس ، 1870 ، ص 238 ) اين بيت را جواليقى به عنوان شاهد براى معنى موانيد كه آن را بقايا معنى كرده و گفته كه معرب است آورده ( المعرّب من الكلام الاعجمى ، طبع ليپزيك ، ص 143 ) .\r\n( 3 ) . ترجمهء تاريخ قم ، ص 29 . نيز نك : لغتنامهء دهخدا در موانيد و مانيد .\r\n","page_name":" 84 ","page_number":84},
  {"content":"\r\n\r\n\r\nهندسه\r\nاز اصطلاحات ديوان آب كه بعدها تعميم يافت و به علم هندسه اطلاق گرديد . اين كلمه از اندازهء فارسى است ، و اندازه اصطلاحى بوده كه در كندن قناتها و تعيين شيب زمين براى جريان آب و مانند آنها به كار مىرفته است .\r\nخوارزمى گويد هندسه كه در يونانى « جومطريا » خوانده مىشود فن مساحت ( صناعة المساحة ) است . اين كلمه فارسى و معرّب از اندازه است به معنى مقدارها . خليل گفته است كه مهندس كسى است كه مجراى قناتها و جاهايى را كه بايد قناتها كنده شوند اندازه مىگيرد و حساب مىكند ، و اين كلمه مشتق از هندزهء فارسى است كه « ز » آن به « س » بدل گشته ، زيرا در كلام عرب دال بعد از « ز » قرار نمىگيرد . خوارزمى سپس گويد : برخى هم گفته‌اند كه هندسه معرّب انديشه است ، ولى اين صحيح نيست . زيرا در سخن ايرانيان است كه « اندازه با اختر مارى بايد » .\r\nيعنى هندسه بايد با علم احكام نجوم همراه باشد و گاهى هم اين كلمه هندسه به معنى اندازه گرفتن و حساب آبها به كار مىرود ، همچنانكه خليل گفته ، زيرا هندسه هم نوعى از اين صناعت ( يعنى احداث قنوات ، م . ) و جزئى از آن است . « 1 »\r\nكلمهء اندازه در عربى به چندين صورت ديگر هم معرّب شده و در چندين معنى ديگر متناسب با معنى فارسى آن به كار رفته است ، بدين ترتيب :\r\nالهنداز : به معنى اندازه و قياس در اين عبارت « اعطاه بلاهنداز و لا حساب » ، يعنى بىاندازه و بىحساب به او چيز داد .\r\nالهندازه : به معنى ذرع كه پارچه را با آن اندازه مىگيرند .\r\nالمهندز : كسى كه مجراى قناتها يا ساختمانها را حساب مىكند .\r\nهندس و هندسه : به معنى اندازه گرفتن مجراى قناتها و نظائر آنها . « 2 »\r\n\r\n\r\n","description":"","footnote":"\r\n( 1 ) . مفاتيح العلوم ، سلفيّه ، ص 117 ، در عنوان « الباب الخامس من المقالة الثالثه ، فى الهندسه » .\r\n( 2 ) . همهء اين معانى را در المنجد خواهيد يافت .\r\n","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\n\r\nگفتار چهارم گاهشمارى ايرانى در ديوان عربى\r\nتاريخ شمسى و تاريخ قمرى در صدر اسلام * شهور فرس * گاه‌شمارى اهل قم * نام‌هاى سىروزهء فارسى در فارس * سال خراجى * فهرست حمزهء اصفهانى * نظرى دربارهء اين فهرست * هديهء نوروز و مهرگان * تهنيت نوروز و مهرگان * نوشته‌ها و اشعارى كه در تهنيت نوروز و مهرگان نوشته و گفته شده است * خاندان منجّم * يحيى پسر ابان گشنسب و پسرانش * پسران على بن يحيى * تثبيت نوروز و بازكردن خراج در سال شمسى\r\nهرچند ديوان خراج پس از برگرداندن زبان آن شكل عربى به خود گرفت ولى گذشته از بسيارى از اصطلاحات آن‌كه به زبان فارسى باقىماند يكى از اركان مهم آن هم كه تاريخ يا تقويم آن بود همچنان براساس گاهشمارى ايرانى ادامه يافت . زيرا گاهشمارى عربى بر مدار ماه‌هاى قمرى بود و ماه قمرى هم براى ديوان خراج كه برپايهء كشاورزى و آن هم بر مدار ماه و سال شمسى استوار بود تناسبى نداشت و ناچار مىبايستى در ديوان خراج همان تاريخ شمسى ايرانى حفظ مىشد و چنين هم شد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nتاريخ شمسى و تاريخ قمرى در صدر اسلام\r\nمسألهء تاريخ شمسى كه امروز از مسائل قابل تأمل جهان اسلام است در آن روزگار كه ما از آن گفتگو مىكنيم چنين نبود . آنچه اين امر را امروز به صورت مسأله‌اى قابل تأمل درآورده اين است كه در جنب تاريخ قمرى عربى كه كاربرد آن در حفظ اوقات اعمال و فرائض دينى است يك تاريخ شمسى هم براى كارهاى ديوانى و ساير امور غير دينى بايسته است كه چون چنين تاريخى در عربى وجود نداشته مىبايستى آن را از تاريخ ملتهاى ديگر به عاريت بگيرند . در دوران معاصر و از زمانى كه كشورهاى عربى و اسلامى به اصطلاح نويسندگان روزگار ما به كاروان علم و تمدن جديد پيوسته يا سعى كرده‌اند به دنبال آن روان شوند اين تاريخ شمسى را هم از همان كاروان به عاريت گرفته‌اند و در بسيارى جاها آن را كه تاريخ رسمى آنها است در جنب تاريخ قمرى و در بعضى جاها حتى بدون تاريخ قمرى به كار مىبرند . و اين امر از اين‌رو قابل تأمل مىنمايد كه اين تاريخ شمسى عاريتى تاريخ ميلادى مسيحى است و ازاين‌رو براى كسانى كه معتقدند كه جهان اسلام بايد هويت فرهنگى خويش را بازيابد اين امر به صورت مسأله‌اى درمىآيد كه بايد به آن نيز بينديشند .\r\nو اما علت اينكه در آن روزگار كه ما از آن گفتگو مىكنيم چنين مسأله‌اى بدين صورت وجود نداشته آن است كه از همان آغاز انتشار اسلام در ايران اين تاريخ شمسى ايرانى در اسلام همچون يك تاريخ خودى نه يك تاريخ بيگانه به كار رفت و با ترجمهء ديوان از فارسى به عربى تاريخ رسمى ديوان خلافت هم همين تاريخ شمسى گرديد و از راه آن ديوان به ساير كشورهاى اسلامى هم راه يافت و گذشته از ديوان در همهء مواردى هم كه تاريخ شمسى مورد نياز بود چه در هيأت و نجوم و چه در دانشهاى ديگر به كار گرفته شد ، زيرا ايرانيان خود مسلمان بودند و تاريخ شمسى ايشان هم مانند تاريخ قمرى اعراب از جهان اسلام بود و در مؤلفات اسلامى آن دو را به عنوان شهور الفرس و شهور العرب از\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nيكديگر جدا مىساختند نه به عنوان شهور اسلامى و شهور غير اسلامى ، و اين وضع تا قرنها همچنان ادامه داشت .\r\n\r\nشهور فرس\r\nقلقشندى از مؤلفان قرن هشتم و نهم هجرى كه خود از دبيران دانشمند ديوان انشاء در مصر بود و كتاب معتبر او به نام « صبح الاعشى فى كتابة الانشاء » يكى از مهم‌ترين كتابها و از نظرى مهمترين كتاب در فن دبيرى ديوان و مجموعهء نسبة كاملى از فرهنگ دبيران ديوان در عصر خود به شمار مىرود ، در بخشى از آن كتاب كه دربارهء تاريخ و تقسيم سال به قمرى و شمسى است دربارهء سال شمسى گويد ، در اين باره چند اصطلاح است ، يكى اصطلاح قبط ( يعنى سال مصرى ) و ديگر شهور فرس . و پس از شرح اين تاريخ يعنى شهور فرس و چگونگى كبيسهء آن گويد : « و خراج خلفا و گردش امور ديوان برهمين تاريخ بود و تاكنون هم ( يعنى قرن نهم هجرى ) عمل ديوان در عراق و ايران بر همين منوال است » . « 1 »\r\nپيش از قلقشندى هم در كتابهاى تاريخى و جغرافيايى اسلامى هرجا كه سخن از ديوان خراج يا هيأت و نجوم يا امورى از اين قبيل است همين گاهشمارى ايرانى حتى با نام ماهها و روزهاى آن به كار مىرود و در تاريخ قم كه در قرن چهارم هجرى به زبان عربى و براى ثبت تاريخ اعراب اشعرى كه بيش از دو قرن در آنجا حكومت داشته‌اند تأليف شده است ، اين تاريخ را به فراوانى مىتوان ديد ؛ از آن جمله در نسخه‌اى از تعهدنامه‌اى كه معمولا ده تن از بزرگان عرب قم براى تضمين خراج قبائل عرب آنجا مىنوشته و به ديوان مىسپرده‌اند ، آمده است كه آنها تعهد كردند كه خراج آنها را به اقساط دوازده‌گانه به نجوم ( - اقساط ) اهل قم بپردازند و آن دوازده ماهست اول آن ماه خرداد از ماه‌هاى سنهء كذا و آخر آن ماه ارديبهشت از ماه‌هاى سنهء كذا . « 2 »\r\n\r\n\r\n","description":"","footnote":"\r\n( 1 ) . صبح الاعشى ، ص 400 .\r\n( 2 ) . تاريخ قم ، ص 157 .\r\n","page_name":" 89 ","page_number":89},
  {"content":"\r\n\r\n\r\nگاه‌شمارى اهل قم\r\nنه تنها نام ماه‌هاى فارسى همچنان در قم معمول بوده ، بلكه تاريخ مورد عمل آنها يعنى اعراب قم هم تاريخ يزدگردى بوده است . در تاريخ قم روز ورود عبد الله و احوص « 1 » پسران سعد بن مالك بن عامر اشعرى به قم چنين بيان شده است : روز شنبه ماه فروردين روز نوروز سنهء اثنتين و ثمانين از تاريخ پادشاه شدن يزدجرد بن شهريار و سنهء اثنتين و ستّين فارسيّة از هلاك و زوال يزدجرد و آن تاريخ است مستعمل به قم معروف به نزديك ايشان . وى پس از اين دو تاريخ ، تاريخ هجرى را به « سنهء اربع و تسعين هجريه » ذكر كرده است . « 2 »\r\n\r\nنامهاى سى روزهء فارسى در فارس\r\nهنگامى كه مقدسى بشّارى در قرن چهارم هجرى از فارس ديدن كرد ، در آنجا گذشته از تاريخ شمسى و ماه‌هاى فارسى هنوز در ديوانها به جاى نام روزهاى هفته همان نامهاى سىگانهء فارسى كه هر روزى را نامى بوده است به كار مىرفته و مقدسى مقدارى از آن نامها را بدين ترتيب نقل كرده است :\r\n« هرمز - بهمن - ارديبهشت - شهريور - اسفند ارمذ - خرداذ - مرداذ - ديباذر - ( دى به اذر ) - آذر - آبان - خور - ماه تير - جوش - ديبمهر - ( دى به مهر ) - مهر - سروش - رشن - فروردين بهرام - رام - باد . » « 3 »\r\nو نه تنها در ديوانها بلكه گاهى در تاريخهاى اسلامى هم در بعضى از\r\n\r\n\r\n","description":"","footnote":"\r\n( 1 ) . اين دو نفر نخستين پايه‌گذاران استيلاى عرب اشعرى بر قم بودند .\r\n( 2 ) . تاريخ قم ، ص 242 .\r\n( 3 ) . احسن التقاسيم ص 441 و 442 - در اين صورت نام روزها از اول تا بيست و يكم ماه آمده است . نام روزها از بيست و دوم تا سىام نيز بدين ترتيب بوده كه از الآثار الباقية بيرونى تكميل مىشود . « دى بدين - دين - ارد - اشتاذ - اسمان - زامياد - مارسفند - انيران » ( الآثار الباقية ، ص 43 ) . در صفحهء 1344 از جلد دوم مروج الذهب پلّا نام همهء سىروز ذيل عنوان فى ذكر ايام الفرس آمده است .\r\n","page_name":" 90 ","page_number":90},
  {"content":"\r\n\r\nاخبار مهم كه منظور تعيين دقيق تاريخ آنها بوده ، ذكر روز و ماه بر روال تاريخهاى فارسى عينا از روى همان مآخذ نقل شده ، چنان كه طبرى تاريخ روزى كه خسرو پرويز را گرفته و به زندان افكنده‌اند چنين بيان كرده است : « و طلب فأخذ ماه آذر و روز آذر و حبس فى دار المملكة » . « 1 » يعنى به دنبال او گشتند و او را در ماه آذر و روز آذر ( روز نهم آذر ) گرفتند و در پايتخت به زندان افكندند » و تاريخ كشته‌شدن او را هم با اين عبارت آورده است : « و كان قتله ماه آذر روز ماه » ؛ يعنى كشته‌شدن او در ماه آذر و روز ماه ( روز دوازدهم آذر ) بود . و روزى را هم كه بزرگان بر شهربراز ( كه به نظر آنان به ناحق بر تخت سلطنت نشسته بود ) برآشفتند و او را كشتند ، چنين نوشته است : « و كان ذلك اسفندارمذ ماه و روز ديبدين » ؛ يعنى ، و اين واقعه در ماه اسفندارمذ و روز ديبدين ( دى به دين ) روى داد ( طبرى ، 1 / 1064 ) .\r\nحمزهء اصفهانى در ذكر تاريخ‌هاى واليان طبرستان كه آن را از زمانى كه حسن بن زيد علوى با كمك ياران ديلمى خود در سال 250 هجرى بر آنجا دست يافت تا پايان حكومت حسن بن بويه در سال 329 هجرى كه جمعا 9 والى بودند همگى را با تاريخ ماه و روز فارسى در جنب تاريخ عربى نوشته كه از آن معلوم مىشود كه اين تاريخ يعنى به كار بردن روزهاى سىگانه رسمى و مورد عمل به جاى هفتهء آن منطقه بوده است . « 2 »\r\n\r\n\r\n","description":"","footnote":"\r\n( 1 ) . طبرى 1 / 1043 .\r\n( 2 ) . در كتاب « سنى ملوك الارض و الانبياء » فصل آخر كتاب ( الفصل العاشر من الباب العاشر ) تاريخ بسيارى از اين نه تن و ديگران بدين صورت آمده است :\r\nالحسن بن زيد . . . ثم مات بها ( - طبرستان ) ليوم الاثنين لثلاث خلون من رجب سنة سبعين و مأتين ماه شهريور روز باد .\r\nمحمد بن زيد . . . و فدر مات بسارية طبرستان لثمان بقين من رجب سنة ستين و مأتين ماه اردىبهشت روز هرمزد .\r\nمحمد بن هارون . . . و قتله زيد بن محمد يوم الجمعة الخامس من شوال سنة سبع و ثمانين و مأتين ماه شهريور روز آسمان .\r\n","page_name":" 91 ","page_number":91},
  {"content":"\r\n\r\nبر جاى ماندن گاهشمارى ايرانى در ديوان خراج باعث گرديد كه عيد نوروز هم به‌طور رسمى در ديوان خلافت بر جاى بماند و همچون گذشته موسم افتتاح خراج و آغاز سال مالى كه به سال خراجى معروف شد بگردد . هر چند عيد نوروز از همان سالهاى نخستين كه مسلمانان عرب به ايران راه يافتند و به ضبط اموال و تحصيل خراج پرداختند در ميان آنان به همين عنوان آغاز سال خراجى شناخته شد و تا پيش از ترجمهء ديوان هم همچنان شناخته بود ولى از اين زمان كه ديوان خراج به زبان عربى برگردانده شد و نوروز به عنوان مبدأ افتتاح خراج در ديوان عربى هم استقرار يافت ، نوروز يكى از مراسم مهم تاريخ اسلامى گرديد تا بدان حد كه هم كارگزاران دولت و هم متصديان وصول خراج و هم خراج‌گزاران همگى حساب گردش آن را در ماه‌هاى قمرى كه باعث اختلاف سال قمرى با سال خراجى مىشد نگه مىداشتند و اين مهمترين مسأله‌اى بود كه مىبايستى با استفاده از علم نجوم و گردش ستارگان مشخص شود و موقع آن در هرسال با دقت تعيين گردد .\r\n\r\nسال خراجى\r\nاهميت اين كار وقتى بيشتر مىشد كه در نتيجهء گردش اين عيد در ماه‌هاى قمرى در بعضى از سالهاى قمرى كه سال رسمى بود اصلا نوروزى واقع نمىگرديد .\r\n\r\n\r\n","description":"","footnote":"\r\nمرداويج الجيلى . . . و ملك يوم الخميس السادس عشر من ذى القعده سنة تسع عشرة و ثلاثمائة ماه آذر روز استاد .\r\nعلى بن بويه . . . و كان ابتداء سلطانه با صبهان يوم الاحد الحادى عشر من ذى القعده سنة احدى و عشرين و ثلاثمائة ماه آبان روز خرداد - و على اثر ذلك بسنة و كسر قتل مرداويج باصبهان يوم الثلاثاء الثالث من شهر ربيع الاول سنة ثلاث و عشرين و ثلاثمائة ماه روز آبان بالفارسية .\r\nالحسن بن بويه . . . ملك الحسن بن بويه اصبهان يوم الاثنين غرة شهر ربيع الاخر سنة ثلاث و عشرين و ثلاثمائة ماه اسفندارمذ روز مرداد . . . و بقى سلطان الجيل بعد ذلك على الرى و ما ينضاف اليه . . . الى ان انكشفوا بباب الرى عن عسكر خراسان يوم الخميس لعشر بقين من شهر ربيع الاخر سنة تسع و عشرين و ثلاثمائه ماه دى روز باد .\r\n","page_name":" 92 ","page_number":92},
  {"content":"\r\n\r\nبنابراين خراج هم در آن سال افتتاح نمىشد و به سال بعد موكول مىشد و اين خود در حساب ديوانهاى خراج مسائلى پيش مىآورد كه دبيران ديوان مىبايستى با نگه‌داشتن حساب سالهاى خراجى اختلاف آن را با سال عرفى كه همان سال قمرى بود با دقت حفظ كنند . و به همين سبب به اين موضوع اهتمام خاص داشتند و همين اهتمام هم باعث گرديد كه حمزهء اصفهانى يك فصل از كتاب خود را به تطبيق نوروز با ماه‌هاى قمرى و گردش آن را در اين ماهها از سال اول هجرت تا سال سيصد و پنجاه هجرى كه آخرين سال پيش از تأليف كتاب او است اختصاص دهد . و از نخستين سال هجرت كه نوروز آن در روز يك‌شنبه اول ذى القعده و مصادف با سى و چهارمين سال سلطنت خسرو پرويز و هيجدهم ماه ژوئن مسيحى بوده تا سال سيصد و پنجاه هجرى كه نوروز آن در روز سه‌شنبه بيست و هشتم صفر بوده سال به سال موقع نوروز هرسال را در آن روز و ماه قمرى همان سال تعيين كند و سالهايى را هم كه در آنها نوروزى واقع نشده ذكر نمايد .\r\n\r\nفهرست حمزهء اصفهانى\r\nدربارهء فهرست تطبيقى كه حمزهء اصفهانى نقل كرده و همچنين در موضوع كلّى كيفيت تطبيق تواريخ ايرانى با تاريخ عربى در كتب تاريخى اسلامى قديم استاد فقيد سيد حسن تقىزاده را نظرى انتقادآميز است كه بر اساس آن « كليه تطبيق‌ها در اين فهرست غلط است » . هرچند پرداختن به آن نظر و مطلبى كه دربارهء آن گفتنى است سخن را در اين زمينه به درازا خواهد كشيد ، ولى ناديده گرفتن آن و گذشتن از اين مطلب هم بدون توجه به آن نظر ناروا مىنمايد .\r\nزيرا مرحوم تقىزاده يكى از محققان در رشتهء گاهشمارى ايرانى و اسلامى به شمار رفته است « 1 » و حمزهء اصفهانى هم يكى از علماى قابل اعتماد قرن چهارم اسلامى است كه نوشته‌هاى او همواره مورد استناد اهل تحقيق بوده و چنين\r\n\r\n\r\n","description":"","footnote":"\r\n( 1 ) . براى آگاهى بيشتر در اين‌باره نگاه كنيد به كتاب او « گاه‌شمارى در ايران قديم » .\r\n","page_name":" 93 ","page_number":93},
  {"content":"\r\n\r\nخطاى فاحشى هم از او كه در تمام تطبيق‌هاى سيصد و پنجاه‌گانه‌اش حتى يك مورد هم درست نباشد نه تنها عجيب بلكه باورنكردنى به نظر مىرسد . از اين روى در اينجا نخست به بيان آن نظر سپس به مطلبى كه در اين مورد گفتنى است مىپردازيم ، باشد كه بررسى اين مطلب پرتو بيشترى بر موضوع اصلى اين فصل يعنى گاهشمارى ايرانى در ديوان عربى بيفكند . نخست نظر تقىزاده :\r\n\r\nنظرى دربارهء اين فهرست\r\n« حمزهء اصفهانى كه تصرفات وى در تاريخ هم از روى حساب ديده مىشود در كتاب تواريخ ملوك الارض و الانبياء « 1 » جدولى مشروح براى موقع نوروز ( اول فروردين ) در ماه‌هاى عربى از سالهاى هجرى از سال اول هجرت تا سال تأليف كتاب در سنهء 351 درج كرده كه كاملا بىاساس و سرتاپا به خطا است و فقط مبنى بر حساب عاميانه است ، از روى ميزان علاوه كردن 11 روز درست و بىكم و زياد در هر سال بر سال قمرى عربى و فرض سىروز تمام بودن هر ماه عربى كه اين 11 روز بر آن اضافه مىشود . به اين طريق نه تنها كليهء تطبيق‌ها غلط است و غالبا هركدام يك ماه تا چهل روز و يا كمتر و يا بيشتر با حقيقت فرق دارد بلكه عجيب‌تر از همه آن است كه سال ماقبل تأليف كتاب را كه سال 350 باشد نيز نوروز را در 28 صفر ( يعنى نوزده آوريل رومى ) ثبت كرده ، در صورتى كه به حساب صحيح و برطبق ساير تطبيقات كه در كتب قديمه آمده نوروز آن سال در 26 مارس رومى و 5 صفر عربى بوده است . حتى نوروز سال اول هجرت را هم كه در ماه‌هاى رومى به‌طور صحيح 18 حزيران ( ژوئن ) مىنويسد باز به غلط اول ذى القعده مىشمارد ، در صورتى كه اول ذى القعده از سال اول هجرت مطابق 7 ماه ايار ( مه ) رومى بوده است . براى سال مبدأ تاريخ يزدگردى هم نوروز را در 9 صفر مىگذارد كه باز مطابق 7 ماه مه مىشود در صورتى كه اجماعا در 16 ژوئن ( حزيران ) بوده است .\r\n\r\n\r\n","description":"","footnote":"\r\n( 1 ) . فصل ششم از باب دهم كتاب تاريخ سنى ملوك الارض و الانبياء .\r\n","page_name":" 94 ","page_number":94},
  {"content":"\r\n\r\nاين نكته شايان ذكر است كه غالب كتب تاريخى اسلامى قديم هم در باب ذكر تواريخ ايرانى و تطبيق آن با تاريخ عربى داراى اشتباهات است و شايد اغلب مخصوصا به اين جهت كه تطبيقات را نه از روى ثبت وقايع و جريده در موقع خود اخذ كرده بلكه به حساب قهقرائى خود ساخته و در حساب اشتباه نموده‌اند . نگارنده ( سخن از تقىزاده است ) عدهء معدودى از اين تاريخ‌ها را مورد امتحان قرار داده و جز تاريخ طبرى و معدودى ديگر در غالب آنها آثار سهو يافته است . . . » . « 1 »\r\nگمان مىرود اين آثار سهو برخاسته از اين امر است كه در نسخهء كتاب سنى ملوك الارض و الانبياء چاپ مطبعهء كاويانى برلين كه براساس چاپ ليپنريك و با مقابلهء مكرر با آن صورت گرفته و مورد مراجعهء مرحوم تقىزاده هم يكى از آن دو چاپ بوده در چاپ اين فصل كه اختصاص به تطبيق نوروز با سالهاى قمرى دارد نابسامانيهايى روى داده كه باعث به هم ريختگى كامل حسابها شده و در نتيجهء آن همهء نوروزها از سال يكم تا سال سيصد و پنجاه هم يك سال به عقب افتاده و سالهايى هم كه در آنها نوروزى نبوده با سالهاى نوروزدار درهم آميخته است .\r\nاين نابسامانى از آنجا ناشى شده كه به سبب بىدقتى نسخه‌نويس يا متصدى تصحيح و چاپ اين كتاب بخشى از مطالبى كه مؤلف آنها را جزء عنوان فصل ذكر كرده بوده داخل متن گرديده و در نتيجه مرز عبارات و جمله‌ها به هم ريخته و تتمهء عبارات قبل به مقدمهء عبارات بعدى انتقال يافته و در اثر آن نوروز سال قبل هم به سال بعد منتقل شده و گذشته از سال در ماه و روز آن هم با آنچه در واقع بوده اختلاف پيدا شده و اين وضع به همين‌گونه از آغاز فصل تا پايان آن ادامه يافته است .\r\nتوضيح اين مطلب :\r\n\r\n\r\n","description":"","footnote":"\r\n( 1 ) . تقىزاده ، گاهشمارى در ايران قديم ، چاپ تهران چاپخانهء مجلس ، 1316 هجرى شمسى ، پاورقى ص 37 .\r\n","page_name":" 95 ","page_number":95},
  {"content":"\r\n\r\nفصل مورد گفتگو در كتاب حمزه بدين‌گونه چاپ شده كه درست نيست .\r\nالفصل السادس\r\nمن الباب العاشر\r\nفى اظهار نواريز سنى الهجرة\r\nفى اى يوم من شهور العرب كان كل نيروز منها ، و اظهار مالم يكن فيه النيروز سنة احدى من الهجرة ، و هى سنة اربع و ثلاثين من ملك ابرويز كان النيروز يوم الاحد لمهلّ ذى القعدة لثمان عشر من حزيران سنة اثنتين كان النيروز يوم الاثنين الحادى عشر من ذى القعدة سنة ثلاث . كان النيروز يوم الثلاثاء الثانى و العشرون من ذى القعدة سنة اربع . كان النيروز يوم . . . الخ و صورت درست آن كه مىبايستى بدان صورت چاپ مىشد چنين است :\r\nالفصل السادس\r\nمن الباب العاشر\r\nفى اظهار نواريز سنى الهجرة ، فى اى يوم من شهور العرب\r\nكان كل نيروز منها و اظهار مالم يكن فيه النيروز\r\nسنة احدى من الهجرة ، و هى سنة اربع و ثلاثين من ملك ابرويز\r\nكان النيروز يوم الاحد لمهل ذى القعده لثمان عشر من حزيران .\r\nسنة اثنتين كان النيروز يوم الاثنين الحادى عشر من ذى القعدة .\r\nسنة ثلاث كان النيروز يوم الثلاثاء الثانى و العشرون من ذى القعدة .\r\nسنة اربع كان النيروز يوم الاربعاء الثالث من ذى الحجة .\r\nسنة خمس . . . الخ .\r\nو چنان كه ملاحظه مىشود در اثر اين اشتباه كه در چاپ اين فصل و نقطه‌گذارى آن روى داده همهء جمله‌ها به جاى اينكه با كلمه سنة كذا آغاز و با كان النيروز پايان يابد با كان النيروز آغاز شده و با سنة كذا كه قهرا سال بعد است پايان مىيابد و بدين ترتيب همهء نوروزها در اين مدت يك سال عقب مىافتد و چون اين اشتباه بر طرف شود و عبارات به صورتى درآيد كه نمونهء آن\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nذكر شد همهء نوروزها به جاى خود برمىگردد .\r\nبا توجه به آنچه گذشت اين گمان مىرود كه مرحوم تقىزاده متوجه اين نابسامانى عبارات و سهو و اشتباهى كه در چاپ كتاب روى داده نشده و ظاهر متن چاپ شده را ملاك داورى خود دربارهء آن قرار داده است . البته بادقت نظرى كه در آن مرحوم مشهود بود چنين گمانى بىمورد به نظر مىرسد ولى با توجه به گفتهء ايشان دربارهء اين فهرست كه كليهء تطبيق‌ها در آن غلط است راهى جز تأييد اين گمان باقى نمىماند . زيرا تنها علتى كه باعث شده كليهء تطبيق‌ها در اين فهرست غلط از آب درآيد همين سهو و اشتباه و جابه‌جايى عبارات بوده و چون اين اشتباه تصحيح شود چنان كه خواهيم ديد اين كليت هم از ميان خواهد رفت .\r\nو آنچه اين گمان را باز هم بيشتر تأييد مىكند اين است كه استاد فقيد در داورى خود دربارهء اين فهرست كه قطعا با مطالعهء دقيق آن صورت گرفته هيچ اشاره‌اى به اين سهو و اشتباه نكرده و اين مىرساند كه متوجه آن نگرديده ، زيرا در صورت وقوف بر آن اين مطلب مهمترين مطلبى مىبود كه يادآورى و تصحيح آن را واجب مىشمرد ، به خصوص كه اين چاپ از كتاب حمزه در مطبعهء كاويانى برلين و به احتمال قوى زيرنظر خود آن مرحوم در هنگام سرپرستى روزنامه كاوه در آلمان چاپ شده بوده است .\r\nاين مطلب را هم در اينجا بيفزايم كه پس از تصحيح اين فهرست به ترتيبى كه ذكر شد براى اينكه هم از درستى آن تصحيح و هم از صحت گمانى كه دربارهء علت انتقاد مرحوم تقىزاده براى من پيدا شده بود اطمينان بيشترى حاصل كنم به عنوان نمونه سه مورد از مواردى را كه وقوع نوروز در روزى معين برحسب دلائل ديگرى به جز گفتهء حمزه محرز بود و مرحوم تقىزاده هم آنها را منطبق با حساب صحيح دانسته بود برگزيدم و آنها را با گفته‌هاى حمزه سنجيدم ، نتيجه آن شد كه در دو مورد از اين سه مورد گفته‌هاى حمزه درست منطبق با واقع بود و در مورد سوم هم يك هفته با گفتهء طبرى فرق داشت . و اما آن مواردى كه فرصت تطبيق آنها را يافته‌ام ، يكى نوروز سال 239 هجرى است كه به مناسبت\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nجمع شدن آن با عيد شعانين مسيحيها كه در تاريخ مشخص است ، جمع اين دو در روز يك‌شنبه بيست روز گذشته از ذى القعده همين سال بوده « 1 » كه به گفتهء تقىزاده با حساب صحيح مطابق مىآيد . « 2 » و در جدول حمزه پيش از تصحيح ، نوروز سال 239 روز شنبه دهم ذى القعده « 3 » بوده كه هم در روز هفته و هم در تاريخ غلط است ، ولى پس از تصحيح نوروز در روز يك‌شنبه بيست و يكم ذى القعده قرار مىگيرد كه با گفتهء طبرى منطبق است و شنبه دهم ذى القعده نوروز سال قبل يعنى سال 238 مىشود . مورد دوم سال 243 هجرى قمرى است كه متوكل خليفهء عباسى حكم اجراى كبيسه داده و خواسته است كه نوروز را در 17 حزيران ( ژوئن ) ثابت گرداند ، ولى به علت وفات وى اين كار انجام نيافته است .\r\nدر اين سال قمرى اصلا نوروزى واقع نشده ، « 4 » ولى در جدول حمزه پيش از تصحيح در سال 243 نوروز در چهارشنبه 24 ذى الحجة واقع شده بوده كه غلط است . ولى پس از تصحيح در اين سال 243 نوروز واقع نشده كه درست است .\r\nمورد سوم چهارشنبه 24 هجرى قمرى است كه باز طبرى به مناسبت جمع شدن چند عيد مشهور مثل عيد شعانين و عيد فصح و عيد نوروز در ماه رمضان آن سال كه همه هم در روز يك‌شنبه بوده بدان اشاره كرده است . اين اجتماع بدين صورت بوده كه دومين يك‌شنبه عيد شعانين و سومين يك‌شنبه عيد فصح و چهارمين يك‌شنبه عيد نوروز و پنجمين يك‌شنبه سلخ رمضان بوده « 5 » و اين به گفتهء تقىزاده با حساب صحيح هم مطابق مىآيد « 6 » و در جدول حمزه پيش از تصحيح ، نوروز سال 268 روز شنبه 18 ماه رمضان واقع شده كه هم از لحاظ روز و هم تاريخ غلط است ولى پس از تصحيح ، نوروز سال 268 روز يك‌شنبه 29 رمضان واقع مىگردد « 7 » كه اين از لحاظ روز هفته يعنى يك‌شنبه درست است ، ولى از لحاظ روز ماه درست نيست . يعنى به جاى چهارمين يك‌شنبه كه\r\n\r\n\r\n","description":"","footnote":"\r\n( 1 ) . طبرى ، 3 / 1420 .\r\n( 2 ) . گاهشمارى ، حاشيهء ص 175 .\r\n( 3 ) . سنى ملوك الارض . . . ص 139 .\r\n( 4 ) . گاهشمارى ، ص 157 .\r\n( 5 ) . طبرى ، 4 / 2024 .\r\n( 6 ) . گاهشمارى ، حاشيهء ص 175 .\r\n( 7 ) . تاريخ حمزه ، ص 140 .\r\n","page_name":" 98 ","page_number":98},
  {"content":"\r\n\r\nدر طبرى ذكر شده در اين جدول پنجمين يك‌شنبه ماه رمضان مىشود و محتمل است اين اشتباه از خود حمزه باشد .\r\n\r\nهديه نوروز و مهرگان\r\nگذشته از آنچه ذكر شد علت ديگرى هم باعث گرديد تا نوروز علاوه بر ديوان خراج در نزد خلفا و كارگزاران آنها هم مورد انتظار و مقدم آن مطلوب و دلپذير باشد و آن هديهء نوروزى بود كه از قديم جزء سنتهاى ريشه‌دار اين عيد شده بود و از آيينهاى بسيار كهن آن به شمار مىرفت . از چگونگى اين آيين در دورانهاى پيش از اسلام شمه‌اى در همين كتاب در وصف ديوان نوروز در عهد ساسانى گذشت . « 1 » آنچه از گفتهء جاحظ دربارهء آن ديوان نقل شد بيشتر جنبهء عاطفى و انسانى هديهء نوروزى را در آن دوران مىرساند .\r\nولى در دوران خلفا آن هديه تبديل به ماليات نوروزى شده بود كه نه با ميل و رضا بلكه با زور و فشار از همهء طبقات وصول مىشده و از آنجا كه اين ماليات را خلفا و أمرا نه براى بيت المال بلكه براى خود جمع مىكرده‌اند در تمام سال موسم آن را انتظار مىكشيده‌اند .\r\nنخستين‌بار كه هديهء نوروز و مهرگان به صورت ماليات از سوى كارگزاران خليفه مطالبه و دريافت شد ، در زمان عثمان بود كه دو كارگزار او در عراق ، وليدبن عقبه و پس از او سعيد بن العاص به چنين كار دست زدند ولى در اثر شكايت مردم عثمان آن را منع كرد . « 1 »\r\nدر زمان خلافت على ( ع ) بار ديگر هديهء نوروز را در جنبهء عاطفى و انسانى آن مىيابيم و آن در سالى است كه در ايام نوروز آن حضرت در كوفه بودند و گروهى از دهقانان ايرانى هديهء نوروزى براى آن حضرت بردند . جاحظ اين داستان را چنين روايت كرده است : « 2 » گروهى از دهقانان براى امام على بن ابى طالب در جام‌هاى سيمين كه در آنها شيرينى مخصوص عيد بود هديه بردند .\r\n\r\n\r\n","description":"","footnote":"\r\n( 1 ) . صولى ، ادب الكتاب ، ص 220 .\r\n( 2 ) . جاحظ ، المحاسن و الاضداد ، ص 238 .\r\n","page_name":" 99 ","page_number":99},
  {"content":"\r\n\r\nامام از مناسبت آن پرسيد . گفتند به مناسبت عيد نوروز است . امام با خوشروئى آن را پذيرفت و فرمود نيرز و ناكلّ يوم يعنى هرروز ما را نوروز گردانيد . آنگاه از آن شيرينى تناول فرمود و به حاضران نيز خورانيد و جامها را هم ميان مسلمانان تقسيم نمود و دستور داد كه آنها را به حساب خراج آن دهقانان بگذارند .\r\nدهقانى كه در رأس اين دهقانان ايرانى اين هديه را تقديم كرد ، نعمان پسر مرزبان جدّ امام اعظم ابو حنيفه نعمان بن ثابت بن نعمان بن مرزبان يكى از پيشوايان چهارگانهء فقه اهل سنت و جماعت بود كه پيروان مذهب حنفى در فقه پيروان اويند و به او منسوبند . در روايت خطيب بغدادى كه صاحب وفيات الاعيان هم آن را نقل كرده آمده است كه نعمان بن مرزبان پدر ثابت كسى است كه در روز عيد نوروز فالوذج به على ( ع ) هديه كرده و به همين مناسبت آن حضرت فرموده است « نيرزوناكل يوم » و بعضى گفته‌اند كه تقديم هديه در مهرگان بوده و حضرت فرموده است « مهرجوناكل يوم » . « 1 »\r\nولى در زمان معاويه چنين نماند . هنگامى كه او عبيد اللّه بن درّاج برادر دبير ديوان خود عبد الرحمن بن درّاج را كارگزار خراج عراق گردانيد ، او مردم عراق را به پرداخت هديهء نوروز و مهرگان مجبور گردانيد و در همان سال ده ميليون درهم از اين راه از مردم گرفت « 2 » و اين مبلغ سال به سال افزايش يافت تا معادل تمام مبلغ خراج عراق گرديد . و در زمان حجاج امر افزايش اين مالياتها و سخت‌گيرى او در مطالبهء آنها به حدى رسيد كه مردم از پرداخت آنها عاجز ماندند و روستاها را ترك كردند و روستاهاى آباد به ويرانى كشيده شد .\r\nدر روايتى كه صولى از گفتهء زمين‌داران و كشاورزان عراق آورده چنين آمده است كه خراج عراق در عهد عمر و عثمان صد ميليون ( درهم ) بود ، در\r\n\r\n\r\n","description":"","footnote":"\r\n( 1 ) . ن . ك . تاريخ بغداد ، ج 13 ، ص 326 و وفيات الاعيان ، ج 5 ، ص 39 در شرح حال امام ابو حنيفه و ربيع الابرار ، ج 1 برگ 4 ب ، و قاموس فيروزآبادى در نوروز . مهرجونا اشتقاقى است از مهرجان معرّب مهرگان .\r\n( 2 ) . جهشيارى ، الوزراء و الكتّاب ، ص 15 .\r\n","page_name":" 100 ","page_number":100},
  {"content":"\r\n\r\nخلافت معاويه خراج به پنجاه ميليون رسيد و هديهء نوروز و مهرگان هم كه براى خودش وصول مىكرد پنجاه ميليون بود . معاويه تمام اموال كسرى را هم به صورت خالصه درآورده بود و به هركس كه مىخواست از آنها بذل و بخشش مىكرد . در فتنهء ابن زبير خراج به شصت مليون و هديهء نوروز و مهرگان و درآمد خالصه‌جات به بيست مليون رسيد و چون حجاج ولايت عراق يافت ، اين عايدات به چهل مليون رسيد و آن هم جز با شكنجه و تنبيه‌بدنى وصول نمىشد .\r\nو اين وضع تا زمان خلافت عمر بن عبد العزيز همچنان ادامه داشت . عمر گرفتن هديهء نوروز و مهرگان را به عنوان ماليات منع كرد ، ولى اين هم دوامى نيافت ، چون پس از او يزيد دوم دوباره آن را برقرار ساخت . « 1 »\r\nدر نامه‌اى كه هشام بن عبد الملك به خالد بن عبد الله والى عراق نوشته از جمله رفتارهاى ناپسند او كه وى را مستوجب سرزنش ساخته بوده ، يكى هم اين را نوشته بود كه بيشترين سهم از هديه‌هاى نوروز و مهرگان را كه دهقانان به او مىداده‌اند ، براى خود نگه مىداشته و اندكى از آن‌ها را به حساب خليفه مىگذاشته است . « 2 »\r\nابن قتيبه در روايتى مجلسى را شرح داده كه در روز عيد مهرگان در دار الامارهء عراق ، هنگامى كه يزيد بن عمر بن هبيره از كارگزاران دولت اموى امير عراق بوده است ، تشكيل يافته بود . گويد در اين روز هدايايى كه براى او آورده بودند در برابر او چيده بودند و خلف بن خليفه يكى از شاعران كه در آنجا حضور داشت شعرى در وصف آن مجلس گفت و يزيد هم دستور داد يكى از جامهاى زرّين را به عنوان صله به او دادند و سپس آن هديه‌ها را هم ميان هم‌نشينان و نديمان خود تقسيم كرد . « 3 »\r\n\r\n\r\n","description":"","footnote":"\r\n( 1 ) . صولى ، ادب الكتّاب ، ص 219 ( چاپ قاهره سال 1341 ه ق . الطبعة السلفية ) .\r\n( 2 ) . مبرّد ، الكامل ، ج 2 ، ص 326 - 324 به نقل انيس المقدسى از او در تطوّر الأساليب النثرية ، ص 127 .\r\n( 3 ) . عيون الاخبار ، ج 3 ، ص 37 . اشعارى كه از گفتهء اين شاعر نقل كرده چنين است : -\r\n","page_name":" 101 ","page_number":101},
  {"content":"\r\n\r\nدر خلافت عباسيان دوباره جنبهء عاطفى و انسانى نوروز بازگشت و دوباره در هديه‌هاى نوروزى بيش از آنچه ارزش مادى آنها منظور باشد ارزش ادبى و معنوى و لطف و زيبايى آنها منظور گرديد . ولى اين را بايد در نظر گرفت كه آنچه از مراسم اين عيد در نوشته‌هاى تاريخى و ادبى منعكس شده بيشتر نمايندهء آداب و رسومى است كه در دربار خلافت و ميان طبقات دربارى از دولتمردان و وزيران و دبيران مرسوم بوده است . عامهء مردم هميشه و در همه حال آداب و رسوم خود را داشته و به آن عمل مىكرده‌اند .\r\n\r\nتهنيت نوروز و مهرگان\r\nنوشته‌اند نخستين كسى كه هديهء نوروز را به صورت ادبى و ذوقى آن در دولت بنى عباس درآورد ، احمد بن يوسف دبير مأمون بود كه به مناسبت اين عيد جعبه‌اى زرين‌پر از عود هندى با نامه‌اى لطيف در تهنيت اين عيد به شعر و نثر به مأمون هديه كرد . « 1 » در كتاب كامل مبرّد نيز از هديه‌اى كه ابو العتاهيه شاعر معروف عربىگوى در نوروز و مهرگان براى مهدى خليفهء عباسى فرستاده سخن رفته است .\r\nاز همين زمانها بود كه تهنيت نوروز و مهرگان در ميان شاعران و نويسندگان رواج يافت و به وسيلهء نويسندگان خوش‌ذوق و شاعران خوش‌قريحه در وصف اين اعياد و وصف زيبائيهاى طبيعت در موسم نوروز و نيكى آئينها و مراسم معمول در آن ، نوشته‌ها و سروده‌هاى فراوان به وجود آمد و در ادبيات زبان عربى جاى برجسته‌اى يافت . شاعران بزرگ عرب در تهنيت اين عيد براى\r\n\r\n\r\n","description":"","footnote":"\r\n كأنّ شما ميس فى بيعة * تسبّح فى بعض عيدانها\r\nو قد حضرت رسل المهرجان * و صفّوا كريم هدّياتها\r\nعلوت برأسى فوق الرؤوس * فاشخصة فوق هاماتها\r\nلأكسب صاحبتى تحفة * تغيط بها بعض جاراتها \r\n( 1 ) . بلوغ الادب ، ص 351 .\r\n","page_name":" 102 ","page_number":102},
  {"content":"\r\n\r\nفرمان‌روايان و خلفا قصائد غرا سرودند و نويسندگان در اين زمينه نوشته‌هاى بديع و زيبا ساختند كه در مآخذ ادبى عربى نمونه‌هاى فراوانى از آنها روايت شده است .\r\nنمونهء آثار نثرى را در رسائل ابو اسحق صابى درگذشته به سال 384 هجرى « 1 » و رسائل صاحب بن عباد در گذشته به سال 385 هجرى « 2 » و نمونهء قصائد عربى را هم در ديوان شاعران نامدارى همچون بحترى شاعر متوكل و ابن رومى از شاعران قرن سوم هجرى و شريف رضى درگذشته به سال 406 هجرى « 3 » و شريف مرتضى درگذشته به سال 436 هجرى « 4 » و مهيار ديلمى شاعر عربىگوى فارسىانديش . . . به فراوانى مىتوان يافت . « 5 »\r\n\r\nنوشته‌ها و اشعارى كه در تهنيت نوروز و مهرگان پديد آمده‌اند\r\nنوشته‌ها و اشعار و لطيفه‌هايى كه در زبان عربى در تهنيت نوروز و مهرگان يا در وصف آداب و رسوم آنها به وجود آمدند از همان زمانها موضوع كتابهاى متعددى شدند كه نام و اثر بعضى از آنها در نوشته‌هاى قديم آمده است ، از آن جمله :\r\nكتاب الاعياد و النواريز تأليف ابو الحسن على بن مهدى كسروى . « 6 »\r\nكتاب الاشعار السائرة فى النيروز و المهرجان ، تأليف حمزه اصفهانى . « 7 »\r\n\r\n\r\n","description":"","footnote":"\r\n( 1 ) . يتيمة الدهر ، ج 2 ، ص 57 و 59 و 60 .\r\n( 2 ) . ديوان المعانى ، ج 1 ، ص 97 .\r\n( 3 ) . ن . ك . ديوان شريف رضى ج 1 ، ص 316 و 465 و ج 2 ص 544 و 546 و 615 و 623 و 649 .\r\n( 4 ) . ن . ك . ديوان شريف مرتضى ج 1 ، ص 221 و 260 و 265 و ج 2 ، ص 49 و 363 و ج 3 ، ص 49 و ص 106 و 174 و 230 .\r\n( 5 ) . در ديوان مهيار ديلمى هفتاد قصيده و قطعه در تهنيت نوروز بدين ترتيب خواهيد يافت . ج 1 ، 15 قصيده ، ج 2 ، 25 قصيده ، ج 3 ، 21 قطعه و قصيده و ج 4 ، 9 قصيده .\r\n( 6 ) . الفهرست ، ص 150 .\r\n( 7 ) . المحاسن و الاضداد ، ص 241 ، و الآثار الباقية ، ص 31 .\r\n","page_name":" 103 ","page_number":103},
  {"content":"\r\n\r\nبيرونى دربارهء كبيسه مطالبى از رسالهء حمزه دربارهء نوروز نقل كرده « 1 » كه اگر رسالهء جداگانه‌اى نباشد بايد گفت كه حمزه در همين كتاب مطالبى هم دربارهء احكام نجومى نوروز آورده بوده است .\r\nكتاب فى علّة اعياد الفرس تأليف زادويه پسر شاهويه كه بيرونى نام پنج روز اندرگاه را از آن نقل كرده است . « 2 »\r\nدر كتاب المحاسن و الاضداد منسوب به جاحظ نيز فصل خاصى است با عنوان « محاسن النيروز و المهرجان » . « 3 »\r\nكتاب النوروز و المهرجان تأليف ابو الحسن على بن هارون بن على . « 4 » على بن هارون مؤلف كتاب « النوروز و المهرجان » از خاندان منجم بود ، و خاندان منجم يكى از خاندانهاى اشراف ايرانى بود كه به گفتهء ابن نديم جد اعلاى آنها ابان گشنسب ملقب به ابو منصور به پنج پشت به مهر گشنسب پسر يزدگرد آخرين پادشاه ساسانى مىرسيد . ابان گشنسب و فرزندان او غالبا در دانش نجوم سرآمد روزگار خود بودند و به همين سبب خاندان آنها به خاندان منجم معروف گرديد .\r\n\r\nخاندان منجّم\r\nاز خاندان منجم هم مانند خاندان نوبختى در اين دوران انتقال كه موضوع سخن در اين كتاب است مردان نام‌آورى در رشته‌هاى مختلف دانش و فرهنگ زمان خود برخاستند كه ابن نديم نام و آثار چند تن از آنان را تا زمان خودش در الفهرست آورده و آخرين كسان از اين خاندان را كه همروزگار او بوده‌اند و از آن‌ها نام برده است يكى همين على بن هارون مؤلف كتاب النوروز و المهرجان است ، و ديگر پسر او به نام هارون بن على است . « 5 »\r\n\r\n\r\n","description":"","footnote":"\r\n( 1 ) . الآثار الباقية ، ص 52 .\r\n( 2 ) . الآثار الباقية ، ص 44 - نام اين زادويه را ابن نديم در فهرست مترجمان آثار فارسى به زبان عربى آورده ( ص 245 ) و او از مترجمان خداينامه به عربى بوده است .\r\n( 3 ) . المحاسن و الاضداد ، ص 240 به بعد .\r\n( 4 ) . الفهرست ، ص 144 .\r\n( 5 ) . الفهرست ، ص 144 .\r\n","page_name":" 104 ","page_number":104},
  {"content":"\r\n\r\nاز آنجا كه اين خاندان با همهء تأثيرى كه در اين دوران در گسترش و غناى فرهنگ ايران و اسلام داشته‌اند ، همچنان مجهول و ناشناخته مانده‌اند ، شايسته بود كه اگرچه به اجمال هم باشد از اين خاندان در اين مناسبت كه ذكرى از بعضى از افراد اين خاندان دربارهء نوروز مىرود ، يادى هم از كارهاى علمى و ادبى ايشان بشود . ازاين‌رو در اينجا اين گفتار افزوده شد ، به اين اميد كه اين يادآورى وسيله‌اى گردد و پژوهنده‌اى را برانگيزد تا با تحقيقى دامنه‌دارتر و صرف وقتى بيشتر اين خاندان را چنان كه در خور مقام شايسته و خدمات آنان در پيشبرد فرهنگ زمان خود بوده است ، بشناساند .\r\nابن نديم سلسلهء نسب اين خاندان را از ابو منصور كه گويد نام او ابان گشنسب ( ابان جشنس ) بوده تا يزدگرد بدين ترتيب آورده است : ابو منصور ابان جشنس بن وريد بن كاد بن مهابندان حساس بن فرّوخ داد بن استاد بن مهر جشنس بن يزدجرد . « 1 »\r\nبرخى از اين نامها طبق معمول خالى از تحريف نيستند و اين هم نامنتظر نيست ، زيرا نامهاى پارسى غالبا براى نسخه‌نويسان كتابهاى عربى ناآشنا بوده‌اند .\r\nبنابراين راه‌يابى به اصل آنها احتياج به تحقيق بيشترى دارد و آن هم وقت بيشترى مىخواهد كه فعلا در اختيار نيست .\r\n\r\nيحيى پسر ابان گشنسب و پسرانش\r\nنخستين كس از اين خاندان كه مسلمان شد ، يحيى پسر ابان گشنسب بود كه به كنيهء ابو على خوانده مىشد و از اينكه او را در ولاء مأمون ذكر كرده‌اند نه پدرانش را ، چنين پيداست كه ولاء او نتيجهء اسارت در جنگ و آزادى او نبوده بلكه خود او در ولاء خليفه درآمده بوده است .\r\nيحيى در آغاز كارش در خدمت فضل پسر سهل وزير مأمون بود و فضل در دانش نجوم به راى او عمل مىكرد ؛ و پس از حادثه‌اى كه براى فضل پيش آمد\r\n\r\n\r\n","description":"","footnote":"\r\n( 1 ) . الفهرست ، ص 143 .\r\n","page_name":" 105 ","page_number":105},
  {"content":"\r\n\r\n( چنان كه نوشته‌اند به تحريك مأمون در حمام كشته شد ) ، مأمون يحيى را بركشيد و به اسلامش تشويق كرد و يحيى به دست او مسلمان شد و از خاصان مأمون گرديد و هنگامى كه مأمون به طرسوس رفت و يحيى هم ملازم او بود ، يحيى در طرسوس درگذشت و در حلب در گورستان قريش به خاك سپرده شد و گور او كه تا زمان ابن نديم نامش بر آن نگاشته بوده در آنجا معروف بوده است .\r\nيحيى چهار پسر داشت به نامهاى محمد و على و سعيد و حسن . محمد در ادب و بلاغت و نويسندگى شهرت يافت . زبانى فصيح داشت و از هنر موسيقى و نجوم آگاه بود . او صاحب چندين تأليف و اخبار مشهور بود و از جملهء كتابهاى او كتابى بود در اخبار شاعران .\r\nعلى نخست به محمد بن اسحق بن ابراهيم موصلى « 1 » پيوست و آنگاه در خدمت فتح بن خاقان وزير معروف متوكل درآمد كه خود از بزرگان و شاهزادگان بود و براى او كتابخانه‌اى ترتيب داد و از كتابهاى خودش و از كتابهايى كه براى فتح بن خاقان نويساند ، « 2 » آن اندازه در آنجا كتاب گردآورد كه تا آن زمان در هيچ كتابخانه‌اى آن مقدار كتاب گرد نيامده بود . على در اواخر روزگار معتمد خليفهء عباسى درگذشت و در سرّمن راى ( - سامره ) به خاك سپرده شد .\r\nدربارهء اين على حكايات و اخبارى نقل شده كه از آنها معلوم مىشود وى را در روزگار چند تن از خلفاى عباسى شأن و شوكت و قدر و منزلتى بوده ، از نديمان و هم‌نشينان متوكل و از خاصان و مقدمان ايشان شمرده مىشده و اين منزلت را در زمان جانشينان متوكل تا روزگار معتمد همچنان حفظ كرده و آن\r\n\r\n\r\n","description":"","footnote":"\r\n( 1 ) . در الفهرست اين كلمه به صورت المصعبى چاپ شده ، ولى ظاهرا اشتباه است و بايد الموصلى باشد ، چنان كه در متن تصحيح شد . زيرا على چنان كه نوشته‌اند از شاگردان اسحق موصلى بوده و از وى موسيقى آموخته و كتابى هم به نام كتاب اخبار اسحاق بن ابراهيم در شرح حال او تأليف كرده است .\r\n( 2 ) . در چاپ فلوگل اين عبارت به صورت « حما استكتبه الفتح » و در چاپ دوم « حما اسكتبه للفتح » آمده و اين دوم صحيح‌تر است .\r\n","page_name":" 106 ","page_number":106},
  {"content":"\r\n\r\nچنان بدانها نزديك بوده كه رازهاى خود را با او در ميان مىگذاشته‌اند و او را بر همهء اسرار و اخبار خود امين مىشمرده‌اند . على ، هم روايت شعر مىكرد و هم خود شاعرى خوش‌سخن بود . از اسحاق تعليم گرفته بود و زمان او را درك كرده و او را ديده بود . او صنعت ( كيميا ) مىدانست و چند كتاب تأليف كرده بود ، از آن جمله كتابى در شرح‌حال شاعران قديم و اسلامى و كتاب اخبار اسحاق بن ابراهيم و كتاب الطبيخ .\r\nاين على بن يحيى همان است كه استاد فقيد كراچكوسكى در كنفرانس خود دربارهء « آغاز پيدايش جغرافياى رياضى در نزد اعراب « 1 » به مناسبت ذكر ابو معشر بلخى و تحوّلى كه در بغداد در انديشهء او پيدا شد از او و از كتابخانه‌اش به نقل از ياقوت « ارشاد الاديب ، ج 5 ، ص 467 » چنين ياد كرده است :\r\n« على بن يحيى منجم در كركر « 2 » كه از توابع قفص « 3 » در نزديكى بغداد است ، دهى داشت كه در آن كاخى باشكوه بود و در آن كاخ كتابخانهء بزرگى بود كه آن را « خزانة الحكمه » يا « گنج خرد » مىخواندند و مردم از هر شهرى به آنجا روى مىآوردند و در آنجا اقامت مىگزيدند و از كتب ، انواع دانش مىآموختند . همهء كتابها در اختيار آنها بود و از همگى نگهدارى مىشد و هزينهء\r\n\r\n\r\n","description":"","footnote":"\r\n( 1 ) . اين كنفرانس در انجمن جغرافيائى اتحاد جماهير شوروى در تاريخ 23 ژوئن 1940 ميلادى ايراد شد و سپس فصلى از كتابى گرديد به نام « تاريخ ادبيات جغرافيائى عرب » كه اصل آن به زبان روسى در سال 1957 ميلادى منتشر شد و در سال 1961 آقاى صلاح الدين عثمان هاشم آن را به عربى برگرداند و در قاهره به چاپ رسانيد . من بخشى از آن را كه با آغاز پيدايش دانش جغرافياى رياضى در زبان عربى ارتباط مىيافت به فارسى برگرداندم و در مجلهء « الدراسات الادبية » كه به عنوان نشريهء كرسى فارسى دانشگاه لبنان منتشر مىساختم به چاپ رساندم و شرح بالا از همان ترجمه گرفته شده است ( ن . ك . الدراسات الادبية ، سال هشتم ، شماره‌هاى 1 و 2 ، ص 79 ، بيروت ، بهار و تابستان 1345 شمسى .\r\n( 2 ) . كركر ناحيه‌اى است از بغداد كه قفص هم داخل آن است ( ياقوت ، در كركر ) .\r\n( 3 ) . قفص دهستان مشهورى است كه ميانهء بغداد و عكبرا نهاده شده و نزديك بغداد است . جاى لهو و لعب و گردش و تفريح و مجالس خوش‌گذرانى است . شرابهاى خوب بدانجا منسوبند و ميخانه‌هاى فراوانى در آن هست و شاعران نام آنجا را زياد در اشعار خود آورده‌اند ، از آن جمله ابونواس . . . ( ياقوت در قفص ) .\r\n","page_name":" 107 ","page_number":107},
  {"content":"\r\n\r\nآنها از دارائى على بن يحيى پرداخت مىگرديد . ابو معشر منجم از خراسان به بغداد آمد كه به حج برود ؛ تا اين هنگام او چيز زيادى دربارهء نجوم نمىدانست ؛ وصف اين كتابخانه را كه شنيد به آنجا رفت و آن را ديد و از وضع آنجا در شگفت شد ، از حج منصرف گرديد و همانجا اقامت گزيد و به تحصيل علم نجوم پرداخت تا در آن به سرحد كمال رسيد ، و اين آخرين پيوند وى با حج و دين و همچنين اسلام بود . اين على بن يحيى المنجم در امر تأخير نوروز در زمان متوكل و معتضد هم دخالت داشته و بيرونى دو قطعه شعر از او در همين زمينه خطاب به معتضد نقل كرده است « 1 » كه در جاى خود از همين فصل خواهد آمد . وى در سال دويست و هفتاد و پنج هجرى قمرى بدرود زندگى گفت و از وى چهار پسر بر جاى ماند با نامها و كنيه‌هاى زير :\r\nابو عيسى احمد و ابو القاسم عبد الله و ابو احمد يحيى و ابو عبد الله هارون .\r\nنوشته‌اند كه هارون كتابهاى زيادى تأليف كرده بود . « 2 »\r\n\r\nپسران على بن يحيى\r\nاز پسرهاى على بن يحيى نام ابو احمد يحيى بن على بيش از ديگران در زمرهء علماى زمان و مقرّبان خلفا برده شده ، وى در سال 241 هجرى زاده شده و در سال 300 هجرى بدرود زندگى گفته است . ابو احمد همنشين و نديم موفق خليفهء عباسى و خلفاى پس از او شد . از عالمان معتزلى مذهب بود و در محضر خلافت مجلس درسى داشت كه گروهى از متكلمان در آن حاضر مىشدند . و وى در شرح حال شاعران عرب كه هردو دوران اموى و عباسى را درك كرده بودند كتابى به نام كتاب الباهر تأليف كرد كه نتوانست آن را به پايان برساند و پسرش احمد آن را تمام كرد . احمد نيز از عالمان علم كلام و فقه بود و كتابهاى چندى هم تأليف كرده بود كه يكى از آنها كتابى بود در شرح حال دودمان خودش و اصل و تبار ايرانى آنها . و چند كتاب ديگر در فقه بنابر مذهب ابو جعفر طبرى كه\r\n\r\n\r\n","description":"","footnote":"\r\n( 1 ) . الآثار الباقية ، ص 33 .\r\n( 2 ) . الفهرست ، ص 143 .\r\n","page_name":" 108 ","page_number":108},
  {"content":"\r\n\r\nوى در اين علم از پيروان او بود .\r\nپسر ديگر على به نام ابو عبد الله هارون بن على نيز از عالمان نامدارى بود كه ابن نديم نامشان را آورده است . او در سال 288 هجرى در جوانى درگذشت ، ولى چند كتاب از خود به يادگار گذارد . يكى كتاب البارع كه گزيده‌اى از اشعار شاعران نوخاسته عربى بود و ديگر كتابى بود دربارهء شاعران برگزيده و ديگر كتابى بود دربارهء زنان و اخبار ايشان و بهترين سخنانى كه در وصف آنان گفته شده است . « 1 »\r\nابو عبد الله هارون بن على هرچند چنان كه ذكر شد در جوانى درگذشت و عمر او وفا نكرد كه آثار بيشترى از خود برجاى نهد ، ولى پسرش ابو الحسن على بن هارون مؤلف كتاب النوروز و المهرجان كه اجمالا ذكر او گذشت ، هم عمر بيشترى كرد و هم آثار بيشترى در دانشهاى مختلف زمان از خود به جاى گذاشت . وى چنان كه گذشت همروزگار ابن نديم مؤلف كتاب الفهرست بود و ابن نديم دربارهء او گفته است ، ما او را ديديم و روايات او را شنيديم . هم روايت شعر مىكرد و هم خودش شعر مىگفت . اديب و خوش‌محضر و اهل كلام و دانشمندى صالح بود . هم‌نشين و نديم چند تن از خلفا بود . به من گفت كه در سال 277 زاده شده است . او تا هنگام مرگش كه در سال 352 و در هفتاد و شش سالگى اتفاق افتاد همچنان موى خود را خضاب مىكرد . از كتابهاى او به جز كتاب النوروز و المهرجان كه ذكر شد يكى كتابى بود به نام كتاب شهر رمضان كه براى « الراضى » خليفهء عباسى تأليف كرده بود و ديگر كتابى بود در ردّ نظريات خليل در عروض و ديگر كتابى بود در فرق ميان ابراهيم ابن مهدى و اسحق موصلى در غنا كه هردو از موسيقىدانان بنام زمان خود بودند و ديگر كتابى بود ظاهرا در انساب . ابن نديم گويد كه از نسب خاندان خودش آغاز كرده بود . و ديگر كتابى بود به نام اللفظ المحيط بنقض مالفظ به اللقيط كه در معارضهء كتاب الاغانى ابو الفرج اصفهانى مؤلف همروزگار خودش بود و ديگرى كتابى بود به\r\n\r\n\r\n","description":"","footnote":"\r\n( 1 ) . الفهرست ، ص 144 .\r\n","page_name":" 109 ","page_number":109},
  {"content":"\r\n\r\nنام كتاب الفرق و المعيار بين الاوغاد و الاحرار كه موضوع آن فرق ميان دونان و آزادان و معيارى براى شناخت آنان از يكديگر بوده است .\r\nاز گفتهء ابن نديم در شرح حال كسروى ( على بن مهدى ) مؤلف كتاب الاعياد و النواريز كه ذكر آن گذشت چنين برمىآيد كه اين كسروى مؤدّب ( ادب‌آموز - آموزگار ) على بن هارون بوده . وى پس از وصفى كه از كسروى به اين صورت گفته كه وى مؤدّب و اديب و پرحافظه بود و به خصوص به كتاب العين ( كتاب العين تأليف خليل بن احمد ) معرفت خاص داشت ، گويد فرزندان هارون بن على نديم را ادب مىآموخت . « 1 » گرچه هارون بن على در خاندان منجم چنان كه در الفهرست آمده نام دو شخص بوده ، يكى هارون بن على بن يحيى ، پدر اين على بن هارون كه در اينجا مورد گفتگو است و ديگر پسر اين على بن هارون كه شرح‌حال او خواهد آمد ، ولى از گفتهء ابن نديم بايد چنين فهميد كه مراد همان هارون بن على بن يحيى است كه نديم خاص متوكل و چند خليفهء پس از او و محرم اسرار آنها بوده است . « 2 » بنابراين بايد اين كسروى را از معلمان همين على بن هارون شمرد و دور نيست كه تأليف كتاب النوروز و المهرجان به وسيلهء على بن هارون اثرى از تعليمات همين آموزگار باشد كه خود كتابى در همين زمينه تأليف كرده بوده است .\r\nاين توضيح هم در اينجا بايد اضافه شود كه كسروى در تاريخ فرهنگ اين دوران نام يا شهرت سه شخص است كه هرسه هم كم‌وبيش هم روزگار و در يك زمينهء فرهنگى فعال بوده‌اند . يكى همين كسروى كه نام كامل او چنان كه ذكر شد على بن مهدى بوده و با كنيهء ابو الحسين خوانده مىشده و جز كتاب الاعياد و النواريز دو كتاب ديگر هم به نامهاى كتاب الخصال و كتاب مراسلات الاخوان و محاورات « 3 » الخلّان » به نام او نوشته‌اند .\r\n\r\n\r\n","description":"","footnote":"\r\n( 1 ) . الفهرست ، ص 150 .\r\n( 2 ) . در چاپ تجدد ، هارون بن على ( بن يحيى ) النديم آمده و آنچه در بين الهلالين است از نسخهء خطى معروف به نسخه « چستربيتى » است .\r\n( 3 ) . الفهرست ، ص 150 ، اين كلمه در چاپ فلوگل « مجايات » چاپ شده و در نسخه -\r\n","page_name":" 110 ","page_number":110},
  {"content":"\r\n\r\nديگر موسى بن عيسى الكسروى است كه ابن نديم نام او را در فهرست مترجمان از فارسى به عربى آورده « 1 » و از مترجمان خداينامه به عربى شمرده ، و دو كتاب هم به نام او نوشته است : يكى كتاب حبّ الاوطان و ديگرى كتابى در ردّ بر كسانى كه گمان كرده‌اند كه قاضيان نبايد در مطاعم خود از امامان و خلفا پيروى كنند « 2 » و اين كتاب را گاه به نام على بن مهدى كسروى هم نوشته‌اند . « 3 »\r\nو ديگر يزدجرد پسر مهينداذ « 4 » كسروى است كه در ايام معتضد مىزيسته و دو كتاب به نام او نوشته‌اند : يكى كتاب فضائل بغداد و صفتها و ديگر كتاب الدلائل على التوحيد من كلام الفلاسفة .\r\nآخرين كس از خاندان منجم كه همروزگار ابن نديم بوده و وى از او ياد كرده پسر على بن هارون به نام ابو عبد الله هارون بن على بن هارون است كه دربارهء او گويد ، وى همچنان در گوهر خاندان خويش ، يعنى همچنان اهل علم و ادب ) بود ، شاعرى اديب و به هنر موسيقى آگاه و در صنعت و كلام از پيشگامان بود . « 5 »\r\nابن نديم در جايى از كتاب خود كه دربارهء سبب فزونى يافتن كتابهاى فلسفه و دانشهاى قديمى در بلاد اسلام سخن گفته و يكى از آنها را اهتمام مأمون به آوردن كتابهايى در علوم قديمه از روم و ترجمهء آنها به عربى ذكر كرده است و از زبان ابو سليمان منطقى سجستانى نقل كرده كه خاندان منجم جماعتى از ناقلان آثار يونانى ، مانند حنين بن اسحاق و حبيش بن الحسن و ثابت بن قرّه و ديگران را ماهيانه پانصد دينار دستمزد مىپرداختند تا هم از آن كتابها براى ايشان ترجمه كنند و هم براى اين قبيل كارها ملازم خدمتشان باشند ( للنقل و الملازمة ) .\r\n\r\n\r\n","description":"","footnote":"\r\nبدلهاى آن هم مجاورات و مجاويات آمده و در چاپ تجدد ص 167 مجابات الخلّان است ، در صورتى كه در متن ذكر شده صحيح‌تر به نظر مىرسد .\r\n( 1 ) . الفهرست ، ص 245 .\r\n( 2 ) . الفهرست ، ص 128 .\r\n( 3 ) . الفهرست ، ص 150 .\r\n( 4 ) . اين كلمه در چاپ فلوگل ص 128 مهنبدان و در چاپ تجدد ص 142 مهينداذ است كه در متن گذاشته شد .\r\n( 5 ) . الفهرست ، ص 144 .\r\n","page_name":" 111 ","page_number":111},
  {"content":"\r\n\r\n\r\nتثبيت نوروز و بازكردن ضرابى در سال شمسى\r\nبرجاى ماندن سال شمسى ايرانى در ديوان باعث گرديد كه در امر خراج و موسم افتتاح ساليانهء آن و همچنين در حسابهاى ديوانى كه همه مبتنى بر اين گاهشمارى بودند تغييرى روى ندهد ، ولى عدم اجراى كبيسه به صورتى كه در ايران پيش از اسلام بدان عمل مىشد در طول زمان باعث مشكلاتى گرديده بود كه براى رفع آنها تصرفاتى در همين گاهشمارى به عمل آمد كه توجه بدانها براى درك بهتر مسير اين گاهشمارى در ديوان عربى و اسلامى ضرورى است .\r\nتوضيح اين اجمال آنكه سال شمسى ايرانى كه ما آن را سال عرفى مىخوانيم مركب است از سيصد و شصت و پنج روز ، يعنى دوازده ماه سىروزه و پنج روز اضافى كه آن را پنجهء دزيده و در عربى خمسة مسترقه مىخواندند و آن را در آخر سال يا برطبق حسابى كه داشتند و بيرونى بدان اشاره كرده است ، « 1 » در آخر يكى از ماهها قرار مىدادند . اين سال شمسى عرفى با سال شمسى حقيقى يا سال نجومى كه براساس گردش خورشيد است ، 6 ساعت و اندى فرق دارد ، يعنى كمتر است و به همين جهت در هرسال همين قدر از سال حقيقى عقب مىماند كه تقريبا هر چهار سال يك روز مىشود . در ايران پيش از اسلام براى اين‌كه اين سال پيوسته به عقب نرود و بر روزهاى ماه هم كه هر روزى را نامى بود و احكامى ، در هريك صد و بيست سال كه تفاوت سال عرفى و سال حقيقى به يك ماه سىروزه مىرسيد ، كبيسه مىكردند . يعنى با تشريفاتى كه بيرونى آن را به تفصيل ذكر كرده يك ماه كامل بر آن سال مىافزودند و بدين ترتيب سال عرفى را با سال شمسى منطبق مىساختند و چون آخرين كبيسه‌اى كه به اين طريق عمل كردند ، هفتاد سال پيش از كشته شدن يزدگرد آخرين پادشاه ساسانى بود و در دوران اسلامى هم به اين كبيسه عمل نشد ، بنابراين سال شمسى عرفى كه مورد عمل ديوان بود در اين زمان كه ديوان به عربى نقل شد بيش از يك ماه از سال\r\n\r\n\r\n","description":"","footnote":"\r\n( 1 ) . الآثار الباقية ، ص 33 .\r\n","page_name":" 112 ","page_number":112},
  {"content":"\r\n\r\nحقيقى عقب‌تر افتاده بود و چون اول سال شمسى ايرانى نوروز بود و نوروز هم در آن روزگار در اوائل تابستان قرار داشت كه محصول كشاورزى رسيده و درو شده بود ، بنابراين در آن روزگار گشايش خراج در نوروز طبيعى مىنمود ، ولى با جلو افتادن نوروز كم‌كم گشايش خراج هم به اوقاتى مىافتاد كه محصول هنوز نرسيده و كشاورزان براى پرداخت خراج آماده نبودند و اين كار به كشاورزان و دهقانان زيان فراوان مىرساند . به همين سبب در زمان خلافت هشام بن عبد الملك و هنگامى كه خالد القسرى ولايت عراق را داشت دهقانان ايرانى نزد او شكايت بردند و از او خواستند تا نوروز را يك ماه به عقب بيندازد و او هم به هشام نوشت ، ولى هشام از بيم آنكه مبادا اين كار همان نسيئى باشد كه در قرآن از آن منع شده آن را نپذيرفت ، و مشكل همچنان باقى ماند . در زمان هارون الرشيد نيز يك بار دهقانان ايرانى نزد يحيى پسر خالد وزير او گرد آمدند و از او خواستند كه نوروز را دو ماه به عقب اندازد ، چون تا اين تاريخ سال عرفى نزديك به همين مدت از سال حقيقى دور شده بود . يحيى نيز به اين كار مصمم شد ، ولى چون دشمنانش او را به طرفدارى از مجوسيت متهم ساختند از اين كار منصرف شد « 1 » و اين امر به همان صورت كه بود باقى ماند . تا هنگام متوكل كه به شرحى كه بيرونى از كتاب الاوراق ابو بكر صولى و رسالهء حمزهء اصفهانى در الاشعار السائرة فى النيروز و المهرجان نقل كرده است ، او خود متوجه اين نابسامانى در امر گشايش خراج شده بود و پس از آگاهى از علت آن درصدد چارهء آن برآمد . بيرونى داستان را چنين آورده كه روزى متوكل در شكارگاه خود ديد كه هنوز كشتزارها سبزند و هنگام درو آنها نرسيده است . گفت عبيد الله بن يحيى ( وزير او ) از من اجازهء گشايش خراج خواسته ولى من مىبينم كه هنوز محصول سبز است و با اين حال مردم چگونه خراج خود را مىپردازند ؟ به او گفتند كه اين كار زيان فراوان به مردم رسانده و آنها ناچارند يا قرض كنند و يا سلف بفروشند تا خراج خود را بپردازند يا جلاى وطن كنند و به همين سبب هم\r\n\r\n\r\n","description":"","footnote":"\r\n( 1 ) . الآثار الباقية ، ص 32 .\r\n","page_name":" 113 ","page_number":113},
  {"content":"\r\n\r\nشكايت و دادخواهى ايشان زياد شده است . متوكل پرسيد آيا اين امرى است كه در زمان من اتفاق افتاده يا پيوسته چنين بوده است . گفتند اين امر بر همان منوال جريان يافته كه پادشاهان ايران اساس آن را گذاشته‌اند ، يعنى مطالبهء خراج در نوروز و آنها در اين امر پيشواى ملوك عرب بوده‌اند . متوكل مؤبد را حاضر ساخت و به او گفت در اين مسأله انديشهء بسيار شده و من هم نمىخواهم كه از آيين ايرانيان بگذرم و آنها با نيكخواهى و درايتى كه داشتند چگونه در اين هنگام از سال كه هنوز غلات و كشتزارها نرسيده از رعيت مطالبهء خراج مىكردند . مؤبد گفت ايشان هرچند در نوروز گشايش خراج مىكردند ، ولى نوروز هم جز در وقتى كه غلات رسيده بودند نمىآمد . متوكل از سبب آن پرسيد و مؤبد چگونگى گردش سالها و مقدار تفاوت آنها و نيازى كه به كبيسه هست را بيان كرد و آنگاه گفت كه ايرانيان اين كبيسه را رعايت مىكردند ، ولى چون اسلام آمد ، آن كبيسه هم تعطيل شد و اين امر باعث زيان مردم شد . مؤبد شكايت مردم را در زمان هشام بن عبد الملك و هارون الرشيد به شرحى كه گذشت براى متوكل بيان كرد كه چه‌گونه آنها از اين كار خوددارى كردند و وضع به همان صورت باقى ماند . بيرونى گويد كه متوكل پس از شنيدن اين داستان ابراهيم بن عباس صولى را خواست و به او دستور داد كه به كمك مؤبد روزهايى را كه بايد نوروز به عقب بيفتد حساب كنند و قاعده‌اى بگذارند كه تغييرپذير نباشد و نامه‌اى در اين‌باره يعنى تأخير نوروز به همه نقاط كشور بنويسند . و بدين ترتيب چنين نهادند كه نوروز را تا روز هفدهم حزيران عقب بيندازند و چنين هم كردند و نامه‌ها به هرسو فرستادند و اين در محرم سال دويست و چهل و سه هجرى بود . و بحترى هم در قصيده‌اى كه در ستايش متوكل سرود از اين كار او كه در اثر آن نوروز به همان زمانى كه اردشير برقرار كرده بود بازگشت در چند بيت ستايش‌آميز ياد كرد . « 1 »\r\n\r\n\r\n","description":"","footnote":"\r\n( 1 ) . اين بيتها اينها هستند :\r\n","page_name":" 114 ","page_number":114},
  {"content":"\r\n\r\nچون متوكل كشته شد آنچه را كه انديشيده بود ناتمام ماند تا هنگامى كه معتضد به خلافت نشست و كشور را از دست كسانى كه بر آن چيره شده بودند به درآورد و براى پرداختن به كار رعيت فرصتى يافت و مهمترين كار را به پايان بردن امر كبيسه يافت و همان كار متوكل را در تأخير نوروز دنبال كرد ، ولى او از سوى ديگرى به اين كار نگريست و آن اين بود كه متوكل سالهاى ميان خودش و آغاز پادشاهى يزدگرد را به حساب گرفته بود ، ليكن معتضد سالها را از زمان خودش تا زمانى كه با مرگ يزدگرد سلطنت از ايرانيان برگشته بود به حساب آورد ، زيرا او يا كسى كه عهده‌دار اين حساب شده بود چنين پنداشته بود كه تعطيل امر كبيسه از همان زمان مرگ يزدگرد بوده و چون اين فاصله دويست و چهل و سه سال مىشد و چون اين مقدار را بر نوروز همان سال خودش افزودند و نوروز را در آخر اين مدت قرار دادند مصادف اول خردادماه همان سال شد كه روز چهارشنبه مطابق يازدهم حزيران مىشد . و علّى بن يحيى منجم « 1 » در ستايش از معتضد در اين‌باره چنين گفت :\r\n\r\n\r\n","description":"","footnote":"\r\n-\r\n انَّ يوم النّيروز قد عاد للعهد * الّذى كان سنّة اردشير\r\nانت حوّلته الى الحالة الاو * لى و قد كان حائرا يستدير\r\nفافتتحت الخراج فيه فللاء * مة فى ذاك موقف مذكور\r\nمنهم الحمد و الثناء و منك الع * دل فيهم و النائل المشكور \r\nيعنى روز نوروز به همان دورانى برگشت كه اردشير آن را آئين نهاده بود . تو آن را به حالت نخست برگرداندى درحالىكه سرگردان و در گردش بود . و تو خراج را در آن افتتاح كردى و مردم را در اين امر موقفى است گفتنى . از آنها سپاس و ستايش است و از تو دادگرى و بخشش شكربرانگيز .\r\nاقدام متوكل به تأخير نوروز و شعر بحترى كه در كتاب الآثار الباقية بيرونى در سال 243 آمده ، در تاريخ طبرى جزء حوادث سال 245 ثبت شده است . تقىزاده احتمال مىدهد كه اين اختلاف نتيجه خلط تأخير نوروز با اصطلاح سال خراجى باشد كه هر دو اقدام از متوكل بوده است ( گاهشمارى ، ص 293 ) .\r\n( 1 ) . براى شناختن اين على بن يحيى منجم بنگريد به حاشيهء شمارهء 23 از همين كتاب دربارهء خاندان منجم .\r\n","page_name":" 115 ","page_number":115},
  {"content":"\r\n\r\n يا محيى الشرف اللّباب مجدّد الملك الخراب * و معيدركن الدين فينا ثابتا بعد اضطراب\r\nفتّ الملوك مبرّزا فوت المبرّز فى الحلاب * اسعد بنوروز جمعت الشكر فيه الى الثواب\r\nقدّمت فى تأخيره ما اخروه من الصواب \r\nو همچنين در اشاره به مقام ثابت اين نوروز و رهايى آن از سرگردانى خطاب به معتضد گفت :\r\n يوم نيروزك يوم واحد لا يتاخّر * من حزيران يوافى ابدا فى احد عشر \r\nيعنى روز نوروز تو روز يگانه‌اى است كه باز پس نمىرود و همواره به يازدهم حزيران مىافتد .\r\nو اما اشتباهى كه بيرونى به اين محاسبان نسبت مىدهد بر اين پايه است كه آنها نمىبايستى آغاز تعطيل كبيسه را از سال مرگ يزدگرد حساب مىكرده‌اند .\r\nزيرا به عقيدهء وى آخرين كبيسه‌اى كه در ايران به عمل آمده تقريبا هفتاد سال پيش از مرگ يزدگرد بوده و آنها مىبايستى سالهاى كبيسه نشده را از آن تاريخ حساب مىكرده‌اند و با آن ترتيب نوروز هفتاد و هفت روز به عقب مىافتاده و در 28 حزيران واقع مىشده نه شصت روز و يازدهم حزيران . « 1 »\r\nبه‌هرحال كارى كه در زمان معتضد انجام يافت اين فايدهء بزرگ را داشت كه نوروز را در يك‌جا ثابت نمود و از گردش آن جلوگيرى كرد و خراج‌گزاران را از زيان و آسيبى كه از اين راه مىديدند آسوده ساخت . و اين امر بدين‌گونه صورت گرفت كه به جاى كبيسه يك ماه در هر يكصد و بيست سال كه از مختصات سال ايرانى بود كبيسهء يك روز در هر چهار سال را كه كبيسهء رومى بود برگزيدند و نوروز را با ماه رومى تطبيق كردند تا هر وقت روميان سال\r\n\r\n\r\n","description":"","footnote":"\r\n( 1 ) . آنچه در اينجا به اجمال گفته شد تفصيل آن را در الآثار الباقية بيرونى ، ص 32 و 33 و دربارهء هنگام آخرين كبيسه در ايران ساسانى هم در كتاب گاهشمارى در ايران قديم ( ص 22 به بعد ) از استاد فقيد سيد حسن تقىزاده خواهيد يافت .\r\n","page_name":" 116 ","page_number":116},
  {"content":"\r\n\r\nخود را كبيسه مىكنند نوروز هم خود به خود كبيسه شود . و اين تلفيق گونه‌اى بود ميان سال ايرانى و كبيسهء رومى .\r\nبا اين ترتيب مشكل گردش سال و جلو افتادن نوروز و افتتاح خراج حل گرديد ، ولى مشكل ديگرى كه در ايران وجود نداشت بعدها در دوران اسلامى به سبب تقارن سالهاى شمسى با سالهاى قمرى به وجود آمده بود ، همچنان به حال خود باقى ماند و آن اين بود كه ميان سال شمسى كه آن را سال خراجى ناميده‌اند ، زيرا كه امر خراج و ساير امور ديوانى برپايهء آن بود ، و سال قمرى كه آن را سال هلالى خوانده‌اند و تاريخ رسمى دولتهاى اسلامى بر آن مىگشت هر سال 11 روز اختلاف پديد مىآمد ؛ چون سال هلالى 11 روز و كسرى كوتاه‌تر از سال خراجى بود و اين امر باعث مىگرديد كه در هر 33 سال هلالى كه نوروز به تدريج به آخرين روزهاى آخرين ماه آن سال مىافتاد ، در سال بعد اصلا نوروزى واقع نشود و نوروز به اولين روزهاى اولين ماه هلالى بعد بيفتد و بدين ترتيب در آن سال هلالى كه نوروزى نداشته افتتاح خراج هم نشود و سال خراجى يك سال عقب بيفتد و مثلا در سال 34 هلالى مردم خراج سال قبل يعنى سال 33 هلالى را بپردازند و به همين ترتيب در سالهاى بعد عمل كنند و چون اين وضع ادامه يابد پس از 33 سال ديگر اين تفاوت به دو سال مىرسيد و به همين ترتيب در هر 33 سال يك سال بر اين تفاوت افزوده مىشد كه اين خود نابسامانى بزرگترى در امر خراج ايجاد مىكرد .\r\nدر چارهء اين نابسامانى از هنگامى كه به آن پىبردند ، بنا را بر اين گذاشتند كه در هر 33 سال هلالى يك سال خراجى را از حساب بيندازند و سال بعد را به حساب بياورند و بدين ترتيب سال هلالى و سال خراجى را يكسان سازند . اين عمل را ازدلاق مىخواندند ، يعنى لغزيدن يا جستن از روى يك سال به سال بعد .\r\nو چون اين عمل احتياج به نظم و ترتيبى كامل و مستمر داشت كه در همهء سرزمينهاى اسلامى يكسان بدان عمل شود و از آنجا كه چنين نظم و ترتيبى هميشه و در همه‌جا وجود نداشت ، گاهى در بعضى جاها بدان عمل مىشد و در\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبعضى جاها عمل نمىشد . ازاين‌رو اختلاف ميان سال خراجى و سال هلالى از ميان نرفت و در بعضى جاها حتى به چندين سال رسيد . در تاريخ وصّاف به مناسبت ذكر عمل ازدلاق كه در سال 350 مهلّبى وزير خليفه مطيع للّه انجام داده و سال 350 خراجى را به سال 351 نقل كرده گويد كه بين تاريخ خراجى و تاريخ هلالى در تمام ممالك ايران زمين نه سال تفاوت است ، ولى در بغداد يكسال از سالهاى خراجى از ميانه جستن كرده و لهذا حال سال 693 خراجى مطابق سنهء 701 هلالى است ، در صورتى كه بر قياس معهود اقتضاى آن كردى كه مطابق سنهء 702 بودى . « 1 »\r\nاين اختلافها و نابسامانيهاى ناشى از آن باعث شده بود كه بعضى از فرمانروايان كشورهاى اسلامى براى رفع آن‌ها تصرفهايى در تاريخ بكنند كه شايد مهمترين آنها اصلاحى بود كه در دوران ملكشاه سلجوقى در سال 471 هجرى قمرى در ايران به عمل آمد كه به تاريخ جلالى معروف گرديد و در اين تاريخ نوروز را در اول حمل يعنى روز اول بهار قرار دادند و آن را نوروز سلطانى ناميدند و براى ثابت نگاه داشتن آن در سال شمسى كبيسهء دقيقى برقرار ساختند كه بنابر معروف از كبيسهء گريگورى هم كه مبناى گاهشمارى رومى و مسيحى است دقيق‌تر بوده « 2 » و از اين تاريخ است كه نوروز در اول بهار ثابت مانده و براساس همان حساب پيوسته در روز اول حمل واقع مىشود و اين همان اصلاحى است كه با كمك عمر خيام عالم فلكى و رياضى ايران كه بيشتر با رباعياتش مشهور شده صورت گرفته است .\r\nدر زمان غازان خان نيز يك بار ديگر براى تطبيق سال هلالى و خراجى به\r\n\r\n\r\n","description":"","footnote":"\r\n( 1 ) . تاريخ وصاف ، چاپ بمبئى ، 1269 ، جلد چهارم ، صفحهء 402 ؛ و گاهشمارى ، ص 159 .\r\nآگاهى بيشتر از عمل ازدلاق و سال خراجى را در خطط مقريزى به نام المواعظ و الاعتبار بذكر الخطط و الآثار ، طبع بولاق ، مصر ، جلد اول ، صفحات 285 - 273 و همچنين در گاهشمارى ، ص 159 خواهيد يافت .\r\n( 2 ) . براى آگاهى بيشتر در اين زمينه رجوع كنيد به گاهشمارى در ايران قديم ، ص 167 به بعد و توضيحات مفيد و جامع و مفصلى كه در حاشيهء اين صفحات آمده است .\r\n","page_name":" 118 ","page_number":118},
  {"content":"\r\n\r\nوسيلهء علماى فلك و رياضى اقدام گرديد و اين كار در حدود 223 سال پس از وضع تاريخ جلالى و در سال 700 هجرى قمرى كه مصادف با سال 692 سال خراجى بود صورت گرفت . و اين همان تاريخى است كه به تاريخ غازانى مشهور گرديده و سالهاى اين تاريخ شمسى عينا نظير تاريخ جلالى است و فرق آن دو فقط در مبدأ تاريخ است و هرماه و هرروز از سالهاى آن عينا همان ماه و همان روز از سالهاى جلالى است و اسامى ماهها هم در اين تاريخ همان اسامى ماه‌هاى ايرانى بوده ولى بعدها در تقويمها ماه‌هاى سال غازانى را به اسامى تركى ثبت كرده‌اند . « 1 »\r\nمشكلى كه در طى تاريخ اسلامى چه در دوران خلفا و جه در دولتهاى مختلف اسلامى پيوسته با آن مواجه بودند اين بود كه اگر سال را صرفا قمرى حساب مىكردند در امر خراج و محاسبات مالى و وصول عايدات دولتى و پرداخت مخارج خلل پيدا مىشد و اگر با سال شمسى عمل مىكردند تاريخ سال با تاريخ سال هجرى قمرى فرق پيدا مىكرد و همين امر هم چنان كه ديديم باعث\r\n\r\n\r\n","description":"","footnote":"\r\n( 1 ) . گاهشمارى ، ص 164 - در كتاب ظفرنامهء منظوم حمد الله مستوفى كه كمى پس از وضع تاريخ غازانى يعنى در سال 734 هجرى قمرى تأليف شده از قول غازان خان در علت اين عمل چنين گويد :\r\n دگر چونكه شاهى در ايران يكى است * بديوان تواريخ يك رويه نيست\r\nسر سال هركس دگرگونه است * وزان كار اين ملك وارونه است\r\nگروهى هلالى كنند اختيار * گروهى خراجى شمارد شمار\r\nگروهى از اين هر دوان بگذرد * سر سال از فروردين بشمرد\r\nكه نوروز گبرى بود نام آن * ز ايام كسرى است هنگام آن\r\nگروهى ز اسكندرى دم زنند * گروهى حساب از جلالى كنند\r\nمن اين جمله تاريخ‌ها بفكنم * يكى سازم و نام خانى كنم\r\nسر سال نوروز و فصل بهار * كه باشد شب و روز بر يك قرار\r\nدر آن سال نوروز فصل بهار * ز هجرى شده هفتصد و يك شمار\r\nده و دو ز ماه رجب رفته روز * نهادند تاريخ گيتىفروز\r\nيكى گشت در ملك ايران حساب * و راهست تاريخ خانى خطاب \r\nاز گاهشمارى ، ص 297 - 296 ، بنقل از نسخهء خطى موزهء بريتانى .\r\n","page_name":" 119 ","page_number":119},
  {"content":"\r\n\r\nتصرفهاى مختلف در دوره‌هاى مختلف و در حكومتهاى مختلف شد كه بعضى از تصرفهاى مشهور ذكر گرديد .\r\nهمين اشكال باعث شد كه در قرن حاضر در غالب كشورهاى مختلف اسلامى دو راه‌حل مختلف براى آنها بيابند . يكى راه‌حلّى است كه دولت تركيه و بسيارى از كشورهاى عربى و اسلامى بدان عمل كردند و آن پذيرفتن سال و ماه شمسى مسيحى به عنوان سال رسمى مملكتى ( با فسخ تاريخ هجرى چنان كه در تركيه بدان عمل گرديد ، يا بدون فسخ اين تاريخ چنان كه در كشورهاى عربى معمول است . ) و ديگرى راه‌حلّى است كه در ايران بدان عمل شد و آن را بهترين راه‌حلّ همهء اين اشكالات و رفع نواقص شمرده‌اند . زيرا بدان طريق هم سال شمسى ايرانى و هم تاريخ هجرى هر دو محفوظ ماند و در اثر آن ايرانيان مانند ملتهاى اسلامى ديگر ناچار به ترك تاريخ اسلامى و پذيرفتن تاريخ مسيحى به جاى آن نشدند . و آن ترتيبى بود كه در سال 1343 هجرى قمرى براساس قانونى كه از مجلس شوراى ملى ايران گذشت به آن اقدام شد ؛ به اين نحو كه اصلا تاريخ را از اول هجرت تا حال با سالهاى شمسى حساب كردند و حساب را نيز سال شمسى حقيقى يعنى سال نجومى قرار دادند و سال و ماه قمرى را هم براى امور دينى و ساير امور مربوط به آن در تقويمها محفوظ داشتند . اين راه حل را از آن‌رو بهترين شمرده‌اند كه جز به اين ترتيب حفظ تاريخ هجرى و عمل به سال شمسى چاره‌پذير نبود . « 1 »\r\n\r\n\r\n","description":"","footnote":"\r\n( 1 ) . گاهشمارى ، در ايران قديم ص 179 .\r\n","page_name":" 120 ","page_number":120},
  {"content":"\r\n\r\n\r\nگفتار پنجم ديوان خراج در دولت ساسانى\r\nايران آماركار * نوشتهء جهشيارى * ديوان درآمدهاى كل كشور * همداستانى * مكس * عشور * ديوان كستبزود * مانداب‌هاى جنوب عراق * طرح انوشروان * قاطول كسروى * قورج * وظائف ديوان آب * قاطول پايين * كذك آمارديبهر * ديوان نوروز * آخور امارديبهر * ديوان آتشكده‌ها * روانگان ديبهر * واسپوهران آماركار * دبيران در عهدنامهء شاپور * آيين ايرانيان در ديوان خراج\r\nدر فارسنامهء ابن بلخى عبارتى از دوران انوشيروان و وظايف وزيران او نقل شده كه چون محققان آن را مأخوذ از يك متن پهلوى قديم مىدانند از اين‌رو آن را براى شناخت وظايف دولتى زمان انوشيروان و حدود و قلمرو وظايف هريك از وزيران او ، با وجود ابهامى كه در آن عبارت به علت حذف و تحريفها هست ، بسيار جالب توجه مىشمارند . « 1 » اين عبارت پس از اصلاحاتى كه در نتيجهء تحقيق محققان در آن به عمل آمده بدين صورت خوانده مىشود :\r\n\r\n\r\n","description":"","footnote":"\r\n( 1 ) . اصل اين عبارت را در فارسنامه ، چاپ اتحاديهء مطبوعاتى فارسى ، شيراز 1343 شمسى ، ص 105 و 106 ، و تحقيقاتى دربارهء آن و تصحيح برخى از واژه‌هاى تحريف شده آن را به وسيلهء استاد فقيد كريستن سن در كتاب ايران در زمان ساسانيان ، ص 518 تا 521 خواهيد يافت .\r\n","page_name":" 121 ","page_number":121},
  {"content":"\r\n\r\n« و با همهء بزرگى و حكمت بزرجمهر كى وزير او بود ، انوشروان ترتيب وزارت او چنان كرد كى دبير وزرك ( نگريذار ) « 1 » و نايب نزديك كسرى آمد شد توانستى كرد و ما اين نايب را وكيل درخوانيم و به پهلوى ايرانمارغر گفتندى و نيابت وزير دارد ، و هر سه گماشتهء كسرى انوشروان بودندى در خدمت وزير او بزرجمهر . و وزير به ذات خود از اين سه كس هيچ يكى را نتوانستى گماشت ، و غرض انوشروان آن بود تا دبير هر نامه كى به جوانب بزرگ و اطراف نبشتى و خواندندى ، نكت آن در سرّ ، معلوم انوشروان مىكرد . و وكيل در از آنچه رفتى از نيك و بد ، به راستى مشافهه مىگفتى و راه وجوه مصالح باز مىنمودى و نايب ، مال و معاملات نگاه داشتى . و اين هر سه مردمان اصيل عاقل فاضل زبان‌دان سديد بودندى » . « 2 »\r\nاستاد كريستن سن پس از عبارت بالا اين مطالب را هم افزوده است : « با وجود كوششى كه در اصلاح اين عبارت فارسنامه به عمل آمده است من ترديد ندارم كه در اصل پهلوى به جاى بزرگمهر وزرگ فرماذار نوشته بوده است . و در واقع انوشروان اختيارات وزرگ فرماذار را تخفيف داده و سه تن از عمّال بزرگ دولت را شخصا معين كرده كه در كارهاى وزرگ فرماذار سهيم باشند و از اين جا مراد مسعودى در مروج الذهب از لفظ « وزرا » معلوم مىشود چيست . با همهء اينها بايد دانست كه انوشروان مقام وزرگ فرماذار را به كلى از ميان برنداشته و راى آقاى بارتولد نيز بر اين است » .\r\n\r\n\r\n","description":"","footnote":"\r\n( 1 ) . نگريذار تصحيح شدهء كلمه‌اى است كه در فارسنامهء چاپى به صورتهاى وكيل در و كليد در آمده . دربارهء اين تصحيح استاد كريستن سن چنين نوشته است : آقاى تاواديا در نامه‌اى كه به ما نوشته اين لفظ را نگريذار دانسته است . به نظر ما كاملا حدس ايشان قابل قبول است . آقاى تاواديا گويد در ازاء حرف يا كه در اصل كليدار آمده در خط پازند علامت كسره مىنويسند .\r\nچنان كه در فارسى هم‌چنين است . هركس از اشكال الفبايى پهلوى آگاه باشد مىداند كه بر فرض كه در اين خط حرف يا را در كلمهء مذكور ننوشته باشند عادة ممكن بوده است كه آن را « وكليدار » بخوانند .\r\n( 2 ) . اين متن از كتاب\r\n LIRAN Sous Les Sassanids , par Artbur Christensen Copenhague 1936 . P . 518 \r\nكه متنى تصحيح شده است نقل شده .\r\n","page_name":" 122 ","page_number":122},
  {"content":"\r\n\r\nآنچه از اين عبارت برمىآيد و منطبق با همان ترتيبى هم هست كه در زمان انوشروان و شايد هم از زمان پدرش قباد در دستگاه مالى و ادارى ايران مورد عمل بوده و برطبق آن اختيارات وزرگ فرماذار يا وزير اعظم محدود گرديده ، اين است كه در اين دوران سه تن از وزيرانى كه زيردست وزرگ فرماذار كار مىكرده‌اند گذشته از اين‌كه از او دستور مىگرفته‌اند موظف بوده‌اند كه مستقيما گزارش كار خود را به شاه بدهند و عزل و نصب آنها هم با خود شاه بوده نه با وزرگ فرماذار . از اين سه وزير يكى مسؤول تمام امور مالى و مالياتى مملكت بوده كه به نام ايران آمار كار خوانده مىشده و قسمتى از وظايف او در دوران خلافت در محدودهء وظايف عامل الخراج يا ديوان خراج قرار مىگرفته و در اين فصل مورد گفتگوى ما است و ديگرى مسؤول تمام امور سياسى و ادارى مملكت بوده كه او را به تعبير فارسى دبير بزرگ و يا به تعبير دوران ساسانى ايران دبيربد يا دبيران مهشت مىخوانده‌اند كه در نخستين دوره‌هاى خلافت كه هنوز منصب وزارت به وجود نيامده بود كم‌وبيش در قلمرو وظايف كاتب الرسائل قرار مىگرفت و ما در يكى از بخشهاى اين مجموعه در ضمن شرح حال عبد الحميد به آن خواهيم پرداخت . و ديگر مشاور بزرگ دربار و مملكت بوده كه عنوان وى در اين عبارت ابن بلخى به گونه‌هاى مختلفى آمده و با حدس و گمان عريذار خوانده شده و شايد بتوان گفت كه عنوان مهم در انذرزبد كه در ضمن القاب و عناوين دوران ساسانى ديده مىشود لا اقل در بعضى از دوره‌ها عنوان يا لقب همين مشاور بزرگ و وزيرى بوده است كه مستقيما نزد شاه مىرفته و به نقل فارسنامه از آنچه رفتى از نيك و بد ، به راستى مشافهه مىگفتى و راه وجوه مصالح باز مىگفتى . و به‌هرحال در اين گفتار مورد گفتگوى ما نيست .\r\nدر اينجا براى آشنايى بهتر با نوع مآخذى كه در اين زمينه مورد استفاده قرار مىگيرند و همچنين نوع واژه‌ها و اصطلاحاتى كه در مآخذ مختلف براى بيان مفاهيم ديوانى پيش از اسلام ايران به كار مىرفته و توجه به تحريف‌هايى كه در نتيجهء ناآشنايى مترجمان يا نسخه‌نويسان در آنها روى داده شايد لازم باشد\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nكه اجمالا اين توضيح اضافه شود كه موضوع تحريف و اقتباس در اين‌گونه كلمات و نامأنوس بودن بعضى از آنها و تداخل قلمرو بعضى ديگر و روشن نبودن آنها يكى از موضوع‌هايى است كه نه تنها در اين مبحث ، بلكه در هر مبحثى كه پيوند و استمرار تاريخى آن در دوران انتقال مورد توجه باشد پيوسته يكى از مسائل مهم آن بحث به شمار مىرود . زيرا آنچه از واژه‌ها و اصطلاحات فنى و ديوانى پيش از اسلام ايران به دوران اسلامى و مآخذ عربى انتقال يافته يا از اصل پارسى با خط پهلوى يا از اصل فارسى با خط اسلامى بوده كه در هر دو حال مصون از تعريب و تحريف و التباس نمانده و از خلال آنها رسيدن به اصل كلمه و معنى و مفهوم اصلى آنها دشوار گرديده است « 1 » و يا اينكه مفهوم فارسى يا ترجمهء عربى آن واژه يا اصطلاح در اين‌گونه مآخذ نقل شده ، آن هم نه با يك تعريف مشخص يا اشاره‌اى به اصل عنوان پارسى آن‌كه اين هم خالى از ابهام نيست . ولى با همهء اين احوال تمام آنچه در اين مقوله در مآخذ مختلف عربى و فارسى اسلامى يا غير اسلامى آمده چه در نظر اول پرتوى بر اين بحث بيفكند يا ظاهرا بر ابهام آن بيفزايد همه براى بحث و بررسى در اين امر و به دست آوردن معرفتى جامع‌تر و رساتر در اين زمينه سودمند و مغتنم است .\r\n\r\nايران آماركار\r\nيعقوبى ايران آماركار را به عربى صاحب الديوان معنى كرده « 2 » كه مراد از آن رئيس ديوان است ، و ديوان هم در قرن نخستين اسلامى به دستگاه مالى دولت خلفا و كارگزاران آنها گفته مىشد كه به مناسبت بزرگترين منبع درآمد آن‌كه خراج بود به ديوان خراج معروف بود و وقتى در اين دوران ، كه هنوز دستگاه ديوانى\r\n\r\n\r\n","description":"","footnote":"\r\n( 1 ) . به عنوان نمونه براى اين‌گونه التباسها مىتوان كلمهء اران آماركار را ذكر كرد . اين كلمه در تاريخ يعقوبى به صورت مرد مارغر « و تسمى صاحب الديوان المرد مارغر » و در تجارب الامم مسكويه امرايمارغر و در فارسنامه امراغازعر نوشته شده كه همگى تحريف و تصحيف اران آماركار است .\r\n( 2 ) . تاريخ اليعقوبى ج 1 ، ص 177 چاپ بيروت ، 1960 م .\r\n","page_name":" 124 ","page_number":124},
  {"content":"\r\n\r\nخلفا همچون دوران عباسى توسعه نيافته و ديوانهاى ديگرى در آن به وجود نيامده بود ، لفظ ديوان به كار مىرفت ، مانند همين‌جا كه يعقوبى به كار برده يا آنچه بلاذرى در كتاب فتوح البلدان ذيل عنوان نقل ديوان العراق آورده صرفا منظور همين دستگاه مالى است نه ديوانهاى ديگر .\r\nدر دوران ساسانى به جز ديوانهايى كه با امور مالى سروكار داشته‌اند ، ديوانهاى ديگرى هم كه سروكار آنها با امور ادارى و سياسى بوده نيز وجود داشته‌اند كه هريك رئيس جداگانه در حكم وزير داشته‌اند . براى تشخيص ديوان‌هاى مالى كه در اين گفتار مورد توجه ما است ، نشانه‌هاى چندى در دست داريم كه مهمترين آن كلمهء آمار در نام آن ديوانها است ؛ زيرا آمار بمعنى حساب است و در هرجا كه پاى حساب در ميان بوده معمولا اين كلمهء آمار يا كوتاه شده آن مار به كار مىرفته ، چنان كه علم نجوم يا ستاره‌شناسى را هم اخترمارى مىگفتند كه در عربى حساب النجوم ترجمه شده و از حسن اتفاق از خلال آثار پارسى كه تا قرن سوم و چهارم در ميان علماى اسلامى شناخته و متداول بوده‌اند شمارى از نامهاى فارسى اين‌گونه ديوانها البته با كمى تحريف ناشى از تعريب در مآخذ عربى - اسلامى وارد شده كه از روى آنها و اطلاعات ديگرى كه در همان مآخذ آمده مىتوان تا حدى به نوع كار آن ديوانها و قلمرو فعاليت آنها پىبرد .\r\nنشانى ديوانهاى عصر ساسانى را به گونه‌هاى مختلف در مآخذ اسلامى مىيابيم . بعضى از آنها را از خلال توصيفى كه دربارهء اصناف كتّاب آن زمان شده ، يعنى رسته‌هاى مختلف دبيران ديوان كه از لحاظ نوع كار ، دسته‌بندى و عنوان‌گذارى شده‌اند و عنوان آنها به همان صورت قديم در مآخذ اسلامى منعكس گرديده است ، مىشناسيم و نام بعضى از آنها را از خلال اخبار يا اوصافى كه دربارهء برخى از آداب و رسوم آن دوران در اين مآخذ آمده مىيابيم ، و به وجود بعضى از آنها هم از طريق توصيفى كه دربارهء مهرهاى مختلف بعضى از شاهان ساسانى و كاربرد آنها در امور مختلف مملكتى آمده ، و به عقيدهء برخى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nصاحب‌نظران در تاريخ دولت ساسانى « 1 » هريك از آن مهرها نمودار ديوانى بوده است ، پىمىبريم و گاهى هم از طريق نامهاى فارسى بعضى از ديوانها كه پس از ترجمه به عربى همچنان نام قديم خود را حفظ كرده و در ديوان خلفا هم با همان نام فارسى و همان روش قديم به كار خود ادامه داده‌اند از نام و وظايف آنها آگاه مىشويم .\r\nپيش از ذكر اين ديوانها اين توضيح لازم به نظر مىرسد كه همهء ديوانهايى كه نام و نشانى از آنها در مآخذ اسلامى آمده و در اينجا ذكر مىشوند از لحاظ اهميت و گسترش قلمرو و كاربرد آنها در يك رديف نبوده‌اند ؛ بلكه بعضى از آنها اصلى و بعضى ديگر فرعى و برخى هم داراى كاربردى محدود بوده‌اند كه هرچند تشخيص كار آنها به‌طور دقيق از روى اطلاعات پراكنده‌اى كه در دست است ميسر نيست ؛ ولى از نام و نوع وظايف آنها كه اجمالا در بعضى مآخذ منعكس شده مىتوان تا حدى به چگونگى كار آنها پىبرد .\r\n\r\nنوشتهء جهشيارى\r\nجهشيارى در مقدمهء كتاب « الوزراء و الكتّاب » خود در جايى كه از آيين دبيرى ديوان در ايران پيش از اسلام سخن گفته از جمله آورده است كه در ايران تمام عايدات مملكت در يك ديوان جمع مىشد و تمام مخارج مملكت هم از سپاه و غير سپاه در ديوان ديگرى متمركز بود . او اولى را ديوان خراج و دومى را ديوان نفقات ( يعنى هزينه‌ها ) خوانده است . « 2 » اين توصيف كه روشن است از مآخذ\r\n\r\n\r\n","description":"","footnote":"\r\n( 1 ) . كريستن سن : ايران در زمان ساسانيان متن فرانسه ، ص 388 .\r\n( 2 ) . الوزراء و الكتّاب ، ص 3 . مسكويه هم در كتاب تجارب الامم در شرح سلطنت كى بشتاسف بن كى لهراسب و اصلاحاتى كه او در ديوان‌ها و به خصوص در ديوان رسائل به عمل آورد در اين باره گويد : « او را دو ديوان بود يكى ديوان خراج و ديگرى ديوان نفقات . هرچه وارد مىشد در ديوان خراج و هرچه صادر مىشد در ديوان نفقات ثبت مىگرديد . و رسم وزير كه او را بزرگ فرمدار مىگفتند اين بود كه يك جانشين داشت كه او را ايران آمارگر مىگفتند كه از سوى -\r\n","page_name":" 126 ","page_number":126},
  {"content":"\r\n\r\nساسانى در كتاب جهشيارى منعكس شده است ، دو بخش اصلى و عمدهء سازمان مالى دولت ساسانى را بيان مىكند كه مجموعهء آن‌ها در برگيرندهء همهء ديوانها و دفاتر مختلفى بوده‌اند كه به نحوى با امور مالى سروكار داشته‌اند و چون در دوران خلفا ديوان نفقات را معمولا مستقل از ديوان خراج نمىشمرده‌اند ؛ بنابراين مىتوان ديوان خراج را در اصطلاح مآخذ اسلامى به جاى مجموع سازمان مالى دولت و مركز همهء درآمدها و هزينه‌هاى خلافت يا كارگزاران آن دانست ، ولى در آنچه به دوران ساسانى برمىگردد بايد در تعيين محدودهء آن دقت بيشترى كرد .\r\nاينك با توجه به اين مطالب بپردازيم به شرح ديوانهاى دولت ساسانى بدان صورت كه در مآخذ اسلامى نام يا نشانى از آنها مىيابيم .\r\n\r\nديوان درآمدهاى كل كشور\r\nيكى از اين ديوانها كه بنا به گفتهء جهشيارى بايد آن را يكى از دو ديوان اصلى دولت ساسانى شمرد ، ديوان درآمدهاى كل كشور بوده است . نام اين ديوان را در آن دوران نمىدانيم ، ولى مىدانيم كه رئيس و سرپرست آن را شهر آمارديبهر مىگفته‌اند . اين نام را به همين صورت خوارزمى در مفاتيح العلوم براى ما حفظ كرده است . ديبهر كه امروز به صورت دبير درآمده و به صنفى از معلمان مدارس گفته مىشود در آن روزگار به معنى نويسندهء ديوان يا هركسى بوده است كه در ديوان به كارى فنى از قبيل نويسندگى\r\n\r\n\r\n","description":"","footnote":"\r\n- او با شاه در ارتباط بود و متصدى ديوان رسائل را دبيربد مىگفتند كه او هم دبيرى موكّل در دربار داشت » . خراج هرچند به ظاهر عربى مىنمايد ولى از فارسى بدان زبان راه يافته است . اين كلمه در فارسى ( پهلوى ) به صورت خراگ و براى ماليات املاك مزروعى به كار رفته است . در تلمود هم اين كلمه را به صورت فاراگا و به معنى ماليات سرانه يا جزيهء عربى ( گزيت پهلوى ) مىتوان يافت . استعمال خراج به جاى جزيه در عربى هم تا نيمه‌هاى قرن دوم هجرى معمول بوده و از آن زمان مرز بين دو كلمهء خراج و جزيه مشخص شده ، خراج براى ماليات ارضى و جزيه براى ماليات سرانه به كار رفته است كريستن سن ، ص 8 .\r\n","page_name":" 127 ","page_number":127},
  {"content":"\r\n\r\nيا حسابدارى يا دفتردارى يا زمين‌پيمائى و اندازه‌گيرى و مانند اينها مىپرداخته است ؛ و هنگامى كه اين كلمه تنها يا منسوب به يك ديوان يا عمل به كار رود غالبا منظور رئيس آن ديوان يا سرپرست آن عمل است ؛ و چون آمار نيز به معنى حساب و شهر ، در اصطلاح آن زمان به معنى همهء كشور بوده و به همين معنى هم كشور ايران را ايرانشهر مىگفته‌اند ، بنابراين معنى شهر آمارديبهر مىشود رئيس حسابهاى تمام كشور ، كه مىتوان او را همان ايران آمارگر يا كسى كه بلافاصله پس از او قرار داشته است شمرد . و مىتوان حدس زد كه نسبت شهر آمارديبهر با ايران آمارگر همان نسبت صاحب ديوان الخراج با عامل الخراج دوران خلافت باشد كه نخستين ، صرفا جنبهء فنى و ادارى داشته و دومى جنبهء سياسى و دولتمردى .\r\n\r\nهمداستانى\r\nدرآمدهاى كشور راههاى متعدد داشته ولى بدون شك در آن زمان هم مانند دوره‌هاى بعد مهمترين عايدات كشور به اصطلاح امروز ماليات املاك مزروعى و به اصطلاح دوره‌هاى قديم خراج بوده است . بنابراين مىتوان گفت كه ديوان خراج به اين معنى يعنى ماليات املاك مزروعى يكى از شاخه‌هاى مهم ديوان درآمدهاى كل كشور به شمار مىرفته است .\r\nامر خراج هرچند در تمام قلمرو گستردهء دولت ساسانى بر يك نظام كلى و سنّتى استوار بوده ولى به علت تفاوتهايى كه در هر منطقه نسبت به منطقهء ديگر از لحاظ نوع و كيفيت زراعتها و اختلاف شرائط جوى و طبيعى و اجتماعى وجود داشته لازم مىآمده كه همهء اين تفاوتها و احكام ناشى از آنها كه در دفاتر و ديوانهاى محلى مورد عمل بوده در ديوان مركزى نيز به صورتى منعكس گردد و به همين سبب كار ديوان خراج ، هم پيچيده و هم متنوع بوده و از زمان انوشروان به بعد متنوع‌تر و پيچيده‌تر گرديده ، زيرا از اين زمان روش وصول\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nخراج كه تا اين زمان بر مقاسمه « 1 » يعنى تقسيم عين محصول بين برزگر و نمايندهء ديوان بود به صورت مقطوع درآمد كه آن را همداستانى مىگفتند ، يعنى توافق .\r\nبدين معنى كه هر برزگرى از هر جريب زمينى به نسبت نوع محصولى كه در آن مىكاشت ساليانه مبلغى معين به عنوان خراج به ديوان مىپرداخت . اين مبلغ را كه تسك مىگفتند در انتقال به عربى به صورت طسق معرّب گرديد . البته اين تبديل وضع به آسانى صورت نگرفت ، زيرا اين امر مستلزم مساحت تمام زمينهاى كشاورزى و تشخيص كيفيت آبيارى و تعيين نوع محصول و آمارگيرى از همهء آنها بود و به همين سبب هم چندين سال طول كشيد تا به انجام رسيد . يعنى كارى را كه قباد پدر انوشيروان آغاز كرده بود در زمان پسرش خسرو انوشيروان پايان گرفت .\r\nپس از اين اصلاح ، هرچند خراج تنها بر هفت محصول از فرآورده‌هاى كشاورزى كه عبارت بودند از گندم و جو و برنج و انگور و يونجه و خرما و زيتون تعلق گرفت و ديگر فرآورده‌هاى كشاورزى از سبزىها و دانه‌ها و ميوه‌ها از خراج معاف شدند ، و اين كار مىبايستى بار ديوان را سبك‌تر كرده باشد ، ولى برعكس كار ديوان را دقيق‌تر و پيچيده‌تر ساخت ، زيرا براى تعيين خراج مىبايستى مساحت زمين هربرزگر و نوع محصول آن با تمام خصوصياتى كه در امر خراج آن مؤثر بود در هر سال با مبلغ بدهى آن - با توجه به علل و عواملى كه موجب كاهش يا حذف آن مىشد ، در دفاتر ثبت گردد و حساب هر ماليات بدهى جداگانه ضبط شود ، و حسن اجراى اين امر تنها در صورتى ميسّر بوده كه در ديوان نظمى دقيق و سازمانى مرتب وجود داشته باشد و از نام بعضى از دفاتر ديوان كه پس از ترجمه به عربى هم همچنان نام فارسى خود را حفظ كرده‌اند مانند اداره و روزنامه و دستور و از نوع كار آنها كه بدانها اشاره خواهد شد چنين برمىآيد كه در آن ديوان چنين نظم و ترتيبى وجود داشته است .\r\n\r\n\r\n","description":"","footnote":"\r\n( 1 ) . خوارزمى فارسى مقاسمه را استان نوشته است ( ص 59 ) .\r\n","page_name":" 129 ","page_number":129},
  {"content":"\r\n\r\n\r\nمكس\r\nيكى از شاخه‌هاى معتبر اين ديوان يعنى ديوان درآمدهاى كل كشور كه زيرنظر شهر آمارديبهر بوده دفتر يا ديوانى بوده كه موضوع آن ماليات بازرگانى و عايدات راهدارى و حق العبور كالاهاى بازرگانى يا به اصطلاح امروز ترانزيت و گمرك بوده كه در مراكز معينى وصول مىشده . از اين دفتر يا ديوان از آن جهت كه شاخه‌اى از ديوان كل بوده مستقلا نامى برده نشده است و ما نمىدانيم كه آن را در فارسى چه مىناميده‌اند . ولى خوارزمى آن را به نام مكس خوانده و گويد كه آن مالياتى است كه از بازرگانان در راهدارخانه‌ها ( مراصد ) گرفته مىشد .\r\nدر تاريخ دوران ساسانى گاهى به مناسبتى ذكرى از اين ماليات رفته است .\r\nمثلا در پيمانى كه يكى از امپراتوران روم به نام ديوكلسيانوس با نرسى پادشاه ساسانى بست قرار شد كه كاروانهاى ابريشم كه از راه ايران به روم حمل مىشد ، فقط از راهى معيّن عبور كنند و كالاهاى آنها در همانجا گمرك شوند . و همچنين در پيمان ديگرى كه پس از اين تاريخ ميان امپراتورى روم شرقى و دولت ايران در سال 408 ميلادى منعقد گرديد ، علاوه بر نصيبين دو محل ديگر نيز براى عبور كاروانها و پرداخت گمرك كالاهايشان به ايران تعيين شد ، يكى شهر رقّه بر ساحل فرات و ديگرى شهر ارتاكسا بر ساحل رود ارس . « 1 »\r\n\r\nعشور\r\nدر هنگامى هم كه مسلمانان در خلافت عمر به بندر ابلّه دست يافتند كه يكى از بندرهاى مهم ايران در دهانهء خليج فارس و در كنارهء اروندرود بود و به علت آنكه پيوسته كشتيهاى بزرگ از درياهاى دوردست چين و هند به آنجا آمد و رفت مىكردند ، آنجا را دروازهء هند مىناميدند ، مالياتى كه در آنجا در ادامهء وضع موجود از بازرگانان وصول\r\n\r\n\r\n","description":"","footnote":"\r\n( 1 ) . موريس شهاب در مقالهء راه ابريشم در فصلنامهء الدراسات الادبيه نشريهء كرسى زبان و ادبيات فارسى دانشگاه لبنان ، ج 6 ، ص 238 بيروت ، دانشگاه لبنان .\r\n","page_name":" 130 ","page_number":130},
  {"content":"\r\n\r\nمىكردند به عنوان عشور « 1 » مىخواندند ؛ يعنى ده يك و نام عشّار را در نزديكى بصرهء امروز يادگارى از نام محلى مىدانند كه در دوران قديم در نزديكى ابلّه قرار داشته و محل دريافت عشور آن بندر بوده است . « 2 » پيش از اسلام هم نام دو تن از سران عرب را مىيابيم كه در حاشيهء صحرا در غرب فرات و غرب بندر ابلّه از طرف دولت ايران مأمور حفظ امنيت در آن منطقه و جلوگيرى از دستبرد باديه‌نشينان بوده‌اند كه مستمرى خود را از همين عوائد ابلّه دريافت مىداشته‌اند .\r\nيكى از آنها قيس بن مسعود شيبانى « 3 » و ديگرى سنان پدر صهيب از مسلمانان نخستين و از ياران باوفاى پيغمبر بود . « 4 »\r\n\r\n\r\n","description":"","footnote":"\r\n( 1 ) . بلاذرى در فتوح البلدان ص 474 گويد ، در خلافت عمر كارگزاران و كسانى كه از سوى او به فتح ابلّه و اهواز فرستاده شده بودند پس از گشودن آن‌جا به جمع مال و تعدّى بر دهقانان و روستائيان پرداخته و هريك ثروتى اندوخته بودند . يكى از شاعران در شعرى تعدّى و مال‌اندوزى آن‌ها را به اطلاع عمر رسانيد و از عمر هم خواست تا آنچه را كه آن‌ها از اين راه به دست آورده‌اند با آن‌ها تقسيم كند . عمر نيز چنين كرد و از آن جمله از ابو بكره هم ده هزار درهم گرفت و چون ابو بكره اعتراض كرد كه او نه كارگزار خليفه بوده و نه متصدّى شغلى از جانب او ؛ عمر به او گفت اگر تو خودت نبودى برادرت كه اكنون متصدى بيت المال و عشور ابلّه است ، بوده است .\r\n( 2 ) . مصطفى جواد ، دائرة المعارف ، تأليف فؤاد افرام البستانى ، چاپ بيروت ، ج 2 ، ص 273 .\r\n( 3 ) . قيس بن مسعود از بزرگان قبيلهء بنى شيبان بوده . اين قبيله در غرب رود فرات و حاشيهء صحرا در همان حدود ذىقار سكونت داشته . ذى قار به سبب نزاعى كه در آن‌جا بين فرستادگان خسرو پرويز پادشاه ايران و هانى بن مسعود يكى ديگر از سران همين قبيله روى داد شهرت يافت . قيس از سوى دولت ايران مسؤول حفظ امنيت طفّ بود ، يعنى حاشيهء صحرا تا جنوب صحرائى كه محاذى ابلّه بود . و در شش ميلى غرب ابلّه در حاشيهء صحرا پادگانى هم داشت كه به نام منجشانيّه خوانده مىشد و زيرنظر مرزبان ايرانى ابلّه بود و مخارج نگاهدارى اين پادگان و افراد آن از عايدات ابلّه پرداخت مىشد ( طبرى 1 / 1028 و معجم البلدان 4 / 658 ) .\r\n( 4 ) . سنان پدر صهيب هم ظاهرا چنين سمتى در آن نواحى داشته ، و به سبب همين سمت بوده كه در بعضى مآخذ آمده كه او از طرف شاه ايران حاكم ابلّه بوده . در كتاب عائشه در دوران معاويه ، ص 45 ، ترجمهء فارسى به نقل از استيعاب ( م 174 - 182 ) و اسد الغابه ( 3 - 31 - 33 ) و الاصابه ( 2 - 195 - 196 ) آمده است كه پدر صهيب يعنى سنان از طرف شاه ايران حاكم ابلّه بوده است . گمان مىرود در تعيين اين سمت مبالغه شده ، زيرا ابلّه از آنجا كه يك بندر معتبر -\r\n","page_name":" 131 ","page_number":131},
  {"content":"\r\n\r\nطبرى ، سمت برزين - يكى از بزرگان دولت خسرو پرويز - را والى عشور الافاق نوشته « 1 » كه ظاهرا سرپرست اين ماليات در همهء كشور بوده است .\r\nدر فارسنامهء ابن بلخى در ذكر ماليات فارس از عشر كشتىهاى دريا ، ياد شده ، وى پس از ذكر ماليات آنجا كه در زمان انوشيروان سى و شش هزار درهم بوده ، گويد در زمان ولايت محمد بن يوسف كه از طرف برادرش حجاج بن يوسف ولايت فارس يافته بود ، مجموع معاملات پارس با عشر كشتىهاى دريا سى هزار هزار درهم بوده « 2 » و استخرى نيز در ذكر خاندانهاى بزرگ و معروف فارس از ايرانى و عرب از آل عماره نام برده و دربارهء آنها گويد ، در ساحل دريا املاك وسيع و دهات و قلعه‌هايى دارند و كار تحصيل عايدات دريا و عشور كشتيها ( ارصاد البحر و عشور السفن ) با آنهاست . « 3 »\r\nاين ماليات كه در ديوان عربى به نام عشور خوانده شده ظاهرا همان است كه در ديوان فارسى به نام « دهويه » خوانده مىشده و چنان كه خواهيم ديد از اصطلاحاتى بوده كه در مناظره ميان مردان شاه پسر زادان فرخ و صالح پسر عبد الرحمن مورد گفتگو بوده است .\r\n\r\n\r\n","description":"","footnote":"\r\n- تجارتى و يك پادگان مهم نظامى بوده هميشه فرمانده يا مرزبان آنجا از بين رجال درجهء اول دولت ساسانى و از خاندانهاى ممتاز آن دوران انتخاب مىشده و در اين دوران اخير هم مرزبان آنجا كه نامش در جنگهاى دوران اسلامى برده شده از اين طبقه بوده ( طبرى ، 1 / 1060 ) و از آنجا كه سياست كلّى دولت ساسانى اين بوده كه ادارهء امور و حفظ امنيت سرزمينهايى را كه قبائل عرب در آنجاها ساكن بوده‌اند به عهدهء سران خود همان قبائل بگذارند و آنها را با مال و سلاح تقويت كنند ، مىتوان گفت سنان هم در همين منطقهء عرب‌نشين همين سمت را داشته است .\r\n( 1 ) . طبرى 1 / 160 . طبرى نام و سمت اين شخص را به مناسبت ذكر پسرش ( شمطا ) كه در زمان شيرويه يكى از مشاوران او بوده و به اشارهء او شيرويه برادران خود را كشته ، ذكر كرده است .\r\n( 2 ) . فارسنامهء ابن بلخى ، چاپ اتحاديهء مطبوعاتى فارسى ، شيراز ، سال 1343 ، ص 243 .\r\n( 3 ) . مسالك الممالك ، ص 141 .\r\n","page_name":" 132 ","page_number":132},
  {"content":"\r\n\r\n\r\nديوان كستبزود\r\nيكى ديگر از ديوانهاى ساسانى كه نشانى آن را در دولت خلفا و در مآخذ اسلامى مىيابيم ديوان آب بوده كه در دوران اسلامى هم با همان نام فارسى آن كستبزود ( - كوتاه‌شدهء كاست و فزود ) خوانده مىشده و از طريق همين نام هم اجمالا به ويژگيهاى آن پى مىبريم . نام اين ديوان را خوارزمى در اصطلاحات ديوانى زمان خود آورده و آن را چنين تعريف كرده است : « كستبزود ديوانى است كه خراج هريك از صاحبان آبها و آنچه در آن افزوده يا كاسته مىشود و همچنين انتقال از نامى به نام ديگر در آن ثبت مىشود . ولى در ديوان آب مرو فقط مقدار سهم هريك از مالكان آبها و خريد و فروش آنها ثبت مىگردد . » « 1 » و از اين گفتهء خوارزمى و از سنجش اين ديوان با ديوان آب مرو كه آن را به عربى ديوان الماء نوشته نه كستبزود ، چنين برمىآيد كه موضوع افزايش يا كاهش آب اختصاص به ديوان عراق داشته كه هم در دوران ساسانى و هم در زمان خوارزمى ديوان مركزى ايران به شمار مىرفته ؛ و اينكه اين كاست و فزود نه تنها يكى از مسائل مهم بلكه مهمترين مسأله و مشغلهء آن ديوان بوده كه همهء مسائل آن را در سايه قرار داده و نام خود را بر آن ديوان نهاده است .\r\nدر اينجا در توجيه اين نامگذارى كه تا حدى غيرعادى به نظر مىرسد ، اين سؤال به خاطر مىگذرد كه آيا ديوان آب عراق چه صفت مشخصه‌اى داشته كه از ميان همهء ديوانهاى آب در مناطق مختلف ايران و جاهاى ديگر تنها آنجا به اين نام خوانده شده ، و آيا مسأله كاست و فزود آب در اين سرزمين از چه ويژگى برخوردار بوده كه همهء مسائل اين ديوان را در سايه قرار داده است ؟ پاسخ اين سؤال را بايد از يك سو در وضع خاص آبيارى عراق و بستگى تام و تمام آن را به دو رود سركش و ناآرام دجله و فرات و حالت ناپايدار آنها ، كه پيوسته در آبادسازى و ويرانگرى در نوسان بوده است ، جستجو كرد و از سوى ديگر به اين امر توجه داشت كه سرزمين عراق در آن دوران هم مانند امروز و گذشته‌هاى\r\n\r\n\r\n","description":"","footnote":"\r\n( 1 ) . مفاتيح العلوم ، ص 68 و 69 .\r\n","page_name":" 133 ","page_number":133},
  {"content":"\r\n\r\nدور قسمتى پست و رسوبى و آب‌گير و قسمتى ديگر مرتفع و دور از آب بوده و به همين سبب هميشه قسمتى از اراضى آنجا در معرض سيل و توفان و قسمتى ديگر در خطر خشك‌سالى بوده است ، و براى اينكه در آنجا وضعى به وجود آيد كه همهء اراضى آنجا آباد و به كشتزار مبدل شود و دور از آفات و بليات ماند ، مىبايستى نظامى در امر آبيارى آنجا حاكم مىشد كه ناظر به هردو وضع و جامع همهء مسائل ناشى از آنها باشد . پيداست يافتن و به كارگرفتن چنين نظامى هم كارى ساده نبوده است كه به آسانى به آن دست توانند يافت .\r\nمهمترين مسأله‌اى كه از روزگاران بسيار كهن - از هنگامى كه ساكنان اين سرزمين راه كشاورزى را يافته‌اند - تا امروز پيوسته در برابر آنان قرار داشته ، كيفيت مهار كردن اين دو رود براى بهره‌گيرى از آنها در امر كشاورزى و ساير مقاصد زندگى و تنظيم امور آنها به صورتى بوده است كه در هر دو حال كم‌آبى و طغيان ، اگر هم بيشترين بهره را نتوان از آنها برد لا اقل كمترين آسيب را از آنها تحمل كرد و به همين سبب هم از روزگاران قديم براى تنظيم اين دو حال يعنى كاست و فزود اين رودها راههائى انديشيده و به كار بسته‌اند ، كه سرانجام در دوران ساسانى با اهتمامى كه به آبادانى اين منطقه داشته‌اند و مال فراوانى كه در اين راه صرف كرده‌اند به نتيجهء مطلوب رسيده و نظامى استوار يافته و در دورانى كه ما از آن گفتگو مىكنيم ، يعنى دوران اخير ساسانى كه به مسلمانان انتقال يافت داراى راه و روش و سنّتهائى شناخته شده و سازمانى نسبتا جامع شده بود و اجرا يا نظارت بر حسن اجراى همهء آنها را هم ديوانى بر عهده داشت كه به نام مهمترين وظيفهء آن ديوان ، كاست و فزود يا كستبزود خوانده مىشد .\r\nدر اين دوران در سرزمين‌هاى پست و آبگير عراق مثل استانهاى جنوبى ، به خصوص دو استانى كه در آن روزگار به نام استان شاد بهمن و استان شادشاپور خوانده مىشدند « 1 » و از نزديكيهاى واسط تا دهانهء خليج فارس در آبخور هردو\r\n\r\n\r\n","description":"","footnote":"\r\n( 1 ) . براى آگاهى بيشتر در اين‌باره نگاه كنيد به جلد دوم از همين كتاب ، گفتار سيزدهم ، ص 246 و 247 و 265 و گفتار چهاردهم ، ص 263 .\r\n","page_name":" 134 ","page_number":134},
  {"content":"\r\n\r\nرود دجله و فرات گسترده بودند و همواره در خطر سيل و غرقاب آن دو رود قرار داشتند ، كناره‌هاى اين دو رود و رودهاى جدا شده از آنها ، آب‌بندها و سدهاى ساحلى بسته شده بود كه در موسمهاى پرآبى و طغيان ، آب رودها به زمين‌هاى اطراف سرازير نشود و آنها را غرقه نسازد و براى آبيارى سرزمين‌هاى مرتفع و دور از آب هم مانند اراضى شرقى و شمالى عراق مانند استانهاى شادهرمز و تسوى بزرگ شاپور ( 1 ) در شرق دجله در بستر همين رودها به خصوص رود دجله سدهائى ساخته شده و نهرهائى كنده شده بود كه آب رودها را به زمين‌هاى مرتفع سوار كند تا بتوانند به زمين‌هاى دوردست نيز برسانند .\r\nمسلم اين است كه اين سدها و بندها و تأسيسات آنها همچنين رودهاى اصلى و فرعى تا وقتى كه به نهرهاى كوچك‌تر و سرانجام به جويهاى زراعتى تقسيم مىشدند و در كشتزارها جريان مىيافتند ، احتياج به حفظ و نگهدارى و مراقبت دائم و تعمير و بازسازى مستمر داشتند كه جز با تشكيلاتى منظم امكان‌پذير نمىبود ، و گرچه ما امروز از چند و چون آن تشكيلات آگاهى زيادى نداريم ، ولى اين را مىدانيم كه تا وقتى آن تشكيلات وجود داشته و چنان كه بايد به وظائف خود مىرسيده ، همهء آن مناطقى كه تحت اداره و سرپرستى آن بوده ، آباد و سرسبز و پرنعمت و سرشار از زندگى بوده و چون آن تشكيلات از ميان رفته يا چنان كه بايد به وظائف خود نرسيده ، ويرانى و مرگ و نيستى جاى آن را گرفته است .\r\nكاوشهايى كه به وسيلهء كاوشگران باستان‌شناس در قلمرو دولت ساسانى شده آثار بسيارى را در همين منطقهء عراق از آبادىهاى عهد ساسانيان آشكار ساخته و از آن جمله هيأت كاوشگران اكسفورد فيلد در نتيجهء كاوشهاى مهمى كه در استانهاى جنوبى عراق و در قلمرو دو استانى كه ذكر آنها گذشت به عمل آورده‌اند به اين نتيجه رسيده‌اند كه در اين منطقه سرزمين واقع‌بين دجله و فرات در آن زمان به وسيلهء جدولهاى منظم آبيارى مىشده و سرتاسر آن خاك\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nحاصلخيز از كوشك‌ها و قصرهاى ساسانى پوشيده بوده است . « 1 » آنچه اين باستان‌شناسان از كاوشهاى خود دريافته‌اند ، از تاريخها و نوشته‌هاى عربى و اسلامى و همچنين از مقدار خراج و عايدات ساليانهء آن استانها كه در ديوانها ثبت بوده با وضوح و تفصيل بيشترى فهميده مىشود ، و آنچه در اين ميان جالب توجه و دقت است اهميتى است كه مراقبت دائم و مستمر آن تشكيلات در حفظ آن وضع داشته ، زيرا به محض آنكه اوضاع دولت ساسانى در اواخر آن دولت به نابسامانى گرائيد و امور كشور روى به پريشانى نهاد ، كار آن سد و بندها هم به آشفتگى كشيد و آنها هم يكى پس از ديگرى درهم شكستند و آب آن رودها به تدريج كشتزارها و روستاهاى منطقهء جنوبى عراق و حتى يك استان كامل از آن منطقه ميان واسط و بصره را غرق كرد و هرچه شهر و ده و روستا بود به زير آب فرو برد و تمام آن سرزمين وسيع را به ماندابهاى عظيم بدل كرد كه در عربى به نام بطايح خوانده شدند و هيچگاه ، هيچ دولتى موفق نشد كه آن سرزمينها را از زير آب بيرون كشد و آبادانى را چنان كه بود به آن سامان برگرداند و امروز هم ماندابهاى عظيمى كه در جنوب عراق وجود دارد و به نام هور و اهوار خوانده مىشوند يادگار همان ويرانيها است .\r\n\r\nمانداب‌هاى جنوب عراق\r\nياقوت ، علت پيدايش اين ماندابها را چنين ذكر كرده است كه اين ماندابها در گذشته‌ها روستاهاى به هم پيوسته و سرزمين‌هاى آبادى بودند . در روزگار خسرو پرويز چنين اتفاق افتاد كه دجله و فرات هر دو به‌طور غيرعادى آن‌چنان طغيان كردند كه وى از ضبط همهء آنها عاجز ماند و آب در خانه‌ها و آباديها و كشتزارها افتاد و مردم را گريزاند و چون آب كم شد و خواست به بازسازى سدها بپردازد مرگ او دررسيد و شيرويه هم زمانى براى اين كار نيافت و كسانى هم كه پس از او به شاهى رسيدند توانايى اين كار را\r\n\r\n\r\n","description":"","footnote":"\r\n( 1 ) . كريستن سن ، ايران در زمان ساسانيان ، ترجمهء فارسى رشيد ياسمى ، ص 448 .\r\n","page_name":" 136 ","page_number":136},
  {"content":"\r\n\r\nنداشتند و چون در همين هنگام ايرانيان دچار حملهء مسلمانان و جنگ با آنها و سپس جلاى وطن شدند ديگر به اين كار نپرداختند و مسلمانان هم از كشاورزى و آباد ساختن زمين سررشته‌اى نداشتند . در نتيجه بر ويرانيها همچنان افزوده مىشد و وقتى هم كه حكومت اسلام استقرار يافت وضع ماندابها به اندازه‌اى گسترده شده بود و جاهايى هم كه در آب‌بندها شكاف برداشته بودند به اندازه‌اى ويران شده بودند كه ديگر اصلاح آنها ميسر نگرديد و مناطق بسيارى همچنان در زير آب باقى ماند ، به طورى كه مردم در آنجاها با كشتى رفت‌وآمد مىكردند . « 1 »\r\nكاوشگران باستان‌شناس همچنين از آثار فراوان بقاياى شهرها و روستاها و نهرهاى قديمى كه در همه‌جاى منطقهء شرق دجله پراكنده است و از تپه‌هاى باستان‌شناسى « 2 » بىشمارى كه در اين منطقه ديده مىشود به اين نتيجه رسيده‌اند كه اين منطقه در آن دوران كه مورد گفتگوى ما است بر خلاف دوره‌هاى بعد كه خشك و لم يزرع شده ، بسيار آباد و سرسبز و پوشيده از باغها و كشتزارها بوده است . و اين آثار و اطلال ، بقاياى بازمانده از طرحى است كه در دوران انوشيروان براى آبادى اين منطقه اجرا گرديد و به سبب اهميت آن در آثار اسلامى و عربى هم ذكرى از آن رفته است و چون به موضوع سخن ما در اينجا بىارتباط نيست اجمالا به آن اشاره مىشود :\r\n\r\nطرح انوشروان\r\nاين طرح براى آبيارى سرزمينهاى مرتفع شرق دجله كه در آن دوران به نام تسوى بزرگ شاپور خوانده مىشد اجرا گرديد . تسوى بزرگ شاپور شامل تمام منطقه شرقى نهر دجله از استان شادهرمز مىشد و داراى بيش از هفتاد كيلومتر درازا و\r\n\r\n\r\n","description":"","footnote":"\r\n( 1 ) . معجم البلدان ، ج 1 ، ص 668 به بعد .\r\n( 2 ) . مراد از تپه‌هاى باستان‌شناسى برآمدگيهايى است كه در مناطقى كه داراى تاريخى قديم بوده‌اند به صورت تپه ديده مىشوند و آن‌ها معمولا ويرانه‌هاى شهرها يا ساختمان‌هاى قديمى هستند كه پس از ويرانى به اين صورت درآمده‌اند .\r\n","page_name":" 137 ","page_number":137},
  {"content":"\r\n\r\nميانگين ده كيلومتر پهنا بود و از جنوب سامرّا در دو كرانهء مجراى اصلى رود نهروان به سمت جنوب امتداد مىيافت . ولى چون سطح اراضى آن بالاتر از نهروان بود ، از اين رود آب نمىگرفت ، و به همين سبب در زمان انوشيروان براى آبادانى اين استان به بريدن نهرى جداگانه از دجله در سطحى بالاتر از نهروان پرداختند و اين همان نهرى است كه باعث آبادى بخش گسترده‌اى از زمينهاى شرق دجله گرديد و در آثار اسلامى هم به « قاطول كسروى » معروف شده است . « 1 »\r\n\r\nقاطول كسروى\r\nاين رود پس از طى مسافتى تقريبى شصت و پنج كيلومتر و آبيارى اراضى اين استان به دجله مىريخته و از ويژگيهاى آن اين بوده كه در پايان آن ، يعنى جايى كه مىبايستى به دجله بريزد سدى در آن ساخته بودند كه در فصلهاى كم‌آبى تمام آبهاى تابستانى آن را براى مصارف كشاورزى به جويهايى كه براى اين كار ساخته بودند هدايت مىكرد و در فصلهاى پرآبى و مواسم طغيان ما زاد آب از روى سد لبريز مىكرد و به دجله مىريخت . اين سد بناى عظيمى بود كه بر بنيانى از آجر و ساروج كه تركيبى بود از گچ و آهك و ماسه ساخته شده بود و آثار ويرانه‌هاى آن را هنوز هم مىتوان يافت ؛ زيرا براى مردمى كه در بناهاى متروك يا ويرانه‌ها به دنبال مصالح ساختمانى بوده‌اند كندن آجرهايى كه در ميان چنين ملاطى كار گذاشته شده بود بسيار دشوار بوده است .\r\nازاين‌رو محققان آثار باستانى توانسته‌اند از روى همين آثار بازمانده آگاهىهاى مفيدى دربارهء نوع مصالح و كيفيت ساختمان آن به دست آورند . « 2 »\r\n\r\n\r\n","description":"","footnote":"\r\n( 1 ) . ابن خردادبه ، المسالك الممالك ، ص 6 و قدامة بن جعفر ، كتاب الخراج ، ص 235 . دربارهء قاطول اين توضيح بايد اضافه شود كه قاطول از قطل است كه به معنى قطع است يعنى بريدن و جدا كردن و در اين‌جا هم مراد رود بزرگى است كه به فرمان انوشيروان از دجله بريده شده بود .\r\n( 2 ) . از روى اين آثار خصوصيات اين سدّ را چنين وصف كرده‌اند : « اين سدّ برپايه‌اى از ساروج و آجرهاى بزرگ با ابعاد 40 در 25 سانتىمتر ساخته شده و از بستر نهر تقريبا دو متر و نيم -\r\n","page_name":" 138 ","page_number":138},
  {"content":"\r\n\r\nاز تأسيسات مربوط به اين رود يعنى قاطول كسروى پلهايى بوده كه بر آن ساخته بوده‌اند كه مهمترين آنها پل تاريخى مشهورى است كه آثار آن در فاصلهء هشت و نيم كيلومترى دهانهء قاطول ديده مىشود . اين پل با سنگ و سرب ساخته شده بوده و به همين سبب آن را در عربى قنطرة الرصاصى مىخوانند ؛ يعنى پل سربى يا شايد هم روئين پل ، و نهرى را هم كه اين پل بر آن ساخته شده بوده ، به مناسبت آن مجرى الرصاصى مىگفته‌اند و چنان كه نوشته‌اند امروز هم آن را الرصاصى مىخوانند . اين پل در همان زمانى كه خود نهر احداث شده يعنى در زمان انوشروان ساخته شده بوده ، و از آثار بازماندهء آن چنين حدس مىزنند كه اين پل در آن هنگام داراى سه پايه و دو چشمه بوده و مجموع طول آن 29 متر بوده ، و اين طول با عرض خود رود كه در اين محل 25 متر بوده متناسب مىنمايد .\r\nايجاد اين قاطول و تأسيسات آن چندى بعد باعث شد كه براى آبيارى قسمتى ديگر از اراضى شرق دجله كه به سبب كندن اين رود در بعضى از اوقات سال دچار كم‌آبى مىشد طرح بزرگ ديگرى به مورد اجرا گزارده شود . و داستان آن چنين است :\r\n« چون در آبگير اين رود يعنى قاطول كسروى در جايى كه از دجله منشعب مىشد ، سدى بر دجله ساخته بودند كه آب آن را بالا بياورد و به اين رود سوار كند و اين سد در فصلهاى كم‌آبى بخش مهمى از آب دجله را به قاطول كسروى روان مىساخت و اين امر باعث شده بود كه آب دجله در مواسم كم‌آبى براى تأمين آب نهر بزرگ ديگرى كه در جنوب سامرّا از دجله بريده بودند و قسمتى از سرزمينهاى شرقى و جنوبى بغداد را مشروب مىساخت كافى نباشد ، زيرا در جلو اين نهر سدى كه آب دجله را بالا بياورد و به آن سوار كند وجود\r\n\r\n\r\n","description":"","footnote":"\r\n- ارتفاع داشته است . پهناى قاعدهء آن‌كه به موازات كنارهء نهر پيش مىرفته در حدود 25 متر و درازاى آن‌كه به عرض نهر بوده 120 متر بوده است ( براى آگاهى بيشتر نگاه كنيد به كتاب رىّ سامرا ، ج 1 ، فصل 2 ) .\r\n","page_name":" 139 ","page_number":139},
  {"content":"\r\n\r\nنداشت و به همين سبب پس از كندن اين قاطول در مواسم كم‌آبى روستائيان آنجا دچار كم‌آبى مىشدند . ناچار آنها هم به خسرو انوشروان شكايت بردند و تقاضا كردند كه براى آنها هم نهرى پايين‌تر از همين قاطول از دجله جدا سازند و به فرمان خسرو آن نهر كنده شد و حال آن مردم به نيكى گراييد . ياقوت كه اين خبر را ذكر كرده گويد : حال آن مردم نيك شد ولى امروز اين نهر براى مردم بغداد بلايى شده است . زيرا در مواسم طغيان هرقدر هم آنها در بستن و محكم كردن اطراف آن نهر كوشش مىكنند باز چون آب زياد مىشود شكافها در اين نهر پديد مىآورد و آب آن به خانه‌ها و داخل شهر رخنه مىكند و باعث ويرانى مىشود . « 1 »\r\n\r\nقورج\r\nاز اين نهر دوم در كتب عربى به نام قورج ياد شده و امروز به علت ويرانيهايى كه رود دجله در اثر تغيير مجراى خود به وجود آورده است و همچنين به سبب تغييرات بسيارى كه در اين منطقه حاصل شده اثرى از آن باقى نمانده است ؛ ولى از تحقيقاتى كه به عمل آمده چنين استنباط كرده‌اند كه اين نهر به موازات نهروان در فاصلهء يك و نيم كيلومترى يا دو كيلومترى آن به سمت جنوب جريان داشته و در جاهايى كه اثرى از آن باقى مانده عرض آن بين 60 تا 70 متر بوده است و از مقايسهء نهرهاى وسيعى كه از اين نهر قورج منشعب شده مىتوان به عظمت طرح آن پىبرد ، زيرا هريك از اين شاخه‌ها از لحاظ وسعت مانند خود نهروان است . طول مجراى نهر قورج از محل انشعاب آن تا محل پيوستن آن به مجراى اصلى نهروان حدود هشتاد كيلومتر بوده است . « 2 »\r\nبا توجه به آنچه گذشت ، اكنون مىتوان از اطلاعات اجمالى و فشرده‌اى كه در بعضى مآخذ تاريخى دربارهء اين ديوان يا كارهاى مربوط به آن يافت\r\n\r\n\r\n","description":"","footnote":"\r\n( 1 ) . معجم البلدان در كلمهء القورج .\r\n( 2 ) . رىّ سامرّا ، ج 1 ، فصل دوم .\r\n","page_name":" 140 ","page_number":140},
  {"content":"\r\n\r\nمىشود ، دربارهء نوع وظايف و قلمرو كار و اختيارات آن آگاهيهاى بيشترى به دست آورد ، هرچند به نسبت گسترش وظايف و اثر مهمى كه اين سازمان در عمران و آبادى اين منطقه داشته هنوز اطلاعات ما در اين‌باره ناچيز است .\r\nاكنون باتوجه به نوع آبيارى عراق و عوامل حاكم بر آن بهتر مىتوانيم دريابيم كه مسألهء كاست و فزود آب چه اثر بنيادى بر همهء امور عمرانى آن منطقه داشته و چرا ديوان آب آنجا به ديوان كستبزود معروف شده است . همچنان كه مىتوانيم حدس بزنيم كه چرا خراج آب در عراق در دوران آبادى و سرسبزى آن همواره بر يك اساس ثابت استوار نبوده ، بلكه معيارهاى آن به نسبت كم و زياد شدن يا مواسم طغيانى و خشك‌سالى آن متغير بوده و به همين سبب هم خوارزمى در وصف ديوان آب عراق ، آن را نظام متغير خوانده است .\r\nدر اين زمينه اين نكته نيز قابل توجه است كه در نظام كشاورزى ايران آب هم جداى از زمين خود از اهميتى خاص برخوردار بوده و شايد اهميت آن به علت محدود بودن آن بيشتر از زمين بوده و از اين‌جا است كه هم تملّك آب جدا از زمين معمول و متداول بوده و هم خراج آن جدا از خراج زمين و محصولات آن به حساب مىآمده و يكى از علل تأسيس ديوان ويژه‌اى براى آب نيز همين بوده است .\r\n\r\nوظايف ديوان آب\r\nاين‌كه مىگوييم يكى از علل براى آن است كه از روى همين اطلاعات اجمالى كه از راه مآخذ تاريخى به ما رسيده مىدانيم كه ديوان آب تنها يك دستگاه وصول ماليات نبوده و كار آن به همين جا پايان نمىيافته ؛ بلكه اين ديوان وظايف تنظيم امر مالكيت و تعيين مالكان و ثبت و ضبط سهم آنان و نوع مالكيتها و مسأله نقل و انتقالها را هم برعهده داشته ، كه در همهء دوره‌ها از دقيقترين و پيچيده‌ترين وظايف ديوان به شمار مىرفته است ؛ پيچيده و دقيق از آن‌رو كه آب همچون زمين وضعى ثابت نداشته ، بلكه در جاهاى مختلف به\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nنسبت اين‌كه چگونه به دست مىآمده و همچنين خصوصيات آن از لحاظ نوع مالكيت و كيفيت آن معيارها و احكام خاصى داشته كه مىبايستى مورد دقت قرار گيرد .\r\nدر سه نمونه‌اى كه از اين ديوانها در مآخذى كه ذكر شد ديديم ، يعنى ديوان آب عراق ( كستبزود ) و ديوان آب مرو و ديوان آب قم در هر سه آنها موضوع ثبت مالكيتها و نقل و انتقالهايى كه در آنها صورت مىگرفته است ذكر شده و از اينجا مىتوان فهميد كه اين امر يكى از وظايف مهم و قابل ذكر اين ديوانها بوده است و اگر در نظر گرفته شود كه آب ، اين مايهء اصلى كشاورزى ، هميشه در ايران مايه‌اى گران‌بها بوده و به همين سبب پيوسته مسائلى بغرنج و پيچيده داشته كه مهمترين آنها مسأله مالكيت و كيفيت و حدود و طرز استفاده از آن بوده است ، مىتوان حدس زد كه چرا مقدار مالكيتها و مقدار و كيفيت آنها مىبايستى در ديوان آب ثبت و ضبط گردد ، امرى كه ظاهرا اختصاص به همين ديوان داشته است . و همچنين با توجه به تنوع و گسترش اين امر و معيارهاى دقيق و حسابهاى پيچيده‌اى كه در آن به كار مىرفته ، مىتوان به اهميت و وسعت دائرهء آن پى برد .\r\nاز كتاب تاريخ قم همچنين برمىآيد كه خريدار و فروشندهء آبها براى ثبت معاملهء خود در ديوان مبلغى هم به عنوان حق ديوانى مىپرداخته‌اند . در آن كتاب پس از ذكر دو صورت از آبها و جويهاى قم كه آنها را از روى ديوان آب آنجا استخراج كرده ، يكى مربوط به سال 286 فارسى ( يزدگردى ) مطابق 305 هجرى قمرى و ديگرى مربوط به سال 347 هجرى ، از قول راوى چنين گويد كه ، اين آب را به قم به انفراد دواوين بوده است در دست معتمدان آل سعد و خريد و فروخت و حوالت و هبه بدان كرده‌اند و اصول املاك خود بدان محافظت نموده‌اند و قيمت مستقه ( واحد اندازه‌گيرى آب ) صد و بيست دينار بوده است و زيادت كرده‌اند تا به دويست دينار رسيده و به هر مستقه ده دينار به ديوان رسانيده‌اند و از هر ده دينار دو دينار اكره ( كارگر يا برزگرى كه آب را در\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاختيار داشته - شايد ميرآب ) را داده‌اند . « 1 »\r\nاز بررسى اطلاعات و اخبارى كه در اين زمينه در مآخذ تاريخى يافت مىشود ، چنين برمىآيد كه وظايف ديوانهاى آب به همان امورى كه ذكر شد محدود نمىگرديده ، بلكه وظايف مهم ديگرى هم در قلمرو كار آنها قرار مىگرفته كه توجه به آنها هم مىتواند پرتوى بر تاريخ آن دوره بيفكند و يكى از آن‌ها وظايف مراقبت مستمر و سرپرستى امورى بوده كه با آب و آبيارى سر و كار داشته است . اين را از اينجا مىگوييم كه هرچند از روزگاران كهن نظام كشاورزى ايران قائم بر آن چيزى بوده كه امروز آن را نظام مالكيت خصوصى مىخوانند و چنان كه ديديم يكى از وظايف اصلى ديوان آب هم تنظيم امر مالكيت و مشخص ساختن سهام مالكان بوده و اين مىرساند كه بسيارى از امور مربوط به آب را خود مالكان عهده‌دار بوده‌اند ، ولى اين را هم مىدانيم كه از همان روزگاران كهن در نظام كشاورزى ايران ، چه در دوران ساسانى و چه در دوران خلفا سنت بر اين بوده كه طرحهاى عمدهء آبيارى مانند بستن سدها و كندن نهرهاى عظيم و ساختن آب‌بندهاى ساحلى و ساير امورى كه سود آنها به بخش بزرگى از كشور و مردم آن باز مىگرديده به عهدهء دولتها بوده است كه در گذشته در وجود شاه يا خليفه نمودار مىشده ، و اين امر ايجاب مىكرده كه حفظ اين سدها و آب‌بندها و نهرها و رودها و تأمين مخارج و تنظيم امور مالى و فنى آنها را دستگاهى رسمى و دولتى عهده‌دار گردد كه در اين مورد جز همين ديوان آب جاى ديگر نمىتوانست بود .\r\nاز دوران ساسانى و اواخر آن نمونه‌هاى چندى از اين‌گونه طرحها ذكر شده است . از دوران خلفا نيز نمونه‌هايى مىتوان يافت . در جلد دوم از همين كتاب « 2 » ديديم كه وقتى در زمان حجاج در اثر طغيان دو رود دجله و فرات قسمتى از آب‌بندها و سدهاى ساحلى آنها درهم شكسته شدند و آب بخش بزرگى از روستاها و كشتزارهاى دهقانان ايرانى را فراگرفت ، حجّاج كه نمايندهء\r\n\r\n\r\n","description":"","footnote":"\r\n( 1 ) . تاريخ قم ، ص 53 - 51 .\r\n( 2 ) . جلد دوم ، دل ايرانشهر ، ص 334 به بعد .\r\n","page_name":" 143 ","page_number":143},
  {"content":"\r\n\r\nدولت آن زمان بود عمدا و به قصد زيان رساندن به آن دهقانان و از پاى درآوردن آنها از تعمير آن سدها و نجات زمينهاى غرق شده خوددارى كرد .\r\nزيرا به گفتهء بلاذرى ، « 1 » حجاج دهقانان را متهم ساخته بود كه در قيام محمد ابن اشعث بر ضد حجاج ، آنها از محمد بن اشعث طرفدارى كرده بودند .\r\n\r\nقاطول پايين\r\nدر زمان خلافت هارون الرشيد ، پايين‌تر از جايى كه خسرو انوشيروان نهر معروف به قاطول را در شرق دجله از آن جدا ساخته بود ، نهر ديگرى براى آبيارى زمينهاى نزديك بغداد جدا ساختند كه آن هم به قاطول معروف گرديد و براى بازشناختن آن دو از يك ديگر ، قاطول كسروى به قاطول بالا و ديگرى به قاطول پايين معروف شد . « 2 »\r\nنظير آن ، رود بزرگ ديگرى بود كه متوكل براى شهرى كه به نام المتوكليه در بيست كيلومترى سامره كنونى ساخته بود از دجله جدا كرده و به نام النهر الجعفرى معروف شده بود و به قول يعقوبى يك ميليون دينار خرج آن كرده بود و به قول طبرى دوازده هزار كارگر در آن كار كرده بودند ، ولى با همهء اين خرجها و زحمتها سرانجام آب كمى در آن جريان يافت و شايد همين هم باعث گرديد كه منتصر پس از مرگ متوكل ، آنجا يعنى المتوكليه را ترك كرد و به سامره رفت و دستور داد كه مردم نيز خانه‌هاى خود را در آن‌جا خراب كنند و مصالح آن را به سامرا ببرند . متوكل در اول سال 246 هجرى پس از اتمام شهر المتوكليه به كاخى كه در آنجا ساخته بود و به نام خودش القصر الجعفرى خوانده مىشد ، نقل مكان كرد و در شوال سال بعد 247 در همانجا كشته شد ، و طولى نكشيد كه آن شهر جديد ويران گرديد . « 3 »\r\nاز آنچه دربارهء آبيارى عراق گذشت ، شايد بتوان حدس زد كه چرا عمر\r\n\r\n\r\n","description":"","footnote":"\r\n( 1 ) . فتوح البلدان ، ص 359 .\r\n( 2 ) . معجم البلدان ، در قاطول .\r\n( 3 ) . يعقوبى ، البلدان ، ص 267 .\r\n","page_name":" 144 ","page_number":144},
  {"content":"\r\n\r\nپس از فتح عراق ، به زودى از تقسيم آنجا كه طبق معمول عرب‌ها بين بعضى قبائل عرب تقسيم شده بود ، عدول كرد و آنچه را هم كه تقسيم شده بود باز پس گرفت و آنجا را همچنان در اختيار كشاورزان و دهقانان ايرانى باقى گذاشت .\r\nيكى از علتهاى اين كار همين دقت و پيچيدگى نظام آبيارى آنجا و ترس خليفه از اين بوده است كه اعراب از عهدهء درك و عمل به آن نظام برنيايند و كار آنها به اختلاف و كشمكش و نزاع بكشد و آن سرزمين هم به ويرانى كشيده شود و آنچه اين حدس را تقويت مىكند اين است كه در همهء رواياتى كه در اين باره وارد شده ذكرى از آب و در بعضى از آنها هم ترس خليفه از نزاع اعراب بر سر آب آمده است .\r\n\r\nكذك آمارديبهر\r\nخوارزمى ، پس از شهر آمارديبهر كه مسؤول امور مالى همهء مملكت و ظاهرا عنوان ديگرش ايران آمارگر بوده ، منصب ديگرى را ذكر كرده كه پس از شهر آمارديبهر قرار مىگرفته و آن كذك آمارديبهر است . همچنان كه شهر در آن دوران به معنى تمام كشور بوده كذك كه همان كده فارسى و به معنى خانه است به معنى مركز مملكت و مقرّ دولت و به تعبير عربى دار الملك به كار مىرفته كه مىتوان آن را به جاى دربار يا پايتخت گذاشت ، برحسب اين‌كه قلمرو آن در آن روزگار تا چه اندازه بوده است . اين مقام در آثار فارسى به صورت در آماركار آمده كه همين معنى دربار يا اقامتگاه شاه را مىدهد .\r\nسرپرستى همهء امور مالى دربار و املاك و عوايد اختصاصى شاه و هر آنچه با او و شايد هم خاندانش ارتباط مىيافته در قلمرو كار اين ديوان قرار مىگرفته و حدود وظايف آن كم‌وبيش منطبق با همان حدود و وظايفى بوده كه در دستگاه خلفاى عباسى ديوان الخاصة و شايد هم ديوان الضياع داراى آن بوده‌اند .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nديوان نوروز\r\nبه نظر مىرسد كه برخى از ديوانهاى ساسانى كه نامى از آن‌ها در منابع اسلامى ديده مىشود و ارتباطى با شخص شاه و ديوان مخصوص او مىيافته ، از شاخه‌هاى همين ديوانى باشد كه سرپرست آن با عنوان كذك آمارديبهر ذكر شده است ، مانند ديوان نوروز كه نامش را در كتاب « المحاسن و الاضداد » جاحظ و آگاهى بيشترى دربارهء آن را در كتاب ديگر او به نام « التاج فى اخلاق الملوك » مىيابيم .\r\nدر كتاب اول از اين ديوان به نام ديوان نوروز ياد شده و در كتاب دوم به نام ديوان الخاصة .\r\nدر كتاب المحاسن و الاضداد در جايى كه جاحظ از هديهء نوروزى در ايران پيش از اسلام سخن مىراند ، گويد : دبير مخصوصى نام هديه‌كنندگان و پاداشى را كه شاه براى هريك تعيين مىكرد يادداشت مىكرد تا در ديوان نوروز ثبت شود « 1 » و در كتاب التاج فى اخلاق الملوك در اين‌باره گويد : « آيين ايرانيان چنين است كه در نوروز هركس از آنچه دوست دارد هديه‌اى به شاه تقديم دارد . اگر از طبقهء بزرگان باشد و مشك دوست دارد تنها به همان بسنده كند و اگر دوستدار عنبر است عنبر هديه كند و اگر اهل لباس است پوششى برگزيند و اگر از دلاوران و سواركاران است آيين چنين است كه اسبى يا نيزه‌اى يا شمشيرى پيشكش كند و اگر از تيراندازان است تير و پيكانى هديه كند و اگر از توانگران است زر يا سيم هديه كند و اگر از كارگزارانى است كه از سال گذشته بدهى بر عهده دارد همه را جمع كند و در بدره‌اى از ابريشم چينى با شرابه‌هاى سيمين و رشته‌هاى پشمين نهد و با عنبر آن را مهر كند و به ديوان فرستد . شاعر هم شعرى و خطيب خطبه‌اى و نديم تحفه و طرفه يا نوبر يكى از سبزيهاى بهارى را هديه كند » .\r\nجاحظ پس از آنكه در همين كتاب نوع هديه‌هاى زنان رسمى و كنيزكان شاه را هم ذكر مىكند ، گويد ، حق نزديكان و خواص شاه بر او اين است كه اين\r\n\r\n\r\n","description":"","footnote":"\r\n( 1 ) . المحاسن و الاضداد ، ص 369 .\r\n","page_name":" 146 ","page_number":146},
  {"content":"\r\n\r\nهديه‌ها بر او عرضه گردد و آن‌گاه به قيمت عادلانه قيمت شوند و اگر قيمت هديه به ده هزار درهم رسيد آن را در ديوان خاص ثبت كنند و اگر هديه‌دهنده انتظار پاداشى داشته باشد و در طى سال اتفاقى براى او افتاده كه نيازمند كمك شود مثل اينكه مصيبتى بر او برسد يا ساختمانى بسازد يا مهمانىاى بزرگ و وليمه‌اى بدهد يا پسر زن دهد يا دختر به شوهر دهد ، و هديهء او ده هزار درهم باشد ، دو برابر آن را به عنوان كمك به او بدهند ، ولى اگر هديهء او چيز كوچكى بوده مانند پيكانى يا سيبى يا ترنجى و مانند آنها ، بر شاه است كه در هنگام نيازمندى او به اندازه‌اى كه اخلاص و وفادارى هديه‌دهنده مقتضى آن است و خيلى بيش از اندازهء هديه‌اش ، او را پاداش دهد . و اگر كسى از اين افراد در هنگام نيازمندى به او كمكى نمىرسيد ، موظف بود كه اين امر را به ديوان اطلاع دهد و از زنده داشتن اين آيين غفلت نكند و اگر چنين نمىكرد كيفر مىيافت ، زيرا اين امر توهين به شاه و نشانه‌اى از بىاعتنايى به او تلقى مىشد . « 1 »\r\nوصفى كه در كتاب تاج آمده بيشتر مربوط به آيين هديهء نوروزى در ميان طبقهء بزرگان و درباريان است ، ولى از عنوان اين فصل ( و من حق الملك ان يهدى اليه الخاصة و العامة ) چنين برمىآيد كه در اين امر طبقات خاصة و عامة هردو شريك بوده‌اند . در ديوان جرير - شاعر عرب در عهد اموى - قصيده‌اى است در هجو اخطل شاعر همروزگار او كه در بيتى از آن اخطل را كه از قبيلهء تغلب بوده نكوهش كرده است كه قبيلهء او جزيهء نوروز مىپرداخته‌اند . « 2 » اگر چنين\r\n\r\n\r\n","description":"","footnote":"\r\n( 1 ) . تفصيل اين اجمال را در كتاب التاج فى اخلاق الملوك ، ص 146 - 150 خواهيد يافت .\r\n( 2 ) . شعر جرير اين است :\r\n عجبت لفخر التغلبىّ و تغلب * تؤدّى جزى النّيروز خضعا رقابها \r\nيعنى من در شگفتم از خودستائى كسى كه از قبيلهء تغلب است با اين‌كه تغلب با سرافكندگى جزيهء نوروز مىپردازد .\r\nاين بيت شعر را جواليقى در كتاب « المعرّب من الكلام الأعجمى » به عنوان شاهدى براى به كار بردن كلمهء نيروز در عربى آورده و اصل قصيده را هم در ديوان شعر جرير ص 54 - 51 مىتوان يافت .\r\n","page_name":" 147 ","page_number":147},
  {"content":"\r\n\r\nبوده باشد و مراد از آن چيزى كه جزيهء نوروز خوانده شده همين هديهء نوروز باشد ، ناچار بايد پذيرفت كه قلمرو ديوان نوروز هم به همين اندازه گسترده بوده است .\r\nديگر از ديوانهاى ساسانى كه نشانش را در مآخذ اسلامى مىيابيم ديوانى بوده كه سرپرست آن را خوارزمى با عنوان كنز آمارديبهر يعنى سرپرست يا دبير حسابهاى خزانه نوشته است . مسعودى هم از جملهء مهرهاى نه‌گانهء خسرو پرويز يكى را براى گنجينهء جواهر و زيورآلات و املاك اختصاصى و يكى را هم براى اطعمه و داروها و عطريات شمرده است . « 1 »\r\nاين مطلب را هم نبايد از نظر دور داشت كه شمارهء ديوانها و وظايف و قلمرو هريك از آنها در همهء دوره‌ها يكسان نمانده و در دوره‌هاى مختلف دگرگونيهايى در آنها روى داده چنان كه در دوران خسرو پرويز برطبق آنچه در تواريخ منعكس شده است ، ديوان خزائن او توسعهء فراوان يافته و شايد بعضى از اضافات كه در اين ديوان حاصل شده مربوط به همين دوران باشد . طبرى در شرح سلطنت خسرو پرويز اين مطالب را دربارهء او نقل كرده است : « هيچ يك از پادشاهان به اندازهء او مال و خواسته جمع نكرد و حريص‌تر از او هم در گردآوردن زر و گوهر و ظروف و نفايس كس نبود . در هيجدهمين سال از سلطنتش كه از درآمدهاى ساليانهء او از ماليات و غيره آمار گرفتند معلوم شد كه در آن سال ششصد ميليون درهم عايد خزانهء او شده ، و اين مبلغ براى آن زمان مبلغى بسيار عظيم بود » . طبرى مىنويسد : « براى نگاهدارى اين همه اموال دستور داد تا در مدائن خزانهء تازه‌اى بسازند » . در تاريخ طبرى نام اين خزانه « بهار خفرو خسروا » آمده است . طبرى گويد : وى همهء اين اموال را به اضافهء آنچه از سكّه‌هاى فيروز پسر يزدگرد و قباد پسر فيروز در خزانه اندوخته بود و مقدار آن دوازده هزار بدره و جمعا شصت و هشت ميليون و پانصد هزار درهم مىشد و به علاوه مقدار بىشمارى از جواهر و البسه و جز اينها را كه مقدارشان را جز خدا\r\n\r\n\r\n","description":"","footnote":"\r\n( 1 ) . مروج الذهب ، ج 1 ، ص 320 .\r\n","page_name":" 148 ","page_number":148},
  {"content":"\r\n\r\nكسى نمىداند در آنجا نهاد . « 1 » استاد فقيد كريستن سن از جملهء ديوانهاى مالى ايران يكى را هم ديوان ضرابخانه و اوزان و خالصه‌جات شمرده است . « 2 »\r\nبا توجه به آنچه گذشت مىتوان حدس زد كه اين گسترش خزائن و تنوع ديوانهاى وابسته به آن مربوط به دوران خسرو پرويز باشد ، هرچند خزائن پادشاهان و فرمانروايان در همهء دوره‌ها چه پيش از اسلام و چه پس از آن همواره متنوع و گسترده بوده است . هنگامى كه معتصم پسر هارون الرشيد در دوران خلافت خود سامرا را براى پايتخت خود مىساخت در جنب كاخ خود براى خزائن اموال خويش دو محل ساخت ، يكى « خزائن الخاصة » و ديگرى « خزائن العامة » . « 3 »\r\n\r\nآخور آمارديبهر\r\nديگر از ديوانهاى ساسانى كه نشانى آن را در مآخذ اسلامى مىيابيم همان است كه خوارزمى عنوان متصدى آن را « آخور آمارديبهر » نوشته كه مسؤول حسابهاى اصطبلها و همهء امور مربوط به پرورش و تربيت اسب بوده است . اين ديوان در دوران خلفا به نام « ديوان الاحشام » خوانده مىشد . « 4 »\r\nبراى درك وظايف و قلمرو اين ديوان در دوران ساسانى بايد به اين مطلب توجه شود كه اسب را از قديم و به خصوص در آن دوران در ايران اهميتى به سزا بوده ، زيرا گذشته از منافع ديگرى كه اين حيوان در موارد مختلف داشته ، در امور جنگى و سپاهى يكى از اركان اصلى به شمار مىرفته و طبيعى است كه براى دولتى با قلمرو گسترده - چنان كه ايران آن زمان را بوده است - در اختيار\r\n\r\n\r\n","description":"","footnote":"\r\n( 1 ) . طبرى : 1 / 1041 .\r\n( 2 ) . كريستن سن ، ايران در زمان ساسانيان ، نسخهء فرانسوى ، چاپ اول ، ص 288 .\r\n( 3 ) . يعقوبى : البلدان ، ص 261 .\r\n( 4 ) . ضمن ديوان‌هايى كه يعقوبى محل آن‌ها را در زمان بناى بغداد در اين شهر نوبنياد نشان مىدهد يكى هم ديوان احشام را نام مىبرد و گويد كه محل آن‌ها در اطراف ميدان بزرگى بود كه قصر خليفه در وسط آن قرار داشت ( البلدان ، ص 240 ) .\r\n","page_name":" 149 ","page_number":149},
  {"content":"\r\n\r\nداشتن چنين وسيله‌اى براى حفظ قلمرو وسيع خود و جنگ با اقوام مهاجم تا چه اندازه اهميت داشته و به سبب همين اهميت هم بوده كه از قديم پرورش اسب يكى از شغلهاى شريف و محترمى به شمار مىرفته است كه معمولا بزرگان و دهقانان و اسواران ، بدان مىپرداخته‌اند و داشتن اسبهاى نژاده و سوارى و سواركارى را از نشانه‌هاى بزرگى و دلاورى و قهرمانى مىشمرده‌اند و لقبهاى متعددى هم براى بزرگان و جنگاوران با نام اسب به وجود آورده بودند ، و مهمترين ورزش خاص ايران هم از قديم چوگان‌بازى بوده كه آن هم با اسب و سواركارى پيوند داشته است .\r\nاز اينجاست كه در ايران در همهء دوره‌هاى تاريخى آن ، در هرجا كه از لحاظ طبيعى براى پرورش اسب مناسب بوده ، مرغزارها به وجود آورده و در آنها رمه‌هاى اسب نگاهدارى مىكرده‌اند و در روستاها نيز يكى از كارهاى مهم دهقانان و روستائيان پرورش اسب بوده و به همين سبب هم بوده كه يونجه را كه خوراك اصلى اسب و محصولى باارزش بوده است ، برساخته از نام همين حيوان ، اسپست « 1 » مىخواندند . اسپست در زمان ساسانيان از ميان همهء محصولات كشاورزى از نوع سبزيها و ميوه‌ها و دانه‌ها كه معاف از ماليات بوده‌اند ، تنها محصولى بوده كه در رديف شش محصول اصلى يعنى گندم و جو و برنج و خرما و زيتون و انگور مشمول ماليات مىشده است .\r\nمسعودى در كتاب مروج الذهب در ذكر مطالبى از تاريخ ايران كه آنها را\r\n\r\n\r\n","description":"","footnote":"\r\n( 1 ) . واژهء اسپست به صورتهاى گوناگون به زبان عربى درآمده است ، همچون اسفست چنان كه در لسان العرب و چند لغت‌نامهء ديگر آمده و فصفصه و جمع آن فصافص چنان كه در معرّب جواليقى و لغت‌نامه‌هاى معاصر مانند المنجد آمده است . در لغت‌نامه‌هاى معاصر عربى به اصل فارسى اين كلمه اشاره نشده ولى در لغت‌نامه‌هاى قديم‌تر به اين امر تصريح شده است .\r\nجواليقى كه آن را به عربى الرطبه معنى كرده گويد فصفص فارسى معرّب است و اصل فارسى آن اسفست است ( المعرّب من الكلام الاعجمى ، ص 340 ) و چنان‌كه از تاريخ قم برمىآيد در قم يونجه را در آن زمان اسپس مىگفته‌اند . يونجه يا همين اسپست را در طى تاريخ سرگذشتى بود كه شرح آن‌ها را در هرمزدنامه استاد فقيد پورداود خواهيد يافت .\r\n","page_name":" 150 ","page_number":150},
  {"content":"\r\n\r\nدر كتاب ديگر خود به نام « اخبار الزمان » آورده بوده يكى را هم در موضوع « اصل و تبار متصديان امور اسبهاى شاه و كسانى كه در زمان هر شاهى در جنگها متصدى اين امر بوده‌اند « 1 » ذكر كرده است كه معلوم مىشود سرپرستى امر پرورش و تربيت اسب و ادارهء امور مربوط به آن را چندان قدر و اعتبار بوده كه متصدى آن را از بزرگان و نام‌آوران قابل ذكر در تاريخها برمىگزيده‌اند . و اينكه در جنگها براى ادارهء امور اسبها دستگاه خاصى داشته‌اند كه سرپرستى آن را يكى از بزرگان برعهده داشته و از اينجا قلمرو و وظايف اين دو هم تا حدى معلوم مىگردد . فردوسى از بزرگى بنام زاد فرخ نام مىبرد كه آخور سالار بوده و نزد شاه قرب و منزلتى داشته است :\r\n يكى كهترى نام بردار بود * كه بر آخور اسب سالار بود\r\nكجا زاد فرخ بدى نام او * همه شادى شاه بدكام او \r\n( ج 5 - ص 18 ) .\r\nيعقوبى در تاريخ خود ضمن كارهايى كه خسرو انوشروان براى تنظيم كار ديوانها انجام داده از تنظيم دفترى نام برده كه اختصاص به نشانه‌گذارى چهارپايان يا اسبان داشته « 2 » و در واقع قسمتى از وظايف اين ديوان را مشخص مىساخته است . نشانه‌گذارى چهارپايان معمولا با داغ كردن آنها صورت مىگرفته كه پيوسته در ايران - چه پيش از اسلام و چه در دوران اسلامى - در فصل بهار با رسم و آيينى خاص برگزار مىشده است . در ادبيات فارسى اسلامى قصيده معروف فرخى سيستانى با مطلع :\r\n چون پرند نيلگون بر روى پوشد مرغزار * پرنيان هفت رنگ اندر سرآرد كوهسار \r\nكه در وصف داغگاه شاه غزنوى است ، شمه‌اى از اين رسوم و آيينها را روشن مىسازد .\r\n\r\n\r\n","description":"","footnote":"\r\n( 1 ) . « انساب اصحاب خيل الملك و من كن على خيل كل ملك منهم فى الحروب » ( مروج الذهب ، ج 1 ، ص 226 ) .\r\n( 2 ) . تاريخ يعقوبى ، ج 1 ، ص 165 .\r\n","page_name":" 151 ","page_number":151},
  {"content":"\r\n\r\n\r\nديوان آتشكده‌ها\r\nديوان آتشكده‌ها ديوانى ديگر بوده كه سرپرست آن را آتش آمارديبهر يعنى دبير محاسبات آتشكده‌ها مىخوانده‌اند . وسعت قلمرو اين ديوان را مىتوان از اينجا حدس زد كه در ايران پيش از اسلام كمتر شهر و روستايى از آتشكده خالى بوده و آتشكده‌ها هم متناسب با محل و اهميت خود معمولا داراى املاك و داراييهايى بوده‌اند كه در طى قرنها از راه وقف يا نذورات براى آنها فراهم مىآمده و به تدريج رو به فزونى مىگذاشته است ، و همين هم باعث شده بود كه بخش بزرگى از روستاها و زمينهاى زراعتى كشور در مالكيت آتشكده‌ها قرار گيرند و يكى از اسباب قدرت و نفوذ مؤبدان و روحانيون زرتشتى در جامعهء ايران نيز همين ثروت عظيمى بود كه در اختيار داشتند . ظاهرا اين ديوان در هر ولايت زيرنظر مؤبد همان ولايت اداره مىشده و مآلا ديوان مركزى - به سرپرستى موبدان موبد - بر همهء آن‌ها اشراف داشته است . در دوران اسلامى كه عمر چندين دسته از املاك را در ايران جزء املاك خالصه گردانيد ، نامى از املاك آتشكده‌ها ديده نمىشود . « 1 » علت آن را بايد در اين امر جستجو كرد كه در دوره‌هاى نخستين حملهء اعراب كه به جنگ و ستيز مىگذشت آن دسته از ايرانيان كه به ديانت زرتشتى باقى مانده و قبول جزيه كرده بودند ، آتشكده‌هاى خود را هم حفظ كرده بودند و به همين سبب بود كه در دوران اسلامى هم اين آتشكده‌ها در هرجا كه زردشتيان وجود داشتند همچنان برپا و ديوان آتشكده‌ها هم برقرار بود ، استخرى جغرافىنويس قرن چهارم هجرى كه خود اهل فارس بوده دربارهء آتشكده‌هاى آنجا در زمان خود گويد ، آتشكده‌هاى فارس به قدرى زياد است كه شمارهء آنها را جز از ديوان نمىتوان به دست آورد .\r\n\r\n\r\n","description":"","footnote":"\r\n( 1 ) . تفصيل را در فتوح البلدان خواهيد يافت .\r\n","page_name":" 152 ","page_number":152},
  {"content":"\r\n\r\n\r\nروانگان ديبهر\r\nنظير ديوان آتشكده‌ها ديوان ديگرى بوده كه آن هم تا حدى با امور مذهبى و اعتقادى سروكار داشته و آن ديوانى بوده كه به گفتهء خوارزمى رئيس و متصدى آن را روانگان ديبهر مىخوانده‌اند و به عربى صاحب صدقات المملكة ترجمه كرده‌اند كه به تعبير امروز بايد او را سرپرست امور خيريه و اوقاف ناميد . از خبرى كه ابو حنيفه دينورى نقل كرده چنين برمىآيد كه شخصى كه داراى چنين سمتى مىشده از بزرگان و صاحب‌نظران كشور و دولت به شمار مىرفته است .\r\nوى يكى از بزرگان كشور را كه پس از مرگ يزدگرد پسر شاپور معروف به بزهگر ( در عربى يزدجرد الاثيم ) هم‌پيمان شدند تا فرزندى از فرزندان او را به شاهى نپذيرند ، فنا خسرو ( پناه خسرو ) صاحب صدقات المملكة نوشته كه ترجمهء همان عنوان فارسى روانگان ديبهر است . دينورى نام اين شخص را در رديف گودرز ، دبير سپاه و ويستهم ، اسپهبد سواد ( سورستان - عراق ) كه داراى لقب بسيار عالى هزار فت « 1 » بوده و يزدگشنسب پادوسبان زوابى يكى از استانهاى سورستان ( زوابى جمع زاب است و زاب نام دو رود بوده كه در سورستان جريان داشته و به نام زاب بزرگ و زاب كوچك خوانده مىشده‌اند ) و فيرك كه او هم داراى لقب مهران بوده ، و گودرز دبير سپاه و جشنساذربيش « 2 » دبير خراج كه همه از بزرگان و قدرتمندان درجهء اول كشور و در مقامى بوده‌اند كه مىتوانسته‌اند دربارهء انتخاب شاه تصميم بگيرند آورده است . از اين نوشته چنين پيداست كه روانگان ديبهر در اين دوران هرچند داراى وظيفه‌اى وابسته به امور دينى بوده ولى سمت او صرفا دينى نبوده ، بلكه از طبقهء دبيران به شمار مىرفته و سمت دينى اختصاص به موبدان موبد داشته كه هميشه و در همه‌جا با همان عنوان موبدان موبد ذكر مىشده ، نه با عنوانى ديگر . « 3 »\r\n\r\n\r\n","description":"","footnote":"\r\n( 1 ) . در كتاب الاخبار الطوال دينورى اين كلمه هزرافت چاپ شده كه تحريف است .\r\n( 2 ) . الاخبار الطوال ، ص 55 .\r\n( 3 ) . مرتبهء كسانى كه در نامهء تنسر براى شركت در انتخاب جانشين شاه پس از مرگ او ذكر شده ، -\r\n","page_name":" 153 ","page_number":153},
  {"content":"\r\n\r\n\r\nواسپوهران آماركار\r\nگذشته از عنوانهايى كه ذكر آن‌ها براى دبيران و متصديان امور خراج و محاسبان و مستوفيان دفاتر يا ديوانهاى مختلف ذكر آنها گذشت ، عنوانهاى ديگرى هم در مآخذ قديم آمده است كه آنها را هم بايد در ضمن آنچه گذشت جاى داد ؛ از آن جمله‌اند ، عنوان واسپوهران آماركار كه مأمور وصول ماليات از اراضى واسپوهران « 1 » ( رؤسا و افراد خاندانهاى بزرگ كه در ردهء اول طبقات ممتاز به شمار مىرفته‌اند ) بوده و عنوان شهرپو آماركار  Shahrpav amarkar  كه ظاهرا مسؤول امور مالى ايالت يا استان را نزد والى يا ساتراب برعهده داشته . و ديگر عنوان آذربادگان آماركار كه مسؤول امور مالى ايالت آذربايجان بوده است . « 2 » شايد از اينجا بتوان حدس زد كه براى متصديان امور مناطق ديگرى از ايران نيز عنوانهاى خاصى بوده كه احتمالا در كتاب گاهنامه كه نام آن خواهد آمد ذكر شده بوده است .\r\n\r\nدبيران در عهدنامه شاپور\r\nجهشيارى در مقدمهء كتاب خود « الوزراء و الكتّاب » كه در شرح حال وزيران و دبيران قرنهاى نخستين اسلامى نوشته است ، شمه‌اى از راه و رسم ايرانيان را در\r\n\r\n\r\n","description":"","footnote":"\r\n- بدين‌گونه است : رئيس موبدان و مهتر دبيران و اسپهبد اسپهبدان كه در صورت اختلاف‌نظر راى رئيس موبدان قاطع بوده . در اين‌باره در نامهء تنسر آمده است كه شاه در اين مورد به خط خود سه نامه مىنوشت و هريك را به امينى و معتمدى مىسپرد : يكى به رئيس موبدان و ديگرى به مهتر دبيران و سوم به اصفهبد اصفهبدان ، تا چون جهان از شهنشاه بماند موبد موبدان را حاضر كنند و اين دو كس ديگر جمع شوند و راى زنند و مهر نبشته‌ها برگيرند تا اين سه كس را به كدام فرزند راى قرار گيرد و اگر راى موبد موبدان موافق راى آن‌ها باشد خلايق را خبر دهند و اگر موبد مخالفت كند هيچ آشكارا نكنند نه از نبشته‌ها و نه از راى و قول موبد بشنوند تا موبد تنها با هربذه و دينداران و زهّاد خلوت سازد و به طاعت و زمزم نشيند . . . ) و ازين پس راى موبد و موبدان و دينداران بر هركه قرار گيرد آن قاطع است . ( تفصيل را در نامهء تنسر ، ص 87 - 88 خواهيد يافت ) .\r\n( 1 ) . اين طبقه از خود رئيسى هم داشته‌اند كه با عنوان واسپوهران سالار خوانده مىشده است .\r\n( 2 ) . كريستن سن ، ايران در زمان ساسانيان ، ص 118 .\r\n","page_name":" 154 ","page_number":154},
  {"content":"\r\n\r\nاين‌باره آورده و از گفته‌هاى بعضى از پادشاهان ايران كه در مآخذ اسلامى به عنوان گفته‌هاى نيك و شايسته تقليد و نقل شده مطالبى هم دربارهء دبيران ديوان نقل كرده است كه همه دلالت بر شدت اهتمام پادشاهان به اين امر دارد و از آن جمله از عهدنامهء شاپور پسر اردشير بابكان به جانشينش اين گفته‌ها را آورده است :\r\n« بدان كه قوام كار تو بر درآمدهاى خراج است ، و درآمد خراج هم به آبادانى كشور وابسته است ، و رسيدن به اين هدف هم بسامان كردن كار مردم است به عدل و داد و كمك به ايشان . . . و براى اين كار بهترين دبيرانت را كه مىتوانى برگزين كه بصير و بينا و عفيف و كاردان باشد ، و از ميان دبيران به هريك از آنان يك كار واگذار تا در آن متبحّر و كاردان گردد و بتواند آن را به انجام رساند ، و اگر آگاهى يافتى كه كسى از آنها مرتكب خيانتى شده يا به كسى تعدّى كرده او را به سخت‌ترين عقوبتها برسان ، و برحذر باش كه بر سرزمينى كه خراج بسيار دارد جز كسانى كه به شرف و بزرگى شهرت يافته‌اند نگمارى . . . در امر پىجويى و بازرسى از كارهاى كارگزاران خراج و سيرت و آثارشان بسيار كوشا باش و براى اين كار بازرسانى مورد اعتماد برگزين » . « 1 »\r\nبه جز آنچه دربارهء ديوانهاى مالى دوران ساسانى و دبيران آنها كه با عنوان آمار دبير شناخته مىشدند گذشت ، در مآخذ ساسانى نام عده‌اى ديگر از مأموران مالى آن دولت با عنوان « آماركار » و « آمارگر » آمده كه همان‌گونه كه از نام و عنوان آنها برمىآيد داراى وظايف ديگرى بجز آنچه گذشت بوده‌اند .\r\nكريستن سن با استناد به همان اسناد نام چند تن از اين آماركاران را ذكر كرده است ، از آن جمله در آماركار ، يعنى رئيس امور مالى دربار . گرچه مىتوان حدس زد كه اين هم عنوان ديگرى براى كذك آمارديبهر بوده كه ذكر آن گذشت ، ولى\r\n\r\n\r\n","description":"","footnote":"\r\n( 1 ) . الوزراء و الكتّاب ، ص 6 و 7 .\r\n","page_name":" 155 ","page_number":155},
  {"content":"\r\n\r\nمىتوان اين احتمال را هم داد كه در آماركار عنوان منصب يا شغل فرد ديگرى در همان دستگاه مالى دربار يا اموال اختصاصى شاه بوده كه جزئيات و همچنين نسبت آن با كذك آمارديبهر بر ما روشن نيست .\r\nواسپوهران آماركار ( كسى كه وصول ماليات واسپوهران را برعهده داشته است ) : واسپوهران رؤساى دودمانهاى هفتگانهء ممتاز بوده‌اند كه دودمان ساسانى هم يكى از آنها بوده است . طبقهء مقتدر و بانفوذ واسپوهران بازماندهء ملوك الطوائفى دوران اشكانى بود كه در دوران ساسانى هرچند امتيازات شاهى خود را از دست دادند ولى املاك وسيع و اقطاعات خود را در اطراف كشور همچنان حفظ كردند و اردشير بنيادگذار فرمانروائى ساسانى آنها را در زمرهء نجباى طبقهء اول دربار قرار داد . از اين هفت دودمان دست‌كم سه‌تاى آنها از خاندان اشكانى بوده‌اند كه بيشتر در دو ايالت ماد و پارت كه مهد دولت اشكانى بود داراى املاك و شأن و شوكتى بودند ؛ چنان كه دودمان ساسانى هم در ايالت پارس كه منشأ آن دودمان بود از چنين امتيازى برخوردار بودند .\r\nبا اين امتياز سياسى و اجتماعى كه طبقهء واسپوهران را بوده ، طبيعى است كه براى وصول ماليات از املاك وسيع آنها ، كه گذشته از جنبهء مالى از آنجا كه پرداخت اين ماليات رمز اطاعت و دولتخواهى آنها نيز به شمار مىرفته داراى جنبهء سياسى هم بوده است ، دستگاه خاصى غير از دستگاه عمومى وصول ماليات و زيرنظر يكى از بزرگان و نجبا وجود داشته باشد .\r\n\r\nآيين ايرانيان در در ديوان خراج\r\nدربارهء رسم و آئينى كه در ديوان مالى ايران معمول بوده و وظيفه‌اى كه صاحب آن ديوان برعهده داشته ، بلاذرى در روايتى از ابن مقفع چنين نوشته است :\r\nهر نامه‌اى را كه به ديوان مىرسيده و موضوع آن ارسال مالى به خزانه\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nبوده بر شخص شاه مىخوانده‌اند و هر سال هم خراج‌دار « 1 » كشور صورت تمام مبلغ درآمدها و هزينه‌هاى كشور و موجودى خزانه را كه در برگه‌هاى به هم پيوسته ( تومار ) ثبت كرده بود بر شاه عرضه مىداشت و شاه آنها را مهر و تأييد مىكرد . اين نوشته‌ها تا پيش از خسرو پرويز بر برگه‌هاى سفيد نوشته مىشد ، ولى چون خسرو پرويز از بوى آنها آزرده مىگرديد دستور داد كه صاحب ديوان خراج هرچه را كه به نزد او مىبرد در برگه‌هائى باشد كه با زعفران زرد شده و به گلاب آغشته شده باشد و همهء نامه‌هايى هم كه بر او عرضه مىشود چه دربارهء حمل مال و چه دربارهء چيزهاى ديگر باشد جز در همين گونه برگه‌ها نوشته نشود و چنين هم شد . « 2 »\r\n* * * چنان كه پيش از اين هم به اين مطلب اشاره شده است ، وقتى عرب‌ها بر مدائن ، پايتخت دولت ساسانى دست يافتند و پس از جنگ جلولا بر همهء عراق كه در آن هنگام استان مركزى ايران بود و آن را دل ايرانشهر مىخواندند « 3 » مسلط شدند و ديوان مركزى و نظام مالى دولت ايران در اختيار آنان قرار گرفت ، خود را با سازمانى منظم و تا حدى پيچيده روبرو يافتند كه تصرف در آن را نه در حد توانائى خويش و نه به مصلحت خود مىديدند ؛ ازاين‌رو نه تنها در آن نظام\r\n\r\n\r\n","description":"","footnote":"\r\n( 1 ) . خراج‌دار به جاى صاحب الخراج است كه در متن عربى آمده و آن كس كه در اين‌جا خراج‌دار خوانده شده همان ايران آماركار است كه چنان كه بيش از اين گذشت يكى از سه وزيرى بوده است كه مستقيما و بىواسطهء وزرك فرمدار نزد شاه آمد و رفت داشته و در امور مالى مورد مراجعهء شخص شاه بوده است .\r\n( 2 ) . فتوح البلدان ، ص 570 .\r\n( 3 ) . ياقوت در روايتى كه از يزيد بن عمر الفارسى دربارهء وضع اين سرزمين در ايام ايرانيان نقل كرده گويد : ايرانيان از آن جهت اين‌جا را دل ايرانشهر مىخواندند كه آراء صحيح منبعث از درستى انديشه و تعقل از اين‌جا سرچشمه مىگرفت همچنانكه دقايق علوم و لطائف آداب و احكام از قلب سرچشمه مىگيرد ( معجم البلدان ج 2 ، ص 176 ) و از گفته مسعودى چنين برمىآيد كه چون اين‌جا مركز اقليم چهارم بوده كه به گفته ابوريحان بيرونى به نام ايرانشهر خوانده مىشده ازاين‌رو اين‌جا را دل ايرانشهر يا به گفته مسعودى لبّ ايرانشهر مىخواندند . ( التنبيه و الاشراف ص 36 ) .\r\n","page_name":" 157 ","page_number":157},
  {"content":"\r\n\r\nتغييرى ندادند بلكه ناچار شدند كه بعضى از روشهاى خود را هم كه تا آن زمان در اراضى مفتوحه عمل مىكردند در آنجا تغيير دهند و يكى از آنها تقسيم اراضى مفتوحه بود بين فاتحان .\r\nاما چنان كه پيش از اين هم گفته شد ، عمر پس از فتح سرزمين عراق به سبب دشوارىهايى كه در آنجا با آنها روبه‌رو شد از تقسيم آنجا ميان فاتحان منصرف گرديد و دستور داد كه زمينهاى آنجا همچنان در دست صاحبان آنها باقى بماند و از آنها خراج بگيرند . حتى آن مقدار از زمينها را هم كه بعضى از قبائل طبق قرارى كه قبلا با خليفه گذاشته بودند تصرف كرده بودند از آنها مسترد دارند و به صاحبان اصلى آنها واگذارند .\r\nهنگامى كه عمر قبائل عرب را براى حمله به ايران تشويق مىكرد جرير بن عبد الله بجلّى به شرطى حاضر به شركت در اين حمله شد كه سهم او و قبيله‌اش از غنائم نه براساس روشى كه تا آن زمان مورد عمل مسلمانان بود ، بلكه بدين‌گونه باشد كه از آنچه در اين حمله نصيب مسلمانان مىگردد يك چهارم آن از آن او و قبيلهء او باشد . عمر نيز اين شرط را پذيرفت ، و به همين دستاويز قبيلهء بجيله پس از فتح عراق قسمتى از روستاها و زمينهاى كشاورزى آنجا را تصرف كردند ، و وقتى عمر به سبب مشكلاتى كه با آن مواجه شد از تقسيم آنجا صرف‌نظر كرد ، دستور داد كه آن زمينها را هم از قبيلهء بجيله بازپس ستانند و به صاحبان آنها بازگردانند و چون در آغاز شرط آنها را پذيرفته بود رضايت آنها را با پرداخت مبلغى ( كه آن را هشتاد دينار نوشته‌اند ) جلب كرد . « 1 »\r\nاز اينكه در غالب رواياتى كه در انصراف عمر از تقسيم زمينهاى عراق آمده ذكرى از آب و مشكلات ناشى از آن رفته چنين برمىآيد كه مهمترين مانع اين كار همان شبكهء آبيارى دقيق و پيچيده‌اى بوده كه در اين سرزمين وجود داشته و حفظ و بهره‌بردارى از آن مستلزم اطلاع و مهارت و سررشته داشتن از امورى بوده كه تنها در اثر مداومت و آشنايى محلى حاصل مىشده و اين امور را\r\n\r\n\r\n","description":"","footnote":"\r\n( 1 ) . تاريخ بغداد ، ج 1 ، ص 7 .\r\n","page_name":" 158 ","page_number":158},
  {"content":"\r\n\r\nخليفه خارج از توانايى اعراب مىدانسته و تصرف آنجا را از طرف ايشان باعث ويرانى آنجا مىانگاشته است . در تاريخ بغداد در اين خصوص چنين آمده است كه چون مسلمانان سواد را گشودند ، به عمر گفتند آن را ميان ما قسمت كن ؛ عمر از اين كار سرباز زد و گفت من بيم آن دارم كه بر سر آب ميان شما اختلاف افتد و كارتان به جنگ و ستيز بكشد . پس مردم سواد را همچنان بر زمينهايشان باقى گذارد و بر آنها جزيه ( ماليات سرانه ) و بر زمينهايشان طسق برقرار كرد . در نامه‌اى هم كه عمر پس از فتح عراق در جواب سعد بن ابى وقاص نوشته و در تاريخها نقل شده و در آن سعد را از تقسيم زمينهاى آنجا منع كرده ذكرى هم از نهرها آمده كه آنها را هم مانند زمينها همچنان در اختيار صاحبان آنها بگذارند . « 1 »\r\nدر خبرى هم كه ابن اثير در اين موضوع نقل كرده و علل انصراف عمر را از تقسيم اراضى آنجا برشمرده باز جزء اين علتها مسألهء آب ، و بيم از فتنه بين مسلمانها ذكر شده است . « 2 » عمر نه تنها در سواد بلكه در خوزستان هم كه وضعى شبيه آنجا داشت تقسيم اراضى و به اسارت گرفتن كشاورزان را منع كرد . هنگامى كه ابو موسى اشعرى و سپاهيان او در اهواز پس از غلبه بر مدافعان آنجا بسيارى از مردم آنجا را به اسيرى گرفتند ، عمر به آنها نوشت شما توانائى آباد كردن زمين را نداريد ، اسيران را آزاد سازيد و زمينهاى آنها را در اختيارشان بگذاريد و بر آنها خراج ببنديد . اين مسأله ، يعنى بيم از وقوع فتنه و جنگ بين اعراب به سبب تقسيم اراضى سواد پس از عمر هم همچنان وجود داشته است . در زمان خلافت على ( ع ) نيز كه اعراب مسلمان همچنان به تقسيم اراضى سواد اصرار داشتند آن حضرت در پاسخ آنها فرمود اگر اين نبود كه شماها به جان هم مىافتاديد سواد را ميان شما قسمت مىكردم . « 3 »\r\nچون در زمان عمر به‌طور قطع از تقسيم زمينهاى عراق صرف‌نظر شد و\r\n\r\n\r\n","description":"","footnote":"\r\n( 1 ) . تاريخ بغداد ، ج 1 ، ص 9 .\r\n( 2 ) . ابن اثير ، الكامل فى التاريخ ، ج 2 ، ص 364 .\r\n( 3 ) . بلاذرى ، فتوح البلدان ، ص 327 « عن على ( ع ) قال : لو لا ان يضرب بعضكم وجوه بعض لقسّمت السواد بينكم . »\r\n","page_name":" 159 ","page_number":159},
  {"content":"\r\n\r\nبنا شد كه زمين‌ها همچنان در اختيار صاحبان آنها باقى بماند و در عوض از آنها خراج ساليانه بستانند ، براى خراج آنجا هم عمر همان نهادهائى را پذيرفت كه خسرو انوشيروان نهاده بود . طبرى پس از شرح نهاده‌هاى انوشيروان گويد و اينها همان نهاده‌هائى است كه عمر بن خطاب وقتى ايران را گشود از آن پيروى كرد و دستور داد كه خراج اهل ذمه بر همان اساس وصول شود .\r\nنهاده‌هاى انوشيروان به نقل طبرى چنين بود كه او تنها بر هفت محصول از فرآورده‌هاى كشاورزى خراج نهاد و آنها عبارت بودند از گندم و جو و برنج و انگور و يونجه و خرما و زيتون . و مقدار خراج هريك از آنها هم بدين‌گونه بود :\r\nهر جريب گندم و جو يك درهم و هر جريب تاكستان هشت درهم و هر جريب يونجه هفت درهم و هر چهار نخل فارسى يك درهم و هر شش نخل دقل ( كه نوعى پست‌تر بوده ) يك درهم و هر شش درخت زيتون يك درهم ؛ و باز به نقل طبرى اين درختها هم در صورتى مشمول خراج مىشدند كه در تاكستانها و نخلستانها و باغهاى زيتون باشند نه درختهاى پراكنده ، و از محصولات ديگر به جز اين هفت محصول خراج نگرفتند و ازاين‌رو ، به قول طبرى مردم در معاششان نيرو گرفتند و ماليات سرانه را هم بر مردانى كه سن آنها بين 20 تا پنجاه سال بود به نسبت وضع مالى آنها 12 و 8 و 6 و 4 درهم نهادند . « 1 »\r\nطبرى پس از بيان اينكه عمر همان نهاده‌هاى انوشيروان را پذيرفت ، اضافه مىكند : ولى عمر گذشته از زمينهاى آباد به زمينهاى ناآباد هم خراجى در خور آنها نهاد تا آب به آنها برسانند و بر خراج هر جريب گندم و جو نيز يك يا دو قفيز « 2 » گندم به عنوان ارزاق جنگجويان افزود . امّا در عراق به خصوص در خراج جريبهاى زمين و نخلستانها و زيتون و ماليات سرانه بر خلاف نهاده‌هاى كسرى عمل نكرد و آنچه را هم كه كسرى از معيشت مردم خراج برداشته بود او هم برداشت .\r\n\r\n\r\n","description":"","footnote":"\r\n( 1 ) . تاريخ طبرى ، ج 1 ، ص 962 . به مروج الذهب مسعودى ، ج 1 ، ص 309 و 310 نيز مراجعه شود .\r\n( 2 ) . قفيز در نزد اهل عراق معادل هشت كيل بوده كه آن را شاپورگان مىخواندند ( فتوح البلدان بلاذرى ، ص 330 ) .\r\n","page_name":" 160 ","page_number":160},
  {"content":"\r\n\r\nولى از روايات مختلفى كه دربارهء خراج عراق در دوره‌هاى نخستين اسلامى نقل شده چنين پيداست كه كارگزاران مختلف كه از طرف خليفه اعزام مىشده‌اند غالبا در مبلغ و مقدار خراج تصرف مىكرده و بر آن مىافزوده‌اند ، يا محصولات ديگرى را هم مشمول خراج مىكرده و گاهى تصرفات خود را به تصويب خليفه هم مىرسانده‌اند ، و گاه خود خليفه هم بر آن‌چه مرسوم بود چيزى مىافزود . شايد علت اين‌كه در اين دوران از همهء روايات رقم ثابتى براى خراج آنجا به دست نمىآيد ، همين باشد . مثلا بنابر روايتى كه بلاذرى نقل كرده عمر در سرزمين سواد ( سورستان يا عراق ) بر هر جريب درخت ده درهم و ده قفيز و بر هر جريب يونجه هم پنج درهم و پنج قفيز خراج نهاد و ماليات سرانه ( جزيه ) را هم به 48 و 24 و 12 درهم افزايش داد . همو در روايتى ديگر آورده كه عمر بر هر جريب گندم دو درهم و دو جريب « 1 » و بر هر جريب جو يك درهم و يك جريب و بر هر دو جريب زمين ناكاشتى كه قابل كشت باشد ، يك درهم خراج نهاد .\r\nاين را غالب مورخان نوشته‌اند كه عمر پس از فتح عراق دستور داد تا آنجا را از نو مساحت كردند ؛ چون از زمان انوشيروان در سورستان يا سواد تا اين زمان مساحت مجددى به عمل نيامده بود و ارزيابى مجددى از زمينهاى كشاورزى آنجا لازم مىنمود . در اين تجديد مساحت باز مقدارى بر خراجها افزوده شد . مأموران اين كار دو تن برده شده : يكى عثمان بن حنيف و ديگرى حذيفة بن اليمان ذكر شده‌اند . عثمان بن حنيف مأمور مساحت سرزمينهاى غرب دجله و حذيفة بن اليمان مأمور مساحت سرزمينهاى شرق دجله شد . بلاذرى كار عثمان بن حنيف را چنين شرح مىدهد : او زمينها را از نو مساحت كرد و بر هر جريب نيشكر شش درهم و بر هر جريب نخل ده درهم و بر هر جريب مو\r\n\r\n\r\n","description":"","footnote":"\r\n( 1 ) . جريب گذشته از مساحت در واحد وزن هم به كار مىرفته ، بلاذرى در روايتى آورده كه عمر براى ارزاق مردم براى هر ماه دو جريب گندم تعيين كرده بود ( فتوح البلدان ، ص 564 ) و جريب هم معادل 10 قفيز بوده ( مفاتيح العلوم خوارزمى ، ص 67 ) .\r\n","page_name":" 161 ","page_number":161},
  {"content":"\r\n\r\n( تاكستان ) سيزده درهم و بر هر جريب گندم چهار درهم و بر هر جريب جو دو درهم خراج نهاد و آن را به عمر نوشت و عمر هم آن را امضاء كرد . « 1 »\r\nچنان كه از اين روايت برمىآيد گذشته از افزايشى كه در خراج محصولهاى خراجى حاصل شده ، نيشكر هم كه تا اين زمان مشمول خراج نبوده مشمول گرديده است . مغيرة بن شعبه هم هنگامى كه بر سواد امارت داشت ، در نامه‌اى به عمر نوشت كه در اين ديار انواع ديگرى از غلات به جز گندم و جو كشت مىشود و از آن جمله ماش و كنجد را شمرده بود كه بر هريك از آنها هشت درهم خراج نهاده بود و باز در روايتى آمده كه عمر بر هر جريب تاكستان ده درهم و بر هر جريب يونجه ده درهم و بر هر جريب پنبه پنج درهم و بر هر درخت نخل فارسى يك درهم و بر هر دو درخت نخل دقل يك درهم خراج نهاد « 2 » كه در اين روايت پنبه هم به محصولات خراجى افزوده شده است .\r\nدربارهء خراج عراق دستورى از على ( ع ) روايت شده كه آن حضرت در زمان خلافت خود به كارگزار آنجا صادر كرده است ، و از آن معلوم مىشود كه تا قبل از آن حضرت از طرف كارگزاران گذشته به خراجگزاران اجحاف‌هايى مىشده و از محصولهاى متعددى هم كه در اصل خراجى نبوده‌اند حتى بيش از آنها كه نامشان در بعضى روايات ذكر شده خراج دريافت مىكرده‌اند . امام در اين دستور كه حدود وظايف كارگزار خود را در مطالبهء خراج با ذكر جزئيات روشن ساخته است او را از مطالبهء خراج از محصولاتى كه از قديم خراجى نبوده‌اند و كارگزاران سابق آنها را خراجى كرده‌اند منع فرموده است .\r\nاين روايت از قول ابو زيد انصارى كارگزار آن حضرت بر سورستان يا عراق است . گويد : على بن ابيطالب مرا بر آب‌خور فرات ( تمام مناطقى كه از رود فرات و شاخه‌هاى آن آب مىخورده‌اند ) مأمور كرد و روستاها و ديه‌هاى آنجا\r\n\r\n\r\n","description":"","footnote":"\r\n( 1 ) . فتوح البلدان ، ص 330 ، بلاذرى در روايتى ديگر كه كار مشترك حذيفة بن اليمان و عثمان بن حنيف را در قسمت غربى و شرقى دجله ذكر كرده است ، گويد : آن‌ها بر هر جريبى يك قفيز و يك درهم خراج نهادند . ظاهرا مقصود آن است كه آن‌ها اين مقدار را بر خراج آنجا افزودند .\r\n( 2 ) . فتوح البلدان ، ص 330 تا 331 .\r\n","page_name":" 162 ","page_number":162},
  {"content":"\r\n\r\nرا برشمرد و از نهر الملك و كوثى و بهر سير و رومقان و نهر جوبر و نهر در قيط و بهقبادها « 1 » نام برد و به من دستور داد كه بدين‌گونه خراج بستانم :\r\nاز هر جريب زراعت پرپشت گندم يك درهم و نيم نقد و يك صاع گندم ؛\r\nو از هر جريب زراعت وسط گندم يك درهم ؛\r\nو از هر جريب زراعت كم‌پشت گندم دو سوم درهم ؛\r\nو از هر جريب جو نصف اين مقدار . . .\r\nو از باغهايى كه درخت خرما و درختهاى ديگر را باهم دارند از هر جريب ده درهم ؛\r\nو از هر جريب تاكستان كه سه سال بر آن گذشته و به سال چهارم درآمده و بارده شده باشد ده درهم ؛\r\nو بر تك درختهايى كه بيرون از باغها باشند و همچنين بر سبزىجات و جاليزها و حبوبات و كنجد و پنبه خراج نبندم ؛\r\nو دستور داد كه از دهقانانى كه اسب سوار مىشوند و به مهر زرين مهر مىكنند « 2 » از هر مرد چهل و هشت درهم و از مردم متوسط از بازرگانان بيست و چهار درهم و از كارگران و ساير مردم دوازده درهم ماليات سرانه بستانم . « 3 »\r\nظاهرا اين دستور صريح هم كه براى جلوگيرى از اجحاف كارگزاران و بىنظمى در امر خراج و تغيير و تبديل در نسقها صادر شده بود و در زمان خلافت على ( ع ) كه مقر خلافت آن حضرت در همين سورستان بود اجرا مىگرديد پس از قتل آن حضرت دوامى نيافته است ، چه در زمان امويان باز هم بىنظمى و تغيير نسقها از طرف كارگزاران و خلفا باب شد و به تدريج بالا گرفت و دامنهء آن به حدى گسترش يافت كه بسيارى از كشاورزان ترك ديار كردند و به شهرها روى آوردند ، تا جايى كه در دوران حجاج خراج عراق كه در دوره‌هاى\r\n\r\n\r\n","description":"","footnote":"\r\n( 1 ) . شرح اين محل‌ها را در جلد سوّم همين كتاب خواهيد يافت .\r\n( 2 ) . اين‌ها طبقهء واسپوهران و اشراف ايرانى بوده‌اند كه همچنان به رسم و آيين خود باقى مانده بودند و جز بر اسب بر مركوب ديگرى سوار نمىشدند و جز به مهر زرّين مهر نمىكردند .\r\n( 3 ) . فتوح البلدان ، ص 332 .\r\n","page_name":" 163 ","page_number":163},
  {"content":"\r\n\r\nپيش به صد ميليون درهم مىرسيد به قول بلاذرى به چهل ميليون درهم تقليل يافت و به قول ابن خرداد به به هيجده ميليون رسيد . « 1 » اين ظلم و اجحاف سرانجام به جايى كشيد كه كشاورزان از اين روش ماليات مقطوع كه در اصل براى رفاه كشاورزان در اثر اصلاحات زمان انوشيروان وضع شده بود به ستوه آمدند و در زمان خلافت منصور عباسى از او خواستند تا دوباره به روش مقاسمه يعنى تقسيم اصل محصول برگردند و منصور هم در همين صدد بود كه مرگ او را درربود و آن را مهدى جانشين او به انجام رسانيد و از زمان او خراج سواد دوباره به مقاسمه برگشت ، به جز دربند حلوان كه همچنان به روش سابق باقى ماند « 2 » .\r\nاز آنچه گذشت مىتوان دريافت كه آنچه عمر پس از فتح عراق بدان عمل كرد يعنى اين‌كه هم از تقسيم زمينهاى كشاورزى آنجا صرف‌نظر نمود و هم از نظام مالى و ديوانى آنجا پيروى كرد ، چيزى بود كه به حكم ضرورت و به مصلحت دولت نوبنياد مىبايستى به همانگونه عمل مىشد ؛ زيرا خود اعراب نه از كشاورزى سررشته‌اى داشتند و نه از ادارهء امور ديوانى و به خصوص از دستگاه پيچيدهء مالى آن چيزى مىدانستند كه چنان كه نوشته‌اند ، ساليانه مىبايستى يكصد و بيست و هشت ميليون درهم براى مصارف ايشان از راههاى مختلف پول جمع‌آورى مىكردند و به همين سبب بود كه دستگاه ادارى و مالى ايران به همان صورت كه بود و زيردست همان طبقه‌اى كه تا آن زمان آن را اداره مىكردند باقى ماند ؛ البته تحت اشراف عامل خراج كه برگزيدهء خليفه بود . و چون چنان كه ديديم طبقهء دهقانان و اشراف ايرانى كه از قديم عهده‌دار امر ديوان و ادارهء امور محلى بودند از همان سالهاى نخست به اسلام گرويده و در جامعهء اسلامى درآمده بودند ، بنابراين در جامعهء نوين هم به همان روش ديرين خود ادامه مىدادند .\r\nاين امر هرچند در جامعهء اسلامى عادى و طبيعى مىنمود ، ولى به مذاق\r\n\r\n\r\n","description":"","footnote":"\r\n( 1 ) . المسالك و الممالك ، ص 14 و 15 .\r\n( 2 ) . شايد بدين سبب كه حلوان در اين زمان از عراق جدا شده و جزيى از جبال شده بود .\r\n","page_name":" 164 ","page_number":164},
  {"content":"\r\n\r\nمتعصّبان يا قدرت‌طلبانى كه جامعه را عربى - نه اسلامى - و خود را در جامعه صاحب امر و نهى مىخواستند خوش‌آيند نبود . شايد آنچه دربارهء گله يا اعتراض جمعى از پيروان عرب به حضرت على ( ع ) در اين‌باره و پاسخ آن حضرت به ايشان روايت شده است ، نخستين نمودارى از چنين برخوردى باشد . توضيح اين اجمال آنكه ، در دوران خلافت حضرت على ( ع ) كه مقرّ خلافت آن حضرت در عراق ، يعنى مركز سابق حكومت ايران و زيستگاه ايرانيانى بود كه در ادارهء امور آنجا داراى سابقه و صاحب علم و اطلاع بودند ، مستقر گرديد و ايرانيان به حكم ضرورت مورد مراجعه و شايد هم مشاورهء آن حضرت قرار مىگرفتند و اين امر بر قدرت‌طلبان عرب‌گران مىآمد و آن را برنمىتافتند . به همين سبب روزى چند تن از سران آنها اين موضوع را به عنوان گله يا اعتراض با آن حضرت در ميان گذاشتند و آن حضرت هم كه سخن ايشان را بيرون از تعاليم اسلامى و بازگشتى به تعصب جاهليت يافت ، از آن سخت برآشفت و به آن‌ها فرمود : اگر در ابتداى امر شما آنها را به اسلام درآورديد ، اكنون نوبت آن رسيده است كه ما با زور دوباره شما را به اسلام برگردانيم « 1 » . و از همين ديد است كه آن حضرت بر خلاف رويهء معمول خلفاى سلف كه نمايندگان خود را جز از اعراب نمىگماردند ، ماهويه مرزبان مرو را به عنوان نمايندهء خود براى جمع خراج و جزيهء دهقانان و اسواران و دهسالاران همانجا برگزيد و نامه‌اى در اين‌باره به سران مرو نوشت . « 2 »\r\nدر اخبار مربوط به جنگ جمل خبرى هست كه نمونه‌اى از اين‌گونه دل‌بستگىها را از اين دسته از ايرانيان مىتوان ديد . خبر اين است كه وقتى طلحه و زبير دو تن از سران صحابهء پيغمبر ( ص ) كه بيعت خود را با على بن ابيطالب ( ع ) شكسته و به همراهى عايشه زوجهء پيغمبر به بهانهء خونخواهى عثمان عازم بصره شده بودند و عثمان بن حنيف كارگزار آن حضرت در بصره نتوانست از تسلط\r\n\r\n\r\n","description":"","footnote":"\r\n( 1 ) . اصل حديث بدان‌گونه كه در لسان العرب به عنوان شاهدى براى معنى « الحمراء » آمده چنين است : « و منه حديث على رضى الله عنه حين قال له سراة من اصحابه العرب « غلبتنا عليك هذه الحمراء فقال لنضربنكم على الدين عودا كما ضربتموهم عليه بدأ . »\r\n( 2 ) . بلاذرى ، فتوح البلدان ، ص 505 .\r\n","page_name":" 165 ","page_number":165},
  {"content":"\r\n\r\nآنها بر بصره جلوگيرى كند و آنها او را با وضعى موهن از آنجا بيرون كردند خواستند بيت المال بصره را هم تصرف كنند ، چون نگهبانان بيت المال كه از سابق همچنان گروهى از سپاهيان ايرانى بودند و پس از مسلمان شدن همچنان در بصره به نگهبانى بيت المال ادامه مىدادند ، از تسليم بيت المال به ايشان تا آمدن على بن ابيطالب ( ع ) سرباز زدند و آنها راهى براى وادار كردن اين نگهبانان به تسليم بيت المال كه از آن به سختى دفاع مىكردند نيافتند در يك سحرگاه غفلة بر سر آنها ريختند و همهء آنها را كه چهل تن و به قولى چهارصد تن بودند ، قتل‌عام كردند . نوشته‌اند كه عامل اين كار عبد إله بن زبير بود كه گروهى را براى آن از قبل آماده ساخته بود . « 1 »\r\n\r\n\r\n","description":"","footnote":"\r\n( 1 ) . طبرى ، ( 1 / 3125 ) و بلاذرى ، فتوح البلدان ، ص 421 .\r\n","page_name":" 166 ","page_number":166},
  {"content":"\r\n\r\n\r\nگفتار ششم صالح پسر عبد الرحمن سيستانى\r\nعبد الرحمان پدر صالح * هرمزان فرمان‌رواى خوزستان * نقل ديوان عراق * علل تأخير در نقل ديوان * دشوارىهاى كار صالح * دبيران فارسىزبان * مردان شاه * شاگردان صالح * صالح پس از حجاج * حجّاج و سعيد بن جبير * صالح عامل خراج * صالح و بيت المال * كارهاى عمرانى صالح * پايان كار صالح * چند توضيح * برخورد اعراب قم با پرداخت خراج\r\nصالح يكى از چهره‌هاى ناشناختهء تاريخ ايران و اسلام است كه نه خودش چنان كه بايد شناخته شده و نه اهميت كارى كه انجام داده . صالح ديوان عراق را از فارسى به عربى برگردانده ، و براى پىبردن به اهميت اين كار بايد به اين نكته توجه شود كه وقتى سخن از ديوان عراق مىرود سخن از يك يا چند دفترى كه در آنها حساب دخل و خرجى نوشته شده باشد نيست ، بلكه سخن از يك نظام مالى و ادارى گسترده و جاافتاده‌اى است كه قرنها در ايران مورد عمل بوده و همهء مناطق مختلف و گوناگون اين سرزمين پهناور را با همهء موارد متنوع درآمدها و همهء مصادر متعدد هزينه‌هاى آن از كشورى و لشگرى دربرمىگرفته ، و در طى ساليان دراز و نسلهاى بسيار در زيردست مستوفيان و كارگزاران و دبيران آزموده مراحل پيشرفت را پيموده نقصها و نارسائيهاى آن بر طرف شده\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو متناسب با وضع جغرافيايى و طبيعى و اجتماعى ايران نضج و كمال يافته ، و در نتيجه قادر به راه بردن كشورى وسيع و دولتى نيرومند گرديده بود . و صالح با برگردان زبان اين ديوان از فارسى به عربى نظام و سازمانى را به زبان عربى منتقل ساخت كه يكى از مواريث مهم و باارزشى بود كه از ايران پيش از اسلام به ايران اسلامى انتقال يافته بود و يكى از دست‌آوردهاى مهم دولت خلفا و همهء دولتهايى گرديد كه در قلمرو اسلام در دوره‌هاى مختلف پايه و مايه گرفتند .\r\n\r\nعبد الرحمان پدر صالح\r\nصالح پسر عبد الرحمان سيستانى است . عبد الرحمان پدر صالح از مردم ناشرود ، دهستانى از سيستان ، بود كه در سال 30 يا 31 هجرى در هنگامى كه ربيع بن زياد از سوى عبد الله بن عامر امير بصره براى فتح سيستان گسيل شده و پس از فتح زرنگ به ناشرود حمله برده بود در آنجا به اسارت عرب‌ها درآمده و به بردگى فروخته شد ، و او را زنى از قبيلهء بنى تميم به نام عبله خريده بود و به همين جهت صالح را از موالى بنى تميم شمرده‌اند . « 1 »\r\nچنان كه از نوشتهء بلاذرى و ابن نديم « 2 » برمىآيد تنها پدر صالح در سيستان اسير شده بوده ولى از ابن عساكر نقل شده كه صالح و پدرش هردو از اسيران سيستانند . « 3 » از پدر صالح جز در همين مورد و به علت ذكر اسارت و فروخته شدن او نامى در تاريخ نمىبينيم ، نشانى صالح را هم نخستين بار در بصره مىيابيم .\r\nچون ربيع بن زياد و اعرابى كه سيستان را فتح كردند از اميرنشين بصره به آنجا اعزام شده بودند بنابراين طبيعى بوده كه اين مهاجمان با اسيران و غنائمى كه به دست آورده بودند دوباره به بصره بازگردند .\r\nنخستين نشانى او هم در بصره از خبرى به دست مىآيد كه از ابن عساكر نقل شده حاكى از اينكه او در بصره به ديوان زياد و عبيد الله بن زياد تردد داشته و\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 485 .\r\n( 2 ) . الفهرست ، ص 242 .\r\n( 3 ) . دهخدا ، لغت‌نامه به نقل از ( تهذيب ابن عساكر ، ج 6 ص 371 ) .\r\n","page_name":" 168 ","page_number":168},
  {"content":"\r\n\r\nبا احنف و بزرگان ديگر عرب مصاحب بوده است . « 1 » در دوران امارت زياد . و پسرش عبيد الله بر بصره جز آنچه گذشت خبر ديگرى از صالح نمىيابيم . شايد اين بدان سبب باشد كه در اين دوران هنوز او از دبيران عادى ديوان به شمار مىرفته و براى راويان و وقايع‌نگاران قابل ذكر نبوده . از زمان امارت حجاج به بعد است كه نام صالح را بيشتر در مآخذ تاريخى مىبينيم ، از زمانى كه او در ديوان حجاج زيردست زادان فرخ دبير معروف او كه ذكرش گذشت به تدريج كارآزموده شده و از شاگردان برجسته او و مورد توجه حجاج گرديده و پس از كشته شدن زادان فرخ به جاى او به رياست ديوان عراق برگزيده شده است . و آنچه او را بيش از همه مشهور گردانيده و باعث ذكر نام وى در تاريخها و مآخذ اسلامى شده همين اقدام او به نقل ديوان عراق يعنى ديوان مركزى ايران است از زبان فارسى به زبان عربى كه در همان زمان هم امرى عظيم و تا حدى هم ناشدنى مىنموده است .\r\nدر اينجا اين توضيح بايد داده شود كه از آغاز دوران اسلامى تا زمانى كه ديوان عراق ترجمه شده ، در ايران دو ديوان وجود داشت يكى به زبان عربى و ديگرى به زبان فارسى . ديوان عربى آن بود كه آن را در سال بيستم هجرى خليفه عمر بنياد نهاد و آن دفترى بود كه شامل نام مسلمانانى كه از غنائم و درآمدهائى كه كم‌كم در اثر پيشرفت فتوحات اسلامى رو به فزونى نهاده بود ، و تقسيم آنها يك جا مانند سالهاى نخستين ميسر نبود ، سهمى مىبردند . بدين ترتيب نام مسلمانانى را كه مىبايستى از آن درآمدها سهمى داشته باشند در آن ديوان مىنوشتند و از روى آن ساليانه سهمى كه براى آنها تعيين شده بود به آنها پرداخت مىشد . اين ديوان را معمولا ديوان العطيات مىخواندند و بعضى هم مانند جهشيارى آن را ديوان « احصاء الناس و اعطياتهم » يعنى دفتر سرشمارى مردم و مستمريهاى آنها ناميده‌اند « 2 » كه مقصود مسلمانان است .\r\n\r\n\r\n","description":"","footnote":"\r\n( 1 ) . دهخدا ، لغت‌نامه ، به نقل از تهذيب ابن عساكر ، ج 6 ، ص 371 .\r\n( 2 ) . جهشيارى ، الوزرا و الكتّاب ، ص 38 و 39 .\r\n","page_name":" 169 ","page_number":169},
  {"content":"\r\n\r\nاين ديوان كه نخست در مدينه پايه‌گذارى شد و سپس در همهء كارگزاريها هم به وجود آمد دائرهء عملش محدود بود و اختصاص به ثبت نام اعراب و مسلمانانى داشت كه از غنائم و درآمدهاى جنگى سهمى مىبردند و در اينجا مورد گفت‌گوى ما نيست . « 1 »\r\nآنچه در اينجا مورد گفت‌وگو است ديوان فارسى يعنى همان نظام مالى ايران پيش از اسلام است كه ديوان اصلى و جامع همهء درآمدها و هزينه‌هاى دولت خلفا گرديد ، و تا اين زمان يعنى زمان حجاج همچنان به صورت سابق و به سرپرستى همان طبقه از دبيران و حسابرسان ايرانى باقى مانده بود ، و با همان نظام و روش گذشته به زبان فارسى اداره مىشد . مىتوان انگاشت كه از همان آغاز دوران اسلامى ديوان مركزى ايران كه سابقا در تيسفون يا مدائن بود به تدريج كه مركز حكومت به دو شهر نوبنياد بصره و كوفه منتقل مىشد آن ديوان هم به دو قسمت تقسيم گرديد ، يك قسمت آن به بصره و قسمت ديگر به كوفه انتقال يافته باشد .\r\nعلت آن تقسيم اين بود كه اعرابى كه در زمان عمر به قصد گشودن سواد يا عراق كنونى به ايران حمله كرده بودند نخست دو محل بصره و كوفه از سرزمينهاى مرزى ايران را به عنوان دو اردوگاه خود برگزيدند . اردوگاههايى كه به زودى به صورت دو پايگاه اصلى براى حمله به ساير شهرها و روستاهاى ايران درآمدند ، و دو اميرنشين شدند كه امور سرزمينهايى كه گشوده مىشد و از آن\r\n\r\n\r\n","description":"","footnote":"\r\n( 1 ) . براى آگاهى بيشتر دربارهء اين ديوان به دو نوشتهء ديگر از نويسنده اين كتاب به اين شرح مراجعه كنيد .\r\n1 - كتاب فرهنگ ايرانى پيش از اسلام و آثار آن در تمدن اسلامى و ادبيات عربى صفحهء 62 - 69 از چاپ دوم ، انتشارات دانشگاه تهران 1356 به شمارهء 1609 و شمارهء مسلسل 1990 .\r\nچاپ سوم ، انتشارات توس ، 1374 .\r\n2 - مقالهء سرگذشت هرمزان و شرح نخستين آشنايى اعراب مسلمان با نظام ديوانى ايران چاپ شده در مقالات و بررسيها نشريه گروه تحقيقاتى دانشكده الهيات و معارف اسلامى دانشگاه تهران دفتر 9 - 12 سال 1401 ه . ش .\r\n","page_name":" 170 ","page_number":170},
  {"content":"\r\n\r\nجمله تحصيل عوائد آنجاها به آنها واگذار مىگرديد ، و قلمرو هريك از آن‌دو تا جايى مىرسيد كه مىتوانستند آنجا را بگشايند و به قلمرو خود بيفزايند . و به همين سبب بود كه از سرزمينهاى ايران تمام جنوب عراق و خوزستان و فارس و اصفهان و كرمان و سيستان و خراسان در قلمرو اميرنشين بصره قرار گرفت چون به وسيلهء سپاهيانى كه از اردوگاه بصره اعزام مىشدند گشوده شده بودند ، و شمال عراق و تمام مناطق غربى « 1 » و شمال غربى ايران تا آذربايجان و ارمنستان و سرزمينهاى جنوبى درياى خزر و قسمت عمدهء مناطق مركزى ايران جزء قلمرو كوفه شدند چون به وسيلهء سپاهيان اعزامى از كوفه تصرف شده بودند . و اگر هم گاهى محلى با كمك هر دو سپاه گشوده مىشد و بر سر اينكه آن محل در قلمرو كدام يك داخل گردد اختلافى ميان دو اميرنشين روى مىداد تصميم خليفه حل اختلاف مىكرد چنان كه دربارهء شهر شوشتر اتفاق افتاد .\r\n\r\nهرمزان فرمانرواى خوزستان\r\nتوضيح آنكه فتح خوزستان با سپاه بصره بود كه ابو موسى اشعرى امير بصره خود آن را اداره مىكرد ، ولى چون در اثر مقاومت سخت هرمزان فرمانرواى آن خطه‌كار بر ابو موسى دشوار شد و وى از خليفه عمر كمك خواست ، عمر سپاه كوفه را هم مأمور كمك به او نمود . و چون اين دو سپاه از دو سوى به شوشتر كه در اين هنگام هرمزان در آن موضع گرفته بود روى آوردند و آنجا را از هرسو محاصره كردند و سرانجام بر هرمزان پيروز شدند و شوشتر را هم به تصرف درآوردند ، « 2 » بر سر اينكه آنجا در قلمرو بصره\r\n\r\n\r\n","description":"","footnote":"\r\n( 1 ) . از اين قاعده كلى بايد ماهان يا چنان كه در كتب عربى آمده ماهات را جدا گرفت . مراد از ماهات ماه بصره و ماه كوفه است ، چه از اين منطقهء غربى ايران نهاوند و ماسبذان و مهرجا نقذق تابع بصره شد و ماه بصره ناميده شد و همدان و دينور و حلوان تابع كوفه گرديد و ماه كوفه خوانده شد و مجموع اين ماهات مملكت ماه قديم است كه ماد و مادى باشد ( از حاشيه بهار بر مجمل التواريخ ص 94 ) .\r\n( 2 ) . براى آگاهى بيشتر نگاه كنيد به : -\r\n","page_name":" 171 ","page_number":171},
  {"content":"\r\n\r\nقرار گيرد يا كوفه كارشان به اختلاف كشيد و داورى نزد عمر بردند و عمر آنجا را به سبب نزديكى آن به بصره جزء قلمرو بصره گردانيد « 1 » و امور ديوانى اين مناطق هم تا آنجا كه به ديوان مركزى ارتباط مىيافت در يكى از اين دو محل بصره و كوفه كه به سرعت به دو شهر تبديل مىشدند متمركز گرديد .\r\nدو اميرنشين بصره و كوفه از يكديگر جدا و مستقل بودند و در تمام دوران خلافت اموى كه مركز خلافت در شام بود اين دو اميرنشين هريك اميرى جداگانه داشتند . و تنها چند مورد اتفاق افتاد كه هردو اميرنشين در قلمرو يك امير قرار گرفتند ، يكى از آن‌ها در خلافت معاويه و امارت زياد بن ابيه بر بصره بود كه معاويه در سال 51 هجرى پس از مرگ مغيرة بن شعبه امير كوفه امارت كوفه را هم به زياد واگذارد . « 2 » و بدين ترتيب تا سال 53 هجرى كه زياد در گذشت تمام ايران به زير فرمان او بود . مورد ديگر در خلافت يزيد پسر معاويه و امارت عبيد إله پسر زياد بر بصره بود كه در سال 60 هجرى هنگامى كه يزيد شنيد مسلم بن عقيل براى دعوت مردم عراق به بيعت با حسين بن على ( ع ) عازم كوفه شده امارت كوفه را هم به عبيد إله كه در او توانايى مقابلهء با چنين امر خطيرى را مىديد واگذار كرد و بدين ترتيب او هم براى مدتى فرمانرواى همهء ايران شد .\r\nمورد ديگر در زمان خلافت عبد الملك و امارت حجاج بر بصره بود كه در سال 75 هجرى عبد الملك او را به امارت بصره و كوفه كه شامل همهء ايران مىشد ( به استثناى خراسان و سيستان ) برگزيد ، « 3 » و سپس خراسان و سيستان را هم ضميمه قلمرو او ساخت و بدين ترتيب او هم سالها فرمانرواى همهء ايران گرديد . و به همين جهت كار صالح كه در همين دوران صورت گرفته به عنوان نقل ديوان\r\n\r\n\r\n","description":"","footnote":"\r\n- « سرگذشت هرمزان و شرح نخستين آشنايى اعراب مسلمان با نظام ديوانى ايران » نوشته‌اى از محمد محمدى ملايرى ، نقل از دفتر شماره 9 - 12 سال 1351 مقالات و بررسيها نشريه دانشكدهء الهيات و معارف اسلامى دانشگاه تهران .\r\n( 1 ) . معجم البلدان در كلمهء تستر .\r\n( 2 ) . طبرى ، 2 - 114 .\r\n( 3 ) . طبرى ، 2 - 863 .\r\n","page_name":" 172 ","page_number":172},
  {"content":"\r\n\r\nعراق ( يعنى ديوان مركزى ايران ) در مآخذ عربى منعكس شده نه نقل ديوان بصره . البته پيش از حجاج در هنگامى كه بشر بن مروان امارت كوفه را داشت براى مدت كمى امارت بصره هم به او واگذار شده بود كه چندان دوامى نيافت و اين در سال 74 هجرى بود « 1 » .\r\n\r\nنقل ديوان عراق\r\nدر مورد نقل ديوان عراق از فارسى به عربى روايتى است از مدائنى « 2 » كه بلاذرى و ابن نديم و پس از آنها همهء تاريخ‌نويسانى كه دربارهء نقل ديوان عراق چيزى نوشته‌اند كم‌وبيش آن را آورده يا به آن اشاره كرده‌اند . اين روايت درباره گفت‌گويى است كه ميان صالح و زادان فرخ دبير حجاج در مورد نقل ديوان به عربى روى داده و در مقاله نگارنده به عنوان « نقل ديوان عراق از فارسى به عربى » آمده كه در جلد پيوستهاى همين كتاب تجديد چاپ شده .\r\nبنابراين روايت نقل ديوان عراق از فارسى به عربى مىبايستى پس از سال 82 هجرى صورت گرفته باشد . زيرا از اين تاريخ بوده كه صالح پس از كشته‌شدن زادان فرخ به سرپرستى ديوان عراق برگزيده شده ولى در چه سالى پس از اين تاريخ اين كار انجام يافته درست مشخص نيست . در كتاب الوزراء و الكتّاب جهشيارى تاريخى براى نقل ديوان ذكر شده ، كه هرچند در نسخه‌اى از اين كتاب كه در دسترس است « 3 » اين تاريخ تحريف شده و اشتباه است ، ولى شايد همين تحريف نشانه‌اى براى راه‌يافتن به تاريخ واقعى اين رويداد باشد . در اين نسخه آمده است كه حجاج در سال ثمان و سبعين ( 78 ) صالح را به نقل ديوانها\r\n\r\n\r\n","description":"","footnote":"\r\n( 1 ) . بلاذرى ، انساب الاشراف ، ج 5 - ص 178 .\r\n( 2 ) . ابو الحسن على بن محمد المدائنى از رجال قرن دوم هجرى ( 135 - 210 ه ) و از دانشمندانى بود كه نوشته‌هاى بسيار از او در اخبار و موضوعهاى مختلف روايت شده ( الفهرست ، 100 - 104 ) .\r\n( 3 ) . نسخه چاپ مصر به سال 1307 ه . ق . مطابق 1928 ميلادى به تصحيح مصطفى السقا و ابراهيم الابيارى و عبد الحفيظ شلبى است كه در پشت جلد آن نوشته شده الطبعة الاولى .\r\n","page_name":" 173 ","page_number":173},
  {"content":"\r\n\r\nفرمان داد . « 1 » اين عبارت مسلما اشتباه است زيرا سال 78 ( ثمان و سبعين ) هنوز زادان فرخ زنده و در رأس ديوان بوده بنابراين بايد گفت كه اين اشتباه نتيجه تحريفى است كه از سوى نسخه‌نويسى در نوشتن كلمهء « ثمان و سبعين » روى داده و چون نزديك‌ترين كلمه‌اى كه با ثمان و سبعين قابل التباس است كلمهء « سبع و ثمانين » است بنابراين مىتوان احتمال داد كه حجاج در سال 87 هجرى به صرافت اين كار افتاده و صالح را مأمور آن كرده و چنين احتمالى هم خردپذير است چون در سال 82 كه زادان فرخ كشته شد و همچنين در سالهاى بعد از آن حجاج به سختى گرفتار جنگ با ابن اشعث و پىآمدهاى آن بود كه تهديدى جدّى هم براى حكومت او در ايران و هم براى خلافت عبد الملك در شام به شمار مىرفت ، و فرصتى براى پرداختن به چنين كار بزرگى نداشت . و از آن گذشته انجام چنين كارى هم چيزى نبوده كه به آسانى و با سرعت صورت پذيرد كارى بوده كه مىبايستى با تهيه مقدمات و وسائل كافى بدان دست زد ؛ وسائلى كه تهيهء آنها زمان مىخواسته است . بلاذرى كه روايت ترجمهء ديوان را از مدائنى نقل كرده در روايتى ديگر آورده است كه حجاج براى صالح پسر عبد الرحمان ضرب‌الاجلى تعيين نمود تا در خلال آن ديوان را به فارسى برگرداند « 2 » . و مىتوان حدس زد كه اين ضرب الاجل براى اين بوده كه صالح در طى آن مدت به تهيهء مقدمات و وسائلى بپردازد و به بهانهء آماده نبودن وسائل از انجام آن‌كه در هر حال امرى دشوار و پرمشقت بوده سرباز نزند . و بدين ترتيب سال سبع و ثمانين ( هشتاد و هفت ) هجرى مناسب‌ترين سال انجام اين كار تواند بود .\r\n\r\nعلل تأخير در نقل ديوان\r\nدر اين مورد پرسشى به خاطر مىگذرد كه پىجويى پاسخ آن گذشته از اينكه براى درك اهميت كارى كه صالح بدان دست زد بسيار مفيد است . براى راه‌يابى به عواملى هم كه در آن دوران حاكم بر\r\n\r\n\r\n","description":"","footnote":"\r\n( 1 ) . الوزراء و الكتاب ، ص 38 .\r\n( 2 ) . فتوح البلدان ، ص 9 - 368 .\r\n","page_name":" 174 ","page_number":174},
  {"content":"\r\n\r\nسرنوشت اعراب و مسلمانان بوده ضرورى است و آن اين است كه با اصرار و تعصبى كه پس از رحلت پيغمبر اكرم بسيارى از اعراب حاكم‌وبيش از همه معاويه و ديگر خلفاى اموى در تعريب اسلام يعنى عربى جلوه‌دادن آن داشتند چه علت يا علتهايى باعث گرديد كه تعريب ديوان ايران تا اين زمان كه از نخستين سالهاى تسلط اعراب بر آن در حدود هفتاد سال مىگذشت به طول انجامد . البته اين را مىدانيم و در تاريخها هم نوشته‌اند كه جنبش نقل و ترجمه در زبان عربى خيلى ديرتر از اين زمان و در عصر عباسى به وجود آمد ولى تعريب ديوان از مقولهء ديگرى است ، زيرا مراكز مالى و ادارى هر دولت به منزلهء ستون فقرات و مايهء قوام و بقاى آن دولت است و چون قومى بر كشورى دست يابند نخستين هدف آنها دست يافتن بر همين مراكز و در اختيار گرفتن تمام موارد و مصادر آن و آشنا شدن با راه و روش و اصول و قواعد حاكم بر آن است و اين امر هم ايجاب مىكند تا هرچه زودتر آن را به زبانى درآورند كه خود مىفهمند ، و در اختيار كسانى بگذارند كه خود مىخواهند ، و در مورد معاويه هم با روح ناسازگارى كه وى با مسلمانان غير عرب و به خصوص با اسواران ايرانى عراق داشت كه آن‌ها را الحمراء مىخواندند تا بدان حد كه گاهى براى رفع نگرانى خود از ايشان در فكر كشتار دسته‌جمعى آنها مىافتاد ، « 1 » اين امر غيرعادى به نظر مىرسد كه او و پيروان سياست او از خلفاى بنى اميه تا اين زمان درصدد اين كار يعنى تعريب ديوان ايران برنيايند و آن را همچنان به زبانى باقى بگذارند كه خود نمىفهميدند و در اختيار كسانى بگذارند كه خود نمىخواستند و آنها را هرچند مسلمان هم بودند بيگانه مىشمردند ؟\r\nاين مطلبى است كه در بعضى مآخذ عربى و اسلامى نقل شده . نوشته‌اند روزى معاويه احنف بن قيس و سمرة بن جندب دو تن از رؤساى ذى نفوذ قبائل عرب را احضار كرد و به آنها گفت ، مىبينم كه اين حمراء زياد شده‌اند و گويى كه من از هم‌اكنون قيام آنها را عليه اعراب و سلطنت ايشان مىبينم و من در اين\r\n\r\n\r\n","description":"","footnote":"\r\n( 1 ) . ابن عبدربه ، العقد الفريد ، ج 2 - ص 260 .\r\n","page_name":" 175 ","page_number":175},
  {"content":"\r\n\r\nانديشه‌ام كه نيمى از آنها را بكشم و نيم ديگر را براى برپا داشتن كسب و تجارت و عمران راهها زنده بگذارم نظر شما چيست ؟ احنف بن قيس با اين نظر موافقت نكرد ولى سمرة بن جندب آن را پسنديد و حتى خود داوطلب اجراى آن شد .\r\nمعاويه آن روز در اين‌باره تصميمى نگرفت و براى تأمل بيشتر آنها را روانه نمود ولى سرانجام از اين فكر درگذشت .\r\nاگر بخواهيم در اين مورد خود را به پاسخى اجمالى دل‌خوش كنيم مىتوانيم بگوييم كه علت تأخير هفتاد سالهء اين كار اين بوده كه تا زمان امارت حجاج و دبيرى صالح دستگاه خلافت اموى توانايى اين كار را نيافته بود ، از آن رو كه تحقق اين امر در گرو عواملى بود كه تا آن زمان هنوز به وجود نيامده بود .\r\nولى اگر بخواهيم در اين‌باره قدرى گشاده‌تر سخن گوييم و كم‌وبيش به جستجوى علل و عوامل اين كار بپردازيم ناچار بايد در تاريخ آن دوران كنجكاوى بيشترى كنيم و براى شناخت آن عوامل كوشش بيشترى به كار بريم ، زيرا با شناخت همان عوامل است كه هم ابعاد فنى و فرهنگى كار صالح نمايان‌تر مىگردد و علت آن تأخير روشن مىشود و هم براى توجيه بعضى از روشهاى سؤال برانگيزى كه خليفه عمر در آغاز فتوحات اسلامى در عراق بدان عمل كرد ، مانند صرف‌نظر كردن از تقسيم اراضى فتح شده در ميان فاتحان و واگذاشتن زمين‌ها در دست صاحبانشان و گرفتن خراج از آن‌ها و ابقاى همان طريقه و روشى كه از زمان انوشروان براى وصول خراج مورد عمل بود و مانند اينها ، دلائل خردپذيرترى مىتوان يافت .\r\nبديهى است كه چنين كنجكاوى خواه ناخواه ما را به بحث و بررسى دربارهء سازمانى مىكشاند كه از مواريث مهم فرهنگى ايران در اسلام بوده و در دوران اسلامى هم به همان صورت كه در دوران ساسانى داشته ادامه يافته است .\r\nو مراد از آن مجموعهء نظام مالى و ديوانى است كه بيش از نيم‌قرن در دوران اسلامى هم همچنان به زبان فارسى و به وسيلهء دبيران ايرانى ادامه يافته و پس از آن هم كه به عربى ترجمه شده از طريق اين زبان به همهء جهان اسلام راه يافته\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاست . زيرا چنان كه گفتيم كار صالح تنها ترجمه چند دفتر از فارسى به عربى نبوده بلكه يك نظام كامل مالى را شامل مىشده است .\r\nبراى درك اهميت و چند و چون آن كار ناچار بايد آن نظام را شناخت و گرچه اين‌جا براى بحث تفصيلى در اين زمينه فرصت مناسبى نيست ولى كسب معرفت بيشتر اقتضاء دارد كه با بهره‌گيرى از اطلاعات صحيحى كه مىتوان در اين زمينه از مآخذ مورد اعتماد به دست آورد اگرچه به اجمال هم باشد نگاهى به آن نظام در دوران پيش از اسلام ايران و همچنين در دولت خلفا بيفكنيم .\r\n* * * با توجه به آنچه گذشت مىتوان اجمالا دريافت كه آنچه به نام ديوان خوانده مىشده چگونه دستگاهى بوده و چه ويژگيهايى داشته و با اين دريافت اجمالى مىتوان به اين نكته هم پىبرد كه چرا برگردان چنين دستگاهى به زبان عربى احتياج به عوامل و وسائلى داشته كه با گذشت زمان مىبايستى فراهم مىآمده و همين هم باعث شده اين كار تا اواخر دههء هشتاد هجرى به تأخير افتد .\r\nيكى از آن عوامل كه بايد آن را مهمترين آنها شمرد پيدا شدن شخص يا اشخاصى بوده كه در داخلهء همين دستگاه از لحاظ علمى و فنّى و ادبى توانايى چنين كارى را يافته باشند . چه با اجمالى كه دربارهء ديوانهاى مختلف و تنوع كار دبيران و متصديان آنها ذكر شد مسلم بود كه برگردان چنين دستگاهى با همهء خصوصيات و ريزه‌كاريهاى آن از عهدهء كسانى كه نسبت به آن نظام بيگانه بودند برنمىآمده و چنين شخص يا اشخاصى مىبايستى از داخلهء همين دستگاه و از ميان همان دبيرانى كه در آنجا آزموده و كاركشته و به زبان عربى و دقايق آن آشنا شده و قدرت تصرف در آن را هم يافته باشند سر برآورند . و چنين كسى تا پيش از صالح در آن دستگاه تربيت نشده بود زيرا تا اين زمان متصديان ديوان از همان طبقه دبيرانى فارسى زبان بودند با همان آموزش و فرهنگ كه با همان روش سابق آنجا را اداره مىكردند و آخرين رئيس آنها هم پيش از صالح زادان فرخ بود كه هرچند او هم عربى مىدانست و كتابى هم از فارسى به عربى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nترجمه كرده بود ولى او به ترجمهء ديوان نمىانديشيد زيرا نه مصلحتى در اين كار مىديد و نه ضرورتى وى را به اين كار ناچار مىساخت . اما صالح راه و روش ديگر داشت او از كودكى در محيط جديد پرورش يافته و با آن خو گرفته بود و گرچه زبان فارسى زبان مادرى او بود ولى زبان عربى را هم از كودكى آموخته و هر دو زبان را به خوبى مىدانسته و سالهاى درازى هم كه در ديوان خدمت مىكرده مراحل مختلفى را در كارهاى ديوانى طى كرده و زيردست زادان فرخ به هر دو زبان چيز مىنوشته است بنابراين او شايسته‌ترين فردى بوده كه تا اين تاريخ توانايى چنين كارى را يافته بود و وقتى هم كه حجاج از توانايى او در نقل ديوان آگاه شده او را مأمور اين كار كرده و براى اينكه در اين كار تأخير نكند يا تعلل روا ندارد ضرب الاجلى هم براى او تعيين كرده اين ضرورت هم براى او به وجود آمد .\r\nعامل ديگر آماده شدن دستگاه خلافت ، هم از لحاظ آشنايى با اصول فنى و آيين كشوردارى بود به روشى كه دولتهاى بزرگ و باسابقهء اين منطقه كه آخرين آن‌ها دولت ساسانى بود براى ادارهء آنجا داشتند و هم از لحاظ استقرار و آرامشى كه لازمهء پرداختن به چنين كارى بزرگ بوده .\r\nدر توضيح اين مطلب بايد اين نكته يادآورى شود كه حكومت اموى حكومتى قبيله‌اى و عشايرى و در حد همان چيزى بود كه عرب‌ها آن را مىشناختند . و دستگاه چنين حكومتى براى ادارهء كشور پهناور ايران كه تا اين زمان با نظام و روش ديگرى اداره مىشد نه كافى بود و نه رسا و به همين سبب هم بود كه بسيارى از امور اين سرزمين و نيازمنديهاى مردم آن‌كه تعطيل‌بردار نبود با همان روش و به وسيلهء همان عوامل سابق ادامه يافت . و چون تغيير آن نظام و تبديل آن به روشى كه عرب‌ها با آن آشنا بودند ممكن نبود ناچار مىبايستى همان نظام البته با تصرفاتى كه آن را در خور وضع جديد سازد همچنان در دستگاه خلافت هم باقى بماند و براى اين كار مىبايستى دستگاه خلافت دست‌كم به ارزش اين نظام واقف گردد تا بتواند از آن بهره‌مند شود و اين امر هم احتياج به گذشت زمان داشت زيرا با گذشت زمان بود كه كم‌كم روح\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nصحرانشينى در اميران و حاكمان كه كم‌كم با زندگى شهرى و نيازمنديهاى آن آشنا مىشدند تخفيف مىيافت و ارزش نظام حاكم بر آن زندگى را درمىيافتند و كم‌وبيش درصدد تقليد از آن برمىآمدند .\r\nدربارهء استقرار و آرامش در دستگاه خلافت نيز بايد به اين نكته توجه شود كه استقرار داخلى اين دستگاه از اواخر دوران عثمان به عللى كه در تاريخها به تفصيل نوشته‌اند متزلزل شده بود و على عليه السلام هم در حكومت كوتاه خود فرصت نيافت تا غرائز لجام گسيخته و تعصّب‌هاى جوامع عربى را كه با سرعت در ميان قدرت‌طلبان عرب رشد كرده بود از نو مهار كند و به همين سبب خلافت اموى صحنهء مجموعه‌اى از قيامها و كشت و كشتارهايى گرديد كه پيوسته پايه‌هاى آن را متزلزل مىساخت .\r\nهرچند حجاج و سفاكيهاى او توانست تا مدتى استقرار را به دستگاه خلافت بازگرداند ولى قيام محمد بن اشعث عامل او در خراسان كه او را از امارت و عبد الملك را از خلافت خلع كرده و فاتحانه تا بصره پيش آمده و سالها اين منطقه را دچار جنگ و آشوب ساخته بود وضع خلافت را دوباره دچار آشفتگى ساخت و تنها پس از رفع اين غائله بود كه هم حجاج در عراق و هم عبد الملك در شام كم‌وبيش روى آرامش ديدند و فرصتى براى پرداختن به چنين كارها يافتند .\r\nضرورت اين عامل يعنى توجه دستگاه خلافت به ارزش اين كار و يافتن استقرار و آرامشى درخور پرداختن به آن از آن روى بود كه برگرداندن ديوان گذشته از كار و آمادگى علمى و فنى و امور ديگرى كه برعهدهء دبيران و كارگزاران ديوان بود هزينهء سنگينى هم داشت كه آن را دستگاه حاكم مىبايستى عهده‌دار مىشد .\r\nدربارهء هزينهء برگردان ديوان عراق از فارسى به عربى چيزى در تاريخها نيامده ولى از آنچه دربارهء هزينهء برگردان ديوان شام از رومى به عربى نوشته‌اند مىتوان اجمالا آن را حدس زد . براى برگردان ديوان شام خراج يك‌سالهء آن‌جا\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nرا كه مبلغ يكصد و هشتاد هزار دينار طلا بوده خرج كرده‌اند ، « 1 » و اگر در نظر بگيريم كه ديوان شام ديوان ولايتى از ولايات روم بوده و قلمرو آن به اردن و فلسطين و دمشق و حمص و قنّسرين و چند نقطهء ديگر از سوريه كه آنها را به نام عواصم مىخوانده‌اند محدود مىشده ، و مجموع عملكرد آن در سال به حدود يك ميليون و هفتصد هزار دينار معادل تقريبى بيست و پنج ميليون درهم مىرسيده « 2 » ، ولى ديوان عراق ديوان مركزى دولت ساسانى و داراى سازمانى متنوع‌تر و قلمروى گسترده‌تر بوده و عملكرد ساليانهء آن به اقل تقدير به يكصد ميليون درهم مىرسيده مىتوان حدس زد كه هزينهء برگردان آن چندين برابر هزينه برگردان ديوان شام بوده است .\r\n* * * سرانجام صالح با همهء دشواريهايى كه در كار او بود به برگردان ديوان پرداخت و با مهارتى كه در غلبه بر دشواريها نشان داد در اين كار توفيق يافت و با اين كار خود هرچند ضربتى به زبان فارسى زد ولى خدمتى بزرگ به زبان عربى نمود زيرا با گامى كه برداشت دائره كاربرد اين زبان را در زمينه‌هاى مالى و ادارى گسترش داد و مقدمات گسترش آن را در زمينه‌هاى ديگر فنى و حرفه‌اى فراهم ساخت ، و اين خدمت او پيوسته مورد حق‌شناسى آن دسته از دبيران عربىنويس گرديد كه پس از وى به روىكار آمدند و از عدل و انصاف هم آن اندازه برخوردار بودند كه حق گذشتگان را فراموش يا پايمال نكنند .\r\n\r\nدشوارىهاى كار صالح\r\nاز دشواريهايى كه صالح در پيش داشته گوشه كوچكى در روايتى كه قسمتى از آن را نقل كرديم منعكس شده ولى از همين مختصر هم مىتوان تا\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 230 .\r\n( 2 ) . عملكرد ديوان شام بدين قرار بوده « اردن يكصد و هشتاد هزار دينار ، فلسطين سيصد و پنجاه هزار دينار ، دمشق چهارصد هزار دينار ، حمص و قنّسرين و عواصم جمعا هفتصد يا هشتصد هزار دينار ، ( بلاذرى ، فتوح البلدان ، ص 230 ) .\r\n","page_name":" 180 ","page_number":180},
  {"content":"\r\n\r\nحدى به نوع آن دشوارىها و همچنين به اثر مهمى كه كار صالح در تحول فنى زبان عربى داشته پىبرد . از روايت چنين برمىآيد كه مهمترين دشواريهاى صالح كه مخالفان او يا مخالفان اين عمل مىكوشيده‌اند او را از آن راه در تنگنا بگذارند آماده نبودن زبان عربى بوده براى پذيرش تمام اصطلاحات ديوانى و مفاهيم دقيق فنى و تعبيرهاى محلى كه معمولا در ديوانهاى مختلف فارسى به كار مىرفته است . در توضيح اين مطلب بايد يك بار ديگر به اين نكته كه پيش از اين هم به آن اشاره شده توجه شود كه زبان عربى پيش از اسلام زبانى بود محلى و محدود و قدرت تعبير آن هم در همان حدى بود كه نيازهاى محلّى و زندگى ساده عشايرى اقتضاى آن را داشت . ولى با گسترش اسلام كه عرب‌ها آن را با زبان عربى قرين و در آن محدود ساختند ، و خروج اين زبان از قلمرو اعراب و برخورد آن با فرهنگهاى ديگر ، كاربرد اين زبان هم به شدت گسترش يافت و در اثر آن در زمينه‌هايى به كار گرفته مىشد كه هنوز براى آنها آمادگى نداشت و مىبايستى در طى عمل و به تدريج براى آن‌ها آماده شود و چنين بود كه در طى يكى دو قرن در دست علما و دانشمندان و نويسندگان اسلامى كه غالبا ايرانى بودند تا جايى پيش رفت كه توانست همه دانشها و معارف عصر را در خود فراگيرد و مدتها زبان علمى قسمت مهمى از جهان آن روز گردد . ولى در اين دوران كه ما از آن گفتگو مىكنيم هنوز به اين پايه نرسيده بود و اين نخستين بار بود كه مىرفت در امر حساب و ريزه‌كاريهاى آن و اصطلاحات ديوانى در رشته‌هاى مختلف آن به كار گرفته شود و به همين جهت در نظر كسانى كه در همان دوران با امور ديوانى سروكار داشتند و به رموز و دقايق آن آشنا بودند اين كار نامأنوس بلكه ناشدنى مىنمود . در روايت خوانديم كه وقتى صالح به زادان فرخ گفت اگر بخواهم مىتوانم ديوان را به عربى برگردانم زادان فرخ تا پيش از آنكه او را بيازمايد آن را باور نكرد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nدبيران فارسىزبان\r\nبرگرداندن ديوان همچنانكه موافقان نيرومندى همچون حجاج و دستگاه خلافت داشته مخالفانى هم داشته كه هرچند در نيرو به پاى موافقان نمىرسيده‌اند ولى مىكوشيده‌اند كه از لحاظ فنّى و حرفه‌اى مشكلات اين كار را باز نمايند . در رأس اين مخالفان دبيران و كاركنان فارسىزبان خود ديوان بوده‌اند كه ضرورتى براى اين كار نمىديده و گمان مىكرده‌اند كه با برگرداندن ديوان به زبان عربى آنها كار خود را از دست مىدهند ، چنان كه در همين روايت آمده كه وقتى زادان فرخ مطمئن شد كه صالح از عهدهء اين كار برخواهد آمد روى به دبيران فارسىزبان كرد و گفت براى خود كار ديگرى جستجو كنيد .\r\nظاهرا تنها وسيله‌اى كه اين دبيران براى جلوگيرى از اين كار داشتند يا گمان مىكرده‌اند كه دارند اين بوده كه صالح را وادارند تا در برابر حجاج خود را از انجام اين كار ناتوان نشان دهد شايد مىپنداشته‌اند اگر او اظهار عجز كند حجاج كس ديگرى را براى انجام اين كار نخواهد يافت . و براى اينكه صالح را به چنين كارى وادارند مىكوشيده‌اند با ذكر دشواريهاى فنى اين كار اين باور را در ذهن او بپروارانند كه اين كار واقعا از حد توانايى او خارج است و حتى براى تأييد دلايل فنى و حرفه‌اى خود دليلى مادى هم ضميمهء آن ساخته‌اند بدين معنى كه حاضر شدند مبلغى هم كه آن را بين صد هزار تا سيصد هزار درهم نوشته‌اند به او بپردازند .\r\n\r\nمردان شاه\r\nپيشواى دبيران مخالف مردان‌شاه پسر زادان فرخ رئيس پيشين همين ديوان بوده و آنچه در روايت دربارهء دشواريهاى اين كار نقل شده از گفت‌گويى است كه ميان مردان شاه و صالح در اين زمينه روى داده است . از مختصرى كه از اين گفت‌گو در اين روايت آمده دو مشكل فنى به چشم مىخورد كه ظاهرا در آن دوران در نظر اهل ديوان مهمّ جلوه مىنموده است . كه يكى از آن دو به ساختمان زبان عربى برمىگشته و ديگرى به كمبود اصطلاحات و واژه‌هاى لازم در آن . مشكل\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاول دربارهء كسور اعداد است . اين امر از آن جهت در ديوان و به خصوص ديوان خراج و ماليات به صورت مشكل درمىآمده كه در زبان عربى كه زبانى اشتقاقى است براى كسر اعداد فقط از دو تا ده صيغه‌هاى خاصى اشتقاق يافته مثل نصف و ثلث و ربع . تا عشر ولى براى كسرهاى بالاتر نه صيغهء خاصى وجود داشته و نه تا آن زمان روش و قاعدهء واحدى را درخور كاربرد ديوانى براى اين‌گونه كسرها مىشناخته‌اند در صورتى كه در ديوان خراج و همهء دستگاههاى مالى بيشتر از هر چيز سروكار با كسور اعداد بوده آن هم در كسرهاى كوچك كه در اوزان و مقادير و مساحات و نقود و امور ديگر به فراوانى به كار مىرفته است . مشكل دوم يعنى كمبود اصطلاحات هم از آن‌رو بزرگ جلوه مىنموده كه در ديوانهاى مختلف و رشته‌هاى متعددى كه هريك داشته‌اند به اندازه‌اى اصطلاحات و تعابير فنى و محلّى و حرفه‌اى زياد بوده كه كمتر از آنها را مىتوانسته‌اند در زبان عربى كه تا آن زمان در اين امور سابقه نداشته بيابند . ولى در برابر اين مشكلات صالح هم‌چنان كه از اين روايت برمىآيد آن اندازه در زبان عربى مهارت يافته و بر دقائق آن آگاه و بر آن مسلط شده بود كه جرأت و جسارت تصرف معقول در اين زبان را هم يافته بود آن چنان كه توانست در پرتو آن بر مشكلات اين كار فائق آيد هرچند كار او در نظر معاصرانش غريب و نامأنوس جلوه كند .\r\nروشى كه صالح در مورد اول يعنى كسور اعداد در پيش گرفت و در جواب او به مردان شاه منعكس گرديده اين بوده كه كسرهاى بالاتر از ده را هم به كمك كسرهاى پائين‌تر از ده و با تركيب آنها بيان كند و به جاى بيست يك 20 / 1 و سى يك 30 / 1 مثلا نصف عشر و ثلث عشر بگويد و اين همان روشى است كه تا قرنها پس از صالح در ديوانهاى عربى مورد عمل بوده و از راه آنها به ديوانهاى فارسى و ديگر ديوانهاى اسلامى نيز راه يافته . « 1 »\r\n\r\n\r\n","description":"","footnote":"\r\n( 1 ) . چنان كه مثلا خوارزمى در بيان اصطلاحات ديوانى نسبت يك شعير را به دينار كه در اوزان نقود معادل 108 / 1 دينار بوده آن را ثلث ربع تسع دينار نوشته كه به حساب امروز چنين مىشود : 108 / 1 9 / 1 * 4 / 1 * 3 / 1 ؛ به گفتهء وى دينار به شش دانگ و هر دانگ به شش حبه و هر حبه -\r\n","page_name":" 183 ","page_number":183},
  {"content":"\r\n\r\nو اما روشى را كه براى جبران كمبود لغات و اصطلاحات فنى اختيار نمود اين بود كه آن‌چه را توانست از آن اصطلاحات به عربى ترجمه كند چنان كرد و آنچه را نتوانست آنها را عينا با همان لفظ فارسى به گونه‌اى كه آنها را با لهجه عربى متناسب سازد به كاربرد يعنى آن‌ها را معرّب ساخت .\r\nدر نمونه‌اى كه از گفتگوى مردان شاه و صالح در اين روايت آمده چند كلمهء فارسى ذكر شده كه به علت ناآشنايى نسخه‌نويسان با آنها حذف و تحريفهايى در روايت روى داده كه موجب نابسامانى عبارت و گنگى معناى آن شده بود . نويسندهء اين سطور چند سال پيش به مناسبتى به تصحيح اين روايت پرداخته و چگونگى آن را در گفتارى كه با عنوان « نقل ديوان عراق » از فارسى به عربى ، روايتى دربارهء آن و توضيحى دربارهء آن روايت چاپ و منتشر شده « 1 » شرح داده است .\r\n\r\nشاگردان صالح\r\nچنين مىنمايد كه صالح با برگرداندن ديوان عراق از فارسى به عربى به تربيت دبيران عربىنويس نيز پرداخته است . جهشيارى گويد همهء دبيران عراق شاگردان صالح بودند و از آن جمله اين اشخاص را نام مىبرند :\r\nمغيرة بن ابى قرّه دبير يزيد بن مهلّب . و قحذم بن ابى سليم و شيبة بن ايمن كه هردو از دبيران يوسف بن عمر بودند . و مغيره و سعيد پسران عطيه ، كه سعيد دبيرى عمرو بن هبيره را برعهده داشت . و مروان بن اياس كه دبير خالد قسرى بود . « 2 »\r\n\r\n\r\n","description":"","footnote":"\r\n- به سه شعير تقسيم مىشده آن هم‌چنين مىشود 108 / 1 6 / 1 * 6 / 1 * 3 / 1 ؛ و ظاهرا براى اينكه تكرار سدى باعث اشتباه نشود آن را به صورتى كه در متن ذكر شد بيان مىكرده‌اند . نمونهء اين قبيل حسابها را هم در ديوانهاى فارسى مىتوان در تاريخ قم به فراوانى يافت . مثلا در باب خراج قم چنين مىخوانيم « باقى از زر سرخ طلا سى و يك هزار و صد و پنج دينار و ربع و سدس و ثمن عشر دينار » ( تاريخ قم ص 127 ) .\r\n( 1 ) . در دفتر سوم و چهارم « مقالات و بررسيها » ، نشريهء گروه تحقيقاتى دانشكده الهيات و معارف اسلامى ، دانشگاه تهران ، سال 1349 ، ص 1 - 16 .\r\n( 2 ) . الوزراء و الكتاب ، ص 39 .\r\n","page_name":" 184 ","page_number":184},
  {"content":"\r\n\r\nاثر كار صالح گذشته از ديوان خراج و امور فنى آن به‌طور كلى در امر كتابت و نويسندگى عربى هم به اندازه‌اى مشهور و شناخته شده بود كه عبد الحميد بن يحيى دبير معروف ديوان رسائل كه از پيشگامان بزرگ نثر عربى بود و سبك نويسندگى او سرمشق نويسندگان عربى گرديد « 1 » پيوسته مىگفت :\r\n« خداوند صالح را پاداش نيك دهد كه چه بزرگ منتى بر گردن دبيران دارد . » « 2 » و بدين‌گونه از خدمت وى به زبان عربى قدردانى مىكردند . ولى البته از كسى چون حجاج نمىبايستى انتظار حق‌شناسى يا پاداشى مىداشت بلكه اگر از گزند او در امان مىماند خود براى صالح غنيمتى بود . نوشته‌اند كه روزى حجاج به صالح گفت كه من دربارهء تو انديشيده‌ام و به اين نتيجه رسيده‌ام كه مال و جان تو بر من حلال است و من اگر آنها را از تو بگيرم گناهى مرتكب نشده‌ام ، صالح در جواب گفت خداوند امير را عزّت دهد ، بدى كار هم در همين است كه اين گفته پس از انديشه صادر شده و اين گفته حجاج را به خنده انداخت و چيزى نگفت . و صالح از خطر جست .\r\n\r\nصالح پس از حجاج\r\nصالح تا پايان كار حجاج همچنان رياست ديوان عراق را برعهده داشت و پس از او هم همچنان در اين سمت باقى بود تا وقتى كه سليمان بن عبد الملك خليفهء اموى او را به سمت عامل خراج عراق منصوب گردانيد و به اصطلاح امروز ارتقاء مقام يافت . حجاج در ماه رمضان سال 95 هجرى در سن 53 يا 54 سالگى مرد و زندگى او مانند بسيارى از ستمكاران و سفاكان روزگار با نوعى ديوانگى و ماليخوليا ناشى از وحشت و اضطراب و پريشان‌روانى به پايان رسيد كه پس از قتل سعيد بن جبير بر او عارض شد و بيش از چهل روز او را امان نداد .\r\n\r\n\r\n","description":"","footnote":"\r\n( 1 ) . شرح حال و كارهاى عبد الحميد را در يكى از گفتارهاى آيندهء همين كتاب خواهيد يافت .\r\n( 2 ) . بلاذرى - فتوح ، ص 369 .\r\n","page_name":" 185 ","page_number":185},
  {"content":"\r\n\r\nسعيد بن جبير يكى از مردان صالح و عالم و از قاريان قرآن بصره بود كه با جمعى ديگر از علما و قراّء در هنگامى كه عبد الرحمان بن محمد بن اشعث بر ضد حجاج قيام كرده بود براى رفع ستم و سفاكى حجاج مانند ساير مردم عراق به ابن اشعث پيوسته بودند و حتى در جنگهاى ابن اشعث با حجاج هم شركت كرده بودند و در جنگ معروف به دير الجماجم آنها يعنى همين قاريان دستهء خاصى تشكيل داده بودند كه فرماندهء آن هم از خود ايشان بود و در اين دسته به نام كسانى مانند سعيد بن جبير و عامر شعبى و ابو البخترى طائى و كميل بن زياد و عبد الرحمن بن ابى ليلى و بسيارى ديگر ، كه همه از فقيهان و زاهدان و قاريان معروف زمان خود بودند ، برمىخوريم كه با شهامت جنگيده و بعضى از آنها هم در جنگ كشته شدند و چون سپاه ابن اشعث دچار شكست شد برخى ديگر از آنها گرفتار شده به اسارت افتادند و برخى ديگر از آنجا گريخته و دوباره به ابن اشعث پيوستند تا در جنگهاى ديگر شركت كنند . از جمله كسانى كه از اين گروه در اين جنگ اسير شدند كميل بن زياد بود كه حجاج دستور داد او را كشتند « 1 » . نوشته‌اند كه حجاج پس از پيروزى در اين جنگ به كوفه آمد و از مردم كه بر ضد او قيام كرده بودند از نو بيعت مىگرفت . كسانى كه مىخواستند با او بيعت كنند مىبايستى شهادت بدهند كه قيام آنها بر ضد او كفر بوده و آنها با قيام خود كافر شده بودند ، و هركس چنين شهادتى نمىداد او را مىكشت و از جمله اشخاصى كه چنين شهادتى نداد و كشته شد كميل بن زياد بود « 2 » .\r\n\r\nحجاج و سعيد بن جبير\r\nحجاج پس از پيروزى بر ابن اشعث پيوسته در جستجوى مخالفان خود بود كه به هر ترتيب شده آنها را به چنگ بياورد و بكشد و چون عده‌اى از قرّاء و فقها و از آن جمله سعيد بن جبير به مكه پناهنده شده بودند حجاج به وليد بن عبد الملك كه در اين هنگام خليفه بود نامه كرد كه گروهى از اهل نفاق و\r\n\r\n\r\n","description":"","footnote":"\r\n( 1 ) . طبرى ، 2 - 8 - 1097 .\r\n( 2 ) . ابن اثير - الكامل ، ج 4 ، ص 86 .\r\n","page_name":" 186 ","page_number":186},
  {"content":"\r\n\r\nشقاق به مكه پناه برده‌اند اختيار آنها را به من واگذار كه به سزاى اعمالشان برسانم وليد هم به عامل خود در مكه نوشت كه آنها را بگيرد و نزد حجاج بفرستد ، عامل مكه هم سه تن از آنها را دستگير كرده و به عراق فرستاد از آن سه تن طليق بن حبيب در ميان راه مرد و مجاهد هم در زندان حجاج جان سپرد و سعيد بن جبير را هم حجاج دستور داد در مقابلش گردن زدند و همين هم آغازى براى پايان كار او شد .\r\nنوشته‌اند وقتى او را در محضرش گردن زدند سر او به جلو تخت حجاج غلتيد و به گونه‌اى قرار گرفت كه چشمان او با چشمان حجّاج برخورد نمود و از اين تاريخ حال حجاج نيز دگرگون شد . از اين زمان حجاج دچار كابوسى گرديد كه آنى سعيد بن جبير كه با نگاهش از او دادخواهى مىكرده از نظرش دور نمىشد و پيوسته مىگفت مرا با سعيد بن جبير چه كار بود . و چهل روز در اين كابوس وحشتناك گذراند تا مرد « 1 » .\r\nحجاج پيش از مرگ خود يزيد بن ابى مسلم دبير ديوان رسائل خود را عامل خراج عراق گردانيد . يزيد بن ابى مسلم از موالى ثقيف قبيلهء حجاج و برادر رضاعى او بود ولى بيش از نه ماه در اين سمت برجاى نماند . « 2 » چون وقتى خلافت به سليمان بن عبد الملك رسيد او را از اين كار برداشت . يزيد بن ابى مسلم در خلافت يزيد بن عبد الملك عامل آفريقا گرديد و در همانجا به دست مردم كشته شد . سبب كشته شدن او اين بود كه او هم مىخواست در آفريقا همان كارى را بكند كه حجاج در عراق كرد يعنى مسلمانانى را كه قبلا اهل ذمه بوده و جزيه مىپرداخته‌اند دوباره به وضع سابق برگرداند و از آنها جزيه بگيرد و آنها هم نپذيرفتند ، بر او شوريدند و او را كشتند و اين در سال 102 هجرى بود . « 3 »\r\nدر سال 96 هجرى كه سليمان بن عبد الملك يزيد بن ابى مسلم را از ولايت عراق برداشت ولايت آنجا را در همهء امور به يزيد بن مهلّب واگذاشت ، ولى يزيد\r\n\r\n\r\n","description":"","footnote":"\r\n( 1 ) . طبرى 2 - 1362 .\r\n( 2 ) . جهشيارى ، ص 43 .\r\n( 3 ) . جهشيارى ، ص 57 .\r\n","page_name":" 187 ","page_number":187},
  {"content":"\r\n\r\nنمىخواست امر خراج « 1 » را برعهده گيرد زيرا حجاج عراق را چنان به ويرانى كشيده بود كه او مىترسيد نتواند جز با زور و ستم خراج آنجا را وصول كند و اين امر او را بدنام سازد به اين جهت از عهده‌دارشدن امر خراج عذر خواست و به اشارت او سليمان امر خراج را به عهده صالح گذارد و او را عامل خراج عراق گردانيد « 2 » . و اين ظاهرا نخستين بار بود كه در خلافت امويان چنين شغلى كه معمولا به سران عرب اختصاص داشت به يكى از ايرانيان واگذار مىشد .\r\n\r\nصالح ، عامل خراج\r\nبا مقام جديد قدرت و نفوذ صالح هم فزونى يافت و به همين نسبت هم بر درگيريهاى او به سبب كشمكشهاى داخلى عربها و دوست و دشمنىهاى ايشان بسى افزود . نخستين درگيرى او موضوع كشتن محمد بن قاسم و چند تن از آل عقيل طايفهء حجاج بود كه سليمان بن عبد الملك خليفهء اموى با آنها دشمنى داشت و صالح را مأمور شكنجه و قتل آنها نمود . « 3 » محمد بن قاسم كارگزار حجاج در ولايت سند بود ، فتوحاتى هم در آنجا كرده و مردى سرشناس شده بود . چون سليمان او را معزول ساخت شخصى را به نام يزيد بن ابى كبشه سكسكى به جاى او فرستاد . يزيد محمد بن قاسم را گرفت و دربند كرد و او را به عراق نزد صالح فرستاد صالح هم او را به زندان افكند و به دستور او وى را با چند تن از آل عقيل چندان شكنجه كردند تا همه كشته شدند « 4 » . متصدى شكنجه آنها\r\n\r\n\r\n","description":"","footnote":"\r\n( 1 ) . معمولا براى هريك از امور حرب و خراج و صلوة يعنى امور مالى و جنگى و مذهبى يك عامل جداگانه تعيين مىكرده‌اند مگر در مواردى كه عامل از شخصيّتهاى پرقدرت و بانفوذ دستگاه خلافت بود كه در اين صورت همهء آنها در اختيار او گذاشته مىشد .\r\n( 2 ) . جهشيارى ، ص 49 .\r\n( 3 ) . ابن اثير ، الكامل ، ج 3 - ص 134 ، به بلاذرى ، فتوح ، 539 و 540 نيز مراجعه شود .\r\n( 4 ) . اين محمد بن قاسم كه به بخشندگى هم معروف بوده به سبب اشعار ستايش‌آميزى كه بعضى از شعراى عرب دربارهء او گفته‌اند و همچنين به سبب بعضى اشعارى كه خود او گفته و در افواه شايع شده در ادبيات عربى به نيكى ياد شده ، از جمله اشعارى كه در رثاء او گفته‌اند اين -\r\n","page_name":" 188 ","page_number":188},
  {"content":"\r\n\r\nعبد الملك بن مهلب بود . « 1 »\r\nصالح تا دوران خلافت عمر بن عبد العزيز كه در سال يكصد هجرى به خلافت نشست در همين سمت باقى بود و در هنگامى كه عمر يزيد بن مهلب را از عراق برداشت و عدى بن ارطاة را به جاى او نشاند باز هم صالح در عراق و با عدى بن ارطاة همكار بود . و نوشته‌اند كه به اشارهء او بود كه عدى بن ارطاة يزيد بن مهلّب را در بند كرده به زندان افكند « 2 » . گويا در زمان خلافت عمر بن عبد العزيز صالح بيش از يك سال در اين مقام نمانده و از آن استعفا كرده و عمر هم پذيرفته است ، و گويند كه عمر خود او را معزول ساخت . « 3 » در روايتى هم آمده است كه وقتى صالح و همكار او به عمر بن عبد العزيز نوشتند كه مردمان را جز با شمشير نتوان به صلاح آورد عمر از اينكه او را به خشونت مىخوانند سخت برآشفت و نامه‌اى تهديدآميز به آنها نوشت « 4 » . بنابراين روايت شايد علت عزل او همين نامه بوده است . به‌هرحال از اين تاريخ به بعد خبر صالح در عراق منقطع\r\n\r\n\r\n","description":"","footnote":"\r\n- دو بيت است :\r\n ان المروءة و السماحة و الندّى * لمحمد بن القاسم بن محمد\r\nساس الجيوش لسبع عشرة حجّة * يا قرب ذلك سؤددا من مولد \r\nو اين بيت را هم كه از امثال سائرهء عربى شده است از خود او پس از گرفتاريش روايت كرده‌اند .\r\n اضاعونى و اىّ فتى اضاعوا * ليوم كريهة و سداد ثغر \r\n( ابن اثير - الكامل ، ج 3 - ص 134 ) .\r\nولى از خشونتها و كشت و كشتارهاى او هم در ولايت سند حكايتهائى نقل شده كه چهرهء او را به اين نيكى نشان نمىدهد . نوشته‌اند كه وقتى او شهر راور را در سند گشود زنى از زنهاى داهر پادشاه سند كه قبلا شوهرش به دست محمد بن قاسم كشته شده بود و اين زن كه شاهد آن واقعه بود اكنون در شهر راور بود براى نجات خود از دست او خود و همهء كنيزكان و اموال خود را آتش زد . و وقتى هم كه محمد بن قاسم برهمن آباد شهر ديگرى از شهرهاى سند را گشود ، هشت هزار و به قولى بيست و شش هزار از پيروان داهر را در آنجا بكشت و آنجا دچار ويرانى شد . ( فتوح البلدان ، ص 537 ) .\r\n( 1 ) . ابن اثير - الكامل ، ج 3 - ص 138 .\r\n( 2 ) . العيون و الحدائق فى اخبار الحقايق ، از مؤلّفى ناشناخته ، چاپ بريل ص 49 .\r\n( 3 ) . لغت‌نامه دهخدا به نقل از ابن عساكر .\r\n( 4 ) . لغت‌نامه به نقل از سيرة عمر بن عبد العزيز ، ص 91 .\r\n","page_name":" 189 ","page_number":189},
  {"content":"\r\n\r\nمىگردد و در سال 102 هجرى در خلافت يزيد بن عبد الملك خبر او را در مركز خلافت در شام مىيابيم كه بدان اشاره خواهد شد .\r\n\r\nصالح و بيت المال\r\nچنين مىنمايد كه صالح در سمت خود به عنوان عامل خراج در حفظ بيت المال بسيار سختگير بوده . و حتى در اين مورد داستان‌هائى مبالغه‌آميز از او نقل كرده‌اند . نوشته‌اند كه چون يزيد بن مهلب والى عراق در خرج بىپروا بود صالح به سختى از اسراف او جلوگيرى مىنمود از جمله اينكه او براى اطعام مردم هزار خوان از بيت المال در نزد خود داشت كه صالح آنها را از او بازستاند و يزيد از او خواست كه آنها را به او باز پس دهد و قيمت آنها را به حساب خود او بنويسد ، و همچنين نوشته‌اند كه وقتى يزيد چيزى خريده بود و قيمت آن را به خزانه حواله نموده بود ، صالح آن را رد كرد و گفت بيت المال تحمل اين‌گونه مخارج را ندارد و خليفه هم اين‌گونه مخارج را نخواهد پذيرفت . و سرانجام يزيد كه نتوانست با حكم و فرمان او را وادار به اطاعت كند با خواهش و تمنا از او خواست كه آن حواله را بپردازد و تعهد كرد كه بعدها چنان حواله‌ها ندهد . « 1 » از جمله اين داستان‌هاى مبالغه‌آميز يكى اين است كه نوشته‌اند وقتى يزيد بن مهلب از او خواست تا مرغى به طعام او بيفزايد صالح نپذيرفت . و وقتى يزيد عاتكه را به زنى گرفت و از صالح خواست تا مقرّرى يكماههء او را براى وليمه عروسى به او بدهد او از اين كار امتناع نمود « 2 » .\r\nاز مجموع اين حكايات هرچند بعضى از آنها گزافه به نظر مىرسد چنين برمىآيد كه او در وظيفهء خود و حفظ بيت المال بادقت و احتياط رفتار مىكرده و اين امر حكام را خوش نمىآمده . نوشته‌اند علت اينكه يزيد بن مهلب از امارت عراق دلتنگ شد و وقتى سليمان بن عبد الملك امارت خراسان را هم علاوه بر\r\n\r\n\r\n","description":"","footnote":"\r\n( 1 ) . ابن اثير ، الكامل ، 4 - 145 .\r\n( 2 ) . لغت‌نامه ، به نقل از تهذيب ابن عساكر ، ج 6 ، ص 371 .\r\n","page_name":" 190 ","page_number":190},
  {"content":"\r\n\r\nعراق به دو داد او به خراسان عزيمت نمود و به جاى خود نائبى در عراق منصوب گردانيد اين بود كه در عراق صالح كه تصدى ديوان خراج و بيت المال را داشت در خرج بر او سخت مىگرفت .\r\n\r\nكارهاى عمرانى صالح\r\nاز آثار عمرانى صالح در بصره يكى ساختمان دار الاماره آنجا است كه زياد بن ابى سفيان در زمان ولايت خود بر عراق آن را با خشت و گل ساخته بود و حجاج در دوران امارت خود بر عراق براى اينكه نام زياد را از ميان بردارد آن را خراب كرده بود . و صالح در زمان ولايت خود بر عراق آن را با گچ و آجر از نو بساخت . « 1 »\r\nديگر از كارهاى صالح در هنگام ولايت خود بر عراق اين است كه او امر خراج حوزهء دجله يا به قولى استان بهقباد را به عهدهء ابن مقفع دبير و نويسنده معروف كه نام و آوازه‌اى در تاريخ ادبيات عربى و فارسى هردو دارد گذاشت و اين نخستين بارى است كه نام ابن مقفع در تاريخ به عنوان دبير ديوان خراج ذكر شده است و از جمله مطالب قابل ذكرى كه در تاريخها در اين باره نوشته‌اند مطلبى است كه بلاذرى نقل كرده بدين مضمون كه وقتى ابن مقفع مالى از ابواب جمعى خود را نزد او آورده بود نامهء خود را بر پوستى نوشته و آن را به زعفران آغشته بود و صالح چون آن را بديد بخنديد و گفت اگر كسى جز او چنين مىكرد خوشايند من نبود . و گويند اين بدان سبب بود كه ابن مقفع اين كار را بر آيين ايرانيان در اين گونه موارد كرده بود كه بر آن آشنايى تمام داشت و صالح هم اين را مىدانست كه او در اين كار از آئين ايرانيان پيروى كرده است .\r\nو اما آئين ايرانيان در اين‌گونه موارد باز به نقل بلاذرى چنين بوده است كه گويد : « در ايران رسم چنين بوده كه هر سال مسؤول امور خراج ، صورتى از دريافتىها و پرداختىها و موجودى ديوان خراج را بر روى پوستهاى سفيد به\r\n\r\n\r\n","description":"","footnote":"\r\n( 1 ) . بلاذرى ، فتوح ، ص 428 .\r\n","page_name":" 191 ","page_number":191},
  {"content":"\r\n\r\nهم پيوسته مىنگاشت و آن را نزد شاه مىبرد و شاه مهر بر آن مىنهاد و دستور اجرا مىداد ، اين كار تا زمان خسرو پرويز بر همين منوال جريان داشت ولى اين شاه كه از بوى پوست‌ها آزرده مىشد دستور داد تا آن پوستها را تا وقتى كه با زعفران زردگون نكرده و با گلاب خوشبو نساخته‌اند نزد او نبرند . و همچنين نامه‌هاى ديگرى هم كه بر پوست مىنويسند همه را به زعفران آغشته كنند و از آن زمان دبيران چنين كردند . « 1 »\r\nو ابن مقفع نيز در نامه‌اى كه به حضور صالح برده بود از همين آئين پيروى كرده بود .\r\n\r\nپايان كار صالح\r\nدر سال يكصد و دو هجرى كه يزيد پسر عبد الملك خليفهء اموى برادر خود مسلمه را كه تا آن تاريخ امارت تمام عراق و خراسان را داشت از امارت عراق برداشت و آن را به عمر بن هبيره داد ، عمر كه از حضور صالح در مركز خلافت نگران بود درصدد برآمد تا او را به نيرنگى از ميان بردارد . نگرانى عمر به اين سبب بود كه صالح به تمام جزئيات ديوان خراج عراق و دخل و خرج آنجا وقوف كامل داشت و با بودن او در نزد يزيد دست عمر براى حساب‌سازى و حيف و ميل كردن اموال ديوان و ساير امورى كه معمولا واليان با استفاده از جهل فرمانروايان بدان دست مىزدند بسته بود ، بدين جهت از دبير خود كه نام او را عبدة العنبرى نوشته‌اند پرسيد كه آيا راهى براى گرفتار ساختن صالح هست ؟\r\nعبده گفت من راهى براى اين كار نمىشناسم مگر اينكه بخواهى از راه ستم و تهمت ناروا بر او دست‌يابى . عمر گفت و اين چگونه تواند بود ؟ گفت : صالح مبلغ ششصد هزار درهم به يزيد بن مهلب ( يكى از اميران سابق عراق ) پرداخته و رسيد نگرفته ، و از اين راه مىتوان او را به اختلاس مال ديوان متهم نمود . ابن هبيره هم به يزيد نامه كرد كه وجود صالح در اينجا مورد حاجت است و اگر امير المؤمنين\r\n\r\n\r\n","description":"","footnote":"\r\n( 1 ) . بلاذرى ، فتوح ، ص 570 .\r\n","page_name":" 192 ","page_number":192},
  {"content":"\r\n\r\nمقتضى بداند او را به اينجا بفرستد . يزيد صالح را خواست و او را از نامهء ابن هبيره آگاه ساخت . صالح گفت به خدا سوگند كه او براى حسابهاى خود به من نيازى ندارد زيرا من ديوان عراق را در حالى ترك كردم كه اگر آدمى گنگ و لال هم بر آن بگمارند به خوبى از آن سر در مىآورد . ولى يزيد نپذيرفت و صالح را نزد ابن هبيره « 1 » فرستاد و چون نزد او رسيد دستور داد تا او را گرفته به زندان افكنند و به شكنجه او پرداخت .\r\nنوشته‌اند كه چون او را هر نوع شكنجه مىكردند صالح مىگفت اين قصاص است زيرا خود من هم ديگران را اين نوع شكنجه كرده‌ام تا اينكه او را به نوعى شكنجه كه آن را فزاريّه مىگفتند و اياس بن معاويه ابن هبيره را بدان راهنمايى كرده بود شكنجه كردند صالح گفت ولى من هيچ‌كس را به اين نوع شكنجه نكرده‌ام .\r\nو چون ابن هبيره بر شكنجهء صالح سخت گرفت سه تن از ياران او ( جبلة بن عبد الرحمن و جبهان بن محرز و نعمان سكسكى ) به ضمانت او برخاستند . دبير ديوان گفت بدهى او را تا قبل از شام حاضر كنيد تا او را آزاد كنيم و چون آنها به دنبال تهيه مال رفتند دبير نزد ابن هبيره رفت و او را از آنچه گذشته بود آگاه ساخت و تا قبل از شام هم براى ديدار آن سه نفر بيرون نيامد و چون شب به سر آمد صبحگاهان صالح را در زندان مرده يافتند . « 2 »\r\nصالح بن عبد الرحمن را پسرى هم بوده كه ظاهرا زيردست خود او كار مىكرده از اين پسر جز اشارهء مختصرى در كتاب الوزراء و الكتاب يافت نشد و\r\n\r\n\r\n","description":"","footnote":"\r\n( 1 ) . ابن اثير - الكامل ، ج 4 ص 181 - اين ابن هبيره همان است كه به امام اعظم ابو حنيفه نعمان بن ثابت تكليف كرد قضاء كوفه را از سوى او به عهده گيرد و چون ابو حنيفه امتناع كرد دستور داد تا او را روزى ده تازيانه بزنند تا به اين كار تن در دهد و بدين ترتيب به او يكصد و ده تازيانه زدند و چون باز هم نپذيرفت او را رها كردند ، گويند وقتى امام حنبل را به دستور مأمون در بغداد تازيانه مىزدند او به ياد همان مصيبت كه بر ابو حنيفه وارد شده بود پيوسته بر او رحمت مىفرستاد ( تاريخ بغداد ، ج 13 - ص 326 ) .\r\n( 2 ) . جهشيارى ، الوزراء و الكتاب ، ص 58 .\r\n","page_name":" 193 ","page_number":193},
  {"content":"\r\n\r\nآن در حكايتى است كه جهشيارى دربارهء قحذم بن ابى مسلم مولاى ابى بكره كاتب خراج يوسف بن عمر كه از سوى هشام بن عبد الملك ولايت عراق را داشته است نقل كرده . خلاصهء آن اينكه قحذم هميشه بر صالح عيب مىگرفت كه صالح پسر خود را بزرگ جلوه مىدهد و در كارهايش زياد بر او اعتماد مىكند ولى خود او هم با پسرش عمر همان معامله را كرد و هميشه مىگفت كه پس از من هيچ‌كس قادر به ضبط امر عراق جز پسرم عمر نيست . و چون او را متولى امور خود گردانيد كارهاى ناصواب كرد تا جايى كه يوسف به او دستور داد كه او را از كار بردارد و او را از خودش دور سازد . « 1 »\r\n\r\nچند توضيح\r\nدر اينجا به مناسبت ذكر ديوان عراق و برگردان آن به زبان فارسى چند توضيح لازم مىنمايد .\r\nيكى اينكه ديوان عراق هرچند ديوان مركزى ايران بوده ولى برگردان آن به زبان عربى بستگى به برگردان ديوان ولايات و ساير مناطق ايران نداشته زيرا ديوان‌هاى ولايات مدت‌ها پس از اين تاريخ و به تدريج به زبان عربى برگردانده شده‌اند . برخى از اين ديوانها كه اطلاعى از آنها داريم در تمام دوران اموى همچنان به زبان فارسى باقى مانده‌اند ، و حتى برخى از آنها در خلافت عباسى هم مدتى به زبان فارسى بوده‌اند . ديوان خراسان تا زمان حكومت نصر بن سيّار آخرين كارگزار دولت اموى در آن سامان هنوز به زبان فارسى بود و در سال 124 هجرى بوده كه نصر در اثر نامه‌اى كه يوسف بن عمر ، كه در آن تاريخ از سوى خليفه كارگزار عراق و خراسان بود ، به او نوشت درصدد نقل ديوان آنجا از فارسى به عربى برآمد و دبيرى به نام اسحاق بن طليق اين كار را برعهده گرفت و از همين‌جا است كه او را نخستين كسى مىشمارند كه در ديوان خراسان به\r\n\r\n\r\n","description":"","footnote":"\r\n( 1 ) . جهشيارى ، الوزراء و الكتاب ، ص 65 - 64 .\r\n","page_name":" 194 ","page_number":194},
  {"content":"\r\n\r\nعربى نوشته است . « 1 »\r\nنقل ديوان اصفهان از فارسى به عربى از اين تاريخ هم ديرتر صورت گرفت ، زيرا نخستين كسى كه در آن ديوان به عربى نوشت سعد بن اياس بود و سعد بن اياس دبير عاصم بن يونس كارگزار ابو مسلم خراسانى بر اصفهان بود . « 2 » و از عبارتى هم كه در تاريخ قم از كتاب اصفهان تأليف حمزه اصفهانى نقل شده چنين برمىآيد كه نقل ديوان خراج قم از فارسى به عربى پس از جداشدن قم از اصفهان صورت گرفته . قم در زمان خلافت هارون الرشيد از اصفهان جدا و مستقل شده است . « 3 »\r\nچنين پيدا است كه اين كار در سرزمينهاى دور تر از مركز خلافت يا كارگزاران آنها ديرتر انجام يافته و شايد هم در بعضى مناطق دوردست هرگز انجام نيافته باشد . « 4 »\r\nديگر از مطالبى كه بايد يادآورى شود اين است كه برگردان ديوان تنها شامل زبان آن مىشده كه از فارسى به عربى تبديل يافته نه نظام و سازمان و روش آن‌كه همچنان بر روال گذشته باقى مانده و تغييرى در آن روى نداده است . زيرا چنان كه در جاى خود گذشت اين نظام كه نتيجه قرنها تجربه و محصول خرد و انديشه بسيارى از دبيران و مستوفيان و اهل علم و اطلاع بود در هنگامى كه به مسلمانان رسيد نظامى نسبت به زمان خود كامل و جاافتاده بود و يكى از يادگارهاى باارزش دولت ساسانى به شمار مىرفت كه به دوران اسلامى رسيد و\r\n\r\n\r\n","description":"","footnote":"\r\n( 1 ) . جهشيارى ، الوزراء و الكتاب ، ص 67 .\r\n( 2 ) . ابن رسته ، الاعلاق النفيسة ، ص 169 .\r\n( 3 ) . آن عبارت چنين است : « . . . كورهء اصفهان را به دو شق كرد ( يعنى قباد ) يكى شق جى و يكى شق تيمره و اين شق تيمره را بدين اسم ( ويران آباد كرد كواد ) كه به گفتهء حمزه نام قديم قم بوده است نام كرد . . . و عرب اين كوره را هم شق تيمره نام كردند و اين اسم بر وى باقى بماند تا آنگاه كه رشيد آن را كوره گردانيد پس كوره و شهر را هردو قم نام كردند بدين دستور كه ما ياد كرديم . نواحى و رساتيقى كه خارج از تيمره بودند مجموع داخل تيمره گردانيدند تا غايت كه ديوان خراج از فارسى با عربى كردند . . . » ( تاريخ قم ، ص 24 ) .\r\n( 4 ) . ن . ك . محمد محمدى : فرهنگ ايرانى پيش از اسلام . . . ص 89 .\r\n","page_name":" 195 ","page_number":195},
  {"content":"\r\n\r\nبه نسبت آمادگى عرب‌ها براى درك مزاياى آن در دستگاه خلافت و دولتهاى اسلامى به كار گرفته شد و در آن دولتها همچنان استمرار يافت .\r\nمطلب ديگرى كه بدين مناسبت درخور يادآورى و تأمل است اين است كه برگردان زبان ديوان هرچند باعث گرديد كه بسيارى از نويسندگان عربىنويس هم به امور فنى و مالى ديوان آشنا شوند و كارآزموده گردند و اين كار از انحصار دبيران فارسىزبان بيرون آيد ولى چنان كه زادان فرخ يا دبيران ديوان او پنداشته بودند باعث نگرديد كه كار ديوان از دست دبيران ايرانى خارج گردد بلكه بر عكس موجب شد تا دبيران ايرانى كه در زبان عربى هم مهارت يافته بودند ميدان وسيع‌ترى براى كار خود به دست آورند . زيرا كار دبيرى و ادارهء ديوانها و تصدى امر خراج و بيت المال گذشته از زبان به عوامل ديگرى هم بستگى داشت كه در اين حرفه‌دارى اهميت بيشترى بودند عواملى كه فرمان‌روايان آنها را در دبيران ايرانى مىيافتند نه در ديگران . در سخنانى كه طبرى از عبيد الله بن زياد در هنگام فرار او از بصره به شام نقل كرده در علت اين‌كه چرا او براى وصول خراج عراق ناچار شده به دهقانان متوسل شود و آن كار را به اعراب وانگذارد چنين آمده كه دهقانان ، هم در جمع‌آورى ماليات بصيرترند و هم در حساب امين‌ترند و هم مطالبه از آنها آسان‌تر است .\r\n\r\nبرخورد اعراب قم با پرداخت خراج\r\nآنچه كه در سخنان عبيد الله دربارهء دشوارى مطالبهء اموال ديوان از اعراب به اجمال و سربسته آمده در تاريخ قم « 1 » در بيان حال اعراب آنجا و طرز برخورد\r\n\r\n\r\n","description":"","footnote":"\r\n( 1 ) . كتاب تاريخ قم در سال 378 هجرى قمرى به وسيلهء يكى از علماى آن زمان به نام حسن بن محمد بن حسن قمى به تشويق صاحب بن عباد وزير معروف ديلميان كه خود از مردم قم بوده در عصر فخر الدوله ديلمى به عربى تأليف شده و در سال 805 و 806 هجرى قمرى يكى ديگر از علماى قم به نام حسن بن على بن حسن بن عبد الملك قمى آن را به فارسى برگردانده و اين ترجمه در سال 1312 هجرى شمسى مطابق 1353 هجرى قمرى به وسيلهء آقاى -\r\n","page_name":" 196 ","page_number":196},
  {"content":"\r\n\r\nآنها با مأموران خراج و اموال ديوانى آشكار و روشن بيان شده است .\r\nاين اعراب از طائفهء اشعريان بودند كه در زمان ولايت حجاج بر عراق در سال 94 هجرى از آنجا به سركردگى دو برادر يكى عبد الله و يكى احوص كه قبلا در زندان حجاج بوده و رها شده بودند « 1 » گريخته و به قصد رفتن به اصفهان به ناحيهء قم آمده بودند و دهقان ابرشتجان كه ناحيه‌اى از نواحى قم بود به نام يزدانفادار وسيلهء اقامت آنها را در آنجا فراهم ساخته و آنها را در آنجا ساكن گردانيده بود ، و چون به تدريج بر شماره و توانايى آنها افزوده گشت با انواع نيرنگ‌ها و كشت و كشتارها مالكان آنجا را از ميان برده بر املاك و قدرت خود افزوده و بر قم و اطراف آن مسلط شده و شبه حكومتى در آنجا برقرار\r\n\r\n\r\n","description":"","footnote":"\r\n- سيد جلال الدين طهرانى در چاپخانهء مجلس به چاپ رسيده است . اين كتاب از آنجا كه مؤلف آن خود اهل قم بوده و برادرش هم مدتها حاكم قم بوده و از اين راه به ديوانها و احكام و اطلاعات رسمى هم دسترسى داشته و چنان كه خود نوشته « بيشتر اين اخبار را در مدت حكومت برادرم به قم تحصيل كردم » و گذشته از اينها اين كتاب را براى صاحب بن عباد نوشته كه خود اهل قم بوده و از دانشمندان صاحب‌نظر در تاريخ آن شهر به شمار مىرفته است ، داراى اهميت و اعتبار خاصى است به ويژه در آنچه راجع به امور ديوانى و ترتيب خراج و هر آنچه دربارهء شهرها و روستاها و خصوصيات آنها نقل شده يا آنچه دربارهء اعراب اشعرى كه نزديك به سه قرن بر قم و اطراف آن تسلط يافتند ، و طرز رفتار و كردارشان نوشته كه چون مؤلف ابتدا در نظر داشته كه تنها دربارهء آنها يعنى اشعريان كتابى بنويسد و به همين منظور هم مطالبى دربارهء آنها فراهم آورده بود كه بعدها كه نظر او بر تأليف كتابى جامع‌تر دربارهء قم قرار گرفته آن كتاب را هم در همين تاريخ قم گنجانده كه از اين لحاظ هم مىتوان مطالب آن را از اسناد مؤثق و دست اول براى مطالعه دربارهء تاريخ آن دوران به شمار آورد . ( بنگريد به مقدمه كتاب ) . چاپ دوم ، تاريخ قم ، در سال 1361 توسط انتشارات توس نشر يافت .\r\n( 1 ) . در روايتى كه در تاريخ قم نقل شده آمده است كه علت زندانى شدن احوص آن بوده كه او بر دهقانان ايرانى و غير ايشان بسى شدت و درشتى كردى و آنها يك بار پيش از حجاج به خالد بن عبد الله قسرى والى عراق شكايت بردند كه او سخن ايشان نشنيد ، و چون احوص همچنان به ستم و زورگويى خود ادامه داد بار ديگر به حجاج شكايت بردند و او احوص را به زندان افكند ؛ در تاريخ آمده كه وقتى حجاج احوص را به خاطر برادرش عبد الله از زندان آزاد ساخت اصحاب حجاج او را سرزنش كردند كه تو سبعى از سباع عرب را از بند رها كردى بىاذن و اجازت خليفه ( تاريخ قم ص 245 و 246 ) .\r\n","page_name":" 197 ","page_number":197},
  {"content":"\r\n\r\nساخته بودند كه در حدود دويست و هشتاد سال دوام يافت . « 1 »\r\n\r\n\r\n","description":"","footnote":"\r\n( 1 ) . خلاصهء اين داستان به نقل از تاريخ قم چنين است : « عبد الله و احوص با قوم و قبيلهء خود در روز نوروز سال 94 هجرى كه يزدانفادار صاحب ابرشتجان از ناحيهء قم به نزهتگاهى در حوالى ابرشتجان بيرون آمده و مجلسى ساخته بود ، به آن ناحيه رسيدند . يزدانفادار ايشان را بسيار اكرام و تعظيم و ترحيب كرد و ايشان را فرود آورد به سرائى تزيين شده و هرچه بدان محتاج بودند از مأكول و ملبوس و مفروش براى آنها مرتب كرد و در سال 99 هجرى ديه ممحّان را براى مسكن ايشان نامزد كرد و دو سراى در آنجا يكى سراى مردى كه او را آزاد خرّه مىخواندند براى عبد الله و ديگر سراى مردى كه او را خرّبنداد مىگفتند براى احوص آماده كردند با همه‌گونه فرش و ظروف و آلات و امتعه ، و پس از آن يزدانفادار ديه جمكران را هم از ناحيه قم به اقطاع به ايشان داد و ايشان را مدد و معاونت نمود به گاوها و درازگوشها و تخم و ساير اسباب و آلات زرع . و در سال 102 هجرى كه عبد اللّه و احوص از كمى و اندكى چراگاههاى اشتران و اسبان و گوسفندان به يزدانفادار شكايت كردند يزدانفادار قريه فرابه را هم از ناحيت قم به اقطاع به ايشان داد و هميشه جانب ايشان مرعى مىداشت تا آنگاه كه در سال 114 بدرود زندگى گفت . ( ص 243 و 244 ) .\r\nدر تاريخ قم آمده كه تا آنگاه كه يزدانفادار و خربنداد و وجوه و اشراف عجم كه با عرب عهد و پيمان كرده بودند زنده بودند بر عهد و ميثاق كه ميان ايشان بود مواظبت مىكردند ولى پس از آنها كه فرزندان عجم بزرگ شدند نظر كردند در عبد الله و احوص و فرزندان ايشان و كار و شغل ايشان كه هر روز قوت زيادتر و عدد بيشتر مىشد وضيعتها و املاك متملك مىشدند .\r\nفرزندان عجم چون چنان ديدند با خود گفتند : اگر اين قوم عرب برين شوكت و دولت بمانند بدين ناحيت غلبه كنند و به دست فراگيرند و زمام اختيار از دست ما بكشند . اگر ما تدارك قصه خود با ايشان نكنيم و فرصت غنيمت نشمريم هلاك شويم و برافتيم . پس پيغام فرستادند به عبد الله كه ما شما را نمىخواهيم و نمىخواهيم شما به ناحيت ما متوطن باشيد ازين ناحيت بيرون رويد . و چون عبد الله نپذيرفت آن‌ها كودكان و بىخردان را بر آن داشتند تا سنگ و نجاست در سراى عبد الله مىانداختند و چون نسبت به او بىحرمتى مىكردند عبد الله از سراى خود به قريه فرابه نقل كرد و نامه نوشت به احوص كه در اصفهان بود احوص به شتاب بازآمد و چون گفتگوى آنان به نتيجه نرسيد احوص از آنها يك هفته مهلت خواست تا املاك خود را بفروشند و آنها نيز بدين امر رضايت دادند . چون پنج روز از مدت مهلت بگذشت اهل فرس را بدين ناحيت اتفاقا روزى بود كه آن را تعظيم مىنمودند و بزرگ مىداشتند و اجتماع در آن روز و اكل و شرب مبارك مىداشتند . و احوص را هفتاد بندهء درم خريده بود همه را بخواند و هريك را از ايشان ديه و سرايى بداد به شرط آنكه در شب صاحب آن سراى و ديه را بكشند و سرهاى ايشان بنزديك احوص آرند . هريك از مماليك هفتادگانه قصد آن ديه كردند -\r\n","page_name":" 198 ","page_number":198},
  {"content":"\r\n\r\nدر تاريخ قم در بيان سبب اختلافى كه در ديوان خراج قم نسبت به جاهاى ديگر وجود داشته آمده كه علت اين امر آن بوده كه اعراب قم تا وقتى كه غالب بودند و توانا از اداى خراج سرباز مىزدند و چون بر ايشان غلبه مىكردند آنگاه به خوارى و مذلت و مكروه و ناشايست از زدن و رنجانيدن و دشنام شنيدن به دادن خراج گردن مىنهادند ، و تحمل اين همه آزار و اذيت بدان اميد بود كه شايد از آنچه بايد بدهند مقدارى نزد ايشان باقى بماند . و در همانجا آمده است كه چگونه آنها را براى وصول خراج سرنگون در مىآويختند و مىزدند و سراهاى ايشان را خراب مىكردند و چگونه در زمان مأمون و معتصم و مستعين و معتز و معتمد و معتضد خلفاى عباسى به سبب تمرد ايشان و ندادن خراج لشكرى چند بر سر ايشان فرستاده‌اند و چگونه در مواردى بعضى از آنها را از پاى درآورده و سراها و منازل و باغها و بستانهاى آنها را سوزانيده‌اند . « 1 »\r\nدر اين كتاب همچنين آمده كه يكى از اسبابى كه باعث گرديد قم كه تا زمان هارون الرشيد جزء اصفهان بوده در زمان اين خليفه از اصفهان جدا گردد همين بدحسابى اعراب قم بوده كه باعث مىشده كارگزاران خليفه كسرى خراج آنجا را بر اصفهان تحميل كنند . در آنجا آمده كه در هنگامى كه هارون الرشيد بقاياى مالياتى پنجاه و يك ساله را ( از آغاز خلافت عباسيان تا زمان او ) از همهء سرزمين خلافت مطالبه نمود و باشدت و سختى هرچه تمام‌تر از همه‌جا وصول نمود تنها بقاياى اصفهان بود كه در آن تأخير افتاد آن هم بسبب اهل قم بود كه\r\n\r\n\r\n","description":"","footnote":"\r\n- كه از براى او نامزد كرده بود و صاحب آن ده ( را ) مراقبه مىكردند و چشم مىداشتند تا او را بكشتند و سر او ببريدند . . . و يكى ديگر از بردگان او در شبى كه آن را شب بيات مىگفتند صاحبان ديه جمكران را كه چهار برادر بودند بكشتند و . . . و چون مردم آن ناحيت در بامداد آمدند و آنچه در شب رفته بود معلوم كردند بعضى بر دست عرب مسلمان شدند و بعضى پناه بديشان آوردند و ديگران در شهرها متفرق و پراكنده شدند و آن ناحيه بر عبد الله و احوص مسلم گشت . . . راوى گويد كه چون عبد إله و احوص مقيم شدند نامه نوشتند به پسران عم خود سائب بن مالك و ايشان را از دولت و تمكن و منزل و مقام خود آگاه كردند و ايشان را به جانب خود دعوت كردند پس مجموع به جانب عبد الله و احوص عزيمت كردند . ( ص 253 - 257 ) .\r\n( 1 ) . تاريخ قم ، ص 161 - 164 .\r\n","page_name":" 199 ","page_number":199},
  {"content":"\r\n\r\nدر اداى آن تمرد و سركشى مىكردند و از اداى بقايا امتناع مىنمودند و عمال را مىكشتند يكى را بعد از آن ديگر . و چون به همين علت هارون الرشيد عامل اصفهان را به نام عبد الله بن كوشيد معزول ساخت عبد الله به بغداد رفت و يك ميليون درهم از مال خود به هارون رشوه داد تا قم را از اصفهان جدا سازد و او را به عمل خود بازگرداند . عبد الله از آن رو چنين كرد كه اعراب قم برادر او را كه از سوى او والى قم و مأمور وصول بقاياى آنجا بود در دار الخراج كشته بودند . « 1 »\r\nدر تاريخ قم حكايات و روايات چندى هم دربارهء سرسختى و مقاومت عجيب اعراب در تحمل شكنجه‌ها براى فرار از پرداخت ماليات نقل شده كه خواندنى است و در پايان آنها آمده است : بعضى از مشايخ گفتند كه اين حكايات درست‌اند زيرا كه همّت قوم و غرض ايشان پيوسته در كسر خراج بوده است . به همان اندازه كه در پاكيزه گردانيدن سراها و فرشها و جامه‌هاى ايشان و آنكه اسبان و ساير چهارپايان ايشان نيكو بود و مرغان شكارى ايشان را آب و طعمه و علف بسيار بود و ساحه‌هاى ايشان خوب بود و پيوسته بذل طعام كنند و عطا دهند و ذكر ايشان به سماحت و شجاعت منتشر بود . و نوشته است كه به همين جهت يعنى به سبب خراج بوده كه به ايشان بارها بلا و هلاكت رسيد . « 2 »\r\nدر فصل گذشته همچنين روايتى از حضرت امير على بن ابيطالب نقل شد داير بر اينكه وقتى اصحاب عرب آن حضرت از آن حضرت گله يا شكايت كردند كه حضرت ايرانيان را در كارهاى خويش بر آنها مقدم مىدارد و حضرت از گفتهء آنان كه در آن‌ها نشانه‌اى از عصبيت جاهلى ديد برآشفت . هرچند در آن روايت مختصر نيامده است كه حضرت در چه كارهايى ايرانيان را مقدم مىداشته ولى از قرائن مىتوان به خوبى دريافت كه آن در كارهايى بوده كه بيش از هرچيز احتياج به بصيرت و امانت و اخلاص عمل داشته يعنى امر ديوان و تصدى بيت المال . در همان فصل نمونه‌اى هم از همين اخلاص عمل را در اخبار جنگ جمل از اينان ديديم كه خود مىتواند پرتوى بر اين گفتهء معاويه بيفكند كه در\r\n\r\n\r\n","description":"","footnote":"\r\n( 1 ) . تاريخ قم ، ص 30 - 31 .\r\n( 2 ) . تاريخ قم ، ص 163 .\r\n","page_name":" 200 ","page_number":200},
  {"content":"\r\n\r\nمشورتى با دو تن از بزرگان قبائل عرب براى دفع اسواران ايرانى كه عربها آن‌ها را الحمراء مىگفتند و در زمان خلافت على ( ع ) در كوفه به اسلام گرويده بودند گفت « من چنين انديشيده‌ام كه نيمى از اينان را نابود سازم و نيم ديگر را براى برپا داشتن بازارها و آباد نگاه داشتن راهها زنده بگذارم » زيرا اين‌گونه كارها را كه احتياج به بصيرت و امانت و وظيفه‌شناسى داشت جز از آنان انتظار نمىداشتند .\r\nو چنان كه در پايان كار صالح ديديم موجب قتل صالح هم همان دقت و بصيرت او در امر ديوان و امانت او در حفظ اموال بيت المال از يك سو و بىپروايى جانشين او در اين امور از سوى ديگر بود كه وجود صالح را در مركز خلافت برنمىتافت . در روايات عربى آمده كه وقتى مصعب پسر زبير كه از طرف برادرش عبد الله كه در مكّه به خلافت نشسته بود كارگزار عراق شده بود در جنگ با سپاهيان عبد الملك خليفهء اموى كشته شد سر او را چنان كه معمول ايشان بود براى عبد الملك كه در اين هنگام در كوفه بود فرستادند و آن را در دار الامارهء كوفه در طشتى در برابر او نهادند در آن ميان كسى از حاضران مجلس در بيان بىاعتبارى دنيا و عبرت از گردش روزگار روى به عبد الملك كرد و گفت : « من در همين مجلس سر حسين بن على را در برابر ابن زياد و سر ابن زياد را در برابر مختار و سر مختار را در برابر مصعب ديده‌ام و اكنون هم سر مصعب را در برابر تو مىبينم » . نوشته‌اند عبد الملك اين سخن را به فال بد گرفت و بلافاصله از آنجا برخاست و دستور داد تا آنجا را خراب كنند .\r\nاين داستان چه عينا به همين صورت اتفاق افتاده باشد يا نيفتاده باشد حكايت از واقعيتى تاريخى مىكند كه دستگاه خلافت را در مركز آن دچار آشفتگى و نابسامانى كرده بود . آشفتگى كه با سر مصعب هم پايان نيافت زيرا هنوز برادرش عبد الله پسر زبير كه خود را خليفهء مسلمانان مىخواند مكّه را در اختيار داشت و با امويان شام در جنگ بود و خوارج و ديگر مدعيان نيز اوضاع عراق را متشنج مىداشتند .\r\n\r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n\r\nگفتار هفتم دبيرخانه شاهى در دولت ساسانى\r\nروايتى از ابن مقفع * توقيع * صاحب توقيع * خادم * ذكر * تذكره * صاحب الزمام ( زمام‌دار ) * مهرهاى دبيرخانه * صاحب العمل - كاردار * طبقه دبيران يا كتّاب\r\n\r\nروايتى از ابن مقفع\r\nبلاذرى در فتوح البلدان از ابن مقفع ، دربارهء گردش كار در دبيرخانهء دولت ساسانى از هنگامى كه به صدور نامه يا فرمانى حاجت مىافتاد تا وقتى كه آن نامه يا فرمان آماده مىشد و از دبيرخانه صادر مىگرديد ، روايتى نقل كرده كه با همهء اختصار آن تا حدى روش كار را در آن دبيرخانه روشن مىسازد و براى به دست آوردن اطلاعاتى دربارهء قسمتهاى مختلف آن ديوان و صاحبان مناصب مهم در آن ، هم مهم است و هم مغتنم . مهم ازاين‌رو كه ابن مقفع خود و پدرش و شايد هم پدرانش « 1 » از قديمىترين دبيران\r\n\r\n\r\n","description":"","footnote":"\r\n( 1 ) . ابن مقفع خود از دبيران اوائل دورهء عباسى و اواخر دورهء اموى بود . نشانى پدرش مبارك را در ديوان خراج حجّاج مىيابيم و از آنجا كه دبيران و به خصوص دبيران ديوان خراج كه پس از طىّ دورانى طولانى و كسب مهارت و تجارب لازم به شغلى مستقل برگزيده مىشدند مىتوان حدس زد كه مبارك هم مانند غالب دبيران ديوان از مدتها قبل در ديوان به خدمت اشتغال داشته و به همين علت هم بوده كه غالبا اين شغل از پدران به پسران منتقل مىشده . -\r\n","page_name":" 203 ","page_number":203},
  {"content":"\r\n\r\nدوران اسلامى و از نزديك‌ترين دبيران اين دوران به ديوان ساسانى و خطّ و صلى بين آن دو دوره بوده‌اند كه اگر هم در خاندان خود ريشه در دبيرخانه ساسانى نداشته‌اند ، كه به احتمال زياد داشته‌اند ، بارى به سبب نزديكى به آن دوران و آگاهى وسيعى كه به مقتضاى حرفهء خود از آن سازمان‌ها داشته‌اند و خود ابن مقفع هم بسيارى از نوشته‌هاى آن دوران را به عربى برگردانده ، گفته‌هاى او در آنچه مربوط به آن دوران مىشود پيوسته مورد اعتماد و استناد علماى سلف و محققان عصر حاضر و منبع اطلاعات ايشان بوده و هست . و با اين ترتيب طبيعى است كه گفتهء او در يك امر ديوانى كه مربوط به حرفهء خود او مىشود داراى اهميت زيادترى باشد زيرا گفتهء دبيرى آگاه و عالمى خبير است . و مغتنم است از آن رو كه دربارهء امور داخلى و سازمانهاى درونى دولت ساسانى اسناد زيادى در دست نيست تا بتوان نسبت به آنچه به دست مىآيد بىاعتنا ماند و يا با بىدقتى از آن گذشت .\r\nو از آنجا كه اين روايت مشتمل بر اصولى است كه گذشته از دبيرخانه ساسانى در ديوان انشاء خلفا و دولتهاى اسلامى هم همچنان جارى و مورد عمل بوده ، و همچنين مشتمل بر اصطلاحاتى است كه بايد شناخته گردند رعايت احتياط اقتضا دارد كه آن اصطلاحات به همانگونه كه ابن مقفع به كار برده يعنى با همان تعبير عربى به كار رود ، ازاين‌رو مناسب ديده شد كه نخست عين عبارت ابن مقفع به صورتى كه بلاذرى روايت كرده نقل و سپس به فارسى ترجمه شود آنگاه براى روشن شدن مطالب آن چند توضيح به آن اضافه گردد . به كار بردن ترجمه عربى اين اصطلاحات به جاى اصل پارسى آنها بدين سبب است كه اصل پارسى غالب آنها بدانگونه كه در آن دوران به كار مىرفته به صورتى كه محقق و دور از ترديد باشد در دست نيست و از اين گذشته اين اصطلاحات كه ابن مقفع ذكر كرده در همهء ديوانهاى اسلامى هم كم‌وبيش به همين صورت به كار رفته\r\n\r\n\r\n","description":"","footnote":"\r\n- اين امر در دوران ساسانى متداول بوده و در دوران اسلامى هم كم‌وبيش استمرار داشته و به همين سبب مىتوان حدس زد كه خاندان ابن مقفع نيز از ديرباز در خدمت ديوان بوده‌اند .\r\n","page_name":" 204 ","page_number":204},
  {"content":"\r\n\r\nبنابراين جزء اصطلاحات عام ديوانى شده و مأنوس گرديده است . روايت بلاذرى چنين است .\r\n« حدثنى المفضّل اليشكرى و ابو الحسن المدائنى عن ابن جابان عن ابن المقفع قال :\r\nكان ملك الفرس اذا امر بامر و قعّه صاحب التوقيع بين يديه ، وله خادم يثبت ذكره عنده فى تذكرة تجمع لكل شهر فيختم عليها الملك خاتمه ، و تخزن ، ثم ينفذ التوقيع الى صاحب الزمام و اليه الختم ، فينفذه الى صاحب العمل ، فيكتب به كتابا من الملك و ينسخ فى الاصل ثم ينفذ الى صاحب الزمام فيعرضه على الملك ، فيقابل به ما فى التذكرة ثم يختم بحضرة الملك او اوثق الناس عنده » . « 1 »\r\nيعنى :\r\n« پادشاه ايران وقتى به كارى فرمان مىداد صاحب توقيع آن را در حضور وى به صورت توقيع مىنوشت . صاحب توقيع را كارمندى بود كه يادداشت وى را در حضور او در تذكره‌اى كه نزد او بود ثبت مىكرد و در آخر هر ماه شاه‌مهر خود را بر آن تذكره كه دربردارندهء صورتى از همه توقيعهاى صادر در آن ماه بود مىنهاد و آن را به خزانه مىسپردند . اما اصل توقيع نزد صاحب زمام كه مهردار هم بود فرستاده مىشد و او آن را نزد صاحب عمل مىفرستاد و او به مضمون آن توقيع نامه‌اى از سوى شاه مىنوشت و آن را همراه با اصل نزد صاحب زمام مىفرستاد و صاحب زمام هم آن را بر شاه عرضه مىكرد و با آنچه در تذكره بود مقابله مىشد و آنگاه در حضور شاه يا كسى كه بيش از همه مورد اعتماد شاه بود آن را مهر مىكردند » .\r\nبراى روشن‌تر شدن معناى اين عبارت و نوع كار و وظائفى كه بخشهاى مختلف دبيرخانه و سران سرشناس آن برعهده داشته‌اند چند توضيح دربارهء عنوانهايى كه در آن به كار رفته لازم به نظر مىرسد كه در زير مىآيد :\r\n\r\n\r\n","description":"","footnote":"\r\n( 1 ) . فتوح البلدان ، ص 569 .\r\n","page_name":" 205 ","page_number":205},
  {"content":"\r\n\r\n\r\nتوقيع\r\nتوقيع به نوشته‌هاى كوتاه و مختصرى مىگفته‌اند كه شامل چكيدهء مطلبى بوده كه مىبايستى براساس آن نامه‌اى از ديوان صادر شود ، يا متضمن دستورى بوده كه به مقتضاى آن مىبايستى كارى انجام يابد . اين نوشته‌ها معمولا يا در كنار نامه‌هايى كه به ديوان مىرسيده و به نظر شاه يا هر صاحب‌نظر ديگرى مىرسيده و مىبايستى پاسخ آنها با نظر ايشان داده شود ، طبق دستور ايشان نوشته مىشده ، و يا مستقيما از سوى شاه يا فرمانروا املاء مىشده و در هر دو مورد براى اقدام به دبيرخانه ارجاع مىگرديده است . « 1 »\r\nچنين پيداست كه اين نوشته‌ها به سبب همين ويژگى كه داشته‌اند يعنى بيان معانى بسيار در عبارات كوتاه به تدريج ميدانى براى هنرنمايى دبيران هنرمند و فرزانه و كارآموزده گرديده تا با برگزيدن مناسب‌ترين الفاظ و زيباترين عبارات آن‌چنان مضامينى آموزنده و حكيمانه به وجود آورند كه خود گذشته از جنبه ادارى آنها از آثار برگزيدهء نثر ادبى به شمار مىرفته است وسيله‌اى براى بيان اندرزها و سخنان حكيمانه گشته و به همين سبب اين توقيعات در ادبيات ديوانى پارسى جاى شايسته‌اى يافته بوده‌اند . اين امر از مقدار نسبتا زيادى از اين‌گونه توقيعها كه از آن زبان به زبان عربى راه‌يافته و جزء ادبيات عربى گرديده‌اند دانسته مىشود اين‌گونه توقيعها از ميان همهء شاهان ايران بيش از همه از انوشروان در كتب ادب روايت شده است .\r\n\r\nصاحب توقيع يا توقيع‌نويس\r\nصاحب توقيع يا توقيع‌نويس كسى بوده كه در حضور شاه مىنشسته و آن دسته از نامه‌ها و كارهائى را كه مىبايستى به نظر او برسد بر او عرضه\r\n\r\n\r\n","description":"","footnote":"\r\n( 1 ) . قلقشندى آن را چنين تعريف كرده : « توقيع در اصل نوشته‌اى را گويند كه برنامه‌ها و عرايض نويسند و اساس نامه‌هايى است كه از ديوان صادر مىشود ، و آن به خط صاحب ديوان انشاء يا كاتب الدست يا كسى است كه در مرتبهء آنها باشد . بنابراين توقيع آن پايه است كه منشيان نوشته‌هاى خود را بر آن بنا مىنهند ( صبح الاعشى ، ج 1 ، ص 54 ) .\r\n","page_name":" 206 ","page_number":206},
  {"content":"\r\n\r\nمىداشته و دستورهاى او را به صورت توقيع مىنوشته و سپس آن را به وسيلهء منشى خود به اجراء مىگذاشته است . اين شخص براساس مطالبى كه در فارسنامهء ابن بلخى دربارهء وزيران دربار انوشروان آمده مىبايستى به تعبير دولت ساسانى ايران دبيربد باشد كه ابن بلخى او را دبير بزرگ ناميده است . زيرا توقيع‌نويس در همهء دوره‌ها چه پيش از اسلام و چه پس از آن بلندترين پايگاه را در ديوان داشته ، پايگاهى كه به او حق مىداده كه هر آن در هنگام لزوم شخصا به حضور شاه يا خليفه برسد و در مسائل مهم مملكتى مشير و مشاور او باشد . و به گفتهء ابن بلخى كه از ميان وزيران دوران ساسانى تنها سه وزير حق داشته‌اند بىواسطهء وزرگفرمدار ( وزير اعظم دوره‌هاى بعد ) به حضور شاه برسند و گزارش كار خود را مستقيما به او بدهند و يكى از آنها همين ايران دبيربد بود . دو وزير ديگر يكى ايران آماركار يعنى سرپرست كل امور مالى كشور و ديگرى مشاور بزرگ دربار بوده كه ظاهرا عنوان در اندرزبد داشته است .\r\nاين سمت در دوران خلافت و حكومتهاى اسلامى هم كم‌وبيش همچنان ادامه يافته . در دوران اموى دارندهء اين سمت را كه البته در اوائل از چنان شايستگى و پايگاهى برخوردار نبوده كاتب مىگفتند و از دوران نخستين خليفهء عباسى وزير خوانده شد . و سپس كه به تدريج بر تشكيلات ديوان رسائل و اهميت آن افزود و اشراف بر همهء آنها از عهده شخص وزير خارج بود سرپرست تمام كارهاى ديوانى را صاحب ديوان رسائل يا صاحب ديوان انشاء لقب دادند .\r\nكه خود منصبى بزرگ و در بعضى موارد هم رتبهء وزير بود .\r\nقلقشندى جلالت قدر و برترى پايگاه صاحب اين مقام را از ديرباز بدين سبب نوشته كه براى پادشاهان محرم‌تر از او و كسى كه هم‌نشينىاش براى شاه لازم‌تر از او باشد نبوده . صاحب ديوان رسائل نخستين كسى بود كه بر شاه وارد مىشد و آخرين كسى بود كه از نزد او خارج مىگشت . شاه به هيچ روى از مشورت با او و اينكه او را از مهمات امور دولت و اسرار مملكت بياگاهاند و دربارهء آنها از وى نظر بخواهد بىنياز نمىتوانست بود و به همين سبب صاحب\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nديوان رسائل آن اندازه به وى نزديك بود كه در سفر و حضر پيوسته با او و در گشاد و بست كارها يار و مددكار او بود . « 1 »\r\nاين گفته قلقشندى دربارهء مصر كه در قديم كسى را كه چنين مقام و وظيفه‌اى داشته كاتب الدست مىخوانده‌اند « 2 » از چند جهت قابل تأمل به نظر مىرسد . يكى از آن‌رو كه اين اصطلاح مركب است از دو جزء عربى و فارسى كه بدون شك از شغل او گرفته شده كه پهلوى دست خليفه يا سلطان مىنشسته و نامه‌ها را بر او مىخوانده و پاسخ آنها را به صورت توقيع مىنوشته است ؛ « 3 » و ديگر از آن‌رو كه باز به گفتهء قلقشندى در بيان اين‌كه چرا در اصطلاحات ديوانى مصر كلمات فارسى بسيار است با آنكه مصر مجاور ايران نبوده « رسوم و آداب ديوان مصر در دوران خلافت فاطميها و جانشينان آنها و همچنين مشاغل و مناصب دربار آنان از ديوان و دربار خلافت عباسى بغداد كه گردانندگان آن فارسىزبان بوده‌اند گرفته شده و به همين جهت بسيارى از اصطلاحات ديوانى مصر همچنان فارسى مانده است « 4 » و اين بيان از نظر موضوع بحث ما در اينجا از اين لحاظ قابل تأمل مىنمايد كه براى كلمهء دست پژوهنده را به دورانى قديمتر از خلافت فاطميها در مصر و حتى خلافت عباسيها در بغداد راهنمايى مىكند و وى را با كلمهء دستور در زبان پارسى نزديك مىسازد . « 5 »\r\n\r\n\r\n","description":"","footnote":"\r\n( 1 ) . صبح الاعشى ، ج 1 ، ص 101 - 104 .\r\n( 2 ) . صبح الاعشى ، ج 1 ، ص 103 .\r\n( 3 ) . صبح الاعشى ، ج 1 ، ص 137 .\r\n( 4 ) . صبح الاعشى ، ج 5 ، ص 453 .\r\n( 5 ) . كلمهء دستور كه به معنى وزير است در فارسى كنونى بر وزن مفعول خوانده مىشود ولى در دوران ساسانى آن را دست‌ور مىگفته‌اند و در معنى وزير و مشاور به كار مىرفته و مىتوان احتمال داد كه كاتب الدست ترجمه گونه‌اى از همين دست‌ور باشد براى تركيب دست‌ور نظرهايى مختلف ابراز شده ( ن . ك . به حواشى معين بر اين كلمه در برهان قاطع و همچنين تعليقات او در جلد پنجم برهان قاطع ) ولى با توجه به معناى آن و در پرتو اطلاعاتى كه دربارهء وظائف ديوانى توقيع‌نويس به دست مىآيد مىتوان اين نظر را هم ابراز داشت كه ور در اينجا مانند بر به معنى پهلو و دست‌ور همان معنى وردست را داشته باشد . يعنى وزيرى كه پيوسته و در همه حال براى مشورت در امور مملكت ملازم شاه و وردست او بوده چنان كه در وظائف -\r\n","page_name":" 208 ","page_number":208},
  {"content":"\r\n\r\n\r\nخادم\r\nكسى كه ابن مقفع عنوان او را خادم ترجمه كرده در اين گردش كار چند وظيفه برعهده داشته يكى اين‌كه در حضور توقيع‌نويس يادداشت او را به صورت توقيع نوشته و به دفتر ماهيانه‌اى كه آن را تذكره خوانده نقل كند ، و ديگر آن‌كه اصل توقيع را نزد صاحب الزمام بفرستد .\r\nاز طرز تعبير ابن مقفع از اين خادم به صورت خادم له « يعنى گماشته او چنين برمىآيد كه از ميان همهء كارمندان دبيرخانه اين يكى خدمت‌گزار شخصى توقيع‌نويس يعنى ايران دبيربد يا وزير بوده كه به تعبير امروز مىتوان او را رئيس دفتر مخصوص وزير يا چيزى شبيه به اين خواند . و آنچه از وظائف او در اين گفتهء ابن مقفع آمده گذشته از آنچه ذكر شد اين بوده كه هم يادداشتهاى شخصى توقيع‌نويس را نزد خود محفوظ مىداشته و هم دفتر ماهيانه توقيعهايى را كه مىبايستى آخر هرماه به مهر شاه برسد و به خزانه تحويل شود .\r\n\r\nذكر\r\nدر گفتهء ابن مقفع توضيحى براى آن نيامده ولى از سياق عبارت او چنين برمىآيد كه « ذكر » كه در لغت به معنى ياد و وير و يادكردن است در اصطلاح ديوانى دفتر يا دفتر گونه‌اى بوده كه دبيربد يا توقيع‌نويس توقيعها و شايد مطالب ديگرى را هم كه مىخواسته پيوسته در ياد و يا در دسترس خود داشته باشد در آن ثبت مىكرده و آن را نزد خود يا در دفتر مخصوص خود نگه مىداشته اين كلمه هم به صورت مفرد و هم به صورت جمع آن ذكور در كتاب مفاتيح العلوم خوارزمى به كار\r\n\r\n\r\n","description":"","footnote":"\r\n- كاتب الدست - كه مىتوان احتمال داد ترجمه گونه‌اى از همين دست‌ور باشد - ذكر شد .\r\nچنان كه مىتوان احتمال داد كه عبارت ابن مقفع هم در اين مورد « وقعه صاحب التوقيع بين يديه » اشاره‌اى به همين مطلب باشد . ذكر اين شعر نظامى هم در بيان منزلت دست‌ور در ارتباط با شاه بىمورد نيست .\r\n صيدكنان موكب نوشيروان * دور شد از كوكبهء خسروان\r\nمونس خسرو شده دستور و بس * خسرو و دستور ، دگر هيچ‌كس - \r\n","page_name":" 209 ","page_number":209},
  {"content":"\r\n\r\nرفته . خوارزمى عنوان فصل اول از باب چهارم كتاب خود را كه در تعريف دفاتر و اوراق و اسناد ديوانى است چنين آورده : « فى اسماء الذكور و الدفاتر و الاعمال » و در تعريف در وزن كه آن هم دفترى بوده گويد : « الدروزن ، ذكر الماسح و سواد الذى فيه مقادير مايمسحه » « 1 » ؛ و مراد از آن دفترى بوده كه زمين پيمايان و كسانى كه از سوى ديوان مزارع را مساحت مىكرده‌اند مقدار مساحت خود را در آن ثبت مىكرده‌اند . و از اينها معلوم مىشود كه ذكر نوعى دفتر بوده كه در ديوانهاى زمان او معمول و معروف بوده به حدى كه او نيازى به تعريف آن نمىديده است .\r\n\r\nتذكره\r\nمعنى لغوى آن با ذكر چندان تفاوتى ندارد ولى در اصطلاح ديوانى با آن متفاوت است . ابن مقفع آن را براى دفترى به كار برده كه همهء توقيعهايى كه در طى يك ماه از سوى شاه صادر مىشده در آن ثبت مىگرديده و در آخر هر ماه به مهر شاه مىرسيده و در خزانه ضبط مىشده ، مسعودى از جمله مهرهاى خسرو پرويز كه در كارهاى مختلف به كار مىرفته يكى را هم براى مهر كردن تذكره‌ها نوشته و آن را چنين وصف كرده .\r\n« نگين آن عقيق و نقش آن خراسان خرّه و حلقه آن از زر بود » . « 2 »\r\nبه نظر مىرسد كه به كاربردن دو كلمهء ذكر و تذكره از سوى ابن مقفع براى دو گونه دفتر كه هردو دفتر يادداشت بوده‌اند به منظور تشخيص آنها از يكديگر بوده ، ذكر براى دفتر يادداشت دبيربد يا وزير و تذكره براى دفتر يادداشت شاه .\r\nاين دفتر با همين نام تذكره در ديوانهاى اسلامى هم مورد عمل بوده ولى نه تنها براى ثبت توقيعها بلكه براى يادداشت چيزهاى مهم در آن ديوانها . تذكره و جمع\r\n\r\n\r\n","description":"","footnote":"\r\n( 1 ) . مفاتيح العلوم ، چاپ المطبعة السلفيه ، مصر 1342 ه . ق . ص 39 .\r\n( 2 ) . « و الخاتم الثانى فصّه عقيق ، نقشه خراسان خرّه و حلقته ذهب ، تختم به التذكرات » .\r\n( مروج الذهب ، ج 1 ، ص 320 ) .\r\n","page_name":" 210 ","page_number":210},
  {"content":"\r\n\r\nآن تذاكر به دفترهايى گفته مىشد كه در آنها نامه‌هاى مهمّى كه از ديوان صادر مىشد يادداشت مىگرديد تا در هنگام نياز مراجعه به آنها آسان باشد . « 1 »\r\nاز خزانه در عبارت ابن مقفع « و تخزن » نبايد چنان كه معمول است خزانهء اموال يا گنج فهميد چون مقصود از آن خزانه كتب يا به اصطلاح امروز كتابخانه يا بايگانى است . خزانه را به اين معنى و براى همين منظور در ديوانهاى اسلامى هم همچنان پابرجا مىيابيم كه متصدى آن به نام خازن خوانده مىشده . خازن كه شغل وى يكى از شغلهاى مهم ديوان به شمار مىرفته هرچند از طبقهء دبيران نبوده ولى هميشه از ميان بزرگان و معتمدان با شرائطى سخت برگزيده مىشده چه زمام همهء ديوان و اسرار دولت در دست او بوده و اگر در حدّ اعلاى امانت و نزاهت نفس نمىبوده چه بسا با رشوه‌اى مىلغزيده و به وسيلهء او سندى از اسناد ديوانى به خارج راه مىيافته يا رازى از رازهاى دولت بازگو مىشده .\r\nشرحى را كه قلقشندى دربارهء چگونگى ضبط نامه‌هاى مهم در اين ديوانها از « الصورى » نقل كرده كم‌وبيش بر كليّات كار اين ديوان در دوره‌هاى ديگر هم قابل انطباق است . به موجب اين شرح هنگامى كه اين‌گونه نوشته‌هاى مهم مانند نامه‌هايى كه مىبايستى به پادشاهان يا يكى از بزرگان دولت نوشته شود ، يا فرمانهايى كه مىبايستى صادر گردد ، آماده مىشد آن را به نسخه‌بردار مىداده‌اند تا رونوشتى از آن كلمه به كلمه بردارد و بر بالاى آن بنويسد رونوشت نامهء فلان به تاريخ فلان و آنگاه آن را براى ضبط به خازن مىسپرده‌اند . دربارهء نامه‌هايى هم كه از اين نوع به ديوان مىرسيده چنين عمل مىشده كه وقتى پاسخ آنها آماده مىشده همان منشى كه پاسخ را آماده كرده بوده به خط خود بر بالاى آن مىنوشته « اين نامه از سوى فلان در فلان تاريخ رسيده و در فلان تاريخ پاسخ آن نوشته شده » و اگر نامهء رسيده پاسخى نداشته است مىبايستى به خط صاحب ديوان در آن نوشته شود كه اين نامه را پاسخى نيست ، سپس بايگانى شود . اين نوشته‌ها را براى رفع مسؤوليت از خازن لازم مىشمرده‌اند . « 2 »\r\n\r\n\r\n","description":"","footnote":"\r\n( 1 ) . صبح الاعشى ، ج 1 ، ص 134 .\r\n( 2 ) . صبح الاعشى ، ج 1 ، ص 135 - 136 .\r\n","page_name":" 211 ","page_number":211},
  {"content":"\r\n\r\nبه اين مناسبت اين مطلب هم بايد گفته شود كه ثبت فرمانها و نگهدارى خلاصه يا نسخه‌اى از آنها را در ديوانهاى ايران سابقه‌اى طولانىتر از دوران ساسانى بوده ، اين امر ريشه در دوران هخامنشى داشته است . در تورات به نامه‌اى اشاره شده كه رؤساى يهود به داريوش نوشته و درخواست كرده‌اند تا در كتابخانهء سلطنتى جستجو شود و فرمانى را كه كوروش بزرگ دربارهء بناى بيت المقدس صادر كرده بوده بيابند . و به دستور داريوش جستجو شده و چنين فرمانى را يافته‌اند . « 1 »\r\n\r\nصاحب الزمام ( زمام‌دار )\r\nزمام نام دفتر يا ديوانى بوده « 2 » كه هرآنچه به دبيرخانهء شاهى مىرسيده يا از آنجا صادر مىشده مىبايستى از اين ديوان بگذرد و در آنجا ثبت گردد حتى گزارشهاى ساليانه ديوانهاى مالى كه خود چنان كه گذشت دستگاهى مستقل بوده است و زيرنظر ايران آماركار كه خود وزيرى هم‌رتبهء ايران دبيربد بوده اداره مىشده است . آن گزارشها مستقيما به وسيلهء او به مهرشاه مىرسيده كه نشانهء تصويب آن گزارش و فرمان اجراى آن بوده است . « 3 » بنابراين ديوان زمام امور دفتركل و ناظر بر همهء امور دبيرخانه شاهى و معيار صحت و سقم آنها بوده و شايد به سبب همين گستردگى وظائف و حدود اختيارات آن بوده كه آن را ديوان زمام و صاحب آن را زمام‌دار گفته‌اند . به كار و وظيفهء ديوان\r\n\r\n\r\n","description":"","footnote":"\r\n( 1 ) . تورات ، سفر عزرا ، اصحاح 5 ، بند 17 و اصحاح 6 ، بند 1 و 2 .\r\n( 2 ) . به نظر نرسيد كه هيچ يك از لغت‌نويسان عربى يا فارسى به اين معنى اشاره كرده باشند مرحوم دهخدا نخستين بار در يادداشتى به خط خود در اين باره چنين نوشته است : « ظاهرا زمام همان ديوان است . در شواهد زير نوعى از ديوان يا سمت يا رياستى بوده است » و از شواهدى كه براى اين معنى ذكر كرده يكى همين عبارت فتوح البلدان است كه در اينجا ذكر شد و ديگر عبارتى است از ياقوت كه در آن زمام مرادف با ديوان آمده و ديگر عبارتى است از صاحب تاج العروس در ذيل برنامج كه گفته اصلها فارسية . . . و معناها زمام يرسم فيه متاع التجار و سلعهم . « لغت‌نامه در زمام - و يادداشت به خط مرحوم دهخدا » .\r\n( 3 ) . فتوح البلدان ، ص 570 و 569 .\r\n","page_name":" 212 ","page_number":212},
  {"content":"\r\n\r\nزمام در اين دستور صاحب بن عباد كه آن را در فرمان انتصاب متصدى خراج اصفهان نوشته است بهتر مىتوان پىبرد : « اقساط مالياتى را در موسمهايى كه اجازهء آن صادر مىشود و دستور تازه مىرسد افتتاح كن . . . و در هر قسطى حساب اصل و افزوده‌ها و اقطاعات و احتسابات آن را با آنچه بر طبق سندهاى معتبر هزينه شده به ديوان بفرست تا پس از آنكه در ديوان زمام بررسى شود در ديوان اصل ثبت دائم گردد . « 1 »\r\nزمام‌دار به سبب وظائفى كه بر عهده داشته يكى از بزرگان بلندپايه ديوان به شمار مىرفته و چون مهردار سلطنتى هم بوده او هم مانند توقيع‌نويس يا ايران دبيربد آن مقام و منزلت را داشته كه خود براى انجام وظائفى كه بر عهده داشته شخصا نزد شاه برود . اين ديوان زمام به همان علت كه صاحب آن مهردار هم بوده در دوران اسلامى كه برخى از خلفا و فرمانروايان از آن تقليد كردند چنان كه خواهد آمد « ديوان زمام و خاتم شناخته شده » . « 2 »\r\nوظيفهء زمام‌دار در اين گردش كار اين بوده كه نخست اصل توقيع را كه از دفتر مخصوص توقيع‌نويس يا دبيربد دريافت مىكرده به نزد « صاحب العمل » يا « رئيس‌دار الانشاء » مىفرستاده تا براساس آن نوشته‌اى چنان كه بايد و شايد جامع همه نكات بلاغى و تشريفاتى آماده كند و آن را دوباره نزد او بازپس فرستد .\r\nآنگاه وظيفه داشته است كه آن نوشتهء آماده را پس از بررسى آن و حصول اطمينان از اينكه هم شامل همهء نكات توقيع است و هم داراى تمام شرائط و خصوصياتى است كه يك نامهء صادر از دبيرخانهء شاهى مىبايستى دارا باشد ، آن را نزد شاه ببرد و بر او عرضه بدارد و در حضور او آن را به يكى از مهرهاى متعدد او كه مىبايستى براى چنان نوشته‌اى به كار رود مهر كند . و پس از مهر كردن آن نوشته بود كه گردش كار پايان مىپذيرفت و نامه براى صدور آماده مىگشت .\r\n\r\n\r\n","description":"","footnote":"\r\n( 1 ) . رسائل الصاحب بن عباد ، چاپ مصر ، دار الفكر العربى ، به تصحيح عبد الوهاب عزّام و شوقى ضيف . ص 58 .\r\n( 2 ) . « كان زياد بن ابى سفيان اول من اتخذ من العرب ديوان زمام و خاتم امتثالا لما كانت الفرس تفعله » فتوح البلدان ، ص 569 .\r\n","page_name":" 213 ","page_number":213},
  {"content":"\r\n\r\n\r\nمهرهاى دبيرخانه\r\nبراى هر دسته از فرمانها يا نامه‌هايى كه از دبيرخانه صادر مىشده مهر مخصوصى وجود داشته كه همهء آنها به استثناى مهرى كه براى مهر كردن نامه‌هاى محرمانه به كار مىرفته ، كه گاهى يكى از خاصان شاه آن را عهده‌دار مىشده ، بقيه در اختيار زمام‌دار بوده و او به تناسب هر فرمانى مهر مخصوص آن را به كار مىبرده . « 1 »\r\nابن مقفع مهرهاى يكى از پادشاهان ايران را با اين عنوانها كه ترجمهء عربى آنها است برشمرد .\r\nخاتم للسّر - كه نامه‌هاى محرمانه با آن مهر مىشده .\r\nخاتم للرسائل « 2 » - براى مهر كردن نامه‌هاى عادى .\r\nخاتم للتخليد - تخليد به معنى جاودانه و دائمى كردن است و اين مهر براى مهر كردن سجلّها و اقطاع‌ها و فرمان‌هاى اعطاى نشان و منصبها به كار مىرفته .\r\nسجلّ عبارت از حواله‌هاى مخصوصى بوده كه براى سفيران يا خبرگزاران يا مأموران دولتى كه شغلشان ايجاب مىكرده كه غالبا در سفر باشند نوشته مىشده و به آنها مىداده‌اند . و فرق آنها با حواله‌هاى عادى اين بوده كه سجلّ به عهده يك شخص يا كارگزار مخصوص صادر نمىشده بلكه همهء كارگزارانى كه در مسير آنها قرار مىگرفته‌اند مؤظف به اجراى مفاد آن بوده‌اند . « 3 » و از اينكه اين حواله با مهر تخليد صادر مىشده چنين برمىآيد كه محدود به زمان معينى هم نبوده و نوعى حواله دائمى يا درازمدت به شمار مىرفته و ظاهرا به همين سبب هم بوده كه مىبايستى با اجازهء شاه و با مهر او صادر گردد . اقطاع آن بوده كه بهرهء\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 569 .\r\n( 2 ) . آنچه در اينجا الرسائل نوشته شده در متن چاپى فتوح البلدان كه مورد مراجعه بود الرّسل چاپ شده كه نادرست به نظر مىرسد . رسل جمع رسول به معنى فرستاده است كه در اينجا معنى ندارد ، اين تصحيح به استناد گفته خود ابن مقفع كه كمى پس از اين با اين عبارت آمده « و ربما افرد بخاتم السرّ و الرسائل رجل من خاصة الملك » صورت گرفته است . ( ن . ك .\r\nفتوح البلدان ، ص 569 ) .\r\n( 3 ) . خوارزمى ، مفاتيح العلوم ، ص 57 .\r\n","page_name":" 214 ","page_number":214},
  {"content":"\r\n\r\nملكى را در تمام عمر يا براى مدت طولانى به كسى واگذار كنند و آن را به اصطلاح دوره‌هاى بعد در تيول او قرار دهند .\r\nخاتم للخراج - و آن مهرى بوده كه گزارشهاى مالى و جز آن را كه صاحب خراج ( ايران آماركار ) آن را به حضور شاه مىبرده و به نشانه تصويب و دستور اجرا با آن مهر مىكرده‌اند .\r\nاستاد فقيد كريستين سن از روايت ابن مقفع يك مهر هم براى محكمهء جنائى نقل كرده « 1 » كه در اين روايت بلاذرى ديده نشد .\r\nمسعودى چند مهر از خسرو انوشروان را براى كارهاى زير نام برده و آنها را بدين‌گونه وصف كرده است :\r\nخاتم للخراج ( مهرى براى خراج ) نگين آن عقيق و نقش آن عدل بود .\r\nخاتم للضياع ( ضياع به معنى ديه‌ها و آباديها است و ظاهرا اين مهر براى امور املاك اختصاصى به كار مىرفته ) نگين آن فيروزه و نقش آن عمارت ( آبادى ) بوده است .\r\nخاتم للمعونه ( معونه به معنى كمك و همراهى است و ظاهرا براى احكام مستمريها و عطاها و حقوق‌ها و مانند اينها به كار مىرفته ؛ گويد نگين آن ياقوت سرمه‌اى و نقش آن تأنّى ( درنگ ) بود .\r\nخاتم للبريد ( مهرى براى نامه‌هاى بريد ) گويد نگين آن ياقوت سرخ بود كه چون آتش مىدرخشيد و نقش آن وفأ ( رسيدن ) يا رجأ ( اميد ) بود . « 2 »\r\nمسعودى از خسرو پرويز نه مهر نام برده و جنس و نقش آنها را هم وصف كرده و گفته كه آنها در امور مملكتى به كار مىرفته‌اند و كاربرد آنها را بدين ترتيب ذكر كرده است :\r\nنخست مهرى كه نگين آن ياقوت سرخ و نقش آن صورت شاه و گرداگرد آن صفت شاه نوشته شده بود و حلقهء آن الماس بود و بدان نامه‌ها و سجل‌ّها مهر مىشد .\r\n\r\n\r\n","description":"","footnote":"\r\n( 1 ) . ايران در زمان ساسانيان - ترجمه فارسى رشيد ياسمى ، ص 276 .\r\n( 2 ) . مروج الذهب ، پلّا 1 / 309 .\r\n","page_name":" 215 ","page_number":215},
  {"content":"\r\n\r\nدوم مهرى كه نگين آن عقيق و نقش آن خراسان خرّه با حلقه زرين بود و بدان تذكره‌ها را مهر مىكردند ( تذكره چنان كه گذشت دفترى بود كه در آن توقيعهاى شاه ثبت مىشد . )\r\nسوم مهرى كه نگين آن جزع و نقش آن اسب‌سوارى تازان با حلقهء زرين ، و نقش آن الرجأ ( اميد ) بود و بدان پاسخ بريد را مهر مىكردند .\r\nچهارم مهرى كه نگين آن ياقوت گلرنگ و نقش آن بالمال ينال الفرح ( با خواسته به شادى رسند ) و حلقهء آن زرين بود و با آن فرمانهاى تبرئه و گذشت از مجازات نافرمانان و گنهكاران را مهر مىكردند .\r\nپنجم مهرى كه نگين آن ياقوت بهرمان و از بهترين و صافىترين رنگ سرخ و گرانمايه‌ترين نوع آن بود . نقش آن خرّه خرم ( كه به عربى بهجت و سعادت معنى شده ) و دو طرف آن مرواريد و الماس بود و با آن گنجينهء جواهرات و خرانهء ويژه و زيورآلات مهر مىشد .\r\nششم مهرى كه نگين آن آهن چينى و نقش آن عقاب بود و با آن نامه‌هائى كه به پادشاهان اطراف نوشته مىشد مهر مىگرديد .\r\nهفتم مهرى كه نگين آن پادزهر و نقش آن پشه بود و با آن خوراكيها و داروها و بوى افزارها را مهر مىكردند .\r\nهشتم مهرى كه نگين آن جمان ( لولو ) « 1 » و نقش آن سرگراز بود و با آن احكام اعدام و گردن محكومان به اعدام مهر مىشد .\r\nنهم مهرى از آهن كه در گرمابه و آبزن به دست مىكردند « 1 » .\r\n\r\nصاحب العمل ( كاردار )\r\nاز روايت ابن مقفع چنين برمىآيد كه صاحب العمل سرپرست دستگاهى بوده كه همه نويسندگان و دبيرانى كه كار آنها نوشتن و آماده كردن نامه‌ها و فرمانها و اسناد بوده ، در آنجا به خدمت\r\n\r\n\r\n","description":"","footnote":"\r\n( 1 ) . مروج الذهب ، پلّا 1 / 320 و 321 .\r\n","page_name":" 216 ","page_number":216},
  {"content":"\r\n\r\nمىپرداخته‌اند و او به تناسب موضوع توقيع و چگونگى نامه‌اى كه مىبايستى بر اساس آن نوشته شود آن را به يكى از دبيرانى كه براى آن‌گونه نوشته‌ها مناسب مىدانسته ارجاع مىكرده است .\r\nصاحب العمل بنابر قاعده بايد ترجمهء كاردار باشد و همين قاعده اقتضا دارد كه گمان كنيم كه ابن مقفع آن را از چنين كلمه‌اى ترجمه كرده ولى تنها با اين گمان نمىتوان گفت كه صاحب چنين وظيفه‌اى در دبيرخانه ساسانى با همين عنوان خوانده مىشده ، هرچند شواهد و نشانه‌هاى ديگرى هم آن را تأييد كند « 1 »\r\n\r\n\r\n","description":"","footnote":"\r\n( 1 ) . از جمله اين شواهد و امارات كثرت استعمال كار در آن دوران در همين زمينه‌هاى ديوانى است . كتابى كه موضوع آن آيين نويسندگى و قواعد بلاغت بوده و به همين دستگاه و دبيران آن مربوط مىشده كاروند نام داشته ( جاحظ ، البيان و التبيين ، ج 3 ، ص 10 ) . فردوسى در شرح پادشاهى اردشير بابكان ، در چگونگى پذيرش سفيران خارجى ، پس از بيان اين‌كه نخست مرزبانان از آمدن آنان اطلاع مىيافته و وسائل سفر آنان را در منزلگاههاى ميان راه فراهم مىساخته‌اند گويد :\r\n چو آگه شدى زان سخن كاردار * كه او بر چه آمد بر شهريار\r\nهيونى سرافراز و مردى دبير * برفتى به نزديك شاه اردشير \r\nكه به قرينهء مردى دبير مىتوان از آن چنين فهميد كه اين كاردار با ديوان بىارتباط نبوده .\r\nفردوسى همچنين اصطلاح كارآگاه را هم در وظائف يا صفت ديوانيان مكرّر به كار برده و همچنين كارجوى در شرح حال اردشير گويد :\r\n به ديوانش كارآگهان داشتى * به بىدانشان كار نگذاشتى\r\nفرستاده بودى به گرد جهان * خردمند و بيدار كارآگهان \r\n( ج 7 ، ص 1987 ) .\r\nدر آيين لشكركشى در همان دوران :\r\n يكى موبدى را ز كارآگهان * كه بودى خريدار كار جهان\r\nابا هر هزارى يكى كارجوى * به رفتى نگه داشتى كار اوى \r\n( شاهنامه ، ج 7 ، ص 1981 ) .\r\nسرپرست كل دستگاه مالى كشور را چنان كه در جاى خود به تفصيل گذشت . ايران اماركار مىگفتند . يكى از عنوانهاى رسمى دربار ساسانى كه دارندهء آن داراى مقام وزير بوده عنوان كاردان بوده ( كريستن سن ايران ساسانى ص 336 ) . حسن بن خصيب يكى از منجمان دانشمند -\r\n","page_name":" 217 ","page_number":217},
  {"content":"\r\n\r\nبه هرحال عبارت كاردار براى چنين شغلى چه سابقه‌اى قديم‌تر داشته باشد يا نداشته باشد در اينجا آن را به جاى صاحب العمل به كار مىبريم چون هم آسان‌تر و هم روان‌تر از آن است .\r\nاين كاردار را به تعبير دوره‌هاى بعد بايد رئيس دار الانشاء 2 و دستگاهى هم كه زيرنظر او بوده در الانشاء ديوان مركزى خواند ، اين دستگاه چه در آن دوران و چه در دوره‌هاى اسلامى ، از زمانى كه ديوان خلافت نشاط و رونقى يافت ، پيوسته مركز نويسندگان طراز اول و اديبان خوش‌قريحه و عالمان به فنون بلاغت و آگاهان به ظرافتها و ريزه‌كاريهايى كه در انواع مختلف نوشته‌هاى ديوانى و دربارى به كار مىرفته است بوده و همه آنچه دربارهء هنر نويسندگى و سخنان حكيمانه و كلام آراسته و تحول آنها در دوره‌هاى مختلف گفته و نوشته شده همه از همين‌جا سرچشمه مىگرفته است .\r\nوصف نوشته‌هايى كه در آن دوران در اين دار الانشاء 2 به آيين آن روزگار ساخته و پرداخته مىشده در اين نوشتهء استاد فقيد كريستن سن و همچنين در نوشته نظامى عروضى در صناعت دبيرى كه آن هم به نظر استاد فقيد صناعت دبيرى در دوران ساسانى را هم دربرمىگيرد مىتوان به اجمال يافت . نوشتهء نظامى كمى پيش از اين ذكر شد ، نوشته استاد فقيد هم در وصف منشآت عصر ساسانى چنين است :\r\n« ايرانيان از ديرباز به مراعات ظاهر و آرايش آن اهميت زياد مىداده‌اند .\r\nاحكام رسمى و نامه‌هاى خصوصى مىبايستى هميشه به سبكى مصنوع و متناسب نوشته شود . در منشآت اين عصر اقوال حكيمانه و مواعظ اخلاقى و دينى و اشعار و لغز و معماهاى لطيف دست به هم داده مجموعهء ظريف و زيبائى به وجود مىآورده‌اند . در طرز انشاء و همچنين در نوشتن عنوان نامه‌ها به قدرى دقت به كار مىرفت كه مقام هريك از فرستنده و گيرندهء نامه از آن به خوبى\r\n\r\n\r\n","description":"","footnote":"\r\n- ايرانى كتابى را كه به عربى در احكام نجوم تأليف كرده بود با نام فارسى كار مهتر ناميد ( قفطى ، تاريخ الحكما ، ص 165 ) .\r\n","page_name":" 218 ","page_number":218},
  {"content":"\r\n\r\nمعلوم مىشد . در نامه‌هايى كه بين پادشاهان ساسانى با يكى از كارگزاران يا با يكى از پادشاهان اطراف مبادله مىشد همان ميل و علاقه به صنايع بيانى و محاسن لفظى كه در كتب ادبى پهلوى و خطابه‌هاى تاجگذارى ديده مىشود به شكل آشكارترى مشهود است » . « 1 »\r\n\r\nطبقه دبيران يا كتّاب\r\nدر نامهء تنسر در بيان طبقات مردم كه اعضاء ناميده شده و جمعا به چهار عضو تقسيم شده‌اند دربارهء طبقه دبيران چنين آمده :\r\n« . . . عضو سوم كتّاب و ايشان نيز بر طبقات و انواع كتّاب رسائل ، كتّاب محاسبات ، كتّاب اقضيه و سجلّات و شروط ، و كتّاب سير . و اطبا و شعرا و منجمان داخل طبقات ايشان . « 2 »\r\nرسته‌اى كه در اين‌جا « كتّاب محاسبات » خوانده شده‌اند ظاهرا همان آمار دبيرانند كه شرح كارها و وظائف آنها در دستگاه مالى دولت ساسانى در گفتارى از همين كتاب گذشت . و از آنچه با عنوان « كتّاب اقضيه و سجلّات و شروط » ذكر شده چنين برمىآيد كه مراد از آن سه رسته از دبيرانند كه كار آنها نوشتن اسناد مختلف قضائى يا حقوقى بوده ، كتّاب اقضيه يا همان دبيران احكام قضايى كه در فهرست خوارزمى به صورت دادديبهر آمده و در كتاب التنبيه حمزهء اصفهانى نيز به صورت داد دفيره ذكر شده و كتاب احكام و اقضيه معنى شده « 3 » قابل انطباق است . از جمله مهرهاى ساسانى كه شمرده شد مهرى هم براى احكام اعدام و مهرى هم براى احكام عفو از مجرمان ذكر شده بود كه بىارتباط با كار اين دبيران احكام قضائى نيست .\r\n\r\n\r\n","description":"","footnote":"\r\n( 1 ) . كريستن سن ، ايران ساسانى ، 127 - 128 .\r\n( 2 ) . نامهء تنسر ، ص 57 .\r\n( 3 ) . بهار ، سبك‌شناسى ج 1 ، ص 99 به نقل از نسخهء خطى التنبيه . . . متعلق به كتابخانهء مدرسه مروى كه امروز ( يعنى در زمان تأليف كتاب سبك‌شناسى ) جزء كتابخانه دانشكده حقوق ( دانشكده حقوق دانشگاه تهران ) بوده است .\r\n","page_name":" 219 ","page_number":219},
  {"content":"\r\n\r\nكتّاب سجلّات ، دبيرانى بوده‌اند مسؤول نوشتن و فراهم ساختن آن‌گونه اسناد كه بنابر تعريفى كه براى سجلّ ذكر شده هم جنبهء سياسى و اطلاعاتى داشته و هم جنبهء مالى . و چنان كه گذشت از جملهء مهرهاى ساسانى مهرى هم براى چنين فرمانها وجود داشته .\r\nاز كتّاب شروط هم مىتوان چنين فهميد كه مراد از آن دبيرانى بوده‌اند كه نوشتن قراردادها و اسنادى از اين قبيل در قلمرو كار آنها بوده است .\r\nو امّا آن دسته از دبيران كه در نامهء تنسر با عنوان كتّاب رسائل و كتّاب سير يعنى نامه‌نويسان و وقايع‌نگاران آمده هرچند دربارهء تعداد و نوع كار هريك از آن‌ها آگاهى صحيحى در دست نيست ، ولى از شرحى كه قلقشندى از نوشته ابو الفضل صدرى دربارهء رسوم ديوان انشاء در زمانهاى قديم كه در زمان او هم همچنان پايدار بوده نقل كرده ، اطلاعاتى به دست مىآيد كه صرف‌نظر از بعضى جزئيات آن‌كه ممكن است در هر دوره‌اى به مقتضاى زمان و مكان تغيير كند ، كليات آن بر همهء دوره‌ها قابل انطباق تواند بود . صورى نوشته كه در آن زمانها رسم چنين بوده كه در دار الانشاء هفت دبير براى نوشتن نامه‌هاى مختلف به اين شرح در خدمت باشند .\r\nنخست دبيرى عهده‌دار نوشته‌هاى بسيار مهمّ مانند فرمانها و احكام انتصاب كارگزاران بلندپايه ، و شرح حوادث بزرگ و رويدادها يا امورى كه مىبايستى از سوى ديوان در آن باره بيان نامه‌ها و اعلاميه‌هائى صادر گردد و به اطراف فرستاده شود تا به آگاهى عموم برسد . و رسم چنين بوده كه براى چنين وظيفه‌اى تواناترين دبيران را كه در رتبه و مقام همطراز با صاحب ديوان بودند برمىگزيدند .\r\nدوم - دبيرى عهده‌دار نوشتن نامه‌هايى كه از زبان شاه به پادشاهان اطراف نوشته مىشد .\r\nسوم - دبيرى عهده‌دار نامه‌هايى كه به بزرگان دولت و اشراف مملكت و كارگزاران و قاضيان و دبيران و خدمتگزاران دولت نوشته مىشد . و نوشتن امان\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nنامه‌ها و سوگندنامه‌ها نيز در وظيفهء او بود .\r\nچهارم - دبيرى عهده‌دار نوشتن منشورها و نسخه‌بردارى از نامه‌هاى مهمى كه از ديوان صادر مىشده .\r\nپنجم - دبيرى خوش‌نويس كه نامه‌هايى را كه مىبايستى به شكلى زيبا و پسنديده از ديوان صادر شود مانند عهدنامه‌ها و بيعت‌نامه‌ها و پيمان‌نامه‌ها و مانند اينها ، پس از آماده‌شدن آنها را با خطى خوش بازنويس كند .\r\nششم - دبيرى كه وظيفه داشت تمام آنچه را كه در ديوان نوشته مىشد پيش از صدور بازخوانى كند و اگر غلط يا خطا يا لغزشى در آن ديد يا خود آن را اصلاح كند يا براى اصلاح نزد نويسندهء آن فرستد . و همهء منشيان موظف بودند پيش از آنكه نوشتهء خود را به صاحب ديوان بدهند آن را به نظر اين دبير برسانند تا او پس از خواندن آن هرگاه آن را درست يافت نشانه‌اى به علامت تأييد بر آن نامه بگذارد و به نويسنده باز دهد تا او آن را به صاحب ديوان تسليم كند .\r\nهفتم - دبيرى سرپرست دفترهايى كه از لوازم ديوانى شمرده مىشدند بدين ترتيب :\r\n1 - دفتر يادداشتى كه خلاصهء تمام امور مهمى كه در ضمن نامه‌ها ذكر شده و احتمال مىرفته كه روزى به مراجعهء آنها نياز افتد در آن ثبت مىشده تا پيوسته در دسترس ديوانيان باشد و آنها را از مراجعهء به بايگانى و كاوش در اوراق و نامه‌هاى ضبط شده در آنجا بىنياز سازد .\r\n2 - دفترى كه تمام لقبها و عنوانهاى رسمى همهء كارگزاران و واليان و بزرگان مملكت و همچنين لقبها و عنوانهاى پادشاهان خارج و مقدار و نوع تعارفاتى كه براى هريك به تناسب شغل و مقام آنها در نامه‌هاى رسمى و منشورها و احكام مىبايستى به كار رود در آن ثبت بوده و مىبايستى پيوسته براى مراجعه در دسترس دبيران دار الانشاء باشد .\r\n3 - دفترى براى يادداشت رويدادهاى بزرگى كه اتفاق مىافتاده است .\r\nاين‌گونه رويدادها با ذكر تاريخ وقوع و ديگر مشخصات در اين دفتر ثبت\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمىگرديده تا براى نوشتن تاريخ به كار آيد .\r\n4 - دفترى شامل فهرست تمام نامه‌هاى وارد و صادر به‌طور تفصيل با ذكر روز و ماه و سال ورود يا صدور آنها .\r\n5 - دفترى شامل فهرست تمام احكام انتصابات و منشورها و مانند اينها كه همهء آنها به‌طور ماهيانه در آن ثبت مىشده و در آخر سال آن را تجديد مىكرده‌اند .\r\n6 - دفترى شامل فهرست تمام نامه‌هايى كه به زبان خارجى به ديوان رسيده و ترجمه شده با نام مترجم و مضمون نامه . « 1 »\r\nدربارهء دفترى كه در صورت بالا به شمارهء 3 ذكر شد ، يعنى دفتر ثبت وقايع اين توضيح بايد اضافه شود كه از عبارت‌نامهء تنسر و ذكر كتّاب السير در ردهء دبيران با شأن و مقام چنين برمىآيد كه اهميت وقايع‌نگارى و مقام وقايع نگاران در دوران ساسانى بيش از آن بوده كه از نوشتهء صورى برمىآيد .\r\nتاريخ‌نويسى به معنى ثبت وقايع مهم ظاهرا از خيلى قديم در ايران معمول بوده ، در تورات به وجود دفتر يا دفترهايى دربارهء شاهان هخامنشى براى ثبت وقايع تصريح شده در نامه‌اى كه پيشوايان يهود به اردشير دوم پادشاه هخامنشى نوشته‌اند از سفر تواريخ سخن رفته و از پاسخى كه از سوى اين پادشاه به ايشان فرستاده شده وجود چنين سفرى تأييد شده است « 2 » . در تاريخهاى يونانى مانند تاريخ هرودت و كتزياس اشاراتى در تأييد آنچه گذشت ديده مىشود .\r\nپلو تارخ كه در سدهء اول ميلادى مىزيسته ( 41 يا 45 - 120 م ) در سرگذشت تميستوكلس جايى كه نبرد دريائى ايرانيان و يونانيان را در سالاميس شرح داده مىنويسد : « خشايار شاه بر تختى از زر نشسته بود و چند تن از دبيران براى نوشتن شرح آن نبرد در خدمت او حضور داشتند » .\r\nدر دورهء ساسانى هم مانند عصر هخامنشى نوشتن روزنامه‌هاى رسمى و ثبت وقايع مهم معمول بوده و منصب نگهبانى سالنامه‌هاى سلطنتى يكى از\r\n\r\n\r\n","description":"","footnote":"\r\n( 1 ) . صبح الاعشى ، ج 1 ، ص 130 - 135 .\r\n( 2 ) . تورات ، سفر عزرا صحاح 4 ، بند 15 .\r\n","page_name":" 222 ","page_number":222},
  {"content":"\r\n\r\nمنصبهاى مهم دربار ساسانى شمرده مىشده و يكى از منابعى كه آگاتياس تاريخ‌نويس رومى كه در سال 582 ميلادى وفات يافته در كتاب خود دربارهء ژوستى نيان از آن بهره جسته مجموعهء سالنامه‌هاى رسمى ساسانى بوده كه در بايگانىهاى دولتى تيسفون نگاهدارى مىشده و سر جيوس مترجم معروف آن زمان كه خسرو انوشيروان او را بهترين مترجمان مىدانست با اجازهء سرپرستان آرشيو سلطنتى نام شاهان ايران و دوران پادشاهى و كارهاى بزرگ هريك را از روى آنها يادداشت كرده و پس از ترجمه به زبان يونانى به آگاتياس داده است . « 1 »\r\nبيهقى در حكايتى از خسرو پرويز نوشته كه چون جنگهاى وى با بهرام چوبين به پايان رسيد و كشور بر وى مسلّم شد دبيران را بفرمود تا شرح آن جنگها و رخ‌داده‌ها را از آغاز تا انجام بنويسند . دبيران نيز چنان كردند و چون نوشته خود را بر خسرو عرضه داشتند خسرو ديباچهء آن را نپسنديد .\r\nپس يكى از دبيران نوخاسته ديباچه بليغى بر آن نوشت كه خسرو را پسند افتاد و فرمان داد تا بر پايگاه آن دبير بيفزايند « 2 » اين اهتمام به ثبت و ضبط وقايع را خاصه آنچه باعث شهرت و نام و آوازه ايشان مىشد جاحظ چنين وصف كرده :\r\nايرانيان به سبب ميل و رغبت فراوانى كه به حفظ آثار و اخبار داشتند ، وقايع بزرگ و كارهاى عظيم خود و همچنين اندرزهاى سودمند و امورى را كه موجب شرف و سرافرازى ايشان مىبود در دل كوه مىنگاشتند يا در بناهاى بزرگ و نامى به يادگار مىگذاشتند و بدين‌سان آنها را از خطر زوال محفوظ و براى هميشه پايدار مىساختند . « 3 »\r\nدر قطعه‌اى از عهد شاپور به پسرش كه عامرى نيشابورى آن را از خداى نامه در كتاب خود « السعادة و الاسعاد فى السيرة الانسانية » نقل كرده شرحى دربارهء مسؤولان امور ديوانى آمده كه هرچند تا حدى مبهم است و نياز به بررسى بيشترى دارد ولى ذكر آن در اينجا تا وقتى كه فرصتى براى بررسى آن به\r\n\r\n\r\n","description":"","footnote":"\r\n( 1 ) . كريستن سن ، 71 - 70 .\r\n( 2 ) . المحاسن و المساوى ، ص 481 .\r\n( 3 ) . جاحظ المحاسن و الاضداد ، ص 201 .\r\n","page_name":" 223 ","page_number":223},
  {"content":"\r\n\r\nدست‌آيد بىفايده نخواهد بود .\r\nدر اين قطعه شاپور خطاب به فرزندش هرمزد گويد :\r\n« اى فرزند تو را دوازده وزير بايد كه هفت‌تن آنها متصديان كارهاى تو و ديوانهاى تو باشند و پنج‌تن آنها براى كارهاى ديگر . يكى از آن هفت وزير دبير ديوان رسائل و دومى سرپرست ديوان سپاه و سومى متصدى نسخهء آن « 1 » و چهارمى متصدى ديوان خراج و پنجمى متصدى نسخهء آن و ششمى متصدى شرطه و دومى متصدى نگهبانان ، و سومى حاجب و چهارمى قاضى و پنجمى متصدى رسيدگى به شكايات است . « 2 »\r\nدر كتاب السعادة و الاسعاد فى السيرة الانسانيه تأليف ابو الحسن عامرى نيشابورى متوفى در سال 381 « 3 » هجرى عبارتى از انوشروان نقل شده كه مأخوذ از روايات ايرانى است . در اين عبارت كه دربارهء طبقات چهارگانهء جامعهء ايرانى\r\n\r\n\r\n","description":"","footnote":"\r\n( 1 ) . اين عبارت براى من روشن نشد . معمولا نسخ اصطلاحات ديوانى به معنى نسخه‌بردارى است و در اينجا اين معنى درست درنمىآيد احتمال تحريف هم كم است مگر اين‌كه نسخه در آن دوران معنى ديگرى داشته كه بر ما مجهول است . و به‌هرحال باب بحث و بررسى در اين قطعه باز است و به همين سبب هم مراجعه به متن عربى اين عبارت در كتاب السعادة و الاسعاد ص 435 خالى از فائده نخواهد بود .\r\n( 2 ) . السعاده و الاسعاد ، ص 435 و 436 .\r\n( 3 ) . ابو الحسن عامرى از دانشمندان بنام قرن چهارم ايران است . وى نزد ابو زيد احمد بن سهل بلخى درس خوانده ، با ابو الفضل ابن العميد و ابو الفتح ابن العميد و ابو الحسين عتبى و ابو سعيد سيرافى و ابو النصر نفيس و ابو سليمان منطقى سجستانى و ابو حيّان توحيدى و ابو على مسكويه مصاحبت و معاشرت داشته . . . وفات او در روز 27 ماه شوال 381 هجرى قمرى بوده و چون استاد او ابو زيد بلخى در 322 درگذشته بوده و او قريب به شصت سال بعد از آن تاريخ زنده بوده است مىتوان يقين داشت كه به سن كمال پيرى و پختگى رسيده بوده است .\r\nآنچه دربارهء او نقل مىكنند حاكى از نيكى سيرت و كثرت تفكر و قدرت بر كلام و قوت طريقه او است . . . تأثير او در ذهن معاصرينش بسيار قوى بوده و به اعتقاد عموم ايشان يكى از حكماى بزرگ به شمار مىرفته است . كتاب السعادة و الاسعاد يكى از مؤلفات مهم و معتبر او است كه به كتابت و مباشرت مرحوم مجتبى مينوى در سال 1336 هجرى شمسى به طبع رسيده و جزو انتشارات دانشگاه تهران شمارهء 435 نثر شده . آنچه دربارهء ابو الحسن عامرى در اينجا آمده از مقدمه مرحوم مينوى بر آن كتاب نقل شده است .\r\n","page_name":" 224 ","page_number":224},
  {"content":"\r\n\r\nدر دوران ساسانى است كه به تعبير عربى عبارت بوده‌اند از اهل الدين و المقاتلة و الكتّاب و النجوم ، دربارهء كتّاب يعنى دبيران چنين آمده : القسم الثالث الكتّاب و هم اصناف فمنهم كتّاب الرسائل ، و كتّاب الخراج و كتّاب الشروط ( ص 209 ) .\r\nمراد از كتّاب الرسائل چنان كه به تفصيل خواهد آمد همان دبيران دبيرخانه شاهى يا ديوان مركزى هستند كه گفتيم رئيس آنها را ايران دبيربد يا دبيران مهشت مىناميدند و يكى از وزيرانى بود كه مستقيما و بدون واسطه بزرگفرمدار ( وزير اعظم ) با شاه ارتباط داشت و عزل و نصب او هم با خود شاه بود ، و در او از كتّاب الخراج هم همان اماركاران يا آمار دبيران هستند كه وصف آنها هم گذشت و گفتيم كه رئيس آنها هم ايران آماركار خوانده مىشده و او هم مانند ايران دبيربد يكى از وزيرانى بوده كه مستقيما با شاه ارتباط داشته و عزل و نصب او هم با خود شاه بوده و دربارهء هريك از آن دو اطلاعات و معلومات نسبتا مفيدى از منابع تاريخى به دست مىآيد كه به بيشتر آنها درگذشته اشاره شد .\r\nو اما دربارهء كتّاب الشروط كه در اين عبارت صنف سومى از دبيران به شمار رفته‌اند و از اين عبارت معلوم مىشود كه آنها هم در ديوان شأن و شوكتى داشته‌اند اطلاعات ما بسيار اندك است و شايد تنها مأخذى كه به جز اين عبارت و آنچه از انوشروان نقل شده كه در آن اشاره‌اى به چنين صنفى از دبيران شده مفاتيح العلوم خوارزمى است كه در آن ضمن برشمردن انواع دبيرى در دوران ايرانيان از دبيرى هم به نام داددبيهر نام برده و وظيفهء او را « كتابة الاحكام » نوشته است .\r\nاز عبارات منقول از انوشروان چنين به دست مىآيد كه اين صنف سوم از دبيران هم از دبيران ديوان بوده‌اند و وظيفهء آنها كه كتابة الشروط ذكر شده يكى از وظايف ديوانى و مدنى به شمار مىرفته و با اين حساب بايد از شروط و احكام ، اسناد و معاملات و قراردادها و نوشته‌هايى از اين قبيل فهميده شود نه احكام قضائى مربوط به مرافعات و دعاوى و مانند اينها كه ظاهرا از وظايف موبدان و\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nروحانيان زردشتى بوده ، و در اين عبارت منقول از انوشروان نيز طبقهء حكام يكى از اصناف اهل الدين شمرده شده چه در اين عبارت اهل الدين به چهار طبقه تقسيم شده‌اند كه به تعبير عربى عبارت بوده‌اند از : الحكاّم ( حاكمان ، قاضيان ) العبّاد ( عابدان ) النّساك ( ناسكان ) المعلّمون ( معلمان ، آموزگاران ) .\r\nديگر از ديوانها يا دفاترى كه جزء همين ديوانهاى مالى به شمار مىرفته ديوانى بوده است كه فرمانهاى مربوط به بخشيدن املاك و اقطاعات و القاب و يا حواله‌هاى عام و مانند اينها در آنجا ثبت و ضبط مىشده .\r\nمهرى را كه به اين ديوان اختصاص داشته بلاذرى چنين وصف كرده « خاتم للتخليد ، يختم به السجلّات و الاقطاعات و ما اشبه ذلك من كتب التشريف » « 1 » .\r\n\r\n\r\n","description":"","footnote":"\r\n( 1 ) . فتوح البلدان ، ص 569 .\r\n","page_name":" 226 ","page_number":226},
  {"content":"\r\n\r\n\r\nگفتار هشتم ديوان رسائل در دستگاه خلافت\r\nانتقال ديوان رسائل * زياد پسر سميّه * ديوان زمام و خاتم * ديوان بريد * تشكيلات ادارى و فراز و نشيبهاى دستگاه خلافت * دار الانشاء\r\n\r\nانتقال ديوان رسائل\r\nچنان كه گذشت انتقال ديوان رسائل يا سازمان ادارى و سياسى دولت ساسانى به دستگاه خلافت با انتقال ديوان خراج يا سازمان مالى آن دولت به اين دستگاه اين فرق اساسى را داشت كه سازمان مالى و ديوان خراج در هيچ شرايطى تعطيل‌بردار نبود ، زيرا پس از سقوط دولت ساسانى هم مىبايستى به ناچار همچنان به كار خود ادامه دهد و براى فاتحان يعنى آن گرسنگان سيرىناپذير طعام و طعمه فراهم كند . ازاين‌رو تا وقتى كه دستگاه خلافت براى برگرداندن آن به زبان عربى آمادگى نيافت ، يعنى تا كمى پيش از پايان قرن اول اسلامى آن ديوان همچنان به زبان فارسى و زيرنظر دبيران فارسىزبان باقى ماند ، و هنگامى كه دستگاه خلافت كم‌وبيش آمادگى يافت به زبان عربى برگردانده شد و به صورت ديوان عربى تغيير شكل داد . ولى دبيرخانهء دولت ساسانى كه مركز امور ادارى و سياسى آن دولت بود چنين حالتى را نداشت زيرا اين دبيرخانه مولود\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nتشكيلاتى بود كه متناسب با وضع آن دولت و كيفيت فرمانروائى و طرز اداره و كشوردارى آن به وجود آمده بود . بنابراين دوام و بقاء آن هم مرهون وجود چنان دولتى با همان ويژگيهاى سياسى و فرهنگى آن بود ؛ و چون خلافت عربى چنان حالتى را نداشت از آن‌رو كه هنوز خوى بيابانى بر آن غلبه داشت بدين سبب دبيرخانهء آن دولت كه بعدها به عنوان ديوان رسائل خوانده شد با زوال آن دولت از ميان رفت و در دوران خلفا به تدريج و گام‌به‌گام برحسب نياز و ضرورت و به نسبت پيشرفت فرهنگ حاكمان رفته‌رفته به دستگاه حكومت راه يافت ، و هرچند اين راه‌يابى هم در برخى موارد صورت موقتى داشت نه دائم .\r\n\r\nزياد پسر سميّه\r\nاز نخستين سازمانهايى كه از دولت ساسانى به دستگاه خلافت راه يافت بايد از ديوان زمام و خاتم نام برد كه وصف آن در دبيرخانهء ساسانى گذشت . نخستين كس از كارگزاران خلافت كه چنين ديوانى را در دستگاه خود تأسيس كرد زياد كارگزار معاويه در عراق بود ، « 1 » و نخستين خليفه‌اى هم كه آن را در دستگاه خلافت معمول ساخت معاويه بود كه او هم به اشارهء زياد و در هنگامى كه نيازى بدان احساس كرد آن را در شام تأسيس نمود .\r\nزياد به جز اين ديوان ، ديوانهاى ديگر و آيينهاى ديگرى را هم از دربار ساسانيان به دستگاه خود در عراق و دستگاه خلافت در شام منتقل ساخت . و اين بدان سبب بود كه وى از دوران نوجوانى خود كه با نخستين دستهء اعراب به منطقه ابلّه و ميشان در حوالى بصره و جنوب ايران آمد تا اين تاريخ كه به امارت تمام ايران منصوب شده بود پيوسته در اين منطقه و در ديوان خراج آنجا به كار اشتغال داشت و در امور ديوانى تجاربى اندوخته بود و از آگاهان و شايد هم آگاه‌ترين فردى از حاكمان عرب به آيين و رسوم ديوانى ايران به شمار مىرفت .\r\n\r\n\r\n","description":"","footnote":"\r\n( 1 ) . فتوح البلدان ، ص 569 . بلاذرى از مدائنى روايت كرده كه زياد بن ابى سفيان نخستين كس از عرب است كه به تقليد ايرانيان براى خود ديوان زمام و خاتم برگزيد .\r\n","page_name":" 228 ","page_number":228},
  {"content":"\r\n\r\nو چون درك صحيح كارهاى او در اين زمينه كه او را به صورت يكى از پيشگامان در امر انتقال فرهنگ ديوانى ايران به دستگاه خلافت مىنماياند نياز به شناخت بيشتر و بهتر او دارد ازاين‌رو توضيح زير لازم به نظر مىرسد .\r\nزياد پسر سميّه و سميّه كنيزكى بود از اهل زندورد و زندورد تسويى بود از تسوهاى چهارگانهء استان شادشاپور در جنوب عراق و شمال بصرهء كنونى « 1 » .\r\nسميّه از كنيزكان انوشجان دهقان ايرانى اين منطقه بود كه او را در مقابل خدمتى به حارث بن كلدهء ثقفى طبيب عرب بخشيده بود . اين حارث در بيمارستان جندى شاپور دانش پزشكى آموخته بود و در آن دوران كه كمى پيش از فتوحات اسلامى بود در اين نواحى طبابت مىكرد . سميّه نامى است كه حارث اين كنيزك را به آن نام خوانده وى او را با خود به طائف كه خود اهل آنجا بود برد . از اين سميّه سه پسر در تاريخ اين دوران شناخته شده به نامهاى نافع و نفيع ( معروف به ابى بكرة ) و زياد . او نافع و نفيع را در فراش حارث به دنيا آورد و زياد را در فراش شخصى به نام عبيد كه گويند غلامى رومى از آن حارث بوده و حارث سميّه را به او داده بوده است . « 2 »\r\nهنگامى كه عمر در سال 14 هجرى عتبة بن غزوان را به جنگ ايرانيان در جنوب عراق فرستاد عتبه نافع و نفيع و زياد را هم با خود برد ، چه از ده زن او نيز دختر حارث بن كلده بود و اينان برادران زن او بودند . زياد در اين سفر 13 يا 14 ساله بود و چون در ميان همهء اعرابى كه با عتبه آمده بودند تنها او بود كه سواد خواندن و حساب كردن داشت ، كار تقسيم غنائم را به او واگذار كردند و براى اين كار هم روزى دو درهم به او دستمزد مىپرداختند . « 3 »\r\nاز همين تاريخ زياد در همين منطقه باقى ماند و پيوسته به همين امور كه كم‌كم به كارهاى ديوانى تغيير شكل داد اشتغال داشت . در دوران كارگزارانى هم\r\n\r\n\r\n","description":"","footnote":"\r\n( 1 ) . براى آگاهى بيشتر دربارهء اين استان كه كسكر هم خوانده مىشده و تسوهاى آن نگاه كنيد به جلد دوم همين كتاب ، گفتار هفدهم ، استان شادشاپور يا كسكر ( ص 317 ) .\r\n( 2 ) . آگاهى بيشتر را در اين باره در گفتار هفدهم از جلد دوم همين كتاب با عنوان « استان شادشاپور يا كسكر » خواهيد يافت .\r\n( 3 ) . بلاذرى ، فتوح ، ص 421 .\r\n","page_name":" 229 ","page_number":229},
  {"content":"\r\n\r\nكه پس از عتبه به امارت بصره آمدند مانند مغيرة بن شعبه و ابو موسى اشعرى و عبد الله بن عامر همچنان در اين منطقه بود و به همين گونه كارها مىپرداخت . در زمان ابوموسى متصدى ديوان عطا بود و در زمان عبد الله بن عامر مسؤول ديوان و بيت المال بصره گرديد « 1 » و در زمان خلافت على ( ع ) كه آن حضرت امارت بصره را به عبد الله بن عباس واگذارد تصدّى امر خراج و ديوان را هم به زياد واگذار فرمود . اين در سال 36 هجرى بود . « 2 » و وى تا سال 39 هجرى كه از سوى آن حضرت به ولايت فارس منصوب گرديد همچنان متصدى ديوان خراج بود « 3 » و پس از شهادت على بن ابى طالب ( ع ) و مسلّم شدن خلافت بر معاويه هرچند زياد مدتى با معاويه درگيرى داشت و از او گريزان بود ولى اين دوران به زودى سپرى شد و زياد از سوى معاويه به امارت تمام عراق يعنى بصره و كوفه كه چنان كه گذشت شامل همه ايران مىشد منصوب گرديد . و پس از قضيه استلحاق « 4 » پسر ابو سفيان و برادر معاويه خوانده شد ، و وى در همين مقام يعنى امارت عراق و فرمانروايى همه ايران بود كه به بيمارى طاعون درگذشت .\r\nاز آنچه گذشت مىتوان اين مطلب را به خوبى دريافت كه هنگامى كه زياد به فرمانروايى ايران منصوب گرديد و خود مستقلا صاحب امر و نهى شد و براى خود دستگاه فرمانروايى پديد آورد نه تنها در اثر طول مقام در اين ديار و خدمت ممتد در ديوان بصره كه چنان كه گذشت هنوز يك محيط ايرانى و فارسى زبان بود به آيين كشوردارى ايرانيان واقف شده بود بلكه زبان فارسى را هم به خوبى آموخته بود زيرا نشست‌وبرخاست او در اين منطقه بيشتر با اسواران و دهقانان ايرانى بود كه طبقهء با فرهنگ آن زمان به شمار مىرفتند . جاحظ مىنويسد هنگامى كه زياد دچار بيمارى شد على ( ع ) او را در خانهء شيرويه\r\n\r\n\r\n","description":"","footnote":"\r\n( 1 ) . بلاذرى ، فتوح ، ص 438 .\r\n( 2 ) . طبرى 1 / 30 - 3229 .\r\n( 3 ) . طبرى ، 1 / 3448 .\r\n( 4 ) . و آن بدين‌گونه بود كه در يك مجلس رسمى كه در مقر خلافت معاويه در شام تشكيل شد شهودى اقامه گرديد كه ابو سفيان پدر معاويه با سميّه آميزشى نامشروع داشته و زياد نتيجهء آن آميزش بوده . اين واقعه به تفصيل در همهء تواريخ ذكر شده .\r\n","page_name":" 230 ","page_number":230},
  {"content":"\r\n\r\nاسوارى عيادت فرمود . « 1 » اين شيرويه فرمانده اسوارانى بود كه در خوزستان در جنگهاى هرمزان و ابو موسى با شرائطى كه خود مقرّر داشتند به مسلمانان پيوستند و به خواست خود به بصره آمدند و با قبيلهء بنى تميم هم‌پيمان شدند و در آنجا همچون بزرگان مىزيستند . و همين شيرويه بود كه مرجانه زن زياد و مادر عبيد الله را به زنى گرفت و براى او قصرى در بصره ساخت كه به نام « هزاردر » معروف گرديد . « 2 »\r\nجاحظ گويد عبيد الله بن زياد داراى لكنت فارسى بود و برخى از حروف عربى مثل حاء را مانند ايرانيان ها تلفظ مىكرد . زيرا او در خانهء شيرويه و ميان اسواران بزرگ شده بود .\r\nبنابراين مقدمات طبيعى بوده كه زياد باهوش و زيركى كه از كارهاى او نمودار است براى استوار ساختن پايه‌هاى حكومت خود در ايران هرچه بهتر و بيشتر از دانسته‌هاى خود بهره گيرد . نوشته‌اند هنگامى كه حضرت على ( ع ) در خلافت خود حكومت فارس را كه منطقه‌اى پرآشوب بود به وى واگذار فرمود او سيرهء انوشروان را الگوى خود قرار داد و با همين روش موفّق شد شورش آنجا را بخواباند و آرامش را به آنجا بازگرداند . طبرى در اين باره مىنويسد : « مردم فارس مىگفتند ما كسى را در راه و روش شبيه‌تر از اين مرد تازى به خسرو انوشروان در نرمش و مدارا و دورانديشى نديديم » . « 3 »\r\nزياد دوازده سال امارت عراق را داشت . او نخستين كسى بود كه براى نوشتن نامه‌هاى ديوانى دبيران مخصوص بگمارد . او ديوان رسائل خود را به عهدهء عبد الله بن ابى بكره برادرزادهء مادرى خود واگذارد و ديوان خراج او هم بر عهدهء زادان فرخ بود « 4 » - عبد الله بن ابى بكره از كسانى بود كه در همين بصره به دنيا آمده و در همانجا هم بزرگ شده و با محيط فارسى ديوان آشنايى داشته و\r\n\r\n\r\n","description":"","footnote":"\r\n( 1 ) . البيان و التبيين ، ج 1 ، ص 76 .\r\n( 2 ) . فتوح البلدان ، ص 440 .\r\n( 3 ) . طبرى 1 / 3449 ( و كان اهل فارسى يقولون مارأينا سيره اشبه بسيره كسرى انوشروان من سيره هذا العربى فى الدين و المداراه و العلم بمايأنى ) .\r\n( 4 ) . جهشيارى ، الوزراء و الكتاب ، ص 26 .\r\n","page_name":" 231 ","page_number":231},
  {"content":"\r\n\r\nزادان فرخ هم از دهقانان ايرانى و همان بود كه تا زمان حجاج همچنان در ديوان خراج بصره و رئيس آن ديوان مىبود و شرح حال او گذشت . در تاريخ يعقوبى آمده كه زياد پيوسته مىگفت كه دبيران خراج را بايد از بزرگزادگان ايرانى كه به امور خراج آگاهى دارند برگزيد « 1 » و با تأسيس ديوان زمام و خاتم در دستگاه خود از آن پس از نامه‌هايى كه از دستگاه او صادر مىگرديد رونوشتى در ديوان نگه مىداشت .\r\nهمهء اين كارها و كارهاى ديگرى كه در تاريخ به او نسبت داده‌اند باعث گرديده كه او در حسن سياست ضرب المثل شود تا جائى كه در كتابى همچون ترجمهء تاريخ يمينى دربارهء سياست حسنك وزير عبارتى بدين مضمون آمده كه « چون به نيشابور رسيد سياستى را آغاز نهاد كه اگر زياد مشاهدت كردى از سياست خويش مستزيد گشتى . » « 2 »\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 234 .\r\n( 2 ) . ترجمهء يمينى ، ص 436 « از سياست خويش مستزيد گشتى يعنى آن را نارسا يافتى و در آن به چشم حقارت نگريستى » ، ن . ك . به كليله و دمنه چاپ و تصحيح مينوى ، صفحه 282 .\r\nكسانى كه زياد را به حسن سياست ستوده‌اند ، براى سياست معيارى نادرست به كار برده‌اند . آن چنان كه از تاريخچهء زندگى او برمىآيد او مردى زيرك و باهوش و فرصت‌شناس ولى ناپاىبند به هيچ اصلى از اصول اخلاقى و انسانى بوده و اينها را حسن سياست خواندن بدنام كردن سياست است كه در اصل به معنى تربيت كردن و حسن اداره است . زياد هنگامى كه در آغاز جوانى با برادرانش در بصره بود روزى كه او و چند تن ديگر برحسب تصادفى نادر مغيره عامل عمر را كه خود را امير المسلمين مىخواند با زنى شوهردار در وضعى ديدند كه مستوجب حد شرعى مىبود و باهم قرار گذاشتند كه نزد خليفه بروند و بر آنچه ديده‌اند شهادت بدهند و رفتند و ديگران هم شهادت خود را دادند و تنها او مانده بود كه با شهادت خود وسيلهء اجراى حكم خدا را فراهم سازد ولى همين‌كه او از گفتار خليفه به فراست دريافت كه او مايل به اجراى حد بر عامل خود نيست شهادت خود را به صورتى برگرداند كه حد بر او واجب نگردد و با اين كار خود خليفه را خوشحال ساخت ولى برادرش ابو بكره را كه جزء شهود بود به جرم شهادت ناحق به زير تازيانه خليفه انداخت ، و هنگامى كه از سوى على ( ع ) به حكومت فارس برگزيده شد و معاويه به قصد جلب او به سوى خود در نامه‌اى او را به همكارى فراخواند او بر بالاى منبر معاويه را به باد دشنام گرفت و به ستايش على ( ع ) -\r\n","page_name":" 232 ","page_number":232},
  {"content":"\r\n\r\n\r\nديوان زمام و خاتم\r\nدر سبب تأسيس ديوان زمام و خاتم در دستگاه خلافت در شام چنين نوشته‌اند كه وقتى معاويه حواله‌اى براى عمر بن زبير به مبلغ يكصد هزار درهم به عهدهء زياد كارگزار خود در عراق نوشت و چون تا آن هنگام نامه‌ها و حواله‌ها همچنان سرباز بود عمر در حواله دست برد و لفظ مائه ( صد ) را مأتى ( دويست ) كرد و به جاى يكصد هزار دويست هزار درهم گرفت . و چون اين نيرنگ بر معاويه آشكار شد براى اينكه در آينده چنان وضعى تكرار نشود ديوان زمام و خاتم تأسيس كرد « 1 » و از آن پس هر نامه يا حواله‌اى كه از سوى خليفه صادر مىشد در اين ديوان نسخه‌اى از آن را برمىداشتند و آنگاه اصل آن نامه يا حواله را مهر كرده مىبستند و سپس صادر مىگرديد . ابن طباطبا در چگونگى كار اين ديوان كه آن را ديوانى معتبر و از ديوانهاى بزرگ خلافت و از مخترعات معاويه شمرده گويد در اين ديوان نايبانى بودند كه چون دربارهء امرى از امور توقيعى از خليفه صادر مىشد آن توقيع را به اين ديوان مىآوردند و نسخه‌اى از آن در ديوان ثبت مىشد و سپس آن را با نخ مىبستند و با موم مهر مىكردند و مهر صاحب ديوان را بر آن مىنهادند . « 2 »\r\nنظير همين امر در زمان خلافت عمر در مدينه اتفاق افتاده بود ولى چون در آن هنگام يا از چنين روشى آگاهى نداشتند و يا دستگاه خلافت براى تأسيس چنين تشكيلاتى آمادگى نداشت چنين ديوانى براى جلوگيرى از نظائر آن تأسيس\r\n\r\n\r\n","description":"","footnote":"\r\n- پرداخت ولى پس از شهادت على ( ع ) همين‌كه معاويه از او درگذشت و براى اينكه او را به كمال در خدمت خود گيرد پذيرفت كه او را برادر خود خواند زياد در محضر خلافت در جلسه‌اى رسمى و علنى شهودى بر ناپاكى مادرش سميّه اقامه كرد و آنها شهادت دادند كه ابو سفيان پدر معاويه در طائف با سميّه مادر زياد زنا كرده و زياد ثمرهء آن گناه است . و بدين ترتيب زياد كه تا آن تاريخ زياد بن عبيد و گاهى هم زياد بن ابيه خوانده مىشد زياد بن ابى سفيان خوانده شد . و در دوران امارت خود بر عراق يكى از متعصّب‌ترين طرفداران معاويه و از پركينه‌ترين دشمنان على ( ع ) گرديد تا جائى كه كسانى را هم به جرم خوددارى از سب على ( ع ) به قتل رسانيد .\r\n( 1 ) . صولى ، ادب الكتاب ، ص 143 .\r\n( 2 ) . تاريخ الدول الاسلاميه ، ص 107 .\r\n","page_name":" 233 ","page_number":233},
  {"content":"\r\n\r\nنشد و تنها به مجازات كسى كه به چنين كارى دست زده بود اكتفا گرديد . داستان چنين بود كه شخصى به نام معن بن زائده از قول عمرو با مهر ساختگى « 1 » او حواله‌اى بر عهدهء كارگزار او در كوفه نوشت و مبلغى از او گرفت و چون اين امر بر خليفه آشكار شد آن شخص را گرفته و به مدينه آوردند و پس از تعزير او را به زندان افكندند و او سالها به مجازات اين عمل در زندان ماند . « 2 »\r\nزياد به جز تأسيس اين ديوان آيينهاى ديگرى را هم از دربار ساسانيان به دستگاه خلافت منتقل ساخت و از آن جمله كسب اجازه براى حضور در نزد خليفه بود . تا پيش از معاويه حضور در نزد خليفه هم مانند ساير مردم بدون تشريفات صورت مىگرفت ولى زياد ، چنين نهاد كه حضور در محضر خليفه با اذن قبلى صورت گيرد و براى مردم در اين امر درجاتى نهاد ، نخست بزرگان و اشراف و پس از آن برحسب سنّ و سابقه و سپس برحسب ادب و فرهنگ ، « 3 » و اين قاعده تا مدتها در دستگاه خلفا مورد عمل بود . و نوشته‌اند كه زياد اين امر را از حاجب خود فراگرفته بود كه گويى اقتباسى از آيين ايرانيان بوده . و همچنين نوشته‌اند كه از آيينهايى كه وى براى دستگاه خلافت گذارد اين بود كه در حضور خليفه همهء احترامها و بزرگداشتها بايد متوجه شخص خليفه باشد و در محضر\r\n\r\n\r\n","description":"","footnote":"\r\n( 1 ) . مهر خلافت در زمان عمر هم هنوز همان مهر پيغمبر بود با نقش محمد رسول الله . اين مهر تا اواسط خلافت عثمان همچنان به كار مىرفت تا وقتى كه از دست او به چاه افتاد و هرچند گشتند آن را نيافتند . عثمان مهر ديگرى ساخت و بر آن همان نقش محمد رسول الله را در سه سطر بنگاشت . فتوح البلدان ، ص 567 .\r\n( 2 ) . فتوح البلدان ، ص 8 - 567 .\r\n( 3 ) . العقد الفريد ، ص 54 ج 3 ، و ص 21 ج 1 . در روايتى كه ابو الحسن عامرى نيشابورى در كتاب السعادة و الاسعاد آمده چنين آورده است . « زياد بن ابيه در خطبه‌اش به مردمان چنين گفت : من با خداوند عهد كرده‌ام كه هرگز شريفى از وضيعى كه مراعات شرفش را نكرده است يا پيرمردى از جوانى كه رعايت سن او را نكرده يا دانشمندى از نادانى كه رعايت علم او را نكرده نزد من شكايت نياورد مگر اينكه من شخصى را كه از او شكايت شده به سختى كيفر داده‌ام و سپس اين شعر را خواند » :\r\n « لا يصلح الناس فوضى لا سراة لهم * و لا سراة اذا جهّالهم سادوا » \r\n( السعادة والاسعاد ، ص 378 ) .\r\n","page_name":" 234 ","page_number":234},
  {"content":"\r\n\r\nخليفه نبايد به كسى كه بر خليفه وارد مىشود هرچند از بزرگان هم باشد اداى احترام نمود . « 1 »\r\n\r\nديوان بريد\r\nديگر از تشكيلات ساسانى كه در اين دوران يعنى عهد خلافت معاويه در شام و ولايت زياد در عراق به دستگاه خلافت راه يافت ديوان بريد بود . ابو هلال عسكرى گويد هنگامى كه خلافت بر معاويه مسلم شد براى اينكه رويدادهايى كه در قلمرو حكومت وى رخ مىدهد هرچه زودتر خبر آنها به او برسد دهقانان ايرانى و كارگزاران رومى را جمع كرد و مقصود خود را با آنها در ميان نهاد و آنها هم بريد را براى او بنياد گذاردند . « 2 » ظاهرا بريد را هم مانند ديوان زمام و خاتم نخست زياد در قلمرو فرمانروايى خود تأسيس كرده و به اشارهء او معاويه هم در شام آن را دائر كرده بوده ، چه عبارتى كه دربارهء بريد به عنوان دستور و راهنما در كتب عربى نقل شده از زبان زياد است نه معاويه . « 3 »\r\nگرچه اين را هم در احوال معاويه نوشته‌اند كه او به كسب اطلاع از احوال پادشاهان گذشته و روش ايشان در كشور داراى عشق و علاقهء فراوان داشته است .\r\nبه گفتهء مسعودى وى پس از فراغ از كارهاى روزانه تا سه يكى از شب گذشته « به شنيدن اخبار عرب و جنگهاى ايشان و تواريخ ايران و پادشاهان آن و طرز رفتارشان با رعيت و همچنين اخبار پادشاهان ملتهاى ديگر . . . » و ديگر اخبار گذشتگان مىپرداخت ، و هنوز سه يكى از شب مانده از خواب برمىخاست و « چند تن از غلامان ، همچنان تاريخ پادشاهان و اخبار جنگها و فنون جنگى ايشان را بر او مىخواندند » و بدينسان در هر شب بر مقدارى از اخبار و سرگذشتها و آثار پيشينيان و انواع سياست ايشان واقف مىگشت . « 4 »\r\n\r\n\r\n","description":"","footnote":"\r\n( 1 ) . جرجى زيدان ، تاريخ التمدن الاسلامى ، ج 5 ص 133 و 134 .\r\n( 2 ) . صبح الاعشى ، ج 14 ، ص 368 به بعد به نقل از كتاب الاوائل ابو هلال عسكرى .\r\n( 3 ) . صبح الاعشى ، ج 1 ، ص 114 .\r\n( 4 ) . مروج الذهب ، چاپ پلا ، ج 3 ، ص 222 .\r\n","page_name":" 235 ","page_number":235},
  {"content":"\r\n\r\n\r\nتشكيلات ادارى و فراز و نشيبهاى دستگاه خلافت\r\nآنچه در اين مورد بايد گفت اين است كه تشكيلاتى كه بدين‌گونه در خلافت اموى راه مىيافت از آنجا كه هنوز تحول طبيعى آن خلافت اقتضاى آن را نمىداشت غالبا دوامى نمىيافت و با تغييرى در وضع خلفا از ميان مىرفت ، چنان كه همين بريد پس از زياد و معاويه در اثر نابسامانيهايى كه در خلافت اموى روى داد تعطيل گرديد و بار ديگر در زمان عبد الملك بن مروان به راه افتاد و اين امر باعث گرديد كه بعضى ايجاد بريد را در اسلام به او نسبت دهند و شبيه همان عباراتى را كه دربارهء بريد از زبان زياد روايت شده از زبان او روايت كنند در صورتى كه به گفتهء ابو هلال عسكرى عبد الملك تجديد كنندهء چيزى بود كه پيش از او به وجود آمده ولى به سستى و تعطيل كشيده شده بود ، آن چنان كه بار ديگر در اواخر حكومت امويان براى آن پيش آمد چه در اين دوران هم كار بريد ميان عراق و خراسان تعطيل شد تا اخبار جنبش مخالفان آن دولت و طرفداران بنى عباس به مركز خلافت نرسد . منصور دومين خليفه عباسى دستگاه بريد را دوباره داير كرد و خيلى هم كارآمد شد . و منصور از آن براى گسترش قدرت خود بهره فراوان برد ولى در صبح الاعشى آمده كه تعطيل بريد تا زمان مهدى همچنان ادامه يافت و در اين زمان بود كه چون او پسرش هارون را ( كه بعدها هارون الرشيد خليفه معروف عباسى گرديد ) به جنگ با روم فرستاده براى اين‌كه از اخبار او زود به زود مطلع شود ميان بغداد و لشگرگاه او بريدى دائر گرديد ولى اين بار چون يحيى برمكى وزير او آن را بر اساسى صحيح پايه‌گزارى كرد همچنان دائر ماند تا هنگامى كه پادشاهان ديلمى آهنگ غلبه بر بغداد مركز خلافت را كردند براى اينكه خبر آنها به خليفه نرسد بريد بغداد را تعطيل كردند و اين وضع تا حكومت سلجوقيان ادامه داشت . « 1 »\r\nدر زمان خلافت عبد الملك در شام و امارت حجاج بر عراق در نتيجهء\r\n\r\n\r\n","description":"","footnote":"\r\n( 1 ) . صبح الاعشى ، 14 / 367 - 370 .\r\n","page_name":" 236 ","page_number":236},
  {"content":"\r\n\r\nآرامش نسبى كه پس از گرفتاريهاى سخت براى آنها حاصل شده بود ، تحولى در دستگاه خلافت و حركتى به سوى استقرار ديده مىشود . حركتى كه اين بار در محيطى آماده‌تر آغاز شد . اين تحول بيشتر در دستگاههاى مالى و اقتصادى روى داد . از يك‌سو چنان كه گذشت به برگرداندن ديوان خراج از فارسى به عربى انجاميد و از سويى هم ضرب سكّه عربى - اسلامى كه تا اين تاريخ دربارهء آن آزمايشهاى نافرجام صورت گرفته بود « 1 » به وسيلهء حجاج سر و صورتى گرفت .\r\nزيرا هنگامى كه حجاج بر آن شد تا اين كار را به سامان برساند نخست از آيين ايرانيان در ضرب سكّه جويا شد و آنگاه براساس كار آنها ضرابخانه‌اى ايجاد كرد و كارگران آشنا به اين امر را در آنجا گرد آورد و آنها را به ضرب سكّه واداشت . و گرچه سكّه‌هاى او هم به سبب آنكه ناخالص بود رواجى نيافت ولى جانشينان او پس از وى در تكميل عيار و صحت آنها اهتمام بيشترى كردند و سرانجام سكه‌هاى آنان رواجى شايسته يافت . « 2 »\r\nپس از دوران عبد الملك و حجاج ، دوران ديگرى در تحوّل ديوان با خلافت هشام پسر عبد الملك و صاحب ديوانى سالم و خاندان او آغاز مىگردد و سپس با خلافت مروان و صاحب ديوانى عبد الحميد ادامه مىيابد كه اين بار\r\n\r\n\r\n","description":"","footnote":"\r\n( 1 ) . مانند آزمايشى كه وسيلهء مصعب بن زبير به دستور برادرش عبد الله بن زبير كه خود را در مكه خليفه مىخواند در سال هفتاد هجرى در عراق به عمل آمد . سكّه‌هايى كه مصعب ضرب زد همان سكّه‌هاى ايرانى بود كه در همان كارگاههاى موجود زده مىشد با افزودن دو كلمه بركة و اللّه بر روى آن ، حجاج اين سكّه‌ها را تغيير داد . ( فتوح البلدان ، ص 575 ) دكتر محمد معين در مقاله‌اى سكّه‌اى را كه در دارابگرد فارس به نام عبد الله بن زبير در سال 65 هجرى ضرب شده و در دست است چنين وصف كرده ؛ روى آن اين كلمات پهلوى ثبت شده :\r\nعبد الله امير و روشنيكان يا ويرويشنيكان ( يعنى امير المؤمنين ) و اين توضيح را هم افزوده كه ويرويشنيكان جمع ويرويشنيك است و ايك در آخر اين كلمه علامت نسبت است كه در فارسى به جاى آن ( ى ) نسبت نشسته . ويرويشن اسم مصدر پهلوى است كه در فارسى « گروش » شده پس مرادف ويرويشنيكان در فارسى « گروشيان » است ( يعنى مؤمنين ) .\r\n( مجله يغماء شمارهء يازدهم بهمن 1330 سال چهارم ) .\r\n( 2 ) . بلاذرى ، فتوح 575 و 576 .\r\n","page_name":" 237 ","page_number":237},
  {"content":"\r\n\r\nدامنهء آن خيلى گسترده‌تر و اثر آن در دگرگون كردن دستگاه خلافت خيلى نافذتر بود .\r\nتحولى كه تا اين زمان به تدريج در دستگاه خلافت ، به‌طور مستمر يا متناوب روى داده بود و در بعضى موارد از جنبه‌هاى مالى و امور وابسته به آن چندان فراتر نرفته بود در اين دوران هم شتاب بيشترى گرفت و هم گسترش بيشترى يافت . شتاب و گستردگى از آن‌رو كه خلافت امويان با همهء خصلتهاى عشايرى و بدوى آن به مرحله‌اى رسيده بود كه ديگر با قتل و خونريزى و طغيان و ستمگرى بدانگونه كه حجاج بن يوسف را در عراق و قتيبة بن مسلم را در خراسان و ديگران را در جاهاى ديگر بود ادامه حكومت براى آنان ميسر نبود و ناچار مىبايستى به روشهايى روى مىآوردند كه براى حكومت بر سرزمينى گسترده و ادارهء صحيح امور ملك و ملت آن وضع شده بود . روشهايى كه طىّ قرنها همچنان پايه و اساس روابط مردم با خود و با حاكمان در اين منطقه بوده و با گذشت زمان جزء آداب و رسوم و عرف و عادت مردم شده بود .\r\nتوجه خلفاى اموى براى ادارهء امور خود به دبيران ايرانى نه يك تفنّن و اختيار بلكه يك نياز مبرم و اضطرار بود زيرا تنها آنان بودند كه با آشنائى با آن روشها و دارابودن تجارب كافى در ادارهء امورى كه در نهاد جامعهء ايران در همهء مناطق مختلف آن ريشه داشت مىتوانستند اين مهم را به انجام برسانند و چيزى را كه خلفا خود و اعوان و انصارشان از عهده آن برنمىآمدند بر عهده گيرند .\r\nنزديك به نيم قرن پيش از اين تاريخ زياد كارگزار معاويه بر عراق و كسى كه در تاريخها زيركى و سياستمدارى او را ستوده‌اند توصيه كرده بود كه كار خراج و ديوانهاى مالى را به دهقانان ايرانى و بزرگان ايشان كه در اين كار سابقه و سررشته دارند بسپارند . و در گفته‌هاى پسرش عبيد إله نيز كه در يكى از گفتارهاى اين كتاب گذشت با تفصيل بيشترى علت اين عمل بيان شده بود و كار ديوانهاى مالى خلافت هم زيرنظر همان دبيران سر و صورتى گرفته و به سامان رسيده بود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nدار الانشاء\r\nولى اكنون اين تحول قسمت ديگرى از دستگاه خلافت را دربر مىگرفت و آن قسمتى بود كه اساس اداره و راه و رسم كشوردارى و هرآنچه آن دستگاه را از شكل حكومت عشايرى و قبيله‌اى خارج سازد و آن را به صورت دولتى بزرگ و حاكم بر قلمروى وسيع درآورد شامل مىشد . مركز اصلى اين تحول هم ديوان رسائل يا دار الانشاء بود زيرا از همين‌جا بود كه مىبايستى براى بسط قدرت خلافت و ابلاغ دستورهاى آن به همهء نقاط دور و نزديك و در همهء شؤون مملكتى از ادارى و نظامى و غيره نامه‌ها و فرمانها و منشورها انشاء شود و براى راهنمايى كارگزاران و عاملان و فرماندهان دستور العملها صادر گردد ، و همهء اينها دگرگونيهايى را در نامه‌نگارى ديوانى و تنوع و حتى بلاغت آن ايجاب مىكرد و براى همهء اينها هم الگوها و سرمشقهايى لازم بود كه دبيران ديوان از آنها تقليد كنند يا از آنها الهام گيرند . زيرا اينها موضوعها و مطالبى بودند كه تا اين زمان بدين صورت در خلافت اموى سابقه نداشت و زبان عربى هم تا اين تاريخ در اين زمينه‌ها به كار گرفته نشده بود و در اين‌گونه مسائل تجربه و سابقه‌اى نداشت . اينها چيزهايى بودند كه مىبايستى از راه و رسم پيشينيان آموخت . و چون تنها دبيران فارسىزبان عربىنويس آشنا به راه و رسم پيشينيان و توانا در هر دو زبان بودند كه مىتوانستند از عهدهء اين كار برآيند و چنين الگوهايى در اختيار دبيران ديوان خلافت بگذارند ازاين‌رو راهى هم جز انتخاب آنان در پيش نبود . و به همين سبب هم بود كه تا وقتى فرهنگ حاكمان به آن حد نرسيده بود كه بدين تحول احساس نياز كنند و به همان روال معهود و مأنوس خود پاى بند بودند ، نه ديوان رسائل چنان ارج و اهميتى داشت كه در دوره‌هاى بعد يافت و نه دبيران آن ديوان چنان تأثير و نفوذى در امور كشور داشتند كه در دوره‌هاى بعد بدان رسيدند . و با دبيرى سالم بود كه شغل صاحب ديوانى رسائل ارج و منزلتى يافت و تا حد وزارت به پيش رفت و در صاحب ديوانى عبد الحميد بود كه زبان عربى در راههاى نارفته‌اى به كار گرفته شد و بلاغت عربى در ترسّل\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nديوانى به صورت تازه‌اى جلوه‌گر شد .\r\nقلقشندى را در بيان دشواريهاى كار دبيران دار الانشاء گفتارى است كه توجه بدان براى درك بهتر تحولى كه در اين دوران در امر نويسندگى ديوانى عربى روى داد و از سنّت‌هاى متبع همهء ديوانهاى اسلامى گرديد مفيد و آموزنده به نظر مىرسد . وى گويد « دبير دار الانشاء » را دانش وسيع و فضيلت بسيار و تيزى قريحه و صفاى انديشه مىبايست زيرا او ناچار است كه در مضمونهاى معمولى و متداول آن‌چنان تصرف كند كه آنها را با حفظ صورت اصلى و بيان تمام معانى آن به الفاظى كه قبلا براى آنها به كار رفته درآورد و در اين امر چنان رنج و مشقتى است كه جز كسانى كه در اين صنعت ممارستى دارند آن را درك نمىكنند ، به نظر وى يكى از مواردى كه اين رنج و مشقت را چند برابر مىكند اين است كه دبير بخواهد در موضوعى قلم‌فرسائى كند كه قبلا سابقه نداشته و هيچ دبيرى هم دربارهء آن چيزى ننوشته و الگويى از آن در دست نباشد . « 1 »\r\nدر فهرست ابن نديم در شرح حال غالب دبيران دار الانشاء در ديوانهاى خلافت و به خصوص آنها كه در بلاغت و نويسندگى نام و آوازه‌اى داشته‌اند در ذكر آثار بازمانده از ايشان به عنوانهايى مانند « مجموعهء رسائل » يا « ديوان رسائل » و نظاير اين‌ها برمىخوريم كه مراد از آن مجموعه نوشته‌هايى بوده كه آن دبيران از نوشته‌هاى خوب گذشتگان يا نويسندگان معروف همروزگار خود و يا از نوشته‌هاى بعدى خود فراهم مىآورده‌اند تا از آن‌ها سرمشق گيرند . تدوين اين مجموعه‌ها در عربى از همين دوران تحول كه دبيران به الگو و سرمشق نياز بيشترى يافتند رونق گرفت و گسترش يافت . ابن نديم از سالم دبير هشام مجموعه‌اى در صدبرگ و از عبد الحميد مجموعه‌اى در هزار برگ و از دبيران ديگر هم مجموعه‌هاى بسيارى بزرگ يا كوچك نام برده است .\r\nدر يكى از گفتارهاى آينده اين كتاب با تفصيل بيشترى از اين مجموعه‌ها سخن خواهد رفت در اينجا غرض از اشاره به اين مطلب بيان اين نكته است كه هر\r\n\r\n\r\n","description":"","footnote":"\r\n( 1 ) . صبح الاعشى ، 1 / 55 .\r\n","page_name":" 240 ","page_number":240},
  {"content":"\r\n\r\nچند از آن مجموعه‌ها امروز چيزى در دست نيست ولى اين را مىتوان بىترديد گفت كه اگر آنها تا امروز رسيده بودند بسيارى از نوشته‌هايى را كه از آنها به عنوان الگو و سرمشق ياد مىشده به خصوص از نخستين دبيران نام‌آور آن روزگار در آن مجموعه‌ها از نوشته‌هاى ديوانى پارسى يا ترجمهء عربى آنها مىيافتيم كه در آن دوران به فراوانى در دسترس دبيران ديوان انشاء و نويسندگان و ادب‌دوستان قرار داشته و همچنين بسيارى از نوشته‌هايى را كه در گفتار آينده در « الگوهاى نويسندگى » نام آنها خواهد آمد در آن مجموعه‌ها مىيافتيم .\r\n\r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n\r\nگفتار نهم عبد الحميد « دبير مروان آخرين خليفهء اموى و پيشواى فن ترسل در زبان عربى » .\r\nديوان الرسائل و فن كتابت * عبد الحميد و انتقال ديوان رسائل * عبد الحميد * آثار مانده از عبد الحميد * عبد الحميد از ديد مؤلفين عرب‌زبان * گفته ابو هلال عسكرى\r\nبر خلاف نويسندگان و مترجمانى كه تاكنون در كتاب حاضر شرح حال و كارهاى آنها آمده مانند زادان فرخ و صالح و سالم و جبله كه در نوشته‌هاى مورخان ادب عربى يا فارسى چندان نام و نشانى از آنها نيست و خواننده نخستين بار در اين كتاب با آنها و اثرى كه در نقل آثار پارسى به زبان عربى و فرهنگ اسلامى داشته‌اند آشنا مىشود ، عبد الحميد را در نوشته‌هاى مورخان و ناقدان معاصر ادب عربى جا و مقامى شايسته هست و علت آن هم نام و آوازه‌اى است كه عبد الحميد در كتابهاى تاريخ و ادب قديم داشته است .\r\nنام و آوازهء عبد الحميد در ادب قديم عربى از اين امر سرچشمه مىگرفت كه اين نويسندهء بافرهنگ و توانا هنر نويسندگى ديوانى را در زبان عربى تا آنجا بالا برد كه نوشته‌هاى او براى همروزگاران وى و آنها كه با كتابت عربى سروكار داشتند از هر لحاظ بديع و نوظهور جلوه مىكرد ، چه آنها را نه تنها از لحاظ گزينش كلمات و تنسيق عبارات و نظم و افكار آراسته و زيبا مىديدند بلكه از\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nلحاظ نوع مطالب و محتوا نيز آنها را از قماشى ديگر مىيافتند . و گذشته از همروزگاران ، نويسندگان پس از او هم او را همچون پيشوا و راه‌گشاى خود برگزيدند و كوشيدند تا نوشته‌هاى او را سرمشق خود قرار دهند و بدين ترتيب عبد الحميد در تاريخ ادبيات عربى همچون صاحب مكتبى تازه و مخترع سبكى نو در ترسل عربى درآمد و در تمام دوره‌هايى كه از زمان او در اوائل قرن دوم هجرى تا امروز بر ادبيات عربى گذشته نوشته‌هاى او همچون نمونهء برتر نثر عربى و سبك او به عنوان بهترين سبك انشاء در زبان عربى و خود او به عنوان پيشواى بلامنازع نويسندگان ديوانى شناخته شده و نويسندگان و دبيران در همهء دوره‌ها راهنمائيهاى او را همچون قانونى ارجمند براى اين حرفه مىآموخته و مىآموزند . « 1 »\r\nولى در كتاب حاضر عبد الحميد تنها از آن جنبه كه مورد توجه اديبان و ناقدان ادبيات عربى قرار گرفته مورد گفتگو نيست بلكه بيشتر به عنوان يكى از مهمترين كسانى كه بيشترين اثر را در نقل فرهنگ ديوانى ايران و بلاغت فارسى به زبان عربى داشته مورد بررسى است . يعنى از جنبه‌اى كه تاكنون بدان توجه نشده و در چهره‌اى از او كه تاكنون در تاريكى ابهام قرار داشته و به همين سبب است كه خواننده با شرح حال و خصلت نويسندگى و ويژگيهاى بلاغى و بيانى او و هنر او در انتقال آنها به زبان عربى در خلال مطالبى كه در اين گفتار و گفتارهاى بعد دربارهء فرهنگ ديوانى ايران و كيفيت انتقال آن به جهان اسلام و زبان عربى گفته خواهد شد آشنا خواهد گرديد . بنابراين عبد الحميد هم از اين لحاظ در رديف همان دبيران و مترجمانى قرار مىگيرد كه نخستين بار در اين كتاب معرفى مىگردند .\r\n\r\n\r\n","description":"","footnote":"\r\n( 1 ) . قلقشندى در قرن هشتم هجرى ، پس از شرح آداب دبيران و اقسام آن گويد : « ثم اصل هذه الآداب الذى ترجع اليه و ينبوعها الذّى ترجع اليه و ينبوعها الذّى تفجّرت منه رساله عبد الحميد بن يحيى الكاتب التى كتبها الى الكتّاب يوصيهم بها » . ( صبح الاعشى ، ج 1 ، ص 85 ) يعنى « و اصل همهء اين آداب كه به آن باز مىگردند و سرچشمهء همهء اينها كه از آن بيرون مىجهند نامهء عبد الحميد بن يحيى كاتب است كه به دبيران نوشته و ايشان را به عمل بد آنها سفارش كرده است .\r\n","page_name":" 244 ","page_number":244},
  {"content":"\r\n\r\nعبد الحميد دومين فرد سرشناسى است كه نام او در سخن از نقل نظام و سنّتهاى ديوانى ايران به زبان عربى برده شده نخستين فرد كه شرح حال و كارهاى او در يكى از فصلهاى اين كتاب گذشت . صالح پسر عبد الرحمان سيستانى بود كه در نقل ديوان خراج نام او به ميان آمد . صالح و عبد الحميد هرچند هر دو در انتقال يك نظام ديوانى از پارسى به عربى مؤثر بوده‌اند ولى كار آن دو در يك زمينه نبوده ، صالح چنان كه گذشت ديوان خراج يا نظام مالى ايران را به عربى برگردانيد و به وسيلهء عبد الحميد چنان كه خواهد آمد سنّتها و فرهنگ حاكم بر ديوان رسائل ايران يعنى مجموعهء دستگاهى را كه بايد آن را نظام ادارى و سياسى و مركز فرمانروايى دولت ناميد به دستگاه خلافت راه يافت .\r\n\r\nديوان الرسائل و فنّ كتابت\r\nدر توضيح اين مطلب شايسته است كه يك بار ديگر به مطلبى كه دربارهء دستگاه ديوانى ايران در آن فصل فصل گذشت ، اشاره‌اى شود . در آن فصل به مناسبت ذكر عبارتى از فارسنامهء ابن بلخى و تحقيقاتى كه دربارهء آن شده چنين آمده بود كه در زمان انوشيروان تمام دستگاه ديوانى ايران به دو بخش اصلى تقسيم مىگرديد و هر بخشى را وزيرى بود كه هرچند مانند ديگر وزيران زيرنظر بزرگفرمدار ( وزير اعظم دوره‌هاى بعد ) قرار داشتند ولى به علت اهميت شغلشان عزل و نصب آن دو با خود شاه بوده نه با بزرگفرمدار و اجازه داشته‌اند كه گزارش كار خود را هم مستقيما و بىواسطهء بزرگفرمدار به خود شاه بدهند . اين دو بخش يكى بخش مالى بود كه زيرنظر « ايران آماركار » « 1 »\r\n\r\n\r\n","description":"","footnote":"\r\n( 1 ) . تواند بود كه عنوان « شهر آمارديبهر » هم كه در مفاتيح العلوم آمده عنوان ديگرى براى همين « ايران آماركار » باشد ، زيرا شهر هم در آن دوران به جاى مملكت به تمام سرزمين ايران ( ايرانشهر ) گفته مىشده . آنچه قلقشندى دربارهء كاتب الاموال و كاتب الانشاء ذكر كرده از اين كه كاتب را تنها به كاتب الانشاء مىگفته‌اند نه به كاتب الاموال كم‌وبيش با استعمال دبير در ديوانهاى پارسى منطبق است زيرا در ايران هم دبير ديوانهاى مالى را آمار دبير مىگفتند و دبير -\r\n","page_name":" 245 ","page_number":245},
  {"content":"\r\n\r\nقرار داشت و ديگر بخش ادارى و سياسى بود كه تمام امور مملكت در آنجا متمركز بود و زيرنظر ايران دبيربد يا دبيران مهشت اداره مىشد . آنچه به وسيلهء صالح به عربى انتقال يافت همان بخش مالى بود كه ديوان خراج خوانده شد و آنچه به وسيلهء عبد الحميد انتقال يافت قلمرو ايران دبيربد بود كه به ديوان الرسائل معروف گرديد .\r\nاين را هم بايد افزود كه اين تقسيم‌بندى كه اساس سازمان ديوانى دولت ساسانى از زمان انوشروان به بعد بود به عنوان اصلى از اصول مسلم تشكيلات ديوان خلافت پذيرفته شد و از طريق آن در همهء دولتهاى اسلامى راه يافت با اين تفاوت كه چون دبيرى را هم در عربى كتابت مىگفتند ازاين‌رو بخش مالى را « كتابة الاموال » و بخش ادارى و سياسى را « كتابة ديوان الرسائل و يا كتابة الانشاء » گفتند ولى رفته‌رفته لفظ كتابت به كتابت رسائل و انشاء يعنى فن ترسل و نامه‌نگارى كه با بلاغت و بيان و هنر نويسندگى سروكار داشت اختصاص يافت .\r\nقلقشندى كه در قرن هشتم هجرى تشكيلات ديوانى دوران خود را وصف مىكند گويد هرچند انواع كتابت ( دبيرى ) بسيار است ولى همهء آنها از دو اصل خارج نيستند و آن دو اصل يكى « كتابت انشاء » است و ديگرى « كتابت اموال » ، قلقشندى سپس مىافزايد « و عرف و عادت از ديرباز بدان جارى شده كه لفظ كتابت را تنها به صنعت انشاء اطلاق كنند و وقتى اين كلمه به تنهايى به كار رود از آن جز كتابت انشاء قصد نمىشود و چون لفظ كاتب است كه عسكرى كتاب خود را « الصناعتين فى العشر و الكتابه » و ابن اثير كتاب خود را « المثل السائر فى ادب الكاتب و الشاعر » ناميده‌اند زيرا در اين دو كتاب دربارهء آنچه از علوم بلاغت به صناعت انشاء مربوط مىشود بحث شده است . « 1 »\r\nدر اينجا توضيح ديگرى هم لازم مىنمايد و آن اين است كه « كتابت » در عربى به معنى مطلق نوشتن است . و كاتب هم در اين معنى به هركسى گفته\r\n\r\n\r\n","description":"","footnote":"\r\n- تنها براى دبيران ديوان انشاء يعنى همان دستگاهى كه زيرنظر « ايران دبيربد » بود به كار مىرفت .\r\n( 1 ) . صبح الاعشى ، 1 / 52 .\r\n","page_name":" 246 ","page_number":246},
  {"content":"\r\n\r\nمىشود كه خطّى بر صفحه‌اى نويسد . « 1 » ولى در اصطلاح ديوانى با تحولى كه در امر كتابت پيدا شد تحولى هم در معنى آن پديد آمد . در ديوان كاتب به كسى گفته مىشد كه نويسندگى و كار ديوانى حرفهء او باشد و گذشته از نويسندگى كه خود هنرى عالى و حرفه‌اى ممتاز شمرده مىشد در رشته‌هايى از دانش و فرهنگ زمان هم كه لازمهء كارش بود آگاهى و بصيرتى اگرنه به كمال ، در حد كفايت داشته باشد . بنابراين تشخيص اين دو معنى براى درك بهتر مطالبى كه در اين زمينه در كتابهاى عربى مطرح مىگردد لازم و مانع از التباس است .\r\n\r\nعبد الحميد و انتقال ديوان رسائل\r\nعبد الحميد در ديوان انشاء يا ديوان رسائل همان نقشى را در انتقال سنّتها و فرهنگ آن به زبان عربى و خلافت اسلامى داشت كه پيش از او صالح همان وظيفه را در ديوان خراج انجام داده بود ، با اين تفاوت كه امر خراج كه همواره ستون فقرات دولتها به شمار مىرود از آنجا كه تعطيل‌بردار نبود پس از زوال دولت ساسانى هم دستگاههاى مربوط به آن هم چنان برجاى ماند و ديوان خراج در دوران خلفا هم تا وقتى كه دستگاه خلافت آماده جذب آن نشده بود با همان روشى كه در دولت ساسانى داشت و به وسيلهء همان طبقه از آمار دبيران و با همان زبان پارسى ادامه يافت و در نيمه‌ها يا اواخر دهه هشتاد هجرى بود كه چنان كه گذشت هم زبان آن از پارسى به عربى برگردانده شد و هم تشكيلات آن جذب دستگاه خلافت گرديد . ولى همان‌طور كه در گفتار پيشين به آن اشاره شد ، آن بخش از تشكيلات ديوانى ايران كه در دولت خلفا عنوان ديوان الرسائل يا كتابة الانشاء به خود گرفت و عهده‌دار اداره تمام امور مملكت بود وضعى ديگر داشت و انتقال آن هم به دولت خلفا به\r\n\r\n\r\n","description":"","footnote":"\r\n( 1 ) . كتابت در اصل به معنى گردآوردن و جمع كردن است و به همين معنى هم‌گروه اسبان را كتيبه گفته‌اند و دسته‌اى از سپاهيان را هم كتيبه خوانده‌اند - گويند نوشتن را هم از آن روى كتابت گفته‌اند كه در نوشتن هم حرفها و كلمه‌ها را باهم جمع كنند . ( صبح الاعشى ، 1 / 51 ) .\r\n","page_name":" 247 ","page_number":247},
  {"content":"\r\n\r\nگونه‌اى ديگر صورت گرفت .\r\nاين بخش از آن‌رو وضعى ديگر داشت كه با شخص فرمانروا و نوع حكومت وى و زبان و فرهنگ حاكم بر دولت پيوسته بود و به همين سبب با برافتادن دولت ساسانى اين تشكيلات وابستهء به آن هم از ميان رفت و احياء مجدد آن با به وجود آمدن تشكيلاتى همانند آن در دستگاه خلافت موكول به دو امر بود كه تحقق آنها احتياج به گذشت زمان و تحوّلى در فرهنگ حاكمان داشت . يكى آنكه دستگاه خلافت آن اندازه در امر اداره و سياست پيش‌رفته باشد كه بتواند تشكيلاتى را كه معمولا دولتهاى بزرگ براى اداره و حفظ قلمرو خود داشتند بپذيرد ، و فرهنگ حاكمان هم آن اندازه تحول يافته باشد كه به ارج و بهاى اين‌گونه تشكيلات كه خود نتيجهء قرنها تجربه و اعمال فكر و قريحهء خردمندان و مردان دانا و كاردانى بود پى ببرند ، و ديگر آنكه كسانى در دستگاه خلافت به چنين كارها گمارده شوند كه با آشنايى كامل با راه و روش گذشتگان در تدبير امور و ادارهء كشور ، و با معرفت صحيح به آنچه مىتوان آن را هنر نويسندگى و فرهنگ ديوانى ناميد ، و با تسلط كامل به زبان عربى و درك رموز و خواص بلاغى آن بتوانند با نقل سنّتهاى نيك گذشته هم مقام دبيرى را تا آن حد بالا ببرند كه در مسير امور خلافت صاحب اثر باشد ، و هم زبان ترسل عربى را با استفاده از خاصيت ذاتى زبان و با اقتباس از آثار گذشتگان به صورت هنرى متعالى و پرمايه درآورند و كاربرد آن را در تمام امور گسترش دهند . و چنان كه ديديم چنين تحولى كه در دستگاه خلافت اموى آغاز شده و افتان و خيزان به حكم ضرورت در پيشرفت بود در اواخر اين دوران با صاحب ديوانى سالم و اثر خاندان او راه تكامل پيمود و ديوان انشاء در زمان او شأن و شوكتى يافت ، و چنان كه در اين فصل خواهيم ديد در واپسين ايام خاندان اموى با صاحب ديوانى دامادش عبد الحميد زبان ديوانى عربى هم در پناه دانش ابتكار او از قيد و بندها رها شد و راه بسط و كمال در پيش گرفت .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nعبد الحميد\r\nعبد الحميد از مردم فارس بود « 1 » و از جوانى در ديوان رسائل در مركز خلافت امويان يعنى شام به كار نويسندگى اشتغال داشت و مدتها در ديوان هشام بن عبد الملك ، زيردست سالم پدرزن خود كه رياست آن ديوان را داشت و شرح حال او گذشت به كار نويسندگى پرداخت و پس از هشام هم همچنان در ديوان خلافت بود ، و هنگامى كه مروان بن محمد آخرين خليفهء اموى در زمان ولايت عهدى خود ولايت ارمنستان را يافت عبد الحميد در آنجا دبير ديوان او بود ، و چون مروان به خلافت رسيد با او به شام عزيمت كرد و در آنجا هم دبيرى ديوان او را كه اكنون ديوان خلافت شده بود به عنوان « كاتب ديوان رسائل » كه در حكم وزير آن زمان بود برعهده گرفت و تا آخرين لحظهء زندگى مروان و در دوران بدبختى و شكستهايش همچنان يار و همراه او باقى ماند ، « 2 » و در سال 132 هجرى با او به دست سپاهيان طرفدار بنى عباس گرفتار و كشته شد .\r\nدربارهء كشته شدن او روايتى كه بيشتر بر آن اعتماد كرده‌اند اين است كه پس از جنگ زاب كه مروان در آن شكست نهايى يافت و به مصر گريخت عبد الحميد نيز به همراه او بود ، و چون در بوصير مصر عامر بن اسماعيل فرمانده سپاه بنى عباس مروان را به قتل رسانيد بر عبد الحميد نيز دست يافت و او را نزد ابو العباس سفاح كه اكنون به خلافت نشسته بود فرستاد ، سفاح هم او را به\r\n\r\n\r\n","description":"","footnote":"\r\n( 1 ) . استخرى در سخن از سرزمين فارس گويد : « اما كسانى از فارسيان كه شايستگى خدمت در ديوان را دارند ، از ميان دبيران و كارگزاران و اديبان ، يكى از آنها عبد الحميد پسر يحيى است كه ولاء او در بنى اميه بود و به ايشان منسوب مىگرديد . و در نويسندگى و استقلال در آن به درجه‌اى بود كه بىنياز از ذكر است ، چون مشهور است » ( مسالك الممالك ، ص 142 ) .\r\n( 2 ) . در همهء كتابهايى كه شرح حال او آمد ، اين حكايت هم نقل شده كه وقتى كار بر مروان سخت شد و به هلاك خود يقين كرد از عبد الحميد خواست كه از وى ببرد و به دشمنانش به پيوندد .\r\nبه او گفت چون آنها به عقل و تدبير و ادب تو نياز دارند تو را زنده و محترم خواهند داشت .\r\nشايد پس از مرگ من به عنوانى كمكى به بازماندگان من بكنى و عبد الحميد اين را نپذيرفت و به او گفت اين كار براى تو بهترين و براى من بدترين است كه نشانه‌اى از بىوفايى و پيمان‌شكنى است .\r\n","page_name":" 249 ","page_number":249},
  {"content":"\r\n\r\nعبد الجبار بن عبد الرحمان كه رئيس شرطه و شكنجه‌گر او بود سپرد و عبد الجبار هم او را در زير شكنجه كشت . شكنجهء او را چنين نوشته‌اند كه طشتى را با آتش مىگداخته و بر روى سر او مىنهاده‌اند و اين كار را آنقدر تكرار كرده‌اند تا جان داده است . « 1 »\r\nروايت ديگرى هم در اين باب نقل شده و در كتب ادب هم شهرت بيشترى يافته بدين مضمون كه پس از شكست زاب و فرار مروان به مصر عبد الحميد در جزيرهء فرات در شمال عراق نزد ابن مقفع پنهان شده و در آنجا بوده كه سپاهيان بنى عباس بر او دست يافته‌اند و چون آن دو را از يكديگر باز نمىشناخته‌اند هريك از آن دو براى اينكه دوست خود را از گزند ايشان مصون دارد خود را عبد الحميد معرفى كرد و اين داستان را در كتب ادب به عنوان نمونه عالى دوستى و وفادارى روايت مىكنند . « 2 »\r\nاين‌كه بازماندگان عبد الحميد ، چنان كه خواهد آمد ، در مصر بوده‌اند تأييدى براى روايت اول تواند بود : به روايت جهشيارى عبد الحميد در همين ايام شكست نامه‌اى از فلسطين به خانوادهء خود نوشته بوده . « 3 » به گفتهء جهشيارى محلى كه او از آنجا نامهء خود را نوشته رقّه بوده ، ولى در فلسطين شهرى به اين نام ذكر نشده ، رقّه به گفتهء ياقوت شهرى بوده در شرق فرات و نزديك انبار و جزء جزيرهء فرات به شمار مىرفته ، « 4 » و اگر چنين باشد شايد بتوان اين خبر را تأييدى براى روايت دوم شمرد .\r\nنوشته‌اند كه سعد جدّ عبد الحميد در جنگ قادسيه به دست اعراب اسير شده بوده ( كسايى به نقل از امراء البيان ) . اگر چنين بوده ولاء عبد الحميد در بنى عامر به همين اسارت سعد ، كه معلوم نيست پيش از اسارت چه نام داشته است ، برمىگردد . ابن نديم ذكرى از ولاء عبد الحميد نكرده ولى ابن خلكان او را چنين معرفى كرده است : « ابو غالب عبد الحميد بن يحيى بن سعد مولى بن عامر بن\r\n\r\n\r\n","description":"","footnote":"\r\n( 1 ) . جهشيارى ، الوزراء و الكتاب ، ص 79 .\r\n( 2 ) . جهشيارى ، الوزراء و الكتاب ، ص 79 و 80 .\r\n( 3 ) . جهشيارى ، الوزراء و الكتاب ، ص 72 .\r\n( 4 ) . معجم البلدان ، در كلمه رقه .\r\n","page_name":" 250 ","page_number":250},
  {"content":"\r\n\r\nلوى بن غالب الكاتب البليغ المشهور » . « 1 » ابن عبدربه آغاز كار عبد الحميد را در ديوان خلافت از زمان عبد الملك بن مروان نوشته است . عبد الملك ميان سالهاى شصت و پنج تا هشتاد و شش هجرى خلافت مىكرده و با اين حساب اگر هم عبد الحميد در اواخر خلافت عبد الملك به ديوان پيوسته باشد در هنگام مرگ حدود پنجاه سال خدمت ديوان را پشت‌سر داشته و از اين‌چنين برمىآيد كه او خدمت ديوان را خيلى زود و در دوران نوجوانى شروع كرده ، و اين امر با رسم و آيينى كه از قديم در نظام ديوانى ايران و سپس در دوران خلفا معمول بود كه دبيران مراحل خدمت را به تدريج بپيمايند و در طى مراحل كسب علم و تجربه و احراز شايستگى كنند تا به بلندترين مقام ديوانى كه همان صاحب ديوانى رسائل باشد برسند ، درست درمىآيد ولى با گفتهء ابن نديم كه عبد الحميد در آغاز كار به تعليم كودكان مىپرداخته زياد سازگار نيست . و در هرحال اقامت پيوسته عبد الحميد در شام كه مركز خلافت اموى و مقر ديوان خلافت بوده باعث گرديده كه ابن نديم او را از مردم شام بشمرد . « 2 »\r\nدر مؤلفات متأخر در شرح‌حال عبد الحميد مطالبى اضافه شده كه قابل تأمل است . ابن خلكان در شرح‌حال او با آنكه در آغاز او را به پيروى از ابن نديم از مردم شام شمرده ولى بعد گويد كه او اهل انبار « 3 » بود و در رقّه مىزيست . و در\r\n\r\n\r\n","description":"","footnote":"\r\n( 1 ) . وفيات ، ج 2 ، ص 377 .\r\n( 2 ) . الفهرست ، ص 117 - مىتوان پنداشت كه آموزگارى عبد الحميد از خبرى ناشى شده باشد كه جهشيارى هم آن را نقل كرده و براساس آن عبد الحميد پسر جبله را تعليم خط داده است ( الوزراء و الكتاب ، ص 82 ) .\r\n( 3 ) . انبار نامى است كه شهر فيروز شاپور به آن نام معروف شده . فيروز شاپور در شمال حيره قرار داشت و يكى از پايگاههاى مهم دوران ساسانى در جنگ با روم بود و چون در زمان شاپور اول بر آبادى و استحكامات آنجا افزوده شده به نام وى فيروز شاپور خوانده شده و علت شهرت آن به انبار اين بوده كه آنجا انبار ذخيره و ارزاق و مهمات جنگى و تمام چيزهايى بوده كه در جنگ با روم مورد نياز بوده و ظاهرا شهرت اين شهر به نام انبار بيشتر از فيروز شاپور بوده و به همين جهت در مآخذ اسلامى بيشتر به نام ( الانبار ) شناخته شده ( فتوح البلدان ، -\r\n","page_name":" 251 ","page_number":251},
  {"content":"\r\n\r\nريحانة الادب در شرح كشته شدن او به جز آنچه گذشت اين روايت هم آمده كه به امر ابو جعفر دومين خليفه عباسى احضار گرديد و وقوع تمام دواهى را به دو منتسب دانست و بدان بهانه امر داد كه دستها و پاهايش را بريدند و سر از تنش جدا كردند . « 1 » چنين مىنمايد كه در فرجام كار عبد الحميد با سرگذشت ابن مقفع كه در زمان منصور كشته شده به هم آميخته است .\r\nدر كتاب الاعلام زركلى نيز نسب او چنين ذكر شده : « عبد الحميد بن يحيى بن سعد العامرى » كه سلسله نسبى گمراه‌كننده‌اى است زيرا از آن چنين فهميده مىشود كه عبد الحميد از اعراب بنى عامر بوده در صورتى كه وى چنان كه گذشت در ولاء اين قبيله بوده نه از قوم و تبار آنها .\r\n\r\nآثار مانده از عبد الحميد\r\nعبد الحميد به جز نوشته‌هايش كه همواره سرمشق اديبان و نويسندگان بوده و نام او را در تاريخ زبان عربى پايدار ساخته آثار ديگرى هم از خود بر جاى گذاشت كه تا چند قرن پس از او ياد او را در ديوانهاى اسلامى زنده مىداشتند ، يكى از آن آثار بازماندگان او بودند كه از ميان آنها دبيران و مديران سرشناسى شناخته شده‌اند و ديگر شاگردان و تربيت‌شده‌گان او بودند كه از ميان آنان دست‌كم نام يك وزير سرشناس دولت عباسى را ذكر كرده‌اند . بازماندگان عبد الحميد در مصر مىزيسته‌اند و در آنجا به بنى المهاجر\r\n\r\n\r\n","description":"","footnote":"\r\n- ص 301 ) ( الاخبار الطوال ، ص 49 ) . از جمله مناصب و القاب دوران ساسانى منصبى هم به نام اران انبار گبد بوده كه از مناصب مهم لشكرى دولت ساسانى به شمار مىرفته و اختصاص به يكى از خاندانهاى هفتگانه داشته و اين شخص سرپرست تمام مخازن و مهمات جنگى بوده . ( كريستن سن ، ص 65 ) در نزديكى بلخ در شرق ايران نيز شهرى به نام انبار وجود داشته كه ظاهرا آن هم يكى از انبارهاى ذخيره و مهمات دولت ساسانى براى حفظ مرزهاى شرقى آن دولت بوده . آن شهر در زمانى كه ياقوت از آن ديدن مىكرده مركز ناحيهء جوزجان و حاكم‌نشين آن منطقه بوده است . ( ياقوت ج 1 ، ص 367 ) .\r\n( 1 ) . ريحانه الادب ، ج 3 / ص 334 به نقل از لغت‌نامه در كاتب .\r\n","page_name":" 252 ","page_number":252},
  {"content":"\r\n\r\nشناخته مىشده‌اند . جهشيارى گويد : آنها در آغاز نام و نشانى نداشتند ولى چون احمد بن طولون « 1 » به نواحى مصر رسيد چهارتن از آنها كه قبلا براى حسين خادم معروف به عرق الموت خدمت دبيرى مىكردند به او پيوستند . جهشيارى نام اين چهارتن را حسن و على و ابو القاسم و ابو عيسى و پدر آنها را محمد بن ابى المهاجر نوشته ؛ اين محمد ظاهرا پسر يا نوهء عبد الحميد بوده است .\r\nجهشيارى از كتابى نام برده كه آن را ابو الفضل محمد بن احمد بن عبد الحميد كاتب در اخبار خلفاى بنى عباس پرداخته بوده . جهشيارى گويد كه در اين كتاب اين مطلب را به خط ابو الفضل خواندم كه گويد : « ابو القاسم جعفر بن محمد بن حفض رقعه‌اى براى من فرستاد كه آن را از ديوانهاى خراج استنساخ كرده بود » . كاتب در آن رقعه نوشته بود كه ابو الوزير عمر بن مطرّف كاتب از مردم مرو كه در زمان ولايت عهد مهدى از سوى او متصدى ديوان شرق بود ، و در زمان خلافت او و همچنين در زمان موسى و هادى دبيرى ديوان آنها را عهده‌دار بود ، و در ايام رشيد هم صورتى از آنچه از همه نواحى مملكت به بيت المال مركزى ( بالخضرة ) از نقدينه و كالا مىرسيده تهيه كرده و آن را به يحيى پسر خالد عرضه داشته و آن صورت چنين است :\r\nابو الفضل سپس عين آن صورت را در كتاب تاريخ خود نقل كرده كه جهشيارى آن را به تفصيل در هفت صفحه از كتاب الوزراء و الكتاب آورده و از آن لحاظ كه اين صورت قديم‌ترين صورتى است كه از خراج بيت المال و پيش از آنكه ديوان در زمان محمد امينى به آتش كشيده شود در مآخذ نقل شده\r\n\r\n\r\n","description":"","footnote":"\r\n( 1 ) . احمد بن طولون از سال 354 تا 270 ه . ق . فرمانرواى مصر بود . پدر او طولون از تركان طقر غره و از غلامانى بود كه در سال 200 هجرى كارگزار مأمون در خراسان جزء اموال و غلامانى كه ساليانه مىبايستى به دربار خلافت بفرستد براى او فرستاده بود . طولون نخست جزء نگهبانان خليفه به خدمت گمارده شده و در آنجا كم‌كم داراى شأن و مقامى شده بود ، وى در زمان خلافت المقدر به ولايت مصر برگزيده شد . در مصر هم به تدريج شأن و شوكتى يافت و با آشنايانى كه در دربار خلافت داشت پيوسته بر قدرت خود افزود تا جايى كه در آنجا دولتى تأسيس كرد كه در تاريخ به نام دولت طولونى معروف شده است .\r\n","page_name":" 253 ","page_number":253},
  {"content":"\r\n\r\nداراى اهميت بسيار است . « 1 »\r\nاحمد بن طولون از ميان اين چهار برادر حسن را به دبيرى ديوان خود برگزيد و برادران ديگر را نيز به كارهايى درخور آنها بگمارد و اينان در سايهء كاردانى خود آنچنان مورد اعتماد و اطمينان ابن طولون شدند كه مشير و مشار او گرديدند و در او نفوذ فراوان يافتند . گويند كه اينان از مخالفان بنى هاشم بودند ، علت آن هم آشكار است چون قتل نياى آنها عبد الحميد به دست بنى عباس صورت گرفته بود . در روايتى آمده كه روزى در حضور ابراهيم بن المهدى على يكى از همين برادران و بزرگترين آنها از جدش عبد الحميد با سرافرازى ياد كرد و پيشگامى او را در فن دبيرى و همچنين فصل و ادب و بلاغتش را ستود . ابراهيم اين ستايش را برنتافت و به على گفت : عبد الحميد يكى از بديمن‌ترين دبيران روى زمين بود زيرا او چون به وزارت مروان رسيد شومى او نه تنها باعث هلاك خودش شد بلكه مروان را هم به كشتن داد و دولت بنى مروان را هم ريشه‌كن ساخت . « 2 »\r\nاز احمد بن محمد كه به كنيهء ابن نصر خوانده مىشد و معروف به ابن الاعجمى بود روايت شده كه حسن بن محمد تا زمان مرگ احمد بن طولون همچنان بر منصب دبيرى و كارگزارى وى باقى بود ولى خمارويه پسر احمد بن طولون كه پس از وى به فرمانروايى رسيد حسن را به زندان افكند و چون به يكى از كنيزكان سوگلى حسن دلباخته بود و او به سبب مهرى كه به حسن داشت به خواهش وى تن در نداد . براى تنبيه وى دستور داد تا سر حسن را بريده و در حضور خودش آن را نزد آن كنيزك نهند . « 3 »\r\nابن خلكان هم پسرى را از عبد الحميد نام مىبرد به نام اسماعيل و دربارهء او گويد كه وى دبيرى ماهر بوده و از دبيران سرشناس به شمار مىرفت ، « 4 » و از\r\n\r\n\r\n","description":"","footnote":"\r\n( 1 ) . ن . ك . به جهشيارى ، الوزراء و الكتاب ، ص 281 - 288 .\r\n( 2 ) . جهشيارى ، الوزراء و الكتاب ، ص 82 و 83 .\r\n( 3 ) . جهشيارى ، الوزراء و الكتاب ، ص 82 و 83 .\r\n( 4 ) . جهشيارى ، وفيات ، 2 / 396 .\r\n","page_name":" 254 ","page_number":254},
  {"content":"\r\n\r\nگفتهء ابن خلكان چنين برمىآيد كه اين اسماعيل در عراق بوده نه در مصر .\r\nو اما از جملهء شاگردان عبد الحميد كه زيردست او پرورش يافته و در حرفه دبيرى مهارت يافته و در ديوان خلافت پايگاهى بلند يافته بود يكى يعقوب بن داود وزير معروف مهدى خليفهء عباسى بود « 1 » كه روزگارى يكى از نيرومندترين مردان دولت بنى عباس به شمار مىرفت و سپس او هم سرنوشتى نزديك به سرنوشت استادش عبد الحميد يافت .\r\nيعقوب از خاندان ادب و كتابت بود ، پدر او داود و برادرانش در خراسان دبيرى ديوان نصر بن سيّار را برعهده داشتند . پدر داود را به نام طهمان نوشته‌اند كه ظاهرا تعريبى است از نام اصلى او كه احتمالا نامى فارسى بوده است . يعقوب را پس از زوال دولت بنى اميّه و كشته شدن عبد الحميد ، در ديوان ابراهيم بن عبد اللّه از فرزندان حسن بن على ( ع ) كه با برادرش محمد در زمان منصور به دعوى خلافت برخاسته بود مىبينيم و چون آن دو در سال 145 هجرى كشته شدند يعقوب هم گرفتار گرديد و به دستور منصور او را در سياه‌چال زندانى كردند .\r\nچون مهدى به خلافت رسيد و به دستور او زندانيان آزاد شدند يعقوب هم آزاد گرديد و به خدمت خليفه درآمد و مورد اعتماد او شد و به تدريج كار او بالا گرفت تا در سال 163 مهدى وزير خود ابو عبيد إله « 2 » را از وزارت بر كنار كرد و يعقوب را به جاى او نشاند و چون مهدى وقت خود را بيشتر به عيش و عشرت مىگذرانيد قهرا زمام كارهاى خلافت در دست يعقوب قرار گرفت و او صاحب امر و نهى گرديد تا جايى كه بشار شاعر خراسانى عربىگوى آن زمان در شعرى سرود :\r\n بنى اميّه هبّوا طال نومكم * ان الخليفه يعقوب بن داود\r\nضاعت خلافتكم يا قوم فالتمسوا * خليفه الله بين الزقّ و العود \r\n\r\n\r\n","description":"","footnote":"\r\n( 1 ) . جهشيارى ، وفيات 2 / 396 .\r\n( 2 ) . نام اين وزير معاويه و پسر عبد الله پسر يسار تبرانى بود . آنها از مردم تبران بودند كه ناحيه‌اى بود در دامنه‌هاى كوههاى تبرستان در ناحيهء دامغان .\r\n","page_name":" 255 ","page_number":255},
  {"content":"\r\n\r\nيعنى اى فرزندان اميه از خواب طولانى برخيزيد كه خليفه يعقوب بن داود است . اى قوم خلافت شما از ميان رفت نشانى خليفهء خدا را بايد بين اعراب و رباب بيابيد . ولى اين قدرت و شوكت يعقوب دوامى نيافت و چندى نگذشت كه مهدى بر يعقوب خشم گرفت و دستور داد تا او را دوباره به سياه‌چال افكندند و تمام آشنايان او را هم در همه‌جا از كار بر كنار ساخت و خانواده و نزديكانش را هم به زندان افكند « 1 » و او بازمانده عمر خود را - جز اندكى - در زندان گذراند . از اين مدت دو سال و چند ماه تا پايان خلافت مهدى و تمام مدت خلافت هادى و پنج سال و چند ماه در خلافت هارون الرشيد در زندان ماند و وقتى به شفاعت يحيى برمكى هارون او را آزاد ساخت او نابينا شده بود و به اختيار خود به مكه رفت و در آنجا ماند و در سال 187 هجرى در همانجا بدرود زندگى گفت . « 2 »\r\n\r\n\r\n","description":"","footnote":"\r\n( 1 ) . ابو الثيص يكى از شعراى عرب مهدى را در اين عمل با اين اشعار سرزنش كرد :\r\n ابلغ امام الهدى ان لست مصطنعا * للنائيات كيعقوب بن داود\r\nامسى يفيك بنفس قدخباك بها * و الجود بالنفس اقصى غايه الجود\r\nنصبت للناس يعقوبا فقومّهم * كما الثقّاف مقيم كل تأويد\r\nلو تبتغى مثله فى الناس كلهم * طلبت ما ليس فى الدنيا بموجود \r\n( جهشيارى ، ص 163 ) .\r\nيعنى به پيشواى هدايت اين پيام را برسان كه تو براى حوادث بزرگ كسى را همانند يعقوب بن داود نخواهى يافت . او كسى بود كه از بذل جان خود براى تو دريغ نكرد و بخشيدن جان منتهاى جود و بخشش است . تو يعقوب را براى اداره مردم منصوب ساختى و او هم آنها را راست و مستقيم كرد همچنان‌كه ثقاف نيزه‌هاى كج را راست مىكند . اگر مانند او را در ميان همهء مردم جستجو كنى چيزى را جسته‌اى كه هرگز نخواهى يافت .\r\n( 2 ) . مهدى پس از يعقوب وزارت خود را به يكى از اشراف ايرانى به نام فيض بن ابى صالح داد .\r\nپدر اين فيض به نام شيرويه خوانده مىشد و ابو صالح كنيه او بود ، فيض را در تاريخ به بخشندگى و گشاده‌دستى و توانگرى و بزرگ‌منشى ستوده و گفته‌اند او به كسى سر فرود نمىآورد تا آن حد كه روزى بر هارون الرشيد وارد شد هارون دستش را دراز كرد تا او ببوسد ولى او به جاى اينكه طبق معمول خم شود و آن را ببوسد دست هارون را تا لب خود بالا برد هارون را اين كار خوش نيامد واكنشى هم نشان نداد ولى گفت كه اگر به سبب پستى و حماقت او نبود او را مىكشتم ، وقتى نام او را نزد يحيى برمكى بردند يحيى گفت : فيض كسى بود كه به مردم كرم و بخشندگى مىآموخت .\r\n","page_name":" 256 ","page_number":256},
  {"content":"\r\n\r\n\r\nعبد الحميد ازديد مؤلفين عرب‌زبان\r\nاز قرن سوم هجرى به بعد كه تأليف كتاب در زبان عربى پايه گرفت در هر مناسبتى كه مؤلفان كتابهاى تاريخ و ادب نامى از عبد الحميد برده‌اند هريك با بيانى اين صفت نوآورى و پيشوايى او را در ترسّل عربى ستوده‌اند . ابن عبدربه او را نخستين كسى شمرد كه غنچه‌هاى سربستهء بلاغت را شكوفا ساخته و راههاى آن را هموار كرده و گردن شعر را از بند رهانيده است . « 1 » و طبرى او را در بلاغت داراى پايگاهى استوار وصف كرده ، « 2 » و به گفتهء مسعودى او صاحب رسائل و نوشته‌هاى بليغ و نخستين كسى بود كه در نامه‌نگارى به بسط مقال و در مقاطع نوشته‌هاى خود جابه‌جا سپاس و ستايش پرداخت و نويسندگان پس از او هم به پيروى از او همان روش را به كار بردند . « 3 »\r\nو ابن نديم دربارهء او گفته كه مترسلان شيوهء او را گرفتند و از روش او پيروى كردند و او بود كه راه بلاغت را در نامه‌نگارى هموار نموده و يگانهء روزگار خود بود . « 4 » و استخرى دربارهء او نوشته كه در نويسندگى و استقلال ( پيروى نكردن از ديگران ) به درجه‌اى بود كه شهرت وى ما را از ذكر آن بىنياز مىسازد . « 5 » و به همين سبب بود كه جاحظ كه خود از نويسندگان به نام زبان عربى بود او را عبد الحميد الاكبر ( عبد الحميد بزرگ ) خوانده . « 6 » و ابن خلكان او را در نويسندگى و در هر فنى از علم و ادب پيشوا و در بلاغت ضرب المثل شمرده و اين عبارت را كه در ميان اديبان و نويسندگان حكم مثل ساير را يافته « فتحت الرسائل بعبد الحميد و ختمت بابن العميد » يعنى فن ترسل با عبد الحميد آغاز شد و با ابن عميد « 7 » پايان يافت ، در شرح حال او در وفيات نقل كرده است .\r\n\r\n\r\n","description":"","footnote":"\r\n( 1 ) . العقد الفريد ، ج 2 ، ص 206 .\r\n( 2 ) . طبرى ، 2 / 839 .\r\n( 3 ) . مروج ، چاپ مصر ، تصحيح محمد محيى الدين عبد الحميد ، ج 3 ، ص 178 .\r\n( 4 ) . الفهرست ، ص 117 .\r\n( 5 ) . مسالك و الممالك ، ص 145 .\r\n( 6 ) . البيان و التبيين ، ج 1 ، ص 179 .\r\n( 7 ) . ابو الفضل بن عميد از مردم قم بود و در همانجا نزديكى از حكيمان و نويسندگان زمان خود -\r\n","page_name":" 257 ","page_number":257},
  {"content":"\r\n\r\n\r\nگفته ابو هلال عسكرى\r\nاز اين گفته‌هاى ستايش‌آميز كه همگى اعجاب ناقدان ادب و مؤلفان قديم عربى را نسبت به عبد الحميد مىرسانند نمىتوان جز كلياتى دربارهء مقام عالى عبد الحميد در بلاغت عربى به دست آورد . ولى از گفته‌اى از ابو هلال عسكرى كه خود از ناقدان بنام شعر و نثر عربى است و گذشته از زبان عربى به احتمال قوى زبان فارسى را هم نيك مىدانسته « 1 » مىتوان دربارهء راز بلاغت عبد الحميد و پيشوايى او در فن ترسل عربى به نكاتى دست يافت كه از لحاظ بررسى در موضوع گفتگوى ما بسيار مفيد و راه‌گشا است .\r\nعسكرى در گفتگو دربارهء انتقال بلاغت از زبانى به زبان ديگر گويد :\r\n\r\n\r\n","description":"","footnote":"\r\n- ( ابن سمكه ) ادب و حكمت آموخت . پدرش معروف به كله دبير ماكان كاكى بود و پس از كشته شدن او به اسارت به خراسان شد و در عهد پادشاهى نوح پسر صاحب ديوان رسائل او شد و به عميد معروف گرديد . پسرش ابو الفضل پس از پدر در خدمت ركن الدوله ( حسن ) درآمد و تا پايان عمر ( 360 ه . ق . ) در وزارت ديلمان بود . ابن عميد هم مانند عبد الحميد او نويسندگان طراز اول زبان عربى بود و در فن ترسّل يگانه روزگار خود به شمار مىرفت .\r\n( 1 ) . ابو هلال نامش حسن و نام پدرش عبد الله بود و جد اعلايش مهران نام داشت و از خاندانهاى قديمى خوزستان بودند و ظاهرا اسلام اين خاندان از بعد از مهران شروع مىشود زيرا از او به بعد است كه اولاد وى به نامهاى عربى خوانده شده‌اند . ابو هلال از رجال قرن چهارم هجرى است و ياقوت نقل كرده كه در آخر يكى از كتابهايش به نام « كتاب الاوائل » اين عبارت را ديده :\r\n« از املاء اين كتاب در روز چهارشنبه دهم شعبان 395 فراغت يافتم » . چنين مىنمايد كه ابو هلال بيشتر در رى و اهواز و عسكر مىزيسته . ياقوت ابو سعيد ستمان حافظ را در رى ، و ابو الغنائم ابن حماد القمرى را در اهواز و ابو حكيم احمد بن اسماعيل ابن فضلان را در عسكر از راويان آثار او نوشته است . عسكر كه ابو هلال منسوب بدانجا است شهرى بود در خوزستان كه نام اصليش رستم گواذ ( رستم قباد - رستقباد ) بود و در فتوحات اسلامى ويران شد و هنگامى كه در زمان حجاج بن يوسف يكى از سرداران او به نام مكرّم براى جنگ با خرزاد بدين ناحيه آمد و در اين مكان اردو زد اينجا كم‌كم به نام عسكر مكرّم معروف شد . شهر قديم هم كه از نو آباد شد به همين نام معروف گرديد . خرزاد از سرداران ايرانى بود كه بر حجاج نافرمان شده و در دژى در ايذه كه به نام خود او خوانده مىشد پناه گرفته بود . بنگريد به معجم الادباء چاپ مرگوليوث جلد سوم صفحهء 135 به بعد به نقل لغتنامه دهخدا از آن در كلمه ابو هلال ، و همچنين بنگريد به معجم البلدان در كلمه عسكر .\r\n","page_name":" 258 ","page_number":258},
  {"content":"\r\n\r\n« كسى كه در زبانى ترتيب معانى را بشناسد و بداند كه كلمات را در همهء صورتهاى آنها درست و به جا به كار برد و آنگاه به زبانى ديگر درآيد در اين زبان هم همان هنر سخن‌پردازى كه در زبان پيشين داشت براى او فراهم باشد » .\r\nعسكرى براى شاهد در اين مورد عبد الحميد را به عنوان نمونه ذكر مىكند و گويد ، آيا نمىبينى كه عبد الحميد نمونه‌هاى فن نويسندگى را كه براى آيندگان ترسيم كرد از زبان فارسى برگرفت و آنها را به زبان عربى برگردانيد . « 1 »\r\nاين گفتهء ابو هلال دربارهء عبد الحميد و انتقال بلاغت از فارسى به عربى همانند مطلبى است كه در همين زمينه جاحظ در شرح حال افرادى از خاندان ابان كه پيش از اسلام در فارسى و پس از آن در عربى از سخنوران و خطيبان معروف بوده‌اند نقل كرده است . جاحظ از اين خاندان در اسلام نام يزيد بن ابان و فضل بن عيسى بن ابان و پسر او عبد الصمد را جزء متكلمان و واعظان معروف ذكر كرده و گويد فضل در زمان خودش از سخنورترين مردمان بود ، هم متكلم بود و هم واعظى خوش‌بيان و بسيارى از فقيهان و عالمان معروف زمان - كه نام چند تن از آنها را آورده - در مجلس وعظ او حاضر مىشدند . « 2 »\r\nو دربارهء پسرش عبد الصمد گفته كه وى پرمايه‌تر و خوش‌آيندتر از پدر و در سخنورى و رسائى سخن برتر از او بود و به عنوان مثال خبرى از يكى از واعظان همزمان او نقل كرده كه عبد الصمد دربارهء خلقت مگس و همهء امور مربوط به آن سه مجلس تمام سخن گفت . و دربارهء يزيد بن ابان عموى فضل گويد\r\n\r\n\r\n","description":"","footnote":"\r\n( 1 ) . الصناعتين ، ص 51 چاپ آستانه .\r\n( 2 ) . جاحظ در وصف سخنورى فضل و پرمايه‌بودن سخنان او در وعظ گويد : « اين فضل همان كسى است كه اين سخن را در ضمن وعظ خود گفته : سل الارض فقل من شق انهارك و عرس اشجارك و جنى ثمارك ؟ فان لم تجبك خوارا ، اجابيك اعتبارا » . يعنى از زمين بپرس و بگو نهرهاى تو را كه بريده و درختهاى تو را كه كاشته و ميوه‌هاى تو را كه چيده ؟ اگر با كلام به تو پاسخ ندهد با زبان عبرت به تو پاسخ خواهد داد . و از اين گفته جاحظ چنين برمىآيد كه اين گفته فضل از سخنان بليغ و حكمت‌آميزى شده بوده كه حكم مثل ساير را يافته و خطيبان در خطبه‌هاى خود از آن بهره مىجسته‌اند .\r\n","page_name":" 259 ","page_number":259},
  {"content":"\r\n\r\nكه وى از ياران انس بن مالك و حسن بصرى بود و در مجلس حسن ( حسن بصرى ) سخن مىگفت و مردى عابد و پرهيزكار و دانشمندى بافضيلت و واعظى موفق بود .\r\nجاحظ پس از وصف اين افراد از ابو عبيده روايت كرده كه پدر و جدّ اين خاندان هم خطيب و از سخنوران دربار شاهان ايران بودند « 1 » و چون در جنگهاى اسلام به اسارت درآمدند و فرزندان آنها در جزيرة العرب زاده شدند ، همان عرق ( جوهر ) سخنورى كه در آنها بود ، آنها را برانگيخت تا در اين زبان ( عربى ) هم به همان كارى بپردازند كه در آن زبان ( فارسى ) داشتند ، زبانى كه در آن اهل شعر و سخنورى بودند و اين خاندان همچنان در اين كار استوار بودند تا هنگامى كه بيگانگان با آنها وصلت نمودند و آن عرق تباه شد و به سستى گراييد . « 2 »\r\nآنچه را ابو هلال معرفت به ترتيب معانى و تسلط در به كار بردن الفاظ و ابو عبيد آن را عرق يا جوهر ( ملكه بلاغت ) خوانده از خلال نوشتهء جاحظ دربارهء موسى اسوارى نيز مىتوان دريافت . موسى اسوارى در اصل به اسوارانى مىپيوست كه در جنگ خوزستان در ايام فتوحات اسلامى با ابو موسى اشعرى كه فرمانرواى اعراب در آن جنگ بود بدين ترتيب مصالحه كردند كه آزاد باشند در هرجا مىخواهند سكونت گزينند و با هر قبيله‌اى از اعراب مىخواهند هم‌پيمان شوند و بدين ترتيب به بصره آمدند و در آنجا ماندند ، و بعدها تنى چند از آنان از دانشمندان علماى اسلام شدند و از آن جمله همين موسى بود كه در مسجد بصره وعظ مىكرد . جاحظ گويد اين موسى از عجايب دنيا بود . فصاحتش در زبان فارسى هم‌سنگ فصاحت او در زبان عربى بود و هنگامى كه در مجلسى\r\n\r\n\r\n","description":"","footnote":"\r\n( 1 ) . فردوسى در وصف مردان دانشمند يا به تعبير خودش دانش مردانى كه در دربار خسرو انوشيروان بودند يكى را هم سخنگوى ذكر كرده :\r\n پزشك و سخنگوى و كندآوران * گزارندهء خواب نام‌آوران \r\n( شاهنامه ، ج 7 / ص 2500 ) .\r\nو اينان سخنورانى بوده‌اند كه در روزهاى جشن و مراسم رسمى در حضور شاه خطابه‌اى ايراد مىكرده‌اند .\r\n( 2 ) . البيان و التبيين ، ج 1 ، ص 245 - 247 .\r\n","page_name":" 260 ","page_number":260},
  {"content":"\r\n\r\nكه با او شهرت يافت مىنشست ، اعراب در سمت راست و ايرانيان در سمت چپ او مىنشستند و او آيه‌اى از كلام خدا را مىخواند و براى اعراب آن را به عربى تفسير مىكرد و آنگاه روى به سوى فارسىزبانان مىكرد و آن را به فارسى تفسير مىكرد و معلوم نمىشد كه او به كدام يك از اين دو زبان گوياتر است .\r\nجاحظ سپس گويد وقتى دو لغت در يك زبان برخورد كنند هريك به ديگرى خلل وارد مىآورد مگر آنچه را كه از زبان موسى اسوارى نقل كرده‌اند . و در اين امت پس از ابوموسى اشعرى كسى در محراب تواناتر از موسى اسوارى در قرائت قرآن نبود . « 1 »\r\nنوشتهء ابو هلال گذشته از اين‌كه در كليات يعنى انتقال بلاغت از زبانى به زبان ديگر داراى اهميت و اعتبار و در واقع يك توجيه علمى براى نظرى است كه از سوى ابو عبيد و جاحظ به عنوان عرق يا جوهر بلاغت بيان شده - نظرى كه شواهد آن را نه در سخنورى و نويسندگى بلكه در رشته‌هاى ديگر دانش و فرهنگ اسلامى نيز در همين دوران انتقال به فراوانى مىتوان يافت - از لحاظ مطالبى هم كه دربارهء عبد الحميد به عنوان شاهدى براى نظر خود ذكر كرده براى شناختن صحيح وى بسيار مهم و معتبر است . زيرا نوشتهء ابو هلال پژوهنده را به جنبه‌اى از دانش و فرهنگ عبد الحميد رهنمون مىكند كه بدون توجه به آن نه عبد الحميد چنان كه بايد شناخته مىشود و نه علل و عواملى كه موجب تحول نثر ديوانى عربى گرديده . و هرچند با مطالعهء دقيق رسائل بازمانده از عبد الحميد و مقايسهء مطالب آنها با آنچه از آثار پارسى در اين زمينه به عربى نقل شده امكان چنين شناختى هست ، و بىشك نوشته ابو هلال راهنمايى است كه در پرتو آن بهتر مىتوان به ويژگيهاى آن رسائل پىبرد و جنبه‌هاى مبهمى را كه بر زندگى ادبى و فرهنگى عبد الحميد سايه افكنده از پرده ابهام خارج ساخت .\r\nاين موضوع كه گذشته از هنر نويسندگى عبد الحميد با يكى از مباحث مهم زبان عربى و تحول نثر ديوانى در آن زبان پيوسته است در گفتارى جداگانه\r\n\r\n\r\n","description":"","footnote":"\r\n( 1 ) . البيان و التبيين ، ج 1 ، ص 284 .\r\n","page_name":" 261 ","page_number":261},
  {"content":"\r\n\r\nبررسى خواهد شد . در اين‌جا شايد مناسب باشد به اين مطلب هم اشاره شود كه آنچه ابو عبيد و جاحظ و ابو هلال عسكرى دربارهء انتقال هنر سخنورى و نويسندگى از زبان پارسى به عربى هريك به تعبير خاص خود بيان كرده‌اند پژوهشهاى محققان تاريخ نيز به نتيجه‌اى مشابه با آن مىرسد كه آن هم با تعبيرهاى خاص خود بيان شده است .\r\nاستاد فقيد كريستن سن محقق عالى مقام تاريخ ساسانى هم از تحقيقات خود در آن تاريخ و مقايسه آن با تاريخ خلافت و دولتهاى اسلامى در آنچه مربوط به اين موضوع يعنى ديوان رسائل و امر نويسندگى در آن به اين نتيجه مىرسد كه « دبيرخانه دول اسلامى مانند صدارت عظمى ( وزرگفرمدار وزير اعظم ) تقليد كاملى از ساسانيان است ، و وصفى كه نظامى عروضى در قرن دوازدهم ميلادى از دبيرخانه عهد خود مىكند به‌طور كلى با تكاليف و وظائف دبيران ( دبيران ديوان ) زمان ساسانيان تطبيق تواند شد . « 1 » وصفى كه نظامى عروضى از دبيرخانهء عهد خود كرده و استاد فقيد آن را با تكاليف و وظائف دبيران ديوان ساسانى منطبق مىداند و در نتيجه عمل دبيران ديوان خلافت را تقليدى از همان ديوان قديم مىشمارد چنين است . « دبيرى صناعتى است مشتمل بر قياسات خطابى و بلاغى منتفع در مخاطباتى كه در ميان مردم است بر سبيل محاورت و مشاورت و مخاصمت در مدح و ذم و حيله و استعظاف و اعزاء و بزرگ گردانيدن اعمال و خرد گردانيدن اشغال و ساختن وجوه عذر و عتاب و احكام وثائق و اذكار سوابق و ظاهر گردانيدن ترتيب و نظام سخن در هر واقعه تا بروجه اولى و احرى ادا كرده آيد . پس دبير بايد كه كريم الاصل ، شريف الغرض ، دقيق النظر ، عميق الفكر ، ثاقب الرأى باشد و از ادب و ثمرات آن قسم اكبر و خط او فر نصيب او رسيده باشد و از قياسات منطقى بعيد و بيگانه نباشد و مراتب ابناء زمانه شناسد و مقادير اهل روزگار داند و به حطام دنيوى و مزخرفات آن مشغول\r\n\r\n\r\n","description":"","footnote":"\r\n( 1 ) . كريستن سن ، ترجمهء رشيد ياسمى ، ص 83 .\r\n","page_name":" 262 ","page_number":262},
  {"content":"\r\n\r\nنباشد » . « 1 » و همهء اينها رشته سخن را به بررسى دربارهء نظام دبيرخانهء ساسانى و روش نويسندگى در آن و وظائف دبيران و فرهنگ ايشان و ساير امورى كه با اين امور ارتباط تواند داشت مىكنند و هرچند اين كارى است دشوار ولى به هر حال براى روشن شدن اين مبحث كه چنان كه اشاره شد گذشته از تاريخ و فرهنگ ايران از مباحث اصلى زبان عربى هم به شمار مىرود سعى خواهد شد در گفتار آينده تا آنجا كه در پرتو اسنادى قابل اعتماد بتوان بخشى از آن را از پرده ابهام بيرون كشيد .\r\n\r\n\r\n","description":"","footnote":"\r\n( 1 ) . چهار مقاله ، عروضى ، چاپ هفتم ، تهران 1343 ه . ش . ص 19 و 20 .\r\n","page_name":" 263 ","page_number":263},
  {"content":"\r\n . \r\n","description":"","footnote":"","page_name":" 264 ","page_number":264},
  {"content":"\r\n\r\n\r\nگفتار دهم نامهء عبد الحميد در نصيحت ولىعهد\r\nنامه عبد الحميد در سه بخش آن * بخش سوّم نامه در فنون جنگ * محتواى نامه و ريشه آن * نامه عبد الحميد نمونه‌اى از عهدهاى ساسانى در زىّ عربى و اسلامى * نامه عبد الحميد به دبيران ديوان و ريشه‌هاى ساسانى آن\r\nدر تاريخ آمده كه اين نامه را در هنگامى عبد الحميد از سوى مروان واپسين خليفهء اموى خطاب به عبد الله فرزند و ولىعهد او نوشته كه مروان او را براى جنگ با ضحاك بن قيس شيبانى نامزد كرده و در اين نامه دستورهايى در همين زمينه به او داده بود .\r\nاين ضحاك كه از خوارج بود و در اواخر دوران اموى در كوفه و واسط شأن و شوكتى يافته و جمعى را به دور خود جمع كرده بود در سال 127 يا 128 ه . ق . سر از فرمان خليفه برتافته به موصل و اطراف آن حمله كرده و آنجاها را به زير فرمان خود درآورده بود ، و چون هنگامى كه خبر آن به مروان رسيد خود او شهر حمص را كه مردم آنجا نيز بر او شوريده بودند در محاصره داشت ، پسرش عبد الله را كه از سوى او حكومت جزيرهء فرات را داشت مأمور جنگ با او كرد و به او دستور داد تا با سپاهيانش به نصيبين رود و مانع از پيشروى ضحاك در جزيره شود و اين نامه را هم كه شامل دستورهايى در همين زمينه بود به همين\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمناسبت به او نويساند . « 1 » عبد الله هم با هفت يا هشت هزار سپاهى عازم آنجا شد ولى ضحاك با يكصد هزار همراهان خود به آنجا روى آورد و عبد الله را محاصره كرد و چون مروان چنين ديد خود با سپاهى بزرگ به جنگ او شتافت و در جنگى ، او و بسيارى از سپاهيانش را بكشت و آتش فتنه را فرونشاند . « 2 »\r\n\r\nنامه عبد الحميد در سه بخش آن\r\nقديم‌ترين مأخذ شناخته شده كه اين نامه در آن آمده آمده كتاب « المنثور و المنظوم » تأليف ابو الفضل احمد بن ابى طاهر طيفور خراسانى است كه ميان سالهاى 204 تا 280 هجرى قمرى مىزيسته است . « 3 »\r\nدر آن كتاب در وصف اين نامه چنين آمده :\r\n« از نامه‌هاى تك و بىمانند نامهء عبد الحميد بن يحيى به عبد الله بن مروان است در تعبيهء جنگ ، هنگامى كه او به جنگ ضحاك خارجى روانه مىشد ، و چنان كه گفته‌اند اين نامه در معنى و محتوا مانند ندارد » . « 4 » ولى اين نامه همه‌اش در تعبيهء جنگ نيست بلكه متضمن مطالب مختلفى است كه تعبيهء جنگ هم يكى از آنها است و اگر بنا باشد كه آن مطالب دسته‌بندى شود مىتوان در اين نامه سه بخش جدا از هم را تشخيص داد كه باهم تلفيق شده و به صورت يك نامه درآمده و با عنوان « رساله عبد الحميد الكاتب فى نصيحة ولى العهد » شناخته شده است . « 5 »\r\nبخش نخست شامل مطالبى است در شناخت و كسب خصلتهاى پسنديدهء\r\n\r\n\r\n","description":"","footnote":"\r\n( 1 ) . مجموع نامه‌هايى را كه به عبد الحميد نسبت داده شده در كتاب رسائل الداخاء محمد كرد على از صفحهء 173 - 226 چاپ چهارم ، قاهره ، 1374 ه . ق . 1954 خواهيد يافت .\r\n( 2 ) . ابن الاثير ، الكامل ، حوادث سال 128 .\r\n( 3 ) . اين تاريخ در فهرست دار الكتب مصر كه نسخه‌اى خطى از اين كتاب در آن موجود است ذكر شده ( به نقل از كتاب « آثار ابن المقفع » تأليف عمر ابو النصر ، بيروت 1966 م ص 364 ) .\r\n( 4 ) . به نقل محمد كرد على از آن كتاب در « رسائل البلغاء » چاپ چهارم ، ص 173 .\r\n( 5 ) . اين عنوانى است كه در « رسائل البلغاء » به اين نامه داده شده ، ص 173 - 210 .\r\n","page_name":" 266 ","page_number":266},
  {"content":"\r\n\r\nنفسانى كه معمولا آنها را باعث تهذيب نفس و تزكيهء خلق و منشهاى نيكوى انسانى مىشمرند و بخش دوم دربارهء روشهاى اجتماعى و طرز رفتار با ديگران و صفات آنان و دستورهايى است در اين زمينه كه معمولا آنها را در آيين پادشاهى يا به تعبير عربى آن در آداب الملوك و مانند اين تعبيرها مىآورده‌اند و بخش سوم در تعبيهء جنگ است .\r\nدر آغاز اين نامه چنين آمده است : « در اين هنگام كه امير المؤمنين تو را به جنگ اين اعرابى جلف جافى مىفرستد مىخواهد كه دربارهء امور خاص و شئون عام تو و مسائلى كه برايت اتفاق مىافتد عهدى به تو بنويسد شامل ادب و موعظه و نصيحت و همچنين در آن آمده كه امير المؤمنين به تو روى آورد تا حجت را بر تو تمام كند و حق خداوند را در راهنمايى تو و هم‌چنين حق تو را در آنچه يك پدر مهربان براى فرزندش بر عهده دارد ادا نمايد .\r\nدر بخش نخست خصلتهايى وصف شده كه تقريبا در همهء جوامع به يك گونه ستايش شده از قبيل پرهيز از پيروى هواى نفس ، و اعتدال در ادارهء امور ، و كوشش در كتمان اسرار و عقبه و كنيه‌ها با نيكوكارى ، و سعى در بر طرف كردن عيوب خويش و پرهيز از خودپرستى كه آفت عقل است ، و دقت در همهء رفتار و گفتار خود از سكوت و استماع و بخشش و عقوبت و عفو و تفريح و بيمها و اميدها و مانند اينها ، و آنچه در اينها پسنديده يا نكوهيده است .\r\nاين بخش با اين عبارت پايان مىپذيرد « اينها مجموعهء خصلتهايى است كه تواند بود به سبب اهمال آنها نقصى به عقل راه يابد پس تو با معرفت به آنها ، آنها را استوار دار و در حفظ آنها بكوش تا از راهنماييهاى آنها بهره‌برى و از راه آنها به جايى برسى كه عظمت امير مؤمنان و ادب او تو را به آنجا رسانده است .\r\nدر بخش دوم كه شامل دستورهايى است دربارهء اطرافيان و هم‌نشينان و ياران خلوت و رجال دربارى و طرز رفتار با آنان ، اين مطالب را مىتوان يافت :\r\nرفتار تو با آنان بايد چنان باوقار باشد كه هيبت تو در چشم آنان محفوظ ماند و آن‌چنان با لطف و مهربانى توأم باشد كه دوستى آنان را نسبت به تو جلب\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nنمايد ، و آن‌چنان با عدل و انصاف آميخته باشد كه زبان بدگويان را به بندد .\r\nمگذار كه در نزد تو شوخى و مزاح كه از خصائص اهل بطالت و جهالت است و زبان حسودان را به بدگويى مىگشايد راه يابد ، زيرا اين امر موجب نقص رأى و حتك حيثيت و زيانهاى ديگر مىشود و گزند آن براى هيچ‌كس بيشتر از كسانى كه در سن تو هستند نيست .\r\nكسانى كه نزد تو به سعايت و بدگويى از ديگران مىپردازند ، اين كار را در ظاهر نصيحت و خيرخواهى تو وانمود مىكنند ولى در واقع براى تجاوز به حقوق ديگران است . آنها را به خود راه مده و رسيدگى به سخنان آنها را به صاحب شرطهء خود واگذار تا به آن رسيدگى كند و تو را در نهان از نتيجه بياگاهاند و سپس به دستور تو دربارهء آن عمل كند تا اگر دستورت به صواب بود صواب آن را از تو دانند و اگر خطا بود خطاى آن به تو باز نگردد .\r\n* صاحب شرطه تو نبايد بىآگاهى تو كارى انجام دهد ، اگر كسى از گناهكاران درخور بخشايش است تو خود او را ببخش كه آن را از تو ببيند . و اگر مستوجب عقوبت است بىآنكه او را نزد تو آورد خودش او را عقوبت كند تا آن را از سوى تو نپندارد .\r\n* هرگز كسى از سپاهيان و هم‌نشينان و خاصان تو براى درخواستى نزد تو نيايد مگر آنكه پيش از آن به دبير تو مراجعه كرده و به وسيلهء دبير درخواست او به آگاهى تو رسيده باشد تا اگر بخواهى آن را اجابت كنى او را رخصت حضور دهد و گرنه او را به تو راه ندهد تا سرزنش اين كار به دبير بازگردد .\r\n* و همچنين است حال نمايندگانى كه از خارج نزد تو مىآيند . هيچ‌يك از آنها نبايد نزد تو بار يابد مگر آنكه پيش از آن خبر وى و مطلبى كه براى آن نزد تو مىآيد و دربارهء آن با تو سخن مىگويد و مقدار چيزى كه از تو مىخواهد به آگاهى تو رسيده باشد ، تا دربارهء همهء آنها از پيش بينديشى و با رويه و فكر پاسخ آنها را آماده كنى و غافل‌گير نشوى . و اگر كسى از آن نمايندگان هنگامى كه به ديدار تو آمد دربارهء چيزى به جز آنچه به دبير تو گفته بود با تو\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسخن گفت او را با ملايمت از سر خود بازدار ولى به حاجت خود دستور ده تا او درشتى كند و ديگر باره او را به حضور تو راه ندهد .\r\n* خاصان و هم‌نشينان و خدمتگزاران خاص و عموم رعيت خود را بازدار از اين‌كه غيبت ديگران و بدگويى از آنان را وسيلهء نزديكى به تو گردانند .\r\n* از خندهء بىرويه در هنگام خوشحالى و از ترشرويى در هنگام خشم بپرهيز ، خنده‌ات بايد به گونه‌اى لبخند باشد .\r\n* در بار عام چشم خود را تنها به فرماندهان و محتشمان مينداز و نگاهت بايد ميان همه يكسان باشد ، با آرامى و وقار و تمام هوش و حواس خود به سخن سخنگويان گوش فراده ، در چهره‌ات آثار بىحوصلگى از شنيدن سخن ديگران نمايان مگردد . . .\r\n* از كسانى كه در مجلس تو حاضر شده‌اند و آنها كه غايب بوده‌اند استفساركن و از علت غيبت آن دسته از فرماندهان و بزرگان كه حضور نيافته‌اند جويا شو .\r\n* اگر كسى از خاصان تو در هنگام سخن گفتن نگاهش را به تو دوخت تو با آرامى نگاهت را پائين بينداز ولى نه ناگهانى و به صورتى زننده .\r\n* اگر كسى از اطرافيانت به صواب رأى معروف است و تو او را براى مشورت برگزيده‌اى و امين خويش ساخته‌اى مبادا كه در هر رويدادى به او مراجعه كنى تا چنين وانمود شود كه به او نيازمندى زيرا اين امر باعث ضعف تو در چشم ديگران خواهد شد ، مشورت بايد در خلوت و به تنهائى صورت گيرد .\r\n* منزلت كسانى را كه اهل فضل و دين و رأى و خرد و تدبير و حسن شهرت در ميان مردم هستند از كسانى كه در اين مرتبت نيستند تشخيص بده و با هريك به گونه‌اى كه سزاست رفتار كن .\r\nاين بخش كه نزديك 9 صفحه از كتاب را دربرگرفته و همهء آن دربارهء روشهاى نيكو و رفتارهاى پسنديده‌اى است كه شاهان و شاهزادگان را سزد تا در مجالس خاص و عام خود آنها را به كار بندند با اين عبارت پايان مىپذيرد .\r\nاينها مجموعه‌اى از خصلتها است كه امير مؤمنان آنها را براى تو خلاصه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكرد و شواهد آنها را گردآورد و همچون راهنما به تو هديه نمود تا در حدّ آنچه تو را بدان فرمان داده بايستى و از آنچه تو را از آن بازداشته بپرهيزى و با اين دعا ختم مىشود . « فانه المؤفق للخير و المعين على الارشاد و به تمام الصالحات و هو مؤتى الحسنات ، عنده مفاتيح الغيب و بيده الملك و هو على كل شئ قدير » .\r\n\r\nبخش سوم نامه در فنون جنگ\r\nبخش سوم اين نامه در تعبيهء جنگ است و با اين عبارت آغاز مىشود : « فاذا افضيت نحو عدوّك و اعتزمت على لقائهم » ( ص 187 ) پس از مطالبى در مقدمه آن در پرهيزگارى و اعتماد به يارى خداوند و فضيلت جهاد و مانند اينها شامل دستورهايى است در آيين لشكركشى بدين ترتيب :\r\nسپاهيان و اطرافيانت را در بين راه از ستم به مردم و زورگويى به آنها باز دار و در اين امر مراقبت فراوان كن .\r\nدر برابر دشمنت كه نام اسلام بر خود نهاده ولى از دين و شرايع آن برگشته به سختى پايدارى كن .\r\nسپاهيانت را مصون از تعرض بدار و خودت را هم در محاربه با دشمنان در اطاعت خداوند . بدان پيروزى از دو راه به دست آيد يكى با عقل و تدبير و بىخونريزى و اين بهترين راههاست و ديگر با جنگ و خونريزى كه عاقبت آن معلوم نيست و تو بكوش كه آن را از بهترين راه آن به دست آورى .\r\nپيش از آغاز نبرد دشمن را به اطاعت بخوان به كسانى از سپاهيان او كه امان خواهند امان بده و براى آنها كه از او روى بگردانند و به تو بپيوندند پاداشهاى خوب مقرّر بدار و بدان عمل كن تا ديگران هم از آنها پيروى كنند .\r\nجاسوسان خود را به سپاه دشمن فرست تا از اوضاع آنان كسب خبر كنند و نقاط ضعف آنها را به دست آورند .\r\nامر سپاه خود را هرچه بيشتر محكم و استوار بدار ، با جنگ‌ديدگان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nآزموده مشورت كن و از هيچ كوششى براى تقويت خود كوتاهى مكن تا اگر دشمن را زورمند يافتى غافلگير نشوى و اگر هم او را ضعيف ديدى ، باز از كوشش خود زيان نخواهى ديد .\r\nاگر جاسوسان تو خبرهايى خلاف يكديگر آوردند به آنها بدگمان مشو و آنها را كيفر مده ، شايد هردو به تو وفادار باشند و هريك خبرى را به همان صورت كه كسب كرده براى تو آورده و اين هم حيله‌اى از دشمن باشد كه خبرهاى متناقض در دسترس آنها گذارده ، به‌هرحال چنين وانمود كن كه به آنها اعتماد دارى ولى دربارهء خبرهاى آنان با عقل و درايت خودت عمل كن .\r\nجاسوسان تو شايد بود كه به تو راست بگويند و تواند بود كه تو را فريب دهند و به دشمنت خدمت كنند يا جاسوسهاى دوطرفه باشند . در هر صورت تو نبايد چنين نشان دهى كه به آنها بىاعتماد هستى .\r\nبدان كه دشمنت هم در سپاه تو جاسوسان دارد و او هم همان حيله‌هاى تو را به كار خواهد برد ، پس سعى كن كه جاسوسان تو در ميان لشكريانت شناخته نشوند تا جاسوسان دشمن آنان را نشناسند و خبر آن را به دشمن نرسانند و آنها را گرفتار نسازند و اين امر موجب سلب اعتماد ديگر جاسوسانت نشود . جاسوسانت بايد با واسطهء دبيرت با تو در ارتباط باشند نه مستقيم و بىواسطه .\r\nاز اين‌كه جاسوسان تو هم يكديگر را بشناسند برحذر باش مبادا كه آنها با هم بسازند و با دشمنت دست يكى شوند و در فريب تو همداستان گردند .\r\nچون از اين كارها بپرداختى منصب شرطه و نظم سپاهت را به مطمئن‌ترين و مطيع‌ترين فرماندهان خود واگذار ، فرماندهى كه داراى اين صفات باشد . . . « 1 » و همچنين نگهبانان سپاهت را از فرماندهانى برگزين كه بدين صفات باشند . . . « 1 » .\r\nبدان كه امر قضا را نزد خداوند مكانتى است كه هيچ‌چيز بدان پايه نباشد ، زيرا به دست قاضى است كه احكام و حدود جارى مىشود پس در سپاه خود\r\n\r\n\r\n","description":"","footnote":"\r\n( 1 ) . در اين‌جاها براى فرمانده و نگهبان و قاضى صفاتى به تفصيل ذكر شده كه براى رعايت اختصار از ذكر آنها خوددارى شد .\r\n","page_name":" 271 ","page_number":271},
  {"content":"\r\n\r\nكسى را متولى امر قضا كن كه داراى چنين خصلتها باشد . . . « 1 » .\r\nحركت سپاهيانت را با طلايه آغاز كن و براى طلايه از ميان فرماندهان و همراهان خود مردانى شجاع و آزموده و جنگ ديده انتخاب كن و آنها را شخصا بازديد كن و اسبها و جنگ‌افزارهاى آنها را يك‌يك از نظر بگذران تا مطمئن شوى كه اسبها و زره‌ها و شمشيرها و نيزه‌ها و تيردانها و كمان‌ها و تيرهاى آنان از بهترين نوع آنها هستند « 1 » و اينان بايد وسائل كار خود را بسته و در پشت اسبها ببندند و بدين سبب نبايد جز آنچه ضرورت اقتضا كند با خود بردارند . و بپرهيز از اين‌كه بازديد از اين سپاه و انتخاب افرادش را به كسى از ياران يا دبيران خود واگذارى .\r\nاين طلايه چشم و چراغ سپاه تو و نخستين تدبير تو و زمام‌دار نبرد تو هستند ازاين‌رو بايد اهتمام تو به آنها زياد باشد ، براى سرپرستى و فرماندهى آن كسى را برگزين كه داراى چنين صفات باشد . . . « 2 » خودت شخصا آنها را انتخاب كن و هرچه آنها را بايست در اختيار آنها گذار و هرگز كسى را با توصيه و سفارش در آنها داخل مكن و كار آنها را آسان مگير .\r\nفرماندهى كل سپاه را كه بايد تعبيهء جنگ كند به يكى از خاندانهاى اشراف بسپار و چند تن از معتمدان سپاهت را با او ضميمه كن و كار گماردن نگهبانان و تعيين جاسوسها و حفظ اطراف را به عهدهء او گذار و به او دستور بده كه هر فرماندهى را با افراد زير فرمانش در جايى مشخص بگذارد و هر شب يك يا چند تن از آنها را با دسته‌هايى از سپاه براى نگهبانى در اطراف سپاه به خارج از اردو بفرستد .\r\nرسيدگى به امور افراد سپاهت را به فرماندهانشان واگذار تا به اطاعت از فرمان آنها عادت كنند و امر آنها را سبك نگيرند زيرا اين امر باعث خواهد شد\r\n\r\n\r\n","description":"","footnote":"\r\n( 1 ) . در اينجا هم براى هريك از اين ابزارها و همچنين اسبها به تفصيل صفاتى ذكر شده كه براى رعايت اختصار از ذكر آنها خوددارى شد .\r\n( 2 ) . در اينجا و هرجا كه با . . . مشخص شده صفاتى به تفصيل ذكر شده كه براى رعايت اختصار از ذكر آنها خوددارى شده .\r\n","page_name":" 272 ","page_number":272},
  {"content":"\r\n\r\nكه اوامر تو را هم سبك گيرند . ولى آنچه به فرماندهان وامىگذارى كيفرهاى كوچك و تنبيه‌هاى تأديبى باشد ، كيفرهاى بزرگ مانند كشتن يا بريدن اندامها و مصادرهء اموال و مانند اينها را هيچ‌كس جز خودت يا صاحب شرطهء تو آن هم با دستور تو به آن دست نزند . . .\r\nو چون به دشمن نزديك شدى و طلايه لشكر تو مقدمه لشكر او را مشاهده كرد براى نبرد آماده شو و سپاه خود را به آرايش جنگى درآور و هرگز جز با آرايش جنگى يعنى تقسيم سپاه به مقدمه و ميمنه و ميسره و ساقه حركت مكن و بايد كه آنها در اين حال با شمشيرهاى كشيده و پرچمهاى افراشته حركت كنند و سپاهيان هريك به زير پرچم دستهء خود آماده كارزار شوند و بايد چنان نظم و ترتيبى در سپاه از لحاظ مشخص بودن جاى هردسته و هرفردى حكمفرما باشد كه هر سپاهى به آسانى بتواند جاى خود را بيابد و اگر اسبى هم گم شد بدانند كه به كدام رسته تعلق دارد .\r\nبراى ساقهء لشكر ، فرماندهى برگزين داراى اين صفات . . . و او را با قوايى لازم و با مال و سلاح تقويت كن و به او دستور ده كه در نظم و ترتيب سپاهيان سخت‌گير باشد چه اگر خللى در اين امر روى دهد كار تو به سستى گرايد .\r\nدر عقب ساقه فرماندهى قاطع و صاحب رأى و سخت‌گير و بىمهابا با پنجاه سوار از برگزيدگان سپاهت قرار بده . . . تا از فرار سپاهيان يا جاماندن آنها جلوگيرى كند .\r\nحركت لشكر يك‌جا و در وقتى كه از پيش اعلام شده باشد صورت گيرد تا سپاهيان خود را آماده سازند .\r\nهرگز از منزلى كه در آن هستى اعلام حركت مكن مگر وقتى كه مأمور تعبيهء لشگر براى جلوگيرى از هر اتفاق پيش‌بينى نشده يا دفع حمله‌اى كه احتمالا از سوى دشمن به عمل آيد آماده شده باشد و چون به جايى رسيدى كه قصد توقف در آنجا تحقيق كنى ، و چون آهنگ نزول كردى رئيس سواران با گروهى همراه بايد پيوسته به دور اردوگاه به گردش بپردازند و مراقب باشند تا اگر رويداد\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nنامنتظره‌اى روى دهد آماده دفع آن باشند و اين وضع همچنان ادامه يابد تا همهء لشكريان با اسباب و ابزارشان در جاى خود مستقر گردند و سپس دسته‌هاى سپاهى به نوبت شب و روز پيرامون لشكر به پاس بپردازند .\r\nجز در خندق يا دژى كه از شبيخون دشمن در امان باشى اردو نزن ، و براى اردو زدن بايد نخست براى هردسته از سپاهيان مقدار معينى زمين با ذرع و پيمان مشخص گردد و آنگاه آن خندقها را با خندقى ديگر از خارهاى آهنين حفاظت نمايند و همهء آنها را با كاشتن نيزه‌ها و نصب سپرها مستحكم سازند ، اين اردوگاه كه بدين‌گونه حفاظت شده بايد داراى دو دروازه باشد و بر هر دروازه‌اى يكى از فرماندهانت با يكصد سپاهى از افراد خودش به نگهبانى بپردازند .\r\nاگر چنين كنى از غافلگير شدن ايمن مانى و اگر دچار شبيخون دشمن شوى براى مقابلهء با آن آماده خواهى بود به خصوص با رعايت آنچه امير المؤمنين دربارهء گشت شبانه‌روز و طلايه و آمادگيهاى سپاه برايت مشخص ساخته است .\r\nدر هنگام شبيخون دشمن ، سپاهيانت در سكوت فرو روند ، سخن نگويند و صدا را به تكبير بلند نكنند ، هيچ‌كس از جاى خود حركت نكند و مركز خود را ترك نگويد . آن بخش از لشكر كه مورد هجوم دشمن قرار گرفته سه بار تكبير گويند ولى بقيه لشكر آرام و بىصدا بمانند تا تو بتوانى محلى را كه دشمن در لشكر تو رخنه كرده بشناسى و براى آنها كمك بفرستى .\r\nسپاهيانت در شبيخون دشمن هرگز به شمشير دست نبرند ، نبرد آنها در شب و در چنين هنگامه‌اى بايد با نيزه باشد كه آن را به سينهء خود تكيه دهند يا با نشّاب ، و صورتهاشان را با سپر بپوشانند . و اگر دشمن از آن بخش به بخش ديگرى از لشكر حمله برد ، آنها هم مانند بخش نخست سه‌بار تكبير گويند و بخش نخست ساكت گردند تا تو بتوانى براى اين بخش هم كمك بفرستى . و هرگز آتش رواق تو خاموش نشود بلكه در چنين حالتى بايد آن را فروزانتر سازى تا هم لشكريانت با ديدن آن توان گيرند و آرام‌دل گردند ، و هم شايعهء بدخواهان خنثى گردد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nو چون دشمن از شبيخون باز ايستاد و به اردوگاه خود بازگشت اگر در سپاهيانت نيرويى براى پىگيرى آنان باقى مانده يا سوارانى آماده و مجهّزدارى آنها را به تعقيب دشمن و شبيخون در سپاه او بفرست . و در اين هنگام آنها بايد با سكوت و آرامش و بىسر و صدا با شمشيرهاى كشيده به پيش روند و در دل به تسبيح و تحليل پردازند و از خداوند يارى خواهند .\r\nنخستين آمادگى براى جنگ انتخاب سواران و نگهبانان لشكرگاه است .\r\nاين سواران بايد از برگزيدگان لشكر و داراى چنين صفات . . . باشند و جنگ افزارهاى آنها هم از بهترين نوع و بدين‌گونه . . . باشد .\r\nبر هر صد مرد از اين سواران فرماندهى از خاصان و مؤثقان و مصلحت‌انديشان خودت را برگزين كه در رياست نام و آوازه‌اى و در سابقه برترى داشته باشد .\r\nنظم و ترتيب اين سواران را به او واگذار . اين فرمانده بايد اين وظائف را به عهده گيرد . . .\r\nبراى خزائن و ديوانهايت مرد امين و صالح و پرهيزگار و دين‌دار و سر به فرمانى را برگزين و با او گروهى از سپاهيانت را بگمار كه در همه‌حال نگهبان آنها و مانع از دستبرد به آنها يا تاراج خزائن گردند . . .\r\nبدان كه بهترين حيله و تدبيرى كه در عامه مردم اثر نيك دارد و نام و آوازه‌ات را بلند مىسازد اين است كه پيروزى را با حسن‌تدبير و به كار بردن عقل و بصيرت و بدون خونريزى به دست آورى . بنابراين سعى كن كه روش تو بر اين قرار گيرد و يا اين تدبيرها . . . بر دشمن غالب آيى .\r\nو چون دو لشكر به هم نزديك شدند و جنگ در شرف وقوع بود ، لا حول بگو و توكّل بر خدا كن و از او راهنمايى خواه و لشكريانت را به سكوت و آرامش بخوان ، جز در هنگام حمله يا به دست آوردن موفقيتهاى بزرگ تكبير نگويند . تكبير در هنگام توقف نشانهء ترس است . از ذكر خدا غافل نباشند و از او نصرت بخواهند .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدر لشكر تو بايد تكبيرگويانى باشند كه در شب و روز و پيش از جنگ تكبير بگويند و سپاهيان را به جنگ تشويق كنند و منازل شهدا را براى آنها باز نمايند و ثواب كار آنها و همچنين بهشت و درجات آن و نعمت ساكنان آن را براى آنها بيان كنند و به آنها بگويند :\r\nخدا را به ياد آوريد تا خدا هم شما را ياد كند ، از او پيروزى خواهيد تا شما را پيروز گرداند و به او پناه ببريد تا شما را پناه دهد .\r\nو اگر تو آنستى كه خود شخصا تعبيهء لشكرت را برعهده گيرى و سپاهيانت را هريك در مواضع خودشان و زير پرچمهاى خودشان قرار دهى و در اين كار از فرماندهان مورد اعتمادت كه سنى بر آنها گذشته و در اين كار تجربه‌ها اندوخته‌اند كمك بگيرى چنين كن .\r\nاين نامه در سال 129 نوشته شده « و كتب سنه تسع و عشرين و مائه » « 1 »\r\n\r\nمحتواى نامه و ريشه‌هاى آن\r\nچنان كه ملاحظه مىشود عبد الحميد در اين نامه اصولى را در تربيت و به خصوص تربيت شاهان و شاهزادگان و بزرگان كشور و قواعدى را در آيين كشوردارى و طرز رفتار با خاصان و هم‌نشينان يا زيردستان و دادخواهان و سخن‌چينان و مخبران و همچنين راه و روشهايى را در نظام جنگى و آداب لشكركشى به گفتگو گذارده كه هيچ‌يك از آنها بدان صورت در خلافت اموى نه شناخته بوده و نه بدانها عمل مىشده تا خليفهء اموى آنها را به ولىعهدش توصيه كرده باشد . در حكومت اموى كه با همهء قدرت و گسترش قلمرواش هنوز ويژه‌گيهاى يك حكومت قبيله‌اى و عشائرى را داشت چنين آيينهاى سخت و منظمى كه براى تربيت شاهان و شاهزادگان در طى قرنها به وسيلهء آگاهان و دانايان وضع شده بود و تنها در نظامهاى سلطنتى كهن قابل اجرا بود بيگانه مىنمود . زيرا امويان هنوز خوى عشايرى داشتند و بر فرض هم كه\r\n\r\n\r\n","description":"","footnote":"\r\n( 1 ) . « رسائل البلغاء » چاپ چهارم ، قاهره 1374 ه . ق . 1954 م ص 173 - 210 .\r\n","page_name":" 276 ","page_number":276},
  {"content":"\r\n\r\nخود آنها مىخواستند چنين آيينهايى را در مجالس خود رعايت كنند خوى عربى حاكم بر دولت و حاميان آنها آن را نمىپذيرفت .\r\nو آن قواعد جنگى هم كه در اين نامه ذكر شده و از مختصات ارتشهايى بود كه طى قرنها تجربه و مهارت به صورت ارتشهاى واحدى درآمده و از نظم و ترتيبى سنتّى برخوردار شده بودند در سپاهيان اموى كه هنوز هم برپايه‌هاى قبيله‌اى و عشايرى استوار بود راه نيافته بود . « 1 » اين دستورها و قاعده‌ها ساخته و پرداختهء خود عبد الحميد هم نبود زيرا همهء آنها كه نتيجهء قرنها تجربه و ثمرهء انديشهء خردمندان و آگاهان از دورانهاى قديم بودند از قرنها پيش از عبد الحميد در همين منطقه‌اى كه اكنون قلمرو شرقى خلافت شده بود به عنوان قواعد و رسوم حكومت و آيين كشوردارى مورد عمل و موضوع آموزش شاهزادگان و درباريان و ديوانيان بود و در نوشته‌هاى پارسى هم كه در گفتار گذشته شمه‌اى دربارهء آنها گذشت و عبد الحميد هم بر آنها وقوف كامل داشت دربارهء اين آداب و رسوم به اجمال يا تفصيل سخن رفته بود .\r\nبنابراين ، اين نامه عبد الحميد را بايد اقتباسى از آنچه در عهدها و نوشته‌هاى ديگر پارسى از آن نوع كه در گفتار پيش بدانها اشاره شد يا در مآخذ ديگر عربى نقل شده و در جايى ديگر بررسى شده « 2 » دانست كه وى آنها را بدين ترتيب منظم ساخته و با انشاى خاص خود آنها را به زبان عربى برگردانده و به صورت اسلامى درآورده ، كارى كه هرچند در خلافت اموى كمى پيش‌رس به نظر مىرسد ولى اين نامه و نظائر آن از ترجمه‌هايى كه احتمالا در همين دوران از آثار پارسى در همين زمينه‌ها به عمل آمده نخستين سنگپايه‌هايى بوده‌اند كه براى آشنايى حكمرانان و دستگاه خلافت اسلامى با اين‌گونه آيينها و قواعد كار گذاشته شده‌اند .\r\n\r\n\r\n","description":"","footnote":"\r\n( 1 ) . نقل نوشتهء جرجى زيدان .\r\n( 2 ) . مانند تاجنامه‌ها و آيين‌نامه‌ها كه در جلد اول از كتاب « الترجمه و النقل عن الفارسيه فى القرون الاسلاميه الاولى » 1964 . شرح و تفصيلى دربارهء آنها آمده است .\r\n","page_name":" 277 ","page_number":277},
  {"content":"\r\n\r\nدر دوران ابو هلال نوشته‌هاى پارسى در زمينه‌هاى گوناگون بيش از دوره‌هاى بعد در دسترس نويسندگان و اهل ادب بوده ، و نوشتهء ابو هلال هم دربارهء عبد الحميد كه او الگوهاى كتابت خود را از زبان پارسى برگرفته ، به همين سبب بوده كه وى اصول بسيارى از مطالب او را در آن نوشته‌ها مىيافته . ولى امروز هم كه آنچه از آن نوشته‌ها در دسترس است خيلى كمتر از آن مقدارى است كه در زمان ابو هلال بوده ، باز هم با دقت در آنها و بررسى مطالبى كه عبد الحميد در اين نامه عنوان كرده مىتوان اصول بسيارى از مطالب اين نامه را در آن نوشته‌ها يافت . كسانى كه با آن نوشته‌ها آشنا باشند هيچ‌يك از مطالبى را كه عبد الحميد در اين نامه عنوان كرده بيگانه نمىيابند . و اگر كسى وقتى صرف كند و درصدد برآيد كه مطالب مشابه در اين نامه و آن نوشته‌ها را بازنويس كند صورتى كه به دست خواهد آورد كوتاه و مختصر نخواهد بود . « 1 »\r\n\r\nنامه عبد الحميد نمونه‌اى از عهدهاى ساسانى در زىّ عربى و اسلامى\r\nو اين همگونى و سنخيت در مطالب اين نامه و آن نوشته‌ها در بعضى موارد به اندازه‌اى است كه مىتوان آنها را مكمل يكديگر يا به عبارت ديگر نامهء عبد الحميد را در آن\r\n\r\n\r\n","description":"","footnote":"\r\n( 1 ) . حتى با يك مطالعهء اجمالى هم مىتوان به نظائر متعددى دست يافت مانند آنچه در اين نامه دربارهء مصاحبان و همنشينان و نزديكان آمده با آنچه در همين‌باره در عهد اردشير ( ص 52 ) و عهد شاپور به پسرش هرمز ( السعاده و الاسعاده ص 317 - 318 و / 443 - 444 ) ذكر شده ، يا آنچه در اين نامه دربارهء سعايت نمايان و بدگويان آمده ، يا آنچه در همين باب در عهد شاپور ( السعاده و الاسعاد ، ص 300 و 432 - 433 ) ذكر شده يا آنچه در اين نامه دربارهء نمايندگانى كه از خارج به سفارت مىآمده‌اند و طرز برخورد با آنها ذكر شده با آنچه ابن خردادبه در همين زمينه از آيين دربار ايران ذكر كرده ( المسالك و الممالك ، ص 173 ) يا با آنچه در شاهنامه در همين زمينه از آيينهاى دوران اردشير بابكان آمده ( شاهنامه ، ج 7 ، ص 1985 ) و كريستن سن با تفصيل بيشترى آن را وصف كرده است ( ايران در زمان ساسانيان ) يا آنچه دربارهء آيين لشكركشى و آرايش جنگى در اين نامه آمده با آنچه ابن قتيبه در همين باب از آيين‌نامه نقل كرده ( عيون الاخبار ، ج 1 ، ص 112 ) .\r\n","page_name":" 278 ","page_number":278},
  {"content":"\r\n\r\nموارد پركنندهء خلأى دانست كه در نتيجه نقل پراكندهء آن نوشته‌ها در كتب ادبى عربى در آن مطالب به چشم مىخورد .\r\nمثلا در قطعه‌اى كه از عهد شاپور به پسرش هرمز در كتاب « السعاده و الاسعاد » نقل شده رتبه و مقام هريك از فرماندهانى كه بر واحدهاى پنجاه‌نفرى و صد نفرى گمارده مىشده‌اند ذكر شده كه در عربى نخستين را « قائد » و دومى را « رئيس » ترجمه كرده‌اند « 1 » ولى از وظائف اين دو واحد و جاى هريك از آنها در آرايش جنگى در آنجا ذكرى نيست ، اين چيزى است كه آن را تا حدى در نامهء عبد الحميد مىتوان يافت . در اين نامه است كه درمىيابيم يكى از مواردى كه در آرايش جنگى از واحدهاى پنجاه نفرى استفاده مىشده در دنبالهء سپاه و پس از ساقه لشكر بوده و وظيفهء آن مراقبت از عقب‌نماندن سپاهيان و جلوگيرى از فرار آنان بوده است . و از مواردى هم كه از واحدهاى صد نفرى استفاده مىشده در گشت شبانه و نگهبانى لشكر بوده و يكى از آن موارد هم در مقدمهء سپاه بوده كه يك واحد صد نفرى از سواران زبده و جنگ ديده و آزموده انتخاب مىشده‌اند و فرماندهى آنان را هم به سردارى دلير و خوش‌نام و بلند آوازه مىسپرده‌اند و اين واحد در پيشاپيش لشكر جاى داشته‌اند و آنان به منزلهء نيش پيكانى بوده‌اند كه با آغاز جنگ به قلب سپاه دشمن حمله مىبرده‌اند .\r\nو همچنين در قطعه نسبتا مفصلى كه ابن قتيبه از آيين‌نامهء ساسانى در آداب جنگ و لشكركشى در كتاب عيون الاخبار نقل كرده « 2 » در اين باره مطالبى آمده كه چون با آنچه در نامه عبد الحميد در همين زمينه ذكر شده سنجيده و باهم\r\n\r\n\r\n","description":"","footnote":"\r\n( 1 ) . السعاده و الاسعاد ، ص 331 ، از واحدهاى لشكرى دوران ساسانى نشانى از يك واحد ده هزار نفرى هم كه با عنوان « بند » خوانده مىشده و به همين مناسبت به معنى پرچم بزرگ هم به كار مىرفته در المعرب جواليقى چنين آمده :\r\n« و البند : العلم الكبير ، فارسى معرّب و قد تكلمت به العرب قال الليت يكون للقائد ، و يكون مع كل بند عشره الاف رجل ، و قال النصر يسمى العلم الضنحم و اللوأ الصنحم « البند » ( المعرب ، ص 77 ) .\r\n( 2 ) . اين قطعه را در جلد اول عيون الاخبار از ص 112 تا 115 خواهيد يافت .\r\n","page_name":" 279 ","page_number":279},
  {"content":"\r\n\r\nجمع شوند دربارهء همهء مطالبى كه در آن دو ياد شده وصفى جامع‌تر و كامل‌تر به دست خواهد آمد كه براى محققان تاريخ بسى مغتنم است . از آن جمله در قطعه‌اى كه از آيين‌نامه نقل شده شرح نسبتا مفصلى دربارهء شبيخون زدن به دشمن و كيفيت و شرائط آن و كارهايى كه در اين مورد بايد انجام گيرد مىخوانيم و در نامهء عبد الحميد هم شرح نسبتا مفصلى در كيفيت مقابله با شبيخون دشمن و كارهايى كه سپاهيان بايد در چنين وضعى كه دشمن شب هنگام به داخله آنها رخنه كرده ، انجام دهند مىيابيم كه چون آن دو را باهم تلفيق كنيم وصف نسبتا جامعى از قواعد و قوانينى را كه دربارهء شبيخون در هر دو صورت آن وجود داشته و جنگجويان مجرب آنها را مىآموخته‌اند و عملا به كار مىبرده‌اند در دست خواهيم داشت . و همچنين است حال مطالب ديگرى كه در اين دو قطعه يا نوشته‌هاى ديگرى در اين باب يا بابهاى ديگر عنوان شده است .\r\nبا آنچه گذشت اين مطلب را روشن‌تر مىتوان دريافت كه نامهء عبد الحميد كه آن را به عنوان عهدى از خليفه به فرزندش انشاء كرده با آنكه از لحاظ مطالب اقتباسى است از آنچه در عهدهاى ساسانى و اندرزنامه‌هاى پارسى بيان مىشده و از اين لحاظ بايد آن را استمرارى از همانها شمرده ولى از لحاظ شيوهء بيان مطالب و آميختن آنها با مضامين اسلامى نمودار تحوّلى است كه در اين دوران در آن نوشته‌ها آغاز شده بود ، تحولى كه انتقال از عصر ساسانى به عصر اسلامى آن را ايجاب مىكرد . و چون اين نامهء عبد الحميد نخستين عهدى است از نوع همان عهدها كه در زبان عربى و در محيط اسلامى با شيوه‌اى نو انشاء شده ازاين‌رو براى بررسى در سير اين تحول در اين‌گونه نوشته‌ها و نوشته‌هاى مشابه آنها در زبان عربى و محيط اسلامى بسى مغتنم و با اهميت است . اين اهميت از اين امر سرچشمه مىگيرد كه در اين نامه مانند هر نخستين اقتباس يا تقليدى كه از آثار پارسى به عمل آمده هنوز آثار پارسى در آن غلبه دارد و بادقت در آنها با آثار گذشته مىتوان آنها را تشخيص داد ولى هرچه زمان پيشتر مىرود اين آثار هم در لابلاى مضامين اسلامى و تعابير عربى كه به تدريج در آنها رو به افزايش مىرود نهان‌تر مىگردند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nنامه عبد الحميد به دبيران ديوان ساسانى\r\nنامهء ديگرى كه از عبد الحميد روايت شده و در اين جا شايستهء ذكر است ، نامه‌اى است كه خطاب به دبيران ديوان ، در راهنمايى و نصيحت ايشان نوشته و هرچند به بلندى نامهء نخست نيست ولى در حدّ خود نوشته‌اى نسبتا مفصل است .\r\nقديم‌ترين نسخه‌اى كه از اين نامه در دست است ظاهرا همان است كه جهشيارى آن را به خط ميمون بن هارون يافته و در كتاب الوزراء و الكتاب آورده ، و دربارهء آن گفته كه هرچند اين نامه خيلى طولانى است ولى چون نوشته‌اى نيكو است روا نداشتم كه چيزى از آن را فروگذارم ، و ازاين‌رو همهء آن را باز نوشتم زيرا دبير از مانند آن بىنياز نتواند بود . « 1 » ابن خلدون هم در مقدمهء تاريخ خود در فصل مربوط به ديوان رسائل و كتابت اين نامه را به تمامى نقل كرده ، زيرا به گفته او اين نامه جامع‌ترين شرحى است دربارهء شرائطى كه دبير بايد دارا باشد و فرمانروايان در انتخاب دبير همانها را در نظر مىگيرند . « 2 » و قلقشندى هم كه آن را در فصل مربوط به آداب دبيران و اقسام آن آورده دربارهء آن نوشته است ، اصل همهء اين آداب و سرچشمهء آنها نامهء عبد الحميد بن يحيى كاتب است كه به دبيران نوشته و ايشان را به عمل بدانها سفارش كرده است . « 3 »\r\nمطالب اين نامه را مىتوان كم‌وبيش در اين مورد خلاصه كرد : اهميت شغل دبيرى در ادارهء كشور و مقام و مرتبت دبيران در نزد پادشاهان ، صفات پسنديده‌اى كه دبير بايد بدانها آراسته باشد و خصلتهاى ناپسندى كه بايد از آنها بپرهيزد . مقايسه شود با آنچه در مقدمه گفتار خسرو پرويز به دبيرش در ابن قتيبه\r\n\r\n\r\n","description":"","footnote":"\r\n( 1 ) . الوزراء و الكتاب ، ص 73 - 79 خواهيد يافت .\r\n( 2 ) . مقدمهء ابن خلدون ، ص 248 .\r\n( 3 ) . صبح الاعشى ، ج 1 ، ص 85 ، مرحوم محمد كرد على مؤلف كتاب رسائل البلغاء هم اين نامه را با مراجعه به مآخذى كه ذكر شد و با مقابله با دو نسخهء خطى ديگر در آن كتاب به چاپ رسانده است ( رسائل البلغاء چاپ چهارم ، ص 222 ) . در نسخه‌هاى متعدد اين نامه برخى اختلافها به چشم مىخورد كه قابل ملاحظه است .\r\n","page_name":" 281 ","page_number":281},
  {"content":"\r\n\r\nآمده . تشويق دبيران به كسب دانش و آموختن آنچه ايشان را شايسته و براى پيشرفت كارشان بايسته است . توصيهء ايشان به همدردى و ملاطفت با همكارانى كه روزگار بر آنها جفا كرده و از كار بازمانده‌اند ، و همچنين به وفادارى و اخلاص با مخدومان خويش در همه احوال چه در نعمت و چه در محنت ، و سفارش اكيد به ايشان كه خلقيات اين مخدومان را نيك بيازمايند و با معرفت كامل به منشهاى نيك و بد آنها سعى كنند با لطائف الحيل آنها را به نيكيها بكشانند و از بديها باز دارند تا كارها به صلاح آيد و خود ايشان هم از گزند آنان مصون مانند . اگر به امارت يا ولايت رسيدند در معامله با خلق خدا روشى در پيش گيرند كه موجب رضاى خدا باشد . در تجمّل و تشريفات از حدّ شغل خود تجاوز نكنند زيرا آنها با آنكه داراى شغلى شريف هستند ولى در هرحال خدمت‌گذارانى هستند كه اين‌گونه بزرگ‌نماييها را از آنها تحمل نمىكنند . و در نوشته‌ها و گفته‌هاى خود به ايجاز كوشند و از پرگويى و اطناب كه آفت اين شغل است بپرهيزند . « 1 » و از اسراف و تبذير و همچنين از خودبينى و خودپسندى اجتناب ورزند .\r\nآنچه دربارهء اين نامه گفتنى مىنمايد يكى مطالبى است كه در صدر اين نامه دربارهء اهميت شغل دبيرى در ادارهء كشور و مقام و منزلت دبيران در نزد پادشاهان آمده ، و ترجمهء مختصر و احتمالى آن در پايان خلاصهء اين نامه ذكر شد .\r\nدربارهء مطالب صدر اين نامه اين نكته گفتنى است كه چهره‌اى را كه عبد الحميد در آن از دبيران ديوان دولت ساسانى كه بزرگان ايشان مانند ايران دبيربد و ايران آماركار ، چنان كه در جاى خود گذشت از وزيران ممتاز آن دولت به شمار مىرفته‌اند منطبق است . عباراتى كه عبد الحميد در اين نامه آورده با آنچه ابن قتيبه از گفته مؤبدان مؤبد در وصف دبيران دوران ساسانى از « بعض كتب\r\n\r\n\r\n","description":"","footnote":"\r\n( 1 ) . قطعه‌اى كه اختصار ترجمهء آن در متن با خطى در زير آن مشخص شده يكى آشفته و معنى آن گنگ و با مطالب ديگر نامه و روش انشاء عبد الحميد ناهماهنگ به نظر مىرسد . در عبارت اين قطعه در نسخه‌هاى متعدد آن بعضى اختلافها به چشم مىخورد كه بدان اشاره خواهد شد .\r\n","page_name":" 282 ","page_number":282},
  {"content":"\r\n\r\nالعجم » نقل كرده چندان دور نيست بلكه در برخى اصطلاحات و تشبيهات خيلى هم به هم نزديكند .\r\nآنچه ابن قتيبه در اين باره از زبان مؤبدان مؤبد و با عنوان « قرأت فى بعض كتب العجم » نقل كرده چنين است :\r\n« كتاب الملوك عيبتم « 1 » المصونه عندهم و آذانهم الواعيه و السنهتم الشاهده ، لانه ليس احد اعظم سعادة من وزراء الملوك اذا سعدت الملوك ، و لا اقرب هلكة من وزراء الملوك اذا هلكت الملوك ، فترفع التهمة عن الوزراء صارت لضامخهم للملوك لضامخهم لانفسهم و تعظم الثقه بهم حين صار اجتهاد هم للملوك اجتهاد هم لانفسهم فلايهتم روح على جسده ولايهتم جسد على روحه لان زوال الفتهما زوال نعمتهما ، و ان التئام الفتهما صلاح خاصتّهما » . « 2 »\r\nو خلاصه آن اين است كه دبيران همچون ( مخزن اسرار ) چشم و گوش و زبان شاهان هستند چه اگر پادشاهان كامياب باشند كسى كامياب‌تر از وزيران نخواهد بود و اگر هم به هلاكت برسند هيچكس چون وزيران در معرض هلاكت قرار نخواهد گرفت و از اين‌جا است كه نصيحت و راهنماييهاى ايشان به شاهان در واقع نصيحت و راهنمايى براى خودشان است و جهد و كوشش ايشان در خدمت آنان جهد و كوششى است در خدمت خودشان ، آن دو مانند تن و جان هستند كه چون باهم قرين باشند هر دو پايدار مانند و چون از هم بگسلند نعمت از هردو سلب گردد .\r\nاز مقدمه نامه عبد الحميد خطاب به دبيران : « بكم ينتظم الملك و تستقيم للملوك امورهم و بتدبيركم و سياستكم يصلح الله سلطانهم و يجتمع فيئهم و\r\n\r\n\r\n","description":"","footnote":"\r\n( 1 ) . هرچند عيبه در اين عبارت بىمعنى نيست و چنان كه در ترجمهء فارسى آن آمده مىتوان آن را مخزن اسرار ترجمه كرد ولى به قرينهء آنچه در نوشته‌هاى ديگر پارسى و به خصوص در عهد شاپور آمده كه وزيران را به چشم و گوش و زبان شاه مانند مىكرده‌اند و همچنين به قرينه آنچه در نامهء عبد الحميد آمده مىتوان گفت كه كلمه عيبتهم در اصل اغينهم بوده و در اثر تحريف بدين شكل درآمده و چون در اين شكل هم معنى نسبتا مناسبى داشته مصلح كتاب عيون الاخبار متوجه آن نشده .\r\n( 2 ) . عيون الاخبار ، ج 1 ، ص 47 .\r\n","page_name":" 283 ","page_number":283},
  {"content":"\r\n\r\nتعمر بلادهم ، يحتاج اليكم الملك فى عظيم ملكه ، و الوالى فى القدر السنّى و الدنّى من ولايته ، لا يستغنى عنكم منهم احد ، و لا يوجد كاف الّا منكم ، تموتمكم منهم موقع اسماعهم التى بها يسمعون ، و ابصارهم التى بها يبصرون و السنتهم التى بها ينطقون ، و ايديهم التى بها يبطشون . انتم اذا آلت الامور الى موائلها و صارت الى محاصلها ، يقاتهم دون اهليهم و اولادهم و قراباتهم ، و نصحائهم ، فامتعكم الله بما خصّكم من فضل صناعتكم ، و لا نزع عنكم سربال النعمه عليكم » . « 1 » يعنى به وسيلهء شما است كه مملكت انتظام يابد و كار پادشاهان به استقامت گرايد و با تدبير و سياست شما است كه خداوند سلطنت ايشان را اصلاح كند ، و منافع آنها جمع شود و كشورشان آباد گردد . پادشاه باعظمت مملكتش و والى در كوچك و بزرگ كار ولايتش به شما نياز دارند ، هيچ‌يك از شما بىنياز نيست و هيچ‌كس جز شما از عهده كار آنها برنيايد . منزلت شما نزد ايشان همچون منزلت گوش و چشم و زبان و دست ايشان است كه بدانها مىشنوند و مىبينند و سخن مىگويند و غلبه مىيابند . در هنگامى كه امرى پيش آيد شما هستيد كه مورد اعتماد ايشان هستيد نه خانواده و فرزندان و نزديكان و مشاوران ايشان . . .\r\nدر اين مقدمه چند مطلب قابل توجه مىنمايد ، يكى اين‌كه در آن ، مانند گفته موبدان مؤبد همه‌جا صحبت از شاه ( ملك ) و از شاهان ( ملوك است ) و گرچه در بعضى نسخه‌هاى متأخر عبارت بكم ينتظم الملك و تستقيم للملوك امور هم به اين عبارت « بكم ينتظم للخلافة محاسنها و تستقيم امورها » « 2 » تغيير يافته ولى حتى در اين نسخه‌ها هم جز در همين يك مورد نام ملك و ملوك همچنان حفظ شده ، در صورتى كه در دورانى كه اين نامه نوشته شده نه ملكى در كار بوده و نه ملوكى و كلماتى كه براى حاكمان به كار مىرفته خليفه و امير و عامل و از اين قبيل اصطلاحات بوده . ديگر اين‌كه تعبير چشم و گوش و زبان كه در اين نامه براى دبيران به كار رفته از تشبيهاتى است كه در نوشته‌هاى پارسى\r\n\r\n\r\n","description":"","footnote":"\r\n( 1 ) . الوزراء و الكتاب ، ص 74 .\r\n( 2 ) . مقدمه ابن خلدون ، ص 248 و صبح الاعشى ، ج 1 ، ص 85 .\r\n","page_name":" 284 ","page_number":284},
  {"content":"\r\n\r\nبراى دبيران ديوان و وزيران دربار شاه به كار مىرفته و از تعبيرهاى مأنوس و معمول آن زمان است . در نوشته‌هايى هم كه از آن دوران به عربى ترجمه شده بوده اين تعبيرها ديده مىشود به جز در گفته موبدان موبد كه گذشت در عهد شاپور به پسرش هرمز كه عامرى نيشابورى از خداى نامه نقل كرده نيز عبارتى بدين‌گونه مىيابيم :\r\n« و اعلم بان الوزير من الملك بمنزلة سمعه و بصره و لسانه فانه المشرف على العماله و على عمّاله و هو المهنى اليه ما يعرض فى اعماله و ما يقع من عمّاله و هو المجيب عن لسانه » . « 1 » يعنى « بدان كه وزير به منزلهء گوش و چشم و زبان شاه است زيرا او است كه مشرف بر امور او و كارگزاران او است . و همو است كه آنچه را در كارهاى خود اتفاق مىافتد و آنچه از كارگزارانش سرمىزند همه را به آگاهى او مىرساند ، و همواست كه از زبان شاه پاسخ مىگويد » .\r\nو ديگر اين‌كه مقام و منزلتى كه در اين مقدمه براى دبيران ديوان ذكر شده بيشتر بر دبيران و وزيران دولت ساسانى منطبق است نه بر دبيران خلافت اموى ، راست است كه در اواخر اين دوران با ظهور دبيرانى همچون سالم و همين عبد الحميد كه با شخصيت علمى و ادبى خود و با حسن ادارهء امور به حكم ضرورت در دستگاه خلافت حرمتى يافته بودند ولى هنوز فرهنگ حاكم بر آن دستگاه بدان پايه نرسيده بود كه ارباب قلم را اين‌چنين به ديده بزرگى مىنگرند و در دولتى كه برپايه قومى و قبيله‌اى قرار داشت آنها را كه از موالى مىشمردند تا آن درجه بالا ببرند كه در حوادث و رويدادها تنها آنها را محرم اسرار و مورد اعتماد خويش بدانند نه خاندان و فرزندان و نزديكان و مشاوران خود را . « 2 »\r\nآنچه مطلب ديگرى كه دربارهء اين نامه قابل تأمل مىنمايد عبارات گنگ و آشفته‌اى است كه در اواخر اين نامه به چشم مىخورد ، در اين عبارات هرچند\r\n\r\n\r\n","description":"","footnote":"\r\n( 1 ) . السعاده و الاسعاد ، ص 429 .\r\n( 2 ) . توضيح بيشتر در اين مورد را در آنچه ابن خلدون زير عنوان « ديوان الرسائل و الكتابه » و اهميت آن به نسبت تمدن و فرهنگ دولتها نوشته خواهيد يافت . مقدمه ، ص 246 .\r\n","page_name":" 285 ","page_number":285},
  {"content":"\r\n\r\nدر كتابهاى مختلفى كه آن را نقل كرده‌اند اختلافهايى هم در بعضى كلمات و اصطلاحات ديده مىشود كه خود بر ابهام معنى مىافزايد ولى به‌هرحال از معنى كه در كتاب الوزراء الكتاب نقل شده و چنان كه گفته شد قديمترين متن اين نامه است مىتوان تا حدى مقصود نويسنده را دريافت و براى اينكه آنچه در اين باره نوشته شود روشن‌تر باشد متن اين عبارات به همان صورت كه در كتاب « الوزراء و الكتاب » آمده با اشارهء جابه‌جا به اختلافهايى كه در نسخه‌هاى ديگر آن موجود است در اينجا نقل مىشود .\r\n« و اعلموا انّ للتدبير « آفة و ضدّا و انهما لا يجتمعان فى احد ابدا » ( در نسخه‌هاى ديگر به جاى آنچه ميان اين دو علامت ( ) گذاشته شده تنها عبارت آفة متلفة آمده است ) . و هو ( در صبح الاعشى و هى ) الوصف شماعل لصاحبه « على انقاذ عمله و رويّنه » ( در مقدمه و صبح الاعشى عن انفاذ عمله و رويّنه ) فليقصد الرجل منكم فى مجلس تدبيره ( در مقدمه و صبح الاعشى فى مجلسه ) قصد الكافى فى منطقه ( در مقدمه و صبح الاعشى من منطقه ) و ليقصد فى كلامه ( اين جمله در مقدمه و صبح الاعشى نيست ولى لازم به نظر مىرسد ) و ليوجز فى ابتدائه ( در مقدمه و صبح الاعشى لفعله ) و مدفعه للتشاغل عن اكثاره . و ان لم يكم الاكثار عاده ثم وضع موضعه فى ابتداء كتاب او جواب عند الحاجه فلا بأس ( آنچه ميان اين دو علامت ( ) گذاشته شده در نسخه‌هاى ديگر نيست ) . « 1 »\r\nبا در نظر گرفتن همهء اختلافهايى كه در بعضى عبارات اين قطعه به چشم مىخورد مىتوان آن را با احتياط بدين‌گونه به فارسى برگرداند .\r\n« بدانيد كه تدبير را آفت و ضدّى است كه هرگز باهم در كسى جمع نمىشوند و آن صنعتى است كه دارندهء خود را از به كار بردن علم و درايتش باز مىدارد بنابراين هريك از شما در مجلس تدبير خود همچون كسى كه در منطقش كفايت است در سخن خويش به اقتصاد كوشد و در آن به ايجاز بپردازد ولى در مقام احتجاج هيچ‌يك از حجّتهاى خود را فرو مگذار زيرا اين به صلاح\r\n\r\n\r\n","description":"","footnote":"\r\n( 1 ) . جهشيارى ، ص 78 ، مقدمه ، ص 250 ، صبح الاعشى ، ج 1 ، ص 88 .\r\n","page_name":" 286 ","page_number":286},
  {"content":"\r\n\r\nعقل و مايهء آرامش ذهن او و مانع از پرداختن به اطالهء كلام است . و اگر اطالهء كلام عادت نباشد ولى به جاى خودش در آغاز نامه‌اى يا در پاسخى به هنگام نياز به كار رود باكى نيست . »\r\nو آنچه از اين عبارت با همه پيچيدگى و ابهامش برمىآيد اين است كه نويسندهء آن دبيران را به ايجاز در كلام يعنى گنجاندن مطالب بسيار در عبارات اندك مىخواند و آنها را از اطالهء كلام و عبارت‌پردازى كه آن را آفتى براى دبيران و مانع اعمال فكر و انديشهء ايشان مىشمارد برحذر مىدارد و اين امر را جز در مقدمهء نامه يا جوابها آن هم در صورت لزوم جائز نمىشمارد .\r\nآنچه در اين عبارت قابل تأمل مىنمايد يكى گنگى و پيچيدگى آن است كه آن را با بخشهاى ديگر اين نامه ناهماهنگ مىسازد و ديگر مفهوم و محتواى آن است كه با سبك و روش عبد الحميد ناسازگار مىنمايد . در اين عبارت تدبير داراى آفت شمرده شده در صورتى كه براى تدبير در معنى عربى آن‌كه عاقبت‌انديشى و درونگرى و از روى علم و درايت به كارى دست زدن است هيچ آفتى متصور نيست ، آنچه در اينجا داراى آفت تصوّر شده و موضوع سخن هم همان است . آن حرفه يا هنر دبيرى است كه كلمهء تدبير در اين عبارت در معنى عربى آن ، آن را نمىرساند .\r\nمفاد اين نامه هم كه تحريص و ترغيب دبيران به ايجاز كلام و برحذر داشتن ايشان از اطناب را آفت كلام شمردن ، درست در جهت عكس سبك عبد الحميد يعنى اسهاب در عرضه كردن بيان مطالب و گسترش در بيان انديشه است . سبكى كه عبد الحميد بدان شناخته شده و در همين دو نامه‌اى هم كه از وى روايت شده به وضوح ديده مىشود . تحريص و ترغيب به ايجاز در كلام از چيزهايى است كه در نوشته‌هاى پارسى خطاب به دبيران ديوان ديده مىشود و ترجمهء آنها در كتب ادبى پراكنده است ، و به بعضى از آنها هم در گفتار دهم همين كتاب زير عنوان دبيران ديوان دربارهء آئين بلاغت پارسى اشاره شده و حتى اين امر كه ايجاز در كلام مانع از بيان همه مطالب و حجتهاى نويسنده نگردد كه\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nدر اين عبارت آمد . در عبارتى هم كه جهشيارى از گفتهء « ملوك الفرس » خطاب به دبيران به اين مضمون نقل كرده « لا تحلكم الرغبه فى تخفيف الكلام على حذف معانيه و ترك ترتيبه ، و الابلاغ فيه و توهين حججه » « 1 » عينا موجود است . و تنها توجيهى كه براى اين نارسائيها و ناسازگاريها به نظر مىرسد ، هرچند تا وقتى قرائن ديگرى آن را تأييد نكند ، در حدّ حدس و گمان باقى خواهد ماند ، اين است كه اين قطعه ترجمه‌اى باشد قديم از يك متن پارسى از مترجمى نه هم سنگ و هم‌طراز عبد الحميد و ابن مقفع كه براى بيان شغل دبيرى از همين كلمهء دبير صيغهء تدبير را ساخته و در برگردان مطالب ديگر هم آن اندازه قدرت تصرف در كلمات را نداشته كه آن را روان و رسا به عربى برگرداند . لاجرم عبارت آشفته و معنى گنگ و نارسا شده و ناسخى هم آن را به سبب سنخيت موضوع در طىّ اين نامه گنجانده است .\r\n\r\n\r\n","description":"","footnote":"\r\n( 1 ) . الوزرا و الكتاب ، ص 3 .\r\n","page_name":" 288 ","page_number":288},
  {"content":"\r\n\r\n\r\nگفتار يازدهم نظر محققان و مؤلفان معاصر عرب دربارهء عبد الحميد و نثر فنى عربى\r\nنوشته استاد انيس المقدسى * نظر استاد محمد كرد على * گفته دكتر طه حسينى * نوشته دكتر زكى مبارك * بررسى و نقد نظرهاى محققين معاصر عرب\r\nمراد از مؤلفان معاصر آن دسته از صاحب‌نظران و نويسندگان عربىزبان هستند كه در دوران جديد ، يعنى دورانى كه نقد و بررسى آثار گذشته براساس روشهاى تحقيقى عصر حاضر معمول و متداول شده دربارهء تاريخ يا ادبيات عربى كتاب يا رساله‌اى نوشته‌اند ، و در آن به پيروى از مورخان و ناقدان ادب قديم از عبد الحميد و پايگاه وى در بلاغت عربى نيز يادى كرده و نظرى ابراز داشته‌اند . البته نبايد انتظار داشت كه همهء نظرهايى كه در اين‌باره ابراز شده يك دست و هم‌آهنگ باشند ، زيرا همهء مؤلفان و نويسندگان هم در مراجعهء به همهء منابع موجود و دقت در استنباط مطالب از آنها و همچنين در زمينه‌هاى فكرى و گرايشهاى فرهنگى خود همسان و هم‌سنگ نبوده‌اند ، و به همين سبب در نظرهاى آنها اختلاف كم نيست . ولى به‌هرحال براى اين‌كه اين بحث و بررسى خالى از نظر محققان و نويسندگان معروف معاصر هم نباشد به برخى از آنها در اينجا اشاره مىشود .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nنوشته استاد انيس المقدسى\r\nاستاد انيس المقدسى نويسنده كتاب تطوّر الاساليب النثريه « 1 » كه از مراجع معتبر در سبك‌شناسى عربى است ، پس از بيان اين‌كه تاريخ‌نويسان ادب عربى از قرن سوم هجرى به بعد همگى عبد الحميد را در نثر عربى صاحب مكتب شمرده و برخى از آنها همچون ابو هلال عسكرى گفته‌اند كه اين مكتب فارسى الاصل است ، در جستجوى اين مكتب و اين‌كه آيا سبك عبد الحميد اصلا فارسى است و به نثر قديم عربى بستگى ندارد چنين نوشته است :\r\n« عبد الحميد با نويسندهء ديگرى كه از لحاظ شهرت و مكانت چيزى از او كم نداشته يعنى با عبد الله ابن مقفع همزمان بوده . ابن مقفع به پيوند استوارش با ادب فارسى و ترجمه‌هاى بسيار از آن ادب معروف است و ابن نديم دربارهء او گفته ، كه وى در نهايت فصاحت و بلاغت و يكى از ناقلان از زبان فارسى به عربى بوده ، در هر دو زبان دستى توانا داشت و به هر دو زبان فصيح بود . بنابراين اگر بنا بود اين سبك نو كه به عبد الحميد نسبت داده شده فارسى باشد ابن مقفع شايسته‌تر از عبد الحميد بوده كه صاحب اين سبك شناخته شود . ولى باوجوداين او را بدين سمت نشناخته‌اند و عبد الحميد را شناخته‌اند . و من ( سخن از مقدسى است ) گمان مىكنم كه اين امر ناشى از فرقى است كه در سبك نويسندگى آن دو وجود دارد . زيرا ابن مقفع در نوشته‌هاى خود مايل به سبك آزاد است ولى عبد الحميد بيشتر به سبك متوازن ( يعنى همسنگ و هم‌آهنگ ساختن عبارات ) تمايل دارد و همين است كه او را از سبك عمومى عصر خودش متمايز مىسازد . استاد سپس دربارهء اين‌كه آيا اين سبك متوازن همان چيزى است كه عبد الحميد آن را از زبان فارسى گرفته يا نه گويد :\r\nپاسخ اين سؤال وقتى مثبت خواهد بود كه دو امر ثابت شود ، يكى اينكه\r\n\r\n\r\n","description":"","footnote":"\r\n( 1 ) . استاد انيس المقدسى از محققان صاحب‌نظر لبنان است كه سالها استاد و مدير گروه ادبيات عربى در دانشگاه امريكايى بيروت بود و اين كتاب هم كه نخستين بار در سال 1935 ميلادى در بيروت به چاپ رسيد از كتابهاى درسى دانشگاهى بوده كه پس از آن تاريخ بارها تجديد چاپ شده ، نسخه‌اى كه در اين‌جا مورد مراجعه بوده همين چاپ نخستين آن است .\r\n","page_name":" 290 ","page_number":290},
  {"content":"\r\n\r\nسبك متوازن سبك عمومى زبان فارسى در ايام عبد الحميد بوده باشد ، و ديگر اينكه سبك متوازن پيش از عبد الحميد در زبان عربى شناخته نباشد ، و چون هيچ يك از اين دو امر ثابت نشده بنابراين نمىتوان گفت كه آنچه عبد الحميد از نثر فارسى گرفته سبك متوازن او است . وى پس از اين مقدمات به پيروى از استاد محمد كرد على به اين نتيجه مىرسد كه آنچه عبد الحميد از ملتهاى مجاور و به خصوص از ايرانيان گرفته همان گسترش در بيان انديشه و زيبا ساختن كلام با سجع و ترصع است نه سبك متوازن او . « 1 » در اين‌جا شايد بىتناسب نباشد كه دربارهء آنچه در نوشتهء استاد انيس المقدسى راجع به سبك عبد الحميد آمده ، كه اگر بنا بود اين سبك نو فارسى باشد ابن مقفع شايسته‌تر از عبد الحميد بوده كه صاحب اين سبك شناخته شود زيرا پيوند ابن مقفع با ادب فارسى استوارتر و شهرت وى در اين امر بيشتر از عبد الحميد بوده ، توضيحى داده شود ، و آن اين است كه به نظر مىرسد شهرت عبد الحميد به اقتباس از رسائل فارسى بدين سبب بوده كه عبد الحميد خود صاحب ديوان رسائل بوده و پيش از آن هم كه به رياست اين ديوان منصوب گردد سالها در همين ديوان به انشاء رسائل اشتغال داشته و اين كار به اصطلاح شغل شاغل وى بوده و به همين دليل هم سروكار او بيشتر با مراسلات فارسى بوده كه از آنها اقتباس مىكرده و شايد برخى از آنها هم كه ترجمهء عربى آنها در دست است او به عربى ترجمه كرده باشد . ولى ابن مقفع چنين نبوده . او هرچند اثر بسيارى در ترجمهء آثار فارسى به عربى داشته ، خيلى بيشتر از عبد الحميد ، ولى سروكار او بيشتر با كتابهاى فارسى بوده كه صورت آنها را ابن نديم آورده و او هيچگاه در ديوان رسائل نبوده تا مانند عبد الحميد موظف به انشاء رسائل باشد و ايامى هم كه در ديوان اشتغال داشته در ديوان خراج بوده ، نه ديوان رسائل ، و به همين سبب شهرت عبد الحميد را در ترسل عربى نداشته است .\r\n\r\n\r\n","description":"","footnote":"\r\n( 1 ) . تطور الاساليب النثريه فى الادب العربى بيروت ، 1935 م ، ص 153 و 159 .\r\n","page_name":" 291 ","page_number":291},
  {"content":"\r\n\r\n\r\nنظر استاد محمد على كرد\r\nاستاد محمد كرد على « 1 » هم كه نظر وى دربارهء عبد الحميد مورد تأييد و استناد مؤلف تطور الاساليب النثريه قرار گرفته در اين باره چنين نوشته است :\r\nآنچه بيش از هرچيز در نوشته‌هاى عبد الحميد به چشم مىخورد گسترش در بيان انديشه و گرايش به زيبائى كلام با سجع و ترصع است . و اين روش تا آنجا كه ما مىدانيم در تمام دوران اموى روشى مألوف و مأنوس نبوده زيرا امويان اعراب قح بودند و دبيران آنها هم مانند خودشان بودند و در نوشته‌هاشان به ايجاز مىكوشيدند و اين بر خواننده بود كه آن را به دلخواه خود تفسير كند . و محقق است كه عبد الحميد اين روش را از ملتهاى همسايهء عرب و به خصوص از ايرانيان گرفته است كه تمدن آنها مانند اعراب ابتدايى نبود بلكه در آن طول و تفصيل و حتى شاخ و برگهاى خسته‌كننده هم وجود داشت ، و اعراب پس از گسترش حكومتشان نياز داشتند كه مسائل را به تفصيل و باوضوح مطرح سازند كه در آن ابهام و التباسى نباشد ، و عبد الحميد هم با اثرپذيرى او جو حاكم بر دولت و روح تمدن آن‌كه در زمان وى به بلندترين پايه‌اش رسيده بود و با نبوغ خود و روح نوآورى كه در خود او بود در نوشته‌هايش به مقتضاى حال صورتى از آن محيط را ترسيم كرد .\r\nبنابراين او در زبان عربى مخترع سبكى نو و نويسنده‌اى بود كه تمام شرائط بلاغت را در خود جمع داشت و به همين سبب است كه او پيشواى بلامنازع نويسندگان عرب شناخته شده و سبكى كه او اختراع كرده تا امروز همچنان براى مردم دلنشين و دلپذير مانده است . « 2 »\r\n\r\n\r\n","description":"","footnote":"\r\n( 1 ) . استاد محمد كرد على از دانشمندان سرشناس شام و از ناقدان بنام ادب عربى و مؤلف كتابهاى چندى به زبان عربى بود و سالها رياست فرهنگستان عربى شام را بر عهده داشت .\r\n( 2 ) . مجله « المجمع العلمى » چاپ دمشق ، ج 9 ، ص 600 .\r\n","page_name":" 292 ","page_number":292},
  {"content":"\r\n\r\n\r\nگفته دكتر طه حسينى\r\nديگر از نظرهايى كه دربارهء عبد الحميد و سبك او ابراز شده مطلبى است كه دكتر طه حسين استاد و نويسنده معروف مصرى در كتاب « من حديث الشعر و النثر » نوشته است . گرچه در اين كتاب كه مجموعه‌اى از سخنرانيهاى آن استاد در مجامع مختلف در زمينه ادب عربى است غالبا جنبهء خطابى و جدلى بر جنبهء تحقيقى آن مىچربد « 1 » ، و به همين سبب خالى از نظرهاى افراطى نيست ولى از آنجا كه هم اين كتاب و هم مؤلف آن در ادب معاصر عربى از رواج و شهرتى برخوردارند ، كه نمىتوان مطالب آن را به خصوص در اين بررسى كه سعى مىشود جامع همهء نظرهاى ناقدان ادب و نويسندگان معروف معاصر هم باشد ناديده انگاشت . خلاصهء نظرى كه در اين كتاب به چشم مىخورد اين است كه عبد الحميد در افكار و انديشه‌هايش از فرهنگ يونانى اثر پذيرفته نه از ايران و سبك نويسندگى خود را هم از زبان يونانى گرفته نه از زبان فارسى ، و چون اين نظر مخالف با واقع و با همهء آن چيزهايى است كه از سوى ناقدان قديم ادب و محققان معاصر در اين زمينه و دربارهء فن ترسل عربى اظهار شده ناچار بايد در بيان آن قدرى به تفصيل پرداخت .\r\nاز مطالعهء آنچه اين استاد در اين زمينه نوشته چنين برمىآيد كه وى در اين نظر تحت تأثير دو عامل مؤثر قرار داشته ، يكى زمينه فرهنگى و گرايش فكرى\r\n\r\n\r\n","description":"","footnote":"\r\n( 1 ) . در مقدمهء كتاب به قلم مؤلف چنين آمده : « مىخواهم همهء آنها كه اين گفته‌ها را مىخوانند بدانند كه من آنها را نه پيش از گفتن نوشته‌ام و نه پس از گفتن اصلاح كرده‌ام . . . اينها يادداشتهايى است كه بعضى از دانشجويان از درسهاى من برداشته‌اند . و اگر خواسته‌ام كه پيش از مراجعه به من آن را در كتابى منتشر نكنند نه براى اصلاح مطالب آن بوده چون براى چنين كارى وقت كافى نداشته‌ام بلكه براى اين بوده كه بدانم آنچه نقل شده گفته‌هاى خود من بوده و چيزى را كه نگفته‌ام به من نسبت ندهند ، و چون اين فصلها را بر من خواندند ديدم اينها همان نظريه‌هاى من در موضوع شعر و نثر است و جز كمى از آنها كه در جاى خود به آنها اشاره كرده‌ام تغيير نكرده‌اند . » و اين روش يك خطيب بىپروا است نه يك محقق دقيق و بااحتياط كه پيش از بيان نظرى آن را دقيقا با موازين عقلى و نقلى مىسنجد و ناسنجيده مطلبى آن هم در خلاف عقيدهء جمهور اظهار نمىدارد .\r\n","page_name":" 293 ","page_number":293},
  {"content":"\r\n\r\nخود او كه بنا به روال كلى وى در اين نوشته و نوشته‌هاى ديگر خويش مايل است كه اثر يونان را در فرهنگ اسلامى و بلكه به‌طور كلى در فرهنگ شرق در زمينه‌هايى كه چنين اثرى وجود داشته آن را بيشتر از آن‌چه بوده جلوه دهد ، و در زمينه‌هايى هم كه چنين اثرى وجود نداشته آن را با حدس و گمان و به قدرت بيان در آنها هم گسترش دهد ، و ديگرى عشق و علاقه وى به اين‌كه در هر موضوعى تا حد امكان راهى خلافت جمهور بپيمايد و نظرى نو ابراز دارد ، چيزى كه طبعا تحسين و اعجاب نوطلبان و سنت‌گريزان را برمىانگيزد ، و همين ها هم باعث مىگردد كه بر جنبهء خطابى و جدلى سخنان اين استاد در اين زمينه افزوده شود ؛ و به نظر مىرسد كه آنچه وى را در اين زمينه بيشتر برانگيخته كنفرانسى بوده كه يكى از استادان عرب‌شناس فرانسوى به نام ويليام مارسه  ( William Marceai )  استاد ادبيات عربى در مدرسهء زبانهاى شرقى پاريس در آغاز دروس خود در موضوع نثر فنى عربى ايراد كرده بوده ، و آن كنفرانس چاپ و منتشر شده و مورد توجه صاحب‌نظران و دست‌اندركاران زبان و ادبيات عربى در جهان عرب گرديده بود . « 1 »\r\nاين استاد فرانسوى در آن كنفرانس اظهار داشته بود كه چون اعراب در جاهليت داراى زندگى بدوى بودند و زندگى بدوى هم نثر فنّى به وجود نمىآورد ازاين‌رو نثر فنّى در ترسّل عربى داراى زمينه عربى نيست و اين نثر در زبان عربى با نويسندگان فارسىزبان عربىنويس همچون ابن مقفع آغاز شده بنابراين بايد ريشه آن را در نثر فارسى جستجو كرد . اين سخن‌ران دربارهء اين‌كه چرا نثر فنى در زندگى بدوى به وجود نمىآيد ، گفته چون نثر فنى زبان عقل است كه با آن زندگى دمساز نيست بر خلاف شعر كه زبان عاطفه و خيال و احساس و متناسب با چنان زندگى است . و دربارهء اين‌كه چگونه اين نثر با ابن مقفع آغاز شده گويد ، اين‌گونه نثر از خلال ترجمه‌هاى او از فارسى به زبان عربى راه يافته و پس از بحث مفصلى در اين زمينه اظهار تأسف كرده از اين‌كه اصل فارسى\r\n\r\n\r\n","description":"","footnote":"\r\n( 1 ) . اين كنفرانس هم جداگانه و هم در مجلهء فرانسوى چاپ و منتشر شده بود .\r\n","page_name":" 294 ","page_number":294},
  {"content":"\r\n\r\nنوشته‌هايى كه ابن مقفع آنها را به عربى ترجمه كرده در دست نيست تا بتوان ميزان اثرپذيرى وى را از آن آثار مشخص ساخت .\r\nاو كنفرانس خود را با اين پرسش به پايان برده بود كه آيا اثر زبان فارسى در نوشته‌ها و ترجمه‌هاى ابن مقفع تا چه اندازه بوده آيا ترجمه‌هاى او ترجمه‌هاى تحت اللفظى بوده و طبيعت فارسى بر آن غلبه داشته يا ترجمه آزاد كه طبيعت وى بر آن غالب بوده و گويد استاد با اين سؤال اظهار تأسف كرد كه جواب اين سؤال در حال حاضر ميسر نيست زيرا كسانى مىتوانند به اين سؤال جواب دهند كه در عربى و پهلوى هر دو دستى توانا داشته باشند و از بخت بد اصولى كه ابن مقفع از آنها ترجمه كرده از ميان رفته‌اند .\r\nطه حسين مىپرسد آيا كدام يك از دو قوم ايرانى و يونانى اثرشان در نثر عربى منتشر بود ؟\r\nاو در پاسخ اين سؤال مىگويد : بيشتر خاورشناسان بر اين عقيده‌اند كه تأثير ايران قوىتر از تأثير يونان بود ، دليلشان هم آشكار است . بيشتر آنها كه در اسلام عربى نوشته‌اند چه در عصر اموى و چه در عصر عباسى از موالى بوده‌اند و آنها هم ايرانى بودند بنابراين مسلم است كه اين نويسندگان با فرهنگ فارسى خود در نثر عربى اثر گذاشته‌اند و چگونه مىتوان در اين امر ترديد كرد در حالى كه پيشرو و رئيس نويسندگان ابن مقفع پارسى بود .\r\nولى دستهء ديگرى كه من هم از آنها هستم چنين مىانديشند كه تأثير يونان قوىتر از تأثير ايران است با وجود آنكه بيشتر نويسندگان عربى ايرانيانند و اين بدان جهت است كه فرهنگ يونانى از زمان اسكندر قرن سوم پيش از ميلاد در اين مناطق شايع گرديد و قرن دوم پيش از ميلاد هنوز تمام نشده بود كه زبان يونانى در خاور نزديك زبان رسمى گرديد و اين فرهنگ كه قريب نه قرن در شرق دوام يافت منحصر به شام و عراق و جزيره و مصر نبود بلكه به سرزمين ايران هم منتشر گشت و تا شرق هند هم رسيد . در آن زمان امپراطورى روم پيوند يونان و ايران محكمتر شد و عمق فرهنگ يونانى در ايران هم زيادتر گشت و در\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاواخر اين عصر كمى پيش از اسلام در هنگامى كه مسيحيت ديانت رسمى گشت و معابد بت‌پرستى بسته شد فرهنگ يونانى به ايران مهاجرت كرد و از آنجا حمايت و يارى دريافت كرد و پادشاهان ايران آن را گرامى داشتند ( اشاره به مهاجرت حكماى يونان است در زمان انوشيروان كه ظاهرا در تاريخ و علت آن اشتباه كرده است ) .\r\nاين عقل فارسى بنابراين خود تحت‌تأثير فرهنگ يونانى بود تا جائى كه ابن مقفع زعيم نويسندگان ايرانى و عرب خود خط وافرى از فرهنگ يونانى داشت تا جايى كه گفته‌اند پسرش آثار يونانى را به عربى ترجمه كرد .\r\nطه حسين پس از اين بيان به شرح فرهنگ فارسى پرداخته و گويد كه فرهنگ فارسى فرهنگ محدودى بود و اگر مىگويند كه ايرانيان هم ادبياتى داشته‌اند واقع مطلب اين است كه در عصر اتصال ايرانيان به اعراب اين ادبيات چيز مهمى نبود و آنچه از فارسى به ادبيات عربى ترجمه شده نسبت به آنچه از ادبيات يونانى ترجمه شده ناچيز بوده و پس از شرحى در ناچيز بودن اين ادبيات و ناچيز بودن آنچه اعراب از آنها گرفته‌اند گويد :\r\nايرانيان به آن اندازه كه خاورشناسان تصور كرده و شعوبيها كه گفته‌اند اعراب در همه‌چيزها به ايرانيان مديونند گمان برده‌اند در نثر عربى اثر نگذاشته‌اند البته شكى نيست كه اعراب در بسيارى از ماديات و نظامهاى سياسى و غيره مديون ايرانيان هستند ولى در ادب به عقيدهء من عرب در ادبياتش بسيار مديون ملت يونان است .\r\nبه علاوه بيشتر نويسندگانى كه نثر نوشته‌اند معلوم نيست كه همه‌شان ايرانى بوده‌اند بلكه مطمئن‌تر اين است كه بگوييم بيشترشان از شام و جزيره و مصر بوده‌اند يا يونانى بوده‌اند يا فرهنگ يونانى داشته‌اند . « 1 »\r\n\r\n\r\n","description":"","footnote":"\r\n( 1 ) . از نوشته او دربارهء ابن مقفع هم به اين مضمون : « شكى نيست كه بهرهء او از فرهنگ يونانى بسيار بوده و او نخستين كسى بود كه بسيارى از كتابهاى ارسطو را در منطق و جدل و قياس و مقولات را به عربى ترجمه كرد » ( ص 46 ) چنين برمىآيد كه نوشته ابن نديم دربارهء ابن مقفع به -\r\n","page_name":" 296 ","page_number":296},
  {"content":"\r\n\r\nدكتر طه حسين در پاسخ به سؤالى كه ويليام مارسه در كنفرانس خود مطرح كرده بود مىگويد : جواب اين سؤال دشوار نيست هرچند اصولى كه از آن ترجمه كرده در دست نيست و اين امر با مراجعه به الادب الصغير و الادب الكبير معلوم مىشود زيرا وقتى اين دو كتاب را مىخوانيم مىيابيم كه نويسنده آن براى تعبير از معانى كه احساس مىكند و مىخواهد بيان كند احساس مشقت و دشوارى مىكند و اين صنف را در آن احساس مىكنيم و مىبينيم كه ابن مقفع به نحو عربى چيزهايى تحميل مىكند كه نحو عربى براى تحمل آنها توانا نيست .\r\nبنابراين ابن مقفع تا اينكه زعيم نويسندگان و دفع‌كنندهء نشانيها و وضع‌كنندهء اصول در كتابت لغت باشد تبحّر وافرى از نحو عربى نداشت و بيشتر از يك نويسنده كه زبان عربى و فارسى را مىدانسته نمىبود ( ص 33 - 32 ) .\r\nبه عقيدهء دكتر طه حسين اول قرن دوم هجرى شاهد ظهور حيات عقلى عربى گرديد و اول همين قرن هم بود كه شايد ظهور مظهر اين حيات يعنى نثر فنى شد و پس از اشاره به نقل ديوان در شام و عراق گويد : آنها كه در تاريخ ادبيات عربى مطالعه مىكنند ميان كتابة الدواوين و كتابة الرسائل فرقى نمىگذارند و كتابت دواوين را نمونه‌اى از كتابت عربى مىگيرند و اين خالى از اشتباه نيست ، كتابت دواوين اقسامى از حساب است و به كتابت حساب ايران شبيه‌تر است .\r\nليكن رسائلى كه از خلفا و امرا صادر مىگرديد در آغاز سهل و آسان بود و تكلفى در آن نبود و نمودار طبيعت عادى ابتدايى بود . و رسائل فنى كه نويسندگان در آنها اعمال ذوق و سليقه مىكردند و آنها را موضوع دقت و عنايت فنى قرار مىدادند در اواخر قرن اول و اوائل قرن دوم ظاهر شد .\r\nو شايد عصر هشام آن عصرى باشد كه مردم به اين‌گونه رسائل عنايت مىيافتند ولى وقتى عصر عباسى شد دامنهء نثر هم كم‌كم گسترش يافت و\r\n\r\n\r\n","description":"","footnote":"\r\n- اين مضمون كه ايرانيان در قديم مقدارى از كتابهاى منطق و پزشكى را به زبان فارسى ترجمه كرده بودند و آنها را عبد الله بن مقفع و ديگرى به عربى برگرداندند . « و قد كانت الفرس نقلت فى القديم شيئا من كتب المنطق و الطب الى اللغة الفارسية ، نقل ذلك الى العربى عبد إله بن مقفع و غيره » ( ص 242 الفهرست ) از نظر او پوشيده مانده است .\r\n","page_name":" 297 ","page_number":297},
  {"content":"\r\n\r\nموضوعات آن هم خيلى بيش از اواخر عصر اموى متعدد شد و يكى از علل اين پيشرفت اتصال عرب با ايرانيان و غير ايرانيان از موالى در شام و جزيره و عراق شد .\r\nدر اين عصر يعنى قرن دوم هجرى دو نويسنده ظهور كردند كه هم اعراب و هم خاورشناسان معتقدند كه آن دو تن بودند كه پايهء نثر عربى را گذاردند و در اين عقيده مبالغه بسيار است زيرا نثر عربى را نويسندهء به خصوصى پايه گذاشت بلكه اين نثر يك نشأت طبيعى داشت كه متناسب به ملت عربى اسلامى بود .\r\nولى اين دو نويسنده امتياز آشكارى در اين عصر داشتند و همان هم باعث گرديد كه آنها رمز اين نثر مىشدند كه به زبان محاوره است نه زبان علمى طبيعى و نه زبان فلسفه و تاريخ بلكه نثرى است كه در آن اثرى از هنر است و در آن تمايلى است به ايجاد لذتى در خواننده علاوه بر عنايت و اهتمام به بيان فكر و انديشه اين دو نويسنده ابن مقفع است و عبد الحميد بن يحيى .\r\nطه حسين پس از بيان فرق بين شعر و نثر و احساسى كه به خواننده از خواندن نوشته‌هاى ابن مقفع و عبد الحميد دست مىدهد گويد بنابراين تقسيم كلام به شعر و نثر براى فراگرفتن همهء اقسام كلام كافى نيست بلكه بايد آن را به شعر و خطابه و كتابت تقسيم كرد و مقصود از كتابت هم همان نثر فنى است كه در كتب و رسائل به كار مىرود و اين حقيقت است كه نخستين چيزى كه در ما لذت كتابت فنى را در عصر اسلامى ايجاد مىكند نوشته‌هاى عبد الحميد و ابن مقفع است . ( ص 41 و 42 ) .\r\nآنگاه دربارهء عبد الحميد گويد : گويند او در آغاز متعلم بوده است در مكتبخانه‌ها در شهرها تعليم كودكان مىكرده . نژاد او دقيقا معلوم نيست آنچه از او مىدانيم اين است كه او از موالى قريش و از اهل جزيره بوده و در ديوان هشام بن عبد الملك دبير بوده و سپس به مروان بن محمد پيوسته و در هنگامى كه او والى بوده در خدمت او بوده و چون مروان به خلافت رسيد با او به شام منتقل شده و با او مانده تا كشته شد و گويند كه عبد الحميد هم با او كشته شده است .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو مردم دربارهء نژاد عبد الحميد و اينكه آيا او ايرانى بوده يا از نژادى ديگر اختلاف كرده‌اند و ابو هلال گويد كه او فارسى را خوب مىدانسته . و وقتى كه من عبد الحميد و ابن مقفع را كه در ايرانى بودنش شكى نيست مىخوانم و بين آنها مىسنجم ترجيح مىدهم كه عبد الحميد سخت به فرهنگ يونانى پيوسته بوده و شايد زبان يونانى را هم مىدانسته .\r\nعبد الحميد يك خصوصيت لغوى دارد كه همان مرا وادار مىكند كه بگويم به فرهنگ يونانى پيوسته بوده و آن كثرت استعمال حال است در نوشته‌هايش . . .\r\nو اين هم بعيد نيست زيرا مدارس ادب يونانى در تمام شرق گسترده بوده .\r\nدر اسكندر و غيره در رساله‌اى هم كه به ولىعهد نوشته اثر يونانى آشكار است و خصوصا در نظام لشكر و تقسيم صدتايى آن و تقسيم كلام به فصلها .\r\nآنچه از مطالعه نوشته‌هاى دكتر طه حسين در اين زمينه برمىآيد اين است كه وى در ردّ اين مطلب با ذكر مطالب گوناگون مىكوشد تا خواننده را به اين نتيجه برساند كه ابن مقفع در زبان عربى به اندازه يك عرب قح تسلط نداشته و عربى او هم مانند عربى يك خاورشناس در روزگار ما است زيرا زبان او فارسى بوده و عربى را به تحصيل آموخته و گاه براى بيان افكار و انديشه‌هايى كه در زبان عربى سابقه نداشته قواعدى را بر نحو عربى تحميل كرده و آن را به تكلّف انداخته ، و عبد الحميد هم اگرچه فارسى مىدانسته ولى انديشه‌هايى را كه در نوشته‌هاى خود بيان كرده و همچنين سبك نويسندگى خود را از زبان يونانى گرفته نه فارسى ، و چون موضوع سخن در اين‌جا عبد الحميد است نه ابن مقفع از اين‌رو تنها به ذكر نظر وى دربارهء عبد الحميد تكيه شده است . از جمله دلائلى كه وى سعى دارد خواننده را به وسيلهء آنها به چنين نظرى وادارد يكى اين است كه توصيه‌هايى كه در نامهء عبد الحميد به ولىعهد دربارهء طرز رفتار و گفتار و آيين معاشرت آمده و متضمن روشهايى است كه براى اعراب نامأنوس و ناشناخته\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبوده از نتايج بحث فلاسفهء يونان در عصور متأخر گرفته ، و آنچه در همين نامه خطاب به ولىعهد نوشته كه بر هر يكصد نفر از سپاهيان خود يكى از خاصان خود را بگمارد ، آن هم مطابق است با تقسيمات نظام روم شرقى كه دسته‌هاى صدنفرى را سنتريو و فرمانده آنها را سنتريون مىگفته‌اند . « 1 » و نظم و ترتيبى هم كه در نوشته‌هاى عبد الحميد ديده مىشود كه بر خلاف نوشته‌هاى ديگران به هم ريخته و مغشوش و درهم نيست ، و آن را از ويژگيهاى نثر عبد الحميد شمرده‌اند ، آن هم از خصوصيات كلام يونانى است . و بنابراين با اين‌كه عبد الحميد به گفته ابو هلال فارسى هم مىدانسته بايد او را تحت تأثير فرهنگ يونانى شمرد نه ايرانى .\r\n\r\nنوشته دكتر زكى مبارك\r\nديگر از استادان عرب كه دربارهء نثر فنى در عربى سخن گفته‌اند دكتر زكى مبارك است « 2 » . او در كتاب مفصّل خود به نام « النثر الفنى فى القرن الرابع » پس از شرحى دربارهء شعر و نثر دربارهء نثر عبد الحميد مطالبى آورده است كه : آن قسم از نثر عربى كه زبان گفتگو و زبان صحبتهاى عادى مردم يا بيان كنندهء عاطفه و احساس است از لحاظ اينكه از آن عواطف و احساسات نتيجه فكر و انديشه ظاهر مىشود اين نثر اثرى است از آثار زندگى اسلامى جديد كه در دوران اسلامى ظاهر شد و پيش از آن وجود نداشت . و اين هم چيزى است كه اسباب و ظروف و پيش‌آمدهاى طبيعى آن را ايجاد كرد و اين هنرى بود كه نياز\r\n\r\n\r\n","description":"","footnote":"\r\n( 1 ) . تفصيل اين مطالب را در كتاب « من حديث الشعر و النثر » خواهيد يافت ، چاپ دار المعارف مصر ، در گفتار مربوط به « النثر العربى فى القرنين الثانى و الثالث » .\r\n( 2 ) . دكتر زكى مبارك از استادان معاصر دكتر طه حسين در كتاب « النثر الفنى فى القرن الرابع » در بيان نظر خاورشناس فرانسوى ويليام مارسه كه بدان اشاره شد نوشته كه آقاى مارسه معتقد است كه تزيينات فنى كلام از ايرانيان به اعراب رسيده دكتر طه حسين هم از همين نظر پيروى مىكرد ولى يك‌باره تغيير عقيده داد و گمان كرد كه از يونان به اعراب رسيده « النثر الفنى فى القرن الرابع » ص 15 و 16 .\r\n","page_name":" 300 ","page_number":300},
  {"content":"\r\n\r\nآن را ايجاد كرد نه اينكه اعراب آن را از ملتى ديگر به عاريت گرفته باشند . « 1 »\r\nبنابراين آنها كه گمان مىبرند كه ملت عرب نثر خود را از ايران يا يونان گرفته است راه اسراف مىپيمايند ولى معنى آن هم اين نيست كه اين نثر دور از اين اقوام به وجود آمده ، نثر عربى عربىّ النشأة است ولى از اين اقوام متأثر گرديده و از بركت پيوستن اعراب به اين ملتها متحول شده است . اين ملتها مسلمان شدند و بسيارى از آنها زبان عربى را آموخته و به اين زبان چيز نوشتند و ما نمىتوانيم بگوييم آنها كه در عربى نوشتند به كلى از قوميتشان بر كنار ماندند بلكه آن يونانى يا آن فارسى كه عربى آموخت آنچه را هم كه از قوم خود به ارث برده بود در آن وارد ساخت و از اين عمل آميخته‌اى به وجود آمد كه نمىتوانيم بگوييم عربى خالص است نه فارسى خالص و نه يونانى خالص .\r\nآقاى مرسيه معتقد است كه نثر فنى با ابن مقفع شروع مىشود ( النثر الفنى ص 38 ) و خاورشناسان هم به ناحق معتقدند كه اعراب ادبى نداشته‌اند و روشهاى نثر فنى را از ايرانيان و يونانيان گرفته‌اند ( النثر الفنى ، ص 38 ) ، و من ( زكى مبارك ) منكر آن نيستم كه اعراب تحت تأثير ايرانيان قرار گرفته‌اند ولى معذلك معتقدم كه تزيين كلام عنصر اصيلى است در زبان عربى و براى اينهم شاهد غير قابل انكارى دارم و آن قرآن است . زكى مبارك معتقد است كه قرآن نثر فنى است و اين نظريه كسانى را كه مىگويند نثر فنى را ابن مقفع ايجاد كرد باطل مىسازد .\r\nآقاى مرسيه معتقد است كه تزيينات فنى كلام از ايرانيان به اعراب رسيد .\r\nدكتر طه حسين هم از همين نظريه پيروى مىكرد ولى يك‌باره تغيير عقيده داد و گمان كرد كه از يونان به اعراب رسيد . دليل آقاى مرسيه اين بود كه كسانى كه به تزيين كلام معروف بودند بيشترشان از ايرانيان عرب شده بودند . اين نظريه تازه نيست و از قديم به اينان مىرسد .  Renam  معتقد بود كه تمدن عربى از عرب بيگانه است و اعراب در دانش و فلسفه و فنون و ادب خود مديون ايرانيان و يونان هستند و دكتر طه حسين هم تا حد زيادى تحت‌تأثير همين مدرسه است . او\r\n\r\n\r\n","description":"","footnote":"\r\n( 1 ) . النثر الفنى ، ج 1 ، ص 28 .\r\n","page_name":" 301 ","page_number":301},
  {"content":"\r\n\r\nمعتقد است كه بلاغت عربى حرف به حرف از بلاغت يونان گرفته شده حتى در شواهد و صورتها و تعبيرها . و به ياد مىآورم كه او به من توصيه كرد تا تاريخ ادبيات فارسى را بخوانم تا ببينم كدام يك از نويسندگان ايرانى بوده‌اند كه فنون بديع مانند سجع و توريد و طباق و جناس را به نويسندگان عرب الهام كرده‌اند .\r\nآنچه قابل انكار نيست اين است كه در عصور نخستين اسلام تحولى در نثر عربى ظاهر شد و آن تحول از ايجاز به اطناب بود ولى اين يك تحول كندى بود كه اثرش فقط در شئون خاص به تدبير مملكت و طبقهء خلفا بود و اين تحول نتيجه اتصال عرب به ايرانيان بود زيرا آنها بودند كه سنتهاى سلطنتى داشته و اعراب هم وقتى بر هنر و آداب آنها وقوف يافتند به تقليد آن پرداختند .\r\nو در اين قرنها بود كه فهميدند كه كتابت ( دبيرى ) فنى است كه قواعد و اصولى دارد و كاتب لازم است كه نوشته خودش را از ضعف و خطا و غلط پاك نگاه دارد .\r\n\r\nبررسى و نقد نظرهاى محققين معاصر عرب\r\nدربارهء اين‌كه دانشمندان و نويسندگان اسلامى تا چه حد با زبان يونانى آشنا بوده و از آن اثر پذيرفته‌اند در گفتارى از همين كتاب با تفصيلى در خود آن گفتار سخن رفته ، خلاصه آنكه به ندرت مىتوان عالمى اسلامى را يافت كه در زبان يونانى آن اندازه تسلط يافته باشد كه بتواند كتابى را از آن زبان به عربى برگرداند يا از آثار يونانى مستقيما استفاده كند . حتى دربارهء يونانى دانستن كندى فيلسوف مشهور عربى هم كه در دانشهاى منتسب به يونان رساله‌هاى متعددى به نام او ذكر شده ، و برخى از محققان نوشته‌اند كه او يونانى مىدانسته و از آن زبان كتابهايى به عربى ترجمه كرده بوده است ، شك و ترديد فراوان هست ، زيرا در رساله‌هاى كوچكى كه از او برجاى مانده هيچ نشانه‌اى كه دلالت بر اين امر كند ديده نمىشود ؛ و همين مطلب را هم دربارهء ابن رشد كه راجع به او هم همين توهم مىرفته است\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nنوشته‌اند . نقل آثار يونانى را كه عموما در پزشكى و فلسفه و نجوم بوده غالبا پزشكان مسيحى سريانى كه به حكم سنخيت در كيش و آيين و زمينهء فرهنگى و شغل خود قهرا رو به جهان مسيحيت داشته‌اند عهده‌دار بوده‌اند ، نه دانشمندان مسلمان .\r\nاين در مورد دانشهايى است كه از يونان به جهان اسلام منتقل شده و كتابها و رساله‌هايى هم از آنها و غالبا با واسطهء زبان سريانى به عربى برگردانده شده چه رسد به علوم و آدابى كه زادگاه آنها همين منطقهء شرق بوده و چنان ارتباطى با يونان و روم نداشته ، و نه تنها تا زمان عبد الحميد بلكه در دوره‌هاى بعد نيز كتاب يا رساله‌اى در آن زمينه‌ها بدانسان كه زمينه‌هاى پزشكى و نجومى و فلسفى را بوده از زبان يونانى به عربى ترجمه نشده بوده ، و به همين سبب هم علماى سلف و متأدبان عرب از ادبيات يونانى تقريبا بىاطلاع مانده‌اند .\r\nمطالبى هم كه در نوشته‌هاى عبد الحميد دليل اثرپذيرى وى از آثار يونانى تصور شده آن هم نتيجهء عدم استقضاء در مآخذ قديم عربى يا به عبارت بهتر عدم مراجعه به آن مآخذ و گاهى هم سهل‌انگارى در استنباط مطالب از آنها است . چه اگر چنين مراجعه‌اى صورت مىگرفت و در آنها دقت كافى مىشد همهء آن مطالبى را كه مآخوذ از يونان تصور شده ، و بسيارى ديگر نظائر آنها را مىشد در همان مأخذ قديم و در دوران همان الگوهاى فارسى كه در آنها نقل شده و به گفته ابو هلال عسكرى عبد الحميد آنها را به عربى نقل كرده است يافت . و اگر چنين مىشد به احتمال قوى در نظرهاى ابراز شده تقليدى متناسب به عمل مىآمد و چنان كه برخى از استادان معاصر نوشته‌اند نيازى به تغيير عقيده براى استاد فقيد پيدا نمىشد .\r\nآنچه را از توصيه‌هاى عبد الحميد به ولىعهد كه از نتايج بحث فلاسفهء يونان شمرده شده مىتوان در مجموعه عظيمى از اين نوع نصايح عملى و روشهاى نيك و منشهاى پسنديده و توصيه و سفارش‌هايى كه از سوى شاهان به جانشينانشان مىشده و به عربى هم ترجمه شده و در مآخذ قديم عربى ، و به\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nخصوص در عيون الاخبار ابن قتيبه و السعاده و الاسعاد عامرى به نقل از تاجنامه و آيين‌نامه ساسانى ، و همچنين در عهدهاى مختلف ساسانى كه در گفتارهاى سابق گذشت يافت . و آنچه هم دربارهء واحدهاى صدنفرى سپاه آمده آن را هم به صورت كامل‌تر در كتاب السعاده و الاسعاد زير عنوان « ذكرالرياسات التى بها ينتظم امر الفكر » در قطعه‌اى منقول از عهد شاپور به پسرش مىتوان خواند . در اينجا اين توضيح بايد افزوده شود كه در نامهء عبد الحميد چنان كه در نوشته دكتر طه حسين آمده تنها سخن از يك واحد يكصدنفرى كه به سنتريون تعبير شده نيست بلكه سخن از دو واحد است يكى واحد يكصدنفرى و ديگرى واحد پنجاه‌نفرى كه محل استقرار هريك هم در تعبيهء لشكر در آن نامه آمده ، و در كتاب السعاده و الاسعاد از عهد شاپور به پسرش چنين نقل شده : « اجعل على كل مايه رئيسا و اجعل على كل خمسين قائدا و لا تطمع احدا فى الانتقال من قائد الى قائد » . « 1 » يعنى « بر هر صد نفر رئيسى بگمارد و بر هر پنجاه نفر قائدى و اجازه مده كه افراد سپاه خود از قائدى به قائد ديگر منتقل شوند » .\r\nو دربارهء آنچه هم كه استاد فقيد راجع به نظم و ترتيب در نوشته‌هاى عبد الحميد نوشته و آن را ناشى از تأثير يونان پنداشته است ، گمان مىرود اگر به آنچه علماى سلف دربارهء فصل و وصل و اهميت آن در بلاغت فارسى نوشته‌اند ، و به خصوص با مقايسه‌اى كه جاحظ در اين باب بين ادب فارسى و يونانى به عمل آورده و شرحى كه ابو هلال عسكرى دربارهء عبد الحميد و ترتيب معانى نوشته ، كه در گفتار گذشته به تفصيل دربارهء آن سخن رفت ، با دقت مراجعه مىشد راهى براى چنين پندارى باقى نمىماند .\r\nخلاصهء مبحث فصل و وصل كه يكى از مباحث مهم بلاغت است اين است كه نويسنده يا گوينده بداند مطلب را در كجا ختم كند و مطلب تازه را از كجا آغاز كند تا مطالب به هم درنياميزند و پريشان و درهم نشوند ، و اين همان نظم و ترتيبى است كه در نوشته‌هاى عبد الحميد جلب‌نظر مىكند ، و از اشاراتى كه\r\n\r\n\r\n","description":"","footnote":"\r\n( 1 ) . السعاده و الاسعاد ، ص 331 .\r\n","page_name":" 304 ","page_number":304},
  {"content":"\r\n\r\nجابه‌جا در آثار علماى سلف ديده مىشود چنين برمىآيد كه آنچه در نوشته‌هاى فارسى بيش از هرچيز جلب نظر ايشان را مىكرده همين نظم و ترتيب و رعايت فصل و وصل در آنها بوده ، تا جايى كه آن را اساس بلاغت فارسى شمرده‌اند . جاحظ در البيان و التبيين « 1 » و بيهقى در المحاسن و الاضداد « 2 » و ابو هلال عسكرى در الصناعتين « 3 » هر سه اين روايت را نقل كرده‌اند كه از فارسى پرسيدند بلاغت چيست . گفت : شناخت فصل از وصل . و آنچه در اين مورد قابل تأمل مىنمايد گفته جاحظ است در جايى كه بلاغت فارسى و يونانى را باهم سنجيده و فصل و وصل را از مشخصات نثر فارسى شمرده نه يونانى ، وى در اين باره گويد : « از فارسى پرسيدند بلاغت چيست ؟ گفت : شناخت فصل از وصل و از يونانى پرسيدند بلاغت چيست ؟ گفت : تصحيح اقسام و گزينش كلام » . « 4 »\r\nو اگر گذشته از اين مآخذ تنها در نوشته ابو هلال عسكرى هم دقت مىشد و آن نوشته به تمامى مورد مراجعه قرار مىگرفت باز مجالى براى پرداختن به اين گونه نظريه‌ها پيدا نمىشد ، چه نوشتهء ابو هلال چنان كه در گفتار گذشته به تفصيل از آن سخن رفت بيان انتقال بلاغت فارسى ، كه آن را در ترتيب معانى و به كار بردن به جاى الفاظ خلاصه كرده به وسيلهء عبد الحميد به زبان عربى است ، و مرحوم دكتر طه حسين از مجموع اين نظر كه با نظر وى ناسازگار بوده تنها به اين مطلب اكتفا كرده كه عبد الحميد به گفتهء ابو هلال فارسى هم مىدانسته ، و مسلم است كه از استنادى چنين نارسا نمىتوان انتظار نتيجه‌اى رسا و منطبق با واقع داشت .\r\nاهتمام ناقدان ادب و صاحب‌نظران معاصر عرب تنها به محاسن كلامى و سبك انشاء عبد الحميد و عدم توجه كافى به محتواى منشآت وى و اصول و مبانى آنها باعث گرديد كه در ادبيات معاصر عربى بحث و بررسى دربارهء اين\r\n\r\n\r\n","description":"","footnote":"\r\n( 1 ) . البيان و التبيين ، ج 1 ، ص 87 .\r\n( 2 ) . المحاسن و المساوى ، ص 398 ، « قال الفارسى : البلاغه هى ان تعرف الفصل من الوصل » .\r\n( 3 ) . الصناعتين ، ص 423 : قيل للفارسى ما البلاغه قال معرفه الفصل من الوصل .\r\n( 4 ) . قيل للفارسى ما البلاغه قال : معرفه الفصل من الوصل . و قيل لليونانى ما البلاغة ؟ قال تصحيح الاقسام و اختيار الكلام ( البيان و التبيين ، ج 1 ، ص 87 ) .\r\n","page_name":" 305 ","page_number":305},
  {"content":"\r\n\r\nنويسنده به بحث و بررسى دربارهء خصوصيات بلاغى نوشته‌هاى او ، كه از آن به تزيين كلام با سجع و ترصيع تعبير شده و به نثر فنّى معروف گرديده محصور ماند ، و بيان اين نظر از سوى برخى از محققان معاصر ، كه نثر فنى پيش از عبد الحميد و ابن مقفع در زبان عربى وجود نداشته و ذوق زيباسازى سخن به وسيلهء اين دو نويسنده و از خلال ترجمه‌ها و اقتباسهاى آنان از زبان فارسى به عربى راه‌يافته در ميان برخى از اديبان و نويسندگان معاصر اين بحث و جدل را برانگيخت كه آيا واقعا نثر فنى را در عربى اين دو نويسنده به وجود آورده‌اند يا اين‌كه پيش از آنها هم‌چنين نثرى وجود داشته و اين دو آن را گسترش داده و سبك عمومى خود ساخته‌اند و در پى اين بحث و جدل مقالات و رساله‌ها و كتابهايى منتشر گرديد كه در هريك اين موضوع به گونه‌اى مورد گفتگو قرار گرفته « 1 » كه در اينجا مجال پرداختن به آنها نيست .\r\nتبديل بحث دربارهء عبد الحميد به بحث دربارهء نثر فنى و صنايع كلامى و محصور ماندن در آن باعث گرديد كه بررسى دربارهء شخصيت عبد الحميد و تحولى كه به وسيلهء او نه تنها در نثر عربى بلكه در مجموع فرهنگ ديوانى عربى و اسلامى روى داده در ادبيات معاصر عربى مهجور ماند و بسيارى از مسائلى كه دربارهء ادبيات ديوانى عربى و سرچشمه‌هاى آن مىبايستى از خلال اين بحث مورد گفتگو قرار گيرد فراموش گردد و تحقيق دربارهء عبد الحميد و اثر او در ادبيات عربى نارسا ماند . و اين نارسائى هم بدان سبب است كه عبد الحميد نه تنها به عنوان يك نويسندهء عربى كه در اين زبان سبكى نو ابداع كرده مطرح است بلكه همچنين به عنوان عاملى مؤثر در انتقال فرهنگ ديوانى ايران به دستگاه خلافت و كسى كه با نوشته‌هاى خود آن فرهنگ را به زبان عربى درآورده نيز مطرح\r\n\r\n\r\n","description":"","footnote":"\r\n( 1 ) . از آن جمله كتاب مفصلى بود در دو جلد به نام « النثر الفنى فى القرن الرابع » تأليف دكتر زكى مبارك از استادان عصر اخير مصر ، كه مؤلف در جايى از آن كتاب راجع به سابقهء نثر فنى در عربى گويد : « من معتقدم كه عرب پيش از اسلام هم داراى نثر فنى بوده ولى آثار آن از ميان رفته و به ما نرسيده ( النثر الفنى ، ج 1 ، ص 15 و 16 ) و در جاى ديگر هم گويد كه قرآن كريم خود نمونه‌اى از نثر فنى عربى است » ( النثر الفنى ، ج 1 ، ص 39 ) .\r\n","page_name":" 306 ","page_number":306},
  {"content":"\r\n\r\nاست ، و وقتى بحث و بررسى دربارهء او و شناخت شخصيت و آثار او جامع و رسا خواهد بود كه او از هر دو نظر مورد مطالعه قرار گيرد .\r\nدر توضيح اين مطلب بايد به اين نكته توجه شود كه شخصيت عبد الحميد چنان كه تاكنون از خلال آثارش شناخته شده داراى دو جنبه يا دو چهرهء متفاوت است ، يكى آنكه به سوى زبان عربى و فرهنگ اسلامى و آداب و رسوم دستگاه خلافت و نيازهاى آن متوجه بوده ، و ديگر آن‌كه با زبان فارسى و آثار بازمانده از آن و آيينهاى ديوانى گذشته ايران و نوشته‌ها و گفته‌هاى دبيران پارسىنويس سروكار داشته و از آنها آنچه را كه هماهنگ با شغل خويش و باعث جلوهء نوشته‌هاى خود مىيافته و با مقتضيات زمان و دستگاه خلافت معارض نبوده از آن زبان مىگرفته و به زبان عربى برمىگردانده يا در نوشته‌هاى خود مىگنجانيده است . اگرچه بعضى از آنها هنوز براى محيط او حكم ميوهء پيش‌رس را داشته ولى او با قدرتى كه در فهم ريزه‌كاريهاى هر دو زبان و مهارتى كه در به كار گرفتن آنها داشته و با تجاربى كه در دوران طولانى خدمت خود در ديوان رسائل و همچنين زيردست سالم پدرزن خود اندوخته بوده توانسته است كه انواع نوشته‌هاى ديوانى و غير ديوانى فارسى را از آن‌گونه كه به كار دبيران ديوان خلافت بخورد به زبان عربى منتقل سازد و با انتقال آنها كاربرد اين زبان را در رشته‌هايى كه تا آن زمان در آنها به كار نمىرفته گسترش دهد .\r\nنبوغ و هنر عبد الحميد هم بيشتر در اين امر جلوه‌گر است كه او با استادى و مهارت تمام اين عناصر بيگانه را در منشآت خودش به گونه‌اى با عناصر عربى و اسلامى درهم آميخته و با انشاى دلپذير خود كه از ويژگيهاى اوست آنها را آن چنان به خورد زبان عربى داده كه نه تنها نوشته‌هايش را از زى عربى خارج نساخته بلكه آن را به صورتى بديع و نوظهور جلوه‌گر ساخته و با اين كار باب تازه‌اى در نثر ديوانى عربى گشوده است .\r\nو علت اين هم كه نوشتهء بيشتر ناقدان و استادان بنام ادب عربى در تحليل علل و عواملى كه باعث شهرت عبد الحميد به عنوان صاحب مكتبى نو در ترسل\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nعربى گرديده غالبا در حد سبك نويسندگى و محاسن بيانى او متوقف مىماند همين است كه اين استادان تنها يك چهرهء عبد الحميد يعنى همان چهره‌اى را كه به سوى زبان و ادب عربى و اسلامى متوجه بوده مورد مطالعه قرار داده‌اند و همهء داوريهاى آنها متوجه همان چهره گرديده بىآنكه گذشته از سبك بيان معانى به خود معانى و موضوعهاى اصلى منشآت او كه در زبان عربى بكر و بىسابقه مىنمود و نتيجه اقتباس او از مآخذ فارسى بوده است توجه كافى مبذول دارند .\r\nدر صورتى كه داورى صحيح و كامل دربارهء عبد الحميد چنان كه گفته شد جز با مطالعهء هر دو چهرهء او ميسّر نيست و اين همان چيزى است كه ابو هلال اجمالا در نوشتهء خود بدان اشاره كرده ولى كمتر بدان توجه و در آن دقت شده است .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nگفتار دوازدهم « بازگشتن به عبد الحميد و نظر ابو هلال عسكرى دربارهء او »\r\nدر گفتارى كه در شرح‌حال عبد الحميد گذشت و در آن از نوشتهء ابو هلال عسكرى هم دربارهء او سخنى به ميان آمد بنا شد كه آن نوشته در گفتارى جداگانه بررسى شود و اينك آن گفتار :\r\nعلت اين‌كه بررسى آن نوشته را گفتارى جداگانه لازم مىنمود يكى اين بود كه ابو هلال در اين نوشته با همهء اجمال و اختصارش مطالبى را در فن بلاغت عموما و بلاغت عربى خصوصا و اثر عبد الحميد در تحول آن بالاخص مطرح ساخته كه روشن شدن آنها نه تنها براى پىبردن به اثر عبد الحميد در تحول نثر عربى بلكه براى رفع ابهام از بسيارى از مسائل فن ترسل ديوانى هم كه در عرف ناقدان معاصر عربى غالبا با عنوان نثر فنى مورد بحث قرار گرفته ضرورت دارد .\r\nو علت ديگر اين بود كه اين نوشته با تمام اهميتش يا اصلا مورد توجه ناقدان معاصر ، كه دربارهء عبد الحميد يا نثر فنى عربى چيزى نوشته‌اند ، نشده يا اگر شده آن‌چنان كه بايد مورد دقت قرار نگرفته و حتى گاهى برخى از نويسندگان با برداشت ناقصى از آن نظرهايى دربارهء عبد الحميد و كار او ابراز داشته‌اند كه به جاى آنكه راه‌گشا باشند گمراه‌كننده به نظر مىرسند .\r\nو علت اين‌كه اين گفتار در اينجا قرار گرفت نه پيش از آن اين بود كه در نوشتهء ابو هلال از الگوهايى سخن رفته ( امثله الكتابة ) كه عبد الحميد آنها را از\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپارسى به عربى برگردانده و سرمشق نويسندگان پس از خودش قرار داده .\r\nو براى درك بهتر اين مطلب و رفع ابهامى كه به علت داوريهاى ناسنجيده بعضى از ناقدان معاصر دربارهء عبد الحميد و كار او به وجود آمده لازم مىنمود كه پيش از پرداختن به شرح اين مطلب قبلا نظر صاحب‌نظران از پيش از ابو هلال هم دربارهء اين سرمشقهاى پارسى بررسى شود و چون بررسى آنها هم مستلزم اين بود كه از ترسّل ديوانى در دبيرخانهء شاهى ايران و امور متعلق به آن هم ذكرى رود ، و نمونه‌اى از اين سرمشقها هم كه در مآخذ قديم عربى پراكنده است معرفى گردد ، ازاين‌رو مناسب ديده شد كه اين گفتار پس از آن توضيحات قرار گيرد و آنها هم همان مطالبى است كه در فاصلهء آن گفتار و اين گفتار تا آنجا كه مقتضاى مقام بود مورد بحث و بررسى قرار گرفت .\r\nچون در اين‌جا سخن از نوشتهء ابو هلال است بهتر است در آغاز عين نوشته او نقل شود . نوشتهء او چنين است :\r\n« و من عرف ترتيب المعانى و استعمال الالفاظ على وجوهها بلغة من اللغات ثم انتقل الى لغة أخرى تهيّأ له فيها من صنعة الكلام مثل ما تهيّأ له فى الاولى . ألا ترى ان عبد الحميد الكاتب استخرج امثله الكتابة التى رسمها لمن بعده من اللسان الفارسى فحوّلها الى اللسان العربى » . « 1 »\r\nيعنى كسى كه ترتيب معانى و به كار بردن كلمات را ( در جميع صور آنها ) در زبانى از زبانها بشناسد و آنگاه به زبانى ديگر درآيد براى او در اين زبان هم هنر سخن‌پردازى مانند زبان نخست فراهم باشد آيا نمىبينى كه عبد الحميد كاتب الگوهاى نويسندگى را كه براى دبيران پس از خودش سرمشق قرار داد از زبان پارسى استخراج كرد و به زبان عربى برگرداند .\r\nابو هلال در اين نوشته كوتاه دو مطلب را مطرح ساخته كه هر دو داراى اهميت‌اند ، يكى انتقال بلاغت است از زبانى به زبان ديگر ، و ديگرى كيفيت انتقال بلاغت فارسى به زبان عربى است كه به وسيلهء عبد الحميد صورت گرفته .\r\n\r\n\r\n","description":"","footnote":"\r\n( 1 ) . الصناعتين فى الشعر و الكتابة .\r\n","page_name":" 310 ","page_number":310},
  {"content":"\r\n\r\nكسانى كه با مسائل بلاغت عربى و نظر ناقدان ادب دربارهء آن آشنا باشند به اهميت اين دو مطلب به خوبى واقفند به خصوص كه ابو هلال چنان كه در جاى خود گذشت در زبان عربى يكى از نويسندگان پرمايه و در شناخت ادب عربى چه شعر و چه نثر صاحب نظرى مسلم و كتاب معروف او « الصناعتين فى الشعر و الكتابة » از مراجع مهم ادب و نقد ادبى به شمار مىرود و معرفت او به زبان و ادب فارسى هم كه گذشته از دلائل ديگر از خلال همين كتاب او به خوبى نمايان است ، او را در مرتبتى قرار مىدهد كه داورى او را در مسائلى كه از پيوستگيهاى زبان فارسى و عربى سرچشمه مىگيرد قابل دقت و تأمل مىسازد .\r\nبه نظر ابو هلال بلاغت در هر زبانى در گرو دو عامل اصلى است ، يكى آن چيزى است كه وى از آن به « ترتيب معانى » تعبير كرده و ديگر چيزى است كه آن را « به كار گرفتن درست كلمه در صورتهاى مختلف آن » خوانده است . اين‌كه بلاغت ، زادهء لفظ و معنى هردو است مطلبى است كه زبان‌زد همهء علماى علم بلاغت بوده و هست . و حتى در اين مسأله هم كه آيا در بلاغت كلام لفظ مؤثرتر است يا معنى سخنها گفته شده و شيخ عبد القادر گرگانى هم در دو كتاب خود اسرار البلاغه و دلائل الاعجاز در اين باره داد سخن داده . اما آنچه در نوشتهء ابو هلال بايد مورد توجه قرار گيرد آن قيدى است كه وى بر معنى افزوده و با عبارت « ترتيب معانى » بيان كرده و مراد از آن گذشته از خود معانى نظم و ترتيبى است كه در بيان آنها بايد رعايت شود . قيدى كه هرچند تا پيش از عبد الحميد هم كم‌وبيش بدان توجه مىشده ولى در اين دوران كه كاربرد سخن از حد مطالب كوتاه و غالبا از هم‌گسسته تجاوز مىكرده و به بيان انديشه‌هاى پردامنه و مطالب بلند و به هم پيوسته گام مىنهاده و اين امر نظم و ترتيبى را در بيان معانى و انديشه‌ها بيش از آنچه گذشتگان مىفهميده‌اند ايجاب مىكرده اين قيد يكى از اركان بلاغت به شمار مىرفته و مىبايستى در شرائط بلاغت جاى شايستهء خود را احراز كند .\r\nاگر بنا باشد كه آنچه را ابو هلال به اجمال « ترتيب معانى » خوانده اندكى با\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nتفصيل بيان شود بايد گفت كه مراد از آن منظم ساختن انديشه و مرتب ساختن مطالبى است كه نويسنده يا گوينده قصد بيان آنها را دارد به گونه‌اى كه هريك از اجزاء مختلف كلام در جايى كه شايستهء آن است بنشيند و همه مطالبى كه بايد گفته يا نوشته شود با ترتيبى معقول و منطقى يكى پس از ديگرى بيايد و نويسنده مطالب مختلف را درهم نياميزد و تا وقتى مطلبى را تمام نكرده به مطلب ديگر نپردازد . جاى مطالب اصلى و فرعى را به گونه‌اى مشخص سازد كه مطلب اصلى در لابلاى مطالب فرعى كه معمولا براى پروراندن موضوع و آماده ساختن زمينه به كار مىرود پوشيده نگردد ، آنچه را بايد در مقدمه ذكر شود در مقدمه و آنچه را بايد براى حسن ختام به كار رود در خاتمه بياورد .\r\nو از آنچه هم كه ابو هلال با عبارت « به كار گرفتن درست كلمات در جمع صور آنها » بيان كرده جز اين نمىتوان فهميد كه نويسنده آن اندازه به الفاظ و كلمات و قواعد زبان مسلّط و به تصرف در آنها توانا باشد كه بتواند آنها را در هر صورت كه بيان انديشه‌اش اقتضا كند به كار گيرد و براى هر معنائى كلمه‌اى متناسب با آن برگزيند و بداند كه چگونه به جاى الفاظ خشن و ناهنجار و دور از آداب كلماتى ملايم و متناسب بنشاند و به جاى كلمات نامأنوس و تك معنى كلماتى مأنوس و پرمايه و پرمعنى به كار برد و همهء اين كلمات را به گونه‌اى باهم تركيب سازد كه هم زيبا و خوش‌آهنگ و هم روان و رسا باشد .\r\nاينها پايه‌هاى اصلى بلاغت در هر زبان به شمار مىروند و امور ديگرى كه معمولا در كتب ادب از شرائط بلاغت مىشمرند يا توضيح و تفصيلى است دربارهء شاخه‌هاى اينها و يا پيرايه‌هايى هستند كه پس از تحقق يافتن اين اركان سخن را با آنها مىآرايند . و هدف از همهء اينها هم اين است كه نويسنده يا گوينده با رعايت نظم در انديشه و ترتيب در بيان مطالب و به كار گرفتن مناسبترين كلمات و تعبيرها هم مقصود خود را بهتر و روشن‌تر بيان كند و هم ذهن خواننده يا شنونده را با پريشان‌گويى و پريشان‌نويسى خود پريشان و مشوش نكند و با به كارگرفتن كلمات نامأنوس و تعابير دور از ذهن درك مقصود را براى او دشوار نسازد .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nاين‌ها همچنانكه گفته شد اصول كلى بلاغت در همهء زبانها است و اختصاص به زبان خاصى ندارد ولى چون هر زبانى وقتى به اين پايه از نظم و ترتيب و روانى و رسائى مىرسد كه بر صاحبان آن مراحلى از فرهنگ و تمدن گذشته باشد و در طى آن مراحل از نظم فكرى و روحى و انديشه‌اى بارور برخوردار شده باشند و زبان آنها هم در هر مقصد و مقصودى به كار رفته و در اين راه مراحلى از كمال را پيموده و در هر مرحله‌اى چيزى اندوخته و بر غناى لغوى و فرهنگى آن افزوده شده و براى بيان انديشه‌هاى گوناگون توانا و پرمايه شده باشد ، ازاين‌رو ظهور نشانه‌هاى بلاغت در همهء زبانها به يك گونه و در يك زمان نيست اين نشانه‌ها در بعضى زبانها خيلى زودتر و در بعضى ديگر خيلى ديرتر ظاهر مىگردد زيرا اين امر تابع مراحلى است از تحول فكرى و فرهنگى كه بر آنها و صاحبان آنها گذشته باشد يا بگذرد و اين هم در همهء اقوام و ملل يكسان نيست ولى به نظر ابو هلال اگر نويسنده‌اى در زبانى كه اين مراحل را طى كرده به اين درجه از رشد عقلى و نظم فكرى و ذوق هنرى و تسلط بر كلمات و تصرف در آنها رسيده و آنگاه به زبان ديگر منتقل گردد و بر آن زبان هم‌چنان‌كه در زبان نخست بود قدرت تصرف در كلمات را يافته باشد اين‌چنين نويسنده‌اى مىتواند با نبوغ و ابتكار خود بلاغت زبان اول را به زبان دوم منتقل سازد هرچند بر اين زبان دوم مراحلى كه بر زبان اول گذشته است نگذشته باشد و از درون خود آمادگى طبيعى براى چنين تحولى را نيافته باشد . بنابراين نظر بلاغت هم مانند هر علم و فن ديگر قابل انتقال از يك زبان به زبان ديگر هست و زبانهاى ديگر هم به سبب همين ترجمه‌ها به تدريج از لحاظ معنى و محتوا غنى و بارور و از لحاظ لفظ روان و صيقلى شده‌اند . و مثالى هم كه ابو هلال براى بيان اين معنى به عبد الحميد و انتقال بلاغت فارسى به عربى زده از آن‌رو است كه در آن دوران زبان فارسى در امر ترسّل ديوانى و كاربرد گستردهء آن در امور مختلف و موضوعهاى گوناگون مراحلى از تحول و كمال را پيموده بود كه در اين زمينه زبانى پرمايه و توانا به شمار مىرفت و از پشتوانه‌اى غنى برخوردار بود ولى زبان\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nعربى هنوز در اين ميدان يعنى ترسّل ديوانى نوپا و ناپخته بود نه در اين امور سابقه‌اى داشت و نه تجربه‌اى ولى با اين حال باز عبد الحميد توانست با قدرتى كه در هر دو زبان و با احاطه‌اى كه بر سنّتهاى ديوانى فارسى داشت بلاغت آن زبان را با نقل مطالب و مضامين آن به اين زبان منتقل سازد و بدين‌سان هم كاربرد اين زبان يعنى عربى را در ترسّل ديوانى و رشته‌هاى مختلف آن گسترش دهد و هم نظم و ترتيب را در بيان مطالب بلند و پيوسته در آن معمول دارد . ستايشهايى هم كه ناقدان ادب چه قديم و چه جديد از نثر عبد الحميد كرده‌اند مبتنى بر همين دو اصل است يعنى مشتمل بودن بر مضامين نو و بديع و نظم و ترتيب در بيان آنها ، و از آن هم كه ابو هلال او را براى شاهد نظر خود در انتقال بلاغت برگزيده چنين برمىآيد كه عبد الحميد در اين امر شاخص و معروف بوده است .\r\nاز آنچه گذشت مىتوان اين مطلب را با اطمينان بيشترى بيان كرد كه مراد از الگوهاى نويسندگى ( امثلة الكتابة ) كه به گفتهء ابو هلال عبد الحميد آنها را از زبان فارسى به عربى برگردانده و براى آيندگان سرمشق قرار داده آن‌چنان‌كه برخى از استادان معاصر عرب گمان كرده‌اند و پس از اين بدان اشاره خواهد شد تنها يك سبك نويسندگى در حد صنايع كلامى و محاسن بيانى از نوع سبك متوازن يا آراستن كلام به سجع و ترصيع يا بسط كلام و تفصيل در بيان مقاصد نيست بلكه هم اين سبك انشاء و طرز بيان او است كه از تسلط او بر زبان عربى و قدرت او در به كار گرفتن كلمات آن سرچشمه مىگرفته و هم خود معانى و نظم و ترتيب در بيان آنها است كه آنها را از زبان پارسى برگرفته و بدين صورت به زبان عربى برگردانده است .\r\nدر گفتار آينده از مجموعه‌هايى سخن خواهد رفت كه ابن نديم در ضمن برشمردن آثار دبيران سرشناس با عنوانهايى از قبيل مجموعهء رسائل يا « كتاب رسائل » و مانند اينها ياد كرده . اين مجموعه‌ها به عبارت او نوشته‌هايى بوده‌اند كه دبيران از نوشته‌هاى خوب خود يا دبيران و نويسندگان معروف روزگار خود يا از آثار پيشينيان جمع مىكرده و آنها را براى خود همچون الگوهايى نگه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمىداشته‌اند تا هنگام ضرورت راه‌گشاى آنها در نوشتن آثار مشابه باشند .\r\nجمع‌آورى چنين نوشته‌ها به وسيلهء دبيران از هنگامى شروع گرديد كه كم‌كم كار كتابت ديوان از صورت ساده و ابتدايى خود خارج مىشد و به صورت هنرى درمىآمد كه براى آن علم و اطلاع و ذوق هنرى و آمادگى قبلى لازم بود .\r\nآنچه در الفهرست دربارهء آثار بازماندهء از دبيران و نويسندگان ديده مىشود عموما از همين دوران به بعد است يعنى كم‌وبيش از زمان سالم و عبد الحميد تا دوران عباسى كه عصر شكوفايى اين هنر شمرده مىشود . ابن نديم مجموعهء رسائل سالم پدرزن عبد الحميد را كه از وى تا زمان ابن نديم باقى مانده بوده در يك صد برگ و مجموعهء رسائل عبد الحميد را در هزار برگ نوشته است . از اين مجموعهء هزار برگى امروز جز دو نامهء نسبتا مفصل و چند نوشتهء كوچك باقى نمانده . شايد اگر آن مجموعه امروز در دسترس بود نمونه‌هاى بسيارى از عهدها و رسائل و مكاتيب و نوشته‌هاى ديوانى ديگرى را كه در گفتار گذشته شمه‌اى از آنها ذكر شد در آنها مىشد يافت و شايد از خلال آنها مترجم بسيارى از آنها را هم كه ناشناخته است مىشد شناخت . ولى با تأمل در همين دو نامهء موجود هم مىتوان دربارهء آنچه ابو هلال در توصيف كار عبد الحميد ذكر كرده دلائل گويايى به دست آورد . و به همين دليل هم هست كه در اينجا توضيحى در تحليل مطالب آن دو كه يكى در نصيحت ولىعهد و ديگرى خطاب به دبيران ديوان است لازم به نظر مىرسد .\r\n\r\n","description":"","footnote":"","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n\r\nگفتار سيزدهم مجموعه‌هاى رسائل\r\nدر فهرست ابن نديم در شرح‌حال غالب دبيران ديوان و نويسندگان معروف قرنهاى نخستين اسلامى در جزء آثار بازمانده از ايشان يكى هم مجموعه‌اى از نوشته‌هاى برگزيدهء ايشان يا نوشته‌هاى برگزيده به وسيلهء ايشان را با عنوانهايى از قبيل « كتاب رسائل » يا « ديوان الرسائل » يا مجموع الرسائل و مانند اينها نام برده كه توجه به آن از نظر آشنايى با تحول فرهنگ ديوانى ايران و دولت خلفا مهم و سودمند است ، زيرا اين امر گذشته از اين‌كه گوشه‌اى از جنبهء آموزشى و منابع فكرى و فرهنگى اين طبقه را نشان مىدهد پرتوى هم بر تحولات تاريخى اين فرهنگ و سير تكاملى آن در دوره‌هاى مختلف مىافكند .\r\nاين مجموعه‌ها از يك‌سو ريشه در فرهنگ ديوانى ايران پيش از اسلام دارند و از سوى ديگر با تحولى كه در دوران اسلامى در آنها روى داده و با سير تكاملى آنها زمينه و مايهء كتابهايى گرديدند كه از قرن سوم هجرى به بعد براى تغذيه فكرى و تجهيز علمى دبيران ديوان و آگاه ساختن ايشان به امورى كه دانستن آنها را براى ايشان هم از لحاظ معارف عمومى و هم فنون نويسندگى و هم وظائف ديوانى آنها ضرورى مىشمرده‌اند تأليف گرديده كتابهايى از نوع عيون الاخبار ابن قتيبه و ادب الكتاب صولى ( در گذشته در 336 ه ) و كتاب الوزراء و الكتاب جهشيارى ( در گذشته در 331 ه . ) و ادب الوزير ، و الاحكام السلطانيه ماوردى ( درگذشته در 450 ه . ) و كتابهاى ديگرى كه نام آنها خود فهرستى بلندبالا\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمىشود و سرانجام در قرن هشتم به تأليف كتاب مفصل و بسيار پرمايهء صبح الاعشى فى صناعه الانشاء ، تأليف ابو العباس احمد بن على قلقشندى ( درگذشته در سال 821 ه . ) انجاميد .\r\nابن نديم گذشته از اين‌كه در شرح‌حال غالب دبيران و مترسلان مجموعهء منشآت يا برگزيدهء نوشته‌هاى آنها را هم نام برده زير عنوان « تسمية الكتّاب المترسلين ممن لرسائله كتاب مجموع » « 1 » يعنى نام دبيران مترسل كه از نامه‌هاى آنها مجموعه‌هايى فراهم شده ، جمعى از دبيران را نام برده كه ظاهرا شهرت رسائل آنها باعث گرديده نوشته‌هاى آنها را جمع و مدوّن سازند . از آنها كه در زير اين عنوان ذكر شده‌اند مىتوان از اين‌ها نام برد : عبد الحميد ، و غيلان و سالم دبير هشام و عمارة بن حمزه و ابن مقفع و ابان لاحقى ، و على بن عبيده ريحانى ، و سهل بن هارون و سعيد بن هارون و سلم - كه اين هر سه در ادارهء بيت الحكمهء مأمون همكار بودند - و على بن داود و محمد بن ليث الخطيب دبير يحيى برمكى .\r\nو همچنين زير عنوان « اسماء الكتاب المترسلين لمن رويت رسائله » « 2 » يعنى نام دبيران مترسل كه نوشته‌هاى آنها روايت شده شمار ديگرى از دبيران نامى را ذكر كرده كه از آن جمله‌اند يحيى برمكى و فضل و جعفر دو پسر او وزيران هارون الرشيد ، و فضل و حسن پسران سهل وزيران مأمون ، و احمد بن منجم و احمد بن يوسف دبير مأمون . و مراد از روايت رسائل اين است كه نوشته‌هاى آنان آن‌چنان در ميان دبيران مطلوب و مرغوب بوده كه دهان به دهان مىگشته و دبيران نوآموز آنها را از آموختگان مىشنيده و مىآموخته‌اند .\r\nاين مجموعه‌ها شامل انواع مختلف نامه‌ها و نوشته‌هايى بوده كه دبيران از بهترين منشآت خود يا ديگران جمع مىكرده‌اند . در شرح‌حال برخى از دبيران از آثار بازمانده ايشان « كتاب رسائله » ياد شده يعنى كتاب نامه‌هايش كه از اين معلوم مىشود كه آن كتاب تنها شامل نوشته‌هاى خود او بوده ولى در شرح‌حال برخى ديگر اين اثر به صورت « كتاب الرسائل » آمده كه از آن مىتوان چنين\r\n\r\n\r\n","description":"","footnote":"\r\n( 1 ) . الفهرست ، ص 117 .\r\n( 2 ) . الفهرست ، ص 121 .\r\n","page_name":" 318 ","page_number":318},
  {"content":"\r\n\r\nفهميد كه آن كتاب مجموعه‌اى از بهترين نوشته‌هايى بوده كه صاحب ترجمه از نويسندگان معروف قديم يا همروزگار خودش به ضميمهء نوشته‌هاى خودش يا بدون آنها براى خود جمع كرده بوده ، در شرح‌حال بعضى از اين دبيران تصريح به اين مطلب هم شده ، چنان كه در شرح‌حال احمد بن اسماعيل الخصيب انبارى دبير عبد الله بن عبد إله بن طاهر از جمله آثار او دو مجموعه در همين زمينه ذكر شده يكى كتابى كه با عنوان « ديوان الرسائل » بود و ديگرى كتابى كه با عنوان « كتاب رسائله الى اخوانه » « 1 » آمده يعنى نامه‌هاى او به دوستانش كه معلوم است كتاب نخستين برگزيده نوشتهء ديگران و كتاب دوم مجموعه نامه‌هاى خودش بوده و از همين قبيل است آنچه در شرح‌حال احمد بن يوسف دبير مأمون آمده و براى او هم دو كتاب در همين زمينه ذكر شده يكى به نام « كتاب الفصول فى الرسائل المختاره » يعنى كتاب فصول در نامه‌هاى برگزيده و ديگر با عنوان « كتاب رسائله الخاصة » . « 2 »\r\nاز مطالعهء در شرح‌حال اين دبيران و وزيران همچنين معلوم مىشود كه گذشته از مجموعه‌هايى كه شامل گزيده‌هايى از انواع نوشته‌هاى خوب در موضوعهاى مختلف و گوناگون بوده‌اند ، بعضى از مجموعه‌ها هم تنها نوع خاصى از نوشته‌ها را شامل مىشده‌اند مانند مجموعه‌اى كه عمر بن مطرف معروف به ابو الوزير به نام « كتاب رسائل الى الوزير » « 3 » تأليف كرده بوده و تنها شامل نمونه نامه‌هايى بوده است كه به وزيران مىنوشته‌اند . اين عمر بن مطرف از مردم مرو بود و مدتى دبير منصور خليفه عباسى بود و در زمان جانشينان او مهدى و هادى و هارون عهده‌دار ديوان شرق بود . و همو بود كه در زمان هارون صورتى از آنچه از همه قلمرو خلافت به بيت المال مركزى بغداد از نقدينه و كالاى رسيده تهيه كرده و آن را به يحيى برمكى وزير رشيد تقديم داشته و آن صورتى است كه جهشيارى آن را در كتاب « الوزراء و الكتاب » « 4 » به تفصيل نقل\r\n\r\n\r\n","description":"","footnote":"\r\n( 1 ) . الفهرست ، ص 124 .\r\n( 2 ) . الفهرست ، ص 123 .\r\n( 3 ) . الفهرست ، ص 127 .\r\n( 4 ) . الوزراء و الكتاب ، ص 281 - 288 .\r\n","page_name":" 319 ","page_number":319},
  {"content":"\r\n\r\nكرده و بعضى از اين مجموعه‌ها هم گذشته از نامه‌هاى برگزيده شامل انواع ديگرى از نوشته‌هاى خوب و زيبا هم بوده‌اند مانند مجموعه‌اى كه يزيد بن مهلّبى وزير معزّ الدوله ديلمى فراهم آورده بود و به نام « كتاب ديوان رسائل و توقيعات » ياد شده « 1 » كه هم شامل نامه‌هاى خوب بوده و هم شامل توقيعات زيبا و بليغ . « 2 »\r\nو گاهى اين كتابها يا مجموعه‌ها گذشته از نمونه‌هاى برگزيده نامه‌ها شامل قواعد و اصولى هم كه در نوشتن بعضى نامه‌هاى رسمى ضرورى شمرده مىشده نيز بوده‌اند مانند كتاب جيهانى ( ابو عبد إله احمد بن محمد بن نصر وزير معروف سامانيان ) با عنوان « كتاب آيين مقالات كتب العهود للخلفا و الامراء » كه چنان كه از نامش پيداست شامل اصول نكاتى بوده كه در نوشتن عهدها و فرمان انتصاب خلفا و امرا كه مهمترين و معتبرترين رشتهء انشاء و نويسندگى به شمار مىرفته مىبايستى رعايت گردد ، و همچنين كتاب ديگرى از او با عنوان كتاب « الزيادات فى كتاب الآيين » كه آن هم در همين زمينه و شامل افزوده‌هايى بوده كه خود وى بر كتاب آيين السعادات افزوده بوده است . « 3 »\r\nآنچه دربارهء اين مجموعه‌ها كه شايسته بررسى است اين است كه در دورانى كه تحول كتابت ديوانى عربى در اواخر عصر اموى و اوائل دوران عباسى شروع مىگرديد ، دبيران ديوان كمتر در منشآت عربى در موضوعهاى تازه‌اى كه در ديوان رسائل با آنها سروكار داشتند سرمشق و الگويى مىيافتند و در اين دوران مهمترين سرچشمهء اطلاعات آنها همان آثار فارسى از رسائل و عهود و وصايا و توقيعات و مكاتبات و ساير اقسامى بود كه در نامهء ابن مدبر آموختن آنها به دبيران ديوان خلافت توصيه شده بود و دربارهء آنها در همين كتاب با عنوان الگوهاى نويسندگى به تفصيل سخن رفت .\r\n\r\n\r\n","description":"","footnote":"\r\n( 1 ) . الوزراء و الكتاب ، ص 134 .\r\n( 2 ) . براى آگاهى بيشتر دربارهء توقيعات نگاه كنيد به گفتار پانزدهم از همين كتاب .\r\n( 3 ) . الفهرست ، ص 138 ، براى آگاهى بيشتر دربارهء اين دو كتاب جيهانى و تحريفهايى كه در نقل آنها روى داده و اشتباهاتى كه از آن تحريفها ناشى شده نگاه كنيد به مطالبى كه در اين مورد در همين كتاب در گفتار مربوط به عهدها ، آمده است .\r\n","page_name":" 320 ","page_number":320},
  {"content":"\r\n\r\nبنابراين مىتوان به خوبى حدس زد كه اين مجموعه‌ها به خصوص مجموعه‌هايى كه به وسيلهء دبيران نام‌آور قرنهاى نخستين تدوين شده بوده تا چه اندازه شامل اين‌گونه نوشته‌هاى فارسى بوده‌اند كه به عربى ترجمه شده يا خود اين دبيران كه غالبا به زبان فارسى آشنايى داشته‌اند آنها را به عربى برگردانده‌اند و شايد اگر چيزى از آن مجموعه‌ها تا امروز بر جاى مانده بود مىشد از خلال آنها به اصول بسيارى از آن نوشته‌هاى ايرانى را كه نامشان در كتب تاريخى و ادبى عربى آمده و از آنها اثرى باقى نمانده يا پاره‌هاى اندكى از آنها در اين كتب نقل شده و در گفتار گذشته از آنها سخن رفت دست يافت . با اين حال باز از نام و وصف بعضى از آن مجموعه‌ها مىتوان پيوند آنها را با مآخذ ايرانى دريافت .\r\nاز نخستين دبيرانى كه ابن نديم چنين مجموعه‌هايى از آنها نام برده يكى سالم دبير هشام است و ديگرى عبد الحميد . از سالم مجموعهء رسائلى معروف بوده در صد برگ و از عبد الحميد مجموعه رسائلى در هزار برگ . « 1 » از رسائل سالم چون چيزى در دست نيست نمىتوان دربارهء آن اظهارنظرى كرد ولى دربارهء مجموعهء رسائل عبد الحميد گذشته از دو نامهء معروف او كه پيش از اين از آن به تفصيل سخن رفت و پيوند آنها با مآخذ فارسى نموده شد امارات ديگرى در دست است كه آن مجموعه كه امروز در دست نيست پيوند استوارترى با مآخذ فارسى داشته‌اند تا جايى كه جاحظ رسائل عبد الحميد را هم در رديف نوشته‌هاى فارسى نام برده .\r\nوى در جايى كه از دبيران ديوان انتقاد كرده و آنان را به بىعلاقگى به آثار عربى اسلامى و شيفتگى نسبت به آثار پارسى و روايات ايرانى نكوهيده و چنان كه ديديم مبانى علم و اطلاع و فرهنگ ايشان را آثار ايرانى مترجم به زبان عربى از قبيل كليله و دمنه و كتاب مروك و عهد اردشير و اين قبيل نوشته‌ها شمرده در رديف آنها آداب ابن مقفع و رسائل عبد الحميد را هم آورده است .\r\nآداب ابن مقفع چنان كه ابن نديم ذكر كرده يعنى ادب الكبير و ادب الصغير و\r\n\r\n\r\n","description":"","footnote":"\r\n( 1 ) . الفهرست ، ص 117 .\r\n","page_name":" 321 ","page_number":321},
  {"content":"\r\n\r\nاليتيمة همه از آثار ايرانى و از ترجمه‌هاى ابن مقفع بوده و جاحظ هم به همين سبب آنها را در رديف بقيه ترجمه‌ها آورده و به همين دليل هم رسائل عبد الحميد را در رديف آنها ذكر كرده است . « 1 » و باز در جايى ديگر كه جاحظ در رد بر شعوبيه كه به نوشته‌هاى حكمت‌آميز و ادب‌آموزى كه از ايرانيان در دست بوده در برابر اعراب گردن‌فرازى مىكرده‌اند گفته از كجا كه اين نوشته‌ها كار خود ابن مقفع و عبد الحميد و فلان و فلان نباشد ، چيزى كه دلالت دارد بر اينكه آن آثار با ترجمه‌هاى همين افراد در دسترس متأدبان و ادب‌آموزان و دبيران قرار گرفته است .\r\nمجموعهء ديگرى كه امروز در دست نيست ولى به گفتهء ابن نديم ترجمهء مستقيمى از رسائل فارسى به عربى برگردانده به نام « كتاب اليتيمة فى الرسائل » نام برده « 2 » و از آن چنين برمىآيد كه آن كتاب يا مجموعه‌اى بوده است كه خود ابن مقفع از ترجمه نامه‌هاى جداگانه‌اى كه از فارسى كرده بوده پرداخته است و يا اين‌كه آن مجموعه به همان صورت در فارسى وجود داشته و وى آن را به همان گونه كه يافته بوده است ترجمه كرده .\r\nيكى ديگر از اين مجموعه‌ها كه آن هم به احتمال قوى ترجمه‌اى از همان مجموعه‌هاى فارسى بوده كتابى است كه ابان بن عبد الحميد لاحقى آن را براى برمكيان به شعر مزدوج درآورده بوده و ابن نديم آن را به نام « كتاب رسائل » خوانده است . آنچه اين احتمال را قوت مىبخشد اين است كه ابان معمولا كتابهايى را به شعر مزدوج درآورده كه عموما در ادب و حكمت بوده و از زبان فارسى به عربى ترجمه شده بوده و ابن نديم هم اين « كتاب رسائل » را در رديف كتابهايى مانند كليله و دمنه و سيره اردشير و سيره انوشيروان و بلوهر و بوذاسف و حكم الهند « 3 » آورده است . گرچه مىتوان احتمال داد كه اين كتاب همان باشد كه\r\n\r\n\r\n","description":"","footnote":"\r\n( 1 ) . ثلاث رسائل للجاحظ به تصحيح يوشع فنكل قاهره 1344 ه . ق ، ص 42 .\r\n( 2 ) . الفهرست ، ص 118 . دربارهء اين كتاب بدشناخته و ناپيدا در بخش مربوط به ابن مقفع و ترجمه‌هاى او با تفصيل بيشترى سخن رفته .\r\n( 3 ) . الفهرست ، ص 119 .\r\n","page_name":" 322 ","page_number":322},
  {"content":"\r\n\r\nابن مقفع آن را ترجمه كرده و به نام اليتيمة ذكر آن گذشت ولى آنچه اين احتمال را ضعيف مىسازد اين است كه شهرت كتاب ابن مقفع با نام اليتيمة و انتساب آن به ابن المقفع به اندازه‌اى بوده كه از ابن نديم بسيار بعيد بوده كه آن كتاب را كه خود او در جايى از فهرست به نام اليتيمة فى الرسائل از كتب ابن مقفع شمرده در اينجا بدون نام او و مترجمش بار ديگر از آن نام ببرد .\r\nو از جمله كتابهايى از اين نوع كه مىتوان چنين احتمالى دربارهء آن داد كتابى است كه ابن نديم به نام « كتاب ديوان الرسائل » در صدر مؤلفات سهل بن هارون را منوى دسميتانى ذكر كرده زيرا همهء نوشته‌هاى سهل كه با سلم و برادرش سعيد بن هارون سرپرستى بيت الحكمه را داشته‌اند يا ترجمه‌هايى از پارسى است يا به نقل كتابهاى ترجمه شده از پارسى نوشته شده مانند كتاب شعله و عفرا كه آن را بر مثال كليله و دمنه پرداخته بود يا كتاب النمرو الثعلب و وامق و عذرا ؛ و ابن نديم او را چنين تعريف مىكند : « كان حكيما فصيحا شاعرا فارسى الاصل اشعرى المذهب شديد البغضيه على العرب و له فى ذلك كتب كثيره . . . » . « 1 »\r\nديگر از مجموعهء رسائل كه از اين دسته از دبيران ديوان برجاى بوده و اگر در دست مىبود مىشد ردپاى رسائل پارسى را در آنها يافت كتابى بوده است به نام كتاب رسائل از ابو عبد إله محمد پسر يزداد كه با جدش سويد در ديوان مرو آشنا شديم كه در آموزشگاههاى ايرانى در مرو آداب ايران آموخته و سپس در ديوان مرو به خدمت اشتغال يافته بود . ابن نديم از آثار بازماندهء محمد بن يزداد يكى كتاب رسائل و ديگرى ديوان شعر او را نوشته است . از اين خاندان به جز اين محمد از پسر وى عبد إله بن محمد نيز كه او را يكى از بلغاى كتاب شمرده دو كتاب يكى كتاب تاريخ و ديگرى كتاب رسائلش را ذكر كرده . « 2 »\r\nدربارهء كتابى هم كه در همين زمينه از جيهانى به نام كتاب آيين مقالات كتب العهود . . . ياد شد ، نيز همين احتمال مىرود . آنچه اين احتمال را نيرو مىبخشد اين است كه او در همين زمينه كتاب ديگرى داشته به نام « كتاب\r\n\r\n\r\n","description":"","footnote":"\r\n( 1 ) . الفهرست ، ص 120 .\r\n( 2 ) . الفهرست ، ص 124 .\r\n","page_name":" 323 ","page_number":323},
  {"content":"\r\n\r\nالزيادات فى كتاب آيين مقالات . . . » « 1 » كه چنان كه از نام آن پيداست افزوده‌هايى بوده كه خود او بر كتاب « آيين مقالات » افزوده بوده . چيزى كه اين حدس را به وجود مىآورد كه كتاب نخست ترجمه يا اقتباس گونه‌اى بوده از نوشته‌هايى كه در همين زمينه از آثار پيشينيان وجود داشته و سرمشق دبيران در نوشتن عهدنامه‌ها بوده ، و كتاب دوم قواعد و دستورهايى بوده كه خود او وضع كرده و بر كتاب نخست افزوده و كلمه آيين در نام كتاب اول نيز مؤيد اين حدس تواند بود .\r\nاز اين قبيل مجموعه‌ها در دوره‌هاى نخستين خلافت عباسى بسيار بوده و كمتر دبير و نويسنده‌اى بوده به خصوص دبيران ايرانى تبار كه مجموعه‌اى از اين قبيل منشآت به نام او ذكر نشده باشد و از جمله آنها مىتوان اينها را از فهرست ابن نديم نقل كرد .\r\nحميد پسر مهران اصفهانى كه در تمام دوران زندگى برمكيان در خدمت ايشان به كار دبيرى مىپرداخت و او را « كتاب رسائل » بوده است . « 2 »\r\nمحمد پسر ليث خطيب كه ابن نديم پدران وى را آذرباد پسر فيروز پسر شاهين . . . ذكر كرده و گويد نسب او به دارا ( از پادشاهان ايران ) مىرسد و او را « مجموع رسائل » است . « 3 »\r\nمحمد پسر عبد الله دبير فضل پسر يحيى برمكى كه مجموعه‌اى به نام « كتاب رسائل » داشته ؛ « 4 » بكر بن صود كه دبير يزيد بن مزيد بود و در هنگام وفات برمك‌نياى برمكيان نامه‌اى از سوى يزيد به هارون رشيد نوشت كه آن را بسيار ستوده‌اند و اين نامه خود به تنهايى يكى از سرمشقهاى نويسندگى به شمار مىرفت . ابن نديم دربارهء او گويد : « و له بلاغة و كتب مشهوره » و از او دو اثر ذكر كرده ، يكى « كتاب رسائل » و ديگر همين نامه كه آن را « الرسالة المزيدية الى الرشيد » ناميده است . « 5 »\r\n\r\n\r\n","description":"","footnote":"\r\n( 1 ) . الفهرست ، ص 128 .\r\n( 2 ) . الفهرست ، ص 125 .\r\n( 3 ) . الفهرست ، ص 121 .\r\n( 4 ) . الفهرست ، ص 127 .\r\n( 5 ) . الفهرست ، ص 127 .\r\n","page_name":" 324 ","page_number":324},
  {"content":"\r\n\r\nاز خاندان طاهريان خراسان طاهر بن الحسين و پسرش عبد إله بن طاهر هر دو را به نويسندگى و بلاغت ستوده‌اند و ابن نديم گويد هريك از آنها را مجموعه‌اى از رسائل بود و نامه طاهر بن الحسين به مأمون در هنگام فتح بغداد مشهور است و آن نامه‌اى نيكو است . « 1 »\r\nسعيد بن وهب ، كه دربارهء او گويد اصلش از ايرانيان است و او را « كتاب رسائل » است « 2 » .\r\nسعيد بن حميد بن بختكان كه دربارهء وى گويد از دودمانهاى قديمى ايران بود و كتابهاى چندى در كلام داشت و يكى هم كتاب رسائل بود . « 3 »\r\nداود بن الجراح دبير مستعين خليفه عباسى كه از جمله كتابهاى او به جز « كتاب الرسائل » « كتّاب التاريخ و اخبار الكتّاب » را هم در همين زمينه از او ياد كرده‌اند . « 4 »\r\nمحمد پسر حسن معروف به شيلمه كه او هم به جز كتاب رسائلش كتابى در اخبار صاحب الزنج داشت و معتضد خليفه عباسى او را به تهمتى زنده‌زنده بسوزانيد . « 5 »\r\nو با استقراء بيشتر در فهرست ابن نديم از اين قبيل دبيران كه مجموعه رسائل داشته‌اند عده بيشترى مىتوان يافت .\r\nپرسشى كه بدين مناسبت به خاطر مىگذرد اين است كه باوجوداين كثرت عدد چگونه است كه از مجموعه‌هاى آن دوره چيزى به دوره‌هاى بعد نرسيده . براى پاسخ به اين پرسش كه خود فصلى از فرهنگ دوران اسلامى است بايد گذشته از آنچه دربارهء انتحال آثار و مؤلفان اسلامى در همين كتاب گذشت به اين امر هم توجه شود كه اين مجموعه‌ها به طبيعت حال آمادگى بيشترى براى چنين انتحالى داشته‌اند زيرا نوشته‌هاى آنها عموما به عنوان الگو و سرمشق براى\r\n\r\n\r\n","description":"","footnote":"\r\n( 1 ) . الفهرست ، ص 117 .\r\n( 2 ) . الفهرست ، ص 123 .\r\n( 3 ) . الفهرست ، ص 123 .\r\n( 4 ) . الفهرست ، ص 128 .\r\n( 5 ) . الفهرست ، ص 127 .\r\n","page_name":" 325 ","page_number":325},
  {"content":"\r\n\r\nدبيران و نويسندگان دوره‌هاى بعد يا همان دوره به كار مىرفته و غالبا مطالب آنها را اقتباس مىكرده‌اند و چه بسا همه يا قسمتى از آن نامه‌ها بارها از نامه‌اى به نامهء ديگر بدون ذكر نام نويسندهء اصلى منتقل شده و چه‌بسا كه آن مجموعه‌ها در طى تاريخ چندين بار تغيير شكل داده و با تغييرى اگرچه جزئى نام آنها و نويسندهء آنها هم تغيير يافته و در دوره‌هايى كه تأليف كتب ادبى رواج يافته مطالب آنها به‌طور پراكنده در آن كتابها گنجانده شده و بدين ترتيب اثرى از خود آنها باقى نمانده است .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nگفتار چهاردهم الگوهاى نويسندگى « امثلة الكتابة »\r\nآئين نويسندگى كه دبيران بايد مىآموختند * آداب الفرس و حكم الفرس * نامه ابن مدبّر به دبيران ديوان * هماهنگى الفاظ و تعابير با مقام اجتماعى مخاطب * نامه ابن مدبّر گام ديگرى در تحوّل انشاء عربى * نكوهش جاحظ از دبيران ديوان * تداوم نوشته‌هاى فارسىتبار و عربىشكل تا دوره‌هاى بعد\r\n\r\nآئين نويسندگى كه دبيران بايد مىآموختند\r\nاز نوشته‌هايى كه دربارهء آيين نويسندگى يا قواعد بلاغت در زبان پارسى وجود داشته و دبيران ديوان آنها را مىآموخته‌اند و در دوران اسلامى هم معروف بوده و نام بعضى از آنها هم در مآخذ اسلامى آمده و ذكر آنها گذشت اثر اندكى در كتابهاى ادبى به همان صورت باقى مانده يا نقل شده ، ولى از نوشته‌هايى كه در موضوعهاى مختلف از آن قبيل كه به كار دبيران ديوان خلافت مىآمده و مىتوانسته‌اند آنها را از لحاظ سبك انشاء و هنر نويسندگى و مضامين نو و آموزنده‌شان همچون الگو و سرمشقى به كار برند آثار بيشترى برجاى مانده ، آثارى كه از خلال آنها مىتوان هم به ويژگيهاى نوشته‌هاى ديوانى آن عصر پىبرد و هم مسير انتقال آنها را به زبان عربى دنبال\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nكرد و در اين باره به معلوماتى بيش از آنچه تاكنون در دست بوده دست يافت .\r\nالبته آن مقدار از اين آثار كه نشانه‌اى از آنها را در مآخذ تاريخى يا ادبى اسلامى مىتوان يافت خيلى كمتر از آن مقدارى است كه در قرنهاى نخستين اسلامى و به خصوص در دورانى كه امر نويسندگى و كتابت در ديوان رسائل عربى در حال تحول و انتقال بود در دسترس دبيران ديوان قرار داشته است . اين را از اينجا مىگوئيم كه حتى بسيارى از اين آثار كه تا قرن سوم و چهارم هجرى هم رسيده بوده و در مؤلفات اين دو قرن نام و نشانى از آنها آمده امروز اثرى از آنها جز همين نام و نشانها باقى نيست چه رسد به آنها كه يا پيش از اين دورانى كه تأليف كتب عربى در آنها رونق يافته از ميان رفته‌اند و يا اين‌كه در اين قرنها هم وجود داشته و نامى از آنها در اين مؤلفات برده نشده ، ولى با اين حال آثار متعدد و مختلفى از آن نوشته‌ها كه مىتوان با دقت و تتبع از خلال مؤلفات اسلامى به دست آورد آن اندازه هست كه بتوان با دقت و بررسى آنها به بسيارى از نكته‌هاى ناشناخته در فرهنگ و ادب پارسى و عربى و پيوستگيهاى تاريخى آنها پىبرد .\r\nابن طباطبا معروف به ابن طقطقى در كتاب « تاريخ الدول الاسلاميه » كه بيشتر به نام « الفخرى فى الآداب السلطانية » شناخته شده ، در شرح‌حال محمد پسر يزداد وزير مأمون نوشته است كه جدّ او سويد هنگامى كه پدرش بدرود زندگى گفت كودك بود مادرش او را به يكى از دبيران يا دبيرستانهاى « 1 » ايرانى سپرد . و\r\n\r\n\r\n","description":"","footnote":"\r\n( 1 ) . اين ترديد ناشى از اشتراك معنى « كتّاب » در عربى است . عبارت ابن طباطبا زير عنوان « و ازارة ابى عبد الله محمد بن يزداد بن سويد » چنين است : « هم من خراسان ، كانوا مجوسا ، تم اسلموا و اتصلّوا بالخلفاء ، و سويد اول من اسلم منهم ، و كان قدمات ابوه و هو صغير ، فاسلمته امه الى بعض كتاب العجم فنفذ نفاذا محمودا و تعلم آدابا كثيرة من آداب الفرس ، ثم واظب على ملازمة الديوان . . . » كتاب در عربى هم جمع كاتب است به معنى نويسندگان و دبيران و هم به معنى مكتب يعنى آموزشگاه به كار رفته كه در اين معنى مفرد است نه جمع . گرچه صاحب قاموس كتاب را به معنى مكتب غلط شمرده ولى غالب لغت‌شناسان مانند خليل و زمخشرى و جوهرى كتاب را به معنى مكتب هم نوشته‌اند و صاحب مهذّب هم كتاب را دبيرستان معنى -\r\n","page_name":" 328 ","page_number":328},
  {"content":"\r\n\r\nسويد آموزشى پسنديده يافت و بسيارى از آداب ايرانيان را آموخت آنگاه به خدمت ديوان مرو درآمد و در آنجا به سبب هوش و درايت و توانائيش در نويسندگى پيشرفت بسيار كرد و صاحب مال و منال فراوان گرديد . « 1 »\r\nخاندان يزداد از خاندانهاى زردشتى خراسان بودند و نخستين كس از اين خاندان كه مسلمان شد همين سويد جد محمد بود . و از اين‌كه مادرش او را در كودكى به آموختن فرهنگ دبيران گماشته و سپس او در خدمت ديوان مرو درآمده چنين معلوم مىشود كه پدران او هم همچنان در خدمت ديوان بوده‌اند زيرا در شرحى كه در پيش گذشت از قديم سنّت چنين بوده كه كار ديوان همچنان در خاندان ديوانيان كه براى اين كار دانش و بصيرت و تجاربى بيشتر از ديگران داشته‌اند بگردد و اين سنّت در دوران اسلامى هم اگرنه با آن شدت ولى به حكم ضرورت كم‌وبيش ادامه يافته و در ديوانهاى محلى غالبا به صورت موروث در خاندانهاى كهن باقى مانده بود به‌هرحال آن‌كه نخستين بار از اين خاندان خراسان را ترك گفت و به عراق آمد همين محمد بود كه به وزارت\r\n\r\n\r\n","description":"","footnote":"\r\n- كرده ( به نقل از شرح قاموس ) و به‌هرحال در اين معنى هم زياد به كار رفته و از مواردى كه كتاب در هر دو معنى به كار رفته در اين شعر است كه شاعرى در شكايت از بىسوادى دبيران زمان خودش گفته :\r\n تعس الزمان فقد اتى بعجاب * و محافنون الفضل و الآداب\r\nو اتى بكتاب لوانبسطت يدى * فهيم رودتهم الى الكتاب \r\n( صبح الاعشى ، ج 1 ، ص 48 )\r\nيعنى زمان دگرگون شده و چيزهاى شگفتى به يار آورده و فنون فضل و ادب را نابود گردانيده و دبيرانى روى كار آورده كه اگر دستم به آنها مىرسيد آنها را به مكتب‌خانه باز مىگرداندم .\r\nالبته كتاب برحسب اصل و قياس بايد جمع كاتب باشد نه مفرد و به معنى مكتب و به همين دليل هم فيروزآبادى استعمال آن را به معنى مكتب غلط شمرده ولى چنان كه ديديم به اين معنى هم استعمال شده ، مىتوان احتمال داد كه در آغاز اين كلمه به صورت محل الكتاب به معنى مكتب به كار رفته كه درست مطابق همان معنايى است كه صاحب مهذّب نوشته يعنى دبيرستان و بعدها به تدريج با حذف جزء اول آن خلاصه شده و به شكل كتاب درآمده است .\r\n( 1 ) . تاريخ الدول الاسلاميه ، تأليف محمد بن على بن طباطبا المعروف بابن الطقطقى ، بيروت 1380 ه . ق . 1960 م . ص 227 و 228 .\r\n","page_name":" 329 ","page_number":329},
  {"content":"\r\n\r\nمأمون رسيده و مأمون همه كارها را به او واگذار كرده بود و تا هنگام مرگ مأمون در سال 218 همچنان در وزارت او باقى بود . ابن نديم او را بليغ و مترسل و شاعر خوانده و دو كتاب از او نام برده يكى رسائل و ديگرى ديوان شعرش . « 1 »\r\n\r\nآداب الفرس و حكم الفرس\r\nآنچه در نوشته ابن طباطبا از جملهء چيزهايى كه سويد براى پيوستن به ديوان مرو فراگرفته بود با عنوان « آداب الفرس » ياد شده و در كتابهاى عربى آن زمان يا پيش از آن غالبا يا با همين عنوان يا با عباراتى همچون « آداب العجم » يا « حكم الفرس » و مانند اينها آمده ، معمولا به آن دسته از نوشته‌هاى پارسى گفته مىشده كه پس از ترجمه به عربى مؤلفانى كه خواسته‌اند با تفصيل بيشتر از آنها نام ببرند آنها را با عنوانهايى از قبيل ، رسائل و عهود و وصايا و توقيعات و امثله و حكم و سير و مكاتبات و مكايد خوانده‌اند . جاحظ هم در جايى كه خواسته از مجموع آثار پارسى ترجمه شده به عربى در كنار با آنچه از هند و يونان به عربى ترجمه شده به اجمال سخن بگويد اين مجموع را با عنوان آداب الفرس خوانده . « 2 »\r\nدر اين مجموعه كه گاهى به اجمال و گاهى با تفصيل انواع آن در مآخذ عربى ياد شده همهء آن چيزهايى كه براى تربيت جوانان و آموزش دبيران و افزودن بر آگاهى و فرهنگ دولتمردان و فرمانروايان لازم مىشمردند يافت مىشد ، در آنها ادب و حكمت بود ، پند و اندرز بود . از تهذيب نفس و تزكيه روح سخن رفته بود . از نيك‌منشى و آراستگى رفتار و گفتار در آنها سخن‌ها بود و در خلال همهء اينها از آيين كشوردارى و رعيت‌نوازى و وظائف ديوانيان و پادشاهان و حقوق مردم بر آنان نمونه‌هاى فراوانى يافت مىشد و گرچه غالب\r\n\r\n\r\n","description":"","footnote":"\r\n( 1 ) . الفهرست ، ص 124 .\r\n( 2 ) . الحيوان ، ج 1 ، ص 38 . « و قد نقلت كتب الهند و ترجمت حكم اليونان و حوّلت آداب الفرس فبعضها ازداد حسنا و بعضها ما انتقص سيئها . . . » .\r\n","page_name":" 330 ","page_number":330},
  {"content":"\r\n\r\nآنها يا از زبان شاهان يا موبدان سرشناس يا ديگر كسانى كه در تاريخ يا در داستانها نام و آوازه‌اى داشته‌اند روايت مىشده ولى در واقع همهء آنها زائيده انديشهء انديشمندان و ثمرهء تجارب دانايان و حكيمان در طى روزگاران بسيار دراز بود كه به دست وزيران با تدبير و دبيران آگاه و توانا به روشى پسنديده و زيبا تنظيم يافته و از نسلى به نسل ديگر رسيده و در هر نسلى چيزى بر آن افزوده و آراسته‌تر شده‌اند . و از آنجا كه اين آثار گذشته از آنكه زبده افكار خردمندان و خلاصه تجارب اهل علم و بصيرت را در بر داشتند از بلاغت كامل هم برخوردار و داراى بيانى شيوا بوده‌اند ، پيوسته و در هر زمان از پايه‌هاى اصلى فرهنگ مردان ادب و بزرگان و وابستگان به ديوان و دربار به شمار مىرفتند و از مهمترين موادى بودند كه آگاهى بر آنها را از دبيران ديوان چشم مىداشتند و از ايشان مىخواستند تا آنها را بخوانند و ياد گيرند تا هم از مطالب آنها در گسترش دامنهء اطلاعات و بارور ساختن انديشهء خود بهره برند و هم روش نويسندگى و بلاغت را از آنها بياموزند . اين روشى بود كه در ايران بدان عمل مىشد و چنان كه ديديم سويد جد محمد بن يزداد هم در مرو همين‌ها را آموخت تا به ديوان مرو پيوست .\r\nو چون صاحب ديوانى رسائل در ديوان خلافت هم به دست دبيرانى همچون سالم و عبد الحميد افتاد و كار دبيران دار الانشاء هم رونقى يافت و بر مقام و نفوذ ايشان در ادارهء امور افزوده شد ، و آنها هم به حكم ضرورت مىبايستى در تكميل معلومات خود از آن نوع كه ديوان در حال تحول خلافت را بايسته بود بيفزايند و در اين راه تجارب گذشتگان يعنى آنها كه اين راه را پيش از ايشان پيموده و اثرى از خود به جاى گذاشته بودند براى ايشان راهنمايى شايسته و كمكى گرانبها بود ازاين‌رو وقتى آن نوشته‌ها به دست همين دبيران پارسىدان كه در زبان عربى هم دستى توانا و در بلاغت عربى پايگاهى بلند يافته بودند به عربى ترجمه شدند به زودى آنها هم جزء فرهنگ دبيران ديوان خلافت بلكه از اركان آن گرديدند و از راه همان دبيران و همين ترجمه‌ها در فرهنگ طبقهء حاكم و بزرگان دربار خلافت و حتى خود خلفا هم راه يافتند .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاز گفتهء هارون الرشيد خطاب به كسائى « 1 » آموزگار فرزندش امين اين عبارت نقل شده : « اى على بن حمزه ما تو را در مرتبتى قرار داديم كه همت خودت تو را بدانجا نمىرساند . بنابراين از اشعار آنچه را عفت كلام در آنها بيشتر است و از احاديث آنچه را كه بيشتر محاسن اخلاقى را در خود جمع دارد براى ما روايت كن و با ما از آداب ايرانيان و هنديان ( آداب الفرس و الهند ) سخن بگوى » . « 2 » و وقتى معلّم الواثق باللّه ( متولد 199 ه . ق ) فرزند مأمون از خليفه پرسيد كه به او چه بياموزد خليفه گفت : « به او كلام خداى تعالى را بياموز و او را وادار تا عهد اردشير را بخواند و كتاب كليله و دمنه را از بر كند » . « 3 »\r\n\r\nنامه ابن مدبر به دبيران ديوان\r\nمدتى پس از آن زمان كه سويد جد محمد بن يزداد وزير مأمون آداب ايرانيان را براى پيوستن به ديوان مرو مىآموخت و كم‌وبيش يك قرن پس از آن\r\n\r\n\r\n","description":"","footnote":"\r\n( 1 ) . كسائى از دانشمندان مسلمان ايرانى ، نامش على و پدرش حمزه و شهرتش كسائى و جدش عبد الله پسر بهمن پسر فيروز بود . او يكى از قرّاء سبعه و از دانشمندان نام‌آور در نحو عربى و رئيس مكتب نحوى كوفه بود . پدرش حمزه نيز از عالمان علم نحو بود . كسائى نزد خليل بن احمد در بصره به كسب اين دانش پرداخت و سپس به باديه رفت و مدتها در آنجا بود و براى كشف قواعد اصلى زبان عربى سخنان اعراب باديه را يادداشت مىكرد . كسائى دو تن از خلفاى عباسى يعنى هارون الرشيد و پسرش امين را ادب آموخت ، و داستان مناظرهء او با سيبويه در محضر يحيى پسر خالد برمكى معروف است و در كتابهاى ادب نقل شده . كسائى در سال 188 در رى در سفرى كه به همراهى هارون الرشيد بود درگذشت و در آنجا در دهى به نام زنبويه - ( وفيات ) ، به خاك سپرده شد . نوشته‌اند كه كسائى و محمد بن الحسن فضيه هر دو در اين سفر در رى درگذشتند . « دفنت الفقه و العربيه بالرى » - ( وفيات ) و رشيد آنها را به خاك سپرد و گفت امروز فقه و لغت به خاك سپرده شدند . يا چنان كه ابن خلكان نوشته هارون گفت :\r\n« فقه و عربيت در رى در خاك شدند » ( نزهة الاليا فى طبقات الادباء تأليف ابو البركات عبد الرحمن بن محمد انبارى ) ص 81 - 94 چاپ مصر 1294 ه . ق .\r\n( 2 ) . ابن ابى الحديه ، ج 4 ، ص 137 .\r\n( 3 ) . اين روايت را مبرّد در كتاب الفاضل ، ( ص 4 ) چنين آورده است : « ويروى ان المأمون امر معلّم الواثق باللّه - و قد سأله عمّا يعلمّه اياه - ان يعلّمه كتاب الله جلّ اسمه ، و ان يقرئه عهد اردشير ، و يحفظه كتاب كليله و دمنه » به نقل از مقدمه دكتر احسان عباس بر عهد اردشير ( ص 34 ) .\r\n","page_name":" 332 ","page_number":332},
  {"content":"\r\n\r\nزمان كه عبد الحميد نامهء معروف خود را خطاب به دبيران ديوان مىنوشت ، نامه‌اى كه نخستين نوشته از اين نوع در زبان عربى بود و در گفتار آينده از آن به تفصيل سخن خواهد رفت . ابراهيم پسر مدبّر كه بيشتر به نام ابن مدبّر معروف شده « 1 » و يكى از دبيران و دولتمردان سرشناس دوران متوكل عباسى بوده نامه‌اى خطاب به دبيران زمان خودش دربارهء معيارهاى بلاغت و لوازم دبيرى نوشت و\r\n\r\n\r\n","description":"","footnote":"\r\n( 1 ) . ابن نديم پسران مدبّر را سه تن نوشته است : احمد و محمد و ابراهيم و هر سه را زير عنوان « بنو المدبّر » آورده و دربارهء آنها گفته : « و جميعهم شاعر مترسل بليغ » و براى احمد كتابى به نام « المجالسة و المذاكرة » ذكر كرده ( الفهرست ، ص 123 ) . احمد را در دو جاى ديگر از فهرست خود جزء شاعران نويسنده هم آورده و براى ابراهيم شعرى كمتر از او نوشته است ( الفهرست ، ص 165 و 166 ) . جهشيارى دربارهء احمد از قول نوهء او كه نامش را عبد الله بن محمد بن احمد بن المدبّر نوشته حكايتى آورده كه برطبق آن احمد در زمان خلافت مأمون در ديوان خراج او متصدى مجلس « اسكدار » بوده ( معنى اسكدار را در گفتار يكم همين كتاب خواهيد يافت ) . و هنگامى كه مأمون به روم حركت كرده او هم در خدمت دبير او با او به روم رفته بوده ( الوزراء و الكتاب ، ص 199 ) . خاندان ابن المدبّر اصلا ايرانى ( امراء الشعر العربى فى العصر العباسى ، ص 192 ) و از دشت ميشان بودند . ابراهيم و برادرش احمد هر دو از دبيران سرشناس عصر اول عباسى به شمار مىرفتند . ابراهيم در دربار متوكل عباسى در عراق صاحب جاه و مقام و عهده‌دار كارهاى بزرگ گرديد و مدتى هم ولايت بصره را داشت و مدت زيادى هم به زندان متوكل افتاد و در آنجا بود تا محمد پسر عبد إله پسر طاهر به ضمانت خود او را آزاد ساخت . ابراهيم شعر هم مىگفت و بسيارى از شعرهاى او كه آنها را در زندان متوكل سروده در كتابهاى ادب روايت شده است . در ديوان بحترى شاعر معروف دربار متوكل و جانشينانش پانزده قصيده در ستايش ابراهيم بن المدبّر آمده ( امراء الشعر العربى فى العصر العباسى ، ص 192 ) .\r\nاحمد هم از دبيران سرشناس در خلافت واثق و متوكل بود و در سال 236 هجرى رياست همهء ديوانهاى هفت‌گانه يعنى مجموع امور مالى خلافت را بر عهده داشت . او سپس به سعايت ابن خاقان وزير جديد به شام منتقل گرديد و از آنجا مسؤول خراج مصر شد و به آنجا رفت و اين در هنگامى بود كه احمد بن طولون بر مصر مستولى شده بود . و چون ميان او و ابن طولون ناسازگارى پيدا آمد ابن طولون كوشيد تا خليفه او را از منصبش خلع كند و چنين هم شد . بدين ترتيب ابن طولون توانست او را گرفته به زندان افكند . احمد پس از مرگ ابن طولون در سال 270 ه از زندان آزاد شد ولى در سال 272 ه بدرود زندگى گفت . احمد هم در ترسل و بلاغت و نقد شعر پايگاهى بلند داشت ( دائره المعارف جديد بستانى ، ج 2 و 4 ) .\r\n","page_name":" 333 ","page_number":333},
  {"content":"\r\n\r\nدر آن با تفصيل بيشترى از آنچه دبيران مىبايستى بياموزند تا در حرفه خود كاركشته و در هنر نويسندگى توانا گردند سخن گفت .\r\nاز آنجا كه اين رساله در زبان عربى و به اصطلاح امروز در محافل ديوانى آن روز تازگى داشت با نام « الرساله العذراء » معروف گرديد يعنى نامهء بكر كه گويى مطالب آن قبلا ناگفته و چون درى ناسفته بوده است . اين نام‌گذارى گذشته از بلاغت و شيوايى اين نامه از اين امر هم سرچشمه مىگرفت كه مطالبى در آن عنوان شده كه بسيارى از آنها هرچند اجمالا معلوم دبيران بود و كم‌وبيش آنها را رعايت مىكردند ولى تا آن زمان بدان‌گونه دربارهء آنها گفتگو نشده و به صورت رسم و آيينى مشخص بدانگونه كه در اين نامه آمده درنيامده بود . و به همين سبب هم خواندن و آموختن اين رساله و به كار بستن دستورهاى آن يكى از وظائف دبيران در همهء دوره‌ها گرديد .\r\nآنچه باعث ذكر اين رساله در اينجا شد پرتوى است كه اين رساله از دو جهت بر موضوع سخن ما يعنى عبد الحميد و تحول كتابت عربى مىافكند . يكى از آن جهت كه گفته اجمالى ابو هلال عسكرى را دربارهء عبد الحميد كه وى الگوهاى نويسندگى فارسى را به عربى منتقل ساخت از خلال اين رساله مىتوان بهتر و روشن‌تر دريافت و ديگر از آن جهت كه در اين رساله گام ديگرى را در تحول انشاء ديوانى عربى مىتوان ديد . كه آن را هرچه بيشتر از روشهاى مألوف عربى دور و به روشهاى مأنوس پارسى نزديك مىساخت .\r\nابن مدبّر در جايى كه منابع دانش و فرهنگ دبيران ديوان و آنچه را كه ايشان بايد از آنها سرمشق گيرند برمىشمرد پس از زبان عربى و آنچه به آموختن صحيح آن كمك مىكند و از آن جمله چيزهايى كه آموختن آنها را براى دبيران لازم دانسته اين‌ها را برشمرده است . كتابهاى مقامات و خطبه‌ها و سخنان اعراب ، و معانى عجم « 1 » و حدود منطق و امثال ايرانيان و رسائل ايشان\r\n\r\n\r\n","description":"","footnote":"\r\n( 1 ) . مراد از « معانى العجم » كه گاهى در تعبيرهاى عربى در مورد آثار ايرانى ديده مىشود همان -\r\n","page_name":" 334 ","page_number":334},
  {"content":"\r\n\r\nو عهدهاى ايشان و توقيهاى ايشان و سرگذشتهاى ايشان و تدبيرهاى جنگى ايشان . « 1 »\r\nآنچه ابن مدبّر با اين عنوانها از آثار ايرانيان برشمرده نوشته‌هايى بوده‌اند كه در موضوعهاى مختلف از مدتها پيش و به احتمال قوى از همان اوائل قرن دوم به وسيلهء دبيران و نويسندگانى همچون عبد الحميد و ابن مقفع به عربى برگردانده شده و به گفتهء ابو هلال ، عبد الحميد نخستين كسى بود كه به سبب قدرت و تسلط بر هر دو زبان فارسى و عربى و وقوف بر ريزه‌كاريهاى آن دو توانست كه الگوهاى نويسندگى را از زبان فارسى به عربى برگرداند و براى دبيران پس از خودش راه و رسمى گذارد .\r\n\r\n\r\n","description":"","footnote":"\r\n- مطالب و موضوعها و محتواى كتابها و نوشته‌هاى فارسى بوده كه براى اعراب تازگى داشته ، تعبيرى واضح‌تر از اين را در روايت عتّابى يكى از نويسندگان و شعراى عرب در قرن دوم و سوم هجرى مىيابيم . اين عتابى نامش كلثوم بن عمرو و كنيه‌اش ابو عمر از مردم شام بود و در قنسرين مىزيست ، نويسنده‌اى خوش انشاء بود . از خاصان برمكيان بود و پس از ايشان مصاحب طاهر بن حسين گرديد . ابن نديم چند بيت شعر از او نقل كرده كه در حضور هارون رشيد سروده و از آنها وفادارى او به برمكيان كه هارون آنها را برانداخته بود نمودار است .\r\nابن نديم از او چند كتاب بدين نامها ياد كرده : كتاب المنطق ، كتاب الآداب ، كتاب فنون الحكم ، كتاب الحيل ، كتاب الالفاظ و كتاب الاجواد ( الفهرست ، ص 121 ) اين روايت كه در تاريخ بغداد نقل شده ، از قول يحيى بن الحسن است كه گفته وقتى من در رقه ( ظاهرا شهرى بوده است در مرو و به نقل ياقوت از قول بطلميوس شهر مركزى مرو بوده - ج 4 ص 507 ) نزد محمد بن طاهر بن الحسين بر كنار بركه‌اى نشسته بودم و من با يكى از غلامان وى به فارسى گفتگو مىكردم در اين ميان عتابى هم وارد شد و او هم با من بنا كرد به فارسى سخن گفتن به او گفتم تو چگونه اين زبان را آموختى ( چون عتابى اهل شام بود ) گفت من سه بار به اين شهر آمده‌ام و از كتابهاى فارسى كه در كتابخانه مرو است و از زمان يزدگرد به اين طرف بدين مكان افتاده و تاكنون موجود است استنساخ كرده‌ام به او گفتم براى چه كتابهاى فارسى را استنساخ كرده‌اى ؟ گفت آيا معانى را جز در كتابهاى فارسى مىتوان يافت ؛ لغت و بلاغت از آن ما است و معانى از آن ايشان است . ( تاريخ بغداد ، ج 6 ، ص 157 و 158 فرهنگ ص 48 ) .\r\n( 1 ) . رسائل البلغاء ، ص 228 - 229 . « و انظر فى كتب المقامات ، و الخطب و محاورات العرب و معانى العجم ، و حدود المنطق ، و امثال الفرس ، و رسائلهم و عهودهم ، و توقيعاتهم ، و سيرهم ، و مكايد هم فى حروبهم » .\r\n","page_name":" 335 ","page_number":335},
  {"content":"\r\n\r\nاين‌كه اين آثار ترجمه شده از فارسى از اهم موادى گرديد كه دبيران ديوان مىبايستى آنها را بياموزند تنها به سبب مطالب و محتواى آنها نبود بلكه هم بدين سبب بود و هم به سبب بلاغت و شيوايى بود كه از آن برخوردار بودند و ممارست در قرائت و حفظ آنها موجب تقويت قريحه و افزودن بر سرمايه‌هاى لغوى و ادبى و توانا ساختن دبيران در تعبير از معانى و انديشه‌هاى خويش مىگرديد . در گفتار آينده تفصيل بيشترى در اين زمينه و دربارهء انتقال بلاغت از زبانى به زبان ديگر خواهد آمد .\r\nپس از عبد الحميد و روش نوشناخته او در نويسندگى و رسالهء بىسابقهء او خطاب به دبيران كه آن را نخستين گام در تحول نثر ديوانى عربى شمرده‌اند اين رسالهء ابن مدبّر را از آن‌رو بايد گام ديگرى در اين تحول شمرد كه در آن مطالبى عنوان شده و دبيران ديوان به پيروى از آنها توصيه گرديده‌اند كه نثر عربى را بيش از پيش از روش سنتى آن دوتر و به آيين نگارش پارسى نزديكتر مىسازد .\r\n\r\nهماهنگى الفاظ و تعابير با مقام اجتماعى مخاطب\r\nدر بيان آيين نگارش پارسى در دوران ساسانى اين مطلب هم اجمالا گذشت كه يكى از اصول مسلم بلاغت اين بود كه الفاظ و تعابير با مقام اجتماعى و شأن و شوكت مخاطب هم‌سنگ و هم‌تراز باشد و به همين سبب در گزينش كلمات و طرز تعبير آن چنان دقت مىشد كه حتى مقام و طبقهء اجتماعى مخاطب را مىشد از خلال همان الفاظ و عبارات شناخت . گويى كه در آن دوران به همان‌گونه كه مردم به طبقات اجتماعى مختلف تقسيم مىشدند الفاظ و عبارات هم به مراتب و درجاتى تقسيم مىشدند ، و كمال بلاغت دبير هم در اين بود كه بداند چه دسته از كلمات و چه نوع تعابيرى را براى چه دسته از مردم و چه طبقه از اجتماع به كار برد و اين قابل تأمل است كه نامهء ابن مدبّر كه دستورى است براى دبيران دربار خلافت نه تنها چنين حال و هوائى دارد بلكه همان تقسيمات اجتماعى و طبقاتى\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nايران در دوران ساسانى منتها با شكل و شمايلى ديگر به وضوح در آن ديده مىشود .\r\nابن مدبّر در اين طبقه‌بندى اجتماعى كه هدف از بيان آن طبقه‌بندى الفاظ و عبارات در نامه‌هاى ديوانى به تناسب آن طبقات است خطاب به دبير ديوان چنين مىنويسد :\r\n« هركسى را به تناسب شكوه و جلال و بلندى مقام و فهم و آگاهيش ، طرف خطاب قرار بده » .\r\n« طبقات سخن را بر هشت قسمت بدان چهار قسمت براى طبقات بالا و چهار قسمت براى طبقات پائين‌تر از ايشان . هر طبقه‌اى را درجه‌اى هست و هر يك از آنها را حقى ( در تنظيم و تحليل ) و دبير بليغ را نشايد كه در اداى حق هر طبقه‌اى كوتاهى كند يا آن را به غير اهل بگرداند » .\r\n« بالاترين طبقات خليفه است كه خداوند شأن او را برتر از آن قرار داده كه وى را با حدى از ابناء زمان در تعظيم و توقير و در خطاب و ترسل همسان و همپايه بدارند » .\r\n« طبقهء دوم وزيران و دبيرانند كه با خرد و زبان خود با خليفه سخن مىگويند و با تدبير خود نابسامانيها را به سامان مىبرند و به ادب خود خويشتن را مىآرايند » .\r\n« سوم مرزداران و سران سپاه هستند كه هريك را در خور قدر و منزلتش و به تناسب وظائفى كه بر عهده دارد ، طرف خطاب قرار مىدهند » .\r\n« طبقه چهارم قاضيان هستند كه هرچند فروتنى دانشمندان و زينت فضلا دارند ولى از ابهت فرمانروائى و هيبت فرمانروايان نيز بىبهره نيستند » .\r\n« و اما آن چهار طبقهء ديگر نخست پادشاهانند ( ظاهرا مقصود پادشاهان داخل در قلمرو خلافت است ) كه نعمتها و فضائل ايشان ايجاب مىكند كه آنها را در نامه‌ها برتر از ديگران گيرند . و ديگر وزيران و دبيران ايشان ، و سوم دانشمندان و چهارم مردم صاحب قدر و جلالت و ارباب ظرافت و ادب » .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nوى گويد : « و از اين‌كه براى بازرگانان و بازاريان و عامه مردم هم رتبه‌اى ترتيب دهيم بىنيازيم زيرا ايشان به سبب اشتغالشان به كارها و مشاغل خويش بدين آلات و ادوات ، نيازى ندارند » .\r\nابن مدبّر در پايان اين طبقه‌بندى گويد : « براى طبقه‌اى از اين طبقات معانى و روشهايى خاص است و بر تو فرض است كه آنها را در نامه‌هاى خود رعايت كنى و سخن خود را با ترازوى آنها بسنجى و به هركس آنچه بهرهء اوست برسانى . معانى نيكو تا وقتى كه با الفاظ نيكو يعنى الفاظى كه درخور مخاطب و متناسب با قدر و مقام او باشد پوشانده نشود نه تنها از بلاغت نصيبى ندارد بلكه هم پست و بىمقدار جلوه كند و هم از قدر و منزلت مخاطب بكاهد و بر او ستم روا دارد » . « 1 »\r\nابن مدبّر خود آگاه است كه اين راه و روش نه در سرشت زبان عربى بلكه ساخته و پرداختهء دبيران ديوان است و به همين سبب است كه ذكر اين نكته را لازم مىداند كه : بزرگان سلف آغاز نامه‌هايشان تنها اين بود « من فلان بن فلان الى فلان » و در زمان پيغمبر اكرم و صحابه و تابعين نيز به همين منوال بود و اين امر به همين گونه ادامه داشت تا هنگامى كه دبيران ديوان اين سرآغازهاى بديع را به كار بردند و سخنان لطيف را استنباط كردند و براى هر طبقه‌اى از مردم مرتبتى قرار دادند و همچنان به اين آيين رفتند و تا دوران ما هم در نامه‌هاى خلفا و اميران و فتح نامه‌ها و امان‌نامه‌ها و سجلّات همچنان در اين راه ثابت‌قدم مانده‌اند . « 2 »\r\n\r\nنامه ابن مدبّر گام ديگرى در تحول انشاء عربى\r\nاين‌كه از رساله ابن مدبّر به عنوان گام ديگرى در تحوّل انشاء و ترسل عربى ياد شد كه آن را هرچه بيشتر از روشهاى مألوف عربى دور و به روشهاى پارسى نزديك مىسازد بدان سبب است كه با خواندن آنچه او دربارهء طبقات اجتماعى مردم و\r\n\r\n\r\n","description":"","footnote":"\r\n( 1 ) . رسائل البلغاء ، ص 230 .\r\n( 2 ) . رسائل البلغاء ، ص 232 .\r\n","page_name":" 338 ","page_number":338},
  {"content":"\r\n\r\nتفاوت آنها از لحاظ نوع كلمات و القابى كه دبير بايد براى هر طبقه به كار برد نوشته‌گويى خود را با نوشته‌اى نظير آنچه مثلا در نامهء تنسر يا عهد اردشير يا گفتهء انوشروان در باب طبقات مردم آمده « 1 » يا آنچه دربارهء آيين نگارش در دبيرخانهء ساسانى ذكر شد روبه‌رو مىبينيم كه با تغييرى در الفاظ و اصطلاحات و تحولى در نوع بيان بدين صورت درآمده و گويى كه ابن مدبّر در نوشتن اين مطالب يكى از همان رسائل يا عهدها يا نوشته‌هاى ديگر را كه در نامهء خود ياد كرده و آموختن آنها را به دبيران توصيه نموده است در نظر داشته و سعى كرده است همان اصولى را كه از سنّتهاى گذشتگان بوده براى دبيران همروزگار خودش كه در دورانى از خلافت عباسى مىزيستند كه تشبّه به آن گذشتگان نشانه‌اى از ادب و فرهنگ شمرده مىشد كم‌وبيش شرح دهد و آنها را بدان اصول كه دستگاه خلافت عباسى سخت بدانها پاىبند شده بود آشنا گرداند . اين نكته از نوشته ابن مدبر كه براى بازرگانان و بازاريان و عامه مردم نيازى به ترتيب مراتب نيست زيرا آنان از اين امر بىنيازند ازاين‌رو قابل تأمل مىنمايد كه در طبقات اجتماعى ايران نيز اين طبقهء كارورزان از طبقات ممتاز به شمار نمىرفتند و جز سران و سرداران ايشان داراى مرتبه و درجاتى هم نبودند .\r\nدر همين نامهء ابن مدبّر شاهد نكتهء ديگرى در اين تحول هستيم و آن دسته‌بندى كلمات و عبارات است به تناسب طبقات كه با آنكه در زبان عربى سابقه نداشته به تدريج در اين زبان شكل گرفته و رفته‌رفته جزء سنّتهاى آن شده است . وى به عنوان نمونه از الفاظ و عباراتى كه در معنى و مفهوم باهم فرقى ندارند ولى از لحاظ مقام و منزلت باهم تفاوت بسيار دارند چندين مثال آورده كه براى نمونه يكى از آنها در اينجا ذكر مىشود ، مىنويسد . عبارت « ابقاك الله طويلا » يا عبارت « اطال الله بقاءك » كه به عنوان دعا در نامه‌ها به كار مىروند در لفظ و معنى باهم برابرند ولى در رتبه و مقام فرق بسيار دارند . زيرا چنين نهاده‌اند\r\n\r\n\r\n","description":"","footnote":"\r\n( 1 ) . ن . ك . نامهء تنسر ، ص 57 ، و عهد اردشير ، ص 63 و السعاده و الاسعاد ، ص 209 زير عنوان فى اقسام الرعايا .\r\n","page_name":" 339 ","page_number":339},
  {"content":"\r\n\r\nكه عبارت دوم « اطال الله بقأك » وزين‌تر و با قدر و منزلت‌تر از عبارت نخستين باشد و به همين سبب آن را براى طبقات بالا و بزرگان و پادشاهان گذارده‌اند و عبارت نخست « ابقاك الله طويلا » را براى مردم پائين‌تر ، و اين تفاوت تا بدان حد است كه اگر كسى عبارت نخستين يعنى « ابقاك الله طويلا » را براى بزرگى يا خليفه و شاهى بنويسد گويى كه امرى منكر مرتكب شده و عبارتى وحشت‌زا نوشته است . « 1 »\r\n\r\nنكوهش جاحظ از دبيران ديوان\r\nدر همين قرن سوم هجرى جاحظ نويسندهء عربى و همروزگار ابن مدبّر هم از « رسائل » و « خطب » و « الفاظ » و « معانى » « ايرانيان » به گونه‌اى نام مىبرد كه گويى آنها معروف همه و در دسترس همه بوده‌اند . « 2 » و همو در رساله‌اى كه در نكوهش اخلاق دبيران ديوان پرداخته دربارهء منابع فكرى و فرهنگى و روش و منش ايشان گويد : « كه چون يكى از ايشان در جايگاه رياست نشست و به مقام رايزنى خلافت رسيد و وسائل و ابزار دبيرى را در جلو خود يافت ، و سخنانى آراسته از بر كرد و از دانشها آنچه خوب و ظريف بود آموخت و امثال بزرجمهر و عهد اردشير و رسائل عبد الحميد و ادب ابن مقفع را روايت كرد و كتاب مروك « 3 » را مكان دانش و دفتر كليله و دمنه را\r\n\r\n\r\n","description":"","footnote":"\r\n( 1 ) . رسائل البلغاء ، ص 231 .\r\n( 2 ) . البيان و التبيين ، ج 3 ، ص 10 ، چاپ دوم قاهره 1351 « فهذه الفرس و رسائلها و خطبها و الفاظها و معانيها ، و هذه پوتان و رسائلها و خطبها و عللها و احكامها . . . » .\r\n( 3 ) . اين كتاب در بسيارى از موارد كه ذكرى از آن رفته و از آن جمله در همين مورد مزدك چاپ شده است . علت اين تحريف معروف بودن نام مزدك و ناشناس بودن مروك است . كتاب مروك به همين صورت باراء مهمله و واو از جملهء كتابهايى بوده است كه به نوشتهء حمزهء اصفهانى در دوران ملوك الطوائف ( اشكانيان ) تأليف شده و از آن دوران با كتابهاى ديگرى نزديك به هفتاد كتاب به دورهء ساسانيان رسيده بوده ( سنى ملوك الارض و الانبياء ، ص 40 ) بنابراين هيچ‌گونه ارتباطى با مزدك صاحب كيش معروف كه همروزگار قباد و انوشيروان بوده -\r\n","page_name":" 340 ","page_number":340},
  {"content":"\r\n\r\nگنج حكمت خويش ساخت گمان مىبرد كه او در تدبير فاروق اكبر است . . . » جاحظ پس از نكوهشهاى ديگر از اين طبقه كه در مجالس خود به منابع فرهنگ عصر خود بىتوجه بوده‌اند گويد كه ايشان سخنان مجلس خود را از هرسو به بيان سياست اردشير بابكان و تدبير انوشيروان و استقامت كشور براى آل ساسان مىگرداندند « 1 » . و چنان كه ملاحظه مىشود همهء كتابها و نوشته‌هايى كه جاحظ در اينجا از منابع دانش و فرهنگ دبيران زمان خود برشمرده داراى اصل پارسى بوده‌اند كه يا با ترجمه يا اقتباسى از آن زبان به عربى برگردانده شده بوده‌اند .\r\n\r\nتداوم نوشته‌هاى فارسىتبار و عربى شكل تا دوره‌هاى بعد\r\nدر قرن چهارم هجرى يعنى كم‌وبيش يك قرن پس از دوران ابن مدبر و جاحظ باز آثار ترجمه شدهء پارسى را با همين عنوانها در كتابهاى مسعودى به صورتى مىيابيم كه هنوز معروف و در دسترس بوده‌اند . او در مروج الذهب نوشته‌هاى ايرانى را كه در كتابهاى سابقش ذكر كرده بوده با اين عنوانها ياد كرده است :\r\n\r\n\r\n","description":"","footnote":"\r\n- نداشته و از اوصافى هم كه از آن در كتابها آمده چنين معلوم مىشود كه كتابى بوده شامل ادب و حكمت از آن نوع كه در ايران بسيار مطلوب و دلپذير بوده . طبرى در محاكمهء افشين دربارهء كتابى كه در خانه‌اش يافته و آن را از كتب ضاله پنداشته بوده‌اند نقل كرده كه گفته بوده آن كتاب اگر مشتمل بر مطالبى نامطلوب قضاه بوده شامل حكمت و اندرز و ادب ايرانيان هم بوده و او از آنها بهره مىبرده و از اين لحاظ آن كتاب هم مانند كتاب كليله و دمنه و كتاب مزدك ( مروك ) بوده كه آنها را در خانهء قضات هم مىتوان يافت ( طبرى - 3 / 1309 ) . و مسلم است كه كتاب مزدك در خانهء قضات يافت نمىشده و آنچه يافت مىشده كتابى نظير كليله و دمنه بوده . در شعرى كه ابن قتيبه در عيون الاخبار در نكوهش برمكيان به اين عبارت نقل كرده :\r\n اذا ذكر الشرك فى مجلس * انارت وجوه بنى برمك\r\nو ان تليت عندهم آية * اتوا بالاحاديث عن مروك \r\nمصحح آن كتاب اين كلمه را همچنانكه در نسخه‌هاى خطّى مورد مراجعه خود يافته مروك چاپ كرده ولى در حاشيه آن را تحريف شده از مزدك دانسته كه آن هم صحيح نيست ( ن . ك .\r\nعيون الاخبار ، چاپ دار الكتب ، ج 1 ، ص 51 ) .\r\n( 1 ) . ثلاث رسائل للجاحظ به تصحيح يوشع فنكل قاهره 1344 ه . ق . ص 42 .\r\n","page_name":" 341 ","page_number":341},
  {"content":"\r\n\r\n« اخبار ، سير ، وصايا ، عهود ، مكاتبات ، توقيعات ، خطابه‌هاى تاج‌گذارى ، رسائل . « 1 »\r\nبرخى از اين نوشته‌ها در ضمن كتابهايى همچون خداىنامه يا آيين‌نامه و يا تاج‌نامه‌ها به دوران اسلامى رسيده بوده و برخى از آنها هم احتمالا جداگانه و مستقل و شايد هم در ضمن كتابهاى ديگرى كه نام آنها را نمىدانيم .\r\nنويسندهء اين گفتار آنچه را از اين‌گونه نوشته‌ها در تاج‌نامه‌ها و آئين‌نامه‌ها آمده و از خلال اسناد موجود شناسايى آنها ميسّر بوده در كتابى كه چندين سال پيش با عنوان كلى الترجمه و النقل عن الفارسية فى القرون الاسلامية الاولى در معرفى تاجنامه‌ها و آئين‌نامه‌هاى ساسانى و ترجمه‌هاى عربى آنها در بيروت به چاپ رسيد و در مقدمه همين كتاب اجمالا از آن گفتگو شد آورده‌ام « 2 » و آنچه\r\n\r\n\r\n","description":"","footnote":"\r\n( 1 ) . مروج الذهب ، پلا ، ج 1 ، ص 326 ، پس از شرح پادشاهان ساسانى گويد : « و قد اتينا على اخبارهم و سيرهم . و وصاياهم ، و عهودهم ، و مكاتباتهم ، و توقيعاتهم ، و كلامهم عند عقد التيجان على روؤسهم ، و رسائلهم و سائر ما كان من الحوادث فى أعصارهم و ماكورّوه من الكور و احد نوه من المدن و غير ذلك من احوالهم فيما سلف من كتينا » .\r\n( 2 ) . چون آن كتاب تاكنون به فارسى ترجمه نشده براى آگاهى اجمالى خوانندگان كتاب حاضر برگردان فارسى سرفصلهاى آن در اينجا به ترتيب ذكر مىشود .\r\nتاجنامه‌ها ، ص 18 .\r\nتاجنامه در سرگذشت انوشروان ، ص 28 .\r\nكتابها و نامه‌هايى كه به انوشروان نسبت داده‌اند ، ص 34 .\r\nاطلاعاتى كه دربارهء « تاج » و سرگذشت انوشروان از منابع عربى و فارسى به دست مىآيد ، ص 43 .\r\nپاره‌اى از ترجمهء عربى كتابى كه انوشروان در سرگذشت خودش نوشته ، ص 53 .\r\nپاره‌اى ديگر از خطابهء انوشروان كه از كتاب سرگذشتش نقل شده ، ص 81 .\r\nپاره‌اى از كتاب انوشروان كه به نام « كتاب المسائل » به عربى ترجمه شده ، ص 87 .\r\nآنچه از گفته‌هاى انوشروان در باب سياست و كشوردارى در كتاب « السعاده و الاسعاد » آمده ، ص 103 .\r\nنمونه‌هايى از نامه‌هاى خسرو انوشروان ، ص 112 .\r\nنمونه‌هايى از گفته‌هاى او كه در كتابهاى مختلف آمده ، ص 115 . -\r\n","page_name":" 342 ","page_number":342},
  {"content":"\r\n\r\nرا هم از آنها كه در عربى زير عنوانهايى همچون آداب و حكم و مواعظ نقل شده و جنبهء اخلاقى و تربيتى را داشته‌اند در كتابى كه چند سال پيش با عنوان « ادب و اخلاق در ايران پيش از اسلام و چند نمونه از آثار آن در ادبيات عربى و اسلامى » در تهران انتشار يافت معرّفى كرده‌ام . « 1 »\r\n\r\n\r\n","description":"","footnote":"\r\n- تاج‌نامه‌اى كه ابن قتيبه در « عيون الاخبار » از آن مطالبى نقل كرده ، ص 120 .\r\nربط اين تاجنامه با خسرو پرويز ، ص 124 .\r\nآنچه از نوشته‌هاى ساسانى كه به عربى ترجمه شده و با خسرو پرويز پيوندى داشته است ، ص 128 .\r\nنامه‌هايى كه ميان خسرو پرويز و پسرش قباد معروف به شيرويه مبادله شده ص 148 .\r\nآنچه از نامه شيرويه به پدرش پرويز در منابع قديم عربى و فارسى نقل شده ، ص 156 .\r\nروايات قديم عربى و فارسى از نامه پرويز به پسرش شيرويه در پاسخ تهمتهايى كه به او زده بود ، ص 162 .\r\nپاره‌هاى ديگرى از اين نامه كه تنها ابن قتيبه آنها را نقل كرده ، ص 185 .\r\nگزيده‌هاى ديگرى از تاجنامه 191 .\r\nگفته‌هاى پراكنده خسرو پرويز 196 .\r\nتاجنامه‌اى كه مبناى كتاب « التاج فى اخلاق الملوك » شده ، ص 209\r\nكتاب التاج تأليف جاحظ ، ص 213 .\r\nآيين‌نامه‌ها ، ص 235 .\r\nآيين جنگ و قواعدش ص 235 .\r\nآيين تيراندازى ، ص 235 .\r\nآيين چوگان‌بازى ، ص 249 .\r\nآئين پيش‌گويى و طرز استدلال بدان ، ص 251 .\r\nدر تربيت نفس و نيكىرفتار ، ص 257 .\r\nدر موضوعهاى گوناگون ، ص 259 .\r\nگاه‌نامه در شرح مناصب و ترتيب طبقات ، ص 261 .\r\n( 1 ) . در اين كتاب كه نام كامل آن چنين است « ادب و اخلاق در ايران پيش از اسلام و چند نمونه از آثار آن در ادبيات عربى و اسلامى » تهران ، 1352 ه . ش . اين موضوعها را خواهيد يافت :\r\nاستمرار فرهنگ ايران در دوران اسلامى ص 4 .\r\nآثار اخلاقى و تربيتى ايران پيش از اسلام و پس از آن ص 16 .\r\nادب و حكمت در قرنهاى نخستين اسلامى ص 24 . -\r\n","page_name":" 343 ","page_number":343},
  {"content":"\r\n\r\nبه مناسبت ذكرى كه از آداب و حكم و مواعظ رفت اين نكته هم گفتنى مىنمايد كه چون همه نوشته‌هاى پارسى به شرحى كه در بلاغت ديوانى ايران گذشت در هر موضوعى كه بوده همواره به امثال و حكم و سخنان پندآميز و ادب امور هم آراسته بوده ، « 1 » و اين‌گونه سخنان معمولا با عباراتى كوتاه و پرمعنى بيان مىشده و به همين كيفيت هم به عربى ترجمه شده بوده‌اند ازاين‌رو در كتابهاى ادبى و اخلاقى عربى غالبا اين‌گونه سخنان از آن نوشته‌ها استخراج و به عنوان ادب و حكمت يا موعظه و نصيحت در آن كتابها نقل شده بىآنكه به مطالب اصلى آن نوشته‌ها چه سياسى يا اجتماعى يا ادارى و مانند آنها كه مورد توجه اين دسته از مؤلفان نبوده توجهى شود ، و بدين سبب از قرائت اين‌گونه سخنان منسوب به يكى از شاهان يا ديگران چنين به نظر مىرسد كه آن نوشته كلا در اين قبيل مسائل تعليمى و اخلاقى بوده نه در امور مملكتى و سياسى و اجتماعى و مانند اينها كه معمولا موضوع اصلى سخن در آن نامه‌ها بوده ، و اين\r\n\r\n\r\n","description":"","footnote":"\r\n- برخى از آثار اخلاقى و تربيتى ايران كه به زبان عربى ترجمه شده ص 30 .\r\nجاودان خرد ص 35 .\r\nحكم بهمن الملك ، ترجمهء سخنان حكمت‌آميز در مجلس شاه بهمن ص 44 .\r\nمواعظ آذرباد - ترجمهء بخشى از اندرز آذرباد مارسپندان ص 53 .\r\nآداب بزرجمهر - ترجمهء عربى پندنامه بزرگمهر ص 64 .\r\nكتاب المسائل منسوب به خسرو انوشروان ص 79 .\r\nخطابهء انوشروان ص 97\r\nالادب الصغير ، ترجمه‌اى از ابن مقفع ص 111 .\r\n( 1 ) . حتى در كتاب خداىنامه هم كه به نام « سير الملوك » به عربى ترجمه شده بود با اين‌كه يك كتاب تاريخى بوده كه در آن رويدادهاى كشور و شرح‌حال پادشاهان نوشته مىشده نه يك كتاب ادبى و اخلاقى ، باز از وصفى كه از آن در نوشتهء برخى مؤلفان اسلامى كه آن را ديده بوده‌اند برمىآيد آن كتاب هم به همين‌گونه سخنان و عبارات شيوا آراسته بوده جاحظ دربارهء آن از زبان شعر بيان گويد : « كسى كه به عقل و ادب نياز داشته باشد و بخواهد مراتب را بشناسد و از حوادث عبرت‌انگيز كه در روزگاران گذشته روى داده پند گيرد ، و به الفاظ كريم و معناى شريف دست يابد در كتاب « سير الملوك » بنگرد . « البيان و التبيين ، ج 3 ، ص 10 » مطالبى هم كه عامرى نيشابورى در همين زمينه‌ها از خداىنامه نقل كرده كم نيستند . ن . ك .\r\nالسعاده و الاسعاد ( ص 296 و 298 و 300 و 317 و 427 و 429 و 431 و 432 و 435 ) .\r\n","page_name":" 344 ","page_number":344},
  {"content":"\r\n\r\nنكته‌اى است كه بايد در قرائت اين آثار پيوسته در نظر داشت .\r\nاين توضيح هم لازم است كه در اينجا از انواع نوشته‌هايى كه در نامهء ابن مدبّر و كتابهاى جاحظ و مسعودى آمده تنها از آن دسته كه جنبهء ديوانى آنها بر جنبه‌هاى ديگر غلبه داشته و مىتوان آنها را زير عنوان « ادبيات ديوانى » به معنى اخص آن جاى داد سخن خواهد رفت . و اينها طبعا به جز عنوانهايى است كه در نوشتهء مسعودى به صورت « اخبار » و « سير » و در نامهء ابن مدبّر به صورت « سير » ياد شده . مراد از اخبار و سير آن دسته از كتابها يا نوشته‌ها بوده‌اند كه در تاريخ يا داستان يا سرگذشتهاى شاهان يا پهلوانان يا سرداران نامور از پارسى به عربى برگردانده شده بود از نوع خداىنامه كه ابن مقفع و چند تن ديگر از مترجمان آن را ترجمه كرده بودند يا داستانهايى كه جبله پسر سالم به عربى درآورده بود و ذكر آن گذشت . در اينجا از اين اخبار و سيرهم سخنى نخواهد رفت هرچند آگاهى از آنها هم جزء معلومات عمومى دبيران ديوان بوده است ، چون اين موضوع خود داستانى جداگانه دارد كه در اينجا مجال پرداختن به آن نيست .\r\nاين نوشته‌هاى پارسىتبار عربى شكل كه انواع آنها اجمالا در نامهء ابن مدبّر و كتابهاى جاحظ و مسعودى ذكر شده و دربارهء هريك تفصيلى خواهد آمد نه تنها تا قرن سوم و چهارم هجرى و روزگار اين مؤلفان در دسترس مردم فرهنگ‌طلب بوده‌اند بلكه تا قرنها پس از ايشان همچنان جزء موادى به شمار مىرفته‌اند كه دبيران ديوان خلافت و دولتهاى اسلامى مىبايستى آنها را بياموزند و از آنها سرمشق گيرند . حتى در ديوان مصر در قرن هشتم هجرى نيز ردّپاى آنها را مىيابيم چه در همان زمان و در همانجا هم به كاتبان ديوان آموختن آنها توصيه مىشده است .\r\nقلقشندى در بيان اين‌كه دبير نياز به آن دارد كه مقدار زيادى از مكاتبات صدر اول را حفظ كند و در رسائل متقدمين از بلغاء كتاب نظر كند همچنان از مكاتبات ملوك الفرس البلغاء نام برده و به عنوان نمونه مقدارى از نامه‌هاى\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nخسرو پرويز به پسرش شيرويه و نامه اردشير به رعيتش را نقل كرده . « 1 » و در بيان فضيلت دبيران از گفته‌هاى مؤبد « 2 » و ملوك الفرس نكاتى آورده « 3 » و از « عهد » شاپور در همين زمينه مطالبى نوشته است . « 4 »\r\n\r\n\r\n","description":"","footnote":"\r\n( 1 ) . صبح الاعشى ، ج 1 ، ص 236 .\r\n( 2 ) . صبح الاعشى ، ج 1 ، ص 43 .\r\n( 3 ) - صبح الاعشى ، ج 1 ، ص 44 .\r\n( 4 ) . صبح الاعشى ، ج 1 ، ص 45 .\r\n","page_name":" 346 ","page_number":346},
  {"content":"\r\n\r\n\r\nگفتار پانزدهم مكاتبات و رسائل\r\nنامه‌ها * نامهء تنسر * چند نامهء ديگر كه مسعودى و طبرى ذكر كرده‌اند * توقيعات * امثال * خطابه‌ها * خطبهء منوچهر * و مكايدهم فى حروبهم\r\n\r\nنامه‌ها\r\nاز اين‌كه مسعودى مكاتبات و رسائل را زير دو عنوان و جدا از يكديگر ذكر كرده چنين برمىآيد كه اين دو عنوان در عربى به دو دسته از نوشته‌هاى پارسى داده شده كه در اصل عنوانهاى مختلفى داشته‌اند .\r\nعنوانهايى كه امروز راهى به دانستن آنها نيست و به همين جهت همهء آنها نوشته‌هايى كه ترجمه عربى آنها با عنوان كتاب ( نامه ) يا رساله آمده در يك جا ذكر مىشود . ظاهرا مراد ابن المدبّر هم از رسائل كه در ضمن آثار فرس ياد كرده همهء اينها است .\r\nچنان كه از نام يا آثارى كه از اين نامه‌ها در مآخذ تاريخى و ادبى اسلامى باقى مانده برمىآيد در قرنهاى نخستين اسلامى شمار نسبتا زيادى از آنها در دسترس دبيران ديوان قرار داشته است ، شايد زيادتر از آن مقدار كه نام و اثرى از آنها در مؤلفات قرن سوم به بعد باقى ماند .\r\nبعضى از اين نامه‌ها از دورانى قديمتر از دوران ساسانى روايت مىشده ،\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nطبرى دربارهء بهمن پسر اسفنديار ملقب به اردشير كه او را اردشير بهمن بن اسفنديار نوشته گويد : وى پادشاهى فروتن بود و مردم به دو خرسند بودند و نامه‌هايش با اين عنوان صادر مىگرديد « از اردشير بندهء خدا و خدمتگزار خدا و اراده‌كنندهء امور شما - من اردشير عبد اللّه و خادم اللّه المسائس لامركم » و چنان كه گفته‌اند وى در شأن و شوكت از بزرگترين پادشاهان ايران و در رأى و تدبير برترين ايشان بود و او را نامه‌ها و رسائلى است كه از نامه‌هاى اردشير و عهد او برترند . « 1 »\r\nاز اين نوشته طبرى چنين برمىآيد كه در روزگار او چنين نامه‌هايى منسوب به بهمن اردشير وجود داشته و به نظر وى برتر از نامه‌هاى اردشير بوده ، از گفتهء مسكويه هم در تجارب الامم كه قسمتى از آن نقل شد همين مطلب استنباط مىشود چه او در ذكر سيرت اردشير و عهد اردشير و بيان اين‌كه پادشاهان پس از وى به او اقتدا مىكردند گويد ، و اردشير هم خود از بهمن و كورش پيروى مىكرد . « 2 »\r\nو آنچه اين را تأييد مىكند سخنان حكمت‌آميزى است كه از بهمن در كتب اسلامى روايت شده و مسكويه آنها را زير عنوان « حكم بهمن الملك » در كتاب جاودان خرد خود آورده است .\r\nبهمن كه هم نام يكى از فرشتگان دين زردشتى است ( در اوستا به صورت « هومند » آمده ) و هم لقب يكى از شاهان پرآوازهء داستانى ايران از چهره‌هايى است كه در سرگذشت او جنبه‌هاى مادى و معنوى به هم آميخته و در ادبيات ساسانى به دانش و بينش معروف شده و سخنانى در پند و حكمت به نام او روايت شده است . « 3 »\r\n\r\n\r\n","description":"","footnote":"\r\n( 1 ) . طبرى ، 1 ، 687 « و له كتب و رسائل تفوق كتب اردشير و عهده » .\r\n( 2 ) . تجارب الامم ، ج 1 ، ص 459 چاپ عكسى .\r\n( 3 ) . جاودان خرد چاپ بدوى ، ص 61 ، برگردان فارسى اين سخنان را با شرحى مختصر دربارهء بهمن در كتاب نگارنده به نام ادب و اخلاق در ايران پيش از اسلام و چند نمونه از آثار آن در ادبيات عربى و اسلامى ، از ص 44 - 52 خواهيد يافت .\r\n","page_name":" 348 ","page_number":348},
  {"content":"\r\n\r\nاز اردشير بابكان هم به جز عهد او كه ذكرش گذشت و به جز كارنامهء او كه بدان اشاره رفت نامه‌هاى چندى هم در دست بوده كه در كتابهاى تاريخى و ادبى عربى هم از آنها قسمتهايى نقل شده . ثعالبى در وصف خطابه‌ها و نامه‌هاى او گويد او در مخاطبات و مكاتباتش به سبب قدرت و مهارتى كه در سخن داشت به تفصيل مىپرداخت ولى اطناب او خالى از فائده نبود « 1 » و نويرى هم در قرنهاى بعدتر دربارهء او گويد كه او را وصايا و مكاتباتى است كه دلالت بر حكمت و فزونى خرد او كند . « 2 »\r\nدر كتاب المعارف ابن قتيبه از نامه‌هايى سخن مىرود كه اردشير به شاهان مختلف مناطق ايران ( ملوك طوائف ) نوشته و در آنها تصميم خود را دائر به كوشش براى يك پارچه‌كردن فرمانروايى كشور از آنجا كه آن را به صلاح مردم و دين و آيين كشور دانسته به آگاهى ايشان رسانيده . ابن قتيبه برگردان عربى سرآغاز اين نامه‌ها را بدين‌گونه آورده است :\r\n« بسم اللّه ولى الرّحمه ، من اردشير بابكان المستأثر دونه بحقّه ، المغلوب على تراث آبائه ، الدّاعى الى قوام دين اللّه و سنّته ، المستنصر باللّه الذى وعد المحقّين الفلح ، و جعل لهم العواقب ، الى من بلغه كتابى هذا من ولاة الطوائف ، سلام عليك به قدر ما تستوجبون من معرفة الحق و انكار الباطل و الجور » . « 3 »\r\nابن قتيبه در عيون الاخبار هم از نامهء ديگرى از اردشير خطاب به مردم ياد مىكند كه از آن چنين برمىآيد كه مناسبت صدور آن برداشتن خراج يا قسمتى از آن براى مدتى از مردم بوده كه معمولا در رويدادهاى بسيار بزرگ پادشاهان بدان دست مىزده‌اند . وى مقدمه اين نامه را چنين نقل كرده است : « من اردشير المؤبد « 4 » ذى البهاء ملك الملوك و وارث العظماء ، الى الفقهاء الذين هم حملة الدين ، و الاساورة الذين هم حفظة البيضة ، و الكتّاب الذين هم زينة\r\n\r\n\r\n","description":"","footnote":"\r\n( 1 ) . غرر السير ، ص 481 « و لكن لا تخلو اطاعته من طائل » .\r\n( 2 ) . نهاية الادب ، ج 5 ، ص 168 .\r\n( 3 ) . المعارف ، ص 653 دانش‌پژوه ص 12 و 13 .\r\n( 4 ) . اين كلمه به همين صورت چاپ شده ولى ظاهرا بايد المؤيّد باشد همانگونه كه در يكى از نسخه‌هاى خطى هم آمده . ( عيون الاخبار ، ج 1 ، ص 7 متن و حاشيه ) .\r\n","page_name":" 349 ","page_number":349},
  {"content":"\r\n\r\nالمملكة ، و ذوى الحرث هم عمرة البلاء السلام عليكم ، فانّا به حمد الله صالحون و قد وضعنا عن رعيّتنا بفضل رأفتنا اتاوتها الموظفة عليها . . . « 1 »\r\nنامهء ديگرى از همين اردشير در دست بوده كه جهشيارى قسمتى از آن را نقل كرده و آن نامه‌اى بوده است خطاب به وزيرانش كه چنين شروع مىشده :\r\n« اعلموا انّكم ان هممتم الّا تستعينوا الّا به من تكاملت فيه الخصال الرضيّه ، و احرز المذاهب المحموده ، فقد رمتم شيئا عسيرا غير موجود فاكتفوا من دين المرء و ورعه ، بان يكون للكبائر و الفواحش مجتنيا » . « 2 »\r\n\r\nنامهء تنسر\r\nو از همين دوران اردشير ولى نه از او بلكه از شخصى به نام تنسر ( با اختلافى در قرائت اين نام ) نامه‌اى به زبان فارسى در دست است كه نزديك به نود سال پيش ( 1894 م ) دار مستتر خاورشناس فرانسوى با همكارى چند تن ديگر آن را با ترجمهء فرانسوى آن در مجلهء آسيائى چاپ پاريس منتشر ساخته . و دانشمند فقيد مجتبى مينوى هم آن را با مقدمه‌اى عالمانه دو بار در تهران چاپ و منتشر كرده « 3 » و اكنون در دسترس است . و چون مطالبى كه در اين باره گفتنى مىنمايد در مقدمه مرحوم مينوى گفته و نوشته شده ازاين‌رو در اينجا از آن مقدمه آنچه به اصل پارسى و ترجمهء عربى اين نامه باز مىگردد خلاصه و نقل مىشود .\r\nشادروان مينوى پس از ذكر منابعى كه نام اين رساله يا مؤلف آن تنسر در آنها ذكر شده مانند دينكرد از منابع زردشتى ، يا مروج الذهب مسعودى و تجارب الامم مسكويه و كتاب ماللهند بيرونى و فارسنامهء ابن بلخى و تاريخ طبرستان ابن اسفنديار و زبدة التواريخ كاشانى از مؤلفات اسلامى ، و بيان مطالبى كه در هر\r\n\r\n\r\n","description":"","footnote":"\r\n( 1 ) . اين نامه در صبح الاعشى هم نقل شده ، ج 1 ، ص 236 .\r\n( 2 ) . الوزراء و الكتاب ، ص 8 .\r\n( 3 ) . بار اول در سال 1311 ه . ش . بار دوم در دىماه 1354 ه . ش . تهران .\r\n","page_name":" 350 ","page_number":350},
  {"content":"\r\n\r\nيك از آنها دربارهء تنسر يا رسالهء او آمده گويد :\r\n« تمامى اين اخبارى كه ذكر كرديم از رساله‌اى ناشى شده است به زبان پهلوى كه در صدر اسلام موجود بوده و ابن مقفع آن را به زبان عربى ترجمه نموده . اصل پهلوى و ترجمه عربى آن تا مدتى پابه‌پاى يكديگر مىرفته و مؤلفين سابق الذكر آن را يا به پهلوى يا به عربى ديده و از آن استفاده كرده و نام برده‌اند . تا حدى كه ما اطلاع داريم امروزه نه ترجمهء عربى اين رساله در دست است و نه اصل پهلوى آن . ولى ترجمهء فارسى كه از روى ترجمهء عربى در اوائل قرن هفتم هجرى شده است به دست ما رسيده .\r\nو اما داستان ترجمهء اين نامه از عربى به فارسى چنين بوده كه بهاء الدين محمد پسر حسن پسر اسفنديار مؤلف تاريخ طبرستان بين سالهاى 611 تا 623 ه . قمرى در خوارزم در رستهء صحافان به كتابى برخورده كه در آن چند رساله بوده كه يكى از آنها همين نامه بوده كه آن را چنين وصف كرده : و رسالهء ديگر كه ابن المقفع از لغت پهلوى مقرب گردانيده جواب نوشتهء جشنسف‌شاه شاهزادهء طبرستان از تنسر داناى فارس هربذ هرابذهء اردشير بابك ، با آنكه نه روز كار مساعد و نه دل و ساعد هيچ كار بود . . . در فراهم آوردن تاريخ طبرستان چون تقديم اقدم لازم بود اين رساله را كه چون فلك مشحون است از فنون حكم ترجمه كرده افتتاح بدور رفت .\r\nآنچه در بالا نقل شد مطالبى است كه دربارهء ترجمهء عربى و فارسى اين رساله در مقدمهء آن آمده و اما دربارهء اصل پهلوى آن در اين مقدمه چنين مىخوانيم :\r\n« پروفسور ارتور كريستن‌سن دانماركى در كتاب « وضع ملت و دولت و دربار در دورهء شاهنشاهى ساسانيان » كه به زبان فرانسه تأليف كرده است اين نامهء تنسر را يعنى متن فارسى و ترجمهء فرانسوى آن را كه دار مستتر منتشر ساخته در دست داشته و از آن استفاده بسيار كرده و مىگويد كه در ميان منابع اطلاع ما بر تأسيسات عهد ساسانى يكى از آنها كه در درجهء اول اهميّت است نامهء تنسر است . »\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nوى در جاى ديگر در همين باره گويد : معلوماتى كه از اين نامه به دست مىآيد تا آنجا كه ما مىتوانيم نقد كنيم و بسنجيم به قدرى قطعى است كه بدون هيچ شك مىتوان گفت كه اين نامه در عهد ساسانيان انشاء شده است . « 1 »\r\nپس از بيان بالا بررسى استاد كريستن سن متوجه اين مطلب است كه آيا انشاء اين نامه در دوران اردشير و به وسيلهء تنسر صورت گرفته يا در دوران خسرو انوشيروان و به وسيلهء مؤلفى ناشناخته ، و تحقيقات وى به تفصيلى كه در همين مقدمه آمده او را بدين فرض دوم يعنى دوران خسرو انوشروان رهنمون مىكند كه پىگيرى آن خارج از موضوع اين كتاب است زيرا در اينجا سخن از نوشته‌هايى است كه در اين دوران انتقال از عصر ساسانى به مسلمانان رسيده و به وسيلهء دبيران عربىنويس از زبان پارسى به عربى ترجمه شده و جزء منابع فكرى و ادبى دبيران ديوان خلافت گرديده و محل بحث و بررسى دوبارهء اصل و تبار اين نوشته‌ها در زبان پارسى يا پهلوى و پيش از ترجمه به عربى جاى ديگر است .\r\n\r\nچند نامهء ديگر كه مسعودى و طبرى ذكر كرده‌اند\r\nمسعودى از نامه‌اى از هرمز پسر شاپور پسر اردشير سخن مىرانده كه به يكى از كارگزارانش نوشته و اين تكه را هم از آن نقل كرده :\r\n« لا يصلح لسدّ الثغور و قود الجيوش و ابرام الأمور و تدبير الاقاليم الّا رجل تكاملت فيه خمس خصال :\r\nحزم يتيقّن به عند موارد الامور حقائق مصادرها ، و علم يحجبه عن التّهور فى المشكلات الّا عنه تجلّى فرصتها ، و شجاعة لاتنقضها الملمّات بتواتر جوائحها و صدق فى الوعد و الوعيد يوثق بوفائه بهما ، و جود يهوّن عليه تدبير الاموال فى حقّها » . « 2 »\r\n\r\n\r\n","description":"","footnote":"\r\n( 1 ) . مطالبى كه نقل شد در مقدمه نامهء تنسر - چاپ دوم 1354 خورشيدى ص 11 - 14 خواهيد يافت .\r\n( 2 ) . كتاب تنسر - اقدم نص عن النظم الفارسيه قبل الاسلام ، نقله للّغة العربيه يحيى الخشاب ، عميد كليه الآداب - جامعة القاهره ، مطبعة مصر شركة مساهمة مصرية ص 8 - 11 .\r\n","page_name":" 352 ","page_number":352},
  {"content":"\r\n\r\nو طبرى از نامه‌اى از شاپور پسر شاپور ذو الاكتاف به كارگزاران خود ياد مىكند كه در آن ايشان را به نيكى رفتار و مدارا با مردم توصيه كرده و وزيران و دبيران و اطرافيان خود را هم به پيروى از دستورهاى آن فرمان داده . « 1 »\r\nو همچنين طبرى از نامه‌اى سخن گفته كه بهرام‌گور پس از پيروزى بر خاقان به اطراف نوشته و در آن چگونگى تجاوز خاقان را به كشورش و سپس چگونگى لشكركشى خودش را كه از راه آذربايجان و كوهستان قفقاز خود را به خوارزم رسانده و بر او پيروز شده همه را شرح داده و در آن نوشته كه به شكرانه اين پيروزى خراج سه سال را از مردم برداشته . و طبرى آن را به بلاغت و شيوائى ستوده است . « 2 »\r\nدو نامه هم از خسرو انوشروان در مآخذ اسلامى ياد شده و قسمتى از آنها هم نقل گرديده ، يكى نامه‌اى است كه وى هنگامى كه بر تخت شاهى نشست و سازمان لشكرى ايران را تغيير داد و آن را به چهار قسمت كرد و براى هر قسمت يك فرمانده ( طبرى پادوسبان ) تعيين نمود به آنها نوشته كه طبرى بخشى از نامه‌اى را كه خطاب به پادوسبان آذربايجان بوده بدين‌گونه نقل كرده است :\r\n« بسم اللّه الرحمان الرحيم : من الملك كسرى ابن قباذ الى وارى بن النخبير جان فادوسبان آذربيجان و ارمينيه و حيزّها و دنباوند و طبرستان و قيزها و من قبله سلام . فانّ احرى ما استوحش له الناس فقذ من تخوّفوا فى فقدهم ايّاه زوال النعم و وقوع الفتن ، و حلول المكاره بالافضل منهم فى نفسه او حشمه او ماله او كريمه و انّا لا نعلم وحشته و لا فقد شئ اجلّ و ذيئة عند العامّه و لا احرى ان تعمّ به البليه من فقد ملك صالح . »\r\nو ديگر نامه‌اى است كه وى در هنگامى كه در جنگ با روم به سبب بيمارى در حمص بوده و از شورش پسرش انوشزاد كه با پراكندن خبر مرگ او قصد تصرف تاج و تخت را داشته باخبر گرديده به كاردار خودش در ايران نوشته\r\n\r\n\r\n","description":"","footnote":"\r\n( 1 ) . طبرى 1 / 846 .\r\n( 2 ) . طبرى 1 / 866 ، و كان كتابة فى ذلك كتابا بليغا .\r\n","page_name":" 353 ","page_number":353},
  {"content":"\r\n\r\nبود كه آن را دينورى نقل كرده و مقدّمه آن چنين است : « وجّه اليه الجنود ، و امس فى حربه ، و احيّل لاحذه ، فان يأت القضاء فيقتل ، فاهون دم واصيع نفس . » در فهرست ابن نديم هم از نامه‌هايى با اين عنوانها ياد شده : « 1 » كتاب موبدان موبد فى الحكم و الجوامع و الآداب ؛ كتاب ما كتب به كسرى الى المرزبان و اجابته اياه ؛ كتاب كسرى الى زعماء الرعيّه فى الشكر . از نام كسرى در دو نامهء اخير نمىتوان فهميد كه مراد خسرو انوشروان است يا پرويز ولى خاورشناس روسى اينوسترانزف مايل است كه كتاب دوم يعنى مكاتبات ميان كسرى و مرزبان را با يك واقعهء تاريخى دوران انوشيروان يعنى فتح يمن مربوط سازد . يمن در دوران انوشيروان به شرحى كه در تاريخها آمده به وسيلهء يكى از سرداران ايرانى به نام وهرز كه در تاريخها با عنوان مرزبان ذكر شده و براى بيرون‌راندن حبشيها به آنجا گسيل شده بود در قلمرو فرمانروايى ايران قرار گرفت و تا آغاز اسلام همچنان در قلمرو ايران بود و به وسيلهء سرداران ايرانى اداره مىشد . دينورى و طبرى در ضمن شرح اين واقعه از نامه‌هايى سخن گفته‌اند كه مرزبان انوشروان به او نوشته و او پاسخ نوشته است . « 2 » اينوسترانزف احتمال مىدهد كه آنچه ابن نديم ذكر كرده مجموعه‌اى بوده است از آن نامه‌ها و شامل دستورهايى از انوشروان دربارهء اداره و روش فرمانروايى آنجا .\r\nديگر از اين نامه‌ها كه ترجمه عربى آنها در مآخذ اسلامى شهرتى بسيار يافت و غالب مورخان همه يا قسمتى از آنها را نقل كردند نامه‌هايى بود كه ميان شيرويه معروف به قباد و پدرش خسرو پرويز مبادله شده و توضيحى دربارهء آنها گذشت .\r\nو از آخرين نامه‌هايى از اين نوع كه در اينجا تنها ذكرى از آنها مىشود و تفصيل دربارهء آنها در گفتار ديگرى خواهد آمد ( گفتار دربارهء مجموعه‌هاى رسائل ) يكى مجموعهء نامه‌هايى بوده كه به گفتهء ابن نديم آنها را ابن مقفع از\r\n\r\n\r\n","description":"","footnote":"\r\n( 1 ) . الفهرست ، ص 315 و 316 .\r\n( 2 ) . الاخبار الطوال ، ص 65 - طبرى 1 / 949 و 950 و 985 و 1040 .\r\n","page_name":" 354 ","page_number":354},
  {"content":"\r\n\r\nپارسى به عربى ترجمه كرده و در كتابى به نام « اليتيمه فى الرسائل » مندرج بوده و ديگر مجموعه‌اى بوده به نام كتاب الرسائل كه ابان بن عبد الحميد لاحقى به شعر مزدوج عربى درآورده بود .\r\n\r\nتوقيعات\r\nتوقيع چنان كه گذشت عبارت از دستورهايى بوده است كه از سوى فرمانروايان صادر مىگرديده و به وسيلهء توقيع‌نويس كه وزير يا صاحب ديوان رسائل بوده با عباراتى كوتاه و مختصر يادداشت مىشده تا در دبيرخانه براساس آن توقيع‌نامه يا فرمانى به آيين مرسوم نوشته و صادر گردد .\r\nو اين هم گذشت كه اين توقيعها از آنجا كه به وسيلهء تواناترين دبيران دربار نوشته مىشده و غالبا در عباراتى كوتاه و مختصر معانى بلند و پرمايه‌اى در برداشته ، ازاين‌رو از قطعات ادبى و شيوا به حساب مىآمده كه غالبا دبيران و نويسندگان براى تقويت حافظه و افزودن به سرمايه‌هاى لغوى و بيانى خود آنها را جمع مىكرده و به حافظه مىسپرده‌اند ، و به همين سبب توقيعات پارسى كه دبيران ديوان خلافت آنها را همچون نخستين الگوهاى خود مىيافتند در ميان اين دبيران شأن و اعتبارى يافت تا آن حد كه از سوى بزرگان ديوان و نويسندگان معروف آموختن آنها به دبيران ديوان توصيه مىشد و جزء موادّى گرديد كه دبيران براى تقويت قدرت نويسندگى خود مىبايستى آنها را فراگيرند .\r\nما نمىدانيم كه از اين توقيعات چه مقدار به زبان عربى ترجمه شده و مورد استفاده دبيران قرار گرفته چون معمولا اين‌گونه عبارات كوتاه و پرمعنى غالبا بدون ذكر گوينده يا نويسندهء اصلى ، زبان به زبان مىگردد و از نامه‌اى به نامهء ديگر منتقل مىشود و در اين نقل و انتقالها نام نويسنده يا گوينده آنها يا محو و فراموش مىشود و يا در آنها تغيير و تبديلى روى مىدهد . ولى از اينكه عنوان « توقيعات الفرس » در ضمن آثار بازمانده ايرانى قابل ذكر بوده و ابن مدبّر و مسعودى هم از آنها با همين عنوان ياد كرده‌اند چنين معلوم مىشود كه دست‌كم\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nتا قرن چهارم هجرى هنوز شمار قابل ذكرى از آنها همچنان با همين عنوان در ميان نويسندگان و دبيران و اهل ادب معروف و متداول بوده است .\r\nولى با آنكه از نويسندگان يا گويندگان اصلى اين‌گونه عبارات توقيع مانند كمتر سخن مىرود باز در مآخذ تاريخى اسلامى از تعدادى از توقيعات ايرانى نام برده شده و ترجمه بعضى از آنها هم عينا و برخى هم با اصل پارسى آنها نقل گرديده . ابن قتيبه از رياشى و احمد بن سلام روايت كرده كه انوشروان دستور داده بود كه در تمام فرمانهايى كه براى انتصاب واليان نوشته مىشده جاى چهار سطر را خالى بگذارند و چون فرمان آماده مىشد او به خط خودش در آن چنين توقيع مىكرد :\r\n« برگزيدگان را با مهربانى و عامه را با بيم و اميد و دونان را با بيم اداره كن » . « 1 » و ابو الحسن عامرى در فصلى از كتاب « السعاده و الاسعاد فى السيره الانسانيه » در بيان اين معنى كه ، سياست صحيح آن است كه هر دو جنبهء درشتى و نرمى و بيم و اميد را باهم داشته باشد و راهى به اجراى سياست از يك سو وجود ندارد ، همين توقيع انوشيروان را مثال آورده و سپس گفته‌اى از او را هم در تأييد مطلب خود بدين مضمون نقل كرده است :\r\n« بر پادشاه واجب است كه بر نافرمانان سخت گيرد و آنان را كه به وظيفهء خود عمل مىكنند بستايد و گرامى دارد . اين كار كسانى را كه در كار نيك مىكوشند و خود را با مجاهدت از بديها باز مىدارند آرام‌دل مىسازد . و شايسته است كه در نهاد تبهكاران نقش‌بندد كه اگر از فساد دست نكشند جان آنها بر باد خواهد رفت » . « 2 »\r\nدر كتاب المحاسن و الاضداد توقيعى از عبد الله بن طاهر به اين عبارت نقل شده ، « من سعى دعى و من لزم المنام رأى الاحلام » ، و سپس آمده است كه عبد اللّه بن طاهر اين را از اين توقيع انوشروان « هرك روذ چرز ، هرك خسبند\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 8 .\r\n( 2 ) . السعاده و الاسعاد ، ص 301 و 302 .\r\n","page_name":" 356 ","page_number":356},
  {"content":"\r\n\r\nخواب بيند » ( هركه رود چرد و هركه خسبد خواب بيند ) برداشته است . « 1 » اين عبارت كوتاه و پرمعنى هم كه از انوشروان در اين كتابها نقل شده « به مه نه مه به » ( هر خوبى بزرگ است نه هر بزرگى خوب ) ظاهرا از يكى از همين توقيعها گرفته شده . « 2 »\r\nماوردى در يكى از رساله‌هاى خود كه به نام قوانى الوزارة و سياسه الملك شناخته شده و با عنوان ادب الوزير چاپ شده آورده است كه به خسرو پسر قباد ( انوشروان ) گزارش دادند كه برخى از خاصان تو را نيّت برگشته است ( فسدت سر أمرهم ) ، او بر آن گزارش چنين توقيع كرد :\r\n« من مالك تن‌ها هستم نه نيّتها ، و به عدل حكومت مىكنم نه به دلخواه و از كارها پىجويى مىكنم نه از نهانيهاى درون . « 3 »\r\nفردوسى در حدود سى و شش توقيع از انوشروان را با خلاصه‌اى از نامه‌هايى كه توقيع به مناسبت آنها صدور يافته در شاهنامه آورده است . اين توقيعها بيشتر مطالبى بوده كه در پاسخ گزارش موبدان نوشته مىشده . فردوسى هم اين پاسخها را با همين عنوان توقيع ذكر كرده و در پايان آنها آورده :\r\n گذشتم ز توقيع نوشين‌روان * جهان پيرو انديشهء ما جوان « 4 » \r\nدر ديوان خلافت پس از تحولى كه در آن و در راه و روش نامه‌هاى ديوانى روى داد توقيع‌نويسى هم با همان سبك و روش مرسوم خود معمول و متداول گرديد . در اين دوران هم توقيع به خط وزيران يا صاحبان ديوان انشاء نوشته مىشده و به همين سبب هم در بعضى دوره‌ها و بعضى جاها ( مانند مصر مثلا ) ديوان انشاء را ديوان توقيع هم مىناميده‌اند . از دبيران و وزيران دربار خلافت عباسى در دوره‌هاى نخست آن بيش از همه خاندان برمك و به\r\n\r\n\r\n","description":"","footnote":"\r\n( 1 ) . المحاسن و الاضداد ، ص 169 .\r\n( 2 ) . الترجمه و النقل عن الفارسيه ، ص 119 از التبر المسبوك ، ص 66 .\r\n( 3 ) . ادب الوزير ، چاپ قاهره ، 1348 ه . ق . 1929 م ص 26 .\r\n( 4 ) . شاهنامه ، تصحيح سعيد نفيسى ، چاپ بروخيم ، تهران 1314 ه . ش . ج 7 ، ص 2517 - 2526 .\r\n","page_name":" 357 ","page_number":357},
  {"content":"\r\n\r\nخصوص جعفر پسر يحيى برمكى در توقيع‌نويسى شهرت‌يافته و به‌طورى كه نوشته‌اند توقيعهاى او را دست به دست مىگردانده‌اند ( و حتى به بهاى گزافى خريد و فروش مىكرده‌اند ) . جهشيارى در وصف جعفر نوشته كه وى نويسنده‌اى بليغ بود و چون او توقيع مىنوشت توقيعهاى او را استنساخ مىكردند و نوشته‌هاى شيواى او را به درس مىخواندند . وى از على پسر عيسى پسر يزدانيروز « 1 » حكايت كرده كه روزى او ( جعفر ) به مظالم نشست و بر هزار و چند عريضه توقيع نوشت و چون آنها را نزد كارگزاران و دبيران و دبيران ديوان پخش كردند هيچ‌يك از آنها مكرّر يا مخالف حق نبود . « 2 »\r\n\r\nامثال\r\nديگر از موادى كه به گفتهء ابن مدبّر دبيران ديوان خلافت مىبايستى براى تقويت خويش در نويسندگى بياموزند امثال ايرانيان ( امثال الفرس ) و طرز استفاده از آنها بوده است .\r\nمثل معمولا به عبارتهاى كوتاه حكيمانه يا داستانهاى عبرت‌انگيز و حكايتهاى پندآموز حتى از زبان جانوران و هر نوع گفته‌ها و شنيده‌هايى گفته مىشود كه معمولا نكته‌اى در خود نهفته دارند و در سخن سخنوران يا نوشتهء نويسندگان براى تأييد گفته يا نوشتهء خود از آنها استفاده مىشود . اين صنعت كلامى را كه در اصطلاح اصل بلاغت ارسال مثل مىگويند يكى از هنرهاى خوب نويسندگى شمرده‌اند زيرا گاه بيان يك مثل بجا و به مورد و متناسب با مقتضاى\r\n\r\n\r\n","description":"","footnote":"\r\n( 1 ) . اين كلمه به همين صورت يزدانيروز در كتاب الوزراء و الكتاب چاپ شده احتمال تحريف در آن مىرود .\r\n( 2 ) . الوزراء و الكتاب ، ص 204 . ابن خلدون دربارهء جعفر نوشته كه او در حضور رشيد به عريضه‌ها توقيع مىنوشت و آنها را نزد صاحبانشان مىانداخت و بلغا در به دست آوردن توقيعهاى او پيش‌دستى مىكردند براى اين‌كه روشهاى بلاغت و فنون آن را از آنها به دست آورند حتى گفته شده كه هريك از اين توقيعها به يك دينار طلا خريد و فروش مىشده ، مقدمهء ابن خلدون ، چاپ المطبعة چاپ سوم 1900 م . بيروت ، ص 247 .\r\n","page_name":" 358 ","page_number":358},
  {"content":"\r\n\r\nحال و براى بيان مقصود رساتر و شيواتر از يك سخنرانى مفصل يا نامهء بلندبالا است .\r\nاين روش از روزگاران قديم در زبان پارسى معمول بوده نمونهء آن را در كارنامهء اردشير مىيابيم . در نامه‌اى كه اردشير از دربار اردوان به پدرش بابك نوشته بود و در آن با پدرش از پرخاشگرى خود با پسر اردوان و خشم اردوان را بر خود سخن گفته بود بابك در پاسخ وى چنين نوشت : « اكنون پوزش‌خواه و پشيمانى آشكارساز چه دانايان گفته‌اند كه دشمن به دشمن آن نتواند كردن كه به مردمان از كردار خويشتن رسد . » اين نيز گفته‌اند كه : « آن كس را از خود ميازار كه از وى ترا گريز نيست . » « 1 »\r\nو از آنچه در كتب ادب دربارهء امثال فرس آمده معلوم مىشود كه از اين امثال مقدار زيادى به عربى ترجمه شده و در دسترس دبيران بوده . ياقوت در معجم الادباء اين شعر را از محمد بن عبد الملك زيّات روايت كرده .\r\n إرووا عن فارس لنا مثلا * فان امثال فارس عبر « 2 » \r\nيعنى از امثال فارسيان براى ما روايت كن زيرا در امثال ايشان عبرت و پند است .\r\nو ابو نواس هم در شعرى از مثلى از قول كسرى بدين‌گونه ياد كرده :\r\n كقول كسرى فيما تمثّله * من فرص اللّص ضجّه الوق « 3 » \r\nكه ظاهرا ترجمهء اين مثل فارسى است : « دزد بازار آشفته مىخواهد » .\r\nو همو نام بسيارى از شعرا را كه امثال فارسى را در اشعارشان به عربى برگردانده‌اند نقل كرده « 4 » و ابن عبد ربّه در جايى كه از امثال اكثم بن صيفى و بزرجمهر الفارس ياد كرده دربارهء امثال بزرجمهر گويد : و اينها همان امثالى بودند كه جعفر پسر يحيى ( برمكى ) در كلام خود به كار مىبرد . « 5 »\r\n\r\n\r\n","description":"","footnote":"\r\n( 1 ) . كارنامهء اردشير بابكان ، بهمن 1342 ه . ش . تهران ، ص 12 - سبك‌شناسى ج 1 ، ص 124 ، چاپ دوم .\r\n( 2 ) . معجم الادباء ، ج 1 ، ص 31 .\r\n( 3 ) . عيون الاخبار ، ج 2 ، ص 22 .\r\n( 4 ) . بسيارى از اين امثال فارسى را كه به عربى برگردانده شده در سال هشتم الدراسات الادبية ص 292 - 298 در مقاله آقاى جعفر هليلى با عنوان « ما اخذه الشعر الفارسى من العربيه و الشعر العربى من الفارسيه » مىيابيد .\r\n( 5 ) . العقد الفريد ، ج 1 ، ص 327 .\r\n","page_name":" 359 ","page_number":359},
  {"content":"\r\n\r\nو به همين سببها بود كه نويسندگان و شعرا براى غنىتر ساختن آثار خود از مثلهاى فارسى هرچه بيشتر بهره مىجستند و آنها را در آثار خود جمع مىكردند . چنان كه نوشته‌اند در ديوان صالح بن عبد القدوس ، يكى از شعراى عربىگوى هزار مثل از اعراب و هزار مثل از ايرانيان جمع شده بود . « 1 »\r\nآنچه در كتابهاى ادبى دربارهء محاسن اين صنعت و ذكر مثلهاى خوب و بجا ذكر شده هرچند بيشتر متوجه محاسن كلامى و جنبه‌هاى ادبى اين هنر است و كمتر به جنبه‌هاى ديگر آن و از جمله جنبه‌هاى سياسى و اجتماعى آن متوجه شده در صورتى كه آن جنبه‌هاى ديگر اثر بيشترى در رونق و شكوفائى اين هنر و مبادرت دبيران و وزيران در آموختن و فراگرفتن هرچه بيشتر از آن مثلها و حكايتها داشته‌اند . « جهشيارى در حالات يحيى برمكى وزير هارون الرشيد نوشته كه يحيى در هنگامى كه از هارون رفتارى ناشايست مىديد و مىخواست او را از آن بياگاهاند زشتى آن رفتار را به رخ او نمىكشيد بلكه در فرصتى مناسب در ضمن مثلها و حكايتهايى كه از پادشاهان يا خلفاى گذشته نقل مىكرد زشتى آن رفتار و وجوب ترك آن را به او مىفهماند . » « 2 »\r\nنكته‌اى كه جهشيارى در سرگذشت يحيى برمكى و هارون الرشيد ذكر كرده منحصر به آن دو تن نيست ، اين سرگذشت همه وزيران و دبيران با عقل و تدبير است كه در طول تاريخ با حاكمانى خودپرست و تندخو و پرزور و كم‌خرد سروكار يافته و به حكم وظيفه‌اى كه در اداره امور مملكت داشته‌اند مىبايستى آنها را از كارى ناشايست بازدارند و به كارى نيك وادارند ، و به همين سبب با همه لطائف الحيل و از آن جمله ذكر همين مثلها و حكايات مىكوشيده‌اند تا آنها را به راه صواب بكشانند و اگر در مواردى توفيق يافته‌اند در موارد ديگر ناكام مانده و حتى جان خود را هم از دست داده‌اند . به‌هرحال اين‌گونه امثال و حكايات را در تاريخ شرق گذشته از جنبه ادبى از لحاظ سياسى و اجتماعى نيز\r\n\r\n\r\n","description":"","footnote":"\r\n( 1 ) . احمد امين ، ضحى الاسلام ، 1 / 190 بنقل از مجموعهء رسائل طبع الجوانب ، ص 2118 .\r\n( 2 ) . جهشيارى ، الوزراء و الكتاب ، ص 203 .\r\n","page_name":" 360 ","page_number":360},
  {"content":"\r\n\r\nاهميت و اعتبار فراوان بوده زيرا اينها را همچون پادزهرى در برابر استبداد حاكمان و سبكسريها و نابخرديهاى آنان به كار مىبرده‌اند ، و بىسبب نيست كه در ادبيات پارسى از پيش از اسلام تا دروه‌هاى مختلف اسلامى و همچنين در ادبيات عربى اين رشته از سخنان حكمت‌آميز و پندآموز و حكايات و قصص نكته‌دار و پرمحتوا پيوسته بازار رايجى داشته همچنانكه بىسبب نيست كه كتابى همچون كليله و دمنه كه بهترين نمونه از اين رشته از ادبيات است تا اين اندازه در ايران و اسلام شأن و آوازه يافته است .\r\n\r\nخطابه‌ها\r\nديگر از اين نوع نوشته‌ها كه آموختن آن‌ها را به دبيران ديوان توصيه مىكرده و آگاهى از آنها را از فضائل ايشان مىشمرده‌اند خطابه‌هايى بوده كه از شاهان ايران روايت مىشده و معمولا حاوى نكاتى در ادب و حكمت بوده‌اند .\r\nاين خطابه‌ها بر دوگونه‌اند يكى آنها كه براساس رسم و آيينى كه از قديم در ايران جارى بوده هر پادشاهى در آغاز سلطنت دربارهء روش و منش خود براى بزرگان دولت ايراد مىكرده و نمونه‌هاى آنها را در شاهنامه فردوسى مىتوان يافت و مسعودى هم از آنها با عنوان « و كلامهم عند عقد التيجان على رؤوسهم » ياد كرده ، و ديگر سخنانى بوده است كه برخى از پادشاهان به مناسبت رويدادهاى بسيار مهمى كه در كشور اتفاق مىافتاده و ضرورت ايجاب مىكرده كه به آگاهى بزرگان دولت يا عامه مردم برسد ايراد مىكرده‌اند .\r\nسخنانى از اين دست كه در تاريخهاى عربى نقل شده كم نيستند و همين امر مىرساند كه در دوره‌هاى نخستين خلافت اين‌گونه آثار مطلوب دبيران و نويسندگان و مورد مراجعه آنان بوده .\r\n\r\nخطبهء منوچهر\r\nقديمىترين خطبه‌اى كه از ترجمه عربى آن اثرى در منابع عربى اسلامى هست خطبه‌اى است از\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nمنوچهر پادشاه داستانى ايران كه چنان كه در كتب تاريخ آمده نوه فريدون بوده و به نقل طبرى موسى بن عمران پيامبر بنى اسرائيل در زمان او و در سال شصتم از پادشاهى او زاده شده است . « 1 » اين خطبه كه هم طبرى در تاريخ خود و هم مسكويه در تجارب الامم آن را نقل كرده‌اند و بلعمى هم ترجمه گونه‌اى از آن را در تاريخ خود آورده قديمىترين نوشته‌اى بوده از اين نوع كه به مسلمانان رسيده ، مسكويه در آغاز اين خطبه گويد : « و هذه اول خطبه عرفناها و نقلت الينا » ، يعنى اين نخستين خطبه‌اى است كه ما شناخته‌ايم و به ما رسيده . » « 2 »\r\nدر داستان اين خطبه چنين آمده كه چون در پادشاهى منوچهر ، افراسياب پادشاه تركان كه با منوچهر پيمان صلح داشت بمرد و سلطنت به پسرش رسيد سالى چند برآمد كه او پيمان بشكست و در سال سى و پنجم از پادشاهى منوچهر تركان از جيحون كه مرز ميان ايران و توران بود گذشتند و در سرزمين ايران به تاخت و تاز و ويران‌گرى پرداختند . منوچهر كه از اين رويداد سخت برآشفته بود همه بزرگان كشور و اسواران و موبدان و اشراف را در مجلسى بزرگ بخواند و در آن مجلس سخنانى به تفصيل گفت كه در آن هم سرزنش بود از اين‌كه آنان در پاسدارى از حريم كشور از خود چنان سستىاى نشان داده‌اند كه دشمن را در شكستن آن حريم دلير ساخته و هم تحريص و ترغيب به جنگ و آماده ساختن آنان براى دفاع از كشور و سركوبى دشمن .\r\nاين خطبه نسبتا مفصل است و نزديك چهار صفحه از تاريخ طبرى را دربرگرفته و داراى مطالبى است تعليمى و اخلاقى و عباراتى يك دست و منسجم .\r\nطبرى از خطبه ديگرى ياد مىكند كه شاپور ذوالاكتاف براى مردم ايران ايراد كرده و آن را به بلاغت و شيوايى ستوده است . « 3 » و همچنين از خطبه مفصلى سخن گفته كه بهرام‌گور پس از بازگشت از جنگ با تركان در طى چند روز براى\r\n\r\n\r\n","description":"","footnote":"\r\n( 1 ) . طبرى 10 / 434 « و يقال ان موسى النبى ( ص ) ظهر فى سنه ستين من ملكه » ( از پادشاهى او شصت سال گذشته بود كه موسى از مادرزاد ، بلعمى ، ص 44 ) .\r\n( 2 ) . تجارب الامم ، جلد اول از چاپ عكسى از صفحهء 19 به بعد خواهيد يافت .\r\n( 3 ) . طبرى 1 / 846 .\r\n","page_name":" 362 ","page_number":362},
  {"content":"\r\n\r\nمردم ايراد كرده . « 1 » مسكويه هم در تجارب الامم در پايان سيرت انوشروان خطبه مفصلى از او نقل كرده كه ترجمه فارسى آن را در جاى ديگر آورده‌ام . « 2 » و ابو حنيفه دينورى هم خطبه مفصلى از هرمزد پسر انوشروان آورده كه از لحاظ تغييرى كه در سبك انشاء عربى آن با ساير نوشته‌هاى هم‌رديف ديده مىشود قابل تأمل است ، « 3 » كه با مراجعه به آنها مىتوان دريافت كه در قرنهاى نخستين اسلامى چه مقدار از اين‌گونه آثار در اختيار دبيران ديوان بوده و چه‌گونه براى آنان به عنوان سرمشق و الگو به كار مىرفته است .\r\n\r\nو مكايدهم فى حروبهم « 4 »\r\nآنچه در نامهء ابن مدبر از آثار ايرانيان با عنوان « و مكايدهم فى حروبهم » ياد شده و آموختن و فراگرفتن آنها را به دبيران ديوان توصيه كرده مقصود آن دسته از نوشته‌هاى ايرانى بوده كه در آنها از آيين جنگ و همه قواعد و رسومى كه در زمينه‌هاى مختلف آن از اعزام سپاهيان و كيفيت لشكركشى و آرايش جنگى و شرائط سرداران و سپاهيان و ديگر امور مربوط به آن سخن مىرفته است . آيين و رسومى كه در خلافت اسلامى هم به خصوص از آغاز خلافت عباسى كه غالب سران و سرداران از ايرانيان آشنا به اين قبيل فنون جنگى بودند گرايشى به تقليد و اقتباس از آنها پديدار شد و دبيران ديوان هم به حكم وظيفهء خود به آموختن و فراگرفتن و آشنا شدن با عبارات و اصطلاحات آنها موظف گرديدند و از آنجا كه آيينها و قواعد و رسوم جنگى معمولا برپايه غافلگيرى دشمن و نوعى حيله‌هاى جنگى استوار بوده است ازاين‌رو در عربى اين‌گونه آيينها را به عنوان مكايد خواندند يعنى حيله‌ها يا تدبيرهاى جنگى . از اين نوع نوشته‌ها كه در دوران ابن مدبّر شايد به فراوانى در اختيار دبيران بوده آثار\r\n\r\n\r\n","description":"","footnote":"\r\n( 1 ) . طبرى 1 / 865 .\r\n( 2 ) - ادب و اخلاق در ايران پيش از اسلام . . . ص 97 به بعد .\r\n( 3 ) . ابو حنيفه دينورى ، الاخبار الطوال ، ص 75 تا 77 .\r\n( 4 ) . حيله‌هاى جنگى ايشان\r\n","page_name":" 363 ","page_number":363},
  {"content":"\r\n\r\nو نشانه‌هائى به ما رسيده و از خلال آنها مىتوانيم تا حدى به محتويات آنها پىبريم ، يا مطالبى است كه از آنها در مؤلفات نخستين اسلامى نقل شده و در برخى موارد متضمن شرح و تفصيلهايى بسيار مفيد است و يا قطعه‌هاى پراكنده‌اى است كه در اينجا و آنجا در اقتباسهايى كه در كتب ادبى يا تاريخى اسلامى از نوشته‌هاى پارسى شده به چشم مىخورد و يا نام بعضى از كتابها و رساله‌هاى فارسى است كه به عربى ترجمه شده و نام و وصف آنها در مؤلفات اسلامى آمده اگرچه از خود آنها اثرى باقى نمانده .\r\nقديمترين نشانى كه از اين‌گونه نوشته‌ها در يكى از مآخذ اسلامى ديده مىشود چند قطعه است كه ابن قتيبه در عيون الاخبار از آيين‌نامه ( كتاب الآيين ) نقل كرده و گفته كه خود او آن را در آيين‌نامه خوانده است . اين قطعه‌ها گذشته از اين‌كه قديمترين اثر منقول از اين‌گونه نوشته‌هاى ايرانى هستند چنان كه در جاى خود خواهيم ديد تنها اثر بازمانده از آيين‌نامه‌هاى ساسانى نيز مىباشند .\r\nمهمترين قطعه‌اى كه از اين نوع قابل ذكر است قطعه‌اى است كه ابن قتيبه آن را با عنوان « و قرأت فى الآيين » نقل كرده و نزديك به سه صفحه از عيون الاخبار را دربرگرفته « 1 » .\r\nاين قطعه شامل مطالبى است از اين نوع :\r\n- طرز آرايش جنگى و اينكه چه رسته‌اى از سربازان را در چه قسمت از ميمنه يا مسيره يا قلب قرار دهند .\r\n- محل آرايش سپاه و زمان آغاز حمله را چگونه انتخاب كنند .\r\n- با شكست يافته‌گان و فراريان دشمن چگونه رفتار كنند .\r\n- اگر آبى در ميانهء دو لشكر باشد كه هر دو ناچار بايد از آن برخوردار شوند چه روشى بايد در پيش گيرند .\r\n- شرائط حمله و دفاع در صورتى كه سربازان كاركشته و پرتجربه و جنگ‌ديده و جنگ‌آزموده نباشند چيست .\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 112 - 115 .\r\n","page_name":" 364 ","page_number":364},
  {"content":"\r\n\r\n- چگونه براى شبيخون‌زدن كمين كنند و چه محلى را براى اين كار برگزينند و چه‌سان بر سپاه غافل دشمن شبيخون زنند .\r\n- در محاصرهء دژهاى دشمن و گشودن آنها چه روشى در پيش گيرند . و در تعيين محلهايى كه بايد براى به كار انداختن جنگ‌افزارهاى مخصوص همچون منجنيقها و ارّاده‌ها و نردبانها در نظر گرفته شود يا براى نقب‌زدن مشخص گردد چه‌گونه رفتار كنند .\r\n- و براى درهم شكستن روحيهء محاصره‌شدگان و وادار ساختن آنها به تسليم به چه كارهايى دست زنند .\r\nاز خلال مطالب ديگرى هم كه مؤلفان اسلامى به مناسبتهايى دربارهء آداب جنگى ايرانيان نقل كرده‌اند مىتوان كم‌وبيش به بعضى قواعد و رسومى كه در آن دوران به كار مىرفته و مؤلفان اسلامى آنها را شايستهء تقليد مىشمرده‌اند نيز دست يافت .\r\nمانند آنچه جهشيارى در كتاب الوزراء و الكتاب نقل كرده كه رسم پادشاهان ايران اين بود كه چون سپاهى به جايى گسيل مىداشتند يكى از دبيران خود را هم با آن همراه مىساختند و به فرماندهء آن سپاه دستور مىدادند كه جز به رأى او عمل نكند و از تدبير و حزم و احتياط وى بهره گيرد . و به آن دبير سفارش لازم مىكردند تا فرمانده سپاه را از كارهاى ناسنجيده باز دارد . و هر زمان كه در طى لشكركشى نياز به نوشتن نامه‌اى به دشمن در تهديد يا ترغيب يا اعذار و انذار لازم مىآمد بر آن دبير بود كه چنان نامه‌اى از سوى فرمانده سپاه مىنوشت . « 1 »\r\nو مانند اين مطلب كه باز جهشيارى از عهد شاپور به پسرش هرمزد نقل كرده حاكى از اين‌كه هيچ يك از فرماندهان سپاه ، كه بايد همواره همچون ذخيرهء جنگى و نگاهبان كشور در برابر دشمنان باشند ، به كارهاى كشورى همچون كارگزارى يا تصدى امر خراج و مانند اينها نگمار چه اگر از آنها خيانتى\r\n\r\n\r\n","description":"","footnote":"\r\n( 1 ) . الوزراء و الكتاب ، ص 4 .\r\n","page_name":" 365 ","page_number":365},
  {"content":"\r\n\r\nظاهر گردد و از آن چشم‌پوشى كند موجب اتلاف بيت المال و زيان رعيت و اشاعه فساد گشته‌اى و اگر از وى بازخواست كنى موجب تحقير و زوال شوكت و هتك‌حرمت وى شده و او را نسبت به خود كينه‌توز ساخته‌اى . « 1 »\r\nو مانند اين مطلب كه آن را عامرى نيشابورى از عهد شاپور به پسرش هرمز با عنوان قانون كبير فى الحزم نقل كرده و حكايت از آن دارد كه در اين عهد آمده پادشاه را سزاست كه براى خود سپاهى مخصوص داشته باشد كه در حوادث غيرمترقبه و پيش‌آمدهاى ناگوار به كار گرفته شوند و براى اين منظور بايد از ميان همه سپاهيانش بهترين و شريف‌ترين آنها را براى چنين سپاهى برگزيند و آنها را براى روز مبادا ذخيره نگه دارد . « 2 »\r\nو مانند اين مطلب كه آن را عامرى نيشابورى از عهد شاپور به پسرش هرمز با عنوان « قانون آخر كبير فى السياسيه » نقل كرده و در آن آمده كه :\r\nدست هيچ يك از فرماندهانت را در تنبيه سپاهيان زير دستش باز مگذار بلكه به همه دستور بده كه هر زمان كسى از سپاهيانش را مستوجب تنبيه يافت آن را به « صاحب مظالم » تو يعنى كسى كه تو براى رسيدگى و داورى از اين امور تعيين كرده‌اى ارجاع دهند و اگر تنبيهى بر آنها لازم شود به دست صاحب مظالم اجرا شود نه به وسيلهء فرماندهان . « 3 »\r\nو از همين قبيل است قانون ديگرى كه آن را هم عامرى از همان عهد دربارهء سازمان داخلى و تقسيمات لشكرى نقل كرده حاكى از اين‌كه براى هر يك صد نفر يك رئيس و براى هر پنجاه نفر يك راهبر قرار دهد و اين‌كه پس از تنظيم دسته‌هاى سپاهى اجازه ندهد كه سپاهيان به ميل خود از يك رسته به رسته ديگر منتقل شوند . « 4 »\r\n\r\n\r\n","description":"","footnote":"\r\n( 1 ) . الوزراء و الكتاب ، ص 7 . اين قطعه را عامرى نيشابورى هم با كمى تغيير نقل كرده ، السعاده و الاسعاد ، ص 299 .\r\n( 2 ) . السعاده و الاسعاد ، ص 295 ، نظير چنين سپاهى را مورخان در جنگ قادسيه به عنوان « جند شهنشاه » نام برده‌اند كه آنها از چهار هزار اسواران ديلمى تشكيل شده بودند .\r\n( 3 ) . السعاده و الاسعاد ، ص 297 .\r\n( 4 ) . السعاده و الاسعاد ، ص 331 .\r\n","page_name":" 366 ","page_number":366},
  {"content":"\r\n\r\nو از همين قبيل است قطعه‌اى كه ابن قتيبه از تاجنامه دربارهء حقوق و مستمرى سپاهيان نقل كرده كه آن را در جاهاى ديگر نيز به عنوان سخنى حكمت‌آميز نيز نقل كرده‌اند . « 1 »\r\nو از كتابهايى كه در همين زمينه يعنى آيين جنگ از پارسى به عربى ترجمه شده و دست‌كم تا قرن چهارم هجرى در دسترس بوده و ابن نديم آنها را ديده و وصف كرده نام دو كتاب در دست است يكى از آنها كتابى بوده كه ابن نديم موضوع آن را « تعبيهء جنگ و آداب اسواران و اين‌كه پادشاهان ايران چگونه مرزبانانى بر مرزهاى چهارگانه شرق و غرب و جنوب و شمال مىگمارند » و موضوع ديگرى را « آداب جنگ و دژگشايى و شهرستانى و كمين كردن و روانه كردن جاسوسان و اعزام پيش‌آهنگان و دسته‌هاى ديگر از لشكريان و ساختن اسلحه‌خانه‌ها نوشته و دربارهء اين كتاب اخير گويد كه چنان كه در اصل آن آمده بوده آن را براى اردشير بابكان پرداخته بوده‌اند . « 2 »\r\nبه جز آنچه دربارهء آيين جنگ و لشكركشى و قواعد و رسوم آن در آثار ترجمه شده از پارسى وجود داشته نوشته‌هاى ديگرى هم دربارهء آيين تيراندازى كه خود يكى از فنون مهم جنگى بوده از پارسى به عربى ترجمه شده بوده كه آثارى از آنها هم در مؤلفات اسلامى و هم در تاريخ خلافت ديده مىشوند . از آن جمله قطعه‌اى است كه ابن قتيبه آن را هم از آيين‌نامه با عنوان « و قرات فى الآيين » در همين فن تيراندازى نقل كرده است . « 3 »\r\nآنچه در اين‌جا گفتنى مىنمايد اين است كه كتابها يا نوشته‌هايى كه دربارهء آيين تيراندازى وجود داشته شامل مطالبى دربارهء انواع مختلف تيراندازيها و قواعد و آداب آنها بوده كه بعضى جزء فنون جنگى و برخى هم از بازيهاى ورزشى و قهرمانى به شمار مىرفته‌اند .\r\nخبر دو گونه از اين نوع بازيها يا فنون جنگى را كه در دوران اسلامى از\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 11 .\r\n( 2 ) . الفهرست ، ص 314 .\r\n( 3 ) . عيون الاخبار ، ج 1 ، ص 133 .\r\n","page_name":" 367 ","page_number":367},
  {"content":"\r\n\r\nايران به اعراب راه‌يافته و در دربار خلفاى عباسى هم ارج و منزلتى يافته بود در مآخذ اسلامى مىيابيم ، يكى تيراندازى با كمان و گلوله كه آن را در فارسى گروهه مىگفتند . و در عربى جلاهق جلاهقات خوانده شده « 1 » و در زمان خلافت عثمان در مدينه رواج كامل يافت .\r\nو ديگر تيراندازى با نشّاب به برجاس كه به گفتهء مسعودى نخستين كس از اعراب كه بدان پرداخت هارون الرشيد بود . « 2 »\r\nتيراندازى با جلاهقات كه در آغاز براى شكار پرندگان به كار مىرفت در زمان عثمان به اندازه‌اى در مدينه شايع شده بود كه موجب ناخوشنودى اهل صلاح و تقوى گرديده و آن را چون امرى منكر مىنگريستند . در آن زمان در مدينه جاهاى مخصوصى براى نگاهدارى كبوتران كه براى همين كار نگهدارى مىكردند وجود داشته و در آنجاها كبوتران را پرواز مىداده و در هوا آنها را با همين جلاهقات هدف قرار مىداده‌اند . نوشته‌اند كه عثمان در سال هشتم خلافت خود شخصى را مأمور از ميان بردن آن مراكز نمود او هم بال پرندگانى را كه براى اين كار نگهدارى مىكردند كند و جلاهقات را هم شكست . « 3 » و گرچه اين گونه تيراندازى كه نخست به صورت بازى در مدينه معمول گرديد در آغاز امرى شگفت و ناروا شمرده شد ولى بعدها كه با آن مأنوس شدند در دوران خلفا در سپاهيان خود دسته‌اى هم گلوله‌انداز تربيت مىكردند و از دوران هارون الرشيد نوشته‌اند كه وقتى موكب او حركت مىكرده گروهى هم از همين گلوله‌اندازان در پيشاپيش موكب او حركت مىكرده‌اند و كسانى را كه در مسير موكب بوده‌اند با گلوله مىزده‌اند و در همين دوران عباسى يكى از ورزشهاى قهرمانى همين\r\n\r\n\r\n","description":"","footnote":"\r\n( 1 ) . جلاهق معرّب « كمان گروهه » يا به عبارت دقيق‌تر معرّب جزء دوم آن يعنى گروهه است .\r\nمطالب بيشترى در اين باره در مجله « الدراسات الادبيه » سال ششم شماره‌هاى 1 و 2 سال 1964 و 1343 ه . ش . ص 23 - 26 خواهيد يافت .\r\n( 2 ) . مروج الذهب ، ج 2 ، ص 365 « كان الرشيد اول من لعب بالصولجان و الكره ، و اول من رمى بالنّشاب فى البرجاس ، و اول من لعب بالشطرنج و النردّ و قرّب اللّعاب و اجرى عليهم الارزاق » .\r\n( 3 ) . ابن اثير ، ج 3 ، ص 90 .\r\n","page_name":" 368 ","page_number":368},
  {"content":"\r\n\r\nتيراندازى به پرندگان بوده كه در بيرون شهرها تيراندازان به مسابقه مىپرداخته‌اند . « 1 »\r\nو اما تيراندازى با نشّاب به برجاس كه قطعه عيون الاخبار هم در آموزش همين نوع است يكى از فنون جنگى بوده كه كسب مهارت در آن احتياج به آموزش و تمرين فراوان داشته و در ديوان سپاه دوران ساسانى تعليم اسب‌سوارى و تيراندازى را معلمان و مودّبان مخصوص عهده‌دار بوده‌اند و اشراف بر امر آنها و مراقبت در كارشان بر عهدهء صاحب ديوان سپاه بوده . « 2 » نشّاب در عربى به تيرهاى فارسى گفته مىشده كه داراى پيكان بوده‌اند و غالبا بيش از يك پيكان داشته‌اند و آنها را كه پنج پيكانه بوده‌اند پنجگان مىناميده‌اند . تيرهاى عربى را سهم مىگفته‌اند . و برجاس آماجگاه تير است در هوا و در عربى آماجگاه زمينى را غرض خوانند . اعراب با اين‌گونه تيرهاى ايرانى و تيراندازيهاى ايشان از پيش از اسلام آشنا شده بودند . طبرى در جنگ وهرز سردار ايرانى با حبشيها در يمن گويد ، وهرز به سپاهيان خود گفت كه چون دستور تيراندازى دادم آنها را با پنجگان بزنيد ، و مردم يمن تا آن زمان نشّاب نديده بودند . « 3 » طبرى از اين‌گونه تيراندازى با پنجگان بار ديگر در رويدادهاى سال 65 هجرى در بصره از آنجا گريخته و به قبيلهء ازد پناهنده شده بود و مسعود رئيس آن قبيله براى آرام كردن مردم به بصره آمده و در مسجد به منبر رفته بود تا مردم را به آرامش دعوت كند و طرفداران او و عبيد الله نيز همه راهها را بسته بودند ولى مخالفان آنها كه در رأسشان ماه افريدون با چهارصد تن از اسواران ايرانى بود آنها را با همين پنجگان قدم‌به‌قدم عقب نشاندند تا به مسجد داخل شدند و مسعود را كشتند . طبرى كه اين واقعه را شرح داده ، گويد ، چون به جايى رسيدند كه مخالفان نيزه‌گذار جلو پيشرفت آنها را گرفته بودند ، ماه افريدون فرمان داد تا با پنجگان به آنها حمله كنند و اسواران كه چهارصد تن بودند يك‌باره دو هزار نشابه بر آنها باريدند و\r\n\r\n\r\n","description":"","footnote":"\r\n( 1 ) . اغانى ، ج 2 ، ص 93 .\r\n( 2 ) . الاخبار الطوال ، ص 74 - 75 .\r\n( 3 ) . طبرى ، 1 / ص 563 .\r\n","page_name":" 369 ","page_number":369},
  {"content":"\r\n\r\nآنها را فرارى دادند . « 1 »\r\nاز اين‌گونه تيراندازى اسواران ايرانى كه در جنگهاى داخلى اعراب در شكست مخالفان اثرى قاطع داشته بار ديگر در سال 74 در جنگ زيده كه در نزديكى مدينه ميان سپاه مروان خليفه اموى از شام و سپاهيان بصره به طرفدارى ابن زبير اتفاق افتاد اثرى مىيابيم . در اين جنگ اسواران ايرانى در سپاه بصره با سپاهيان شام مىجنگيدند ، بلاذرى در اين باره مىنويسد در اين جنگ جماعتى از اسوار هم در سپاه ابن زبير شركت كردند و خلقى را با تيرهاى خود مىكشتند و هيچ تيرى از آنها به خطا نرفت . « 2 » در اين جنگ يوسف ابن الحكم ثقفى پدر حجاج بن يوسف والى خونخوار دوران عبد الملك بر بصره نيز در جزء سپاهيان شام شركت كرده بود و پسرش حجاج را هم به ترك خود سوار كرده بود و چون سپاه شام شكست يافت او هم با پسرش از معركه بگريخت . ولى حجاج اين خوارى را كه از آنها يافته بود فراموش نكرد و هنگامى كه به ولايت بصره منصوب گرديد به اسواران ايرانى زيان فراوان وارد ساخت خانه‌هاشان را خراب كرد و مقرريهاى آنها را كه در ديوان داشتند قطع كرد و بعضى از آنها را هم از بصره كوچانيد . « 3 »\r\nدر همين قرن اول هجرى باز به مناسبتى در تاريخ حوادث خلافت سخن از همين اسواران ايرانى و تيراندازيهاى آنان كه موجب قتل مخالفان شده است به ميان آمده و آن در زمان خلافت سليمان بن عبد الملك است كه مروان بن مهلّب به نيابت از برادرش يزيد بن مهلب ولايت بصره را داشت . در سال 90 هجرى داود بن عقبه و چند تن از زعماى خوارج در بصره قيام كردند و كسانى را كه به مقابلهء آنها فرستادند كارى از پيش نبردند و همگى شكست يافت تا سرانجام\r\n\r\n\r\n","description":"","footnote":"\r\n( 1 ) . فقال لهم ماه افريدون بالفارسيه صكّوهم بالفنجسقان اى به خمس نشّابات فى رمية بالفارسيه ، و الاساوره اربع مائه فصكّوهم بالفى نشّابه فى دفعه فاجلوا عن ابواب السكك . . . » ( طبرى ، 2 / 454 ) .\r\n( 2 ) . فتوح البلدان ، ص 460 ، شرح اين جنگ را در انساب الاشراف ج 5 ، ص 150 - 154 خواهيد يافت .\r\n( 3 ) . فتوح البلدان ، ص 460 .\r\n","page_name":" 370 ","page_number":370},
  {"content":"\r\n\r\nمروان بن مهلب زادويه اسوارى را به مقابلهء آنها فرستاد و وى كه در تيراندازى با پنجگان مهارت فراوان داشت با همين روش با آنها به جنگ و گريز پرداخت تا سرانجام همه را به قتل رسانيد . « 1 »\r\nدر آيين تيراندازى دست‌كم تا قرن چهارم هجرى يك كتاب وجود داشته كه ابن نديم آن را به عنوان آيين الرّمى در فهرست كتابهايى كه در فنون اسب‌سوارى و سلاح‌گيرى و جنگ‌افزارها به عربى ترجمه شده بوده ذكر كرده و گفته برخى آن را از بهرام‌گور مىدانند و برخى هم از بهرام‌چوبين . « 2 »\r\n\r\n\r\n","description":"","footnote":"\r\n( 1 ) . العيون و الحدائق فى اخبار الحقايق ، ص 36 - 37 « در اين كتاب چنين آمده : از ابو عبيده روايت شده كه گفت در ايام خلافت سليمان بن عبد الملك پنج تن از خوارزم در عسفان در ناحيه بصره قيام كردند . پنج تن از شرطه‌ها را مأمور سركوبى آنها كردند ولى خوارج آنها را شكست دادند پس مروان مهلب زادويه اسوارى را به مقابله آنها فرستاد و وى چون آنها را ديد كه پنج نفرند به همراهانش گفت به‌ايستيد آنگاه به غلامش گفت پنج نشابه به من بده آنگاه به آنها نزديك شد و آنها به او حمله كردند از آنها گريخت و سپس برگشت و يكى از آنها را با تير زد و باز هم گريخت و به همين ترتيب همهء آنها را به قتل رسانيد . . . » .\r\n( 2 ) - الفهرست ، ص 314 .\r\n","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\n\r\nگفتار شانزدهم « عهود » ( عهدها )\r\nعهد اردشير * عهد شاپور به پسرش هرمزد * عهد قباد به پسرش خسرو انوشيروان * عهد كسرى انوشروان به پسرش هرمز * عهد خسرو پرويز به پسرش شيرويه\r\nعهد به فرمانها و احكامى گفته مىشده كه براى واگذارى مقامى يا منصبى بزرگ از سوى فرمانروايان بزرگ به فرمانروايان كوچك‌تر صادر مىشده و كامل‌ترين نمونهء آن فرمانى بوده از شاهان كه در آن جانشين خويش را تعيين مىكرده‌اند و به همين سبب هم جانشين شاه را ولىعهد خوانده‌اند يعنى كسى كه مسؤول آن عهد و اجراكننده مفاد آن بوده و در گفته ابن المدبر و مسعودى و همچنين در هرجا كه در مورد آثار پارسى عهود به كار رفته مراد همين فرمانهاى جانشينى است كه چون معمولا شامل سفارشها و اندرزهايى در آيين كشوردارى و حسن سيرت و سلوك نيز بوده در مآخذ اسلامى گاهى مطالب آنها با عنوان وصية و وصايا هم ياد شده است .\r\nاين عهدها ، از آنجا كه به نام بالاترين مقام كشور و به دست تواناترين نويسندهء ديوان نوشته مىشده‌اند قهرا بهترين نوشتهء نوع خود و داراى تمام صفات و شرائطى بوده‌اند كه يك نوشتهء بديع و بليغ ديوانى و دربارى به شرحى كه گذشت مىبايستى دارا باشد و به همين سبب هم اين عهدها از بهترين\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nنمونه‌هاى بلاغت پارسى شمرده مىشده‌اند و حتى يكى از آنها يعنى عهد خسرو انوشروان به پسرش را به گفته ابن نديم « عين البلاغه » يعنى سرچشمهء بلاغت مىخوانده‌اند . « 1 »\r\nابن نديم در ضمن كتابهاى جيهانى « 2 » دو كتاب ياد كرده كه از آنها معلوم مىشود به سبب اهميتى كه نوشتن اين عهدها داشته در آيين نوشتن و پرداختن آنها رساله‌هاى جداگانه‌اى هم به وسيلهء دبيران بزرگ آزموده تأليف مىشده يكى از آن دو كتاب آيين مقالات كتب العهود للخلفاء و الامراء نام داشته و ديگر كتاب الزيادات فى كتاب آيين فى المقالات . « 3 »\r\n\r\n\r\n","description":"","footnote":"\r\n( 1 ) . الفهرست ، ص 316 .\r\n( 2 ) . ابن نديم نام كامل جيهانى و سمت او را بدين‌گونه نوشته است : « ابو عبد الله احمد بن محمد بن نصر وزير صاحب خراسان . » و به جز دو كتابى كه از او در متن ذكر شد دو كتاب ديگر هم به نام او ذكر كرده يكى كتاب المسالك و الممالك و ديگر كتاب رسائل ، الفهرست ، ص 138 .\r\n( 3 ) . در نام اين دو كتاب در چاپهاى مختلف كتاب الفهرست و جاهايى كه از آن نقل يا ترجمه شده دگرگونيهايى رخ داده كه بايد مورد توجه قرار گيرد . آنچه در متن ذكر شده نام‌هاى اصلى اين دو كتاب است كه در چاپ فلوگل آمده . در چاپ تجدد اين نام‌ها به اين صورت آمده « كتاب آيين موالات كتب العهود للخلفاء و الامراء » ، « كتاب الزيادات فى كتاب الناسى فى المقالات » ( ص 153 ) كه دو كلمه « مثالات » و « الناسى » به ترتيب تحريف شده از دو كلمه « مقالات » و « الآيين » است و در ترجمه فارسى تجدد از الفهرست نام اين دو كتاب به صورتى چاپ شده كه از آن مىتوان سه كتاب درآورد ، صورت چاپ شده چنين است « كتاب آيين ، مقالات كتب العهود للخلفاء و الامراء ، كتاب الزيادات فى كتاب الناسى فى المقالات » ( ص 228 ) و اين استنباط از اشتباه در نقطه‌گذارى بين آيين و مقالات حاصل مىشود ولى در لغت‌نامه دهخدا همين اشتباه به صورتى قاطع تثبيت شده چه در آنجا تأليفات جيهانى چنين شماره شده :\r\n1 - المسالك و الممالك . 2 - آيين مقالات . 3 - عهود الخلفاء و الامراء . 4 - الرسائل . 5 - الزيادات فى كتاب آيين . ( لغت‌نامه در جيهانى احمد بن محمد بن احمد ) كه چنان كه ديده مىشود چهار كتاب جيهانى به پنج كتاب افزايش يافته است .\r\nاز دقت در نام اين دو كتاب كه در متن ذكر شد اين گمان به ذهن مىرسد كه شايد كتاب نخست يعنى آيين مقالات . . . اصلى قديم‌تر از زمان جيهانى و شايد اصلى پارسى داشته كه جيهانى براساس آن اين كتاب را پرداخته و در آن قواعدى را بازگو كرده كه پيشينيان آنها را وضع كرده بوده‌اند . دو چيز اين گمان را تأييد مىكند يكى نام آيين كه معمولا در نام كتابها به كار -\r\n","page_name":" 374 ","page_number":374},
  {"content":"\r\n\r\nدر قرن چهارم هجرى ابن نديم از چهار عهد نام برده كه خود او آنها را ديده بوده يا از آنها اطلاع داشته و به جز آنچه ابن نديم ياد كرده نام و اثر دو ، و يا به احتمال قوى سه عهد ديگر هم در مآخذ ديگر اسلامى كه پيش از ابن نديم يا پس از وى تأليف شده‌اند آمده كه توضيحى دربارهء هريك از آنها خواهد آمد .\r\nآنچه در اينجا گفتنى مىنمايد اين است كه از سير تاريخى اين‌گونه آثار در زبان عربى چنين برمىآيد كه در قرنهاى نخستين اسلامى و پيش از آن‌كه تأليف كتاب در اين زمينه‌ها در عربى آغاز شود تعداد اين قبيل آثار ديوانى كه از پارسى به عربى ترجمه شده و در ميان دبيران ديوان متداول بوده بيش از اين مقدارى بوده كه با نام اصلى در كتابهاى تاريخى يا ادبى دوره‌هاى بعد ثبت شده يا مطالبى از آنها برجاى مانده است .\r\nعهدهايى كه در فهرست ابن نديم نامشان آمده به همان صورت كه او ذكر كرده اينها هستند :\r\n* كتاب عهد كسرى الى ابنه هرمز يوصيه حين اصفاه الملك و جواب هرمز اياه .\r\n* كتاب عهد كسرى الى من ادرك التعليم من بيته . « 1 »\r\n* كتاب عهد اردشير بابكان الى ابنه شابور .\r\n* كتاب عهد كسرى انوشروان الى ابنه الذى يسمى عين البلاغه . « 2 »\r\n\r\n\r\n","description":"","footnote":"\r\n- مىرفته كه از پارسى ترجمه يا براساس يا به تقليد آنها تأليف مىشده ، و ديگر تأليف كتاب ديگرى است در همين زمينه به وسيلهء جيهانى به نام « الزيادات فى كتاب آيين فى المقالات » است كه از آن چنين برمىآيد كه اين كتاب شامل قواعد و دستورهايى بوده كه خود جيهانى در طى تجارب ممتد نويسندگى و دبيرى و وزارت درباره نوشتن عهدها استنباط كرده و آنها را همچون مكملى براى كتاب آيين . . . با عنوان « الزيادات فى كتاب الآيين . . . » جمع و تدوين كرده است .\r\n( 1 ) . اين كلمه در چاپ فلوگل ( ص 315 ) من بيته و در چاپ تجدد ( ص 377 ) من بنيه چاپ شده كه صحيح‌تر به نظر مىرسد هرچند من بيته هم غلط نيست .\r\n( 2 ) . الفهرست ، ص 315 و 316 .\r\n","page_name":" 375 ","page_number":375},
  {"content":"\r\n\r\nاز دو يا سه عهدى كه نام و اثر آنها را در مآخذى ديگر به جز فهرست ابن نديم مىتوان يافت ،\r\n* يكى عهد شاپور به پسرش هرمزد است كه جهشيارى دو قطعه از آن را در كتاب الوزراء و الكتاب ، آورده و عامرى نيشابورى هم در بيست و هفت موضع از كتاب السعاده و الاسعاد فى السيرة الانسانية در مناسبتهاى مختلف به مطالب آن استناد كرده .\r\n* و ديگر عهد قباد به پسرش خسرو ( انوشروان ) است كه ابن طباطبا از تاريخ الدول الاسلامية مطالبى از آن را آورده .\r\n* و ديگر به احتمال قوى عهد خسرو پرويز است به پسرش قباد معروف به شيرويه كه ابن قتيبه در عيون الاخبار تكه‌هايى از آن را نقل كرده .\r\nو اينك به ترتيب تاريخى دربارهء هريك از آنها توضيحى خواهد آمد .\r\n\r\nعهد اردشير\r\nاز دوران اردشير بابكان بنيادگذار پادشاهى ساسانيان به جز گفته‌ها و نوشته‌هاى پراكنده كه در كتابهاى تاريخى و ادبى قديم روايت شده سه اثر مستقل تا به امروز رسيده و در دسترسند . يكى كارنامهء اردشير ، ديگر عهد اردشير ، و سومى نامهء تنسر . كارنامهء اردشير به وسيلهء زبان پهلوى تا به امروز رسيده هرچند در قرنهاى نخستين اسلامى به عربى هم ترجمه شده بوده و به نام « الكارنامج » « 1 » يا « سيرة اردشير » خوانده مىشده و مورخان اسلامى هم از آن بهره برده‌اند و به گفته ابن نديم و ابان بن عبد الحميد لاحقى هم آن را با عنوان « سيرة اردشير » به شعر عربى درآورده بوده « 2 » ولى از آن ترجمهء عربى امروز چيزى در دست نيست .\r\nعهد اردشير و نامهء تنسر از خلال زبان عربى و منابع اسلامى به ما رسيده .\r\n\r\n\r\n","description":"","footnote":"\r\n( 1 ) . مسعودى ، مروج 1 / 289 « و لاردشير بن بابك كتاب يعرف بكتاب الكارنامج فيه ذكر اخباره و حروبه و مسيره فى الارض و سيره » .\r\n( 2 ) . ابن نديم ، الفهرست ، ص 119 .\r\n","page_name":" 376 ","page_number":376},
  {"content":"\r\n\r\nعهد اردشير امروز هم در همان زبان عربى و با همان ترجمه نخستين آن‌كه احتمالا از اوائل قرن دوم هجرى و شايد هم از اواخر قرن اول هجرى باشد در دسترس است ، و نامهء تنسر در ترجمهء فارسى آن‌كه در اوائل قرن ششم هجرى از روى ترجمهء عربى ابن مقفع به عمل آمده بوده زيرا ترجمهء عربى آن ناپيدا است .\r\nكارنامهء اردشير كه در روزگار ما به فارسى هم ترجمه شده سرگذشت خود اوست كه در آن اردشير به عنوان دوم شخص ياد مىشود و نامهء تنسر نوشتهء شخصى است به نام تنسر كه هيربدان هيربد اردشير بوده و در اين نامه كه آن را به پادشاه تبرستان نوشته روش حكومت و سياستهاى اردشير را براى او توجيه و از آنها دفاع كرده است . ولىعهد اردشير كه در اينجا مورد گفتگو است نامه‌اى است كه نويسنده يا نويسانندهء آن خود اردشير و مخاطب يا مخاطبان آن پسر او شاپور و شاهان پس از اويند .\r\nاين عهد كه در سالهاى اخير متن عربى آن از روى چند نسخهء قديمى به وسيلهء يكى از استادان معاصر عرب به روشى عالمانه تحقيق و تصحيح شده و در بيروت به چاپ رسيده ، « 1 » و به وسيلهء يكى از فضلاى عربىدان ايرانى هم همين متن به فارسى ترجمه و در تهران چاپ و منتشر شده ، « 2 » قديمىترين عهدى است كه تاكنون شناخته شده و از آنچه دربارهء آن از مآخذ تاريخى برمىآيد چنين\r\n\r\n\r\n","description":"","footnote":"\r\n( 1 ) . محقق متن عربى اين كتاب آقاى دكتر احسان عباس استاد دانشگاه امريكايى بيروت است كه آن را از روى سه نسخه كه از قديمىترين نسخه‌هاى اين كتاب شمرده شده‌اند ، تصحيح كرده و در سال 1378 ه . ق . در بيروت به چاپ رسانده است . اين سه نسخه عبارتند از : 1 - نسخه‌اى كه در كتاب الغره رونويس شده و به نظر وى قديمىترين نسخه موجود از اين عهد است . 2 - نسخه‌اى كه مسكويه در كتاب تجارب الامم نقل كرده و در مجلد اول از چاپ عكسى آن كتاب از صفحه 99 تا 127 مندرج است . 3 - نسخه‌اى كه در كتاب نثر الدرر آبى آمده ، و محقق كتاب آن را از روى نسخه عكسى دار الكتب مصر كه آن هم از روى نسخه خطى كوپريلى عكس‌بردارى شده استنساخ كرده است . ( ن . ك . مقدمه كتاب 39 - 45 ) .\r\n( 2 ) . برگرداننده اين كتاب به فارسى فاضل مرحوم سيد محمد على امام شوشترى است . اين ترجمه در سال 1348 ه . ش . به شمارهء 67 از انتشارات انجمن آثار ملى در تهران به چاپ رسيده است .\r\n","page_name":" 377 ","page_number":377},
  {"content":"\r\n\r\nمعلوم مىشود كه اين عهد در تمام دوران ساسانى براى شاهان آن خاندان همچون قانونى اساسى و تغييرناپذير بوده و پيروى از آن را براى همه‌كس واجب و تخطى از آن را براى هيچ‌كس جائز نمىشمرده‌اند . « 1 » و در دوران اسلامى هم از همان زمان كه دستگاه خلافت در راه تحول و اقتباس آيين كشوردارى افتاد مورد استقبال حاكمان قرار گرفت و چنان كه ديديم از همان آغاز خلافت عباسيان جزء موادى گرديد كه مىبايستى به خليفه‌زادگان آموخته شود و يكى از اركان اصلى فرهنگ دبيران ديوان خلافت گرديد و در همهء دوره‌ها در نزد اديبان و نويسندگان از نوشته‌هاى بليغ و شيواى عربى به شمار مىرفت و بدين ترتيب آن را از ديرباز تاكنون ارج و اهميتى شايسته بوده است .\r\nدر مقدمه قديمىترين نسخه‌اى كه از ترجمهء عربى اين كتاب در دست است از گفتهء دانشمندان پارسى و ناقلين اخبار ايشان ( علماء الفرس و نقلة اخبارها ) دربارهء آنچه باعث تنظيم اين عهد شده چنين آمده است :\r\n« عنايت اردشير به استقامت كار كشور و راه و روش مردم بدان پايه بود كه مىخواست پس از خودش كارها همچنان راست و مستقيم باقى ماند ، ازاين‌رو شاهان پس از خودش را هم در زندگى خود شريك ساخت و در استقامت سلطنت ايشان نيز مانند پادشاهى خودش كوشيد و براى آنها هم همان چيزهايى را خواست كه براى خويش مىخواست . او مىخواست كه صفاى آنچه را كه براى جانشينانش مىگذارد چيزى تيره نكند . او چنين مىانديشيد كه تا وقتى بنياد سلطنتش استوار ماند ، هرچند مرگ تن او را بربايد زندگى او از سلطنتش جدا نمىماند . « 2 » و شادى او به نام نيكى كه از او باقى مىماند همانند شادى او به زندگى\r\n\r\n\r\n","description":"","footnote":"\r\n( 1 ) . دينورى ، الاخبار الطوال ، ص 47 . جاحظ ، كتاب التاج ، ص 9 . طبرى ، 1 / 850 . ثعالبى ، ص 486 و 606 . مسعودى ، 1 / 289 .\r\n( 2 ) . اين عبارت در متن عربى چنين چاپ شده : « و راى آن حياته لاتفارق ملكه مادام مستقيما و ان استعجل الموت بيديه » ( ص 19 ) و مترجم فارسى هم آن را چنين ترجمه كرده : « اردشير چنين مىپنداشت كه تا شاهنشاهىاى كه او بنياد نهاده پايدار است شهريارى از او جدا نشده اگرچه -\r\n","page_name":" 378 ","page_number":378},
  {"content":"\r\n\r\nخوشى بود كه از آن برخوردار مىبود . و چون گمان برد كه همه آنچه را كه مىبايستى براى استوارى كار مملكت انجام دهد انجام داده ، چنين انديشيد كه تا وقتى براى پادشاهان بعد از خودش عهدى و دستورى باقى نگذارد تا هم امام و راهنماى آنها باشد و هم آنها را كه قاضيان زمان جرأت جلوگيرى از آنها را ندارند ، از كارهاى ناشايست باز دارد به همه خواسته‌هاى خود جامهء عمل نپوشانده است .\r\nو چون پادشاهى از ايشان عهدى برجاى مىگذاشت بر جانشين او واجب بود كه آن را پيوسته بخواند و در آن بسيار بينديشد و قدرت سلطنت و خودخواهى او ، او را واندارد تا آن را كوچك و بىارج شمرد ، پاىبند بودن ايشان به دستورهاى پيشينيان مايه اصلاح كار ايشان بود و خوار شمردن آن در رأس عواملى بود كه به نابودى ايشان انجاميد . « 1 »\r\n\r\n\r\n","description":"","footnote":"\r\n- با دست خويش روز خود را نزديك كرده باشد » ( ص 31 ) محقق متن عربى در حاشيه اين عبارت نوشته ، از اين عبارت خودكشى به نظر مىرسد و مترجم فارسى هم دربارهء همين عبارت نوشته : « چنان كه پژوهنده متن عربى نيز يادداشت كرده اشاره‌اى به خودكشى ديده مىشود و حال آن‌كه در آيين زردشت خودكشى گناه بزرگى است » .\r\nبه نظر من توهم خودكشى از يك غلطخوانى نسخه‌نويس سرچشمه گرفته كه به بدنه را بيديه خوانده و نوشته و اين امر از نظر محقق متن عربى و مترجم فارسى كه هر دو در كار خود به خوبى وارد و از دقت نظر كافى برخوردار بوده‌اند پوشيده مانده و در نتيجه عبارت عربى غلط چاپ شده و غلط هم ترجمه شده . عبارت عربى بايد چنين اصلاح شود : « و راى ان حياته لا تفارق ملكه مادام مستقيما و ان استعجل الموت به بدن » و ترجمه آن هم همان است كه در بالا ذكر شد . در اين عبارت سخن از خودكشى نيست سخن در اين است كه اردشير مىانديشيده كه تا وقتى پادشاهى در خاندانش پايدار و به سامان است او همچنان زنده خواهد بود هرچند تن او را مرگ ربوده باشد . نظير آن اين تعبير فردوسى است كه وقتى شاهكار خود شاهنامه را به پايان رسانيد و نام خود را از خلال آن جاودانه يافت گفت :\r\n نميرم از اين پس كه من زنده‌ام * كه تخم سخن را پراكنده‌ام \r\nو آنچه اين نظر را تأييد مىكند اين است كه در جاى ديگر از همين عهد ( ص 82 ) بدن در همين معنى و به جاى جسم به كار رفته « و قد خلفت عليكم رائى اذلم استطع تخليف بدنى » ( چون نتوانستم تن خود را به جاى گذارم راى خود را براى شما به جاى گذاردم ) .\r\n( 1 ) . عهد اردشير متن عربى ص 19 و 20 ، ترجمهء فارسى ص 31 و 32 .\r\n","page_name":" 379 ","page_number":379},
  {"content":"\r\n\r\nگذشته از اين عهد در دوران ساسانى بسيارى از آيينهاى تغييرناپذير سلطنت را هم از اردشير مىدانستند در كتاب التاج فى اخلاق الملوك ، منسوب به جاحظ كه چنان كه در جاى خود ذكر شده « 1 » براساس يكى از تاجنامه‌هاى ساسانى تأليف شده ، پس از ذكر برخى از آيينهاى دربارى آمده است : « و بر اين منوال بود منش خاندان ساسانى از شاهان و فرزندان ايشان و به همين سياست هم اردشير بابكان آنها را ملزم ساخته بود و اين آيين همچنان در آنها پايدار بود تا پادشاهى خسرو پرويز كه وى آن را تغيير داد و اين يكى از گناهانى بود كه چون شيرويه بر او چيره شد او را به سبب ارتكاب آنها مستوجب عقوبت شمردند » . « 2 » و از شاهانى كه بيش از همه به اين عهد و سيرت اردشير توجه داشت و به گفته ثعالبى آن را زمام‌دار كارها و پيشواى رفتار خويش ساخته بود خسرو انوشيروان بود . « 3 »\r\nو حتى تجديد تاريخ و تثبيت نوروز را هم از كارهاى او مىشمردند . « 4 » به طورى كه وقتى متوكّل خليفه عباسى ناچار شد كه نوروز را كه به سبب اهمال در كبيسه جاى آن تغيير يافته و اين امر موجب نابسامانى در امر خراج شده بود دوباره به جاى اول خود برگرداند و مهندسان و منجمان با حسابهاى خود جاى آن را تعيين كرده و متوكل بدان عمل نمود بحترى شاعر در قصيده‌اى كه بدين مناسبت در ستايش او سروده بود چنين گفت :\r\n ان يوم النيروز قد عاد للعهد الذى كان سنّه اردشير \r\n\r\n\r\n","description":"","footnote":"\r\n( 1 ) . در كتاب الترجمه و النقل عن الفارسيه . . . ص 209 به بعد .\r\n( 2 ) . كتاب التاج فى اخلاق الملوك ، ص 9 .\r\n( 3 ) - تاريخ غرر السير ، ص 606 .\r\n( 4 ) . مسعودى علت تصرف اردشير را در تاريخ چنين نوشته كه چون مدت سلطنت ملوك الطوائف - 517 سال بود ( مروج ، 1 / 276 ) و در كتاب اوستا آمده بوده كه پس از هزار سال سلطنت و دين ايرانيان از ميان خواهد رفت و هنگامى كه اردشير به شاهى رسيد پانصد و اندى سال از اسكندر مىگذشت و تا پايان هزار سال تقريبا دويست سال بيشتر باقى نمانده بود ، پانصد و اندى سال پس از اسكندر را نصف كرد و آغاز پادشاهى خود را از روز غلبه بر اردوان دويست و شصت سال پس از اسكندر شمرد . مسعودى گويد و به همين سبب ميان ايرانيان و ديگران در تاريخ بعد از اسكندر اختلاف افتاد و تاريخ ملوك الطوائف ( اشكانيان ) هم پريشان گرديد .\r\n( التنبيه و الاشراف ص 97 و 98 ) .\r\n","page_name":" 380 ","page_number":380},
  {"content":"\r\n\r\n انت حوّلته الى الحاله الاولى و قد كان حائرا يستدير \r\n« 1 »\r\nيعنى روز نوروز به همان زمانى بازگشت كه اردشير آن را قرار داده بود .\r\nتو آن را به حالت نخست برگرداندى درحالىكه سرگردان در گردش بود .\r\nچنين مىنمايد كه عهد اردشير از همان دورانى كه ديوان خلافت اسلامى در راه تحول گام گذاشت يعنى از اواخر دوران اموى كه با صاحب ديوانى سالم و خاندان او و به خصوص عبد الحميد مقارن مىگردد به عربى ترجمه شده و از همان دوران هم مورد استقبال حاكمان قرار گرفته و به تدريج در جهان اسلام هم وزن و اعتبار يافته است .\r\nعلت اين حسن استقبال را بيش از هرچيز بايد در مطالب و محتواى خود اين عهد جستجو كرد چون آنچه در آن آمده هرچند به نام اردشير است ولى در واقع بيان‌كنندهء تفكر سياسى ايرانيان در كشوردارى و محور سياستى بوده كه بيش از چهارصد سال پايه‌هاى ثبات سياسى و اجتماعى و عمران و آبادى اين بخش از جهان آن روز بر آن قرار داشته و به همين سبب هم نه تنها در آن دوران بلكه در همهء دوره‌ها از اصول اساسى هر حكومتى شمرده مىشده كه به هر اسم و عنوان در اين منطقه كه انديشهء سياسى آن با اين اصول عجين شده به فرمانروايى بپردازد به خصوص كه هيچ‌يك از قواعد و دستورهاى آن در محدودهء زمان يا مكانى معيّن يا قوم و ملتى خاص محدود نگرديده بلكه عام و شامل و هميشه و در همه جا قابل عمل است و هر وقت و هرجا كه فرمانروايى باشد كه بخواهد به نيك نامى فرمان‌راند و كشور را آباد و دور از دسترس دشمنان و مردم را آرام‌دل و دور از گزند تبهكاران بدارد راهى جز پيروى از اين اصول ، كه چنان كه در گذشته هم ذكر شده محصول انديشه دانايان و خردمندان و خلاصه تجارب فرمانروايان با اراده و وزيران با تدبير در طىّ قرنها بوده است ندارد .\r\nمسكويه در تجارب الامم حكايتى در اين زمينه نقل كرده كه اهميت اين دستورها را از نظر مؤلفان اسلامى و استمرار تاريخى آنها را مىرساند ، گويد عمر\r\n\r\n\r\n","description":"","footnote":"\r\n( 1 ) . بيرونى ، الآثار الباقيه ، ص 32 .\r\n","page_name":" 381 ","page_number":381},
  {"content":"\r\n\r\nبا گروهى از ايرانيان بسيار خلوت مىكرد تا براى او از سياستهاى پادشاهان و به خصوص از پادشاهان بزرگ ايران و به ويژه انوشروان بخوانند . زيرا وى به آن پادشاهان با نظر اعجاب مىنگريست و بسيار از آنان پيروى مىكرد . انوشروان خود به سيرت اردشير اقتدا مىكرد و خود را مكلف به پيروى از او و از عهدش ساخته بود و ديگران را هم به اين كار وامىداشت ، و اردشير هم خود از بهمن و كورش پيروى مىكرد و اينها از بزرگترين و جليل‌ترين پادشاهان ايران و از فضلاى ايشان و درخور آن بودند كه از كارها و سيرتهاى ايشان پيروى شود و سياستهاى آنها را بياموزند و خود را همانند ايشان سازند . « 1 »\r\nخصلتهايى كه در اين عهد براى يك فرمانرواى نيك‌منش ذكر شده كه خود را بدانها بيارايد از قبيل اين‌كه از تنگ‌چشمى و از دروغ بپرهيزد ، زود خشم و كارگريز و ترسو نباشد ، از قدرت خويش براى كار نيك و كسب فضائل بهره گيرد ، خوددار و پرشكيب باشد و مگذارد كه هواى نفس بر رأى و خردش چيره گردد و نسبت به گذشتگان حق‌شناس باشد و حرمت ايشان را نگه دارد و خود را برتر از ايشان نشمرد تا آيندگان نيز حرمت وى نگه دارند و بدينسان سنّت گذشته حفظ گردد و دولت پايدار ماند . يا مسائل و مشكلاتى كه فرمانروا با آنها درگير خواهند شد مانند مشكل خويشان و نزديكان ناصالح يا مشاوران و ناصحان نادرست يا مشكل پراكندگى فكرى در جامعه كه منجر به اختلاف و چند دسته‌گى ميان آنها شود و آنها را از پايدارى در برابر دشمنان باز دارد يا مسائل ديگرى كه در اين عهد به تفصيل ياد شده همهء آنها يا از خصلتهايى است كه در همهء دوره‌ها از همهء حاكمان نيك‌سيرت زيبنده و درخور است يا از مسائل و مشكلاتى است كه همه فرمانروايان هميشه و در هرجا با آن روبه‌رو بوده و هستند چه شاه ساسانى باشد و چه خليفه اموى و عباسى و چه حاكمى از قماش ديگر و در جاى ديگر .\r\nآنچه در اين عهد قابل تأمل مىنمايد اين است كه در آن تنها به ذكر\r\n\r\n\r\n","description":"","footnote":"\r\n( 1 ) . تجارب الامم ، ج 1 ، ص 459 چاپ عكسى به تصحيح كيتانى .\r\n","page_name":" 382 ","page_number":382},
  {"content":"\r\n\r\nكلياتى در اصول اخلاقى حاكمان يا مسائل و مشكلات ايشان بدانگونه كه معمولا در نوشته‌هايى از اين قبيل ديده مىشود اكتفا نشده بلكه در بيشتر موارد اگر مشكلى عنوان شده راه‌حل آن نيز نموده شده و در بعضى موارد حتى در ريشه‌يابى مشكلات به گونه‌اى در آنها سخن رفته كه گويى از يك بررسى منظم در احوال جامعه و شناخت عميق مسائل اجتماعى سرچشمه مىگيرد . آنچه در اين عهد دربارهء آفتى به عنوان « فراغ » و آثار ويرانگر آن در اجتماع ذكر شده يا آنچه در دسته‌بندى طبقات مختلف اجتماع از نظر ديد آنها نسبت به حاكمان آمده يا آنچه دربارهء پيوند دين و دولت و مسائل ناشى از آن ياد شده و بسيارى مسائل ديگر كه در اينجا اشاره‌اى به آنها نشده همه از اين قبيل‌اند .\r\nمراد از « فراغ » آن است كه طبقات جامعه به هر علتى از علل از كار باز مانند و دل و زبان و دست و تن آنان عاطل ماند . از بيكارى دل و زبان عاطل ماندن اهل علم و تدبير و از بيكارى دست عاطل ماندن اهل رزم و شمشير و از بيكارى تن عاطل ماندن كارورزان و بازاريان قصد شده است .\r\nدر اين عهد چنين آمده كه چون مردم به دلائل مختلف حاكمان را ثقيل مىشمرند اگر عاطل و بيكار مانند شايعات به آسانى در ميان آنان پراكنده شود و به آسانى به جنبش درآيند و شمار حاسدان و كينه‌ورزان هم به تدريج در ميان آنان فزونى يابد و به جايى رسد كه فرمانروا از مقابلهء با آنها عاجز ماند زيرا مقابلهء فرمانروا با همهء مردم خود و سلطنت خود را به خطر افكندن است . و در اين هنگام است كه حرمت نگهبانى مرزها هم از ميان برود و مرزها هم بىدفاع مانند و هر دو خطر داخلى و خارجى براى از ميان برداشتن فرمانروا و درهم شكستن دولت در يك زمان روى آورند . نويسندهء اين عهد ، براى جلوگيرى از اين فراغ و جلوگيرى از نتايج زيانبار و ويران‌گر آن را بدين مىداند كه فرمانروا بكوشد تا همهء طبقات جامعه پيوسته به كارى مشغول باشند و مجال كار و رقابت هم براى همهء طبقات و درخور هر طبقه باز باشد و دست و دل و زبان و تنى عاطل و بيكار نماند زيرا به گفته فراغ مرضى است كه شاه و رعيت هر دو را به يكسان از پاى\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nدرآورد . فساد كشور از فراغ رعيت زايد و زوال ملك از فراغ شاه .\r\nدر اين عهد مردم از نظر ديد آنان نسبت به فرمانروايان به چندين دسته تقسيم شده‌اند و آنها كه فرمانروا را سزد تا كم‌وبيش از ايشان برحذر باشد و علاجى به كارشان بينديشد اينها هستند .\r\nدسته‌اى كه اصولا عيب‌جويى از فرمانروايان و بدگويى از ايشان را خوش دارند و از پراكندن اخبار و لطيفه‌ها دربارهء آنان لذت مىبرند .\r\nدسته‌اى كه براى كسب وجهه در ميان مردم خود را از فرمانروايان دور نگه مىدارند .\r\nدسته‌اى كه مىخواهند از راه اشتهار به بىنيازى و استغفاء طبع به جاه و مقامى برسند نه از راه طلب و تقاضا ، و چه‌بسا كه از همين راه هم موفق شوند تا نظر فرمانروايان را به خود معطوف سازند .\r\nدسته‌اى كه مىكوشند تا در زمرهء نزديكان و معتمدان فرمانروايان درآيند و پس از جلب اعتماد آنها در پوشش نصيحت و راهنمايى به بدگويى از اين و آن مىپردازند و مردان صالح و دوستان صادق را از پيرامون ايشان مىپراكنند .\r\nدسته‌اى كه هرچند در نهان اهل كبر و غرورند ولى به ظاهر فروتنى مىنمايند و با اين حيله و به نام دين و اعراض از دنيا مردم را به دور خود جمع مىكنند و براى خود جاه و دستگاهى پديد مىآورند .\r\nنويسندهء عهد براى هريك از آن موارد كم‌وبيش علاجى در خور ذكر كرده و از آن جمله براى اين دستهء اخير يعنى آنها كه با تظاهر به فروتنى و اعراض از دنيا مردم را به خود فريفته و براى خود جاه و مقامى ساخته‌اند گويد ، تجليل و تكريم از ايشان بيهوده است چون آنها خود خويشتن را تجليل كرده‌اند و اين كار براى آنها تحصيل حاصل است . بىاعتنايى به آنها هم در مصلحت نيست زيرا اين امر را بىاعتنايى به دين خواهند شمرد . به نظر وى بهترين راه براى از ميان برداشتن اين دسته آن است كه درهاى نعمت را بر ايشان گشوده دارند و ايشان را در برخوردارى و تمتّع از همهء مواهب زندگى آزاد گذارند تا به دست خود آنچه\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nرا كه ساخته بودند فروريزند و دروغشان نزد مردم آشكار شود آنگاه به آسانى مىتوان آنها را از ميان برداشت .\r\nو اما دربارهء آنچه در پيوند دين و دولت و مسائل ناشى از آن در اين عهد آمده نظر به اهميت مسائلى كه در اين عهد در اين زمينه مطرح شده و نمىتوان از آن به اجمال گذشت در اينجا توضيح بيشترى خواهد آمد .\r\nمسألهء دين و دولت و رابطهء آن دو با يكديگر پيوسته يكى از مسائل اصلى و اساسى ايران در همهء دوره‌هاى چه پيش از اسلام و چه پس از آن بوده و در دوره‌هاى اسلامى هم از امهات مسائل به شمار مىرفته و به همين سبب هم نوشته عهد اردشير در اين زمينه به اندازه‌اى مورد توجه علما و دانشمندان اسلامى گرديده كه اين عبارت آن يعنى « ان الدين و الملك اخوان لا غنى لواحد منهما عن صاحبه ، فالدين اس الملك و الملك حارسه و ما لم يكن له اس فمهدوم و ما لم يكن له حارس فضايع » « 1 » ( يعنى دين و شاهى دو برادرند و هيچ‌يك از آن دو از ديگرى بىنياز نيست ، دين پايهء پادشاهى و پادشاهى نگهبان دين است آن‌چه پايه نداشته باشد ويران مىگردد و آنچه نگهبان نداشته باشد گم مىشود ) جزء مثلهاى ساير عربى درآمده يعنى از سخنان حكيمانه‌اى شمرده شده كه همه‌جا بدان مثل زده‌اند . و اين همان مطلبى است كه فردوسى آن را از همين عهد با اين عبارت بيان كرده است :\r\n چو بر دين كند شهريار آفرين * برادر شود پادشاهى و دين\r\nنه بىتخت شاهى بود دين بپاى * نه بىدين بود شهريارى بجاى\r\nدو بنياد يك بردگر بافته * برآورده پيش خرد تافته\r\nنه از پادشا بىنيازست دين * نه بىدين بود شاه را آفرين . . . \r\n\r\n\r\n","description":"","footnote":"\r\n( 1 ) . اين عبارت را مسعودى به همين گونه كه در متن آمد نقل كرده ( مروج 5 / 289 ) ولى در نسخه موجود عهد اردشير اين عبارت بدين‌گونه چاپ شده « و اعلموا ان الملك و الدين اخوان توأمان لاقوام لاحدهما الا بصاحبه ، لان الدين اسّ الملك ( و عماده ) ، ثم صار الملك بعد حارس الدين ، فلابد للملك من أسّه و لابد للدين من حارسه لّان ما لا حارس له ضايع و ما لا أسّ له مهدوم » ( عهد اردشير ، ص 53 ) .\r\n","page_name":" 385 ","page_number":385},
  {"content":"\r\n\r\nمسأله دين و دولت و روابط آن دو با يكديگر كه اردشير در عهد خود مطرح ساخته و تا حدى به وضوح در آن سخن گفته و مشكلاتى كه از آن برمىخاسته با راه‌حلهاى آن شرح داده هم در ايران پيش از اسلام و هم در دولت اسلامى پيوسته يكى از بزرگترين و مهمترين مسائل سياسى و اجتماعى بوده است .\r\nدر ايران از آن‌رو مهم بوده است كه از ديرباز و از زمانى كه تاريخ نشان مىدهد ، مردم اين سرزمين در هر دوره‌اى به گونه‌اى بوده‌اند و دين پيوسته و در همه‌حال يكى از مهمترين عوامل مؤثر در روش و سير زندگى اين مردم بوده به طورى كه نمىتوان هيچ‌يك از مظاهر زندگى فكرى و فرهنگى و اجتماعى و سياسى ايران را در هيچ دوره‌اى خارج از اين دائره و خارج از نوعى عقيده به نيرويى بيرون از عالم طبيعت بررسى كرد ، بنابراين بسيار طبيعى است كه در اين نوشته هم اردشير كه پايهء سلطنتى چند صدساله را مىگذارد و مىكوشد تا مشكلات حال و آينده را پيش‌بينى و پيش‌گيرى كند چنين مسأله‌اى با وضوح بيشترى عنوان شود ، به خصوص كه خود اردشير هم چنان كه معروف است از خاندان دين‌مداران بوده است .\r\nاز كارهاى خردمندانه‌اى كه از اردشير در تاريخ‌ها ياد شده يكى هم اين است كه او به گردآورى پراكنده‌هاى اوستا فرمان داد و دين زرتشت را از نو رونق داد و بارور ساخت و براى طبقه مؤبدان و ساير دست‌اندركاران امور دينى مراتب و درجاتى تعيين نمود و آنها را يكى از طبقات ممتاز جامعهء ايرانى و جزء تشكيلات دولت خود گردانيد و بدين ترتيب تمام امور مربوط به دين و متفرعات آن را هم در حيطهء اقتدار خويش درآورد و بدين‌سان وحدت دين و دولت را عملى ساخت . و اين پايه‌اى بود كه تا پايان دوران ساسانى همچنان استوار ماند هر چند در خلال آن مدت خللهايى هم در آن پديد آمد ولى اردشير به همين كار اكتفا نكرد چون مىدانست كه اين امر چنان سهل و ساده نيست كه بتوان از آن غافل ماند بلكه اهتمام و عنايت پيوسته مىخواهد تا اين امر بر همان پايه‌اى كه او گذاشته پايدار ماند . نگرانى او از اين بوده كه بيرون از تشكيلات دينى وابسته به\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nدولت يك رهبرى دينى مستقلى هم به وجود آيد و در مردم ريشه‌دواند و به نام دين حكومت را از دولت بازستاند توصيه‌هاى او در اين باره به جانشينانش در همين زمينه است كه براى آنها شرح دهد كه چگونه يك رهبرى دينى در جامعه به وجود خواهد آمد و چگونه در مردم رسوخ خواهد يافت و چه خطرى براى ايشان به وجود خواهد آورد و چگونه مىتوان از ايجاد آن جلوگيرى كرد يا با آن مبارزه نمود . بهتر است رشتهء سخن را به دست خود اردشير بدهيم و اينك ترجمهء چند بند از عهد اردشير :\r\n« آنچه بيش از هرچيز از آن بر شما بيمناكم اين است كه كسانى در درس و تلاوت دين و تفقّه در آن بر شما پيشى گيرند و اعتماد به نيروى سلطنت شما را وادارد كه كار آنها را سبك گيريد و بدينسان در ميان كسانى كه شما بدانها ستمى روا داشته يا آزارى رسانده‌ايد يا آنها را از حقّى محروم ساخته‌ايد و در بيم و هراس افكنده‌ايد و يا آنها را كوچك و خوارمايه شمرده‌ايد رياستى پنهانى پديد آيد . و بدانيد كه هرگز در كشورى رئيسى دينى و پنهانى پديد نيامده مگر آنكه او آنچه را كه در دست فرمانرواى كشورى آشكار بوده از او بازستانده است . زيرا دين بنياد است و سلطنت ستون و آنكه بنياد را دارد سزاوارتر به همه بنا است تا آنكه ستون را دارد . « 1 »\r\nو بدانيد كه خردمند محروم زبانش كه برنده‌ترين شمشير او است بر شما كشيده است و آنچه بيش از هرچيز از زبان او به شما زيان مىرسد اين است كه او نيرنگ خود را به دين بگرداند ، با دين حجت بياورد و چنين وانمود كند كه خشم او براى دين است و گريه و اندوه او براى دين است و دعوت او هم به سوى دين است . چنين كسى پيروان و مريدان و مشاوران و يارانى بيش از شما خواهد يافت زيرا بغض و كينهء مردم آماجش پادشاهان ، و دوستى و دلسوزى آنان جهتش ناتوانان و ستمديدگانند . « 2 »\r\nاردشير در اين عهد راه مبارزه را هم بدين‌گونه به جانشينانش ياد مىدهد .\r\n\r\n\r\n","description":"","footnote":"\r\n( 1 ) . متن عربى ، ص 53 - 54 .\r\n( 2 ) . متن عربى ، ص 56 .\r\n","page_name":" 387 ","page_number":387},
  {"content":"\r\n\r\n« پادشاهان پيش از ما آنهايى را كه به نام دين از ايشان عيب‌جويى مىكردند با نيرنگ بدعت‌گذار در دين مىخواندند و بدين‌سان اين دين بود كه آنها را به هلاكت مىرساند و پادشاهان را از آنها آسوده مىساخت . . . » . « 1 »\r\nاينها نمونه‌هايى بود از مطالبى كه در عهد اردشير آمده كه چون مجموعه‌اى از تجاربى بوده كه در همه دوره‌ها براى حاكمان كمال مطلوب بشمار رفته ترجمه عربى آن هم در دوران خلفا مانند اصل پارسى آن در دوران ساسانى ، مورد توجه و اهتمام بوده و چنان كه گذشت از منابع مهم فرهنگ حاكمان و دبيران ديوان به شمار مىرفته و به همين سبب آن را در عربى براى سهولت حفظ آن به نظم هم درآورده بودند . « 2 »\r\nاز آنچه گذشت مىتوان اين مطلب را به خوبى دريافت كه علت آنكه عهد اردشير در دوران خلافت اسلامى و به خصوص در دوران عباسى هم مانند دوران ساسانى همچنان مطلوب حاكمان و نقدادى ايشان باقى مانده اين بوده كه همهء مطالب آن و در رأس آنها مسأله پيچيده دولت كه در آن آمده ، در خلافت عباسى هم به همان روال مىگشت كه در دوران ساسانى . خلافت عباسى هم دولتى بود كامل عيار كه مانند دولت ساسانى تمام امور مربوط به دين را هم در قبضهء اختيار خود داشت . خلفا خود را امير المؤمنين مىخواندند و برخى از تشريفات پرطمطراق و پرتجمل مذهبى را هم خود آنها انجام مىدادند بنابراين براى اينكه پيوسته قدرت سلطنت و زعامت دينى را در خود داشته باشند و از\r\n\r\n\r\n","description":"","footnote":"\r\n( 1 ) . متن عربى ، ص 7 .\r\n( 2 ) . عهد اردشير را بلاذرى مؤلف كتاب فتوح البلدان كه يكى از مترجمان آثار پارسى به عربى بوده است به شعر عربى ترجمه كرده بود ، الفهرست ص 113 . اينوسترانزف عهد اردشير را براى تأليفاتى كه در اين زمينه در ادبيات عربى به وجود آمده مانند رسائل عمر بن حمزه و كتاب اليتيمه ابن مقفع و رسائل احمد بن يوسف دبير مأمون نمونه و سرمشق دانسته و به گفته وى مقدارى از مطالب آن را مىتوان در كتاب « التنبيه » تأليف احمد بن ابى طاهر يافت . ( فرهنگ ايرانى . . . چاپ دوم ، ص 318 ) . دربارهء كتاب اليتيمه ابن مقفع اين نكته قابل ذكر است كه ابن مقفع آن را از كتابهائى شمرده كه ابن مقفع از پارسى به عربى برگردانده و به نظر نمىرسد كه ربطى با عهد اردشير داشته باشد .\r\n","page_name":" 388 ","page_number":388},
  {"content":"\r\n\r\nبروز هرگونه خللى در آن جلوگيرى كنند دستورهاى اين عهد براى آنها كمال مطلوب بود و به خصوص كه آن مطالب كه غالبا مستخرج از طبايع بشرى در جوامع سنّتى است به گونه‌اى بيان شده است كه نه تنها با گذشت زمان كهنه و خارج از دستور نمىگردد بلكه هميشه و تا هروقت كه آن جوامع همچنان سنّتى باقى بمانند براى آنها تازه و در آنها همچنان قابل انطباق است . و به همين سبب هم بوده كه اين عهد نه تنها در ديوان خلافت بلكه در كتابهاى ادب و حكمت و اخلاق عربى اسلامى هم همچون يكى از آثار حكيمانهء پيشينيان شايسته تقليد نقل شده و برخى از عبارتهاى اين عهد و ديگر گفته‌هاى منسوب به اردشير در ادبيات عربى حكم مثل ساير را يافته و در كتابهاى ادبى و تاريخى عربى و فارسى پراكنده است . « 1 »\r\n\r\nعهد شاپور به پسرش هرمزد\r\nديگر از اين عهدها كه اثرى از آنها در مآخذ اسلامى مانده « عهد شاپور به پسرش هرمزد » است كه جهشيارى دو قطعه از آن را در كتاب الوزراء\r\n\r\n\r\n","description":"","footnote":"\r\n( 1 ) . بسيارى از اين سخنان كوتاه و پراكنده در پايان متن عربى عهد اردشير از احسان عباس با عنوان « اقوال متفرقه لاردشير » ( از صفحه 87 تا 117 ) و برگردان فارسى آنها هم در ترجمه فارسى همان نسخه از سيد محمد على امام شوشترى با عنوان « سخنهاى گونه‌گون از اردشير » از صفحهء 103 - 124 مندرج است . در مقدمه دانش‌پژوه هم بر ترجمه جاودان خرد مسكويه رازى ( انتشارات دانشگاه تهران شمارهء 1767 ) از صفحه 11 - 17 نمونه‌هايى از آنها را خواهيد يافت .\r\nابن نديم آن را در صدر كتابهايى كه آنها را زير عنوان « الكتب المجمع على جودتها » يعنى كتابهايى كه خوبى آنها مورد اجماع است ، قرار داده . وى در اين صورت تنها چهار كتاب يا رساله را ذكر كرده از اين قرار عهد اردشير رساله عمارة بن حمزة الماهانيه ، اليتيمه ابن مقفع ، رسالهء حسن از احمد بن يوسف كاتب . ( الفهرست ، ص 126 ) .\r\nاز دو كتابى كه ابن نديم در آيين جنگ و لشكركشى از كتابهاى ايرانيان نام برده يكى را كه با عنوان « كتاب ادب الحروب و فتح الحصون و المدائن و تربيض المكين و ترجمه الجواسيس و الطليدع و اسرايا و وضع المسالح » ياد كرده ( الفهرست ، ص 314 ) دربارهء آن گويد « و قد ترجمة مما عمل لاردشير بن بابك » .\r\n","page_name":" 389 ","page_number":389},
  {"content":"\r\n\r\nو الكتاب آورده « 1 » و مسعودى يك عبارت كوتاه از آن را در « مروج الذهب » نقل كرده « 2 » و عامرى نيشابورى در بيست و هفت مورد از كتاب السعاده و الاسعاد فى السيره الانسانيه به مناسبتهاى مختلف به مطالب آن استناد جسته « 3 » و ثعالبى در كتاب غرر السير آن را عهدى طويل وصف كرده و چند قطعه از آن را كه به نظرش خوب آمده و آنها را پسنديده در كتاب خود نقل كرده . « 4 »\r\nاين شاپور پسر اردشير و مخاطب همان « عهد اردشير » است كه شرح آن گذشت ، بنابراين عهد شاپور از لحاظ تاريخى دومين عهدى است كه از شاهان ساسانى باقى مانده است . ولى اين عهد به آن اندازه كه « عهد اردشير » را در مآخذ اسلامى و ادبيات عربى نام و آوازه بوده شهرت نيافته است . و آنچه دربارهء آن گفتنى مىنمايد اين است كه در برخى موارد كه عامرى به تكه‌اى از اين عهد استناد جسته اين مطلب را هم تصريح كرده كه آن را از « خداىنامه » نقل كرده « 5 » و از آن چنين برمىآيد كه همهء اين عهد در خداىنامه بوده ولى در شاهنامهء فردوسى آنچه از اين عهد آمده بسيار مختصر است و از شش بيت تجاوز نمىكند « 6 » در صورتى كه تكه‌هايى كه از ترجمهء عربى اين عهد در مآخذ عربى آمده آن را به گفتهء ثعالبى عهدى بلند نشان مىدهد كه مجموعهء آنها اگر به مقدار عهد اردشير نباشد چيزى هم از آن كمتر نخواهد بود .\r\nدو قطعه‌اى كه جهشيارى از اين عهد نقل كرده يكى در چگونگى رفتار با وزير است به گونه‌اى كه هم مقام و منزلت او محفوظ ماند و هم او را در كارش\r\n\r\n\r\n","description":"","footnote":"\r\n( 1 ) . الوزراء و الكتاب ، ص 5 - 7 .\r\n( 2 ) . مروج ، 1 / 291 .\r\n( 3 ) . اين موارد را به تفصيل و با ذكر صفحات در فهرست عام كتاب السعاده و الاسعاد در آخر آن كتاب خواهيد يافت .\r\n( 4 ) . غرر السير ، ص 495 - 498 .\r\n( 5 ) . السعاده و الاسعاد ، ص 296 و 298 و 300 و 317 و 427 و 429 و 431 و 432 و 435 .\r\n( 6 ) . آغاز آن :\r\n تو بيدار باش و جهاندار باش * ابر دارد همواره سالار باش \r\nو پايان آن :\r\n همه پند من سربه‌سر ياد گير * چنان هم كه من دارم از اردشير \r\n( شاهنامه 7 / 2008 ) .\r\n","page_name":" 390 ","page_number":390},
  {"content":"\r\n\r\nدلگرم بدارد و ديگر قطعه‌اى دربارهء خراج و اهميت آن و شرائط كسانى كه بايد بر اين امر گمارده شوند .\r\nو موارد متعددى كه عامرى به مطالبى از اين عهد استناد جسته در زمينه‌هاى گوناگون و زير عنوانهاى مختلفى است از قبيل :\r\n« ادبى كه شاه و فرمانروا بايد خود را بدانها پاىبند سازند » .\r\nو « آنچه بر پادشاه عمل بدان در هنگامى كه خطائى از او سر بزند واجب است » .\r\nو « چگونگى سياست و بيان انواع حزم و احتياط در آن » .\r\nو « تدبيرى كه بدان مىتوان به نهانيها دست يافت » .\r\nو « شرح انواع نيكوكاريها » .\r\nو « ذكر اسبابى كه از آنها آفتهايى برمىخيزد كه سياست را به فساد مىكشاند و آباديها را به ويرانى مىبرد و رعيت را نادار و ناتوان مىسازد » .\r\nو « شعار وزيران و اين‌كه چه كسانى براى وزارت شايستگى دارند و مانند اينها » .\r\nو اين هم گفتنى است كه عامرى برخى از قطعه‌ها را زير عنوانهايى ذكر مىكند كه اعجاب وى را از آنها مىرساند . مانند « ادبى نيكو » و « اين سخن درخور آن است كه با آب زر نوشته شود » و « قانونى بزرگ در دورانديشى » و « قانون بزرگ ديگرى در سياست » و از اين قبيل عنوانهاى ستايش‌آميز .\r\nو از آنچه ثعالبى از اين عهد پسنديده و نقل كرده يكى گفته‌اى است كه از او دربارهء اين‌كه خراج را در ده قسط بگيرند تا نه تحميلى بر خراج‌گزار باشد و نه حق بيت المال ضايع گردد . و ديگر اين است كه « چون خواستى چيزى به كسى ببخشى آن را به دست خود مده و دستور هم مده كه آن را در حضور تو يا در ديدگاه تو بدهند زيرا اين شيوه كسانى است كه آنچه را مىبخشند بزرگ مىبينند و مىخواهند آن را بنمايانند و اين درخور پادشاهان شايسته نيست . و ديگر اين گفته او است كه « امنيّت خاطر در عامهء مردم حاصل نشود مگر هنگامى كه\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nنااهلان و تبهكاران در ترس و هراس باشند و اين را هم بدان كه تو بر آنها مسلط نخواهى شد مگر هنگامى كه خويشان و همسايگان آنها را مراقبت آنها و وسيلهء تربيت آنها گردانى » و از اين قبيل گفته‌ها كه در غرر السير آورده است .\r\nو آنچه هم مسعودى از اين عهد نقل كرده عبارت كوتاهى است در رفعت اخلاق و كرم و كوشش پادشاهان .\r\nو اينك براى نمونه برگردان فارسى چند قطعه از اين عهد در زير نقل مىشود :\r\n« وزير تو بايد نزد تو پذيرفته سخن و بلند منزلت باشد تا منزلت او در نزد تو و اطمينان آرايش‌خاطر وى او را از اين‌كه به ديگرى سر فرود آورد يا نزد كسى اظهار عجز كند يا چاپلوسى نمايد باز دارد و اعتمادش به تو او را در نصيحت و راه‌نمايى با تو يك‌رو و صميمى و با كسى كه آهنگ فريب تو يا نقص حقى از تو را دارد معارض و ستيزه‌گر باشد .\r\n« و چون رأى و نظرى اظهار داشت كه مخالف با رأى تو و در نظر تو بر خلاف صواب بود به او بدگمان مشو نظر او را با ترشرويى رد مكن زيرا چنين رفتارى او را ناتوان گرداند و از اظهار رأى در جاهايى هم كه صواب آن براى وى آشكار باشد باز خواهد داشت آنچه از آراء وى بدانها راضى شده‌اى بپذير و آنچه را كه نمىپذيرى بيم خود را از زيانى كه ممكن است از آن عايد شود براى او بازگوى تا همه از راهنماييها و ادب‌آموزيهاى تو بهره‌مند شوند » .\r\n« زنهار كه كسى ديگر از پيرامونيان و خاصان و ديگر خدمتگزاران خود را به منزلت و پايهء او نرسانى و آنها را در سخنگويى در نزد خود و اظهارنظر ذر امر رعيت و كشور دلير نسازى ، كه نه اعتمادى به درستى رأى و نظر آنها هست و نه اطمينانى به فاش نشدن رازهايى كه با آنها در ميان مىگذارى » . « 1 »\r\nپادشاه بايد براى ستايش و نكوهش و تشويق و تنبيه ، خودش اندازه بشناسد تا چنان نشود كه از زبانش چيزى برآيد كه با كردارش ناسازگار باشد . « 2 »\r\n\r\n\r\n","description":"","footnote":"\r\n( 1 ) . الوزراء و الكتاب ، ص 5 و 6 .\r\n( 2 ) . السعاده و الاسعاد ، ص 83 .\r\n","page_name":" 392 ","page_number":392},
  {"content":"\r\n\r\nبدان كه بدانچه تو را وصيت كردم جز با تحمل رنج و مشقّت بسيار دست نخواهى يافت و من از آن بيم دارم كه تو از ادامهء اين كار دل‌تنگ و ملول شوى به ويژه هنگامى كه نه همراهى با خود بيابى و نه پشتيبانى . آن‌كه امين تو بود به تو خيانت ورزد ، و آن‌كه اندرزگر بود به قريب و نادرستى گرايد . چون چنين حالتى برايت دست داد به فرجام راهى كه در پيش دارى نظر كن ، چه اگر در آن تأمل كنى خواهى دريافت كه رنج و ناآرامى تو در آنچه به سوى او روانى سخت‌تر و عظيم‌تر از رنج و مشقت تو در آن چيزى است كه مىخواهى از آن بگريزى . « 1 »\r\nبدان كه پادشاه را از داشتن سپاهيان ويژه گريزى نيست ، تا آنها را براى پيش‌آمدهاى ناگوار آماده داشته باشد و در سختيها به كار برد . پس شايسته است كه از ميان همهء سپاهيانت نيكو سرشتها و بهترينها را براى اين كار برگزينى . « 2 »\r\nدست هيچ‌يك از فرماندهانت را در كيفر سپاهيانش باز مگذار . آنها را وادار تا چنين كارى را به كسى كه تو براى رسيدگى به شكايات گمارده‌اى ( صاحب مظالم ) واگذارند تا اگر مستوجب عقوبت باشند به دست آنها كيفر يابند . « 3 »\r\nبر پادشاه فرض است كه از امور سرزمينهايى كه با دشمنان هم‌مرزند پيوسته جويا و بدان دل‌مشغول باشد ، آنها را با پاسبانان و نگهبانان از شر دشمنان مصون دارد و به هزينه و مال اختصاص دهد به ويژه هنگامى كه ساكنان آنجاها بسيار باشند . زيرا آن ساكنان خود نسبت به دشمنان زيانبارتر و در دشمنى با ايشان سخت‌كوش‌ترند . و بدان كه اگر فتنه‌اى در آنجاها برخيزد آتش آن زودتر برافروزد و ديرتر خاموش شود و چون آن سرزمينها از تو دورند فتنهء آنها نيز عظيم‌تر خواهد بود . و از اين هم ايمن مباش كه مردمى كه دوست تو و از ياران تو بودند در اثر اهمال دشمنان تو و دوست دشمنانت گردند . « 4 »\r\nامناء خود را وادار تا نيازمندان و تهىدستان را كه بيمار و زمين گيرند و\r\n\r\n\r\n","description":"","footnote":"\r\n( 1 ) . السعاده و الاسعاد ، ص 294 .\r\n( 2 ) . السعاده و الاسعاد ، ص 295 .\r\n( 3 ) . السعاده و الاسعاد ، ص 297 .\r\n( 4 ) . السعاده و الاسعاد ، ص 298 .\r\n","page_name":" 393 ","page_number":393},
  {"content":"\r\n\r\nنمىتوانند براى خود كارى انجام دهند و مال كافى هم ندارند سرشمارى كنند آنگاه براى آنان مستمرى در حد كفاف ايشان برقرار ساز زيرا پادشاهان سزاوارتر از رعيت به كمك‌كردن به ايشان هستند . « 1 »\r\nريشهء همه چيزهايى كه واليان و كارگزاران را به فساد كشاند و آباديها را ويران و رعيت را نادار و ناتوان سازند سه چيز است ، يكى آن‌كه شاه هم با آنها در حرص و گردكردن مال و به دست آوردن منافع از راه نادرست شريك شود كه در اين صورت بر مردم ستم رود و با ستم هر بركتها از ميان برداشته شود و فقر و ويرانى روى آورد ، دوم آن‌كه از كيفر كارگزاران خطاكار درگذرند و به شكاياتى كه از آنها مىرسد يا به سبب رعايت حرمت يا دوستى و يا علاقه به آنها رسيدگى نشود و سوم آنكه از مراقبت پيوسته نسبت به رفتار و كردار آنان غفلت كنند و سستى روا دارند . « 2 »\r\n« اى فرزند تو را دوازده وزير بايد كه هفت تن آنها متصديان امور و ديوانهاى تو باشند و پنج تن ديگر براى كارهايى ديگر . يكى از آن هفت وزير دبير ديوان رسائل و دومى سرپرست ديوان سپاه و سومى متصدى نسخهء آن ديوان و چهارم متصدى ديوان خراج و پنجم متصدى نسخهء آن ديوان و ششم متصدى ديوان عايدات و مخارج بيت المال و هفتم متصدى ديوان خاتم » .\r\nو از پنج وزير ديگر يكى متصدى شرطه و ديگرى متصدى محافظان و نگهبانان و سوم حاجب و چهارم قاضى و پنجم متصدى رسيدگى به شكايات روالى النظر فى المظالم .\r\nاينها همه بايد در كارشان مستقل باشند و هيچ يك در كار ديگرى دخالت نكند . زيرا كارها بر دوگونه‌اند . برخى كارهايى هستند كه شركت در آنها مطلوب است و اين در جايى است كه نياز به رأى و نظر دارد كه بايد با مشاركت حاصل شود و بعضى از آنها احتياج به رازدارى و كتمان دارند كه در اين صورت بايد به تنهايى عمل شود . « 3 »\r\n\r\n\r\n","description":"","footnote":"\r\n( 1 ) . السعاده و الاسعاد ، ص 314 .\r\n( 2 ) . 1 / 65 - السعاده و الاسعاد ، ص 317 .\r\n( 3 ) . 2 / 65 - السعاده و الاسعاد ، ص 435 و 436 .\r\n","page_name":" 394 ","page_number":394},
  {"content":"\r\n\r\nبر سپاهيان بر هر صد نفر يك رئيس و بر هر پنجاه نفرى يك قائد قرار بده و هيچ‌كس را به طمع مينداز كه از قائدى به قائد ديگر منتقل شود . « 1 »\r\n\r\nعهد قباد به پسرش خسرو انوشروان\r\nو ديگر از اين عهدها كه به عربى ترجمه شده بوده عهد قباد به پسرش خسرو انوشروان بوده كه ابن طباطبا قطعه‌اى از آن را در كتاب تاريخ الدول الاسلاميه نقل كرده كه برگردان فارسى آن چنين است :\r\n« اى فرزند هرگز با بخيل تنگ‌نظر مشورت مكن زيرا او تو را از رسيدن به غايت فضل باز مىدارد و از آدم ترسو نيز نظر مخواه زيرا او در هنگامى كه بايد از فرصتى بهره گرفت كار را بر تو دشوار جلوه مىدهد و فرصت از دست مىرود .\r\nمنفورترين مردم نزد تو آنها باشند كه بيش از همه نزد تو به عيب‌جويى ديگران مىپردازند . در ميان عيبها هست كه از تو بيش از هركس ديگر سزاست تا آنها را پوشيده‌دارى و از آشكار شدن آنها ناخشنود شوى . تو حاكم بر برون هستى و حكم بر نهان با خداست . براى مردم هم آنچه را كه براى خود نمىپسندى مپسند . و نهان مردم را بپوشان تا خداوند هم آنچه را كه مىخواهى پنهان ماند بر تو بپوشاند . در تصديق سخن‌چينان شتاب مكن زيرا سخن‌چينان اگرچه سخن به نصيحت گويند دورو و فريبكارند . به مردم از عفو و گذشت خود آن اندازه ارزانىدار كه مىخواهى آن‌كه بالاتر از تو است همان اندازه به تو ارزانى دارد » . « 2 »\r\nدر شاهنامه هم اين عهد به اختصار ياد شده . از آن اين ابيات است :\r\n يكى نامه بنوشت پس بر حرير * بدان خط شايستهء دلپذير \r\n\r\n\r\n","description":"","footnote":"\r\n( 1 ) . چون معلوم نيست كه براى مناصب سپاهى چه نامهايى در پارسى به كار مىبرده‌اند در اين‌جا هم رئيس و قائد به همان‌گونه كه در ترجمه عربى آنها آمده به كار گرفته شد .\r\n( 2 ) . تاريخ الدول الاسلامية ، ص 65 .\r\n","page_name":" 395 ","page_number":395},
  {"content":"\r\n\r\n نخست آفرين كرد بر دادگر * كه او داد دين و خرد هم هنر \r\n* * *\r\n هر آنكس كه بيند خط قباد * بجز پند دانا مگيرد ياد\r\nبه كسرى سپردم سزاوار تخت * پس از مرگ ما او بود نيك‌بخت\r\nكه يزدان از آن پور خشنود باد * دل بدسگالش پر از دود باد \r\n* * *\r\n ز گفتار او هيچ پراگنيد * ازو شاد باشيد و گنج آگنيد\r\nبر آن نامه بر مهر زرين نهاد * بر مؤبد رام برزين نهاد \r\n* * *\r\n چه موبد بپرداخت از سوگ شاه * نهاد آن كى نامه بر پيشگاه \r\n* * *\r\n بر آن انجمن نامه برخواندند * وليعهد را شاد بنشاندند « 1 » \r\nو ثعالبى كه پس از شرح سرگذشت مزدك و فسادى كه از او به سبب تأييد قباد بر كشور و مردم روى داد و ذكر پشيمانى وى از اين كار به بيمارى قباد اشاره كرده گويد :\r\nعهد سلطنت را به انوشروان داد و به او گفت اى فرزند براى اصلاح آنچه من به فساد كشيدم و درمان آن بيمارى كه من پديد آوردم كسى جز تو نيست .\r\nپس جاى پدرت بنشين و براى جبران آنچه شده و احياء سلطنت از خداوند كمك بخواه . « 2 »\r\n\r\nعهد كسرى انوشروان به پسرش هرمز\r\nاز نوشتهء ابن نديم چنين برمىآيد كه در روزگار او در زبان عربى دو نوشته به نام عهد كسرى به پسرش وجود داشته كه وى يكى را با عنوان :\r\n\r\n\r\n","description":"","footnote":"\r\n( 1 ) . شاهنامه ، 8 / ص 2308 - 2309 .\r\n( 2 ) . ثعالبى ، غرر السير ، ص 603 .\r\n","page_name":" 396 ","page_number":396},
  {"content":"\r\n\r\n« كتاب عهد كسرى الى ابنه هرمز يوصيه حين اصفاه الملك و جواب هرمز اياه » نام برده و ديگرى را با عنوان :\r\n« كتاب عهد كسرى انوشروان الى ابنه الذى يستمى عين البلاغة » « 1 » از نوشتهء ابن نديم همچنين برمىآيد كه از آن دو نوشته يكى هم شامل دستورها و اندرزهاى انوشروان به پسرش هرمزد بوده و هم پاسخ هرمز را دربرداشته و ديگرى تنها دستورهاى انوشروان را شامل مىشده كه چون بسيار بليغ بوده آن را سرچشمهء بلاغت مىخوانده‌اند . ظاهرا اين دو نوشته كم‌وبيش به همين صورت در ادبيات پارسى هم وجود داشته ، چه در شاهنامهء فردوسى هم از عهد كسرى انوشروان به پسرش هرمز در دو مورد و در هر دو مورد هم با تفصيلى گويا ياد شده است . يكى با عنوان « پند دادن نوشين‌روان پسر خود هرمزد را » كه چنين آغاز شده :\r\n بفرمود كسرى كه آيد دبير * نويسد يكى نامهء دل‌پذير\r\nز شاه سرافراز و خورشيد چهر * مهست و بكامش گرايان سپهر \r\n* * *\r\n سوى پاك هرمزد فرزند ما * پذيرفته از دل همه پند ما \r\nو در پايان آن آمده :\r\n چو بنوشت بسپرد آن را به گنج * هراسان بد اندر سراى سپنج « 2 » \r\nكه بر رسم و آيين آن زمان كه شاهان فرمان جانشينى و تعيين ولىعهد را نوشته و سربسته به خزانه مىسپرده‌اند تا پس از مرگ آنها ، باز و خوانده شود با اين عهد هم‌چنان رفتار شده .\r\nو ديگر با عنوان « گفتار نوشين‌روان اندر ولىعهد كردن پسر خود هرمزد را ، كه فردوسى پس از مقدمهء نسبتا مفصلى در بىاعتبارى دنيا گويد :\r\n چو سال اندر آمد به هفتاد و چار * پرانديشهء مرگ شد شهريار \r\n\r\n\r\n","description":"","footnote":"\r\n( 1 ) . الفهرست ، ص 315 و 316 .\r\n( 2 ) . شاهنامه ، 8 / 2526 به بعد .\r\n","page_name":" 397 ","page_number":397},
  {"content":"\r\n\r\n جهان را همى كدخدايى بجست * كه پيراهن داد جويد نخست \r\nو پس از بيان اين‌كه از شش فرزند انوشيروان هرمزد شايسته‌تر بود ، گويد :\r\n بفرمود كسرى به كارآگهان * كه جويند راز وى اندر نهان \r\nو پس از رسيدن گزارشهاى خوب از كارهاى هرمزد به بوذرجمهر دستور داده كه موبدان و ردان را بخواهند و او را به دانش آزمايش كنند و چنين هم شده و هرمزد از آزمايش سربلند بيرون آمده و آنگاه .\r\n نبشتند عهدى به فرمان شاه * كه هرمزد را داد تخت و كلاه\r\nچو قرطايس چينى شد از باد خشك * نهادند مهرى بر او بر زمشك\r\nبه موبد سپرد آن به پيش ردان * سرافراز بيداردل بخردان \r\nو فردوسى پس از بيان اين مقدمات آن عهد را زير عنوان « عهد نوشين‌روان پسر خود را هرمزد در « شاهنامه » آورده كه در آن انوشروان دربارهء تشريفاتى هم كه پس از مرگ در سوگ او مىبايستى انجام دهند نيز دستورهايى داد . و در پايان آن آمده :\r\n فراوان بر آن نامه هركس گريست * پس از عهد يك سال كسرى بزيست « 1 » \r\nظاهرا اين دو نوشته كه هر دو به نام « عهد » خوانده شده‌اند مربوط به دو رويداد است كه دربارهء خسرو انوشروان و پسرش هرمزد در تاريخها آمده ، يكى آزمايش هرمزد است كه در خداىنامه هم آمده بوده و اين همان است كه در الفهرست با عنوان پند خسرو به پسرش و جواب هرمزد به آن ذكر شده و ديگر فرمان ولىعهدى او بوده كه پس از آن صادر شده و طبق معمول آن زمان در نزد مؤبدان و بزرگان يا در گنجينه مىنهاده‌اند تا پس از مرگ شاه باز و به موجب آن\r\n\r\n\r\n","description":"","footnote":"\r\n( 1 ) . داستان اين عهد را در شاهنامه ج 8 ، از ص 2552 - 2563 خواهيد يافت .\r\n","page_name":" 398 ","page_number":398},
  {"content":"\r\n\r\nعمل شود و ظاهرا همين دومى است كه به گفتهء ابن نديم به سرچشمهء بلاغت شهرت يافته بوده است و اين‌كه هر دو به نام عهد خوانده شده ظاهرا از آميختگى اين دو نوشته و اخبار مربوط به آنها ناشى شده .\r\nدر تاريخهاى ديگر هم هرچند از اين عهد مطالبى نقل نشده ولى به اين مطلب كه انتخاب هرمزد پس از مراقبت رفتار و گفتار او صورت گرفته است تصريح يا اشاره شده دينورى در « الاخبار الطوال » گويد : خسرو انوشروان را چندين پسر بود كه همه از مادرانى از عامه مردم و كنيزكان بودند به جز پسرش هرمزد كه مادرش دختر خاقان ترك و جده‌اش خاتون ملكه ترك بود و چون تصميم گرفت كه پادشاهى را پس از خودش به او واگذارد جاسوسانى بر او گمارد كه اخبار او را به او برسانند و اخبارى كه از او مىرسيد همه آن چيزهايى بود كه او مىخواست . پس عهدى به نام او نوشت و آن را به مؤبدان مؤبد سپرد . . . » . « 1 »\r\nو در تاريخ يعقوبى هم بدين‌گونه ذكر اين عهد آمده : « انوشروان پس از خود سلطنت را به پسرش هرمز واگذار كرد و براى او در اين خصوص عهدى نوشت و او را به چيزهايى فرمان داد كه مانند او را فرمان مىدهند و بهترين اندرزها را به او كرد و او را آزمود و او را چنان يافت كه مىخواست و هرمز همه پرسشهاى او را با پاسخهاى استوار پاسخ گفت و جز گفتار نرم و خوب با او نگفت . » « 2 »\r\nو در نهاية الادب « 3 » هم از اين عهد انوشروان اين عبارت نقل شده : « و قال انوشروان لابنه هرمز : لا يكون حذك لعمل البرغاية فى الكثرة ، و لالعمل الاثم غايه فى القلة » .\r\n\r\n\r\n","description":"","footnote":"\r\n( 1 ) . الاخبار الطوال ، ص 74 و 75 .\r\n( 2 ) . تاريخ يعقوبى ، 1 / 165 .\r\n( 3 ) . نهاية الادب ، ج 15 ص 164 - 233 .\r\n","page_name":" 399 ","page_number":399},
  {"content":"\r\n\r\n\r\nعهد خسرو پرويز به پسرش شيرويه\r\nو اما عهد ديگرى كه ظاهرا در ادبيات پارسى وجود داشته و به عربى هم ترجمه شده و آنچه در عيون الاخبار ابن قتيبه و كتاب « الوزراء و الكتاب جهشيارى و السعاده و الاسعاد عامرى نقل شده » از همان گرفته شده عهد خسرو پرويز به پسرش شيرويه است كه شرح آن نياز به توضيحى دارد . اين توضيح بدان سبب است كه از خسرو پرويز و پسرش شيرويه در ادب پارسى دو نامه معروف بوده كه در خداىنامه هم بوده و از راه آن در كتابهاى تاريخى و ادبى عربى هم ترجمهء آنها در بعضى به تفصيل و در بعضى ديگر به اجمال راه يافته بوده ، يكى از آنها نامه‌اى بوده از شيرويه به پدرش خسرو پرويز و ديگر پاسخى بوده از خسرو پرويز به او . شهرت اين دو نامه كه باعث شده بيشتر كتابهاى تاريخى آنها را به اجمال يا تفصيل نقل كنند از اين‌جا سرچشمه گرفته كه اين دو نامه با پايان كار خسرو پرويز و زندانى شدن و كشته شدن او كه بدان صورت يكى از وقايع نادر تاريخ ايران بوده ارتباط داشته . و اين دو نامه در هنگامى ميان پدر و پسر مبادله شده كه پسر بر جاى پدر بر تخت نشسته و در نامهء خود كارهاى نارواى پدرش را كه به نظر وى يا سردارانى كه او را به جاى پدر نشانده بودند از گناهان نابخشودنى او به شمار مىرفته به رخ او مىكشيده تا او را مستوجب عقوبت گرداند و پدر هم از زندان در نامهء خود از كارهاى خود دفاع و اتهامات را رد كرده است . « 1 »\r\nتا اينجا مطلب روشن است و اما آنچه احتياج به توضيح دارد اين است كه در كتاب عيون الاخبار ابن قتيبه مطالبى از نامهء خسرو پرويز به شيرويه نقل شده كه با آنچه در كتابهاى تاريخى از آن نامه نقل شده سازگار نمىنمايد . آنچه در تاريخها از اين نامه آمده چنان كه ذكر شد همه در رد اتهاماتى است كه در نامهء شيرويه بر خسرو وارد شده بوده و در توجيه كارهايى است كه او در زمان سلطنت خود به آنها دست زده و آهنگ نامه هم درشت و پرخاشگرانه و گاهى\r\n\r\n\r\n","description":"","footnote":"\r\n( 1 ) . تفصيل اين واقعه و بررسى اين دو نامه در كتاب « الترجمه و النقل . . . » ص 148 - 190 مىباشد .\r\n","page_name":" 400 ","page_number":400},
  {"content":"\r\n\r\nهم با كلماتى تند و دشنام‌گونه همراه است ، ولى در مطالبى كه ابن قتيبه از اين نامه نقل كرده چنين نيست در آنها نه سخنى از اتهامات و ردّ آنها و نه كلامى تند و پرخاشگرانه در آنها به چشم مىخورد بلكه در آنها همه سخن از راهنمايى و ارشاد در ادارهء امور كشور و پند و اندرز است آن هم به گونه‌اى كه پدرى مشفق فرزندى مهربان را نصيحت و راهنمايى كند نه پدرى كه در زندان پسرش در انتظار مرگ به سر مىبرد . به عبارت ديگر آنها همه از نوع همان مطالبى است كه نظائر آنها را در عهدهاى پادشاهان به جانشينانشان مىتوان يافت و نمونه‌هاى آنها گذشت .\r\nتنها توجيهى كه براى آن دوگانگى مىتوان انگاشت اين است كه مطالب ابن قتيبه و جهشيارى و عامرى نه از اين نامه‌اى كه خسرو در زمان گرفتارى خود نوشته بلكه از عهدى گرفته شده است كه وى در زمان سلطنتش طبق معمول شاهان گذشته براى تعيين جانشين و خطاب به او نويسانده بوده و در خزانه نگهدارى مىشده تا پس از مرگ او به آيينى كه مىداشته‌اند آن را باز و به ولىعهدى كه در آن تعيين شده تسليم دارند . و مىتوان انگاشت كه پس از كشته شدن پرويز آن عهد هم با نامه‌هاى ديگر درهم آميخته و ناقلان آثار همهء آنها را مربوط به همان واقعه دانسته و مطالب آن عهد را هم در نامهء خسرو از زندان كه معروف بوده گنجانده و همه را با همان عنوان روايت كرده‌اند و بر ناقلان بعدى حتى ابن قتيبه اين امر پوشيده مانده و آنها هم همه را از همان نامه زندان پنداشته ، و آنچه اين توجيه را تأييد مىكند اين است كه در قطعه‌اى كه جهشيارى از اين عهد نقل كرده هيچ ذكرى از زندان نيست . عبارت جهشيارى چنين است :\r\n« و اوصى ابرويز ابنه شيرويه وصيه طوبله ، قال فى فصل منها . . . » يعنى پرويز به پسرش شيرويه اندرزى طولانى داد و در يك فصل آن چنين گفت . « 1 » كه از آن جز عهد چيز ديگر فهميده نمىشود .\r\nنكته‌هايى كه ابن قتيبه و ديگران از اين عهد نقل كرده‌اند عموما شامل\r\n\r\n\r\n","description":"","footnote":"\r\n( 1 ) . جهشيارى ، الوزراء و الكتاب ، ص 10 .\r\n","page_name":" 401 ","page_number":401},
  {"content":"\r\n\r\nدستورهايى است در آيين كشوردارى از اين قبيل :\r\n* در عطاى سپاهيان آن‌چنان گشاده‌دست مباش كه از تو بىنياز شوند و آن‌چنان هم بر آنها سخت مگير كه از تو دلتنگ گردند . . . « 1 »\r\n* كسى كه براى حكومت در ولايات برمىگزينى بايد داراى چنين اوصافى باشد . « 2 »\r\n* و آن‌كه براى امر خراج برمىگزينى داراى چنين اوصاف باشد . « 3 »\r\n* از مشورت كوتاهى مكن زيرا در ميان مشاوران كسانى را خواهى يافت كه با رأى آنها بسيارى از دشواريها بر طرف خواهد شد . « 4 »\r\n* در كيفر خيانتهاى كوچك و بزرگ . « 5 »\r\n* در چگونگى مجازات و عفو و دورى از مجازات در حال خشم . « 6 »\r\n* همواره اعتدال و ميانه‌روى را حاكم بر افراط و زياده‌روى بگردان و امور را با ميزان حكمت بسنج و با صبر و شكيبائى جايى براى پشيمانى مگذار . « 7 »\r\n* چون كسى را به ولايتى برگمارى او را از خلافت بترسان و با سوگند و عيد خود را مؤكّد بگردان . « 8 »\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 11 .\r\n( 2 ) . عيون الاخبار ، ج 1 ، ص 15 .\r\n( 3 ) . عيون الاخبار ، ج 1 ، ص 17 .\r\n( 4 ) . عيون الاخبار ، ج 1 ، ص 30 .\r\n( 5 ) . عيون الاخبار ، ج 1 ، ص 59 .\r\n( 6 ) . عيون الاخبار ، ج 1 ، ص 288 .\r\n( 7 ) . عيون الاخبار ، ج 1 ، ص 328 .\r\n( 8 ) . السعاده و الاسعاد ، ص 443 .\r\n","page_name":" 402 ","page_number":402},
  {"content":"\r\n\r\n\r\nگفتار هفدهم نخستين كتابها در فرهنگ دبيران\r\nابن قتيبه و كتاب « عيون الاخبار » او * تاجنامه يا كتاب التاج\r\nدوران مجموعه‌هاى خصوصى كه دبيران براى خود از نوشته‌هاى خوب و قابل تقليد نويسندگان سلف يا معاصران خود فراهم مىآوردند تا ايشان را در اداء وظيفه‌شان كمك و راهنما باشد در سير تكاملى خود به دوران تأليف و تدوين مجموعه‌هاى كامل‌ترى رسيد كه نه تنها براى جمع‌كنندگان آنها بلكه براى همهء طالبان علم و معرفت و دبيران كمال طلب مرجع و مأخذى جامع و در دسترس باشد .\r\nاين طبيعى بود كه به همان نسبت كه در دستگاه خلافت بر اعتبار و اهميت مقام دبيرى و خدمت در ديوان رسائل مىافزود به همان نسبت هم بر شمارهء داوطلبان اين مقام افزوده گردد و از آنجا كه دست‌مايه اين حرفه و مقام قدرت نويسندگى و وسعت دائرهء علم و اطلاع و مهارت در امور ديوانى و فضائلى از اين دست بود ناچار بر شمارهء كسانى هم كه براى دسترسى به آن مقامها يا حفظ مقام خود در طلب كسب اين فضائل برمىآمدند به تدريج مىافزود و در اثر آن نياز به چنين مجموعه‌هايى هم روزبه‌روز بيشتر مىشد .\r\nو اين هم طبيعى بود كه در اين ميان كسانى از اهل علم و معرفت با وقوف بر نياز اين طالبان و با آشنايى با آثار پيشينيان و معاصران درصدد برآيند تا همهء\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nآن چيزهايى را كه دانستن آنها براى اين‌گونه داوطلبان لازم شمرده مىشد ، اعم از تجارب گذشتگان يا نصايح هم روزگاران از جاهاى مختلف و منابع گوناگون در يك مجموعه جمع كنند و آن را به صورت كتاب درآورند و در دسترس همه بگذارند ، و بدين ترتيب نخستين كتابها در اين حرفه و فن به وجود آيد .\r\n\r\nابن قتيبه و كتاب « عيون الاخبار » او\r\nاين مسير طبيعى در امر دبيرى و تحول تدريجى فرهنگ ايشان به همين‌گونه طى شد و قرعهء اين فال يعنى تأليف نخستين كتابها در زمينهء فرهنگ دبيران و آنچه به اين حرفه و فن ارتباط مىيافت به نام ابن قتيبه كه جامع همهء آن شرائط يعنى آشنايى با آثار پيشينيان و معاصران هر دو بود زده شد و دو كتاب « ادب الكاتب » و « عيون الاخبار » او كه هر دو مكمل يك‌ديگرند به عنوان نخستين تأليفات از اين نوع در زبان عربى به وجود آمد و به همين سبب هم به پيروى از آنچه در همين كتاب دربارهء اهميت نخستين تأليفهاى عربى در رشته‌هايى كه قبلا در زبان عربى بىسابقه بوده از نظر بررسى در آثار فرهنگ ايرانى ذكر شد در اينجا مورد مطالعه قرار گيرد .\r\nابن قتيبه نامش عبد الله و نام پدرش مسلم و نام جدش قتيبه بود . به دينورى شهرت داشت چون ساليان دراز در آنجا مىزيست و قاضى دينور بود ، مروزى هم خوانده مىشد چون خاندان او در اصل از ايرانيان مرو بودند « 1 » و از آنجا به عراق مهاجرت كرده بودند . دربارهء اين‌كه اين خاندان چه‌وقت مرو را ترك گفته و چه كسى از اين خاندان نخستين بار به اسلام گرويده چيزى دانسته نيست ليكن بيشتر آنها كه از او نام برده و دربارهء او چيزى نوشته‌اند اين را هم نوشته‌اند كه ابن قتيبه از پدر و مادرى مسلمان در عراق زاده شده و در محيطى اسلامى\r\n\r\n\r\n","description":"","footnote":"\r\n( 1 ) . خود او در كتاب « العرب » كه آن را در دفاع از اعراب در برابر عيب‌جوئيهاى شعر و بيان از ايشان تأليف كرده گويد : « نسبت من در عجم مانع از آن نخواهد بود كه آنها را از آنچه نادانانشان دعوى مىكنند باز دارم » ( فلا يمنحنى نسبى فى العجم ان ادفعها عما تدعيه لها جهلتها ) كتاب العرب ، رسائل البلغاء ، ص 356 ، چاپ دوم .\r\n","page_name":" 404 ","page_number":404},
  {"content":"\r\n\r\nنشو و نما يافته است .\r\nتولد او به قول معروف در سال 213 ه . ق . در كوفه يا بغداد و مرگ او در سال 276 در بغداد بوده است . نوشته‌اند كه وى بخشى از زندگى خود را در بغداد گذرانده و در همانجا معارف عصر خود را از قبيل حديث و فقه و لغت و تفسير و نحو و ادب فراگرفته و بخشى را هم در دينور به شغل قضا گذرانده و سالهاى آخر عمر هم در بغداد بوده است . و از اين‌كه ابوريحان بيرونى او را جبلى خوانده « 1 » چنين برمىآيد كه دينور موطن و اقامتگاه دائم او بوده تا آن حد كه او را از مردم جبل كه دينور هم جزء آن بوده است مىشناخته‌اند . جبل در كتابهاى عربى به منطقهء شمال غربى ايران گفته مىشده يعنى همان سرزمينى كه در قديم سرزمين ماد بوده و در دوران اخير عراق عجم خوانده مىشده .\r\nابن قتيبه با آنكه نخستين كتابهاى موردنياز دبيران و ديوانيان را تأليف كرده خود او دبير و ديوانى نبوده او فقيهى بوده است متشرّع و تا حدّى متعصّب به خصوص در دفاع سرسختانه‌اش از مذاهب اهل سنّت و حديث . او را زبان گويا و مدافع اهل سنّت شمرده‌اند همچنانكه نويسندهء هم‌روزگارش جاحظ را مدافع و سخنگوى معتزلة « 2 » . وى از استادانى چند كسب دانش كرده كه از معروفترين آنها كه در وى اثرى فراوان داشته‌اند يكى ابو حاتم سيستانى و ديگر اسحاق پسر راهويه مروزى نيشابورى بوده‌اند كه هر دو از علماى بنام زمان خود به شمار مىرفته‌اند .\r\nابن قتيبه را مؤلفات بسيار بود او تقريبا در همه رشته‌هاى معارف زمان خودش كتاب يا رساله‌اى تأليف كرده بود . از علوم قرآن و حديث و فقه گرفته تا ادب و شعر و نحو و معارف ديگر بعضىها شمارهء مؤلفات او را شصت نوشته‌اند و برخى هم آنها را به گزاف تا سيصد رسانده‌اند . در مقدمهء عيون الاخبار فهرستى\r\n\r\n\r\n","description":"","footnote":"\r\n( 1 ) . الآثار الباقيه ، ص 238 - 239 .\r\n( 2 ) . اين مطلب از ابن سميّه نقل شده كه گفته است ابن قتيبه براى اهل سنّت مانند جاحظ است براى معتزله زيرا او خطيب سنّت است همچنانكه جاحظ خطيب معتزله است . « بنقل احمد زكى العدوى از او در مقدمه عيون الاخبار ، ص 20 » .\r\n","page_name":" 405 ","page_number":405},
  {"content":"\r\n\r\nاز كتابهايى كه به او نسبت داده شده آمده كه برخى از آنها محل ترديد است .\r\nدربارهء شخص او و عقايدش نظرهاى متفاوت و گاه متناقض ديده مىشود . بسيارى از علماى سلف او را به راست‌گويى و امانت و اخلاص ستوده و او را در اين صفات به پايگاهى بلند رسانيده‌اند ولى برخى هم دربارهء او سخنانى ناروا گفته‌اند و حتى او را به اجماع امت كذاب شمرده‌اند . « 1 » مسعودى در جايى كه از قبله سخن رانده گويد ما مقدارى از اين مطالب را در كتاب « اخبار الزمان » خود آورده‌ايم . اينها را ابو حنيفهء دينورى در كتاب خويش ذكر كرده بود ولى ابن قتيبه آنها را از آن برداشته و به كتابهاى خودش منتقل ساخته و از آن خودش كرده .\r\nابن قتيبه اين كار را با بسيارى از كتابهاى ابو حنيفه دينورى كرده است . « 2 »\r\nمسعودى اين مطلب را در فصلى از كتاب خود آورده كه در آن آثار سماوى و تأثير ستارگان را در طبيعت و انسان شرح داده يعنى مطالبى كه معمولا در علم نجوم و علوم طبيعى مورد گفتگو است و دانشمندانى را هم كه در اين فصل نام برده همه آنها از كسانى هستند كه به علم نجوم شهرت يافته‌اند مانند بطلميوس و كندى و خاندان منجم و احمد بن طيب و ما شاء الله و ابو معشر و خوارزمى و مانند اينها . بنابراين مىتوان احتمال داد كه كتابى را كه در اينجا از ابو حنيفه ذكر كرده كه ابن قتيبه مطالب آن را به كتابهاى خود منتقل ساخته كتابى بوده است در همين‌گونه از معارف عصر .\r\nبيرونى هم دربارهء ابن قتيبه بهتر از مسعودى نيست و چون نوشتهء ابوريحان جنبه‌هاى مختلفى از كارهاى ابن قتيبه را دربرمىگيرد ترجمهء قسمتى از آن در اينجا عينا نقل مىشود .\r\nابوريحان پس از شرح نسبتا مفصلى كه از جشنهاى مردم خوارزم و ماه و روز و تاريخ وقوع آنها ذكر كرده گويد : ايشان منازل ماه را هم به كار مىبردند و احكامى هم از آنها استخراج مىكردند و به همين سبب منجم را به زبان\r\n\r\n\r\n","description":"","footnote":"\r\n( 1 ) . مانند حاكم ، بنقل سيوطى و داودى از او . ن . ك . مقدمهء عيون الاخبار ، ص 21 .\r\n( 2 ) . مروج الذهب ، ج 3 ، ص 442 .\r\n","page_name":" 406 ","page_number":406},
  {"content":"\r\n\r\nخوارزمى اختر دينك ( اختربين ) مىگفتند زيرا اختر منزل قمر است و آنها را به برجهاى دوازده‌گانه تقسيم كرده بودند و آنها به اين منازل قمر داناتر از تازيان بودند ، دليل بر اين امر هم اين است كه نامهايى كه آنها براى اين دوازده منزل يا دوازده برج گذاشته‌اند درست منطبق با صور فلكى است ولى نامهاى عربى و همچنين صور فلكى آنها منطبق با واقع نيست و اگر در نامهايى كه آنها براى ستارگان ثابت گذارده‌اند دقت كنى درمىيابى كه آنها از علم بروج و صور آسمانى به كلى بىبهره بوده‌اند . اگرچه ابو محمد عبد الله بن مسلم بن قتيبه جبلى در اين باب در جميع كتابهايش و به خصوص در كتاب تفصيل العرب على العجم در اين باره گزافه‌گوييها كرده و پنداشته كه تازيان داناترين ملتها به ستارگان و فرازگاه و فرودگاه آنها بوده‌اند و من نمىدانم كه آيا او واقعا به آنچه كه كشتكاران و برزگران در هر ناحيه و سرزمينى دربارهء آغاز كارهاى كشاورزى و ساير كارهاى خود و شناختن وقت هريك از آنها مىدانند وقوف نداشته يا خود را به نادانى زده زيرا كسى كه آسمان سقف او باشد و جز آن پوششى نداشته باشد و پيوسته ستارگان را به بيند كه به يك نظام طلوع و غروب مىكنند اين مقدار از آگاهى وى نسبت به طلوع و غروب آنها براى وى طبيعى مىشود و اگر در كتب انواء و به خصوص كتاب ابن قتيبه كه آن را به علم مناظر نجوم اختصاص داده بنگرى خواهى دانست كه تازيان در اين باره بيشتر از آنچه كشاورزان و برزگران هر بقعه و سرزمينى از جهان در اين باره مىدانند نمىدانسته‌اند ليكن ابن مرو ( مقصود ابن قتيبه است ) در آنچه وارد مىشود گزافه كار است و خالى از منش جبلى يعنى استبداد به رأى نيست . و سخن او در كتاب ( تفصيل العرب على العجم ) دلالت دارد بر كينه‌ها و حقدها ؟ كه ميان او و فارسيان بوده زيرا او به تفصيل عرب بر آنها اكتفا نكرده بلكه آنها را رذل‌ترين ملتها و پست‌ترين آنها و انذل از همه شمرده و آنها را به كفر و دشمنى با اسلام توصيف كرده بيشتر از آنچه خداوند اعراب را در سورهء توبه بدان متصف ساخته است و به اندازه‌اى زشتيها به آنها نسبت داده كه اگر كمى مىانديشيد و سابقهء قومى را كه بر آنها\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nتفصيل داده به ياد مىآورد خودش بسيارى از آنچه را كه دربارهء اين دو كرده به تقريظ و تعدى گفته تكذيب مىكرد . . . ( الآثار الباقيه ) . « 1 »\r\nالبته دربارهء اين‌كه آنچه را ابن قتيبه در ستاره‌شناسى و علم فلك اعراب نقل كرده بتوان نام علم يعنى دانش ستاره‌شناسى و علم فلك بر آن اطلاق كرد ترديد فراوان هست و به همين سبب نوشته‌هاى او در اين زمينه به مبالغه و گزاف حمل شده يكى از محققان معاصر در اين باره چنين نوشته است :\r\n« غرض من در تمام آنچه ذكر كردم اقتصار بر آن چيزى است كه اعراب در اين زمينه مىشناسند و به كار مىبرند بدون توجه به آنچه اشخاص منسوب به فلسفه از اعاجم و اصحاب حساب ادعا مىكنند زيرا من دانش عرب را دانشى يافتم كه به عيان ظاهر است و در تجربه درست درمىآيد و براى مسافر زمين و دريا و ابن السبيل نافع است » ( ابن قتيبه الجندى 131 ) .\r\nبرخى از مستشرقين مانند استاد براون ( تاريخ ادبى ايران ص 276 ) ابن قتيبه را از بزرگان علماى فلك شمرده و آنچه آنها را به اين اعتقاد واداشته وجود نسخه‌اى از كتاب « الانواء » است در كتابخانه اكسفورد كه به نام « علم الفلك » شناخته شده در صورتى كه اگر به محتواى كتاب نگاه مىكردند درمىيافتند كه آن كتاب را نمىتوان كتابى در علم فلك به معنى معروف آن دانست زيرا آن كتاب از حد معلوماتى كه اعراب از خلال تجارب عملى و مستمر خويش در حد نيازهاى طبيعى خود در امر كوچ از جايى به جايى دريافته بودند خارج نيست و ابن قتيبه آنها را از گفته‌هاى مسجع اعراب و آنچه از اين‌گونه اقوال از آنها روايت مىشد استخراج كرد .\r\nو بنابراين نمىتوان ابن قتيبه را به اعتبار اين كتاب از علماى فلك شمرد . « 2 » ولى با همهء اينها ابن قتيبه از شهرتى به سزا برخوردار بوده و طرفداران فراوان داشته ، ابن نديم گويد كتابهاى وى در جبل ( يعنى سرزمينهاى شمال غربى ايران و\r\n\r\n\r\n","description":"","footnote":"\r\n( 1 ) . الآثار الباقيه ، ص 238 تا 239 .\r\n( 2 ) . 2 / 6 - سند الجندى ، « ابن قتيبه العالم الناقد الاديب » ( ص 131 - 132 ) .\r\n","page_name":" 408 ","page_number":408},
  {"content":"\r\n\r\nماد قديم كه دينور هم جزء آن بوده ) طالبان بسيار دارد . « 1 » و نوشته‌اند كه اهل مغرب او را چندان بزرگ مىشمردند كه هركس در نكوهش وى سخنى مىگفت او را به زندقه متهم مىساختند . « 2 » مغرب همانجا است كه نخستين تقليد از كتاب « عيون الاخبار » ابن قتيبه در آنجا به عمل آمد و آن كتاب « العقد الفريد » ابن عبد ربّه است . به‌هرحال داورى گذشتگان دربارهء برخى از كتابهاى ابن قتيبه هر چه باشد دربارهء دو كتاب او يعنى ادب الكاتب و عيون الاخبار كه در اينجا مورد گفتگو است نه تنها هيچگونه شك و ترديدى در صحت انتساب آنها به وى وجود ندارد ، بلكه اين كتابها از آنجا كه هريك در نوع خود بىنظير و سرآغاز كتابهايى بوده‌اند كه در آن رشته در زبان عربى تأليف شده ازاين‌رو همهء اهل علم و ادب در همهء دوره‌ها آنها را ستوده و از آنها سرمشق گرفته‌اند .\r\n« ادب الكاتب » كتابى است نسبتا كوچك كه آن را براى وزير عباسيان عبيد إله بن يحيى بن خاقان « 3 » و شايد هم به درخواست او تأليف كرده و « عيون الاخبار » كتابى است بزرگ و مفصل مشتمل بر ده بخش جداگانه كه هر بخشى از آن را خود مؤلف بنام كتاب ناميده است .\r\nمطالب « ادب الكاتب » بيشتر دربارهء مسائل نحوى و لغوى و بيانى و آن چيزهايى است كه آنها را براى درست گفتن و درست نوشتن و بازداشتن زبان و قلم از خطا لازم مىشمرده‌اند ، و بدين سبب بيشتر مطالب آن با زبان عربى يعنى قالبى كه مىبايستى انديشه‌هاى گوينده و نويسنده را دربرگيرد ارتباط مىيابد و موضوعهايى در آن مطرح است كه دانستن آنها براى هر گوينده و نويسندهء عربى از مقدمات ضرورى به شمار مىرود و از اين لحاظ به نظر برخى از علماء اين كتاب يكى از ركن‌هاى چهارگانهء ادب عربى به شمار مىرفته در رديف الكامل مبرّد و البيان و التبيين جاحظ و كتاب النوادر تأليف ابو على قالى كه به نظر ايشان\r\n\r\n\r\n","description":"","footnote":"\r\n( 1 ) . الفهرست ، ص 77 .\r\n( 2 ) . مقدمهء عيون الاخبار ، ص 21 .\r\n( 3 ) . عبيد إله بن يحيى بن خاقان در سال 236 وزارت متوكل خليفهء عباسى را عهده‌دار بود و در سال 256 وزارت الموفق برادر المعتمد خليفه عباسى را بر عهده داشت و در سال 263 ه . ق .\r\nدرگذشت .\r\n","page_name":" 409 ","page_number":409},
  {"content":"\r\n\r\nسه ركن ديگر ادب بوده‌اند « 1 » و به سبب اهميّتى كه طالبان ادب به اين كتاب مىداده‌اند چندين بار از سوى دانشمندان بعد شرح و تفسير شده است « 2 » .\r\nاما كتاب « عيون الاخبار » كه در اينجا مورد گفتگو است دربردارندهء محتواى آن قالب يعنى مطالبى است كه دانستن آنها را براى دبيران و اديبان به منظور گسترش دائره ديد و آگاهى ايشان ضرورى شمرده‌اند ، و به تعبير خود ابن قتيبه به منزلهء بنايى است كه بر روى آن پايه يعنى كتاب ادب الكاتب بنياد نهاده شده است . وى را در مقدمه اين كتاب در توضيح هدف خود و محتواى كتاب سخنان نسبة مفصلى است كه چنين خلاصه مىشود : « من پيش از اين براى كسانى از دبيران كه خود از كسب ادب غفلت مىورزند و نياز به وسيله‌اى دارند كتابى در معرفت و شناخت آن چيزهايى كه زبان دو دست را از خطا در گفتن و نوشتن باز دارد تأليف كرده بودم ولى چون آن كتاب تنها پاسخگوى بخشى از نيازمنديهاى آنان بود تكميل نمودم و برپايه‌اى كه نهاده بودم بنايى ساختم .\r\nاين كتاب در برگيرندهء نتايج برخورد خرد دانشمندان و انديشه دانايان و زبدهء افكار و پيرايهء ادب و ثمرهء تجارب اهل‌نظر و برگزيدهء سخن نويسندگان بليغ و شاعران تيزبين و سيرت پادشاهان و آثار گذشتگان است .\r\nابن قتيبه در همين مقدمه خطاب به دبير زمان خود گويد : همه آنچه را در اين كتاب براى تو فراهم آوردم بدين قصد است كه تو خود را به پيروى از بهترين آنها ملزم سازى و با معيارهاى آن در اصلاح خود بكوشى و منشهاى ناپسند را ترك‌گويى و سنّتهاى نيك و سيرتهاى پسنديده را سرمشق خود گردانى و به ادب\r\n\r\n\r\n","description":"","footnote":"\r\n( 1 ) . ابن خلدون در اين باره گويد : و سمعنا من شيوخنا فى مجالس التعليم ان اصول هذا الفن ( الادب ) و اركانه اربعه دواوين و هى ادب الكاتب لابن قتيبه و كتاب الكامل للمبرّد و كتاب البيان و التبيين للجاحظ و كتاب النوادر لابى على القالى البغدادى ، و ما سوى هذه الاربعه فتبع لها و فروغ عنها . ص 553 و 554 طبع المطبعه الادبيه فى بيروت ، الطبعه الثالثه سنه 1900 م .\r\n( 2 ) . مانند شرح ابن سيد بطليوسى در گذشته در سال 421 ه . و شرح جواليقى صاحب المعرّب در گذشته در سال 539 و شرحهاى ديگرى كه از لحاظ اهميت پس از اين دو شرح قرار مىگيرند .\r\n","page_name":" 410 ","page_number":410},
  {"content":"\r\n\r\nشريف و اخلاق برتر آراسته شوى و سخن و نوشتهء خود را با آنها بيارائى و در بيان حاجت و مؤثر گردانيدن شفاعت و قبولاندن اعتذار خويش سخن خود را با بهره‌گيرى از آنها نرم و لطيف و دلپذير گردانى كه سخن صيد دلها و سحر حلال است . آدابى را كه در آنها مىيابى در مصاحبت با فرمانروايى كه در خدمت او هستى به كاربر و در استوار داشتن پايه‌هاى فرمانروايى او و ملايم ساختن سياست و تدبير جنگهايش از آنها بره برگير و مجلس خود را چه در جدّ و چه در هزل با اين سخنان معموردار و حجّت خود را بر خصم با نمونه‌هايى كه در اين سخنان مىيابى « 1 » واضح و نيرومند ساز ، تا دشمن را به تصديق و تأييد آن و اظهار حق ناچار سازى .\r\nعيون الاخبار همچنانكه نخستين كتابى است كه در زبان عربى براى تقويت فرهنگ دبيران ديوان و گسترش دامنهء معلومات ايشان تدوين گرديده از نخستين كتابهاى معتبرى هم هست كه در محدودهء معارفى كه بعدها به ادب عربى معروف گرديد به وجود آمده نظير كتابهاى جاحظ و ديگر مؤلفان هم روزگارش با اين فرق كه « عيون الاخبار » از ميان همهء آنها اين امتياز را دارد كه نمودار نخستين گامهايى هم هست كه تأليف عربى در راه نظم و كمال و آراستگى پيموده است .\r\nتا زمان ابن قتيبه تأليف ادبى عبارت بود از جمع مطالب مختلف از وارد مختلف و نقل گفته‌هاى اين و آن بدون ضابطه و روشى مشخص . حكايتى از اينجا داستانى از آنجا ، حديث و روايتى از جاى ديگر نظير آنچه در كتاب البيان و التبيين و كتاب الحيوان جاحظ و كتاب الكامل مبرّد و همانندهاى آنها ديده مىشود . در اين تأليفات پيوند مطالب ضعيف و مرز ميان موضوعهاى مختلف شكننده و ناپايدار است . به همين سبب مطالب آنها غالبا پراكنده و نامنظم و گاه به هم آميخته و درهم ريخته است ، در آنها كار مؤلف بيشتر در جمع و تدوين گفته‌ها و نوشته‌هاى نقل شده از ديگران خلاصه مىشود و اثر خود مؤلف در\r\n\r\n\r\n","description":"","footnote":"\r\n( 1 ) . از مقدمه عيون الاخبار ، ج 1 .\r\n","page_name":" 411 ","page_number":411},
  {"content":"\r\n\r\nآنها از لحاظ تصرف در تنظيم مطالب يا بيان نظر و عقيده يا امور ديگرى كه معمولا از مؤلفان صاحب‌نظر انتظار مىرود كم است تا آن حد كه اگر گفته‌ها و نوشته‌هاى خود مؤلف را نسبت به مطالب نقل شده بسنجند نسبت ناچيزى را نشان مىدهد .\r\nدر كتاب عيون الاخبار هم هرچند اين روش خوشه‌چينى همچنان ادامه مىيابد ولى ويژگيهايى در آن ديده مىشود كه نمودار مرحله‌اى از تكامل است كه بر تأليف عربى گذشته و آن را از بىنظمى و ناپختگى به سوى نظم و كمال رهنمون كرده است .\r\nيكى از اين مراحل كه در اين سير تكاملى در عيون الاخبار ديده مىشود اين است كه در اين كتاب همهء روايات و حكايات و مسائل مختلف دسته‌بندى شده و هر دسته‌اى به تناسب موضوع زير يك عنوان مشترك به نام كتاب قرار داده شده و بدين ترتيب تمام عيون الاخبار به ده كتاب تقسيم شده بدين ترتيب :\r\nكتاب سلطان ، كتاب جنگ ، كتاب بزرگى و بزرگ‌منشى ، كتاب سرشتها و منشهاى ناپسند ، كتاب دانش و بيان ، كتاب زهد ، كتاب ياران و برادران ، كتاب نيازها ، كتاب طعام ، كتاب زنان .\r\nديگر از اين مراحل اين است كه ابن قتيبه به خلافت ديگران براى اين كتاب هم مانند همه يا بيشتر كتابهايش مقدمه‌اى نوشته كه در آن علت تأليف و هدف خود را از آن بيان داشته و همه يا بيشتر كتابهايش را هم براى غرض خاصى كه همان نوآموزان و آگاه ساختن ناآگاهان بوده پرداخته است و اين هم از ويژگيهاى او و نشانى از نظم و ترتيب كار او و گامى در راه تحول تأليف عربى است .\r\nولى آنچه بيش از همه كتاب عيون الاخبار را از ديگر مؤلفات آن دوره ممتاز مىسازد اين است كه ابن قتيبه گذشته از نقل‌قولها و روايات و شنيده‌هاى خود از خوانده‌هاى خويش هم مطالبى از كتابها و نوشته‌هاى موجود در زمان خودش در اين كتاب نقل كرده كه اين خود داستانى جداگانه دارد و دربارهء آن تفصيل بيشترى خواهد آمد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nاينها و مانندهاى اينها باعث گرديده كه خوانندهء كتاب عيون الاخبار خود را با كتابى منظم‌تر و پرمايه‌تر از كتابهاى معاصران و از خلال آن با نويسنده‌اى برخوردار از فرهنگى گسترده‌تر و متنوع‌تر از فرهنگ ديگر مؤلفان بيايد و همين ويژگيهاى او هم سبب گرديده كه دربارهء او و كتابهايش از سوى محققان معاصر بررسيهاى بيشترى به عمل آيد . يكى از اين محققان كه كتابى جامع دربارهء ابن مقفع پرداخته علت كار خود را در مقدمه آن كتاب چنين شرح داده :\r\n« در دورانى كه من در دانشكدهء ادبيات پاره‌هايى از متنهاى ادبى را با استادان خود در كتابهاى ادبى مرور مىكرديم بعضى از سالها مطالبى از كتابهاى البيان و التبيين جاحظ و الكامل مبرد مىخوانديم و بعضى از سالها هم تكه‌هايى از عيون الاخبار ابن قتيبه را . در ضمن اين مطالعات تفاوت عظيمى كه ميان « عيون الاخبار » و آن دو كتاب ديگر وجود داشت نظر مرا به خود جلب كرد با آنكه اين هر سه مؤلف هم‌عصر و هم‌روزگار بودند . اين تفاوت از آنجا ناشى مىشد كه در آن دو كتاب مطالب درهم‌ريخته و بىهيچ نظم و ترتيبى عرضه شده كه بيشتر به صورت يادداشتهاى پراكنده به نظر مىرسند . ولى كار ابن قتيبه كارى است مرتب و منظم و دور از پراكندگى ، آن‌چنان كه جوينده هر مطلبى مىتواند بىهيچ رنج و دردسرى مطلب خود را در آن بيابد ، و بدين سبب من او را سخت پسنديدم زيرا او را از طرازى ديگر يافتم .\r\nبا خردى بارور و ذهنى طلا بافته و انديشه‌اى منظم ، اين مؤلف سپس گفتار خود را چنين ادامه مىدهد : « من در صدد برآمدم تا علت اين تفاوت را دريابم و به اين نتيجه رسيدم كه ابن قتيبه دانشمندى بوده پرمايه كه سرمايه‌هاى علمى او منحصر به فرهنگ عربى نبوده بلكه از فرهنگ ايرانى و فرهنگهاى ديگر هم اندوخته‌هاى فراوان داشته و اينها هم نتيجهء آشنايى او با زبان فارسى و سروكار داشتن او با نوشته‌هاى ايرانى كه در روزگار او به مقدار زيادى به عربى ترجمه شده بود . « 1 »\r\n\r\n\r\n","description":"","footnote":"\r\n( 1 ) . دكتر عبد الحميد سند الجندى ، در كتاب « ابن قتيبه العالم الناقد الاديب » قاهره ، 1963 م . ص 3 و 124 .\r\n","page_name":" 413 ","page_number":413},
  {"content":"\r\n\r\nبه‌هرحال علت هرچه بوده كتاب « عيون الاخبار » اثرى شمرده شده كه ابن قتيبه با تأليف آن تأليف عربى را از آشفتگى و بىنظمى رهانيده و كتابى به جامعهء اسلامى هديه كرده كه در رفع نيازهاى فكرى و ذهنى آن جامعه اثر بسيار داشته و بر دانسته‌هاى آن در معارف معمول آن عصر بسى افزوده است . با اين كتاب در زبان عربى از يك‌سو مسأله كتابهايى آغاز مىشود كه براى تربيت دبيران و اديبان به وجود آمده و به تدريج افزايش و گسترش يافته تا در قرن هشتم هجرى به تأليف جامعترين و پرمايه‌ترين كتاب در اين زمينه يعنى كتاب صبح الاعشى انجاميده و از سوى ديگر كتابهاى جامع و دائرة المعارف مانندى كه عيون الاخبار را سرمشق خود قرار داده هم روش آن را پيروى كردند و هم از مطالب آن بهره گرفتند ، مانند كتاب العقد الفريد كه نزديكترين تقليد از عيون الاخبار شمرده شده است . « 1 »\r\n\r\n\r\n","description":"","footnote":"\r\n( 1 ) . ابن عبدريه مؤلف كتاب « العقد الفريد » از مردم قرطبه اندلس ( اسپانياى امروز ) و از موالى هشام بن عبد الرحمان اموى بوده . او در سال 246 هجرى زاده شده و در 328 هجرى بدرود زندگى گفته ، همواره در قرطبه زيسته و با چهار تن از فرمانروايان مسلمان آنجا همزمان بوده و آنها را در شعر خود ستوده است . چنان كه خود او در مقدمهء كتاب بزرگ خود العقد الفريد كه آن را به بيست و پنج بخش يا كتاب تقسيم كرده نوشته است ، مطالب آن را از نوشته‌هاى علماى شرق اسلامى گرفته و امتيازى كه براى كتاب خود شناخته حسن انتخاب و حسن اختصار و مقدمه‌اى بوده كه بر هر بخش يا كتاب افزوده است . از نويسندگانى كه بيش از همه از نوشته‌هاى آنها بهره گرفته در درجه اول ابن قتيبه دينورى و كتاب او عيون الاخبار بوده كه وى گذشته از اينكه روش آن را در تأليف كتاب خود تقليد كرده بسيارى از مطالب آن را هم در كتاب خود گنجانده . پس از آن كتاب الكامل بود و الكتاب سيبويه و كتابهاى ابن مقفع و جاحظ و ابن سلّام چند تن ديگر مورد استفاده او بوده كه آثار آنها را جابه‌جا در كتاب العقد الفريد مىتوان يافت . ابن عبدربّه گاهى نام اشخاص يا كتابهايى را كه از آنها مطالبى نقل كرده آورده ولى در بسيارى از موارد نامى از آنها نبرده . ارزش كتاب العقد الفريد يكى در اين است كه اين كتاب مجموعه‌اى است از گزيده آنچه علماى اسلامى تا قرن سوم هجرى در زمينه‌هاى ادبى و احيانا تاريخى تأليف كرده‌اند و ديگر در اين است كه شمارى از نوشته‌هايى كه او از آنها نقل كرده از ميان رفته يا دچار تحريف شده‌اند و كتاب ابن عبدربّه معتبرترين و در بعضى موارد تنها مرجعى است كه از آنها باقى مانده ( براى آگاهى بيشتر در اين باره ن . ك . به كتاب « ابن عبدربّه و و عقده » ، تأليف جبرائيل جبّور ، بيروت 1933 ) .\r\n","page_name":" 414 ","page_number":414},
  {"content":"\r\n\r\nابن قتيبه چنان كه گذشت مردى اهل دين و شريعت بود و غالب كتابهايش نيز در همان زمينه‌ها و به اصطلاح خودش در صلاح دين بود ولى عيون الاخبار در زمينه‌هاى ديگرى بود كه با صلاح دنيا يا به تعبير خود او با صلاح زمان ارتباط داشت هرچند يكى از كتابهاى ده‌گانه عيون الاخبار كتاب زهد بود ولى آن هم به عنوان جزئى از معارف عصر مطرح شده نه به عنوان هدف اصلى . خود او در اعتذار از اين امر كه به تأليف كتابى نه در صلاح دين پرداخته در مقدمهء آن چنين گويد : « موضوع اين كتاب اگرچه قرآن و سنت و شرايع دين و علم و حلال و حرام نيست ولى راهنمايى است به سوى امور متعالى و راهبرى است به منشهاى نيك و بازدارنده از پستيها و زشتيها ، به تدبير درست و اندازه‌شناسى رهنمون مىشود و به مداراى در سياست و آبادانى زمين وامىدارد . راه به سوى خدا يكى نيست و خير هم منحصر به شب‌زنده‌دارى و روزه‌دارى و علم حلال و حرام نيست ، راه به سوى خدا بسيار است و درهاى خير هم گشاده است و صلاح دين هم با صلاح زمان حاصل شود و صلاح زمان هم با صلاح سلطان فراهم گردد و صلاح سلطان هم پس از توفيق خداوند با ارشاد و حسن‌توجيه او دست دهد . و اينها كه در اين كتاب آمده گزيدهء اخبار و سخنانى است كه من آنها را مرتب ساختم تا براى كسانى كه از ادب‌آموزى غفلت دارند بينشى و براى اهل علم تذكرى باشد . فرمانروايان و فرمان‌بران را بيآگاهاند و پادشاهان را آرامش‌خاطر دهد .\r\nنظم و ترتيبى را هم كه به كتاب خود داده چنين توصيف كرده است : « من اين مطالب را در چند باب مرتّب نمودم و هر بابى را هم باهم شكل آن قرين ساختم و هر خبرى را با مانند آن و هر كلمه‌اى را با همزادش همراه گردانيدم تا فراگيرى آن براى طالبان و حفظ آن براى كسانى كه آن را به درس مىخوانند آسان باشد .\r\nپيش از اين گفته شد كه آنچه عيون الاخبار را از ديگر مؤلفات هم‌دوره آن ممتاز مىسازد اين است كه ابن قتيبه گذشته از نقل‌قولها و روايات و\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nشنيده‌هاى خود در آن از خوانده‌هاى خود هم كه از كتابهاى موجود در زمان خودش برگزيده مطالبى در آن نقل كرده . در اين‌جا بايد بر آن گفته افزوده شود كه آنچه عيون الاخبار را از نظر تحقيق در سير تاريخى فرهنگ اين دوران انتقال اهميت خاص مىبخشد همين مطالبى است كه ابن قتيبه از كتابها و نوشته‌هاى موجود زمان خودش در آن نقل كرده زيرا كتابها و نوشته‌هايى كه با ذكر نام مطالبى از آن نقل كرده عموما آثار پيش از اسلام بوده‌اند كه در زمان ابن قتيبه در دسترس و مرجع اهل ادب و دبيران ديوان بوده و ابن قتيبه مطالبى كه از آنها نقل كرده يا از اصل پارسى و يا از ترجمهء عربى آنها گرفته و اين ترديد از آن‌رو است كه هم او خود پارسى مىدانسته و به احتمال زياد اصل آنها را در اختيار داشته و هم اين نوشته‌ها پيش از او به وسيلهء ابن مقفع و ديگران به عربى ترجمه شده بوده و ترجمهء عربى آنها هم در دسترس نويسندگان عربىزبان و از آن جمله ابن قتيبه قرار داشته است .\r\nو نكته‌اى كه بايد بدان توجه داشت اين است كه اگر چند مورد محدود را استثنا كنيم تمام مطالبى كه ابن قتيبه از كتابها و نوشته‌هاى پيش از اسلام ايران در عيون الاخبار از لحاظ بررسى فرهنگ ايران بسى مىافزايد زيرا از روى آنها است كه مىتوان تا حدى به نوع مطالب و كيفيت آن كتابها و نوشته‌ها پىبرد .\r\nچه در آثار مؤلفان بعد مانند ابن نديم و مسعودى و ديگران هرچند دربارهء اين كتابها و مترجمان آنها اطلاعاتى آمده كه نشان مىدهد تا زمان آنها هنوز وجود داشته‌اند ولى در هيچ‌يك از آنها مطالب يا پاره‌هايى از آن كتابها آن‌چنانكه در عيون الاخبار آمده نقل نشده بنابراين منقولات عيون الاخبار تنها سند موجود از آن آثار به شمار مىروند .\r\nمنابع كتبى عيون الاخبار اگر دو سه موردى را كه از نوشته‌هاى جاحظ در آن نقل شده مستثنى كنيم همهء آنها منابع غير عربى يعنى نوشته‌هايى است كه از زبانهاى ديگر به عربى ترجمه شده و از ميان اين منابع غير عربى هم اگر چند\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nموردى را كه ابن قتيبه از تورات و انجيل و كتاب ابن وحشيه « 1 » نقل كرده برداريم بازماندهء آنها كه نامشان در عيون الاخبار آمده عموما يا كتابهاى پارسى است و يا كتابهايى است كه از پارسى به عربى ترجمه شده بوده .\r\nابن قتيبه از كتابهاى هندى هم مطالبى در عيون الاخبار آورده ولى در هيچ جا نامى از كتابى خاص نبرده و در همه‌جا مطالب را با عباراتى عام مانند ، در كتابى از آن هند خواندم يا در كتابى از كتابهاى هند چنين آمده نقل كرده و همهء آنها هم از نوع پند و اندرز و حكمت با عباراتى كوتاه و مضامين ادبى و اخلاقىاند كه غالبا از يك يا دو سطر تجاوز نمىكنند . از كتاب‌هاى يونانى هم در دو مورد رواياتى آورده يكى در كتاب جنگ در وصف كرّه اسب با عنوان « در يكى از كتابهاى روم يافتم » « 2 » و ديگرى در كتاب سلطان دربارهء رفتار حاكم با رعيت كه گويد در نامه‌اى از ارسطو به اسكندر خواندم ، « 3 » و اين همان نامه‌اى است كه به دستور سالم دبير هشام كه شرح‌حالش گذشت به عربى ترجمه شده بود و سالم آن را اصلاح كرده بود ، و برخى محققان آن را از آثار شرقى مىدانند نه يونانى . « 4 »\r\nاما كتابها و نوشته‌هاى پارسى كه در عيون الاخبار از آنها مطالبى نقل شده حال و هواى ديگر دارند زيرا هم نام غالب آنها در اين كتاب آمده و هم مطالبى كه از آنها نقل شده نسبة مفصل و گوناگون است و به همين سبب اهميت اين نوشته‌ها دربارهء آنها در گفتار زير توضيح بيشترى خواهد آمد .\r\nكتابها و نوشته‌هاى پارسى كه در عيون الاخبار با ذكر نام مطالبى از آنها نقل شده عبارتند از :\r\n1 - آيين‌نامه : اين كتاب كه ابن قتيبه آن را با نام كتاب الآيين ياد كرده\r\n\r\n\r\n","description":"","footnote":"\r\n( 1 ) . ابن وحشيه به گفتهء ابن نديم ، از مردم جنبلا و قسّين و يكى از فصيحان نبط بود . ابن نديم چند كتاب در سحر و طلسمات و كيميا به نام او ذكر كرده و گويد : او دعوى ساحرى مىكرده و طلسم مىساخت و به كيميا اشتغال داشت ، الفهرست ، 311 و 358 .\r\n( 2 ) . عيون الاخبار ، ج 1 ، ص 159 .\r\n( 3 ) . عيون الاخبار ، ج 1 ، ص 8 .\r\n( 4 ) . ن . ك . مقدمه الحكمة الخالدة ، از عبد الرحمن بدوى .\r\n","page_name":" 417 ","page_number":417},
  {"content":"\r\n\r\nهمچنانكه در جاى خود به تفصيل گفته شده « 1 » مجموعهء آداب و رسوم و قواعد و قوانينى بوده كه در هر رشته‌اى از معارف معمول و متداول عصر كه دانستن آنها ضرورى مىنموده در ايران تدوين گرديده بوده و در تعليم نوآموزان به كار مىرفته . آيين همان كلمه‌اى است كه در زبان عربى و در فارسى اسلامى غالبا كلمهء « آداب » را به جاى آن به كار مىبرند همچون آداب درس ، آداب قاضى ، آداب نماز ، آداب معاشرت و مانند اينها ولى كلمه آيين هم همچنان در عربى به كار مىرفته ، « 2 » و در فارسى هم پيوسته معروف و مستعمل بوده و مجموعهء آنها آيين‌نامه بزرگ را تشكيل مىداده‌اند .\r\nمسعودى در « التنبيه و الاشراف » دربارهء اين كتاب كه آن را به همان نام فارسى آن « آيين‌نامه » خوانده و آن را به عربى « كتاب الرسوم » ترجمه كرده گويد :\r\n« و آن كتابى است عظيم در هزاران برگ كه جز در نزد مؤبدان و ديگر رياست‌مداران يافت نمىشود » . « 3 »\r\nابن نديم هم آن را در فهرست كتابهايى كه ابن مقفع آنها را از پارسى به عربى برگردانده بود ذكر كرده است ، « 4 » و ثعالبى هم در كتاب « غرر ملوك الفرس و اخبارها » « 5 » از آن ياد كرده و در مآخذ ديگر نيز ذكرى يا اثرى از آن يافته‌اند . « 6 »\r\nدر هيچيك از آنها نمونه‌اى از اين كتاب نقل نشده و چنان كه گفته شد ابن قتيبه تنها مؤلفى است كه از آن پاره‌هايى آورده كه از خلال آنها مىتوان تا حدى به محتواى آن كتاب و نوع مطالبى كه در آن مورد گفتگو بوده پىبرد .\r\nابن قتيبه در چند مورد پاره‌هايى از اين « كتاب الآيين » را نقل كرده كه در زير به آنها اشاره مىشود .\r\n\r\n\r\n","description":"","footnote":"\r\n( 1 ) . جلد اول كتاب الروافد الفارسيه . . . ، با عنوان كتب التاج و الآيين .\r\n( 2 ) . براى نمونه ن . ك . به كتاب التاج فى اخلاق الملوك ، ص 19 ، 19 ، كتاب النجلاء جاحظ ، ص 27 ، چاپ ليدن ص 27 و 28 ، و 103 ، الاخبار الطوال ص 47 و التنبيه و الاشراف ، ص 107 .\r\n( 3 ) . التنبيه و الاشراف ، ص 104 و 106 .\r\n( 4 ) . الفهرست ، ص 118 و 305 .\r\n( 5 ) . الفهرست ، ص 118 و 305 .\r\n( 6 ) . ن . ك . كريستن سن ، ص 57 و روزنامه آميانى سال 1894 .\r\n","page_name":" 418 ","page_number":418},
  {"content":"\r\n\r\n1 - در آيين جنگ : در اين فن يعنى آيين جنگ و چيزهاى وابسته به آن‌كه در قرنهاى نخستين اسلامى از فارسى به عربى ترجمه شده نام دو كتاب ديگر را در فهرست ابن نديم مىيابيم كه از آنها جز نامشان هيچ اثرى باقى نمانده .\r\nاين دو كتاب را ابن نديم در زير عنوان « كتابهايى كه در فن اسب‌سوارى و سلاح‌گيرى و ابزار جنگ ، تأليف شده است » آورده . يكى از آن دو كتاب را با عنوانى ذكر كرده كه ترجمهء فارسى آن چنين است : كتاب تعبيه جنگ و آيين سواران و اين‌كه پادشاهان ايران چه‌گونه مرزهاى چهارگانه كشور خود را از شرق و غرب و شمال و جنوب سرپرستى مىكردند ، و ديگرى را با عنوانى كه چنين ترجمه مىشود : كتاب آيين جنگ و گشودن دژها و شهرها و كمين كردن و روانه كردن جاسوسان و گسيل پيش‌آهنگان و رسته‌هاى ديگر از لشكريان و ايجاد پادگانها . « 1 »\r\nقطعه‌اى كه ابن قتيبه از اين آيين‌نامه نقل كرده شامل مطالبى است از اين قبيل : طرز صف‌آرايى لشگريان و اين‌كه چه دسته‌اى از سربازان را در چه قسمت از ميمنه يا ميسره يا قلب قرار دهند ، محل آرايش جنگى لشگريان و زمان آغاز حمله را چگونه انتخاب كنند ، با شكست‌يافته‌گان و فراريان لشكر دشمن چه رفتارى كنند ، اگر آبى در ميانه دو لشكر باشد كه هر دو ناچار باشند كه از آن بهره گيرند چه رويه‌اى پيش گيرند . شرائط شروع حمله يا دفاع در صورتى كه سربازان كار كشته و پرتجربه و يا جنگ نديده و بىتجربه باشند چيست . چگونه براى شبيخون زدن كمين كنند ، و چه محلى را براى كمين كردن برگزينند و چنان بر سپاه غافل دشمن شبيخون زنند . در محاصره كردن دژها و قلعه‌گشايى چگونه بايد اقدام كنند و محل به كار بردن ابزارهاى مخصوص آن را از قبيل منجنيقها و ارّاده‌ها و نردبانها و همچنين محل نقب‌زدن را مشخص سازند ، و براى درهم\r\n\r\n\r\n","description":"","footnote":"\r\n( 1 ) . الفهرست ، ص 314 ، آنچه در اين پادگانها ترجمه شد در اصل مساليح است كه كم‌وبيش همين معنى را مىداده .\r\n","page_name":" 419 ","page_number":419},
  {"content":"\r\n\r\nشكستن روحيهء محاصره‌شدگان چه كارهايى انجام دهند . « 1 »\r\n2 - در آيين تيراندازى : در آيين تيراندازى هم به جز اين قطعه‌اى كه ابن قتيبه از آيين‌نامه نقل كرده ، كتاب ديگرى هم از فارسى به عربى با همين عنوان كه در عربى به نام « آداب الرمى » آمده ترجمه شده بوده كه ابن نديم آن را در همان صورتى كه از الفهرست ذكر كرديم آورده و گفته است كه آن كتاب تأليف بهرام‌گور بوده و بعضى هم گفته‌اند تأليف بهرام‌چوبين بوده . بهرام‌گور و بهرام چوبين هر دو از مردان نامى دورهء ساسانى و از كسانى بوده‌اند كه به تيراندازى شهرت داشته‌اند و از هريك از آنها داستانهايى در اين زمينه نقل شده و به همين سبب اين كتاب را مىتوان به هريك از آن دو منسوب دانست ولى به‌هرحال از آن كتاب هيچ اثرى نيست و تنها اثرى كه از كتابى در اين زمينه در دست است همين قطعه‌اى است كه ابن قتيبه از آيين‌نامه نقل كرده .\r\nاز اين قطعه چنين برمىآيد كه از كتابى گرفته شده كه براى تعليم مبادى و اصول اين فن نوشته شده و در واقع يك كتاب تعليمى بوده ، زيرا گذشته از ذكر رسوم و قواعد به روش تعليم و تمرين آن هم اشاراتى در آن هست . ظاهرا كتاب « آيين تيراندازى » شامل دستورهايى دربارهء انواع مختلف تيراندازيها كه بعضى جزء فنون جنگى و بعضى هم از بازيهاى ورزشى و قهرمانى به شمار مىرفته‌اند بوده .\r\nقطعه‌اى كه ابن قتيبه از آيين‌نامه نقل كرده دربارهء تيراندازى با نشّاب به برجاس و روش ياد دادن آن و نشانه‌گيرى است . « 2 » نشّاب يا نشّابه را اعراب به تيرهاى ايرانى مىگفتند كه با تيرهاى عربى كه آن را « سهم » مىخواندند فرق داشته ، برجاس هم كه كلمه‌اى فارسى و معرّب است به نشانه‌اى گفته مىشده كه در هوا قرار مىدادند در بالاى نيزه يا جاى ديگر . « به جز اين نوع تيراندازى نوع ديگرى هم باز از ايران به اعراب انتقال يافت كه آن تيراندازى با گلوله‌هاى گرد با\r\n\r\n\r\n","description":"","footnote":"\r\n( 1 ) . اين قطعه مفصل را كه سه صفحه از عيون الاخبار را گرفته در ج 1 ، ص 112 - 115 آن كتاب خواهيد يافت .\r\n( 2 ) . عيون الاخبار ، ج 1 ، ص 133 .\r\n","page_name":" 420 ","page_number":420},
  {"content":"\r\n\r\nكمان بوده كه آنها را در عربى جلاهق و جلاهقات گفته‌اند ( جلاهق معرّب گروهه - گلوله است ) اعراب اين بازى را در اواخر روزگار عثمان از ايرانيان فرا گرفته و پيدايش اين بازى را در مدينه نخست امرى شگفت و ناروا يافتند ولى سپس كه مردم با آن مأنوس شدند خلفا در سپاه خود دسته‌اى هم گلوله‌انداز تربيت كردند . در دربار هارون الرشيد نيز دسته‌اى از اين گلوله‌اندازان بودند كه در پيشاپيش او راه مىسپردند و به هركس كه بر سر راه او ايستاده بود گلوله پرتاب مىكردند . تيراندازى با نشّاب به برجاس را هم نخستين بار هارون الرشيد آن را معمول دانست . « 1 »\r\n3 - آيين چوگان‌بازى : چوگان‌بازى هم يكى از بازيهاى ورزشى ايرانى بوده كه در دورهء ساسانيان و پيش از آن براى ورزش جوانان و پرورش رزمى آنان اهميت زياد داشته دستور و قواعد آن را هم در آيينهاى خود ضبط و مدون ساخته بوده‌اند .\r\nابن نديم در ضمن همان فهرستى كه ذكر آن گذشت يك كتاب هم با عنوان « آيين الضرب بالصواجه للفرس » ( آيين چوگان‌بازى از آن ايرانيان ) ياد كرده كه ظاهرا در دورهء اول عصر عباسى به عربى ترجمه شده بوده زيرا تا پيش از عباسيان اين بازى در ميان اعراب شناخته نبوده و نخستين كسى كه از خلفا به آن پرداخت هارون الرشيد بود . « 2 »\r\nقطعه‌اى كه ابن قتيبه از آيين‌نامه نقل كرده شامل دستورهاى مختلفى دربارهء اين بازى و قواعد آن است از قبيل طرز به دست‌گرفتن چوگان و روش گرداندن آن ، و چگونگى زدن گوى در حال سوارى ، و طرز رفتار باهم‌نبردان و دستور برانگيختن و باز داشتن اسبان ، و وضع تماشاچيان و اندازهء ميدان بازى و برخى دستورهاى اخلاقى ديگر . « 3 »\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 365 ، و جرجى زيدان .\r\n( 2 ) . مسعودى ، مروج الذهب ، ج 2 ، ص 365 ط مصر .\r\n( 3 ) . عيون الاخبار ، ج 1 ، ص 133 - 134 .\r\n","page_name":" 421 ","page_number":421},
  {"content":"\r\n\r\n4 - در پيشگويى و راههاى مختلف آن : ابن قتيبه اين قطعه را زير عنوان « مذاهب العجم فى العيافه و الاستدلال » ( روشهاى ايرانيان در عيافت و استدلال به آن ) و با عبارت « قراءت فى الآيين » نقل كرده . پيشگويى ، يعنى استدلال از برخى رويدادهاى غيرعادى بر حدوث امرى در آينده در نزد گذشتگان اعتبار فراوان داشته و كم‌وبيش در ميان همهء ملتها معمول بوده و امروز هم هست . با اين فرق كه در ميان مردم بدوى و صحرانشين كه با نوشتن سروكارى نداشته‌اند اين‌گونه عقائد هم صورتى ساده و بدوى داشته و در ميان مردمى كه پيشرفته‌تر بوده‌اند و با نوشته و كتاب سروكار داشته‌اند شكلى پيچيده‌تر يافته و در كتابها تدوين شده و به صورت يكى از معارف عصر درآمده است و تا آنجا كه اطلاع در دست است به جز آنچه در آيين‌نامه بوده و پاره‌اى از آن در عيون الاخبار نقل شده چهار كتاب يا رساله ديگر هم در اين زمينه در زبان پارسى وجود داشته كه به عربى هم ترجمه شده بوده ولى اثرى از آنها نمانده است . نام آنها را ابن نديم در الفهرست بدين‌گونه آورده .\r\n1 - كتاب التاج و ما تفاءلت به ملوكهم . « 1 »\r\n2 - كتاب زجر الفرس . « 2 »\r\n3 - كتاب الفأل لاهل فارس . « 3 »\r\n4 - كتاب الاختلاج على ثلاثه اوجه للفرس . « 4 »\r\nدربارهء اين كتاب اخير اين توضيح بايد اضافه شود كه اختلاج عبارت است از حركت بدون اراده اندامها يا عضلات مختلف بدن انسان كه معمولا به آن پريدن مىگويند . اين امر يك حادثهء طبيعى است كه پزشكان قديم بعضى آن را نشانهء اختلال و ضعف در بعضى اعصاب دانسته‌اند و بعضى ديگر برعكس آن را نشانهء قدرت و استقامت آنها . در هرحال از آنجا كه اين امر تا حدى غيرطبيعى و غيرارادى بوده موجب پيدايش باورهايى در ميان عامّه گرديده و آن را نشانهء\r\n\r\n\r\n","description":"","footnote":"\r\n( 1 ) . الفهرست ، ص 118 .\r\n( 2 ) . الفهرست ، ص 314 .\r\n( 3 ) . الفهرست ، ص 314 .\r\n( 4 ) . الفهرست ، ص 314 .\r\n","page_name":" 422 ","page_number":422},
  {"content":"\r\n\r\nوقوع حوادثى در آينده دانسته‌اند و كم‌كم شاخ و برگهايى هم بر آن افزوده شده و به صورت يكى از معارف عصر درآمده بوده و در عربى آن را به نام علم الاختلاج خوانده‌اند و از اين‌كه در اين كتاب پارسى كه ابن نديم از آن ياد كرده اين فن با سه روش بيان گرديد معلوم مىشود كه در آن دوران مردم يا به عبارت ديگر كسانى كه از ناآگاهى مردم بهره مىجسته‌اند آن را قدر و اعتبارى مىداده‌اند و براى آن اصول و مبانى و اقسام و وجوهى قائل بوده‌اند .\r\nاز چهار كتابى كه ابن نديم نام برده از هيچ‌يك جز همين نام نشانى باقى نمانده و از آنچه هم در آيين‌نامه آمده بوده تنها همين قطعه‌اى كه در عيون الاخبار نقل شده در دست است . اين قطعه كه نسبت به دو قطعه ( تيراندازى و چوگان‌بازى ) گذشته مفصل‌تر است و دو صفحه كامل از عيون الاخبار را در برگرفته « 1 » هم از اين نظر داراى اهميت است كه نمونه‌اى است از نوع مطالب و موضوعهايى كه در آيين‌نامه از اين‌گونه باورها مندرج بوده و هم از آن نظر كه قديمىترين نص موجود است از كتابى در اين زمينه كه از پارسى به عربى درآمده و به مسلمانان رسيده و از اين لحاظ براى تحقيق دربارهء فرهنگ عامه و سير تاريخى آن مغتنم است .\r\n5 - در آيين قضا و انواع آن و شرائط قاضى نيز عبارتى كوتاه از كتاب آيين نقل شده و در آن از سه گونه داورى يا قضا سخن رفته ، نخست قضائى كه هم حق باشد و هم عادلانه نباشد ، و براى هريك از اين انواع نيز مثالى آورده است ، « 2 » و چندين قطعه كوتاه هم در موضوعهاى مختلف نيز از كتاب آيين نقل شده كه در اينجا از ذكر آنها صرف‌نظر مىشود . « 3 »\r\nدر اينجا اين توضيح هم اضافه شود كه همانطور كه گذشت آيين‌نامه بزرگ مجموع دستورهايى بوده است كه به نام آيين براى هر رشته‌اى از\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 151 - 153 .\r\n( 2 ) . عيون الاخبار ، ج 1 ، ص 62 .\r\n( 3 ) . براى آگاهى بيشتر نگاه كنيد به عيون الاخبار ، ج 1 ، ص 8 و ص 312 و ج 2 ، ص 221 و ج 3 ، ص 278 .\r\n","page_name":" 423 ","page_number":423},
  {"content":"\r\n\r\nرشته‌هاى آموختنى وجود داشته . در پايان يكى از رساله‌هاى پهلوى به نام ماديكان چترنگ چنين آمده : « اصل بازيدن شطرنج اين است كه نگرش « ملاحظه ) و توخشش ( سعى ) در نگاهداشتن و مواظبت ابزار حريف دست بد بازى نكنى ، و شمار ابزار خود را بدارى ، چنان كه يكى را به كار اندازى و ديگرى را به پرهيز و احتياط گذارى ، و نيز همواره به اصل بازى توجه كنى و پايان را در نظر داشته‌باشى چنان كه در آيين‌نامه نبشته است » . « 1 »\r\n\r\nتاجنامه يا كتاب التاج\r\nيكى ديگر از كتابهاى پارسى كه از آن يا از ترجمه عربى آن مطالبى در « عيون الاخبار » نقل شده كتابى بوده است كه در فارسى به نام تاجنامه و در متن عربى عيون الاخبار « كتاب التاج » خوانده شده است .\r\nتاج‌نامه در ادبيات ساسانى عنوان دسته‌اى از كتابها يا نوشته‌ها بوده است كه مطالب آنها با شاهان و شاهزادگان و درباريان ارتباط مىيافته ، يا در حكمت عملى و اخلاقى و تعاليمى بوده كه از زبان شاهى خطاب به جانشين يا يكى از كارگزاران او روايت مىشده ، يا شرح‌حال و كارهاى برخى از شاهان معروف يا مشتمل بر امورى بوده كه فراگرفتن آنها براى شاهان و شاهزادگان و بزرگان دولت از لحاظ آشنا شدن با راه و رسم كشوردارى و آگاهى بر سرگذشت پادشاهان گذشته و سنّتهاى ايشان و همه آن چيزهايى كه جزء فرهنگ ايشان به شمار مىرفته ضرورى بوده است .\r\nنگارنده نام و آثار چهار كتاب از نوع تاجنامه‌هاى ساسانى را كه به عربى ترجمه شده بوده از خلال مآخذ عربى اسلامى تا حدى مشخص ساخته و در كتابى معرفى كرده‌ام « 2 » و يكى از آنها همين تاجنامه‌اى است كه ابن قتيبه مطالبى از\r\n\r\n\r\n","description":"","footnote":"\r\n( 1 ) . سبك‌شناسى ، ج 1 ، ص 50 .\r\n( 2 ) . به نام « الترجمه و النقل عن الفارسيه فى القرون الاسلامية الاولى ، الجزء الاول ، كتب التاج و الآيين » بيروت 1964 م .\r\n","page_name":" 424 ","page_number":424},
  {"content":"\r\n\r\nآن را نقل كرده و همين منقولات ابن قتيبه هم تنها اثر بازماندهء از آيين كتاب است ، و به همين سبب در اينجا توضيحى دربارهء آن داده مىشود .\r\nآنچه از اين تاجنامه با همين عنوان كتاب التاج در عيون الاخبار نقل شده هشت قطعه است كه پنج قطعهء آنها از گفته‌هاى خسرو پرويز و سه قطعهء ديگر هم به ترتيب از گفته‌هاى يكى از شاهان و يكى از وزيران و يكى از دبيران است . « 1 »\r\nگفته‌هاى خسرو پرويز يكى دستورى است از او به پسرش شيرويه در چگونگى رفتار با سپاه « 2 » و ديگر نصيحتى است به او دربارهء شرائط كسانى كه براى كارگزارى خود برمىگزيند « 3 » شامل دستورهايى از او به دبير و خزانه‌دار و پرده‌دارش دربارهء وظائف آنها و صفاتى كه بايد هركدام از آنها بدان متصف باشند . « 4 »\r\nاز اين پنج قطعه‌اى كه از « كتاب التاج » از زبان خسرو پرويز نقل شده دو قطعهء آنها از نامه‌اى نقل شده كه خسرو پرويز از زندان به پسرش شيرويه نوشته بوده . و اما داستان اين نامه اجمالا چنين است كه در اواخر پادشاهى خسرو پرويز سران و سرداران سپاه او بر او شوريده او را گرفتند و به زندان افكندند و پسرش قباد معروف به شيرويه را به جاى او نشاندند و سپس از زبان او نامه‌اى مفصل در شرح گناهان و كارهاى ناصوابى كه در زمان سلطنت خود مرتكب شده بوده نوشته و براى او به زندان فرستاده‌اند تا بداند كه به چه گناه گرفتار آمده و اگر در برابر آنها حجتى دارد اقامه نمايد ، و خسرو پرويز هم نامه‌اى در پاسخ او نوشت و اتهامات او را پاسخ گفت . و چون دربارهء اين دو نامه و اين تاج‌نامه در جاى ديگر « 5 » به تفصيل سخن رفته ازاين‌رو در اينجا گفته‌هاى گذشته تكرار نمىشود و تنها به اين نكته اشاره مىشود كه آنچه در عيون الاخبار از نامه خسرو پرويز به پسرش شيرويه نقل شده با آنچه از اين نامه در مآخذ تاريخى ديگر آمده\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 5 و ص 27 و ص 96 .\r\n( 2 ) . عيون الاخبار ، ج 1 ، ص 11 .\r\n( 3 ) . عيون الاخبار ، ج 1 ، ص 15 .\r\n( 4 ) . عيون الاخبار ، ج 1 ، ص 45 و 59 و 84 .\r\n( 5 ) . الترجمه و النقل عن الفارسيه . . . ، ص 120 - 197 .\r\n","page_name":" 425 ","page_number":425},
  {"content":"\r\n\r\nتفاوتهايى وجود دارد كه از آن چنين برمىآيد كه ابن قتيبه مطالب خود را از مأخذى به جز آنچه در اختيار تاريخ‌نويسان ديگر بوده نقل كرده و از همين‌رو است كه منقولات او از اين نامه حال و هواى ديگرى دارد و آنچه وى از اين نامه نقل كرده در كتابهاى تاريخى ديگر وجود ندارد بنابراين « عيون الاخبار » تنها مرجع تاريخى است كه اين قسمت از نامه خسرو پرويز در آن آمده است .\r\nچنان كه پيش از اين هم گفته شد ، مطالبى كه در تاريخها از اين نامه نقل شده عموما در ردّ اتهاماتى است كه در نامهء شيرويه بر خسرو وارد شده و در توجيه كارهايى است كه خسرو در زمان سلطنت خود به آنها دست زده ، كارهايى كه وى آنها را سودمند و لازم مىشمرد ، و اكنون آنها را از گناهان وى شمرده‌اند ، آهنگ‌نامه هم درشت و پرخاشگرانه است . ولى در آنچه در عيون الاخبار نقل شده چنين نشانه‌ها نيست ، در هيچ‌يك از آنها سخن از ردّ اتهام يا در دفاع از كارى ناروا و ناشايست نرفته ، بلكه در همه‌جا سخن از راهنمايى و ارشاد در ادارهء امور كشور و پند و اندرز است ، آن هم به گونه‌اى كه پدرى مشفق فرزندى مهربان را نصيحت كند نه پدرى كه در زندان پسرش در انتظار مرگ به سر مىبرد و به همين سبب هم اين احتمال مىرود كه آنچه در « عيون الاخبار » آمده از عهدى گرفته شده كه خسرو پرويز به نام ولىعهدش در زمان سلطنت خويش نويسانده بوده و طبق معمول پادشاهان آن زمان سربسته در خزانه نگهدارى مىشده تا پس از مرگ شاه آن را بزرگان باز و به مقتضاى آن عمل كنند . و اين عهد هم در همين تاج‌نامه‌اى كه ابن قتيبه در اختيار داشته مندرج بوده و او هم آن را از همان تاج‌نامه نقل كرده و شايد در همان تاج‌نامه هم اين عهد ضميمه نامهء خسرو پرويز از زندان كه شهرت بيشترى يافته بود گرديده است .\r\nكتاب سير العجم ( خداينامه ) :\r\nديگر از مأخذ فارسى ابن قتيبه در « عيون الاخبار » كتاب خداىنامه است كه وى آن را به نام « سير العجم » كه ترجمهء عربى همان نام است ذكر كرده . ابن قتيبه از اين كتاب در چهار موضوع نقل كرده .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nيكى قطعه‌اى است در نزديك‌يك صفحه از عيون الاخبار شامل خطبه‌اى از اردشير براى مردم و پاسخى كه يكى از آنها در جواب سخنان او گفته ، « 1 » و ديگر قطعه‌اى است نسبتا مفصل در چهار صفحه در شرح جنگ فيروز پسر يزدگرد پادشاه ساسانى با خشنواز پادشاه هيطاليان در بلخ « 2 » ، و ديگر قطعه‌اى است در نيم صفحه و آن خبر بهرام‌گور است با يكى از كنيزكانش ، « 3 » و چهارم هم قطعه‌اى در نزديك‌به‌يك صفحه و آن خبر اردشير و جنگ او است با پادشاه سواد . « 4 »\r\nاز « خداىنامه » يعنى تاريخ رسمى ايران در دوران ساسانى كه به عربى به نامهايى همچون « سير الملوك » و « سير ملوك الفرس » خوانده شده و ابن قتيبه هم آن را با عنوان « سير العجم » ياد كرده در برخى از تاريخهاى قديم اسلامى و در مقدمهء شاهنامه ذكرى رفته و دربارهء اين هم كه بسيارى از مطالبى كه در كتابهاى تاريخى اسلامى دربارهء ايران نقل شده از آن كتاب گرفته شده ، و سخنهاى بسيار گفته شده و پژوهشهاى گرانبهايى از سوى صاحب‌نظران غرب و شرق به عمل آمده « 5 » ولى از خود خداىنامه و ترجمهء عربى آن نشانه‌هاى بسيار كمى در آن كتابها يافت مىشود و به همين سبب خداىنامه و ترجمهء عربى آن را از آثار گم شده مىشمرند . بنابراين اين چند قطعه‌اى را كه ابن قتيبه با عبارت « در سير العجم خواندم » نقل كرده مىتوان تنها قطعاتى شمرد كه از ترجمهء عربى خداىنامه به وسيلهء كسى كه خود آن كتاب را ديده است به دست ما رسيده .\r\nبه جز در كتاب « عيون الاخبار » كه در قرن سوم هجرى تأليف شده در كتاب « السعادة و الاسعاد » تأليف عامرى نيشابورى هم كه در قرن چهارم هجرى پرداخته شده در چندين مورد نام « خداىنامه » ( به همين صورت فارسى آن نه به صورت ترجمهء عربى ) آمده و مطالبى از آن نقل شده .\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 96 - 97 .\r\n( 2 ) . عيون الاخبار ، ج 1 ، ص 117 - 121 .\r\n( 3 ) . عيون الاخبار ، ج 1 ، ص 178 .\r\n( 4 ) . عيون الاخبار ، ج 4 ، ص 119 .\r\n( 5 ) . ن . ك . هزارهء فردوسى ، نشر وزارت فرهنگ سال 1322 به ويژه مقاله‌هاى قزوينى و تقىزاده در آن .\r\n","page_name":" 427 ","page_number":427},
  {"content":"\r\n\r\nعامرى در ده مورد « 1 » از خداىنامه نقل كرده كه هشت مورد آن مربوط به عهد يا وصيت شاپور به پسرش هرمز است و در دو مورد ديگر هم كه نامى از آن عهد برده نشده از سياق عبارت و طرز خطاب معلوم مىشود كه از همان عهد است . و از اين‌كه در همه‌جا نام فارسى اين كتاب ( خداىنامه ) را ذكر كرده نه ترجمهء عربى آن سير الملوك يا مانند ابن قتيبه سير العجم ، مىتوان انگاشت كه وى اين وصيت را از نسخه فارسى آن كتاب نقل كرده . عامرى در سال 381 هجرى بدرود زندگى گفته « 2 » بنابراين كتاب او سالها پيش از شاهنامهء فردوسى تأليف شده و بعيد نمىنمايد كه اصل كتاب خداىنامه تا آن زمان و شايد تا مدتها بعد همچنان در نزد صاحبان فضل و دانش وجود مىداشته است .\r\nدر « عيون الاخبار » از نوشته‌هاى ابن مقفع كه آنها هم ترجمه‌هايى از پارسى بوده‌اند مطالب متعددى نقل شده « 3 » و از آن ميان آنچه از كتاب اليتيمه آمده است تنها اثر بازماندهء از اين كتاب ناشناخته و ناپيداست كه براى بررسى دربارهء آن كتاب و به دست آوردن اطلاعاتى اگرچه مختصر از موضوع و محتواى آن بسيار مغتنم است . قطعه‌اى كه از اليتيمه نقل شده نسبتا مفصل و در پيش از يك صفحه از عيون الاخبار است . دربارهء اين كتاب درگذشته به اجمال سخن رفت .\r\nبه جز مواردى كه ابن قتيبه از نوشته‌هاى پارسى با ذكر نام مطالبى از آنها نقل كرده موارد ديگرى هم در عيون الاخبار ديده مىشود كه همچنان نوشته‌هاى پارسى نقل شده ولى نام كتاب خاصى در آنها نيامده بلكه آنها ذيل عباراتى همچون « و فى كتب العجم » يا « و فى كتاب من كتب العجم » يا « و قرأت فى بعض كتب العجم » و مانند اينها ذكر شده‌اند و از آنها چنين برمىآيد كه آنها از كتابها يا نوشته‌هاى ديگرى به جز آنها كه نامشان ذكر شده نقل گرديده‌اند . اين مطالب كه\r\n\r\n\r\n","description":"","footnote":"\r\n( 1 ) . السعاده و الاسعاد ، 296 ، 298 ، 300 ، 317 ، 427 ، 429 ، 431 ، 432 ، دو مورد ، 435 .\r\n( 2 ) . ن . ك . مقدمهء السعاده و الاسعاد از استاد فقيد مجتبى مينوى .\r\n( 3 ) . اين منقولات را در اين صفحات خواهيد يافت ، ج 1 ، ص 2 ، 20 ، 21 ، 22 ، 31 ، ج 2 ، ص 9 ، 121 ، ج 3 ، ص 15 ، 191 و 192 .\r\n","page_name":" 428 ","page_number":428},
  {"content":"\r\n\r\nعينا در سيزده مورد نقل شده دربارهء موضوعهايى است بدين ترتيب :\r\nنسخه‌نامه‌اى از اردشير بابكان به رعيت .\r\nسخن كوتاهى دربارهء روابط پادشاهان با رعيت .\r\nموعظتهايى كه از زبان برخى پادشاهان ايران روايت مىشده .\r\nوصفى از زبان مؤبدان دربارهء دبيران .\r\nسخنى در حيله‌هاى جنگى و در تمرين سپاه .\r\nخبرى از وهرز مرزبانى كه خسرو انوشروان او را به يمن فرستاد .\r\nخبر مروزان و اهل صنايع در يمن .\r\nفضائل نفسانى كه آزادان از آن برخوردارند .\r\nحكايت كوتاهى دربارهء خسرو و كسى كه جام زرين را دزديد .\r\nنكته كوتاهى دربارهء سخن گفتن و سكوت كردن .\r\nموعظتى در نيكويى خلق و حسن ادب . « 1 »\r\nدر يكى از گفتارهايى كه در آغاز اين كتاب گذشت دربارهء اين‌كه چگونه آثار فارسى كه در قرن‌هاى نخستين به عربى ترجمه شد در طى مراحلى به تدريج به خورد زبان عربى رفت و آثار ايرانى آن محو گرديد چندين مثال ذكر گرديد و شايد بىمناسبت نباشد كه از آثار نقل شدهء در « عيون الاخبار » نيز به عنوان نمونه چند مثالى ذكر شود .\r\nابن قتيبه در « عيون الاخبار » قطعه‌اى از تاج‌نامه با عنوان « و قرءت فى التاج لبعض الملوك » نقل كرده كه با اين عبارت آغاز مىشود : « هموم الناس صغار و هموم الملوك كبار . . . » . « 2 » همين قطعه در كتاب « الاداب السلطانيه » « 3 » از قول بعض حكماء الفرس نقل شده بىآنكه در آنجا نامى از « كتاب التاج » برده شده باشد .\r\nو همچنين در « عيون الاخبار » قطعه‌اى از نامهء خسرو پرويز به پسرش\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 10 ، 13 ، 40 ، 47 ، 112 ، 115 ، 149 ، 178 ، 339 ، ج 2 ، ص 126 ، 179 ، ج 3 ، ص 23 .\r\n( 2 ) . عيون الاخبار ، ج 1 ، ص 5 .\r\n( 3 ) . الاداب السلطانيه ، ص 56 .\r\n","page_name":" 429 ","page_number":429},
  {"content":"\r\n\r\nشيرويه با عنوان « و قرأت فى كتاب ابرويز الى ابنه شيرويه » نقل شده كه با اين عبارت آغاز مىشود : « انتخب لخراجك احد ثلثه » ، « 1 » و همين قطعه در كتاب « لطف التدبير » « 2 » زير عنوان « و قال بعضهم » نقل شده بىآنكه در آن نامى از خسرو پرويز باشد يا از نامهء او به پسرش شيرويه .\r\nو نيز در « عيون الاخبار » قطعه ديگرى از نامهء پرويز به پسرش شيرويه از كتاب تاج با اين عنوان « و قرأت فى كتاب التاج قال ابرويز لابنه شيرويه و هو فى حبسه » نقل شده كه با اين عبارت آغاز مىشود : « لا توسعنّ على جذك فيستغنوا عنك . . . » . « 3 » همين قطعه را عامرى نيشابورى در گذشته در سال 381 در كتاب « السعاده و الاسعاد » با اين عنوان آورده « و كتب ابرويز الى ابنه شيرويه من الحبس » « 4 » ولى در اين كتاب نامى از « كتاب التاج » نيامده ، و پس از او در قرن ششم نصر الله منشى مترجم كليله و دمنه از عربى به فارسى در مقدمه كليله و دمنه همين قطعه را عينا نقل كرده ولى در آن نه تنها نامى از كتاب التاج نيامده بلكه از پرويز و شيرويه هم در آن نامى نيست بلكه آن را از زبان منصور خليفه عباسى نقل كرده و نوشته است كه منصور در اثناى وصايت پسر خويش امير المؤمنين مهدى را رضى الله عنهما مىگفت « يا بنى لا توسعن على جندك فيستغنوا عنك . . . » تا آخر قطعه . « 5 » در عيون الاخبار پس از نقل قطعه بالا از گفتهء پرويز عبارت كوتاهى هم در همين زمينه از منصور خليفهء عباسى بدين مضمون نقل كرده « صدق الاعرابى حيث يقول « اجع كلبك يتبعك » و ظاهرا همين تقارن نام منصور با اين قطعه باعث لغزش نصر الله منشى شده .\r\nلغزش نصر الله منشى منحصر به اين نيست ؛ ثعالبى هم از توقيعات خسرو پرويز نقل كرده كه وقتى به او گزارش دادند كه يكى از كارگزاران به دربار احضار شده و او دستور را انجام نداده و او چنين توقيع كرد : اگر براى او دشوار\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 17 .\r\n( 2 ) . كتاب لطف التدبير ، ص 6 .\r\n( 3 ) . عيون الاخبار ، ج 1 ، ص 11 .\r\n( 4 ) . السعاده و الاسعاد ، ص 400 .\r\n( 5 ) . كليله و دمنه ، تصحيح مجتبى مينوى ، ص 22 ديباچهء مترجم .\r\n","page_name":" 430 ","page_number":430},
  {"content":"\r\n\r\nاست كه به تمامى نزد ما آيد ما به بخشى از او هم قانع هستيم و رنج از او برمىداريم سر بىتن او را به دربار بفرستند . ثعالبى پس از ذكر اين توقيع گويد : و توقيعى را كه منصور به يكى از سردارانش كه خطايى مرتكب شده بود به اين مضمون نوشت : « يا هذا ان كان رأسك قد اثقلك خفّضنا عنك » از اين توقيع خسرو پرويز برگرفته ، « 1 » ولى نصر الله منشى كه ظاهرا اين توقيع را از غرر السير گرفته - چه اين كتاب را جزء منابع خود ذكر كرده ، از گفته ثعالبى كه دربارهء تقليد وى از توقيع خسرو پرويز نوشته ذكرى به ميان آورده ، و در احوال منصور نوشت « عاملى را به حضرت استدعا كرد عذرى نهاد و گرد تخلف برآمد و تقاعد نمود » . مثال او را بر اين جمله توقيع فرمود كه « ان ثقل عليه المصير الينا بكلّه فانّا نقنع منه ببعضه و نخفّف عنه المؤونه ، فليحمل رأسه الى الياب دون جسده » . « 2 »\r\nاينها چند نمونه بود از مواردى كه مىتوان با پىجويى آنها در آثار متأخر مسير آنها را تا هنگامى كه به خورد زبان عربى رفته و نام منابع فارسى آنها و همچنين نشانه‌هاى ديگرى كه دلالت بر اصل و منشاء آنها داشته از ميان رفته و به صورت عربى درآمده است تشخيص داد و مسلم است كه اگر استقراء بيشترى شود نمونه‌هاى بيشترى مىتوان يافت .\r\n\r\n\r\n","description":"","footnote":"\r\n( 1 ) . غرر السير ، ص 689 - 690 .\r\n( 2 ) . كليله و دمنه به تصحيح مجتبى مينوى ، ديباچهء مترجم .\r\n","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\n\r\nنمايه\r\n\r\nآ\r\nآب عراق ، 142\r\nآتش آمارديبهر ، 130 ، 152\r\nآثار ابن المقفع 266\r\nآثار الباقيه 90 ، 103 ، 104 ، 108 ، 112 ، 113 ، 115 ، 116 ، 381 ، 405 ، 408\r\nآخوربد ، 32\r\nآخورسالار ، 32\r\nآذرباد ، 324 344\r\nآذربادگان آماركار ، 154\r\nآستانه 259\r\nآسياى صغير 71\r\nآفريقا 10\r\nآگاتياس ، 223\r\nآل سعد ، 142\r\nآل عقيل ، 188\r\nآل عماره ، 132\r\nآمارديبهر ، 130\r\nآماركار ، 207\r\nآنندراج 83\r\nآيين‌نامه ، 11\r\nآيين‌نامه‌نويسى ، 49\r\n\r\nالف\r\nابان ، 259\r\nابان بن عبد الحميد لاحقى ، 322 ، 355 ، 376\r\nابان جشنس بن وريد بن كاد بن مهابندان حساس بن فروّخ داد بن استاد بن مهر جشنس بن يزدجرد ، 105\r\nابان گشنسب ، 104 ، 105\r\nابان ، يزيد بن 259\r\nابتر المسبوك 357\r\nابراهيم 333\r\nابراهيم الابيارى 173\r\nابراهيم بن المدبّر 333\r\nابراهيم بن المهدى ، 254\r\nابراهيم بن عبد اللّه ، 255\r\nابله 131\r\nابن ابى الحديه 332\r\nابن اثير 71 ، 186 ، 188 ، 190 ، 193 ، 266 ، 368\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nابن اثير ، 159 ، 246\r\nابن اسفنديار ، 350\r\nابن اشعث ، 174 ، 186\r\nابن الاعجمى ، 254\r\nابن الطقطقى 329\r\nابن المدبّر 64\r\nابن المدبّر ، 347 ، 373\r\nابن المعتز ، 56\r\nابن المقفع ، 205 ، 323 ، 351\r\nابن بلخى ، 41 ، 70 ، 121 ، 123 ، 132 ، 207 ، 245 ، 350\r\nابن جابان ، 205\r\nابن خاقان 333\r\nابن خردادبه ، 63 ، 138 ، 164 ، 278\r\nابن خلدون ، 281\r\nابن خلكان ، 250 ، 251 ، 254 ، 255 ، 257 ، 332\r\nابن دريد ، 67 70\r\nابن رسته 195\r\nابن رشد ، 302\r\nابن رومى ، 103\r\nابن زبير ، 101 ، 370\r\nابن زياد ، 201\r\nابن سلام 414\r\nابن سميه 405\r\nابن سيد بطلميوس 410\r\nابن طباطبا ، 233 ، 328 ، 330 ، 376 ، 395\r\nابن طقطقى ، 328\r\nابن طولون ، 254\r\nابن عاصم ، 51\r\nابن عبد الله محمد بن يزداد بن سويد 328\r\nابن عبدربه ، 175 ، 251 ، 257 ، 409 ، 414\r\nابن عبد ربه و عقده 414\r\nابن عساكر 168 ، 169 ، 189 ، 190\r\nابن على القالى ابغدادى 410\r\nابن عميد ، 257 ، 258\r\nابن قتيبه ، 42 ، 51 ، 52 ، 57 ، 101 ، 278 ، 279 ، 281 ، 282 ، 283 ، 304 ، 317 ، 341 ، 349 ، 356 ، 364 ، 367 ، 376 ، 400 ، 401 ، 403 ، 404 ، 405 ، 406 ، 407 ، 408 ، 409 ، 410 ، 411 ، 412 ، 413 ، 414 ، 415 ، 416 ، 417 ، 418 ، 419 ، 420 ، 421 ، 422 ، 424 ، 425 ، 426 ، 427 ، 428 ، 429\r\nابن قيتيه العالم الناقد الاديب 413 ، 408\r\nابن كامل ، 51\r\nابن مدبّر ، 320 ، 333 ، 334 ، 335 ، 336 ، 337 ، 338 ، 339 ، 340 ، 341 ، 345 ، 355 ، 358 ، 363\r\nابن مقفّع ، 37 ، 43 ، 45 ، 156 ، 191 ، 192 ، 203 ، 204 ، 209 ، 210 ، 211 ، 214 ، 215 ، 216 ، 217 ، 250 ، 252 ، 288 ، 290 ، 291 ، 294 ، 295 ، 296 ، 297 ، 298 ، 299 ، 301 ، 306 ، 318 ، 321 ، 322 ، 323 ، 335 ، 340 ، 345 ، 351 ، 354 ، 377 ، 413 ، 416 ، 418 ، 428\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nابن مهدى ، ابراهيم 109 ، 254 ، 333\r\nابن نديم ، 43 ، 45 ، 46 ، 51 ، 104 ، 105 ، 106 ، 109 ، 110 ، 111 ، 168 ، 173 ، 240 ، 250 ، 251 ، 257 ، 290 ، 291 ، 296 ، 314 ، 315 ، 317 ، 318 ، 321 ، 322 ، 323 ، 324 ، 325 ، 330 ، 333 ، 335 ، 354 ، 367 ، 371 ، 374 ، 375 ، 376 ، 389 ، 396 ، 397 ، 399 ، 408 ، 416 ، 417 ، 418 ، 419 ، 420 ، 421 ، 422 ، 423\r\nابن نصر ، 254\r\nابن وحشيه 417\r\nابن هبيره ، 192 ، 193\r\nابو البركات عبد الرحمن بن محمد انبارى 332\r\nابو الثيص 256\r\nابو الحسين ، 110\r\nابو العباس احمد بن على ، 9\r\nابو العتاهيه ، 102\r\nابو الغنايم ابن حماد القمرى 258\r\nابو الفتح ابن عميد 224\r\nابو الفضل 258\r\nابو الوزير ، 319\r\nابو بكر ، 51 ، 131\r\nابو جعفر ، 252\r\nابو حكيم احمد بن اسماعيل ابن فضلان 258\r\nابو حنيفه 100\r\nابو سعيد ستمان حافظ 258\r\nابو سفيان ، زياد بن ابى 228 ، 230 ، 232 ، 233\r\nابو عبد إله احمد بن محمد بن نصر ، 320\r\nابو عبيد ، 260 ، 261 ، 262\r\nابو عبيد إله ، 255\r\nابو عبيده ، 51 ، 75 ، 260\r\nابو عمر 335\r\nابو غالب ، 250\r\nابو مسحل ، 51\r\nابو مسلم خراسانى ، 195\r\nابو منصور ، 104 ، 105\r\nابو مهديه ، 51\r\nابو نواس 107\r\nابى بكره ، 194 ، 229\r\nابى عبد الله الحسن بن الحسين 20\r\nاتحاد جماهير شوروى 107\r\nاحسان عباس 332 ، 377 ، 389\r\nاحسن التقاسيم 90\r\nاحصاء الناس و اعطياتهم ، 169\r\nاحكام و اقضيه ، 219\r\nاحمد ، ابو عيسى 108 ، 253 ، 333\r\nاحمد امين ضحى الاسلام 360\r\nاحمد بن اسماعيل الخصيب ، 319\r\nاحمد زكى 405\r\nاحمد محمد شاكر 68 ، 70 ، 75\r\nاحنف بن قيس ، 169 ، 175 ، 176\r\nاحوص ، 90 ، 197 ، 198 ، 199\r\nاخبار اسحاق بن ابراهيم ، 107\r\nاخبار الزمان ، 151\r\nاختر ماران سالار ، 36\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nاختر ماران سردار ، 34\r\nاخطل ، 147\r\nاخوان سلار ، 33\r\nاخوربد ، 35\r\nاخورسالار ، 35\r\nادب الكتاب 75 ، 99 ، 101 ، 233\r\nادب الوزير 357\r\nادب و اخلاق در ايران پيش از اسلام 348 ، 363\r\nادب و اخلاق در ايران پيش از اسلام و چند نمونه از آثار آن در ادبيات عربى و اسلامى ، 343\r\nادبيات ديوانى ، 345\r\nارامنه ، 35\r\nارتشتاران سالار ، 13\r\nارتور كريستن سن ، 351\r\nارتيشتاران سالار ، 34\r\nاردشير ، 33 ، 39 ، 40 ، 41 ، 114 ، 115 ، 156 ، 278 ، 348 ، 349 ، 350 ، 352 ، 359 ، 376 ، 377 ، 378 ، 380 ، 381 ، 382 ، 385 ، 386 ، 387 ، 389 ، 390 ، 427\r\nاردشير اول 38\r\nاردشير بابكان 40 ، 217 ، 278\r\nاردشير دوم ، 222\r\nاردوان 380\r\nارسطو 196 ، 417\r\nارشاد الاديب ، 107\r\nارگبد ، 13 ، 34\r\nارمنى ، 14\r\nازدلاق ، 118\r\nاسب ، 150\r\nاسباسلّار ، 20\r\nاسپانيا 414\r\nاستادار ، 21\r\nاستادار الصّحبه ، 33\r\nاستخرى ، 132 ، 152 ، 249 ، 257\r\nاستريوشان سالار ، 13 ، 34\r\nاستوربان ، 35\r\nاستيعاب 131\r\nاسحق موسلى 106 ، 107 ، 405\r\nاسدى ، 64\r\nاسفنديار ، 348 ، 351\r\nاسكدار ، 64 ، 65\r\nاسكندر ، 295 ، 299 ، 380 ، 417\r\nاسكندرى 119\r\nاسكندريه 9\r\nاسلام ، 11 ، 14 ، 17 ، 43 ، 71 ، 72 ، 88 ، 105 ، 106 ، 111 ، 112 ، 114 ، 126 ، 131 ، 146 ، 149 ، 164 ، 165 ، 167 ، 168 ، 170 ، 175 ، 176 ، 181 ، 207 ، 236 ، 244 ، 258 ، 259 ، 270 ، 295 ، 302 ، 303 ، 306 ، 348 ، 354 ، 361 ، 369 ، 381 ، 386 ، 404 ، 407 ، 416\r\nاسلامى ، 10 ، 13 ، 15 ، 16 ، 17 ، 18 ، 25 ، 39 ، 42 ، 48 ، 61 ، 64 ، 66 ، 74 ، 76 ، 88 ، 89 ، 90 ، 92 ، 93 ، 95 ، 117 ، 119 ، 120 ، 124 ، 125 ، 126 ، 127 ، 137 ، 146 ، 148 ،\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n151 ، 161 ، 164 ، 168 ، 169 ، 170 ، 175 ، 176 ، 181 ، 183 ، 204 ، 207 ، 211 ، 213 ، 227 ، 229 ، 237 ، 240 ، 251 ، 258 ، 344 ، 348\r\nاسماعيل ، عامر بن 249 ، 255\r\nاسواران سردار ، 34\r\nاسوارى ، موسى ، 253 ، 260 ، 261\r\nاشتاين 13\r\nاشعث ، عبد الرحمان بن محمد بن 186\r\nاشعث ، محمد ابن 144 ، 179\r\nاشعرى ، ابو موسى 159 ، 171 ، 197 ، 230 ، 260 ، 261\r\nاشعريان ، 197\r\nاشعرى ، سعد بن ملك بن عامر 90\r\nاشكانى 38 ، 47 ، 156\r\nاشكانيان 340 ، 380\r\nاصفهان 65 ، 195\r\nاصفهانى 340\r\nاصفهانى ، مهران 324\r\nاصفهانى ، ابو الفرج 109\r\nاصفهانى ، حمزه ، 37 ، 45 ، 46 ، 91 ، 93 ، 94 ، 96 ، 97 ، 98 ، 99 ، 103 ، 104 ، 113 ، 195 ، 219\r\nاصمعى 75\r\nاعراب ، 50 ، 88 ، 90 ، 107 ، 145 ، 159 ، 164 ، 165 ، 170 ، 175 ، 181 ، 196 ، 197 ، 260 ، 261 ، 300 ، 332 ، 335 ، 404 ، 421\r\nاعراب قم ، 196\r\nاعرابى ، 168 ، 170 ، 229\r\nاغانى 369\r\nافراسياب ، 362\r\nافشين 341\r\nاقبال 79\r\nاقرب الموارد 15 ، 72\r\nاكره ، 142\r\nالاحكام السلطانيه 75\r\nالاخبار الطوال 38 ، 153 ، 252 ، 354 ، 363 ، 369 ، 378 ، 399 ، 418\r\nالاداب الطانيه 429\r\nالادب الصغير 344\r\nالادب هو الاخذ من كل شيى يطرف ، 51\r\nالاستاداريّة ، 20\r\nالاسفهسلّار ، 34\r\nالأسكدار ، 64\r\nالاشتقاق و التعريب 83\r\nالاشعار السائرة فى النيروز و المهرجان ، 103 ، 113\r\nالاعلاق النفيسه 195\r\nالاعياد و النواريز ، 103 ، 110\r\nالاغانى ، 109\r\nالاكبر ، عبد الحميد 257\r\nالالفاظ الفارسيه المعربه 68 ، 67 ، 72 ، 73\r\nالانجيذج ، 67\r\nالاوائل 235 ، 258\r\nالأوارج ، 65\r\nالاوراق ابو بكر صولى ، 113\r\nالبارع ، 109\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nالبازدار ، 19\r\nالبرددار ، 21\r\nالبست ، 67\r\nالبستانى ، فؤاد افرام 131 ، 333\r\nالبشمقدار ، 27\r\nالبندقدار ، 22\r\nالبيان و التبيين 50 ، 55 ، 217 ، 231 ، 257 ، 260 ، 261 ، 305 ، 340 ، 344 ، 410\r\nالبيزه 19 ، 20\r\nالتاج فى اخلاق الملوك 84 ، 12 ، 22 ، 146 ، 147 ، 343 ، 378 ، 380 ، 418\r\nالتاريج ، 68\r\nالتخمين ، 68\r\nالترجمه و النقل عن الفارسيه فى القرون الاسلاميه الاولى 277 ، 357 ، 380 ، 400 ، 424 ، 425\r\nالتقريب فى كشف الغريب ، 51\r\nالتنبيه على حروف التصحيف ، 45\r\nالتنبيه و الاشراف 11 ، 12 ، 13 ، 46 ، 47 ، 157 ، 219 ، 380 ، 418\r\nالجاشنكير ، 33\r\nالجريب ، 69\r\nالجزيه ، 70\r\nالجصّاصين ، 71\r\nالجماهر فى معرفة الجواهر 68 ، 77\r\nالجمدار ، 24\r\nالجندى ، 408\r\nالجوكاندار ، 24\r\nالجهبذ ، 72\r\nالحسن بن بويه 90\r\nالحكمه الخالده 417\r\nالحمراء ، 175\r\nالحوائج خاناه ، 27\r\nالحوندار ، 24\r\nالحيوان 330\r\nالخراج ، 63 ، 138\r\nالخزندار ، 24\r\nالخططو الآثار 118\r\nالخوان سلّار ، 33\r\nالدانق ، 72\r\nالدراسات العربيه 77 ، 107 ، 130 ، 359 ، 368\r\nالدروزن ، 73\r\nالدستور ، 73\r\nالدوادار ، 24\r\nالدّولاب ، 74\r\nالديوان ، 74\r\nالرّختوان ، 35\r\nالرشيد ، هارون 80 ، 108 ، 114 ، 144 ، 149 ، 195 ، 199 ، 200 ، 236 ، 256 ، 332 ، 113 ، 318 ، 319 ، 324 ، 360 ، 368 ، 421\r\nالركاب خاناه ، 28\r\nالروافد الفارسه . . . 418\r\nالزرد خاناه ، 28\r\nالزنان‌دار ، 25\r\nالزيادات فى كتاب آيين فى المقالات 375\r\nالسعاده و الاسعاد 224 ، 234 ، 279 ،\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n285 ، 304 ، 339 ، 342 ، 344 ، 356 ، 366 ، 390 ، 392 ، 393 ، 394 ، 402 ، 428 ، 430\r\nالسعادة و الاسعاد فى السيرة الانسانية ، 223\r\nالسّفتجه ، 77\r\nالسّلاح‌دار ، 25\r\nالسنجقدار و البشمقدار ، 26\r\nالشراب خاناه ، 28\r\nالشرب‌دار ، 25\r\nالصّك ، 78\r\nالصناعتين فى الشعر و الكتابه ، 55 ، 259 ، 305 ، 310\r\nالطبل خاناه ، 28\r\nالطبيخ ، 107\r\nالطّراز ، 80\r\nالطسّت‌دار ، 25\r\nالطّسوج ، 81\r\nالطشت خاناه ، 29\r\nالعرب 44\r\nالعقد الفريد 175 ، 234 ، 359 ، 414\r\nالعيون و الحدائق فى اخبار الحقايق 189 ، 371\r\nالفاضل 332\r\nالفراش خاناه ، 29\r\nالفرانق ، 82\r\nالفرس ، 88\r\nالفنكال ، 82\r\nالفهرست 43 ، 44 ، 51 ، 83 ، 103 ، 104 ، 105 ، 106 ، 108 ، 109 ، 110 ، 111 ، 173 ، 257 ، 297 ، 318 ، 319 ، 320 ، 321 ، 322 ، 323 ، 324 ، 325 ، 330 ، 333 ، 335 ، 354 ، 367 ، 371 ، 374 ، 375 ، 376 ، 389 ، 397 ، 409 ، 417 ، 418 ، 419 ، 422\r\nالفيج ، 83\r\nالقسرى ، خالد 113 ، 184\r\nالكامل ، 51 ، 100 ، 188 ، 186 ، 190 ، 193 ، 266 ، 410 ، 414\r\nالكامل فى التاريخ 159\r\nالكتاب ، 154 ، 414\r\nالكتب المؤلّفة فى غريب القرآن ، 51\r\nالكستج ، 44 ، 46\r\nالكسروى ، موسى بن عيسى 111\r\nاللغة الفارسية الاولى ، 47\r\nاللفظ المحيط بنقض ما لفظ به اللقيط ، 109\r\nالمجالسه و المذاكره 333\r\nالمجمع العلمى 292\r\nالمحاسن و الاضداد 99 ، 103 ، 104 ، 146 ، 223\r\nالمحاسن و المساوى 55 ، 223 ، 305\r\nالمحفّه‌دار ، 26\r\nالمدائنى ، ابو الحسن على بن محمد ، 205 ، 173\r\nالمرجع 64\r\nالمرقدار ، 26\r\nالمزهر 25 ، 80\r\nالمسالك و الممالك 63 ، 132 ، 138 ،\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n164 ، 249 ، 257 ، 278 ، 374 ، 374\r\nالمعارف 349\r\nالمعرب من الكلام العجمى 67 ، 70 ، 25 ، 75 ، 80 ، 82 ، 83 ، 84 ، 147 ، 150 ، 279 ، 410\r\nالمعيار ، 68\r\nالمقدر 253\r\nالمقدسى ، انيس 101 ، 290 ، 291\r\nالمنجد 15 ، 72 ، 78 ، 79 ، 85 ، 150\r\nالمهتار ، 30\r\nالمهمرد ، 31\r\nالمهمندار ، 26\r\nالنجلاء 418\r\nالنديم ، هارون بن على ( بن يحيى ) 110\r\nالنشر الفنى فى القرن الرابع 300 ، 301 ، 306\r\nالنوادر 41\r\nالنوروز و المهرجان ، 104 ، 109 ، 110\r\nالواثق باللّه ، 332\r\nالوزراء و الكتاب 39 ، 54 ، 64 ، 100 ، 126 ، 154 ، 155 ، 169 ، 173 ، 174 ، 184 ، 193 ، 194 ، 195 ، 231 ، 250 ، 251 ، 254 ، 281 ، 284 ، 288 ، 319 ، 320 ، 333 ، 350 ، 358 ، 360 ، 365 ، 366 ، 390 ، 392 ، 401\r\nاماد ، 45\r\nامام شوشترى ، سيد محمد على 377 ، 389\r\nامراء الشعر العربى فى العصر العباسى 333\r\nاموى ، 11 ، 19 ، 101 ، 108 ، 147 ، 172 ، 178 ، 179 ، 185 ، 188 ، 192 ، 194 ، 201 ، 203 ، 236 ، 238 ، 239\r\nامويان ، 236 ، 238\r\nامير جاندار ، 23 ، 32\r\nامير شكار ، 32\r\nامير طبر ، 26 ، 32\r\nامير علم ، 28\r\nامين ، 79 ، 80 ، 332\r\nامينى ، محمد 253\r\nاميه ، 256\r\nانبار 251\r\nانجيذج ، 67\r\nاندرزبد ، 207\r\nاندلس 414\r\nانذرزبد ، 123\r\nانساب الاشراف 73 ، 370\r\nانساب سمعانى ، 15\r\nانس بن مالك ، 260\r\nانصارى ، ابو زيد 162\r\nانگليسى ، 79 ، 80\r\nانوشجان ، 229\r\nانوشزاد ، 353\r\nانوشيروان ، خسرو ( نوشيروان ) ، 13 ، 34 ، 40 ، 41 ، 42 ، 48 ، 63 ، 70 ، 71 ، 121 ، 122 ، 123 ، 128 ، 129 ، 132 ، 137 ، 138 ، 139 ، 140 ، 144 ، 151 ، 160 ، 161 ، 164 ، 176 ، 206 ، 207 ، 215 ، 223 ، 224 ، 225 ، 226 ، 231 ، 245 ،\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n246 ، 260 ، 296 ، 339 ، 340 ، 341 ، 342 ، 344 ، 352 ، 353 ، 354 ، 356 ، 357 ، 363 ، 374 ، 376 ، 380 ، 382 ، 395 ، 396 ، 397 ، 398 ، 399 ، 429\r\nاوستا ، 44 ، 46 ، 47 ، 48 ، 380\r\nاوستايى ، 47\r\nاهواز 131 ، 258\r\nايذه 258\r\nايران 13 ، 16 ، 71 ، 80 ، 116 ، 119 ، 123 ، 131 ، 170 ، 245 ، 252 ، 253 ، 278 ، 341 ، 344 ، 348\r\nايران آماركار ، 124 ، 215 ، 225 ، 282\r\nايران دبيربد ، 246\r\nايران در زمان ساسانيان ، 12135 ، 126 ، 136 ، 142 ، 154 ، 215 ، 278\r\nايرانى ، 11 ، 88 ، 89 ، 92 ، 93 ، 94 ، 95 ، 112 ، 113 ، 116 ، 117 ، 119 ، 132 ، 143 ، 163 ، 164 ، 176 ، 196 ، 197 ، 218 ، 224 ، 232 ، 238 ، 256 ، 332 ، 333 ، 334 ، 388\r\nايرانيان ، 12 ، 39 ، 45 ، 50 ، 57 ، 71 ، 85 ، 88 ، 114 ، 120 ، 137 ، 157 ، 165 ، 188 ، 191 ، 200 ، 218 ، 225 ، 228 ، 229 ، 231 ، 234 ، 237 ، 297 ، 300 ، 325 ، 341 ، 380 ، 389\r\nايرانيانى ، 165\r\nاينوستوانزف 388\r\nايوبى ، صلاح الدين 10\r\nايّوبيها ، 10\r\n\r\nب\r\nبابكان ، اردشير 155 ، 341 ، 351 ، 349 ، 367 ، 376 ، 380 ، 429\r\nبابن العميد ، 257\r\nبار تولد ، 122\r\nبازدار ، 32\r\nبازيار العزيز بالله فاطمى ، 19 ، 20\r\nبجلّى ، جرير بن عبد الله ، 147 ، 158\r\nبجيله ، 158\r\nبحترى ، 103 ، 333 ، 380\r\nبختكان ، سعيد بن حميد بن 325\r\nبذشخور ، 33 ، 35\r\nبراون ، 408\r\nبرزگر ، 129\r\nبرزين 23 ، 132\r\nبرمكيان 335 ، 341\r\nبرمكى ، يحيى 236 ، 318 ، 319 ، 324 ، 256 ، 358 ، 360\r\nبرهان قاطع 33 ، 63 ، 66 ، 68 ، 78 ، 79 ، 80 ، 81 ، 83 ، 208\r\nبريد ، 64 ، 236\r\nبزرجمهر ، 41 ، 55 ، 122 ، 340 ، 344\r\nبزرگفرمدار ، 12 ، 225 ، 245\r\nبزرگمهر 344\r\nبزهگر ، 153\r\nبشار ، 255\r\nبشر بن مروان ، 173\r\nبصره 171 ، 179 ، 231 ، 232 ، 322 ، 371\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nبصرى ، حسن ، 106 ، 253 ، 254 ، 260 ، 285 ، 318 ، 325 ، 351\r\nبطلميوس 335 ، 406\r\nبغداد 107 ، 149 ، 193\r\nبقضيان الذهب ، 47\r\nبكر بن صود ، 324\r\nبلاذرى ، 125 ، 131 ، 144 ، 156 ، 159 ، 160 ، 161 ، 162 ، 164 ، 165 ، 166 ، 168 ، 173 ، 174 ، 180 ، 185 ، 188 ، 191 ، 192 ، 203 ، 204 ، 205 ، 215 ، 226 ، 228 ، 229 ، 230 ، 237 ، 370 ، 388\r\nبلخ 252\r\nبلخى ، ابو زيد 51\r\nبلخى ، ابو معشر 107 ، 108\r\nبلعمى 79 ، 80 ، 362\r\nبلوغ الادب 102\r\nبمبئى 118\r\nبندقدار ، 22\r\nبن لوى بن غالب ، 251\r\nبنى اسرائيل ، 362\r\nبنى اميه ، 175 ، 249 ، 255\r\nبنى شيبان 131\r\nبنى عامر ، 250 ، 252\r\nبنى عباس ، 102 ، 249 ، 250 ، 253 ، 254 ، 255\r\nبنى مروان ، 254\r\nبنى هاشم ، 254\r\nبوذرجمهر ، 398\r\nبهار ، محمد تقى [ ملك الشعراء 
  ] 45 ، 46 ، 49 ، 171 ، 219\r\nبهار خفرو خسروا ، 148\r\nبهاء الدين محمد ، 351\r\nبهرام پنجم ، 13 ، 34\r\nبهرام چوبين 38 ، 223 ، 371 ، 420\r\nبهرام گور ، 13 ، 353 ، 362 ، 371 ، 420 ، 427\r\nبهقباد ، 191\r\nبهمن 344 ، 348 ، 382\r\nبهمن اردشير ، 348\r\nبهمن بن اسفنديار ، 348\r\nبيروت 77 ، 107 ، 124 ، 130 ، 266 ، 290 ، 358 ، 377 ، 410 ، 414 ، 424\r\nبيرونى ، ابوريحان ، 68 ، 77 ، 90 ، 104 ، 108 ، 112 ، 113 ، 114 ، 115 ، 116 ، 157 ، 350 ، 381 ، 405 ، 406\r\nبيزانس 13\r\nبيهقى ، 55 ، 76 ، 223 ، 305\r\n\r\nپ\r\nپادگوسبان ، 35 ، 353\r\nپارسى ، 43 ، 45 ، 47 ، 49 ، 54 ، 61 ، 62 ، 63 ، 105 ، 125 ، 204 ، 206 ، 208 ، 241 ، 245 ، 261 ، 283 ، 374 ، 375 ، 388 ، 395\r\nپارسيان ، 46\r\nپارسى ساسانى ، 22 ، 32 ، 74\r\nپاريس 84\r\nپايگان سالار ، 34\r\nپرده‌دار ، 22\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nپرويز ، 48 ، 354 ، 401 ، 430\r\nپشتيكان سالار ، 34 ، 35 ، 36\r\nپل نوبهار 58\r\nپنگان ، 83\r\nپورداود 150\r\nپهلوى ، 46 ، 48 ، 49 ، 68 ، 121 ، 122 ، 124 ، 127 ، 219 ، 237\r\n\r\nت\r\nتاج العروس 212\r\nتاجنامه‌هاى ساسانى ، 37\r\nتاريخ ادبيات جغرافيايى عرب 107\r\nتاريخ التمدن الاسلامى 70 ، 71 ، 235\r\nتاريخ الحكما 218\r\nتاريخ الدول الاسلاميه 223 ، 329 ، 395\r\nتاريخ بغداد 100 ، 157 ، 158 ، 159 ، 193 ، 335\r\nتاريخ بيهقى ، 65\r\nتاريخ حمزه 98\r\nتاريخ طبرى 79 ، 80 ، 115 ، 160\r\nتاريخ قم 58 ، 72 ، 76 ، 84 ، 89 ، 90 ، 142 ، 143 ، 150 ، 184 ، 195 ، 196 ، 197 ، 198 ، 199 ، 200\r\nتاريخ و تمدن ايران ساسانى 16 ، 25 ، 30 ، 32 ، 33 ، 34 ، 72\r\nتاريخ وصّاف ، 118\r\nتاريخ يعقوبى 12 ، 124 ، 151 ، 232 ، 399\r\nتاريخ يمينى ، 232\r\nتازيان 16 ، 407\r\nتاواديا 122\r\nتبرستان 255\r\nتجارب الامم 124 ، 126 ، 348 ، 362 ، 377 ، 382\r\nتذكره ، 216\r\nترسّل ديوانى ، 310 ، 313\r\nترك ، 120\r\nتركى ، 26 ، 27\r\nتستر 172\r\nتسك ، 129\r\nتطور الاساليب النشريه 101 ، 290 ، 291\r\nتقىزاده ، سيد حسن ، 15 ، 93 ، 94 ، 95 ، 97 ، 98 ، 115 ، 116 ، 427\r\nتگربذ ، 35\r\nتميستوكلس ، 222\r\nتنسر ، 339 ، 350 ، 351 ، 352 ، 377\r\nتواريخ ملوك الارض و الانبياء ، 94\r\nتوحيدى ، ابو حيّان 224\r\nتورات ، 212 ، 222\r\nتوقيع ، 209\r\nتوقيع‌نويس ، 209 ، 213\r\nتهذيب 168 ، 169 ، 190\r\nتهران 255\r\nتهرانى ، سيد جلال الدين ، 15 ، 70 ، 197\r\n\r\nث\r\nثابت بن قرّه ، 111\r\nثعالبى 48 ، 77 ، 349 ، 378 ، 380 ، 390 ، 391 ، 396 ، 418 ، 430 ، 431\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nثقفى ، حارث بن كلدهء 229\r\nثقفى ، يوسف ابن الحكم 370\r\nثقيف ، 187\r\nثلاث رسائل للجاحظ 322 ، 341\r\n\r\nج\r\nجاحظ ، 22 ، 49 ، 50 ، 51 ، 55 ، 84 ، 99 ، 104 ، 146 ، 217 ، 223 ، 230 ، 231 ، 257 ، 259 ، 260 ، 261 ، 262 ، 304 ، 305 ، 321 ، 322 ، 330 ، 340 ، 341 ، 345 ، 378 ، 380 ، 405 ، 409 ، 410 ، 411 ، 413 ، 414 ، 416\r\nجاندار ، 22\r\nجاودان خرد 54 ، 56 ، 58 ، 348 ، 389\r\nجبال 164\r\nجبرائيل جبور 414\r\nجبل ، 405\r\nجبله ، 243 ، 251 ، 345\r\nجبلة بن عبد الرحمن ، 193\r\nجبلى ، ابو محمد عبد الله بن مسلم بن قتيبه ، 405 ، 407\r\nجبهان بن محرز ، 193\r\nجبير ، سعيد بن 185 ، 186 ، 187\r\nجرجى زيدان 71 ، 235 ، 277 ، 421\r\nجرير 147\r\nجزيرة العرب 70 ، 260\r\nجشنساذربيش ، 153\r\nجشنسف شاه ، 351\r\nجعفر 358 ، 318 ، 358\r\nجلالى ، 119\r\nج . م . اونوالا 48\r\nجمشيد ، 37 ، 54\r\nجمكران 199\r\nجمهره ، 67 ، 68\r\nجنگ جلولا ، 157\r\nجنگ قادسيه 366\r\nجواليقى 25 ، 67 ، 68 ، 70 ، 75 ، 82 ، 83 ، 84 ، 147 ، 150 ، 279 ، 410\r\nجوبذ ، 71\r\nجوزجان 252\r\nجوهر صقلّى 10\r\nجوهرى 328\r\nجهبذ ، 17\r\nجهشيارى ، 39 ، 41 ، 54 ، 100 ، 126 ، 127 ، 154 ، 169 ، 173 ، 184 ، 187 ، 188 ، 193 ، 194 ، 195 ، 231 ، 250 ، 251 ، 253 ، 254 ، 255 ، 256 ، 281 ، 286 ، 288 ، 319 ، 333 ، 350 ، 358 ، 360 ، 365 ، 376 ، 389 ، 390 ، 400 ، 401\r\nجهم بن خلف ، 51\r\nجيوس ، 223\r\nجيهانى 320 ، 323 ، 374\r\n\r\nچ\r\nچاشنىگيرى ، 21\r\nچستربيتى 110\r\nچهار مقاله 263\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nح\r\nحارث ، 229\r\nحافظ ، 23\r\nحبيش بن الحسن ، 111\r\nحجاج بن يوسف ، 100 ، 101 ، 132 ، 143 ، 144 ، 163 ، 169 ، 170 ، 172 ، 173 ، 174 ، 176 ، 178 ، 179 ، 182 ، 185 ، 186 ، 187 ، 188 ، 191 ، 197 ، 203 ، 232 ، 236 ، 237 ، 238 ، 370\r\nحذيفه بن اليمان ، 161 ، 162\r\nحسن بن على ، 255\r\nحسن بن على بن حسن بن عبد الملك 196\r\nحسن بن محمد ، 254\r\nحسنك ، 232\r\nحسين بن خصيب 217\r\nحسين بن على ، 172 ، 201\r\nحسين بن محمد بن حسن قمى 196\r\nحسين ، طه ، 293 ، 296 ، 297 ، 298 ، 299 ، 300 ، 304 ، 305\r\nحفض ، ابو القاسم جعفر بن محمد بن 253\r\nحلب ، 106\r\nحلوان 164 ، 171\r\nحمد الله مستوفى 119\r\nحمزه 195 ، 332\r\nحمزه ، عمر بن 389 ، 388\r\nحمص 180\r\nحميد ، 324\r\nحنبل ، احمد بن ، 51 ، 193\r\nحنفى ، 100\r\nحنيف ، عثمان بن ، 99 ، 100 ، 161 ، 165 ، 179 ، 368 ، 421\r\nحنين بن اسحاق ، 111\r\nحيره 251\r\n\r\nخ\r\nخادم ، حسين ، 209 ، 253\r\nخازن ، 211\r\nخاقان ، عبيد إله بن يحيى بن 409\r\nخالد ، 113 ، 253\r\nخالد برمكى 332\r\nخالد بن عبد إله قسرى 197\r\nخاندان منجم ، 104 ، 406\r\nخاندان نوبختى ، 104\r\nخداينامه 104 ، 223\r\nخراسان 70 ، 253 ، 328 ، 374\r\nخربندار 198\r\nخرزاد 258\r\nخرّم‌باش ، 22 ، 35\r\nخسرو پرويز ، 23 ، 33 ، 38 ، 48 ، 52 ، 91 ، 93 ، 131 ، 132 ، 136 ، 148 ، 149 ، 157 ، 192 ، 210 ، 215 ، 223 ، 281 ، 343 ، 346 ، 354 ، 376 ، 380 ، 400 ، 401 ، 425 ، 426 ، 429 ، 430 ، 431\r\nخسرو وريدك وى 48\r\nخشايار شاه ، 222\r\nخط ميخى ، 47\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nخطيب بغدادى ، 100\r\nخفاجى ، 77\r\nخلافت ، 233\r\nخلفاى عباسى ، 368\r\nخلف بن خليفه ، 101\r\nخليل بن احمد ، 109 ، 110 ، 328 ، 332\r\nخمارويه ، 254\r\nخوارج ، 265\r\nخوارزم ، 65 ، 371\r\nخوارزمشاهيان ، 25\r\nخوارزمى ، 14 ، 16 ، 62 ، 63 ، 64 ، 65 ، 66 ، 67 ، 68 ، 69 ، 70 ، 71 ، 72 ، 73 ، 74 ، 76 ، 77 ، 78 ، 80 ، 81 ، 82 ، 83 ، 85 ، 127 ، 129 ، 130 ، 133 ، 141 ، 145 ، 148 ، 149 ، 153 ، 161 ، 183 ، 209 ، 210 ، 214 ، 219 ، 225 ، 406 ، 407\r\nخوانسالار ، 33 ، 35\r\nخوزستان 258\r\n\r\nد\r\nدائرة المعارف فارسى 26\r\nداددبيهر ، 225\r\nدارا ، 324\r\nدارابگرد 237\r\nدار مستتر ، 350 ، 351\r\nداريوش ، 212\r\nدامغان 255\r\nدانش‌پژوه ، محمد تقى 58 ، 349 ، 389\r\nدانش دبيره ، 45\r\nداود ، 255\r\nداود بن الجراح ، 325\r\nداود ، يعقوب بن 256\r\nدايره المعارف 131 ، 333\r\nدبندار ، 28\r\nدبيران مهشت ، 123 ، 246\r\nدبيربد ، 16 ، 38 ، 123 ، 207 ، 209 ، 210 ، 212 ، 213 ، 225 ، 282\r\nدبير بزرگ ، 207\r\nدجله 59 ، 138 ، 162\r\nدرّاج ، عبد الرحمن بن 100\r\nدرّاج ، عبيد اللّه بن 100\r\nدربان سردار ، 35\r\nدرخت آسوريك ، 46\r\nدرستبذ ، 36\r\nدفيره ، 219\r\nدل ايرانشهر 143\r\nدمشق 19 ، 20 ، 180 ، 292\r\nدوادار ، 23\r\nدوران اسلامى ، 317\r\nدولت ساسانى ، 195\r\nدهخدا 26 ، 67 ، 69 ، 76 ، 84 ، 168 ، 169 ، 189 ، 212 ، 258 ، 374\r\nدير الجماجم ، 186\r\nديلمان 258\r\nديلمى ، 91 ، 236 ، 366\r\nديلميان 196\r\nدين دبيره ، 44 ، 47\r\nدين دبيريه ، 46\r\nدين دفتريه ، 44\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nدين دفيره ، 46\r\nدينور 171 ، 404 ، 405 ، 409\r\nدينورى ، ابو حنيفه 38 ، 153 ، 354 ، 363 ، 378 ، 399 ، 404 ، 406\r\nديوان آب قم ، 142\r\nديوان آب مرو ، 142\r\nديوان الاحشام ، 149\r\nديوان الخاصة ، 145 ، 146\r\nديوان الرسائل ، 246\r\nديوان الضياع ، 145\r\nديوان العراق ، 125\r\nديوان الماء ، 133\r\nديوان المعانى 102\r\nديوان انشاء ، 248\r\nديوان بريد ، 227\r\nديوان خراج ، 183 ، 224 ، 237 ، 246\r\nديوان خراسان ، 194\r\nديوان رسائل ، 207 ، 208 ، 224 ، 227 ، 231 ، 239 ، 281\r\nديوان زمام ، 213\r\nديوان زمام و خاتم ، 227 ، 228 ، 235\r\nديوان سپاه ، 224\r\nديوان عراق ، 194\r\nديوان مركزى ايران ، 194\r\nديوان نوروز ، 146\r\nديوكلسيانوس ، 130\r\nذقى قار 131\r\n\r\nر\r\nرئيس‌دار الانشاء ، 213\r\nراز دبيره ، 44\r\nراز دفيره ، 46\r\nراس سهريه ، 45\r\nراهويه مروزى نيشابورى ، 405\r\nرأس سهريه ، 46\r\nربيع الابرار 100\r\nربيع بن زياد ، 168\r\nرسائل 71 ، 72 ، 75 ، 103 ، 213 ، 214 ، 388\r\nرسائل ابو اسحق صابى ، 103\r\nرسائل البلغا 266 ، 276 ، 281 ، 335 ، 338 ، 340 ، 404\r\nرسائل الدخاء 266\r\nرسائل طبع الجوانب 360\r\nرستم گواذ ( رستم قباد - رستقباد ) 258\r\nرشيد ، 253 ، 319 ، 358\r\nرفوت ، 75\r\nرقه 335\r\nركن الدوله ( حسن ) 258\r\nرم دفيره ، 46\r\nروانگان ديبهر ، 153\r\nروزنامه آميانى 418\r\nروسى 107\r\nروم 251 ، 333\r\nرومى ، 94 ، 116 ، 117 ، 118 ، 179\r\nروميان ، 116\r\nرى 258 ، 332\r\nرياشى ، 356\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nريحانة الادب ، 252\r\nرىّ سامرا 59 ، 139 ، 140\r\n\r\nز\r\nزاب ، 249 ، 250\r\nزادان فرخ ، 132 ، 169 ، 173 ، 177 ، 178 ، 181 ، 182 ، 196 ، 231 ، 232 ، 243\r\nزاد فرخ ، 151\r\nزادويه ، مروان بن مهلب 104 ، 370 ، 371\r\nزبان اوستايى ، 47\r\nزبان فارسى ، 15\r\nزبير ، عبد إله بن ، 165 ، 166 ، 201 ، 237\r\nزبير ، مصعب بن 237\r\nزرتشت ، 46 ، 47 ، 379 ، 386\r\nزرتشتى ، 152\r\nزردشتيان ، 152\r\nزكى مبارك ، 300 ، 301 ، 306\r\nزمام ، 212\r\nزمخشرى 328\r\nزنبويه 332\r\nزند ، 48\r\nزندقه ، 409\r\nزياد ، 168 ، 169 ، 172 ، 191 ، 228 ، 229 ، 230 ، 231 ، 232 ، 234 ، 235 ، 236 ، 238\r\nزياد بن ابى سفيان ، 191\r\nزياد بن ابيه ، 172 ، 233 ، 234\r\nزياد ، عبيد الله بن 168 ، 196 ، 231 ، 233\r\nژوستى نيان ، 223\r\n\r\nس\r\nسائب بن مالك 199\r\nساسانى ، 11 ، 12 ، 13 ، 14 ، 15 ، 16 ، 17 ، 18 ، 22 ، 25 ، 30 ، 31 ، 32 ، 33 ، 34 ، 35 ، 37 ، 38 ، 42 ، 47 ، 48 ، 52 ، 72 ، 99 ، 104 ، 112 ، 116 ، 123 ، 125 ، 126 ، 127 ، 128 ، 130 ، 133 ، 134 ، 135 ، 136 ، 143 ، 146 ، 148 ، 149 ، 155 ، 156 ، 157 ، 176 ، 178 ، 180 ، 203 ، 204 ، 207 ، 208 ، 212 ، 217 ، 218 ، 219 ، 220 ، 222 ، 223 ، 225 ، 227 ، 228 ، 235 ، 252 ، 279 ، 280 ، 304 ، 342 ، 380 ، 388\r\nساسانيان ، 13 ، 16 ، 30 ، 39 ، 40 ، 63 ، 82 ، 135 ، 150 ، 228 ، 234 ، 340\r\nسالم ، 237 ، 240 ، 243 ، 248 ، 249 ، 285 ، 307 ، 315 ، 318 ، 321 ، 331 ، 345 ، 381 ، 417\r\nسامان ، 237\r\nسامرا 59\r\nسبك‌شناسى 44 ، 45 ، 46 ، 49 ، 219 ، 359 ، 421\r\nسپهبد ، 16\r\nسپهسالار ، 34\r\nستوربان ، 32\r\nستوقه ، 77\r\nسجستانى ، ابو سليمان منطقى ، 111 ، 224\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nسرآخور ، 31\r\nسرگذشت هرمزان و شرح نخستين آشنايى اعراب مسلمان با ديوانى ايران 170 ، 172\r\nسريانى ، 44\r\nسعد ، 250\r\nسعد بن ابى وقاص ، 159\r\nسعد بن اياس ، 195\r\nسعيد بن العاص ، 99 ، 106 ، 184\r\nسفاح ، ابو العباس 249\r\nسكسكى ، يزيد بن ابى كبشه 188\r\nسلام ، احمد بن ، 353 ، 356\r\nسلجوقى ، 118\r\nسلجوقيان ، 236\r\nسلم ، 318 ، 323\r\nسليمان بن عبد الملك ، 185 ، 187 ، 188 ، 190 ، 370\r\nسمرة بن جندب ، 175 ، 176\r\nسميّه ، 229 ، 230 ، 233\r\nسنان ، 131\r\nسنتريون ، 304\r\nسند الجندى 413 ، 408\r\nسنكاپان ، 35\r\nسنى ملوك الارض و الانبياء 90 ، 94 ، 95 ، 98 ، 340\r\nسورآفرين ، 49\r\nسويد ، 323 ، 328 ، 329 ، 330 ، 331 ، 332\r\nسهل بلخى ، ابو الحسن احمد بن 224\r\nسهل بن هارون ، 105 ، 318 ، 323\r\nسيبويه 332 ، 414\r\nسيرافى ، ابو سعيد 224\r\nسيرهء عمر بن عبد العزيز 189\r\nسيستانى ، ابو حاتم 405\r\nسيستانى ، عبد الرحمان ، 61 ، 167 ، 168 ، 245 ، 132\r\nسيوطى 25 ، 406\r\n\r\nش\r\nشاپور ، 38 ، 153 ، 155 ، 223 ، 224 ، 251 ، 278 ، 279 ، 283 ، 285 ، 304 ، 346 ، 352 ، 353 ، 365 ، 366 ، 376 ، 377 ، 389 ، 390 ، 428\r\nشاپور ذو الاكتاف ، 353 ، 362\r\nشادشاپور 229\r\nشام 180 ، 230 ، 333 ، 335\r\nشاهبان ، 32 ، 35\r\nشاه‌دبيره ، 45\r\nشاهنامه ، 22 ، 40 ، 41 ، 42 ، 43 ، 79 ، 260 ، 278 ، 357 ، 379 ، 390 ، 396 ، 397 ، 398\r\nشاهويه ، 104\r\nشاهين ، 324\r\nشاهين‌بان ، 32\r\nشراب ، 28\r\nشرح قاموس 67 ، 329\r\nشريف رضى 102 ، 103\r\nشريف مرتضى 102 ، 103\r\nشعطا 132\r\nشعوبيان ، 50\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nشمسى ، 87\r\nشوقى ضيف 83 ، 213\r\nشهربان ، 35\r\nشهرپوآماركار ، 154\r\nشهور العرب ، 88\r\nشهور فرس ، 89\r\nشيبانى ، ابو عمر 51\r\nشيبانى ، قيس بن مسعود 131\r\nشيبة بن ايمن ، 184\r\nشيخ عبد القادر گرگانى ، 311\r\nشيراز 121 ، 132\r\nشيرويه ، 33 ، 38 ، 136 ، 230 ، 231 ، 256 ، 343 ، 346 ، 354 ، 376 ، 380 ، 400 ، 401 ، 425 ، 426 ، 430\r\nشيلمه ، 325\r\n\r\nص\r\nصاحب ، 74 ، 244 ، 255\r\nصاحب الديوان ، 124\r\nصاحب الزمام ، 209 ، 212\r\nصاحب العمل ، 213 ، 217\r\nصاحب بن عباد 19 ، 58 ، 71 ، 72 ، 73 ، 75 ، 77 ، 103 ، 196 ، 213 ، 213\r\nصاحب صدقات المملكة ، 153\r\nصالح ، 61 ، 132 ، 167 ، 168 ، 169 ، 172 ، 173 ، 174 ، 176 ، 177 ، 178 ، 180 ، 181 ، 182 ، 183 ، 184 ، 185 ، 188 ، 189 ، 190 ، 191 ، 192 ، 193 ، 194 ، 201 ، 243 ، 245 ، 246 ، 247\r\nصالح ، فيض بن ابى 256\r\nصبح الاعشى فى كتابه الانشاء ، 9 ، 10 ، 18 ، 20 ، 21 ، 22 ، 23 ، 24 ، 25 ، 26 ، 27 ، 28 ، 29 ، 30 ، 31 ، 32 ، 33 ، 34 ، 35 ، 62 ، 89 ، 206 - 208 ، 211 ، 222 ، 235 ، 236 ، 240 - 246 ، 247 ، 281 ، 284 ، 286 ، 329 - 346 ، 350 ، 377\r\nصدرى ، ابو الفضل 220\r\nصلاح الدين عثمان هاشم 107\r\nصنايع كلامى ، 314\r\nصولى ، ابراهيم بن عباس 75 ، 99 ، 100 ، 101 ، 114 ، 233\r\nصهيب ، 131\r\nضحاك ، 265 ، 266\r\nضحاك بن قيس شيبانى ، 265\r\n\r\nط\r\nطائى ، ابو البخترى 186\r\nطاهر 333\r\nطاهر ، احمد بن ابى 388\r\nطاهر بن الحسين ، 325\r\nطاهر ، عبد الله بن 319 ، 325 ، 356\r\nطباطبا ، محمد بن على بن 329\r\nطبردار ، 26 ، 32\r\nطبرستان 18 ، 90\r\nطبرى ، 13 ، 33 ، 34 ، 59 ، 79 ، 80 ، 91 ، 95 ، 97 ، 98 ، 99 ، 131 ، 132 ، 144 ، 148 ، 149 ، 160 ، 166 ، 172 ، 186 ، 187 ، 196 ، 230 ، 231 ،\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n341 ، 348 ، 352 ، 353 ، 354 ، 362 ، 363 ، 369 ، 370\r\nطبرى ، ابو جعفر 108\r\nطرسوس ، 106\r\nطسق ، 129\r\nطسوج ، 81\r\nطقر 253\r\nطلحه ، 165\r\nطليق ، اسحاق بن 194\r\nطليق بن حبيب ، 187\r\nطولون ، احمد ابن ، 253 ، 254 ، 333\r\nطهمان ، 255\r\nطيب ، احمد بن 406\r\nطيفور خراسانى ، ابو الفضل احمد بن ابى طاهر 253 ، 266\r\nظفرنامه 119\r\n\r\nع\r\nعائشه در دوران معاويه 131\r\nعاتكه ، 190\r\nعامر شعبى ، 186\r\nعامر ، عبد الله بن 168 ، 230\r\nعامرى نيشابورى ، ابو الحسن 224 ، 234 ، 285 ، 304 ، 344 ، 356 ، 366 ، 376 ، 390 ، 391 ، 400 ، 401 ، 427 ، 428 ، 430\r\nعايشه ، 165\r\nعباس ، عبد الله بن 230\r\nعباسى ، 10 ، 11 ، 14 ، 34 ، 38 ، 59 ، 98 ، 102 ، 106 ، 108 ، 109 ، 125 ، 145 ، 175 ، 194 ، 199 ، 203 ، 207 ، 208 ، 236 ، 255 ، 332 ، 333 ، 409\r\nعباسيان ، 102 ، 199\r\nعباسى ، منصور 164 ، 236 ، 252 ، 255 ، 319 ، 430 ، 431\r\nعباسى ، مهدى 63 ، 102 ، 164 ، 236 ، 253 ، 255 ، 256 ، 319 ، 430\r\nعباسيها ، 208\r\nعبد الجبار بن عبد الرحمان ، 250\r\nعبد الحفيظ شبلى 173\r\nعبد الحميد ، 123 ، 237 ، 239 ، 240 ، 243 ، 244 ، 245 ، 246 ، 247 ، 248 ، 249 ، 250 ، 251 ، 252 ، 253 ، 254 ، 255 ، 257 ، 258 ، 259 ، 261 ، 265 ، 266 ، 276 ، 277 ، 278 ، 279 ، 280 ، 281 ، 282 ، 283 ، 285 ، 287 ، 288 ، 289 ، 290 ، 291 ، 292 ، 293 ، 298 ، 299 ، 300 ، 303 ، 304 ، 305 ، 306 ، 307 ، 308 ، 309 ، 310 ، 311 ، 313 ، 314 ، 315 ، 318 ، 321 ، 322 ، 331 ، 333 ، 334 ، 335 ، 336 ، 340 ، 381\r\nعبد الحميد ، ابو الفضل محمد بن احمد بن 253\r\nعبد الحميد بن يحيى بن سعد العامرى ، 250 ، 252\r\nعبد الحميد ، محمد محيى الدين 257\r\nعبد الرحمان ، 168 ، 174\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nعبد الرحمن بدوى 417\r\nعبد الرحمن ، صالح بن 193\r\nعبد الصمد ، 259\r\nعبد القدوس ، صالح بن 360\r\nعبد الله ، 90 ، 197 ، 198 ، 199 ، 200 ، 201 ، 255 ، 265 ، 266 ، 324 ، 332 ، 348 ، 404\r\nعبد الله ، ابو القاسم 108\r\nعبد الله العلائى 64\r\nعبد الله بن ابى بكره ، 231\r\nعبد الله بن محمد بن احمد بن المدبر 333\r\nعبد الله ، خالد بن 101\r\nعبد المحيد 38 ، 185 ، 249 ، 251 ، 258 ، 266 ، 282 ، 283\r\nعبد الملك ، سليمان بن 371\r\nعبد الملك ، يزيد بن 187 ، 190\r\nعبد الوهاب عزام ، 75 ، 83 ، 213\r\nعبد إله ، 265\r\nعبد إله بن محمد ، 323\r\nعبده ، 192\r\nعبدة العنبرى ، 192\r\nعبله ، 168\r\nعبيد ، 229\r\nعبيد الله ، 169 ، 172 ، 196 ، 231 ، 238 ، 369\r\nعبيد الله بن يحى بن خاقان 409\r\nعتابى 335\r\nعتبه ، 229 ، 230\r\nعتبة بن غزوان ، 229\r\nعتبى ، ابو الحسن 224\r\nعثمان 234\r\nعثمان بن حنيف 162\r\nعدى بن ارطاة ، 189\r\nعذرا ، 323\r\nعراق ، 167 ، 169 ، 197 ، 231 ، 233\r\nعرب ، 50 ، 68 ، 85 ، 89 ، 90 ، 92 ، 102 ، 108 ، 114 ، 131 ، 132 ، 145 ، 158 ، 165 ، 175 ، 179 ، 181 ، 197 ، 198 ، 199 ، 201 ، 228 ، 256 ، 299 ، 335\r\nعربها ، 188\r\nعربى ، 15 ، 17 ، 18 ، 19 ، 20 ، 22 ، 24 ، 25 ، 26 ، 27 ، 28 ، 29 ، 30 ، 32 ، 33 ، 34 ، 35 ، 42 ، 44 ، 45 ، 54 ، 55 ، 56 ، 58 ، 61 ، 62 ، 63 ، 66 ، 68 ، 70 ، 71 ، 72 ، 74 ، 75 ، 76 ، 77 ، 78 ، 79 ، 80 ، 81 ، 82 ، 85 ، 87 ، 88 ، 91 ، 92 ، 93 ، 94 ، 95 ، 104 ، 107 ، 112 ، 120 ، 124 ، 125 ، 126 ، 127 ، 129 ، 132 ، 136 ، 137 ، 145 ، 147 ، 150 ، 153 ، 167 ، 168 ، 169 ، 173 ، 175 ، 177 ، 179 ، 180 ، 181 ، 182 ، 183 ، 184 ، 185 ، 194 ، 195 ، 196 ، 201 ، 206 ، 208 ، 214 ، 218 ، 225 ، 227 ، 237 ، 239 ، 240 ، 258 ، 260 ، 291 ، 292 ، 296 ، 297 ، 306 ، 307 ، 311 ، 328 ، 330 ، 342 ، 343 ، 344 ، 359 ، 371 ، 379 ، 378 ، 388 ، 395 ، 433\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nعرق الموت ، 253\r\nعروضى 263\r\nعريذار ، 123\r\nعزر السير 349 ، 380 ، 390 ، 396 ، 431\r\nعسفان 371\r\nعسكرى ، ابو هلال 55 ، 235 ، 236 ، 246 ، 258 ، 259 ، 260 ، 261 ، 258 ، 262 ، 278 ، 290 ، 299 ، 300 ، 303 ، 304 ، 305 ، 308 ، 309 ، 310 ، 311 ، 312 ، 313 ، 314 ، 315 ، 334 ، 335\r\nعطيه ، 184\r\nعقبه ، داود بن 370\r\nعكبرا 107\r\nعلم الاختلاج ، 423\r\nعلم‌دار ، 26\r\nعلوى ، حسن بن زيد 91\r\nعلى 106 ، 332\r\nعلى بن ابى طالب ( ع ) ، 99 ، 100 ، 106 ، 107 ، 159 ، 162 ، 163 ، 165 ، 166 ، 179 ، 201 ، 230 ، 231 ، 253 ، 254 ، 358 ، 200\r\nعلى بن بويه 90\r\nعلى بن حمزه ، 332\r\nعلى بن داود ، 318\r\nعلى بن عبيده ريحانى ، 318\r\nعلى بن هارون ، 104 ، 110 ، 111\r\nعلى بن يحيى منجم 115\r\nعلى ( ع ) 232 ، 233\r\nعمارة بن حمزه ، 318\r\nعمر بن خطاب ، 100 ، 101 ، 130 ، 131 ، 144 ، 152 ، 158 ، 159 ، 160 ، 161 ، 162 ، 164 ، 170 ، 171 ، 172 ، 176 ، 189 ، 192 ، 194 ، 229 ، 232 ، 233 ، 234 ، 381\r\nعمر ابو النصر 266\r\nعمر بن زبير ، 233\r\nعمر بن عبد العزيز ، 101 ، 189\r\nعمر بن مطرّف ، 253 ، 319\r\nعمر بن هبيره ، 184 ، 192\r\nعمر بن هيبره الفزارى 84\r\nعمر خيام ، 118\r\nعمرو ، كلثوم بن ، 234 ، 335\r\nعمر يزيد بن مهلب ، 189\r\nعمر ، يوسف بن 184 ، 194\r\nعميد ، ابو الفضل بن 257\r\nعواصم 180\r\nعهد اردشير 332 ، 339 ، 340 ، 346 ، 379 ، 385 ، 388 ، 389 ، 390\r\nعهد كسرى ، 396\r\nعيد شعانين ، 98\r\nعيد فصح ، 98\r\nعيد مهرگان ، 101\r\nعيد نوروز ، 98 ، 100\r\nعيسى ، 358\r\nعيون الاخبار 51 ، 52 ، 54 ، 57 ، 59 ، 101 ، 278 ، 279 ، 283 ، 341 ، 343 ، 349 ، 356 ، 359 ، 364 ، 367 ، 402 ، 405 ، 406 ، 409 ، 411 ، 414 ، 417 ، 420 ، 425 ،\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n427 ، 429 ، 430\r\n\r\nغ\r\nغازان خان ، 118 119\r\nغازانى ، 119\r\nغبسى 72\r\nغرر ملوك الفرس ، 48\r\nغره 253 ، 377\r\nغريب القرآن ، 51\r\nغزنوى ، 151\r\nغطريف بن قدامه غسانى ، 19\r\nغياث اللغات 70\r\nغيلان ، 318\r\n\r\nف\r\nفادوسبان ، 353\r\nفارس 232 ، 237 ، 249\r\nفارسنامه 42 ، 70 ، 121 ، 122 ، 123 ، 124 ، 132 ، 207\r\nفارسى ، 10 ، 14 ، 15 ، 17 ، 18 ، 19 ، 20 ، 21 ، 22 ، 24 ، 25 ، 26 ، 27 ، 28 ، 30 ، 31 ، 32 ، 33 ، 35 ، 42 ، 43 ، 44 ، 49 ، 54 ، 55 ، 59 ، 63 ، 64 ، 66 ، 67 ، 68 ، 69 ، 70 ، 71 ، 72 ، 73 ، 74 ، 75 ، 76 ، 77 ، 78 ، 79 ، 80 ، 82 ، 83 ، 85 ، 87 ، 88 ، 90 ، 91 ، 104 ، 107 ، 122 ، 124 ، 125 ، 126 ، 127 ، 129 ، 133 ، 142 ، 145 ، 151 ، 153 ، 167 ، 168 ، 169 ، 170 ، 173 ، 174 ، 177 ، 179 ، 182 ، 183 ، 184 ، 194 ، 195 ، 208 ، 227 ، 230 ، 231 ، 237 ، 239 ، 260 ، 279 ، 283 ، 286 ، 297 ، 305 ، 335 ، 342 ، 343 ، 344 ، 348 ، 359 ، 377 ، 378 ، 379\r\nفارسى اسلامى ، 22 ، 33 ، 35\r\nفارسيان 249\r\nفارسى باستان 75\r\nفارسىزبان ، 208\r\nفاروق اكبر ، 341\r\nفاطمى 10 ، 20 ، 34\r\nفاطميان 10\r\nفاطميها ، 10 ، 208\r\nفتح بن خاقان ، 106\r\nفتوح البلدان ، 125 ، 131 ، 144 ، 151 ، 156 ، 159 ، 160 ، 161 ، 162 ، 163 ، 165 ، 166 ، 168 ، 174 ، 180 ، 185 ، 188 ، 191 ، 192 ، 205 ، 212 ، 214 ، 226 ، 228 ، 229 ، 230 ، 231 ، 234 ، 237 ، 370 ، 388\r\nفخر الدوله ديلمى 196\r\nفرابه 198\r\nفرات 131\r\nفرانسوى ، 79 ، 294 ، 300\r\nفرانسه 35 ، 126 ، 174\r\nفرّاء ، 51\r\nفرخى سيستانى ، 151\r\nفردوسى 22 ، 39 ، 40 ، 41 ، 42 ، 43 ، 79 ، 80 ، 151 ، 217 ، 260 ، 357 ،\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n379 ، 385 ، 390 ، 397\r\nفررزدق 84\r\nفرس ، 47 ، 89 ، 347\r\nفرورده دفيره ، 46\r\nفرهاد 23\r\nفرهنگ اسدى 67 ، 79\r\nفرهنگ ايرانى پيش از اسلام و آثار آن در تمدن اسلامى و ادبيات عربى 45 ، 170 ، 195\r\nفريبرز ، 23\r\nفريدون ، 362\r\nفضل بن عيسى بن ابان ، 105 ، 259 ، 318 ، 324\r\nفنا خسرو ، 153\r\nفنكال ، 83\r\nفى الادب العربى بيروت\r\nفيروز ، 148 ، 324 ، 427\r\nفيروزآبادى 82 ، 83 ، 100 ، 329\r\nفيروز شاپور 251\r\nفى علّة اعياد الفرس ، 104\r\nفينيقيها 71\r\n\r\nق\r\nقاضى بدر الدين ، 10\r\nقاطول كسروى ، 138\r\nقالى ، ابو على 409\r\nقاموس 67 ، 74 ، 77 ، 78 ، 81 ، 82 ، 83 ، 100 ، 328\r\nقاهره 10 ، 101 ، 107 ، 266 ، 276 ، 322 ، 340 ، 341 ، 357 ، 413\r\nقباد ، 33 ، 123 ، 129 ، 195148 ، 340 ، 343 ، 354 ، 357 ، 376 ، 395 ، 396 ، 425\r\nقباد اول 13\r\nقتيبة بن مسلم ، 238 ، 404\r\nقحذم بن ابى سليم ، 184 ، 194\r\nقدامة بن جعفر ، 63 ، 138\r\nقرآن ، 50 ، 51 ، 113 ، 186\r\nقرأت فى بعض كتب العجم ، 283\r\nقرطبه 414\r\nقريش ، 106\r\nقزوينى 427\r\nقفص 107\r\nقفطى 218\r\nقلقشندى ، ابو العباس احمد بن على 10 ، 18 ، 19 ، 20 ، 21 ، 22 ، 23 ، 24 ، 25 ، 26 ، 28 ، 29 ، 30 ، 31 ، 32 ، 33 ، 34 ، 89 ، 93 ، 206 ، 207 ، 208 ، 211 ، 220 ، 240 ، 244 ، 245 ، 246 ، 281 ، 345\r\nقم 90 ، 150 ، 184 ، 195 ، 196 ، 197 ، 198 ، 257\r\nقنسرين 180\r\nقيس بن مسعود 131\r\nقيمره 195\r\n\r\nك\r\nكاتب ، 194\r\nكاتب الدّست ، 35 ، 208\r\nكاتب السرّ ، 23\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nكاردار ، 34 ، 218\r\nكار مهتر 218\r\nكارنامك 34\r\nكارنامه اردشير بابكان 359\r\nكاروند ، 50 ، 51 ، 217\r\nكاشانى ، 350\r\nكامل ، 102\r\nكاوه ، 97\r\nكاويانى ، 95 ، 97\r\nكتاب اخبار اسحاق بن ابراهيم 106\r\nكتّاب اقضيه و سجلّات و شروط ، 219\r\nكتاب الآداب 335\r\nكتاب الاجواد 335\r\nكتاب الاشارة فى غريب القرآن ، 51\r\nكتاب الالفاظ 335\r\nكتاب الآيين ، 364\r\nكتاب الباهر ، 108\r\nكتاب الحيل 335\r\nكتّاب الخراج ، 225\r\nكتاب الخصال ، 110\r\nكتاب الدلائل على التوحيد من كلام الفلاسفة ، 111\r\nكتّاب الرسائل ، 225\r\nكتاب العين ، 110\r\nكتاب الفرق و المعيار بين الاوغاد و الاحرار ، 110\r\nكتاب المسائل 342 ، 344\r\nكتاب المنطق 335\r\nكتاب تاج ، 147\r\nكتاب حت الاوطان ، 111\r\nكتابخانهء سلطنتى ، 212\r\nكتّاب رسائل ، 220\r\nكتّاب سجلّات ، 220\r\nكتّاب سير ، 220\r\nكتّاب شروط ، 220\r\nكتاب شهر رمضان ، 109\r\nكتاب عهد كسرى الى ابنه هرمز يوصيه حين اصفاه الملك و جواب هرمز اياه ، 397\r\nكتاب عهد كسرى انوشروان الى ابنه الذى يستمى عين البلاغة ، 397\r\nكتاب غريب الحديث ، 51\r\nكتاب فضائل بغداد و صفتها ، 111\r\nكتاب فنون الحكم 335\r\nكتّاب محاسبات ، 219\r\nكتاب مراسلات الاخوان و محاورات الخلّان ، 110\r\nكتابة الاحكام ، 225\r\nكتابة الاموال ، 246\r\nكتابة الدواوين ، 297\r\nكتابة الدين ، 44 ، 47\r\nكتابة الرسائل ، 44 ، 46 ، 297\r\nكتابة الشروط ، 225\r\nكتزياس ، 222\r\nكراچكوسكى ، 107\r\nكردعلى ، محمد 19 ، 20 ، 266 ، 281 ، 292\r\nكركر ، 107\r\nكريستن سن 13 ، 16 ، 18 ، 22 ، 25 ، 30 ، 32 ، 33 ، 34 ، 35 ، 37 ، 38 ، 48 ، 49 ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n72 ، 74 ، 121 ، 122 ، 126 ، 136 ، 149 ، 154 ، 155 ، 215 ، 217 ، 218 ، 219 ، 223 ، 252 ، 262 ، 278 ، 352 ، 418\r\nكسايى ، 332 ، 250\r\nكستبزود ، 133 ، 134 ، 141 ، 142\r\nكستيك‌بان سردار ، 34\r\nكسروى ، 110 ، 111\r\nكسروى ، ابو الحسن على بن مهدى 103\r\nكسرى و نيز - انوشيروان ، 160 ، 354 ، 398\r\nكسكر 229\r\nكله 258\r\nكليه و دمنه 232 ، 332 ، 341 ، 430 ، 431\r\nكميل بن زياد ، 186\r\nكندى ، 302 ، 406\r\nكنزآمارديبهر ، 148\r\nكوروش ، 212 ، 348 ، 382\r\nكوشيد ، عبد الله بن 200\r\nكوفه 171 ، 201 ، 332\r\nكى بشتاسف بن كى لهراسب 126\r\nكيتانى 382\r\n\r\nگ\r\nگاه‌شمارى اهل قم ، 90\r\nگاه‌شمارى در ايران قديم 15 ، 93 ، 95 ، 98 ، 115 ، 116 ، 118 ، 119 ، 120\r\nگاهنامه ، 11 ، 12 ، 154\r\nگريگورى ، 118\r\nگستهم 23\r\nگشته ، 44\r\nگشته دفيره ، 46\r\nگند سالار ، 34\r\nگودرز ، 153\r\n\r\nل\r\nلاسماعيل بن عباد ، 77\r\nلبتان 77 ، 107 ، 130 ، 290\r\nلسان العرب 64 ، 68 ، 69 ، 70 ، 75 ، 79 ، 80 ، 82 ، 83 ، 150 ، 165\r\nلطف التدبير 430\r\nلغت الفرس ، 64\r\nلغتنامه 26 ، 64 ، 66 ، 67 ، 69 ، 72 ، 67 ، 76 ، 84 ، 168 ، 169 ، 189 ، 212\r\nللنقل و الملازمة ، 111\r\nليپزيك ، 84 ، 95\r\nليث خطيب ، 324\r\nليلى ، عبد الرحمن بن ابى 186\r\n\r\nم\r\nمآخذ اسلامى ، 133 ، 149 ، 155\r\nما شاء الله و ابو معشر ، 406\r\nما كان كاكى 258\r\nماليات نوروزى ، 99\r\nماوردى 75 ، 357\r\nماه افريدون ، 369\r\nماهوى خرّاد 23\r\nماهويه ، 165\r\nمأمون ، 79 ، 80 ، 102 ، 105 ، 106 ،\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n111 ، 194 ، 199 ، 318 ، 319 ، 325 ، 328 ، 330 ، 332 ، 333 ، 388\r\nمبارك 203\r\nمبرّد ، 51 ، 100 ، 102 ، 332 ، 410 ، 413\r\nمتوكّل 59 ، 98 ، 103 ، 106 ، 108 ، 113 ، 114 ، 115 ، 144 ، 333 ، 380 ، 409\r\nمتوكلى ، ابى جعفر 45\r\nمتوكليه 59\r\nمجاهد ، 187\r\nمجمل التواريخ 23 ، 171\r\nمجموعهء رسائل ، 314\r\nمحاسن بيانى ، 314\r\nمحمد ، 106 ، 253 ، 255 ، 324 ، 325 ، 328 ، 329 ، 333\r\nمحمد ، ابو عبد إله 323\r\nمحمد ، احمد بن 254\r\nمحمد المؤبد ، 45\r\nمحمد بن ابى المهاجر ، 253\r\nمحمد بن اسحق بن ابراهيم موصلى ، 106\r\nمحمد بن الحسن ففسيه 332\r\nمحمد بن زيد 90\r\nمحمد بن طاهر بن الحسين 335\r\nمحمد بن قادم ، 51\r\nمحمد بن قاسم 188 ، 189\r\nمحمد بن ليث الخطيب ، 318\r\nمحمد بن هارون 90\r\nمحمد رسول الله 234\r\nمحمد كرد على ، 291 ، 292\r\nمحمدى ملايرى ، محمد 172 ، 195\r\nمختار ، 201\r\nمدائن ، 157\r\nمدائنى ، 173 ، 174\r\nمدبّر ، 333\r\nمدرج ، 64\r\nمرجانه ، 231\r\nمردان‌شاه ، 132 ، 182 ، 183 ، 184\r\nمردبذ ، 25 ، 36\r\nمرزبان ، ابو حنيفه نعمان بن ثابت بن نعمان بن ، 35 ، 100\r\nمرسيه ، 301\r\nمرو 335\r\nمروان ، 237 ، 243 ، 249 ، 250 ، 254 ، 265 ، 266 ، 298 ، 370 ، 371\r\nمروان بن اياس ، 184\r\nمروان ، بن عبد الملك ، 172 ، 174 ، 179 ، 192 ، 201 ، 236 ، 237 ، 251 ، 370\r\nمروان بن محمد ، 249 ، 298\r\nمروان ، عبد الله بن 266\r\nمروج الذهب 12 ، 13 ، 90 ، 122 ، 148 ، 150 ، 151 ، 160 ، 210 ، 215 ، 216 ، 235 ، 257 ، 341 ، 342 ، 368 ، 376 ، 380 ، 385 ، 390 ، 406 ، 421\r\nمروزان ، 429\r\nمروزى ، 404\r\nمروك 340 ، 341\r\nمزدك 340 ، 341 ، 396\r\nمزيد ، يزيد بن 324\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nمستعين ، 199 ، 325\r\nمسعود سعد ، 76 ، 369\r\nمسعودى ، 11 ، 12 ، 13 ، 16 ، 37 ، 46 ، 47 ، 122 ، 148 ، 150 ، 157 ، 160 ، 210 ، 215 ، 235 ، 257 ، 341 ، 345 ، 347 ، 350 ، 352 ، 355 ، 361 ، 368 ، 373 ، 376 ، 378 ، 380 ، 385 ، 390 ، 392 ، 406 ، 416 ، 418 ، 421\r\nمسكويه ، ابو على ، 54 ، 224 ، 348 ، 350 ، 362 ، 363 ، 381\r\nمسكويه رازى 58 ، 124 ، 126 ، 377 ، 389\r\nمسلم ، 404\r\nمسلمان 199\r\nمسلمانان 70 ، 332\r\nمسلم بن عقيل ، 172\r\nمسلمه ، 192\r\nمسلم ، يزيد بن ابى 187\r\nمسيحى ، 88 ، 93 ، 118 ، 120\r\nمسيحيها ، 98\r\nمصر 9 ، 10 ، 26 ، 63 ، 72 ، 173 ، 208 ، 213 ، 257 ، 266 ، 306 ، 332 ، 333 ، 421\r\nمصرى ، 89\r\nمصطفى السقا 173\r\nمصطفى جواد 131\r\nمصعب ، 201\r\nمطيع للّه ، 118\r\nمعاويه ، 100 ، 101 ، 172 ، 175 ، 176 ، 200 ، 228 ، 230 ، 232 ، 233 ، 234 ، 235 ، 236 ، 238 ، 255\r\nمعاويه ، اياس بن 193\r\nمعتز ، 199\r\nمعتزله 405\r\nمعتزلى ، 108\r\nمعتصم ، 149 ، 199\r\nمعتضد ، 108 ، 111 ، 115 ، 116 ، 199 ، 325\r\nمعتمد ، 106 ، 199 ، 409\r\nمعجم الادبا ، 258 ، 359\r\nمعجم البلدان ، 63 ، 81 ، 131 ، 63 ، 137 ، 140 ، 144 ، 157 ، 172 ، 250\r\nمعرّب ، 129\r\nمعرفت غريب ، 50\r\nمعزّ الدوله ديلمى ، 320\r\nمعز الدين 10\r\nمعزى ، 66\r\nمعن بن زائده ، 234\r\nمعين ، محمد 33 ، 63 ، 68 ، 80 ، 208\r\nمغيره ، 184\r\nمغيرة بن ابى قرّه ، 184\r\nمغيرة بن شعبه ، 162 ، 172 ، 230\r\nمفاتيح العلوم ، 62 ، 63 ، 64 ، 66 ، 67 ، 69 ، 70 ، 72 ، 72 ، 74 ، 76 ، 78 ، 81 ، 82 ، 83 ، 85 ، 133 ، 127 ، 161 ، 209 ، 210 ، 214 ، 245\r\nمقدسى بشارى ، 90 ، 290\r\nمقدمه ابن خلدون 281 ، 284 ، 286 ، 358 ، 410\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمقفع ، عبد الله ابن 203 ، 204 ، 209 ، 214 ، 290 ، 296 ، 297 ، 322 ، 344 ، 388 ، 389\r\nمكس ، 130\r\nمكه 237\r\nملكشاه ، 25 ، 118\r\nملوك الفرس ، 288\r\nمنتصر ، 144\r\nمنجشانيه 131\r\nمنجم ، احمد بن 318\r\nمنجم ، على بن يحيى ، 107 ، 108 ، 115\r\nمن حديث الشعر و النشر 300\r\nمنوچهر ، 361 ، 362\r\nمنوى دسميتانى ، 323\r\nموانيذ ، 84\r\nموريس شهاب 130\r\nموريه ، 44\r\nموزه بريتانى 119\r\nموسى 360\r\nموسى بن عمران ، 362\r\nموصلى ، اسحق 109\r\nموفق 409\r\nمهاذرگشسب ، 33\r\nمهتر ركاب‌خانه ، 30\r\nمهتر شراب‌خانه ، 30\r\nمهتر طشت‌خانه ، 30\r\nمهتر فراش‌خانه ، 31\r\nمهدى 256\r\nمهران ، 153 ، 258\r\nمهرگان ، 101 ، 102 ، 103\r\nمهر گشنسب ، 104\r\nمهرنرسى ، 13\r\nمهلب زادويه 371\r\nمهلب ، عبد الملك بن 189\r\nمهلّبى ، 118\r\nمهلّب ، يزيد بن 184 ، 187 ، 189 ، 190 ، 192 ، 320 ، 370\r\nمهيار ديلمى 102 ، 103\r\nمهينداذ ، 111\r\nميبذ 30 ، 35\r\nميخى ، 47\r\nميرآخور ، 31\r\nميمون بن هارون ، 281\r\nمينوى ، مجتبى 17 ، 47 ، 224 ، 232 ، 350 ، 428 ، 430 ، 431\r\nمؤبد ، 16\r\nمؤرج سدوسى ، 51\r\n\r\nن\r\nنافع ، 229\r\nنامه اردشير ، 346\r\nنامه تنسر 17 ، 47 ، 154 ، 219 ، 220 ، 222 ، 339 ، 350 ، 352\r\nنامه دبيره ، 44\r\nنبطى ، 44\r\nنخجيربد ، 32\r\nنديم ، هارون بن على 110\r\nنرسى ، 34 ، 130\r\nنزهة الاليا فى طبقات الادباء 332\r\nنصر ، 194\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nنصر الله منشى ، 430 ، 431\r\nنصر بن سيّار ، 194 ، 255\r\nنظام الملك ، 34\r\nنظامى 209\r\nنظامى عروضى ، 218 ، 262\r\nنظامى گنجوى ، 33\r\nنعمان بن ثابت ، ابو حنيفه 193\r\nنعمان بن مرزبان ، 100\r\nنعمان سكسكى ، 193\r\nنفيس ، ابو نصر 224\r\nنفيسى ، سعيد 14 ، 16 ، 25 ، 30 ، 32 ، 357\r\nنفيع ، 229\r\nنقل ديوان عراق از فارسى به عربى ، 173\r\nنوح 258\r\nنوروز ، 93 ، 94 ، 98 ، 99 ، 101 ، 102 ، 103 ، 105 ، 113 ، 114 ، 115 ، 116 ، 117 ، 118 ، 146 ، 380 ، 381\r\nنوروز سلطانى ، 118\r\nنوش 22\r\nنوشتكين غرچه ، 25\r\nنويرى ، 349\r\nنهاوند 171\r\nنهاية الادب 349 ، 399\r\nنيم كستج ، 46\r\nنيم‌گشته دفيره ، 44 ، 46\r\n\r\nو\r\nواسپوهران آماركار ، 154 ، 156\r\nواسط ، 265\r\nوزرگفرمدار ، 262\r\nوسف دفيره ، 46\r\nوفيات 251 ، 254 ، 255 ، 332\r\nوفيات الاعيان ، 100\r\nو كتب سنه تسع و عشرين و مائه ، 276\r\nوليد بن عبد الملك ، 186 ، 187\r\nوليد بن عقبه ، 99\r\nو مكايدهم فى حروبهم ، 363\r\nوهب ، سعيد بن 325\r\nوهرز ، 354 ، 369 ، 429\r\nويستهم اسپهبد ، 153\r\nويش دبيره ، 45\r\nويليام مارسه ، 294 ، 300\r\n\r\nه\r\nهادى ، 253 ، 256 ، 319\r\nهارون ، ابو عبد الله هارون بن على ، 108 ، 109 ، 111\r\nهارون الرشيد 79 ، 256 ، 332 ، 335\r\nهارون بن على ، ابو الحسن على بن 104 ، 109\r\nهارون ، سعيد بن 318 ، 323\r\nهام دبيره ، 44\r\nهانى بن مسعود 131\r\nهبيره ، يزيد بن عمر بن 101\r\nهخامنشى ، 212 ، 222\r\nهديهء نوروز ، 101\r\nهرابذه ، 351\r\nهربذ ، 351\r\nهرتسفلد ، 15 ، 16 ، 72\r\nهرمز ، 38 ، 224 ، 278 ، 279 ، 285 ،\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n352 ، 363 ، 365 ، 376 ، 389 ، 397 ، 398 ، 399\r\nهرمزدنامه 150\r\nهزاربد ، 36\r\nهزاره فردوس 427\r\nهشام بن عبد الرحمن اموى ، 113 ، 237 ، 240 ، 249 ، 318 ، 321 ، 414 ، 417\r\nهشام بن عبد الملك ، 19 ، 101 ، 113 ، 114 ، 194 ، 249 ، 298\r\nهمدان 171\r\nهندسه ، 85\r\nهندى ، 68 ، 102\r\nهوبشمان 25 ، 30 ، 33\r\nهوبشمان صرف و نحو ارمنى 74\r\nه و . بيلى 48\r\nهومند ، 348\r\nهيربد ، 16\r\nهيطاليان ، 427\r\n\r\nى\r\nيادداشتهاى قزوينى 69\r\nياسمى ، رشيد 49 ، 136 ، 215 ، 262\r\nياقوت 107 ، 212 ، 157 ، 250 ، 252\r\nيتمة الدهر ، 77 ، 102 ، 388 ، 389\r\nيحيى ، 105 ، 106 ، 113 ، 249 ، 253 ، 332 ، 360\r\nيحيى بن على ، ابو احمد 108\r\nيحيى ، عبد الحميد بن 113 ، 185 ، 244 ، 266 ، 281 ، 298\r\nيحيى ، هارون بن على ، 104 ، 110\r\nيزد 30\r\nيزداد ، محمد بن 323 ، 328 ، 329 ، 331 ، 332\r\nيزدانفادار ، 197 ، 198\r\nيزدان گشسب 38\r\nيزدانيروز ، 358\r\nيزدجرد ، 90 ، 111\r\nيزدجرد الاثيم ، 153\r\nيزدجرد بن شهريار ، 90\r\nيزدگرد ، 104 ، 105 ، 112 ، 115 ، 116 ، 148 ، 153 ، 427\r\nيزدگرد دوم 13\r\nيزدگردى ، 90 ، 94 ، 142\r\nيزدگشنسب ، 153\r\nيزيد ، 101 ، 172 ، 187 ، 188 ، 190 ، 192 ، 193 ، 324\r\nيسار تبرانى 255\r\nيعقوب بن داود ، 255 ، 256\r\nيعقوبى 13 ، 59 ، 124 ، 125 ، 144 ، 149 ، 151\r\nيغما 237\r\nيمينى 232\r\nيوسف ، 194\r\nيوسف ، احمد بن 102 ، 318 ، 319\r\nيوسف ، محمد بن 132\r\nيوشع فنكل 322 ، 341\r\nيونان 300\r\nيونانى ، 85 ، 111 ، 296 ، 305\r\nيونانيها 71\r\nيونس ، عاصم بن 195\r\nيهود ، 212 ، 222\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nهزاره‌هاى گمشده تاريخ سياسى ، مدنى و فرهنگى ايران باستان تاليف دكتر پرويز رجبى\r\nمجلد يكم : اهورامزدا ، زردشت و اوستا . اين مجلد شامل دو بخش ، به توضيح تحليلى جايگاه اهورامزدا ، زردشت و اوستا تخصيص يافته است و خواننده را به برداشت درست‌ترى از آيين زرتشت و مقولات اين كيش باستانى نزديك مىكند .\r\nمجلد دوم : هخامنشيان به روايتى ديگر . تاريخ تحليلى آريايىها ، مادها و هخامنشيان ، از آغاز تا بر تخت‌نشينى خشايارشا همراه با ضميمه‌اى صد و چهل صفحه‌اى با عنوان نظام اجتماعى و سازمان ادارى ايران در زمان داريوش و پيدايش خط ميخى فارسى باستان .\r\nمجلد سوم : خشايارشا تا فروپاشى هخامنشيان . تاريخ مستند اين دوران ، همراه با ترجمه‌ى همه رسالات تاريخى ، سنگ‌نبشته‌ها ، لوح‌نبشته‌ها و كتيبه‌هاى يافت شده .\r\nمجلد چهارم : اشكانيان ( پارتها ) . توضيح‌گر 5 قرن تاريخ مه‌آلود و ناشناخته‌ى ايران كه در عين‌حال از حساس‌ترين و خطيرترين دوره‌هاى تاريخى و آبشخور بخش عظيمى از ادب شفاهى و حماسى ايران باستان است .\r\nمجلد پنجم : ساسانيان . از آغاز پيدايى تا زوال اين سلسله ، شامل اسناد و تحليل‌هاى تاريخى متنوع و پرشمار و توضيح‌گر نقش دين در ايران ساسانى .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nتاريخ و فرهنگ ايران كه توضيح‌گر دوران انتقال از عصر ساسانى به عصر اسلامى و حاصل بازپرداخت و تدوين بخشى از يادداشت‌هاى چهل سال تدريس استاد دكتر محمد محمدى ملايرى در دانشگاه تهران و دانشگاه‌هاى دولتى لبنان و امريكايى بيروت است ، گامى است مؤثر كه انتشارات توس در همواركردن راهى برداشته كه راه تمدن‌ها و راه تفاهم ملت‌ها نام گرفته است .\r\nمجلد اول به توضيح زمينه‌هاى فرهنگى ، سياسى و اجتماعى اين دوره تخصيص يافته و پرده از بسى ابهامات ناشى از تعريب بركشيده است .\r\nمجلد دوم و سوم كه هر دو دل ايرانشهر ( بخش اول و دوم ) نيز نام دارند ، به توضيح جغرافياى فرهنگى و تاريخى سرزمينى اختصاص يافته‌اند كه عراق نام داشت و استان مركزى و كانون فرهنگى ايران تلقى مىشد .\r\nمجلد چهارم ؛ تحت عنوان : زبان فارسى همچون مايه و مددكارى براى زبان عربى در نخستين قرن‌هاى اسلامى .\r\nمجلد پنجم ، در نقد و بازشناساندن فرهنگ و متون پهلوى راه‌يافته به سرزمين‌هاى عربى و ادب فارسى عصر ساسانى تحت عنوان : نظام ديوانى ساسانى در دولت خلفا و ديوان خراج كه در دست انتشار است و به زودى عرضه خواهد شد .\r\nدو مجلد پيوست‌ها تكمله‌اى است بر مجموعه‌ى مجلدات قبلى اين اثر كه در حوزه‌هاى ايران‌شناسى ، تاريخ و زبان‌شناسى است .\r\n\r\n\r\n","description":"","footnote":"","page_name":" 464 ","page_number":464}
  ]