[
  {"content":"\r\n\r\nسلجوقنامه\r\nتأليف\r\nخواجهء امام ظهير الدين نيشابورى\r\nكه تقريبا در حوالى سنه 582 وفات كرده با\r\nذيل سلجوقنامه\r\nتأليف\r\nابوحامد محمد بن ابراهيم\r\nكه در سنه 599 تأليف شده\r\nاز نشريات\r\nگلاله خاور\r\nبها سى ريال\r\nتيرماه 1332 شمسى\r\nحق چاپ محفوظ\r\nچاپخانهء خاور تهران\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nمقدمه ناشر\r\nدو سال پيش اديب دانشمند آقاى ميرزا اسماعيلخان « حميد الملك » افشار پيشنهاد كردند كه سلجوقنامهء ظهيرى نيشابورى و چند كتاب نفيس ديگر كه در دسترسشان است براى چاپ تحت اختيار بنده بگذارند و زحمت مقابله و تصحيح آن را به عهده بگيرند با كمال تشكر پذيرفتم و چون بدبختانه ايشان در دهى نزديك رودبار گيلان گوشه‌گيرى اختيار نموده‌اند و كمتر به شهر ميآيند سال گذشته نسخهء پاك‌نويس‌شدهء سلجوقنامه را به بنده سپردند و قسمتى از آن را باهم مقابله كرديم كه چند جا محو داشت و باقى نسخه را گذاشتند تا امسال كه پيش از عيد بطهران آمدند چاپ كتاب را با بودن ايشان شروع كردم ولى يك فرم كه چاپ شد نتوانستند بمانند تصحيح و مقابله را بعهدهء خود بنده گذاشتند - شنيدم نسخهء عكسى سلجوقنامه‌اى در كتابخانهء استاد محترم آقاى سعيد نفيسى است از ايشان خواهش كردم نسخهء خود را به بنده دادند ولى معلوم شد سلجوقنامهء ظهيرى نيست بلكه كتابى است كه سالها بعد از اين كتاب نوشته شده و بجامعى اين كتاب هم نيست فقط اضافاتى از كلمات قصار عربى و اشعار و غيره دارد و صفحات افتاده‌اى در چند جاى آن نسخه هست در آخر هم سلطنت طغرل و قسمتى از خوارزمشاهيان را اضافه دارد بهرجهت اين نسخه كمكى از نظير صحيح نمودن اسماء و كلمات بىنقطه نمود سپس براحة الصدور و روضة الصفا و حبيب السير و كامل ابن اثير تاريخ آل سلجوق منتخب عماد كاتب و ساير منابعى كه در دسترس بود مراجعه و كوشش بسيار نمودم تا نسخهء حاضر در دسترس قارئين محترم قرار گرفت پس از تمام شدن چاپ غلطهائى كه در نتيجهء محو نسخهء اصل يا نداشتن نقطه يا غلط نويسنده رخ داده و از نسخ ديگر پيدا بود در صفحهء آخر يادآورى كردم كه كتاب اصلاح شود و با تهيهء فهرست اسماء رجل و اماكن و قبائل و كتب نسخهء كاملى تقديم دوستداران تاريخ داشتم\r\n4 تيرماه 1332 محمد رمضانى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبقلم آقاى ميرزا اسماعيلخان افشار حميد الملك\r\n\r\n[ پيشگفتار 
  ]\r\nبسمه تعالى ظهور سلاجقه در تاريخ ايران خصوصا و آسياى غربى عموما از بزرگترين وقايع و شروع دورهء جديديست . آل سلجوق در ايران وحدت سياسى را تأسيس و ايرانيان را كه در تحت حاكميت سلسله‌هاى متفرق و جانشينان خلفاى بغداد سرميكردند در تحت يك اداره آوردند تشبئات بىثمرى كه در زمان غزنويه براى رسميت زبان فارسى شده بود در دورهء آل سلجوق جامهء عمل به خود پوشيده سلاجقه زبان فارسى را رسمى و ادارهء مملكت را به خود ايرانيان برگذار و حتى تقويم را باسامى ماه‌هاى ايرانى بجاى تقويم و ماه‌هاى عرب استعمال و استقلال حقيقى ايران را مجددا تأسيس نمودند و آداب و تمدن ايران كه بواسطهء اهمال آل بويه منحصر به ايران شرقى شده بود و دانشمندان و شاعران ايران غربى اكثر اشعار و آثار خود را به عربى سروده و تدوين ميكردند به كلى جاى خود را به زبان فارسى برگزار كرد و استعمال عربى مخصوص كتب دينى گرديد مگر نادرا . تمدن ايران در زمان سلاجقه بمنتهى درجهء زيبائى و ظرافت رسيد در نقاشى و معمارى و غيره ترقيات فوق العاده مشهود گرديد . روح ايرانى كه تا آنزمان در تحت فشار اجانب افسرده بود با تربيت آل سلجوق در ادبيات و صنايع خود را نشان داده در نتيجه تمدن جديدى باسم تمدن سلاجقهء ايران كه در تاريخ سياسى و اجتماعى اهميت مخصوص دارد تأسيس گرديد . سلاجقه با تشويقات جدى به حركت اين روح صنعتى خدمت بزرگى نمودند . يكشعبهء از اين خاندان با سرعت فوق العاده سرتاسر ايالات بيزانس شرقى را در تحت حاكميت خويش آورده و دولت سلاجقهء روم را تأسيس كرده انتقام فتوحات اسكندر را از غرب گرفتند ، زبان و ادبيات و علوم و صنايع ايران با نژاد جنگ‌جويان ترك مخلوط شده بجاى نژاد و تمدن يونان در آسياى صغير برقرار و زبان فارسى زبان رسمى دولت سلاجقهء روم گرديد .\r\nتمدن ايران كه بعد از ظهور اسكندر از سواحل شرقى هلسپون و داردانل عقب‌نشينى اختيار كرده بود بعد از چندين قرن دوباره با اين خاندان در صحراهاى ليدى و فريژى با كمال استحكام ريشه دواند و در ظهور مغول مملكت سلاجقهء روم پناه‌گاه امنى براى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nايرانيان گرديد . و آثار ادبا و شعرا و علماى فارسىزبان اين مملكت مانند حضرت مولاناى رومى ، ابن بىبى ، قانعى طوسى ناظم كليله ؛ صدر الدين قونيوى و صدها غير آن بهيچوجه در زيبائى فصاحت و بلاغت از آثار ايرانيان معاصر خود نازلتر نيست . صنايع سلاجقهء روم در تاريخ صنعت مقام بزرگى دارد و همان صنعت خالص ايرانيست كه در تحت نفوذ صنايع بيزانس و سوريهء شمالى بوجود آمده بالاخره يكى از علائم مشخصهء اين خانواده ذوق و دلباختگى و علاقهء شديد بسيارى از افراد اين خاندانست بشعر پارسى مانند طغرل آخرين پادشاه سلاجقهء ايران و كيقباد از سلاجقهء روم و غيره كه اشعار آنها را از حيث زيبائى و بلاغت در رديف اشعار اساتيد ميتوان قرار داد و بديهى است كه اطلاع از جزئيات تاريخ آل سلجوق و شعب آن در تاريخ ايران و ساير ممالك آسياى غربى اهميت مخصوصى دارد و مهمترين كتابى در اين‌خصوص كه فعلا در دست است همان تاريخ معروف ابن الاثير است كه آن مورخ بزرگ اطلاعات خصوصى خود را با محتويات مشارب التجارب شمس الدين بيهقى و تاريخ ابن عبد الملك همدانى و تاريخ سلاجقهء عماد كاتب و منتظم ابو الفرج بن جوزى در يك جا گردآورده و معلومات بسيار نفيس ذيقيمتى درخصوص دول مختلفهء سلاجقه در كتاب خود مندرج ساخته است و مورخين عرب مانند سبط ابن جوزى و بيبرس منصورى و نويرى و ذهبى و ابن خلدون همان اطلاعات ابن اثير را خلاصه كرده‌اند .\r\nمهمترين ماخذ فارسى تاريخ سلاجقه زبدة التواريخ حافظ ابرواست كه « 1 » خلاصهء تواريخ متعدد را در مجلد دوم و خلاصهء همين كتاب را در مجلد سوم تاريخ كبير خود چنانچه بعد ذكر خواهيم كرد درج كرده و بالاخره قاضى احمد غفارى و مؤلفين تاريخ كبير الفى - جلد 2 - و جنابى رومى در عيلم الزاخر و حاجى خليفه در فذلكه و درويش احمد منجم‌باشى در جلد دويم صحايف الاخبار غالب مآخذ تواريخ آل سلجوق را بروايات مختلف در كتب خويش خلاصه كرده‌اند . بديهى است كه سودمندترين كتب راجع بسلاجقه همانهاست كه از طرف اعاظم رجال آنخاندان كه غالب وقايعرا يا خود مشاهده كرده‌اند يا از ثقات\r\n\r\n\r\n\r\n\r\n","description":"","footnote":"\r\n( 1 ) - در تاريخ ابو الفضل بيهقى و زين الاخبار و مجمل التواريخ و جامع الحكايات عوفى و لباب الالباب اطلاعات قيمتدارى راجع بظهور سلاجقه ذكر شده زبدة التواريخ صدر الدين بسيار مختصر است و درخصوص اوائل ظهور اين خاندان نظر وى بتاريخ عماد كاتب بوده رجوع به تركستان بارتولد شود\r\n","page_name":" 4 ","page_number":4},
  {"content":"\r\n\r\nمعاصرين شنيده در كتب خود گردآورده‌اند بدبختانه از اين قبيل كتب مانند تاريخ ابو طاهر خاتونى و نوشيروان خالد و ذيل آن كه در مقدمهء مرزبان‌نامه اسم برده شده و تاريخ ابو العلاء احول و استظهار الاخبار قاضى احمد دامغانى و تاريخ قاضى ركن الدين جوينى و سلجوقنامهء ظهيرى نيشابورى كه در عصر جهانگيرى آنخاندان بوجود آمده در اعصار متوسط اسلامى دست بىانصاف طبيعت عموم آنها را بديار نيستى رهسپار كرده امروز از آن كتب باستثناى ترجمهء عربى نفثة المصدور نوشيروان خالد و سلجوقنامهء ظهيرى نيشابورى اثرى باقى نمانده\r\nمستشرق معروف فرانسه شفر در يكى از مجلدات منتخبات خود قسمتى از تاريخ آل سلجوق از كتابى موسوم براحة الصدور راوندى درج كرده « 1 » و اين كتاب تا زمان وى مطلقا معروف نبوده نظر بفقدان تاليفى ديگر در اين‌خصوص متضمن بودن كتاب مزبور اطلاعات نفيس و ذيقيمتى را در تاريخ سلاجقه بسرعت در بين مستشرقين شهرت پيدا كرد و ادوارد برون معروف تمام آن كتابرا با حذف زوائد بانگليسى ترجمه نمود و بالاخره متن فارسى آن در سنهء 1920 به تصحيح مولوى محمد اقبال پنجابى كه از فضلاى پاكستان است با حواشى و مقدمهء مبسوط سودمند از طرف اوقاف گيپ زيور طبع آراسته شد « 2 » راحة الصدور عبارت از سه قسمت است مقدمه ، تاريخ سلاجقه ؛ خاتمه اين كتاب كه مشحون است\r\n\r\n\r\n\r\n\r\n","description":"","footnote":"\r\n( 1 ) - درخصوص تاريخ سلاجقه از طرف مستشرقين و دانشمندان معاصر شرق هيچگونه اثر قابل‌اعتماد تأليف نشده در باب تاريخ سلاجقهء روم بمجلد اول تاريخ عثمانى مستشرق اطريشى فون هامر رجوع شود و در تاريخ تركيه اوقزا نيز تحقيقات مفيدى ميتوان بدست آورد در قسمت آرشه لوژيك سلاجقه مخصوصا سلاجقه روم در تركيه بعضى آثار مفيد نشر شده\r\n( 2 ) - بعضى از قدما براى استفاده از حرفهء ادب به اين قبيل سرقتها متشبث شده‌اند از آن جمله عبد الرزاق سمرقندى قسمتى از اواخر جلد سيم و تمام جلد چهارم زبدة التواريخ حافظ ابرو را سرقت و بدون هيچگونه تغيير عبارت در كتاب مطلع السعدين درج نموده - ميرزا زين العابدين نسخهء جهان‌آراى غفارى را از اول تا آخر سرقت و موسوم به تكملة الاخبار نموده - سيد على رازى تذكرهء عوفى را سرقت و باسم بزم‌آرا نموده پسر وى مير حيدر رازى هر سه جلد تاريخ نفيس الفى را سرقت و موسوم به زبدة التواريخ كرده است . خوشمزه است كه بارتولد مستشرق روسى بدون تحقيق مير حيدر را يكى از مورخين عصر صفويه دانسته و شرح مبسوطى از وى در دائرة المعارف اسلامى درج كرده سرقت بزم‌آرا را مرحوم علامهء محمد قزوينى تحقيق فرموده‌اند و بقيه را نگارنده\r\n","page_name":" 5 ","page_number":5},
  {"content":"\r\n\r\nبحشو و زوائد فوق العاده و خارج از موضوع بطوريكه مقدمهء كتاب 37 ورق است . در متن تاريخ نيز هرجا شخصا تصرف كرده ثابت نموده كه هيچگونه آشنائى با فن تاريخ نداشته است و در متن تاريخ بدون ادنى مناسبتى با سابق و لاحق كلام اكثر بعنف بسيارى از قصايد مجير و اثير و سيد حسن غزنوى و امثال فارسى و عربى و احاديث گنجانيده كه غالبا رشتهء تاريخ را به كلى از هم ميگسلد و خوانندهء كتاب از ادخال اين همه حشو و زوائد كسل مىشود . بهرصورت راوندى كه خطاط و نقاش بوده آشنائى با ادبيات نداشته عبارات مقدمه و خاتمه نيز غالبا سرقت از ديگران است كه بهم ربط ندارد و خود مولوى چاپ‌كننده باكثر آنها پى برده و در حواشى اشاره كرده . راوندى از بيسوادى و تنگى قافيه اكثر اشعار مجير و غيره را مبدل به نثر كرده و بسيارى از عبارات ذخيرهء خوارزمشاهى و رسالهء شراب و شطرنج و غير آن را سرقت و جابجا در كتاب درج كرده بديهى است مقصود وى كه خطى خوش و دستى در تذهيب داشته از تاليف اين كتاب در آسياى صغير جديد الاسلام كه هنوز ادبيات فارسى در آنمملكت ريشه ندوانده بود و در آنموقع در قونيه از فضلا و دانشمندان ايران كسى يافت نميشد آن بود كه صله از كيخسرو سلجوقى بگيرد در هرصورت راحة الصدور از ابتدا تا اوائل سلطنت طغرل خلاصهء سلجوقنامهء ظهيرى است منتها در بعضى موارد باختصار اين كتاب پرداخته و در موردى كه خواسته از خود چيزى بيفزايد يا بعضى مطالب كتابرا مقدم و مؤخر بنويسد اشتباهات مضحك كرده راوندى وفات محمود غزنوى را در سنهء 428 ذكر كرده ؛ در ظهيرى سنهء 421 ذكر شده و ورود طغرل را به نيشابور سهوا در سنهء 424 مينويسد و در سلجوقنامه سنهء 428 ذكر شده راوندى براى اينكه تملقى به غياث الدين كيخسرو بگويد مينويسد « بتاريخ ذى الحجه سنهء خمس و خمسين و اربعمائه الب ارسلان محمد بن ابى سليمان پسر طغرل بيك سليمانرا كه كودك بود بر كنار گرفت و بر تخت نشست و پادشاهى عراق و خراسان بر او مقرر شد مدت ملكش دوازده سال بود بعد از وفات عمش طغرلبك و دو سال پيش از آن بخراسان بعد از وفات پدرش چغرى بيك » - در سلجوقنامهء ظهيرى گويد « الب ارسلان در ذى الحجه اين سال بيامد و برى بر تخت مملكت نشست سليمان برادر را در كنار گرفته و پادشاهى عراق و خراسان برو\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nمسلم شد » و بعد از سوق تاريخ الب ارسلان بازگويد « و مدت ملكش دوازده سال بعد از وفات عمش طغرلبك دو سال بخراسان بعد از وفات پدرش چغربيك الى آخر صفحه از كتاب حاضر » سليمان جد سلاطين سلاجقهء روم و كيخسرو مىباشد راوندى ويرا پسر طغرلبك نقل كرده كه استفاده كند چون راحة الصدور را بنام وى تاليف كرده و با اينهمه خود مجبور شده كه ماخذ سرقت را نشان دهد چنان كه گويد ( و همين تاريخ بعهد خداوند عالم طغرل بن ارسلان بن طغرل رحمه اللّه ظهير الدين نيشابورى كه استاد ارسلان و مسعود و خويش دعاگوى نبشته بود ) رجوع شود براحة الصدور راوندى چاپ ليدن صفحهء 54 بهرحال نگارنده مقالهء مبسوطى در شمارهاى 1 - 2 و 3 از مجله مهر سال دوم 1313 صفحهء ( 26 ) ( 157 ) 241 درج كردم و در آنجا قسمتى از راحة الصدور را با سلجوقنامهء ظهيرى مقابله كردم همينطور شرحى مبسوط درخصوص زبدة التواريخ كاشانى و روابط آنكتاب با جامع التواريخ ذكر كردم به آنجا رجوع شود\r\nمتاسفانه راجع شرح‌حال ظهيرى در كتب سير و اخبار ذكرى نشده راوندى گويد كه وى معلم سلطان طغرل و مسعود بوده و يقينا وفاتش در حوالى سنهء پانصد و هشتاد و دو بوده سلجوقنامهء ظهيرى بواسطهء اهميت موضوع و فقدان تاليفى ديگر در اين خصوص از زمان تاليف شهرت عظيم يافته و قبول عمومى بهمرسانيده چه بتصريح راوندى وى معلم دو نفر از سلاطين سلجوقى بوده و غالب وقايع زمان را به چشم مشاهده كرده يا از ثقات شنيده از اينجهت عموم مورخين ايران بلافاصله بعد از تاليف اين كتاب تا زمان غفارى باسم و رسم از سلجوقنامه نقل كرده‌اند و در واقع راجع بتاريخ آل سلجوق هيچ كتابى در اينخصوص در يد مورخين ايران نبوده مثلا قسمت تاريخ سلاجقهء جامع التواريخ خواجه رشيد و تاريخ گزيده و زبدة التواريخ حافظ ابرو از اين كتاب تلخيص شده حافظ ابرو گويد « امام ظهير الدين نيشابورى كه تاريخ سلجوقيان نبشته است در زمان اين طغرل نبشته بود و چون بنام او رسيد دعائى و مداحى كرده و كتابرا بر آن ختم كرد « 1 » » و آنچه در فهارس كتابخانه‌هاى اروپا تفحص كردم اين كتاب بدست نيامد عالم خاورشناس معروف روس بارتولد در مقدمهء تاليف مهم خود ( تركستان تا استيلاى مغول ) گويد كه كتاب\r\n\r\n\r\n\r\n\r\n","description":"","footnote":"\r\n( 1 ) - رجوع شود بكتاب زبدة التواريخ حافظ ابرو جلد سوم نسخهء كتابخانهء ملى تهران\r\n","page_name":" 7 ","page_number":7},
  {"content":"\r\n\r\nظهيرى كه با گزيده يك جا جلد شده بود و در هشتصد و ده هجرى استنساخ شده از كتابخانه امپراطورى پطروگراد سرقت شده قسمتى از اين كتاب جزء يكى از نسخ جهانگشاى جوينى كتابخانهء ملى پاريس بوده و مرحوم استاد قزوينى سهوا در مقدمهء ج 1 اشاره فرموده‌اند كه آنكتاب از راوندى خلاصه شده و پس از آمدن طهران به نگارنده تاكيد كردند كه آن نيز قسمتى از سلجوقنامه مىباشد\r\nمؤلف خزانه عامره گويد روزى در مجلس بهاء الدين محمد جوينى از تندنويسى سخن ميراندند مجد الدين همگر گفت من ميتوانم سلجوقنامه را در يك روز بنويسم و بفرمان بهاء الدين آن كتاب را در يك روز نوشت و اين ابيات را در پشت كتاب نوشت\r\n به حكم قاطع دستور و خواجه اسلام * بهاء ملت دين خواجهء و سپهر غلام\r\nكمينه چاكر مخدوم بندهء فرمان * بدست خويش كه فرمانده است بر اقلام\r\nبه چند ساعت روزى و كم از دو دانگ شبى * كتاب قصهء سلجوقنامه كرد تمام\r\nبسال ششصد و شصت و نه از حساب عرب * شب دوشنبه و فرخنده سلخ ماه صيام \r\nواضح است كه مقصود مجد همگر از سلجوقنامه همين كتاب است در هرحال بيشتر علت شهرت سلجوقنامه بواسطه اسلوب بديع و در عين‌حال فوق العاده ساده و روان و خالى از هرگونه تكلف مىباشد چنانچه مرحوم استاد قزوينى با اينكه در موقع طبع مجلد اول جهانگشاى جوينى سلجوقنامه را نديده بود مگر همان قسمت كه جزء جهانگشاى فوق الذكر بود با وجود آن اشاره به اين قسمت مينمايد ( رجوع شود بمقدمه‌اى كه مرحوم قزوينى به جلد اول جهانگشا نوشته است ) ضمنا متذكرم كه كتاب العراضه فى حكايات السلجوقيه نيز سرقت از اين كتاب مىباشد منتها عبارات اين كتاب كه در نهايت سلاست و روانى است مبدل بعبارتى مغلق نموده اما نسخى كه در طبع اين كتاب مورد استفاده قرار گرفته\r\n1 - سلجوقنامه ظهيرى نسخه ناقص تا آخر سلطنت بر كيارق كه با تاريخ گزيده در يك جا جلد شده 2 - نسخه كامل كه با زبدة التواريخ كاشانى در يكجاست متن اين دو نسخه مانند هم اولى در قرن نهم استنساخ شده و دويمى در 988 و اين نسخه اخير كه جديدا بدست آمد كمك بزرگى در تصحيح قسمت اول كتاب نمود\r\nتهران بهمن 1331 اسمعيل افشار\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nكتاب سلجوقنامهء ظهيرى نيشابورى\r\nسپاس و ستايش مر خدايرا جل جلاله و تقدس اسمائه كه موصوفست ذات بزرگوار او ببقاء قدم و منزه است صفات او از نقص حدوث و عدم موجد كارخانه‌اى كه سقف آن عرش افلاكست و صانع الوانى كه فرش و طرح آن بساط خاك آنخداوندى كه نيست و هست ايجاد و آثار صنع قدرت او است و درود بر سيد ثقلين و صاحب قاب قوسين كه شرع او شرايع رسل امم را فسخ كرد و حكم نافذ او احكام عرب و عجم نسخ و سلام و تحيت فراوان بر ياران و اهل بيت او كه مصابيح ممالك تقوى و مفاتيح ابواب ارشاد و هدى بودند ببايد دانست كه برگزيدگان خلائق ملائكهء مقرب و انبيا و امامان دين و پادشاهان عادلند و هر صفى را مرتبه و درجه‌اى هست مقربان حضرت قدس و ساكنان روضهء انس و انبيا و اوصيا واسطه‌اند ميانهء خالق و خلايق و مبين راه هدى و ضلال و مميز ميان حرام و حلال و ملوك راعى رعيت و حامى شريعت و طريقت و حقيقت خلايق از انواع آفت و مخافت و حليت ملائكه تسبيح و تهليل است و حليت انبيا علم و عبادت و حليت ملوك عدل و سياست و هر پادشاه عادل كه از علوم شريف بهره دارد شرف او نزد ديگر ملوك زياده باشد و بدرجهء انبيا نزديكتر و علمى كه ملوك را بايد بعد از علم شريعت و ما يحتاج طاعت و توحيد و اركان دين بدانند سير ملوك و اخبار و تاريخ پادشاهانست و چون بر آن واقف شوند و سيرت و طريقت هريك بخوانند آنچه خلاصهء مكارم اخلاق گذشتگان و سبب نام نيك در دنيا و ثواب و مغفرت در عقبى بود از بهر خود برگزينند و آن را پيشوا سازند و آنچه مذموم عقل و مكروه شرع\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nو نقل است رد نمايند و در اين معنى باشباع و اختصار كتب ساخته‌اند و مجلدات مفيد پرداخته و معلوم است كه در مدت ايام و سيرت پادشاهان عراق و خراسان از طاهريه و صفاريه و سامانيه و غرچقيه و ديالمه و غوريه و سلجوقيه سلاطين بزرگوارتر و بر رعيت مشفق‌تر از آل سلجوق نبودند و چندان خيرات كه در دولت سلاطين آل سلجوق ظاهر و انشا گشت از احياى معالم دين و تشييد قواعد مسلمانى و بناهاى مساجد و رباطات و قناطر و ادرار و افطار و اوقاف كه بر علما و سادات و زهاد و ابرار كه در هيچ روزگار نبوده و آثار آن در ممالك اسلام ظاهر است و اجتهادى كه فرموده در غزوهء كفار و دفع و قهر اشرار و سعيى كه بايام دولت خلفا كرده‌اند بر روى روزگار و صفحهء جبين ليل و نهار باقيست پس ملوك روزگار را بآداب و سير پسنديدهء ايشان اقتدا كردن سبب تاكيد دين و دولت و تأسيس قواعد مملكت باشد\r\nاز اصحاب اخبار و ارباب آثار چنان معلوم شد كه سلجوق بن لقمان از نژاد طوقشورميش « 1 » بود پسر گوگجو خواجه « 2 » كه خرگاه‌تراش پادشاهان ترك بود از اوروق « 3 » و استخوان قيق ( قويوق ) « 4 » و ايشان دودمانى بزرگ و عدد بسيار و خواستهء بيشمار و عدد و عدتى تمام و خيل و حشمى با نظام از زمين تركستان به حكم غلبه و تنگى چراخور بولايت ماوراء النهر تحويل نمود زمستانگاه ايشان نور بخارا بود و تابستانگاه سغد سمرقند و سلجوق مردى بود بحسن سيرت معروف و بيمن نكونامى موصوف و پنج پسر داشت همه سزاوار مهترى و لايق سرورى اسرائيل ، ميكائيل ، موسى بيغور ، يونس و يوسف و هريك شايستهء اميرى و درخور مهترى هرروز اتباع و اشباع ايشان چون تضاعيف بيوت شطرنج در ازدياد و ارتفاع بود و نعمت و ثروت چون ماه نورى بكمال داشت و تمامى پذيرفت و مردان كار و جوانان نامدار ميان آن جمع با عدت تمام و اسباب نظام فراوان شدند سلجوق نماند فرزندانش مهتران قوم شدند و چون محمود سبكتكين با پادشاه تركستان ايلكخان صلح كرد و محمود بكنار جيحون آمد و باهم ديدار كردند و عهود عقود مواثيق بستند\r\n\r\n\r\n\r\n\r\n","description":"","footnote":"\r\n( 1 ) حمله‌كننده\r\n( 2 ) چون رنگ سبز در ميان تركان مقدس مىباشد معنى كلمه منسوب بسبز باشد\r\n( 3 ) ايل طايفه\r\n( 4 ) اين قسمت در هر دو نسخه و حافظ ابرو موجود ولى در راوندى حذف شده\r\n","page_name":" 10 ","page_number":10},
  {"content":"\r\n\r\nو حدود ممالك هريك معين شد ايلكخان از سلجوقيان خائف شده بود پيش محمود به حكم مصاهرت و مصادقت كه از جانبين سلسلهء و داد و اتحاد منعقد بود كسى فرستاد كه در ممالك اين رقعه و مسالك اين بقعه از تراكمه قومى با قوت تمام و شوكت بنظام سالهاست كه از تركستان آمده‌اند و بنور بخارا و نواحى سمرقند مقام ساخته و آن مسارح و مراعى و مرغزارها و ساز و عدت تمام ساخته مستعد و مهيااند خيلى بانيرو و عددى فراوان شده دغدغهء خاطر و وسوسهء ضمير اقتضاء آن مىكند كه اگر شما را وقتى به طرف هند عزيمت و حركتى اتفاق افتد بر وفق تغير و تبدل روزگار و انقلاب و انصراف ايام غدار از ايشان فتنه و فسادى صادر شود كه تدارك و تلافى آن متعذر و متعسر باشد پس به قصد ناحيتى يا بطمع ولايتى با ايشان استظهار وثيقتى كردن و نوابى درخواستن واجب محمود مدتى در قعر اين بحر غواصى ميكرد تا راى رزين اقتضاى آن كرد كه بمطالعه و مشاهدهء ايلكخان بجانب بخارا نهضت نمود و سفيرى چرب‌زبان بايشان فرستاد و پيغام داد كه همواره ما را بديار سند و اقاصى هند عزيمت غزومى افتد و در بلاد اسلام موافقت و مرافقت ما مينمايند از كمال خرد و كاردانى و كفايت و شهامت شما عجب داشته مىآيد كه به حكم مجاورت و حق همسايگى هيچوقت از شما فوجى باحراز چنين سعادت حق مبادرت ننمودند و از جانب ما التماس نكردند معهذا ما را بدوستى و مصادقت شما رغبتى تمامست و چون بعد مسافت بقرب مبدل شد بايد كه مقدم و سرور شما عزيمت حضرت مصمم كند تا آنچه مصلحت و مقتضى وقت باشد استماع كرده با خليع پادشاهانه مراجعت نمايد چون پيغام سفير بايشان رسيد اسرائيل را كه مقدم ايشان بود با ده هزار سوار گزيده عزيمت خدمت سلطان جزم كرد سلطان چون وصول ايشان استماع نمود باز رسول فرستاد كه حالا ما را بمددى حاجت نيست جريده بيايد كه مقصود ديدار است و گفتار و استظهارى كه از جانبين بود بر وفق امر و امتثال فرمان اسرائيل با سيصد نفر از جوانان خوش‌منظر بگزيد و به حضرت آمد و فرزند خود ابو الفوارس قتلمش « 1 » را با خود بياورد چون بشرف تقبيل ببارگاه مستعد\r\n\r\n\r\n\r\n\r\n","description":"","footnote":"\r\n( 1 ) بضم اول و دوم و ميم و سكون شين خلاص شده و ايضا بضم اول و دوم و سكون لام بمعنى تقديس‌شده و بعقيدهء نگارنده اين آخر صحيح است\r\n","page_name":" 11 ","page_number":11},
  {"content":"\r\n\r\nگشتند سلطان او را ترحيب و اكرام تمام كرد و با خويشتن در گوشهء تخت بنشاند بالاى تمام امرا پس مجلس بزم بياراستند چون شرابى ارغوانى با استماع آواز اغانى پيمودند در اثناء محاوره و مناقضه سلطان از او استكشاف مينمايد كه ما را هروقت بجانب سند بغزاى كفار مبادرت مىبايد نمود و بلاد خراسان مهمل و معطل ميماند توقع جانب شما آنست كه ميان جانبين عقدى و استظهارى باشد تا اگر وقتى از طرفى خصمى قوى پيدا آيد باستمداد حاجت افتد شما معاونت دريغ نداريد اسرائيل بپاسخ ميگويد كه از ما در بندگى سلطان تاخير و تقصيرى نباشد محمود ميگويد اگر وقتى ما را بلشكرى حاجت افتد چند مقدار مدد توانيد نمود اسرائيل كمانرا از سلاحدار بستد و از سر غرور باده و نخوت جوانى گفت اين كمانرا بقوم خود فرستم سى هزار مرد كار در حال سوار شوند سلطان باز پرسيد كه اگر بزياده احتياج افتد اسرائيل يكچوبه تير بمحمود انداخت و گفت هرگاه اين تير را بنشان بفرستم نزد خيل خود ده هزار مرد ديگر بيايند و همچنين ميپرسيد تا بكمانى و سه چوبه به صد هزار سوار ملتزم شد محمود گفت اگر زياده بايد گفت ازين تيرها يكى ببلخان كوه فرست صد هزار سوار ديگر بيايد محمود گفت اگر زياده بايد و ضرورت بود گفت اين كمانرا بتركستان فرست اگر دويست هزار سوار خواهى بيايد محمود از اين مفاوضه متفكر شد و با خود انديشيد كسى كه بكمانى و سه چوبه تير بىحاملى اينهمه لشگر آماده و معد ميتواند داشت كار او خوار نشايد گرفت تا سه شبانروز صبوح بعيوق و غدابعشامى پيوستند سلطان او را با نوكران خلعت و خواستهء بىاندازه داد پس بامراء خود فرمود كه اسرائيل سه روز با فرزند و ده نفر از نوكران مهمان ما باشند و باقى نوكران او را شما مهمان خود سازيد چنان كردند و در نيمشب كه شراب در دماغ ايشان اثر كرد همه را گرفته مقيد و محبوس كردند محمود اسرائيل را با ياران در نيمشب با سلاسل و اغلال‌گران بهندوستان بقلعهء كالنجر فرستاد بحدود مولتان چون از خواب مستى افاقت يافت خود را خسته و بسته ديد تن در قضاء آسمان داد و به باقى اولاد سلجوق رسول فرستاد با خلعتهاء شاهانه و نمود كه چون اسرائيل به حضرت ما رسيد نوازش تمام يافت اما از براى آنكه درگاه پادشاهان نديده بود و آداب و فرهنگ آن ندانسته ازو در حالت\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمستى خرده‌اى صادر شد از براى ناموس سلطنت روزى چند محبوس شد بايد كه ايشان از جهت او فارغ البال باشند كه هرچه زودتر با تشريف مراجعت خواهد نمود برادران بعد از استماع پيغام خواستند كه خروج كنند اما از عاقبت كار ترسيدند بتازه‌روئى رسول را با ايجاز مآرب و عطا باز فرستادند و نمودند كه ما فرمان سلطانرا مطيع و منقاديم و همه بندگان كمينه بر سر و جان ما حاكمست اسرائيل تا هفت سال در قلعه محبوس بود چند نفر تركمان از خيل او بيامدند و مدتها در آن محروسه آب‌كشى و حمالى و مشاقى كردند منتهز فرصت تا روزى فرصت يافته و اسرائيل را بدزديدند و راه خراسان گرفته ببيشه رسيدند انديشه موسوس بريشان بردند و آنجا راه گم كردند مبهوت و مدهوش و حيران ماندند بامداد كه طاوس خاور بخلوت استتارت درآمد كوتوال خبر يافت با سپاه بر عقب ايشان بيامد چون لشگر به او نزديك رسيدند و گرفتارى خود جزم كرد تركمانانرا گفت از من طمع ببريد و برادران را از من سلام برسانيد و بگوئيد كه در طلب ملك خراسان سعى و جهد نمائيد و بكوشيد كه اين پادشاه اصيل و نجيب نيست نسبى بزرگ ندارد هرآينه اين مملكت برو نماند بكوشيد تا او را ناچيز كنيد و مملكت او بدست شما افتد چه از جور و ظلم كه در طبيعت او مفطور و مركوز است مرا بيگناه مقيد و محبوس كرده تركمانان در زير گياهها پنهان شدند و آن گروه اسرائيل را بگرفتند و بند سخت‌تر كردند و هم‌آنجا وفات يافت بشربت سم پسرش قتلمش بناشناس مجهول و ارچند سال در آن ولايت چون گاو خراس سرگردان ميگشت بعد از استماع واقعهء پدر به راه بيابان بر صوب سرخ‌كلاهان از هندوستان به و سيستان آمد و از آنجا به راه اسفزار با معبرگاه ترمذ و از آنجا ببخارا شد پيش عمان و خالان خويش و احوال پدر كماهى تقرير كرد ايشان خود طالب ملك بودند بطلب ثار برادر منتشر و مستعد شدند و منتهز فرصت كسى بمحمود فرستادند كه ما را مردم و حواشى و مواشى بسيار شد و از كثرت گروه و ازدحام انبوه مواضع بارح و مراعى بر ما تنگ شد و اين مراعى بمواشى و وفور حواشى ما وفا نميكند توقع بكرم عميم سلطان آنست كه دستورى دهد تا ما از آب جيحون بگذريم و بخراسان ميان نسا و باورد مقام سازيم ارسلان جاذب والى طوس كه سنگ بست رباط او بنا كرده و آنجا مدفونست گفت باستصواب\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمن مصلحت نيست ايشانرا بخراسان راه دادن چه خيلى فراوانند و ساز و آلت عدت بى پايان دارند مبادا كه از ايشان فتنه تولد كند سلطان براى استظهار توفير خزانه و شعف حرص و طمع ايشان را اجازه داد كه از آب عبور كنند و بسخن عاقلانهء او التفات نكرد عقلا گفته‌اند ميان طامع و حريص كار زود تمشيت يابد و تا محمود زنده بود هيچ حركت و جرأت نكردند و عناد و مخالفت ننمودند در اثناء اين حال ميكائيل نيز درگذشت و از او دو پسر بماندند چغربيك ابو سليمان داود و ابو طالب طغرلبك محمد كه هردو وجيه و مقدم خيلان و خويشان شدند تا در سنهء احدى و عشرين و اربعمائه محمود وفات يافت ميان دو پسر او محمد و مسعود در سلطنت خلاف افتاد عاقبت سلطنت بر مسعود مقرر شد در غلواى اين فترت در ثمان و عشرين و اربعمائه پيغام بسورى بن المعتز عميد نيشابور فرستادند كه قبهء مشهد حضرت امام رضا عليه السلام او انشاء كرده از او درخواستند كه در آن نواحى مكانگاه ايشان معين كند .\r\nعميدنامه بمسعود بن محمود فرستاد و او در آنوقت بجرجان برابر شرف المعالى نوشروان بن فلك المعالى منوچهر ابن شمس المعالى قابوس بن وشمگير فرود آمده بطمع مواضعه كه ازو التماس ميكرد و منتظر حمل رى و قم كه عميد ابو سعد حمدوى ميفرستاد چون بر نامهء عميد اطلاع افتاد در حال كوچ كرد و به نشابور آمد بتدبير كار سلجوقيان و لشكريان از سفر مازندران كوفته و خسته بودند و سلاحها نمين و تباه شده و ستوران بهار ناخورده لاغر نهضت و تاختن نمىتوانستند مسعود اول كس فرستاد و مال خواست ندادند و گفتند مال بكسان خود ميدهيم چه ما نيز از نسل و نژاد پادشاهانيم و بگاه غيبت مسعود بجرجان و مازندران چغربيك داود و ابو طالب طغرلبك محمد مشورت كردند كه بروند و تختگاه غزنين بگيرند مسعود چون از اين‌حال خبر يافت با سى هزار سوار و چون بنفس خويش نهضت نميتوانست كرد چند نفر امير از سپاه خود اختيار كرد با ساز و عدتى تمام بمناجزت و محاربهء ايشان فرستاد سلجوقيان ناساخته و غافل بودند هرچند اقبالشان بيدار بود اين قوم ناگاه بحدود حصار طاق ميان و لايه نور و شهرستانه برايشان زدند و بنهب و غارت مشغول شدند سلجوقيان از هر گوشه‌اى رجعت كردند و بعد از\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمصافى سخت لشكر مسعود را بزارى و خوارى بكشتند و پانصد هزار دينار سرخ و سلاح چهارپاى بىاندازه غنيمت برداشتند و از اتفاق نامحمود مسعود را در هند قضيه‌اى صادر شده بود كه او را مجال توقف در خراسان نبود بحسب مصلحت و اقتضاء وقت از سر ضرورت با سلجوقيان صلح كرد و ايشانرا خليع العذار فروگذاشت و روان شد كار ايشان هرروز بالا ميگرفت و به قوت تمام نشو و نما مىيافتند و امارات پادشاهى و علامات سردارى از صفحات و جنات ايشان ميدرخشيد و صبح دولت از مطلع رايات ايشان ميدميد مسعود سال ديگر از هندوستان باغزنه مراجعت و از استيلا و شوكت آل سلجوق خبر يافت بتعجيل تمام مسرعان بامير خراسان دوانيد كه در حال و ساعت بىتردد و توقف بجنگ سلجوقيان مبادرت نمايد و ايشانرا از ديار خراسان بيرون كند او بپاسخ گفت كه كار ايشان زيادت از آنست كه بچون من بنده و امثال من كفايت شود تا با ايشان مقاومت و و مقاتلت توانم كردن مسعود گفت او بازار خويش تيز مىكند و گروهى تركمانرا چه محل و قدر تواند بود جزما فرمان داد كه اين مهم ترا بايد كفايت كرد والى جز از اطاعت چاره نديد مصاف بركشيدن همان بود و شكسته شدن همان سلجوقيان بعد از شكست خصمان چون جراد منتشر و پراكنده شدند و دست تطاول و راهزدن و شور و فتنه و آشوب بگستردند و جملهء ديار خراسان آشفته و مخبط كردند طغرلبك در رمضان تسع و عشرين و اربعمائه بنشابور آمد و بشادياخ برتخت ملك مسعود متمكن شد اضطراب و انقلابى تمام در مردم شهر افتاد منادى فرمود كه هيچكس را باسكان و متوطنان شهر و رعايا كارى نيست و هيچ آفريننده نرنجانيد و زور زيادتى نرسانيد چون اين خبر بمسعود رسيد حيرت و دهشت برو مستولى شد و بغايت متردد و متفكر گشت از غزنين با لشكرى و عدت تمام به راه تكين‌آباد و بست برصوب اسفزار بجانب هراة بخراسان آمد در اين‌حال طغرلبك بولايت طوس بود از برادر چغربيك جدا مسعود خواست كه بتاختن برد و از راه جام بطوس و نگذارد كه ايشان بهم پيوندد شب را بر ماده‌پيلى تيزرو نشسته با لشكرى جريده روى بطوس نهاد ميانشان بيست و پنج فرسنگ بعد مسافت بود مسعود در پشت پيل برخواب شد و كسى او را بيدار نيارست كردن و پيل را تند نمىيارست راند چون روز شد خبر رسيد\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nكه طغرلبك ببرادر پيوست مسعود پيلبانانرا سياست فرمود اما چه سود و الغايه لا يستدرك از آنجا عنان بجانب سرخس تافت و مصاف را بساخت و اولاد قيق ( قيوق ) سلجوق جواسيس ميفرستادند و تفحص احوال خيروشر ميكردند به حصار داندانقان مرو شاهجهان بر هر دروازه صد نفر حامى نشانده بودند با سلاح و ميعاد كرده كه نيمشب هنگام مناجات حاضر شوند تا باتفاق بيك دروازه بيرون شوند و بر دشمن شبيخون زنند نيمشب بمرو در مناجات اين آية ميخواند كه  « يا داوُدُ إِنَّا جَعَلْناكَ خَلِيفَةً فِي الْأَرْضِ »  داود تفسير آن پرسيد چون فحواى معنى آية معلوم كرد خرم و خوشدل و شادمان شد باز استراق‌سمع ميكرد مقرى اين آية ميخواند  « تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ »  از معنى اين آيه پرسيد چون آگاه گشت هردو را بفال نيك گرفت . . . . و باتفاق امرا از شهر بيرون رفتند و از چند جهات بدلى قوى و املى فسيح بر اعدا هجوم و شبيخون كردند و ميان بيابان باورد سرخس بحدود دندانقان مرو شاهجهان در تسع و عشرين و اربعمائه با خصمان مصاف دادند و در آنزمين چاههاى آب بسيار بودند سلجوقيان از آنجا آب برداشته و جملهء چاهها مىانباشتند در آنموضع بىآب كه چشمه و كاريز از چهارسو نبود مردان و ستوران مسعود كه بسيارى بكوشيدند عاقبت از تشنگى سست گشته بستوه آمدند و پشت بركردند چون مسعود حشم را متفرق ديد و خود را تنها عنان بگردانيد و بر پشت پيل روى بهزيمت نهاد بجانب فارياب و پنج ديهه و او چنان فربه بود كه هيچ اسب او را با سلاح نتوانست كشيد مگر بدشوارى و اسبان و تجملات و خزاين و ذخاير برجاى بگذاشت تركمانى چند از پى مسعود ميراندند چون نزديك رسيدند از پيل فرود آمد و بر اسب سوار شد و حمله برد و گرزى بر سر سوارى زد و او را با اسب خرد كرد و برخاك انداخت بعد از آن هر فوج سواران كه آنجا ميرسيدند نمىگذشتند و از آسيب آنزخم مدهوش و متحير ميماندند شخصى در آنحال مسعود را ميگويد اى خداوند آن را كه چنين زخم و يال قوى باشد چگونه بهزيمت رود و ملك و مال موروث بگذارد گفت ايجوان اگرچه زخم چنين است اما اقبال نمانده و تأييد آسمانى نه بروفق تدبير چون سلجوقيان مسعود را بدين صفت بشكستند بيكبار قوت و نيرو گرفتند از اطراف خراسان بيشتر\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nلشكرهاى پراكنده بايشان پيوستند و ايشانرا در دلهاى خاص و عام وقعى تمام پديد آمد سروران ايشان هردو چغربيك و طغرل و عمان ايشان موسى بيغو و يونس سلجوق و ابن عمان و خويشان باهم عهد و مواثيق كردند كه بهمهء مواضع با يكديگر در موافقت و مساعدت و معاونت يكى باشند در خيروشر متفق و متحد كه اگر عياذا باللّه در ميان ما خلافى ظاهر گردد خصمان خيره برما چيره شوند و اين ملك و مشقت بىگفته از دست ما آسان برود آنگاه ندامت و پشيمانى سود ندارد آخر صلح كردند و مواضعه قرار نهادند كه سيستان و غزنين و ديار سند مسعود را باشد و از خراسان و باقى ممالك دست بازدارند و متعرض و منازع نشوند و ايشان چون نيشابور و طوس بگرفتند خواستند كه قتل و غارت كنند چون ماه رمضان بود اين تهديد و وعيد را تا عيد در توقف داشتند و باتفاق يكديگر بخليفه القائم بامر اللّه نامه نوشتند كه ما بندگان آل سلجوق بن لقمان طايفه‌اى هستيم مطيع و منقاد و هواخواه دولت عباسى و مطواع و معاضد اسلام و فرايض و در بيشتر اوقات بغزو و جهاد اعداء دين كوشيده و ما را عمى بود مقدم و سرور اسرائيل نام يمين الدوله او را بىجرم و خيانت و ظهور جنايتى بگرفت و بقلعهء كالنجر هند فرستاد و مدت هفت سال او را در حبس داشت تا آنجا سپرى شد و از خويشان ما بسيارى ديگر بقلاع بازداشت تا برنماندند و چون محمود نماند پسرش مسعود برتخت قيام و بمصالح ملك و مناهج رعايا قيام نمينمود و بملاهى و لهوولغو تماشا و طرب مشغول بود ملك از معدلت . . .\r\nمهمل و معطل ميماند و اهل بدعت مجال فساد مىيافتند اعيان و مشاهير خراسان از ما درخواست كردند تا رعايت و حمايت ايشان كنيم و بمساعدت و معاونت ايشان قيام و اقدام نمائيم امرا و لشكريان مسعود چندبار قصد ما كردند و ميان ما و ايشان كروحرب و مصاف بسيار شد و ظفر و نصرت كه فايدهء دولت و علامت اقبال بيشتر اوقات ما را بود و عاقبة الامر به يارى بارى تعالى و نصرت او كه  « وَ مَا النَّصْرُ إِلَّا مِنْ عِنْدِ اللَّهِ » *  و اقبال حضرت نبوى نصرت ما را بود و بر اعدا غالب و مستولى شديم شكر اين موهبت و نعمت و سپاس اين عطيه و سعادترا طريق معدلت و نصفت در ميان مردم گسترديم و از ظلم‌وجور و بيداد كرانه كرديم ميخواهيم كه اين كار بر نهج قاعدهء دين و قانون اسلام بفرمان خليفه باشد\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو بردست معتمد ابو اسحق الفقاعى اين نامه فرستاديم و در آنوقت مقدم و پيشكار ايشان وزير سالار ابو القاسم بوزجانى بود كريم عهد خويش و ممتاز از جملهء اكفا و اقران بعد از آن ولايت قسمت كردند و از مقدمان هريك طرفى نامزد شدند برادر مهتر چغربيك داود بيشتر خراسان را طمع كرد و مرو را دار الملك ساخت و موسى بيغو به زمين خاور و ولايت بست و حدود هرات و اسفزار و سجستان و كابلستان چندانكه توانست داشت منصوب شد و قاورد « 1 » پسر مهين چغربيك را ولايت كرمان و نواحى طبس و حوالى قهستان مقرر شد و طغرلبك بلندهمت بود عزيمت جانب عراق كرد و ابراهيم ينال « 2 » كه از طرف مادر برادرش بود پسر برادرش ياقوتى و قتلمش ابن اسرائيل پسر عمش هردو مصاحب و ملازم او بودند طغرل چون شهررى را مستخلص كرد و طبرك بدست ايشان افتاد آن را دار الملك خويش ساخت و ابراهيم ينال را بهمدان فرستاد و ياقوتى را به ابهر و زنجان و قتلمش را بولايت جرجان و دامغان با ساير ولايات و الب ارسلان محمد پسر چغربيك برادرزادهء او ملازم خدمت او بود و تا زمان سنجر از قصد محموديان دست بازداشتند و تعرض نرسانيدند چون نامهء ايشان بخليفه رسيد هبت اللّه بن محمد المأمونى را برى پيش طغرلبك فرستاد و پيغام را به نيكووجهى جواب داد و هبت اللّه را فرمود كه اول بهروجه ممكن باشد ببغداد آورد و بتخويف و تهديد نصيحت ايشان كرده كه با بندگان خدا گستاخ نباشيد و ولايت خراب نكنيد و از قانون نصفت و عدالت مگذريد و با وعدووعيد و تشريف ويرا فرستاد فى الجمله مأمول سلجوقيان قبول و مبذول افتاد روز عيد قصد غارت نيشابور كردند طغرلبك گفت روز عيد است مسلمانان را نشايد رنجانيدن چغربيك تيرگى نمود و كارد بكشيد كه اگر نگذارى كه بغارتيم كارد به خود زنم و خود بكشم طغرلبك تواضع و مواسات نمود و بچهل هزار دينار قسط او را راضى كرد هبت اللّه تا سه سال آنجا بماند به حكم آنكه طغرلبك خطبه كردند از ولايات و نواحى گرفتن فراغت در سنهء سبع و اربعين و اربعمائه خليفه بفرمود تا بر منابر بغداد بنام طغرلبك خطبه\r\n\r\n\r\n\r\n\r\n","description":"","footnote":"\r\n( 1 ) تلفظ صحيح اين كلمه قورد بمعنى گرگ است\r\n( 2 ) تلفظ صحيح اين كلمه آينال بمعنى نجيب است\r\n","page_name":" 18 ","page_number":18},
  {"content":"\r\n\r\nكردند و نام او بر سكهء دار الضرب نقش زدند و لقب او ركن الدوله ابو طالب طغرلبك نهادند و نام و القاب ملك رحيم ابو نصر بن ابى الهيجا سلطان الدوله بعد ازو ثبت كردند و طغرلبك در ماه رمضان اين سال ببغداد رسيد و خليفه بسيار او را ترحيب كرد و نزلها و اقامات فرستاد و ملك الرحيم باستقبال طغرلبك تا بنهروان بيامد او را بگرفت و بند كرد و بمحروسهء رى بقلعهء طبرك فرستاد و از آنجا نخست بدر حرم و بشرايط تعظيم قيام نمود چون بازگشت نوبتى فرود آمد خليفه او را نثار و نعمتها و تكلفهاى فراوان فرستاد و سلطانى او را برعراق عرب و قهستان عجم مقرر گشت و بفرمود تا بر كنار دجله بالاى بغداد شهرى انشا كردند كه جامعش هنوز باقيست و بجامع سلطان مشهور و در تسع و اربعين و اربعمائه چون طغرلبك از بغداد بازگشت بساسيرى « 1 » سپهسالار و مقدم جيوش بغداد بود و از انقياد القائم بامر اللّه بگشته و بخليفهء مصر المستنصر باللّه اقتدا و انتما كرد براى اشعار اظهار او بغداد بگرفت و خليفه را اسير كرد و بحديثه وعانه 2 محبوس گردانيد و خطبه و سكه بنام مستنصر كرد خليفه در بند و حبس بطغرل پيغام فرستاد و از بساسيرى استعانت جست‌و به دو تمسك نمود و بتعجيل هرچه تمامتر او را بخواند طغرلبك بحسب التماس متوجه ديوان شد بساسيرى و اتباع او بسوى شام گريختند و ابراهيم ينال از طغرلبك گريخته به قصد خزانهء او بهمدان گريخت سلطان برعقب او برفت و او را برى يافت و بكشت و چون خبر مراجعت طغرلبك تارى ببساسيرى رسيد بتعجيل تمام ببغداد آمد مصاحب قراوش بن المقلد امير مكه كه پادشاه موصل بود و قراوش در آن با او مصاف و فتور برانگيختند و خليفه را در حرم بحصار گرفتند با وى استجازت داشتند آنگاه در حرم رفتند و رسوم حرمت فروگذاشتند و رئيس الرؤسا كه پيشكار و مدبر وقت بود بصور عقل و وفور فضل و درايت و كفايت تمام آراسته او را بزارى و خوارى هرچه زشت‌تر بكشتند و خليفه را بعزت بن مهارس حاكم حديثه سپردند تا او را بعانه محبوس كرد و دار الخلافه را نهب و غارت كردند و در بغداد تا سه سال سكه و خطبه بنام خليفهء مصر مقرر بود و بعد از واقعهء آيتكين\r\n\r\n\r\n\r\n\r\n","description":"","footnote":"\r\n( 1 ) وى چون مدتى در شهر فساى شيراز اقامت داشته به اين اسم شهرت پيدا كرده\r\n","page_name":" 19 ","page_number":19},
  {"content":"\r\n\r\nسليمانى شحنهء بغداد گريخته بحلوان حلول كرد و از خليفه بوى ملطفه‌اى رسيد بنام طغرلبك كه اللّه اللّه مسلمانى را درياب كه دشمن غالب و مستولى شد و شعار قرامطه ظاهر گشت چون اين نامه بطغرلبك رسيد و بر مضمون آن آگاهى يافت در ساعت عميد الملك ابو نصر كندرى را فرمود تا جوابى مختصر بآيتكين نويسد تا راهها نگاهدارد و مترصد و منتظر باشد كه ما بر اثر نامه ميرسيم و اين ملطفه بخليفه فرستد تا موجب سكون و ضمانت او شود ابو نصر كندرى صفى ابو العلا را كه نقيب كتاب عصر و فاضل اكابر دهر بود بخواند و صورت حال كماهى تقرير كرد و نامهء آيتكين بوى نمود كه اين را مفيد ، موجز ، مختصرى بايد نوشتن چنانچه اگر بر راى خليفه عرض افتد بوصول ما و مدد سپاه بر عقب اين ملطفه بىهيچ تفكرى واقف باشد صفى ابو العلا ملطفه آيتكين بستد و اين آيه از قرآن بر پشت ملطفه نوشت - كه  « ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها وَ لَنُخْرِجَنَّهُمْ مِنْها أَذِلَّةً وَ هُمْ صاغِرُونَ »  - چون عميد الملك معنى جواب آن بر سلطان عرض كرد او را بغايت خوش و پسنديده آمد گفت فالى خوبست انشاء اللّه چنين برآيد و صفى ابو العلا را - با جامه و استرى با زين مذهب با ساجب و افسار زر از بارگيران خاص بداد و درجهء قربت او بلندتر شد پس سلطان از عراق متوجه بغداد شد با سپاهى كه از وطأت ايشان زمين ميلرزيد و كوه از گرانى آلت و عدت ايشان مىجنبيد و آن حادثه دريافت و بساسيرى در مصاف بگرفت و سر او ببغداد فرستاد و طغرلبك در ذى الحجه سنهء احدى و خمسين و اربعمائه خليفه را از عانه ببغداد آورد و سلطان بمقدمه بيامد و بباب النوى بجاى حاجب بنشست چون خليفه رسيد سلطان لگام اسب او گرفته تا در حجره برد در روز دوشنبه بيست و پنجم ذى الحجه سنهء احدى و خمسين و اربعمائه و او را در مقر خلافت و مركز دولت قرار داد چون در پيش محضر پياده ميرفت خليفه گفت « اركب يا ركن الدين » بعد از آن لقبش بدين مقرر شد بعد از يك چند طغرلبك عميد الملك را بپيغام خليفه فرستاد كه احيانا از براى مصالح ملك و دين يكچند روز به بغداد مقام ميبايد كرد و اين جنود نامعدود و سپاهى موفور است و باخراجات و معايش فراخور آن محتاج اليه به جهت ما معيشتى معين فرماى كه كفاف خرج ما\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nباشد و بهروقت بمحقرات و جزويات ديوان عزيز را تصديع و ابرام نبايد نمود عميد الملك بطغرلبك گفت عجب نباشد كه خليفه خود اين التماس از تو كند اما به حكم فرمان بروم و امر ترا انقياد نمايم چون متوجه سراى خليفه شد برسمت ممر وزير خليفه برابر افتاد و گفت پيغامى نزد سلطان ميبرم عميد الملك نيز بازگشت و ننمود كه بكجا ميرفتم و چه عرضى داشتم پيش سلطان آمد و عرض داشت كه وزير خليفه به پيغامى آمده و ظن بنده آنست كه از جهت خليفه نان‌پاره ميخواهد اگر از اين نمط سخنى گويد جواب ده كه منت دارم كه من خود در اين انديشه بودم . . . تا ترتيب خواجه را بگويم تا تربيت كند قضا را وزير بسلطان همين پيغام آورده بود كه گمان عميد الملك بود سلطان همچنان‌كه ملقن بود جواب داد و بخواجه حواله كرد عميد الملك كتاب و عمالرا بخواند و قانون بغداد بخواست و نان‌پارهء خليفه مقرر و معين كرد و سلطانيات بغداد را همه بسر قلم خود گرفت چنان كه از هيچ جانب غبار آزارى بر اذيال ننشست و دولت عباسيان باز تازه شد و سلطان از آنجا تحويل كرد بجانب آذربايجان و به شهر تبريز نزول كرد و قتلمش را بجانب مغرب فرستاد تا ديار بكر و ربيعه و شام مسخر كرد و پادشاهى طبرستان و مازندران بوى تفويض كرد و عميد الملك را وكيل كرد تا خواهر خليفه از براى او خطبه كند خليفه در آن قضيه مضايقه ميكرد عميد الملك نواب خليفه را دربند آورد و معايش خواص موقوف گردانيد تا خليفه مضطر و منزعج شد و بخطبهء خواهر رضا داد آنگاه مهد خواهر را بعظمت و شوكتى تمام روانه كرد صحبت قاضى بغداد تا در تبريز خطبه خوانند بنكاح مهر چهار صد درم نقره و يكدينار زر سرخ مهر سيدة النساء فاطمة الزهراء چون مهد خواهر بمدينهء تبريز رسيد شهر را آئين و كله بستند و نثارهاى فراوان ريختند و قاضى خطبه و نكاح بخواند سلطان از آنجا عنان بصوب رى معطوف گردانيد تا زفاف بدار الملك باشد و اندك مايه عارضه‌اى بر وجود او مستولى شد و رعافى سخت ظاهر شد كه به هيچ دارو امساك و قبض نميشد و از افراط خون قوت ساقط شد همان در آن رنج بمرد در ماه رمضان سنهء 455 و دنيا بحسرت بگذاشت و خواهر خليفه همچنان به مهر بكرى ببغداد بردند و طغرلبك را فرزند نبود آلب ارسلان محمد پسر برادرش داود را ولى و وصى كرد و او بمرو بود از تختگاه دور\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nسليمان برادر كهين او را به نيابت او برتخت نشاندند قتلمش چون بطبرستان خبر وفات طغرل شنيد به قصد پادشاهى و طلب تخت انتهاض نمود و گفت سلطنت بحقيقت بما ميرسد چه پدر ما مهتر و بهتر اقوام بود به اين واسطه كشته شد و برهنمونى برادران تملك او كرد لشكر كشيد و شهررى بحصار گرفت ناگاه خبر وصول آلب ارسلان رسيد انديشيد اگر تا وصول او توقف كند از دو جانب خصمانرا دفع نتواند كرد برابر او تا اسفراين رفت و آنجا با آلب « 1 » ارسلان ملاقات شد فريقين را مصافى عظيم و كشش وافر اتفاق افتاد عاقبت اسب قتلمش خطا كرد و خصم را . . . نمود كشته شد آلب ارسلان خواست تا هركه از اتباع و اولاد و اقرباء او باشد همه را بكشد و سليمانشاه اگرچه طفل بود فرمود كه همه را هلاك كند نظام الملك وزير صواب نديد گفت اقربا را كشتن خطا و نامبارك بود تدبير اين است كه ايشانرا بسرحد ثغور مملكت اسلام بايد فرستاد تا آن را محافظت نمايند و اقامت امورشان كنند و از رسوم امارت و ملكى نفى و نهى كنند تا عمر در مذلت و مسكنت ميگذراند پس جاى او ثغر ديار بكر و رها معين كرد و سليمانشاه پدر جملهء سلاطين روم است و آلب ارسلان در ذى الحجهء اين سال بيامد و برى برتخت مملكت بنشست و سليمان برادر را بر كنار گرفته و پادشاهى عراق و خراسان برو مسلم شد و به دو ملك طغرل در شهور سنهء تسع و عشرين و اربعمائه اتفاق افتاد وفاتش در خمس و خمسين و اربعمائه بدر شهررى بديه طحرشت كه خانهء او بود مدت ملكش بيست و شش سال طغرلبك بخواب ديده بود كه او را به آسمان بردند و پرسيدند كه چه ميخواهى گفت عمر دراز گفتند ترا هفتاد سال عمر است چون سن به هفتاد رسيد در حالت بيمارى با اركان دولت گفته بود كه مثل مردم بيمار همچون حال گوسفند است كه دستها و پاهاى او مىبندند تا پشم او ببرند گوسفند پندارد كه او را خواهند كشتن اضطراب نمايد چون بگشايند شاد شود و تا چند كرت اين معنى او را عادت شود تا ناگاه يكبارش ببندند و بكشند حال اين بيمارى من چون دست بستن آخر است و در مدت دولت او را چند وزير بودند\r\n\r\n\r\n\r\n\r\n","description":"","footnote":"\r\n( 1 ) آلپ بمعنى شجاع است\r\n","page_name":" 22 ","page_number":22},
  {"content":"\r\n\r\nاول وزير سالار ابو القاسم البوزجانى وزير دوام ابو القاسم الكرمانى وزير سيم احمد دهستانى وزير چهارم عميد الملك ابو نصر كندرى وزير پنجم الاجل عميدوك و حجاب دو نفر عبد الرحمن و آلب زن الاغاجى .\r\n\r\nذكر تاريخ آلب ارسلان بن چغربك\r\nآلب ارسلان محمد بن چغربيك پادشاهى با سياست و با مهابت بود هشيار و شجاع و دلاور خصم‌افكن دشمن‌شكن جهانگير گيتىگشاى قدى رشيق و محاسن رقيق طويل داشت كه بگاه تير انداختن او را گره زدى و كلاه دراز برسر نهادى از تكمهء كلاه تا نهايت محاسن او دو ذراع تمام بودى باشكوه و مهابت و فروصلابت پادشاهى بود رسولان اطراف از او بغايت بهراسيدندى و مهابت و صلابت او برهمه كس اثر كردى و هرگز تير او از گشاد خطا نرفتى بعد از واقعهء عم باستدعاى اركان دولت بعراق آمد و بدلالت نظام الملك عميد الملك ابو نصر كندرى را كه وزير عم او طغرلبك بود و ذهنى پاكيزه داشت بگرفت و وزارت بر نظام الملك حسن بن على بن اسحق طوسى مقرر كرد چون ابو نصر كندرى بر ملك واقف و مطلع بود و چند سال ملازم سلطان بوده او را باخود ميگردانيد مقيد و قانون ولايت و احوال خيروشر مملكت ازو استكشاف و استنطاق مىنمود و نظام الملك براى و كياست و ذهن و فراست دشمن جان او بوده به هلاكت و خون سعى مينمود چه از كفايت و درايت و دورانديشى و باريك‌بينى او مخوف و مستشعر بود عاقبت به خون او اجازت حاصل كرد و سايسى را به خون او بزندان فرستاد عميد الملك از كشندهء خود يك زمان امان و مهلت خواست و وضو بشرائط نيكو بساخت و چند ركعت نماز وداع بگذارد و گفت خون من بر تو حلال نيست اما من حلال ميكنم به شرط آنكه با من سوگند خورى كه چون فرمان بجاى آورى و از قتل من فارغ شوى حسبة لله از من پيغامى بسلطان و خواجه برسانى سلطانرا بگوى كه كندرى گفت بس خجسته خدمتى و مبارك قتلى كه از خدمت ملازمت درگاه شما مرا بود از صحبت شما دنيا و آخرت يعنى عمت طغرلبك مرا بركشيد و اين جهان به من داد تا برآن حكم كردم و تو آن جهانم دادى بادراك درجهء\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nشهادت از خدمت شما مرا دنيا و آخرت حاصل شد و براى اين نهج سعادتى ممكن باشد و خواجه را بگوى كه مذموم بدعتى و زشت قاعده‌اى كه در جهان آوردى بوزير كشتن و غدرومكر كردن و عاقبت آن نينديشيدى ميترسم كه اين رسم ناستوده و مكروه مذموم به اولاد و اخلاف و اعقاب تو برسد و از آنگاه باز يك وزير بمرگ خود نمرد و سلطان آلب ارسلان در جهانگيرى سعى و بجوانب اطراف تاختن ميبرد نخست فارس بگرفت و از آنجا بشبانكاره تاخت و از ايشان خلقى بيعدد بكشت و بازگشت و لشكر بدربند خزر و ملك كرج و ابخاز فرستاد بقراط كيوار كه صلح طلبيد و دختر بسلطان داد و برسبيل اتاوه « 1 » مالى قبول كرد كه هرسال بخزانهء سلطان رساند سلطان او را بستد و بعد از يكچند بنظام الملك بخشيد و بعهد او قيصر آرمانوس با سيصد هزار سوار از روم خروج كرد به قصد ديار اسلام سلطان چون از حال او آگاه شد در حال عنان عزيمت برصوب آذربايجان معطوف گردانيد و با او زياده لشكرى نبود تركان خاتون و نظام الملك را به تبريز بگذاشت و خود با پانزده هزار سوار قصد خطهء اخلاط كرد نظام الملك برعقب او بيامد فريقين را بملاز كرد ميان اخلاط و ارزروم اتفاق ملاقات افتاد و چون لشكر سلطان اندك بود بآرمانوس فرستاد و صلح طلبيد كه هرسال چيزى بدهد آرمانوس گفت بدار الملك وى صلح كنيم سلطان منفعل و منزعج شد سكوت اختيار كرد روزى با صد سوار در شكارگاه بود اعدا براو ظفر يافتند او را با صد سوار بگرفتند و بند كردند و نميدانستند كه سلطانست شخصى از اينحال آگاهى يافت بخفيه بنظام الملك گفت - وى گفت - زنهار اين سخن با هيچكس مگوى و آوازه باراجيف در افواه مردم انداخت كه سلطان بيمار است و با اطبا مىآمد و ميرفت و دخول و خروج تقديم ميداشت و از زبان سلطان حكم ميكرد از گرفت‌وگير و دادوستد تا از اثناء اينحال روزى از آنجانب رسولان آمدند و مصالحت و مهاونت طلبيدند نظام الملك ميگويد سلطان بيمار است فاما قبول كرد كه صلح كند بگاه استرجاع سفيران گفت چون شما صلح ميطلبيد پس چگونه جمعى از بندگان او در شكارگاه گرفته‌ايد بقيد و محبوس كرده\r\n\r\n\r\n\r\n\r\n","description":"","footnote":"\r\n( 1 ) باج و خراج\r\n","page_name":" 24 ","page_number":24},
  {"content":"\r\n\r\nاين امارت صلح طلبيدن نيست ايشانرا بازفرستيد پيش از دلماندگى ايشان چون بازگشتند حال عرضه داشتند آرمانوس در حال ايشانرا بازفرستاد نظام الملك و امرا و اركان دولت در حال استقبال نمودند و زمين ببوسيدند روميان چون چنان ديدند مدهوش و متحير بماندند و بر فوات فرصت تأسف ميخوردند و سلطان بوقت آنكه بتبريز رسيده بود خواجگان درگاه را فرمود تا در خزاين بگشايند و چندانكه توانند و مقدور باشد لشكر برنشانند از اتفاق حسنه چون بحضور عرض رجاله و اجناد ميفرمودند در وقت عرض غلامى كه در هيچ شماره نيامده بود گذشت امير عارض لشكر بانگ به روى زد و او را رد كرد و گفت از تو چه كار آيد سلطان او را منع فرمود و گفت مگوى يمكن كه قيصر روم بردست او گرفتار شود آنگاه سلطان با امرا آرتق و سليق و منكوجك و دانشمند و چاولى و چاولدوز با پانزده هزار سوار و پنجهزار پيادهء كارديده مستعد رزم و كارزار شدند روز چهارشنبه سلطان با امراء مذكور برسر پشته برآمد و بر لشگرگاه آرمانوس را معاينه برأى العين مشاهده كرد از آن سپاه هراسان شد گفت ما با اينمقدار لشگر چگونه محاربهء اين گروه انبوه توانيم كرد ملك محمد دانشمند سر برزمين نهاده گفت بنده را انديشه‌اى از سر مسلمانى روى مينمايد اگر اجازه بود عرض رود سلطان باظهار آن اجازه داد دانشمند گفت امروز بسعادت بازگرديم و فردا سلاحها را مرمت نمائيم و جامها نمازى كنيم و كفنها كه برآب زمزم برآورده‌ايم در گردنها اندازيم روز آدينه على الصباح بعد از حى على الفلاح با حشم منصور بحربگاه معركه حاضر شويم كه در آنوقت خطبا برمنابر اسلام دعاء : اللهم انصر جيوش المسلمين و سراياهم بجمع از سر اخلاص يكسر بگوئيم و بركفار فجار زنيم اگر سعادت شهادت يابيم نعم الثواب و اگر مظفر و منصور شويم  « ذلِكَ هُوَ الْفَوْزُ الْعَظِيمُ » *  حملهء امرا را غيرت و حميت دين‌دارى كه امارت بختيارى باشد در باطن حركت آمد و در فكرت محمد دانشمند محمدت گفتند و بازگشتند و بامداد آدينه بگاه آنكه خروس صباح حى على الفلاح ( و برادان ) آسمانها مهره‌هاى ثوابت و سيارات بر بساط ازرق زنگارگون و نطع سيماب‌گون چرخ سقلاطون بازچيدند سلطان و امرا بعد از اداء فرض و سنن و ايراد او را در وى بقتل خصمان آوردند\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو آن . . . و الجراد المنشور بعدد الرمل و النمل در حال باستقبال آمدند و در مقابله بمقاتله بايستادند چون وعدهء موعود محقق گشت لشكر اسلام بيكبار آواز تكبير برآوردند و بتأييد الهى و يمن فر الهى بدلى قوى و سينهء منشرح برقلب اعدا چاه كردند و صف ايشان كه از كوه آهنى قوى و محكم‌تر بود كا . . . ، المنقوش كردند و بدست ادبار و نحوست خاك برسر كفار پاشيدند گروهى انبوه از كفرهء فجره و طاغيهء باغيه را بدار البوار فرستادند  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  و چندان غنايم گرانمايه از نقود و عقود و اجناس و برده و مواشى و حواشى در دست مسلمانان افتاد كه دبير فلك از تحرير و تقرير آن در حملت و نشور آمد اتفاق آن غلام رومى كه مردود عارض بود قضاوقدر موافق اجابت قبول قول سلطان آمد آرمانوس قيصر در زير گردونى گريخته بود و از خصمان پنهان شده غلام او را دريافت بشناخت به حكم آنكه اظهار محبت مخدوم‌پرستى مينمايد بگريه و زارى افتاد قيصر گفت گاه چاره چنين است و از دام بلا جستن غلام گفت اگر بنده چاره سازد و ترا بسلامت و اقبال بمقر پادشاهى رساند مكافات آن‌چه باشد قيصر نسخ دين مسيح برزبان راند كه برهر شهر معظم كه برآن انگشت اختيار نهى مبذول خواهد بود و دامن امانى ترا چون جيب روزگار بانواع اصطناع مشحون گردانم و در ملك و حكومت مشاركت و مسامحت دهم غلام زمين ببوسيد و گفت ملك را بقا باد صبر و درنگ بايد كرد تا بنده دو سه اسبان باد رفتار صرصرتك تيزرو حاضر كند و تا وقت صبح ميرانيم تا خود را بحدود ممالك روم اندازيم غلام زود ببارگاه پادشاه شتافت و حال قيصر عرضه كرد الب ارسلان قومى از عساكر منصور را فرمود كه با غلام بروند و قيصر را حاضر كنند چون او را به خدمت آوردند از آنجا كه نفس طاهر سلطان بود قيصر را استقبال نموده بنواخت و با خود برتخت نشاند و عذرها تمهيد كرد و نوازشهاى بليغ براى تسكين خاطر او تقديم فرمود بعد از آن خوان بگستردند و مجلس عشرت بياراستند و ساقيان زرين‌كلاه سيمين‌ساق اقداح افراح روان بگردانيدند و كاسات و طاسات رقيق درانداختند و مطربان خوب‌الحان خوش‌آواز آغاز ساز و آهنگ چنگ كردند و مانند بلبل در غلغل افتادند و راه عراق و اصفهان در پردهء نوا درآوردند آواز بربط\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nانداختند تا شراب ارغوانى باسماع ارغنونى جمع شده و بگاه آنكه شراب طرب‌افزاى دماغها را گرم كرد مخدرهء دهشت نقاب حيا از چهرهء مكالمه و محاوره برانداخت سلطان از قيصر پرسيد كه اگر ظفر تو را بودى بامن چه خواستى كرد چون سورت ام الخبائث در دماغ قيصر اثر كرده بود و عقل و حيا از دست . . . رفته گفت در ساعت ترا سياست فرمودمى سلطان گفت سر دل تو قضاء سر تو شود اكنون در حق تو چكنم قيصر گفت يا بكش يا گرد بلاد اسلام بگردان سلطان ميگويد بشكرانهء آنكه حق تعالى مرا برتو ظفر داد و فتح و نصرت كرامت كرد باتو آن كنم كه از من سزد چون مجلس به آخر رسيد و مستان عزم شبستان كردند سلطان از زبان خود كسى را ملازم قيصر كرد و جهت احتياط را فرمود كه با او رسوم چرب‌زبانى و آداب نيكومحضرى ممهد داريد و همچنين تا چند روز او را بمجلس انس احضار ميفرمود و بحرمت و عزت غبار آن حرقت و وحشت از چهرهء حال او ميسترد قيصر روزى در غلاى مستى از سر ملالت و روى كلالت بسلطان ميگويد كه اگر پادشاهى ببخش اگر قصابى بكش و اگر بازرگانى به فروش سلطان دو حلقه در گوش او كرد و فرمود كه بفراغت و خوشدلى عزيمت ممالك ولايت خود كند قيصر قبول كرد و شرط كرد كه هرروز يكهزار دينار بخزانهء خاص مىرساند و در سالى به دو نوبت اين جزيه ميفرستد و بگاه احتياج و استمداد ده هزار سوار بمدد فرستد و اسيران مسلمانان كه بديار روم مقيداند اطلاق كند سلطان او را خلعت گرانمايه و جنيبت زرين نعل و زبرجد ستام برنشاند و همچنين جملهء اعوان و انصار او را تشريف فرمود و زمانى برسم وداع مكرمت حركت فرمود و اسلام را اين فتح در ربيع الاول سنهء ثلث و ستين و اربعمائه اتفاق افتاد و سلطان از مرحلهء ملازگرد و حدود ارزنجان روم به راه اخلاط و آذربايجان بازگشت و امراء ملازم مذكور را فرمود كه احتياط را هريك گوشه‌اى اقامت اختيار كنند چون قيصر آرمانوس بولايت خود رسيد شيطان خذلان در دل و وسوسه در دماغ او نهاد و راه طغيان و عصيان سپردن گرفت و بارسال مال خزانه تقصير نمود چون اينحال انهاء و اعلام سلطان كردند امرا را فرمود كه در ممالك روم توغل نمايند و هر ملك و شهر كه بگيرند ميسر و مفروز گردانند او را باشد و اولاد و احفاد و اعقاب او را ، غير او هيچكس را در آن مدخلى و تصرفى نبود مير سليق ارزن الروم و لواحق و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمضافات آن يكسر بگرفت و امير آرتق ماردين و آمد و منجگرد و مليطه و خرت‌پرت و هرچه الى يومنا هذا به آن مضاف و منسوبست و دانشمند قيصريه و رميدوسيواست و دولو و توقات و نكيسار و آماسيه را تصرف نمود و جاولى مرعش و هرنوس و امير منگوجك غازى ارزنجان و كماخ و كوغونيه و ديگر ولايات را بالتمام تصرف گرفت و هرسال ييلاق بصحراء نيكو ميكردند و روزگار بكامرانى ميگذاشتند و احيانا ميان ايشان اختلاف واقع ميگشت و از سر تكبر و ترفع منازعه و مخاصمهء ظاهر ميشد تا زمان سلطان ملكشاه باستصواب نظام الملك وزير امير سليمان « 1 » را بحكومت ديار روم نصب كردند تا ميان امرا تسكين نايرهء مخالفت كند اقليمى در ممالك پادشاه افزوده باشد و اگر كشته شود خارى از پاى دولت بيرون آمده آلب ارسلان به آخر عهد خويش متوجه ماوراء النهر شد بعزم قصد خان بن خانان كه مادرش تركان خاتون از قبيله و نژاد ايشان بود در سنهء خمس و ستين و اربعمائه از معبرگاه آمويه كه طريق بخارا است از جيحون عبور كرد و قلعهء مختصر كه در كنار آب بود كه آن را برزم گويند حشم آلب ارسلان آن قلعه را خراب كردند بعد از واقعهء او و آنچنان بود كه از اوباش حشم غلامى چند بصدمهء خود آن قلعه بستدند و كوتوال قلعه يوسف را پيش تخت آوردند سلطان از او احوال ولايت و چگونگى و چندى لشكرها استكشاف مىنمود راست تقرير نميكرد فرمود كه تا او را سياست كنند كوتوال چون طمع از جان خود ببريد و قضاى آسمانى درو رسيد كاردى از ساق موزهء خود بيرون كرد و آهنگ سلطان نمود سلاحداران و غلامان خواستند كه او را بگيرند سلطان كمانى بردست داشت و برتير خويش اعتماد تمام بانگ بريشان زد كه دور شويد و از تير اجل كه در قضا بود غافل كوتوال پيشدستى نمود و كاردى برسلطان زد مجروح شد از مقربان يكى خود را برسلطان افكند او را نيز كارد زد بزيست و سلطان بجوار حق پيوست قرب دو هزار غلام بىحميت ايستاده بودند كه يكى را نام و ننگ آن نبود كه يوسف را هلاك كند جمله بگريختند يوسف برزمى كارد بدست ميرفت باميد آنكه جان برد جامع نيشابورى كه مهتر فراشان بود از غيرت ميخ‌كوب بدست از پس پشت يوسف درآمد و چنان برسرش زد\r\n\r\n\r\n\r\n\r\n","description":"","footnote":"\r\n( 1 ) پسر قتلمش\r\n","page_name":" 28 ","page_number":28},
  {"content":"\r\n\r\nكه بيفتاد و جان بداد بعهد ملكشاه پسر اين جامع فراش را غلامى از خليفه بكشت در بغداد در حرم خليفه گريخت جامع بدر حرم آمد و خاك برسر فرياد ميكرد اجابت نميكردند و غلام را بازنميدادند روزى عنان سلطان بگرفت و حقوق خدمت قديم ياد داد و گفت ايخداوند عالم با كشندهء پسر من آن كن كه من با كشندهء پدر تو كردم سلطانرا رقت آمد امير حاجب قماج را بفرستاد تا غلامرا از حرم خليفه بيرون آورد هرچند خليفه ده هزار دينار خونبهاء غلام ميداد تا ناموس حرم نشكند سلطان اجابت ننمود گفت ناموس شكستن به از فرمان يزدان مهمل گذاشتن و حق قصاص نافرمودن غلامرا بدست خصم داد تا قصاص نمود ولادت آلب ارسلان شب آدينه بود دوم محرم احدى و عشرين و اربعمائه و مدت ملكش دوازده سال ده بعد از وفات عمش طغرلبك و دو سال بخراسان بعد از وفات پدرش چغربيك و مدت عمرش چهل و چهار سال بود چون آلب ارسلان برلب جيحون كشته شد و عراق و خراسان و آذربايجان او را مستخلص بود و هيچ طرف خصمى نمانده و پيش از واقعه ملكشاه را برگزيده بود و ولىعهد و وصى خود گردانيده و برمناشير و امثله توقيع او السلطان عضد الدوله آلب ارسلان محمد بن داود بن ميكائيل بن سلجوق بودى\r\n\r\nذكر جلوس پادشاه سوم ملكشاه بن آلب ارسلان\r\nملكشاه بن آلب ارسلان پادشاهى جبار كامكار موافق بخت مساعد روزگار بود جملهء اسباب سلطنت او را مهيا و دولت مهنا مؤيد بتأييد آسمانى موفق بتوفيق ربانى پدران او جهانگيرى كردند و او جهاندارى داشت درخت دولت نشاندند و او برآن ثمر خورد ايشان تخت و تاج سلطنت بستدند و او برسر نهاد و قدم برآن گذارد و او قلادهء عقد دولت و بهار جوانى و ملك و طراز كسوت پادشاهى رايت به حشمت اوليا منصور و اعداء دولت مقهور و سپاه مطيع و رعايا خشنود و بلاد معمور از تأييد يمن دولت در ميدان جهان گوى سلطنت زد و اسب مراد و كامرانى تاخت و بربساط بسيط ملك شطرنج پادشاهى باخت روى به هيچ طرف و مراد و مرامى ننهاد كه وصول آنمقصود بحصول موصول نشد و از جملهء اقبال و سعادات او آنكه وزيرى چون نظام الملك داشت كه مثل او دستورى نادر افتد مقتداء صدور عالم\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو پيشواى دهاء بنى آدم برجملهء سلطنت بعد از وفات پدرش بامكان برادر كهتر مهتر برو دستور شد و ملك و لشكر و رعيت او را مسلم گشت برأى صائب و عزم نافذ و حسن كفايت نظام الملك حسن را و اگرچه ملكشاه وليعهد جاى پدر بود اما طالبان ملك بسيار بودند و چون از ديار خراسان ببلاد عراق آمد خصمى چون قاورد عمش از كرمان با لشكرى گران و عدت و آلت فراوان به قصد ملك‌گيرى روى بعراق نهاده بود و جملهء ممالك خود را مسلم دانسته برظاهر قصبهء كرج ميان هردو گروه ملاقات افتاد و تا سه شبانروز مصاف كردند عاقبت حشم قاورد با شيران كوه نتابيد و قاورد منهزم شد و سببش آن بود كه از خيل ملكشاه سوارى بر شخصى از حشم قاورد زخمى زد كه از كمرگاه نيمه و بالاى او بگذرانيد سر و دوشها ازو جدا شد و كفل و رانها برپشت اسب بماند قاورد چون چنان زخمى مشاهده كرد فرار برقرار اختيار كرد روى بهزيمت نهاد و بدست حشم ملكشاه گرفتار آمد و چندان از خزائن و سلاح و سلب و متاع و قماش بدست ملكشاه افتاد كه در حدوعد نيايد و از مصافگاه رو به راه نهادند بهمدان آمدند و ستوران لاغر را بحدود سيلاخور و لرستان شهر بروجرد بعلفخوار فرستادند و لشكريان تطاول مينمودند و تجاسرى ميكردند بنابر فتحى كه كرده بودند و سپاهى گران شكسته مواجب نان‌پاره افزون ميخواستند و در حضور نظام الملك بسهو لفظى برزبان راندند يعنى اگر اقطاع و مواجب ما زياده نخواهد بود سعادت سعادت سر قاورد باد نظام الملك قبول كرد كه امشب بگاه خلوت صورت اينمعنى برراى سلطان عرض دارم و مقصود شما ازو حاصل كنم شب را رمزى ازينمعنى با سلطان بگفت و صلاح و فساد آن كلمه برو روشن كرد سلطان بفرمود تا قاورد را شربت زهر چشانيدند و هردو چشم پسرش را ميل كشيدند روز ديگر كه لشكر بتقاضاى جواب باز آمدند گفت دوش ازينمعنى خبرى با سلطان نيارستم گفت كه متفكر و تنگدل بود و مجال سخن نمانده بسبب آنكه قاورد دوش از سر ضجرت و مهر زدن زهر از نگين انگشترى در مكيده بود سلطان بسيار از پازهر هندى و ترياق و سلسال بربرى بوى داد اما چون در اعضا و امعاء پراكنده بود و اجل رسيده نافع نبود جان بداد ايشان از استماع اين سخن متوحش و از حديث گذشته بترسيدند و جمله دم دركشيدند و بعد از آن كسى حديث مواجب و نان‌پاره\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nنيارست گفتن به آنچه داشتند راضى شدند . و در احدى و سبعين و اربعمائه سلطان ملكشاه سمرقند را حصار داد و بگرفت خان سمرقند پياده پيش اسب او كشيدند خاك راه ببوسيد سلطان جانش ببخشيد و او را بسته همچنان باصفهان آورد و او را امارت داد و باز پس فرستاد و بوقت بازگشتن چون لشكر سلطان از جيحون بگذشت نظام الملك وجه اجرت ملاحان بر انطاكيه نوشت ملاحان بدرگاه سلطان فرياد كردند كه ايخداوند عالم معيشت ما قومى درويشان از عبور اين آب باشد اگر از ما جوانى بانطاكيه رود پير بازآيد سلطان نظام الملك را گفت اى پدر اين چه سريست ما را درين ديار چندان قدرت دسترسى نيست كه برات اين درويشان بانطاكيه ميبايد كرد نظام الملك گفت اى پادشاه ايشانرا بانطاكيه رفتن احتياج نيست هم اينجا حواشى مابرات بزر نقد بازخرند مراد برات برآنجا تعظيم و وسعت ملك و فسحت ولايات پادشاه عالم بود تا جهانيان بدانند كه بسطت ملك و نفاذ حكم پادشاه از كجا تا بكجاست و گويند سلطان را بغايت خوش آمد و در مدت ملك دوبار از انطاكيه باوزكند آمد كه از آنجا تا اوش هفت فرسنگست و در حوالى اوزكند هفت پاره ديه است بكوه‌پايها و آن نهايت ملك ملكشاه بود در طرف تركستان نوبت آخرين در احدى و ثمانين و اربعمائه بانطاكيه شد و از آنجا به شهر لاذقيه بكنار دريا و اسبانرا از دريا آب داد سلطان آنجا دو ركعت نماز بگذارد و شكرانه آن روى برزمين نهاد كه ممالك او از اقصاى مشرق تا درياى مغرب رسيد و برروى روزگار مخلد گشت و بندگان خاص خويش را از اقصاى ولايت شام و سواحل درياى مغرب اقطاع داد و شهر حلب بقسيم الدوله اقسنقور تفويض كرد و انطاكيه بياعسيان داد و موصل بحكرمش داد و از آنجا بازگشت و بسمرقند آمد و بستد و خانرا اسير و ذليل بگرفت و تا حدود ختاى و ختن در هر شهرى والى از بندگان خويش بگماشت و از آنجا بخوارزم رفت كه والى آنجا محمد بن داود بود و اينجمله سفرهاى مذكور در يكسال قطع كرد و از آنجا باصفهان آمد و چون بيشتر ممالك خود برأى العين مشاهده فرمود و بهر موضعى والى و مقطعى و شحنه نصب كرد و رسوم محدث و قوانين بدعت مسقط فرمود و در جميع بلاد و ديار از اقاصى ترك تا نهايه روم و شام و يمن خطبه و سكه بنام او مطرز\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو مزين بود و جملهء ملوك عصر مطيع و منقاد او بودند و سپاهى كه اسامى ايشان در جريده و اقطاع بودى و همواره ملازم ركاب او پنجاه هزار مرد دلاور بودند اقطاعات و معاش ايشان در بلاد ممالك پراكنده بودى تا بهر طرف كه رسيدندى ايشانرا علفه و نفقات مهيا بودى و برسبيل قرض و هبه و سنت به يكديگر دادندى و مواضعهء قيصر كه هرسال هزار هزار دينار جزيه قبول كرده بود اول ببوزان ميداد بعد از آن بقسيم الدوله آقسنقر سپردى و او بخزانهء معموره رسانيدى به دو قسط و عدل و سياست سلطان ملكشاه تا حدى بود كه روزگار او هيچ آفريده ظلم و هراسى نتوانستى و نيارستى كرد متظلمان بىحجابى بمشافهه گفتندى و شنودندى داد هركس بدادى و اگر از كسى خلافى و خرده‌اى ظاهر شدى كه مستوجب سياست و غرامت گشتى برآن عفو و اغضا رفتى و از خيرات او مصانع راه مكه است و وضع . . . از حجاج و اقطاع امير حرمين و رسوم نيكو نهاد چه پيش ازو چنان رسم بود كه از هر حاجى مسكين هفت مثقال سرخ بستدندى سراسر آن بدعتهاء مذمومه برانداخت و بغايت شكاردوست بود به خط ابو طاهر خاتونى ديدم كه يكروز هفتاد آهو در صيدگاه بتير زده بود و رسم او چنان بود كه بهر نخجيرى كه بزدى يكدينار مغربى به صدقه دادى بدرويشان و بهر موضعى و زمينى و شكارگاهى در عراق و خراسان منارها از سم آهو و خرگور فرموده بود ساختن و همچنين بولايت ماوراء النهر و باديه عرب و ( مرح ) و خوزستان هم بدين قرار و باصفهان و آن نواحى هر جاى كه شكارگاهى يافت آثارى گذاشته بود و تا غايت وقت باقىمانده و از همهء ممالك براى دار الملك و آرام جاى خود خير البلاد اصفهان در خير البقاع عراق اختيار كرد و در آنجا در داخل و خارج شهر عمارتها ساخت از كوشكها و باغها و ايوان و كاخ چون باغ‌كاران و باغ بيت المال و باغ احمد سياه و باغ دشت كور و غير آن و قلعهء طبرك شهر و قلعه دزكوه او انشا فرموده و خزاين و دفاين و نفايس برآنجا مخزون و مدفون داشتى و نظام الملك در مملكت او وحل و عقد و قبض و بسط او بغايت مستولى بود و تركان خاتون دختر طمغاج خان سمرقند در حبالهء حكم سلطان مربوط و منوط بود در كمال صباحت و ملاحت و نسبت بلند و حشمت موروثش و قدرت تمام داشت و تاج الملك ابو الغنائم فارسى وزير او بود صاحب‌منظر و\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمخبر بفضل و علم و كفايت و همت عالى معروف و نيز كدخداى جامه خانهء سلطان بود تركان ميخواست كه او را برروى نظام الملك بركشد و سلطانرا برآن ميداشت كه وزارت بوى دهد و بدينجهت همواره تقبيح صورت نظام الملك در خلوت ميكرد و زلات و عثرات و محاوى و مساوى او برميشمرد تا سلطان را نيز براو متغير گردانيد و سبب اين عداوت آن بود كه تركان خاتون را از سلطان پسرى محمود نام بود خواست كه او را ولىعهد كند و او هنوز طفل بود و خرد بود و بركيارق از زبيده خاتون دختر امير ياقوتى بود خواهر ملك اسمعيل و مهترين فرزندان سلطان بود و نظام الملك ميل به وليعهدى وى ميكرد چه در ناصيهء او اثر پادشاهى و فر شهريارى معاينه مشاهده ميكرد و سلطانرا بر ولىعهدى او ترغيب و تحريص مينمود تا زمام ملك به كف كفايت او تفويض كند و سلطان را نيز بركيارق بولىعهدى موافق‌تر آمد برجمله چون سمع سلطان از عثرات نظام الملك پر كردند روزى بوى پيغام داد كه همانا كه بامن در ملك شريكى كه ولايت و اقطاع به اولاد و اقرباء خود تفويض ميكنى و در ملك هر تصرف كه ميخواهى بيمشورت من ميكنى ميخواهى كه بفرمايم كه دوات وزارت از پيش و دستار از سرت بردارند نظام الملك بجواب ميگويد كه دوات من و تاج بهم توامان و متصل‌اند اما فرمان او را باشد ناقلان نمام و خاين براى رضاى تركان خاتون برآن اخوات بسيار مزيد گردند و عرض داشتند خشم و غضب سلطان از اين مناطحه زياده شد او را بتاج الملك سپرد و او را با ملاحده در نهان آشنائى و انتسابى بوده و سلطان از آن عاجز و سلطان را در آنهنگام از اصفهان بجانب بغداد نهضت افتاد چون بنهاوند رسيدند فدائى نظام الملك را كارد زد هم باغراء و اغواء تاج الملك و او در آنحال پير بود و سال از هشتاد گذشته و در تحقيق آن فال على ماجرى گشت سلطان نيز چون ببغداد رسيد بعد از هيجده روز وفات يافت ميان سلطان و وزير كمتر از يك ماه بود امير معزى گويد\r\n رفت در يكمه بفردوس برين دستور پير * شاه برنا از پس او رفت در ماه دگر\r\nكرد ناگه قهر يزدان عجز سلطان آشكار * قهر يزدانى ببين و عجز سلطانى نگر \r\nقضا را سلطان در آخر عهد دولت خود جملهء اصحاب مناصب ديوان قديم را تبديل و تغيير فرمود\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nآن نيز برو مبارك نيامد پادشاهرا نمىشايد بندگان قديمى خود را بهيچ‌وجه آزردن و از علو و سمو درجه بحموله و سقوط انداختن سامانيان اين خصلت نداشتندى ( چون با الب تكين خواجهء سبكتكين مخالفت و ملالت آغاز نهادند او بهندوستان رفت ) ملك ايشان در تزلزل و اضطراب افتاد نظام الملك وزير را بتاج الملك ابو الغنايم مبدل كردند و شرف الملك ابو سعد مستوفى را كه منعم جهان بود بمجد الملك ابو الفضل قمى كه ابو طاهر خاتونى در حق او قطعه ميگويد\r\n مى بنازد ز بخل مجد الملك * چون زن قحبه از تجمل خويش\r\nهست راجح بدان تجمل او * جامهء ژندهء زن درويش \r\nو كمال الدوله ابو رضا فضل اللّه بن محمد عارض را بسديد الملك ابو المعالى المفضل ابن عبد الرزاق بن عمرو - ابو المعالى نخاس درينمعنى قطعهء ميگويد و القاب و اسامى ايشان برين نسق نيكو رعايت نموده\r\n ز بو على به دو از بو رضا و از بو سعد * شها كه شير بپيش تو همچو ميش آمد\r\nدر آن زمانه ز هرك آمدى بدرگه تو * مبشر و ظفر و فتحنامه پيش آمد\r\nز بو الغنائم و بو الفضل و بو المعالى باز * امين مملكتت را ثبات بيش آمد\r\nگر از نظام و كمال و شرف تو سير شدى * ز تاج و مجد و سديدت نگرچه پيش آمد \r\nحليت ملكشاه - صورتى خوب و شمايل محبوب داشت قدى تمام افراخته بازو بضخمى مايل محاسنى گرد بچهرهء سرخ سپيد يكچشم اندكمايه شكسته داشتى از عادت نه از خلقت و جملهء سلاحها را كار فرمودى در سوارى و گوى باختن و نيزه آختن بغايت چست‌وچالاك بود ولادت او در جمادى الاولى 445 مدت ملكش بيست سال اول ملكش بعد از قتل پدرش آلب ارسلان سنهء 465 مدت عمرش چهل سال نه پسر داشت اول بركيارق ساكن رى كه از زبيده خاتون دختر ياقوتى بن چغربيك آمده بود و او را پسرى ملكشاه نام بود دوم محمود بن ملكشاه از تركان خاتون آمده و بطفلى نماند سيم احمد بن ملكشاه و او نيز از تركان بود چهارم محمد بن ملكشاه از جاريهء زاده بشولى نام پنجم سنجر بن ملكشاه از مادر سلطانمحمد زادهء طغرل بن ملكشاه ششم داود بن ملكشاه هم از تركان\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nهفتم خمارين چون در وجود آمد برجملهء اندام او موى سرتاپاى سفيد بود و دو پسر ديگر آورد يكى از تركان و يكى از مادر سلطانمحمد و سنجر كه بطفلى نماندند و بشهررى مدفون شدند وزير او نظام الملك الحسن بن على بن اسحق امير حاجب قماج ابناى نظام الملك شش بودند اول عز الملك ابو عبد اللّه وزير بركيارق دويم ضياء الملك احمد وزير سلطانمحمد سوم مؤيد الملك عبد اللّه وزير بركيارق چهارم فخر الملك وزير ارسلان ارغون پنجم عماد الملك ابو القاسم وزير ارسلان ارغون ششم شمس الملك عثمان وزير سلطانمحمود وزارت نظام الملك بايام آلب ارسلان و ملكشاه سى و چهار سال بود و قتلش عاشر رمضان سنه 485\r\n\r\nذكر جلوس بركيارق بن ملكشاه\r\nسلطان بركيارق پادشاهى بود خوشخوى نيكوروى بارنده بخشنده بروزگار او حوادث و وقايع بسيار افتاد چون پدرش ملكشاه وفات يافت مهتر فرزندان او بود - سيزده‌ساله و پدر او را بوليعهدى تعيين كرده بود و او در آنحالت باصفهان بود و تركان خاتون از سلطان پسرى محمودنام داشت بعد از وفات ملكشاه از خليفه درخواست تا او را سلطنت دهد و بنام او خطبه خواند خليفه اجابت نميكرد و گفت پسر طفلست پادشاهى را نشايد تركان خاتون اموالى فراوان بذل و ايثار كرد و پسرى از آن خليفه جعفر نام كه مادرش مهملك خاتون بود دختر سلطانملكشاه كه او را تركان خاتون مىپرورد و به مكان جدش مقتدى تركان او را بامير المؤمنين خطاب ميكرد پيش از وفات ملكشاه در بازار اصفهان آنجا كه امروز مدرسهء ملكه خاتونست دار الخلافه ساخت و او را آنجا بنشاند و خليفه ازين حال مستشعر بود و مظنهء آن داشت تركان خاتون او را با پيش خليفه فرستاد تا خليفه التماس او را باجابت مقرون گردانيد و بنام پسرش محمود خطبه كرد و تركان خاتون كربوغا را نهفته باصفهان فرستاد بمؤاخذت بركيارق غلامان نظامى او را حمايت كردند و در شب از اصفهان بيرون بردند و بساوه و آبه پناهيدند پيش جاندار كمشتكين كه اتابك بود تا اتابك او را از آنجا بدار الملك رى آورد و برتخت پدر نشاند و ابو مسلم رئيس رى تاج مرصع از بالاى سر او بياويخت و برو ده هزار مرد متفرق جمع\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكرد و تركان خاتون با پسر از بغداد باصفهان آمد و شهر برخويشتن حصار كرد و بركيارق با آن‌همه لشكر به ظاهر اصفهان فرود آمد و تركان خزانه ميپرداخت و دفع خصم ميساخت و اميران و عاملانرا مال بيدريغ مىبخشيد و تاج الملك ابو الغنايم و مجد الملك قمى هردو مدير و پيشكار بودند و امير اسفهسالاران انزوبيلكابيك و سرمز برآن قرار افتاد كه پانصد هزار دينار از ميراث پدر به بركيارق دهند تا از در شهر برخيزد چون مال بگزاردند بركيارق متوجه صوب همدان شد خاتون ملك اسمعيل خال او را وعده داد كه اگر بركيارق را بكشد زن او باشد و او را با سلاح و آلت و خزانه و زرادخانه فرستاد و او به اين اميد بنواحى كرج با بركيارق مصاف داد در سنهء ست و ثمانين و اربعمائه و شكسته باپيش خواهر آمد زبيده مادر بركيارق در رجب اين سال و در رمضان سلطان او را بفرمود كشتن بعد از آن تتش عم بركيارق پسر آلب ارسلان خروج كرد و بقهستان آمد بركيارق باندكمايه سپاه باصفهان شد كه طاقت مقاومت او نداشت و تركان خاتون در رمضان سبع و ثمانين و اربعمائه وفات كرد و شوال بركيارق باصفهان آمد و برادرش محمود باستقبال آمد و از اسب يكديگر را در كنار گرفتند امرا انزوبيلكابيك هم در روز بركيارق را بگرفتند و در كوشك ميدان شهر بازداشتند اتفاق كردند كه او را ميل بكشند در اثناء آنحال محمود را آبله برآمد و فرمان يافت پس بركيارق را نيز آبله برآمد چندانكه از حيات او مأيوس شدند پس چون شفا يافت لشكر جمع كرد و بهمدان آمد و با تتش مصاف دادند در صفر ثمان و ثمانين و اربعمائه و فخر الملك بن نظام الملك از خراسان بيامد و سلطانرا بسيارى پيشكش و آلات و اسباب آورد از سراپردهء جهرمى و نوبتى اطلسى و سلاحهاء مذهب و ساختهاء مرصع و وزارت او بستد مؤيد الملك ببرادر فخر الملك نوشت\r\n من سخت به خانه كردنت بسته كمر * تو نيز به خانه كندنم كرده بتر\r\nاز روى خرد نزيبد اى جان پدر * كز من همه خير آيد و از تو همه شر \r\nبعد از آن ملاحدهء مخاذيل بركيارق را كارد زدند مهلك نبود و اثر نكرد چراكه نترسيد و اين سخن مجرب و آزموده است كه هروقت كسى را زخم زنند و نترسد قطعا و اصلا از آن مضرتى نرسد و اگر بهراسد بترسد و زخم نيز ضعيف بود هم هلاكت بود چون جراحت شفا و التيام\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nيافت روى بخراسان نهاد بجنگ عم خويش ارسلان ارغو - و برمقدمه برادر سنجر و اتابك قماج را بفرستاد و او با جنود نامعدود براثر پيشرفت در تسع و ثمانين اربعمائه و از ارسلان ارغو خائف و انديشناك بود چه او مردى متهور دلاور بود با لشكرى بىاندازه قضاء حق چنان تقدير كرد كه پيش از وصول بركيارق ارسلان ارغو را در مرو غلامچه‌اى بكارد بكشت و بركيارق من غير سيف و دم مهراق بسر پادشاهى و خواسته ناخواسته رسيد و از آنجا بترمد آمد و مالى كه آنجامد خر بود به تصرف گرفت و برادر سنجر را بخراسان بپادشاهى نشاند و روى بعراق نهاد و در آنوقت كه مؤيد الملك معزول گشت و بركيارق بخراسان شد مؤيد الملك اتربندهء سلطانملكشاه را بفريفت و گفت تو از محمود پسر تركان بچه كمترى پسرخواندهء سلطان بودى و ترا از همهء فرزندان عزيزتر داشتى و امروز وقع و شكوه تو در دلهاء خاص و عام بيش از آنست كه از آن اين ملكان و از ايشان بهمهء هنر و فرهنگها افزونى لشكر و رعيت همه مطيع و منقاد تواند ترا بپادشاهى نصب كنيم و چندانكه يك فتح بكردى جهان ترا مسلم شود اتردم اين فريب بخورد و غرور سودا در دماغ او آشيانه نهاد و پوشى سراپردهء سرخ و كتابت بنام خود بفرمود ساختن و بركيارق هنوز بخراسان بود فخر الملك ملازم خدمت او اتر از اصفهان بعزم عصيان روى برى نهاد بناحيهء ساوه انجيلاوند باطنى او را كارد زد و كشته شد در اوايل محرم اثنى و تسعين و اربعمائه مؤيد الملك چون چنين گناهى كرده بود و آن حادثه افتاده او را بعراق و خراسان جاى نماند بكنجه پيش سلطانمحمود رفت و او را برطلب سلطنت ترغيب و تحريص داد كه در شوال سنهء 492 با سپاهى بيامدند و بركيارق از خراسان بازگشته بود بقهستان آمد و مجد الملك ابو الفضل مستوفى قمى ملازم او و امور ملك برأى و تدبير او مفوض امراء وقت چون اينانج بيغواخربك و پسران امير اسفهسالار برسق برسلطان خروج كردند و مجد الملك را خواستند تا راضى و قانع شوند سلطان اجابت نميكرد لشكريان قصد خيمهء مجد الملك كردند او در نوبتى سلطان گريخت خيلخانهء او نهب و غارت كردند و بسلطان پيغام دادند كه او را بدست ما بازده سلطان اجابت نميكرد مجد الملك گفت چون ميدانى كه مصلحت ملك تو در اينست بگذار تا بنده برون رود تا آنچه ايشان را مراد است تقديم دارند سلطان\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاجازه نميداد لشكر برنشسته بودند و پيرامون سراپرده صف زدند و پايگاه و خزانه بغارتيدند آنگه حرمت و حشمت از ميان برداشتند و مجد الملك را از پيش سلطان بركشيدند و پاره‌پاره كردند سلطان چون اين حال مشاهده كرد از سرخ سراپرده بيرون دويد و روى بخيمهء اخربك نهاد اخربك بيامد و زمين ببوسيد سلطان گفت شرم داريد اين چه بى رسميست حرمت حرم برداشتيد و ناموس سلطنت بگذاشتيد برنشين و بانگى برين ناكسان زن و از ملتمس ايشان استيجاب نماى اخربك سلطانرا در خيمه نشاند و خود پيش ايشان رفت و چون با ايشان همداستان بود حاجبى بازفرستاد كه اينها سخن من نميشنوند و سر بيرسمى دارند تدبير آنست كه سر خويش گيرى و از گوشه‌اى بيرون روى بركيارق گفت چندان تسكين نايرهء غضب ايشان كن كه من با چند نفر وشاق بگوشهء بيرون روم آنگاه سلطان با ده پانزده غلام از لشكرگاه بيرون رفت و برى پناهيد و سلطانمحمد نزديك رسيده بود بيامد بهمدان پنج نوبت فرمود زدن مؤيد الملك مدبر و وزير بود بركيارق بعد از چندگاه سپاه پراكنده جمع كرد از خراسان و جرجان و رى و سلطانمحمد او را استقبال نمود مصاف دادند سلطانمحمد هزيمت شد و مؤيد الملك گرفتار گشت بعد از يكچند قيد و حبس به بركيارق پيغام داد كه صد هزار دينار مىدهم وزارت را اگر چنان كه گناه بنده ببخشد سلطان اجابت كرد او بيكهفته ترتيب آن كرد و قرار رفته بود كه روز ديگر كه اين مال بگزارد دوات وزارت پيش او نهند ميان او و اصحاب خزانه در تفاوت نقد و جنس خلاف ميرفت او در آن استقصاتدقيق ميكرد در تاخير افتاد تا روز ديگر گرمگاهى سلطان در خرگاه آسايش داده بود طشت‌دارى به ظن آن‌كه سلطان خفته است با شخصى گفت بىحميت قومىاند زمرهء سلجوقيان مردى اينهمه جرم و جنايات كرد و اينهمه سختى به روى سلطان آورد يك بار بندهء پدرش برسلطان گماشت و پادشاهى طلبيد و باز بگنجه رفت و برادرشرا به قصد او آورد و يكچندى او را در جهان آواره گردانيد اكنون او را وزارت ميدهد و برو اعتماد مىكند سلطان از خرگاه بيرون آمد با نيمچه بدست و مؤيد الملك را بخواند و بفرمود تا چشمش بازبستند و بر كرسى نشاندند و بيك زخم سرش از تن جدا كرد سلطان بطشت‌دار نگريست و گفت غيرت و حميت سلجوقيان مى\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبينى طشت‌دار بگريخت ديگر روى سلطان نيارست ديدن - و ميان ايشان پنج نوبت مصاف افتاد چهار بار بركيارق مظفر بود و يك بار سلطانمحمد ولادت بركيارق در اصفهان بود در اربع و سبعين و اربعمائه پادشاهى او در ست و ثمانين مدت ملكش دوازده سال مدت عمر بيست و پنج سال حليهء او خوب چهره بغايت معتدل و محاسن بهم پيوسته و ابرو كشاده و وزراء الوزير عز الملك بن نظام الملك و مؤيد الملك بن نظام الملك و فخر الملك بن نظام الملك و عز الملك عبد الجليل دهستانى و مستوفى مجد الملك قمى حجاب او امير حاجب قماج و امير حاجب طغارك و امير حاجب عبد الملك توقيعه احمد اللّه على النعم\r\n\r\nذكر جلوس سلطان محمد بن ملكشاه\r\nسلطانمحمد بن ملكشاه پادشاهى بود بعدل و عفت و انصاف آراسته و بدين و ديانت موصوف صائب‌رأى صادق‌وعد ثابت‌عهد در اعزاز دين و قهر و قمع ملاحده مجاهد و مجد در حفظ بيضهء اسلام يد بيضا نموده و بداس قهر خار كفر و بدعت دروده و هركه دزكوه بدر اصفهان ديده باشد داند كه آن پادشاه در دفع آنطايفه و فتح آن قلعه چه رنج ديده و چه سختى كشيده مدت هفت سال در آن مجاهدت نمود و نياسود تا آن سد منكر از راه مسلمانان برگرفت و در هر شخصى كه از آن بدعت شمه يافت يا نسبتى و پيوندى به ايشان داشت سرش از تن برداشت و جرثومهء كفرش از بيخ بركند جزاه اللّه عن الاسلام خيرا در اول زمان پادشاهى ببغداد رفت و جنگ صدقه و اياز بنده‌زادهء پدرش كه عاصى شده بود و لشكر بيقياس برو جمع آمده و آن مصافى سخت بود سلطانرا مددى از آسمان و نصرتى ربانى بود و گويند بالاى زمرهء خصمان ابرى و آتشى و علامتى ظاهر شده بود و شكل اژدهاى آتش از دهان دمان كه از هيبت آن سلاح بينداختند و هول مرگ و قيامت را معاينه ساختند خذلانى برايشان افتاد كه با يكديگر ناستادند و صدقه در مصاف كشته شد و اياز گرفتار آمد سلطان او را سياست فرمود و صدقه را در ميان كشتگان بازيافتند بنشانى چند كه برتن داشت سلطان سر او ببرادر سنجر فرستاد در خراسان و در آنمدت فتور كه ميان برادران بركيارق و محمد قائم بود كار ملاحده خذلهم اللّه نيرو\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nگرفت و داعيان ايشان بهر شهرى پراكنده شدند در اصفهان اديبى بود او را عبد الملك عطاش گفتندى او در ابتدا خود را بتشيع نسبت كردى بعد از آن باسمعيليه متهم شد اهل اصفهان خواستند كه او را تعرض رسانند بگريخت و برى پناهيد و از آنجا پيش حسن صباح رفت و به خط او پس از آن نوشته يافتند كه بتازى بدوستى نوشته بود در اثناء آن گفته وقعت بالنار الاشهب و كان لى عوضا عما خلقته و خط او خطيست معروف و در اصفهان به خط او كتب بسيار مسطور است و اين عبد الملك عطاش را پسرى بود احمد نام بعهد پدر كرباس‌فروشى كردى و چنان نمودى كه در مذهب و اعتقاد پدر منكر است و از او تبرا كردى و چون پدرش بگريخت او را تعرض نرسانيدند و قلعه دزكوه كه سلطان انشا فرموده بود و شاه دز نام نهاده و در حال غيبت سلطان با سلاح و خانه و وشاوقان خرد و دختران سراى آنجا بودندى و از ديالمه جماعتى حافظان قلعه بود اين احمد عبد الملك خود را بمعلمى وشاقان برآنجا جاى كرد و بهروقت به شهر آمدى و از بهر دختران و غلامان جامه و مقنع و متاع و قماش خريدى و با زمرهء ديلم خلوتها ميساخت و ايشان خود به كار نزديك بودند تا همه دعوت او قبول كردند و جمله تبع او گشتند و او حاكم قلعه گشت و بردر شهر بحدود دشت كور دعوت خانه ساخت و هرشب از شهر جماعتى بيامدندى و دعوت پذيرفتندى و با ايشان تقرير كردندى تا هر قومى در محلهء خويش جماعتى برين دعوت مبعوث گردانيدى و بعد از آن بدعوت خانه بردندى تا سى هزار مرد دعوت او قبول كردند و مسلمانانرا ميدزديدند و هلاك ميكردند در عهد او شخصى نابيناى علوى پديد آمد كه او را علوى مدنى خواندندى آخر روز بدر كوچه خود باستادى عصاى در دست و دعا كردى كه خدايش بيامرزاد كه اين نابينا را دست گيرد و بدين كوچه بدر خانهء خود رساند و آن كوچه دراز تاريك بود و سراى او در آخر كوچه و در دهليز سراى چاهى بود چون كور علويرا بدر سراى رسانيدندى قومى درجستندى و آنشخص را در سراى كشيدندى و در آن چاه نگون كردندى و از آنچاه سردابها بود تا مدت چهار پنجماه برين برآمد و از جوانان شهر بسيار مفقود شدند و هيچكس پى بيرون نميبرد و از مرده و زنده خبر نمىيافتند تا روزى زنى درويش ازين سراى دريوزه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nميكرد ناله شنيد زن دعا كرد كه خدا بيمار شما را شفا دهد مردم خانه انديشناك كه آن زن برآن وقوف يابد خواستند كه او را ببهانهء نان دادن در خانه كشند زن بترسيد و بگريخت و بردر كوچه قومى را گفت كه از فلان خانه نالهء منكر مستوحش شنيدم و قومى قصد من كردند مردم خود در جست‌وجوى بودند قومى بسيار بدر خانه آمدند و ناگاه در آن خانه رفتند و بيغولها و زاويهاء خانه بجستند راه سردابه بيافتند در آنجا رفتند افزون از سيصد چهارصد نفر در آن سردابه كشته ديدند و بعضى به چهار ميخ به ديوار بازبسته و سه كس را هنوز از حيات رمقى مانده بود آوازه در شهر افتاد مردم روى بدانخانه نهادند هركسى خويشى و فرزندى و برادرى و متعلقى بازمىيافت غريو و نفيرى در اصفهان افتاد كه مثل او كس نديده بود و علوى مدنى و زنش را بگرفتند و ديگر ياران بجستند و ايشانرا در ميان بازار لشكر بسوختند و چون سلطانمحمد از مصاف صدقه و اياز بپرداخت باصفهان آمد كار آن ملاعين قوى شده بود و ذخاير بسيار برقلعه برده به مدت هفت سال آن قلعه بستدند با جد و جهد سلطان و آلت و عدت تمام و مدد عوام شهر و سلطانرا وزيرى بود كه او را سعد الملك آوى گفتندى و ائمهء اصفهان چون صدر الدين « 1 » و قاضى القضاة عبد اللّه خطيبى او را متهم مىدانستند و چندبار حال او برسلطان عرض كردند و باور نميداشت و براو اعتمادى تمام كرده بود ( او را حاجبى بود كه برخفاياى سر او واقف بودى و هيچ چيز از او پنهان نداشتى در اين ميانه احمد عطاش كس بسعد الملك فرستاد كه مردان كار نماندند و ذخيره نماند و قلعه بخواهيم داد جوابداد ) « 2 » كه يك هفته ديگر صبر كنيد چندانكه ما اين سگ را از دست برگيريم و سلطان محرور مزاج بود و هرماه فصد كردى سعد الملك با فصادى مواضعه كرده بود و هزار دينار سرخ و نيشى زهرآلود داده تا سلطانرا بدان فصد كند از سكالش وزير و پيغام احمد عطاش و جواب سعد الملك حاجب خواجه باخبر بود حاجب با زن خود اين راز درميان نهاده بود و زن مولى داشت شب خلوت در اثناء مفاوضه اين احوال بامول بگفت و مول دوست كامل يعنى وكيل صدر الدين بود اين ماجرا بوى تقرير كرد باستفاضه بصدر الدين رسيد صدر الدين هم در\r\n\r\n\r\n\r\n\r\n","description":"","footnote":"\r\n( 1 ) واضح است كه مقصود صدر الدين خجندى معروفست\r\n( 2 ) - در اصل پاك شده از جلد سوم حافط ابرو ( نسخهء كتابخانهء ملك ) نقل شد\r\n","page_name":" 41 ","page_number":41},
  {"content":"\r\n\r\nشب بدر سراى سلطان آمد و بخلوت اين‌حال بازنمود سلطان روز ديگر خود را بعمدا بيمار ساخت و بعد از دو روز فصاد را بخواند چون فصاد بازوى سلطان ببست و نيش بيرون آورد سلطان از هيبت و انكارى تيز درو نگاه كرد فصاد گفت اى خداوند بجان زنهار و صورت راستى درميان نهاد سلطان فرمود تا هم بدان نيش فصاد را رگ زدند در حال سياه شد و جان بداد سلطانرا در الحاد سعد الملك هيچ شك و شبهتى نماند روز ديگر او را و ابو العلاء مفضل را بياويخت و بعد از آن بدوروز قلعه بسپردند و احمد بن عبد الملك عطاش را بامان به زير آوردند و دست‌بسته برشترى نشاندند و در اصفهان آوردند و افزون از صد هزار مرد و زن و كودك بيرون آمدند با انواع نثار از خاشاك و سرگين و پشگل و خاكستر با دهل و طبل و دف و مخنثان در پيش حراره و بذله‌گويان « 1 » شخصى در آن حالت ازو پرسيد كه تو دعوى علم نجوم كنى در طالع خويش اين درنيافتى جوابداد كه در احكام طالع خود ديده بودم كه بجلالى در اصفهان روم كه هيچ پادشاه نرفته باشد ندانسته بودم او را بنكالى هرچه تمامتر بكشتند و بسوختند و قلعه خراب فرمود كردن و بفتح آن قلعه قوت آن مخاذيل اضاليل فرونشست و بعد از آن شيرگير را با لشكرى گران بپاى الموت فرستاد و مدتى در آنجا حصارى سخت دادند و كار برآن ملاعين تنگ رسانيده بود در اثناء آن خبر وفات سلطان محمد برسيد امراء حضرت او را بازخواندند سلطانمحمد پادشاهى بود عادل خداترس عالم‌دوست اما بادخار ميلى تمام داشت احمد نظام الملك در آنوقت دستور او بود قصد امير سيد ابو هاشم كرد جد علاء الدوله همدان از سلطانمحمد پانصد هزار دينار قبول كرد كه ازو حاصل كند به شرط سيد ابو هاشم را بوى دهد پيش از آنكه بهمدان كسى بگرفتن او رود سيد را خبر شد برنشست و با سه پسر براهى مجهول بيكهفته باصفهان آمد نهانى و از خواص سلطان خادمى را طلبيد كه او را پيش سلطان برد لالا قراتكين را تعيين كردند و ده هزار دينار در صره حاضر كرد و گفت اين حق خدمت تست امشب مرا به خدمت سلطان برسان بخلوت لالا هرگز چندان زر نديده بود متحير\r\n\r\n\r\n\r\n\r\n","description":"","footnote":"\r\n( 1 ) و ميگفتند عطاش عالى جان من عطاش عالى ميان سرهلالى ترا بدز چكار و ( در نسخه نبود از راحت الصدور نقل شد )\r\n","page_name":" 42 ","page_number":42},
  {"content":"\r\n\r\nماند و گفت اين زر بسلطان مىبايد داد گفت نه اين خدمت خاص تراست لالا خدمت كرد و به كار او ميان دربست و چون مقرب بود او را هم در آنشب به خدمت سلطان برد سيد ابو هاشم پير بود و چشمها پوشيده قتلغ خاتون پيش سلطان حاضر بود سيد ابو هاشم سلطانرا دعا و ثنا گفت و درى يتيم داشت پيش سلطان نهاد و بگريست و گفت خواجه احمد مدتهاست كه قصد من و خانهء من مىكند شنيده‌ام كه بنده را بپانصد هزار دينار خريده است سلطان عالم روا ميدارد كه فرزندزادهء پيغمبر ( ص ) را بفروشد اكنون اين پانصد هزار دينار كه او قبول كرده است بنده بهشتصد هزار دينار ميخرد به شرط آنكه او را ببنده سپارد سلطانرا حب مال بر حفظ وزير غالب آمد اجابت نمود ابو هاشم خدمت كرد و بازگشت و شحنهء خزانه بر اثر او بيامد براى قبض مال چون شحنه خواست كه بسراى سيد فرود آيد و نزل خواست سيد گفت جاى تو كاروانسراست و نفقه از كيسهء خود چه ترا اينجا چندان مقام باشد كه اين زر را وزن و نقد بكنند غلام سخنى افزون بگفت سيد گفت اگر نه بادب باشى بفرمايم ترا از در سرا بياويزند و صد هزار دينار ديگر باضافهء اين مال بدهم كه بهاى هزار غلام به از تو باشد و در يكهفته زر را وزن و نقد كرد كه نه قرض كرد و نه ملك فروخت و بفرمود تا درختان به مقدار سه بدست ببريدند و ميان تهى كردند مقدار هشتاد پاره چوب و كيسهاى زندنيجى بدوختند و در هركيسه ده هزار دينار ميكردند و در آن چوبهاى مجوف مينهادند و تخته برسر آن ميدوختند و كمرهاى آهن در گرد آن ميگرفتند و هردو چوب برشترى مينهادند هشتصد هزار دينار برچهل شتر بار با اين غلام روانه كرد و يكدينار بخدمتى بغلام نداد بكم از يك ماه باصفهان آمد با آن حمل سلطان پرسيد كه اين همه مال به اين زودى از كجا حاصل كرد غلام گفت جمله از خانه برون آورد و اينمقدار روزگار در وزن و نقد و تعبيه برفت و اگرنه بنده را زود بازگردانيدى سلطان در حال او عجب ماند و خواجه احمد را بوى سپرد تا انتقام خود ازو بكشيد و گرفتار آن شد كه در حق ابو هاشم سكاليده بود « بالمال تهان اعناق الرجال » ولادت سلطانمحمد در شعبان اربع و سبعين و اربعمائه و اول پادشاهى او بعد از وفات بركيارق در سنهء ثمان و تسعين و اربعمائه مدت پادشاهى او سيزده سال و عمرش سى و هفت سال حليهء او تمام بالا كشيده\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nابرو چهره باندكمايه زردى مايل سياه محاسن و انبوه به طول مايل و وزراء او مؤيد الملك بن نظام الملك وزير خطير الملك ابو منصور محمد بن حسين الميبدى و سعد الملك سعد بن محمد بن على الآوى و ضياء الملك احمد بن نظام الملك و ابو منصور القيراطى حجاب عبد الملك حاجب تكين الحاجب على يار\r\n\r\nذكر جلوس سنجر بن ملكشاه\r\nسلطان سنجر پادشاهى بزرگ بود از واسطهء آل سلجوق ممتع به طول عمر و طيب عيش و نشر ذكر و جمع اموال و فتح ديار و بلاد و قمع اضداد و قهر اعدا و احباد و ظفر بر مراد فركيان داشت و هيبت خسروان آئين شرايط جهاندارى و قواعد رسوم پادشاهى و ناموس ملك و جهانيان نيكو دانستى اگرچه در جزويات امور ساده‌دل بود اما رأيى صائب و عزيمتى صادق داشت در وقت لشگر كشيدن و باخصم مصاف دادن و از ابتداء عهد كه بخراسان ملك شد از قبل بركيارق برادرش تا حدود چهل سال او را نوزده فتح ميسر شد و در هيچ‌وقت او را شكستى نيفتاد و مملكت غزنين كه هيچكس از آل سلجوق قصد و عزم آن نكرد بگرفت و از اولاد محموديان بهرامشاه را در آن مملكت نصب كرد به شرط آنكه هرروز يكهزار دينار از فرضهء شهر بخزانه رساند و از جهت تحصيل اين مال عاملى از ديوان خود آنجا تعيين فرمود و همچنين ملك سمرقند بگرفت كه بعد از وفات بركيارق احمد خان عاصى شده بود سلطان چهار ماه آن را حصار داد و در سنهء 524 بستد و احمد را باسيرى بگرفت و چون چندان ولايت كه پدرش ملكشاه داشته بود مستخلص كرد و سيستان و خوارزم در قبضهء تصرف آوردد و آتسز بن محمد بن نوشتكين غرجه را خوارزمشاهى او داد و تاج الدين امير ابو الفضل را ملك نيمروز زابلستان ارزانى داشت و در مصافهاى معظم و لشكر عرمرم پهلوان سپاه او بودى و او را در مصاف غزنين و جنگ پيلان مقاماتست و بعد از وفات برادرش در احدى عشر خمسمائه بعراق آمد كه در قبضهء تصرف سلطان محمود بن محمد بود امراء حضرت او را برآن داشتند كه با عم مصاف داد شكسته و منهزم باصفهان آمد و سلطان سنجر بدار الملك رى بود ولايت مىبخشيد علىباركى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nحاكم ملك محمود بود كدخداى خويش ابو القاسم السابادى به خدمت سلطان فرستاد و از زبان محمود عذر خواست كه اين حركت ناپسنديده بود و از سر كودكى رفت پس قرار افتاد كه به خدمت عم آيد و يك ماه ملازم باشد و بگاه ركوب و نزول عم در ركاب پياده برود و آنچه شعار سلطنت باشد بگذارد براينجمله تا يك ماه در خدمت عم بود سلطان سنجر او را بنيابت ملك عراق تفويض كرد و آنچه از ابنيهاى گذشته گذاشته بود بوى ارزانى داشت و كسوت خاص غير از قبا بجوهر و اسب نوبت و ساحت لعل و پيل با مهد به دو تفويض كرد مرصع و امراء او را همچنين برقدر مراتب خلعتها و تشريفها داد و با ايجاز مآرب و اسعاف مطالب اجازت انصراف داد و در شهرى از امهات بلاد عراق ضياع و حرمه كه بود باخاص گرفت تا عمال ديوان او از بلاد عراق منقطع نباشند و از شهرها خوى و رى و ساوه باخاص گرفت و از آن عهد باز سلطان السلاطين شد و خطبهء او از حدود كاشغر تا اقصى بلاد يمن و مكه و طايف و عمان و مكران و اران و آذربايجان تا در روم و بلغار برسيد و بعد از وفاتش تا يكسال هنوز خطبه برنام او ميكردند پادشاهى مبارك‌سايه بلندپايه خداترس خجسته‌لقا خطهء خراسان در عهد او مقصد جهانيان بود و منشأ علوم و منبع فضائل و معدن هنر و فرهنگ علما و حكماء دين را بغايت احترام و قيام نمودى و با ابدال و زهاد و عباد نفسى و مؤانستى تمام داشتى و با ايشان خلوتها و جمعيتها كردى و بيشتر اوقات قباء زنديجى پوشيدى يا عنابى ساده و نيمچه پوستين بره داشتى اما پيوسته برتخت نشستى و از خصايص سلاطين دقيقه‌اى مهمل و معطل نگذاشتى و چون همهء جهان او را مسلم شد و ملوك اطراف مسخر گشتند و فرمان امر و نهى او در شرق و غرب نفاذ يافت امراء دولت و اركان حشم او در مهلت ايام و فسحت نعمت و اسباب طاغى و باغى شدند و از تفوق و ترفع و تشوق و تنعم خويش دست تطاول از آستين جور و اجحاف بيرون كشيدند و بر رعايا ظلم و ستم آغازيدند در شهور خمس و ثلثين و خمسمائه كه سلطان از دار الملك مرو بسمرقند شد تا ولايت مطالبه و ضبط كند كه بدان طرف بعيد العهد شده بود و كارها از نهج نسق و نظام بيفتاده و نيز بارجاف آوازهء كافر ختاى بود كه قاصد بلاد اسلامند و ولايت ماورا النهر از وطاة لشكر خراسان و ناهموارى حشم مقنوع و اتباع ترك و تاجيك\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nانبوه بستوه آمده بودند و خيل عراق بارها منكوب و منهزم شده بودند از ايشان و مقدمان آن نواحى در سركشى باستدعاء كافر فرستادند و اين لشكر همچنان غرور داشتند و در خيال اين تصور محال كه هيچكس قوت مقاومت ما ندارد صد هزار سوار عرض دادند و لاف از منى و مائى ميزدند الخان خطاى كافر روى بايشان نهاد با عدد رمل و نمل و خيل عراق سى چهل هزار كشته و خسته شدند از آن جمله دو هزار معروف امرا و اصحاب مناصب و آن قرن و بساط و عهد يك بار درنوشته شد و سلطان را نه راه پس بود و نه پيش تاج ابو الفضل گفت اى خداوند جاى ثبات و توقف نماند سلطان با سيصد سوار نامدار در ميان آهن برميان خيل تتار زد و چون برون آمد از آن فوج ده پانزده سوار مانده بودند همچنان روى در بيابان و عنان مقاومت برتافت و قلاوزى تركمان بدست آوردند و سوى بلخ آمد و برحصار ترمد برآمد تا بقاياى منهزمان از اطراف و جوانب برسيدند و تهنيت ماندگان و تعزيت گذشتگان ميدادند فريد دبير در صورت اين واقعه گويد\r\n شاها ز سنان تو جهانى شده راست * تيغ تو چهل سال ز اعدا كين خواست\r\nگر چشم بدى رسيد آن هم ز قضاست * آنكس كه بيك حال بماندست خداست \r\nو ملك نيمروز تاج ابو الفضل در قلب بجاى سلطان باستاد و جنگهاى سخت كرد لشكر خطاى ازو شگفتى و اعجاب نمود او را پيش الخان بردند با تركان خاتون كه هم آنجا مانده بود ايشانرا نيكو ميداشت و بعد از يكسال هردو را پيش سنجر فرستاد و ملك ماورا النهر بگرفت والى يومنا دختر از خان خانان دارد و درين نكبت كه لشگر خراسانرا افتاد خوارزمشاه آتسز عاصى شد و مرو و نشابور بفرمود غارتيدن و بسيارى خزاين و ذخاير يافتند و سلطان را بعد از يكسال تجمع ساتى و احياء مواتى حاصل شد و از اطراف رسل رسيدند با حمل و هدايا و كار مملكت باز استقامت يافت و بعد از آن در مدت هفت سال در سنهء ثلث و اربعين و خمسمائه برى آمد و سلطانمسعود از راه بغداد بازگشت و بخدمتش اقدام نمود و رسولانى كه ارعور معروف باعرج هدايا و عطايا فرستاده بود فريد كاتب اين دو بيت گويد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n آنها كه بخدمتت نفاق آوردند * سرمايهء عمر خويش طاق آوردند\r\nدور از سر تو سام بسرسام بمرد * اينك سر سورى بعراق آوردند \r\nو چون عهد با سلطان مسعود تازه كرد و تا شانزده روز برى توى داد او را با جملهء امراء عراق خلعتهاى گرانمايه پوشانيد و بازگشت در رمضان اين سال سام هم ملك غور بود عم سلطان سورى پدر سيف الدين سلطان كه ولىعهد پدر بود و چون او را جمعى امراء لشكر از سر عداوت بكشتند و بعد از يكسال ملك غور علاء الدين حسين بن الحسين بن حسن بن سام از غور خروج كرد بكين خواستن برادر سورى كه او را بغزنين سلطان بهرامشاه بن مسعود كشته بود و سلطان علاء الدين پادشاهى متهور جبار قهار و بىرحم بود و در آن تاريخ كه برادر او را كشته بودند كس را مجال آواز بلند كردن نبودى و ستوران را بهيق و نهيق نگذاشتندى تا غايتى كه رسم نوبت زدن برداشته تا آنگاه كه غزنين فتح كرد و چون خبر قتل سورى برادر بشنيد اين رباعى پيش قاضى القضات غزنه فرستاد\r\n اعضاء ممالك جهانرا بدنم * جويندهء خصم خويش و لشكرشكنم\r\nگر غزنى را ز بيخ‌وبن برنكنم * پس من نه حسين بن حسين حسنم \r\nو غزنه را همچنان كه گفت خراب كرد ببيدادى كه اعور و تاتاره كردند و چون فتح غزنه او را ميسر شد و بهرامشاه از پيش او بكرمان و سوران شد غرور دماغ پديد كرد لشكر بسيارى برو جمع شد از غزنه و قندهار و گرمسير و جبال غور و بعد از يكسال ملك غور الحسين بن الحسن بكين توختن خروج كرد بر برادرزاده و على خيرى كه امير حاجب سنجر بود و مقطع بهرات عاصى شد و بمدد سلطان علاء الدين حسين رفت مخالفت او برسلطان سخت آمد و عصيان على خيرى كه اصطناع و مرباء او بود و از مرتبهء مسخرگى بدرجهء حاجبى رسيده سلطان بنواحى مرو آمد و با ملك غور لشكر تمام از فارس و راحل بود كوششى سخت بكردند در معركهء مصاف عاقبت شكسته شدند و ملك علاء الدين حسين و على خيرى هردو گرفتار آمدند سلطان بفرمود تا على خيرى را به دو نيم زدند به زير رايت و ملك حسين را اسير با خود داشت عاقبت حسين را بدست خواجه منقال خازن بازدادند و اسيران غور را آزاد كرد و زبان ايام اين بيت ميسرايد\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n چو كفر نعمتش بشكست گردن * چنان گفتند يكسر حق‌شناسان\r\nكه بايد برسر خاكش نوشتن * كه لعنت بر روان ناسپاسان \r\nو بوقوع اين فتح سلطانرا هيبت و حشمتى تمام در دلها و درونها پديد آمد كه از واقعهء ختا انحطاط و انهباط يافته بود و كار ملك باز از سر طراوتى تازه گرفت و در آخر ثمان و اربعين و خمسمائه واقعهء اقوام غز بود از وفات سلطان مسعود يكسال و نيم گذشته بود و اين اغوزان خيلى بسيار بودند بتركمانان منسوب و مقام چراخور ايشان بختلان بود از اعمال بلخ و ختائيان ولايت وحش هرسال بيست و چهار هزار سر گوسفند وظيفه بمطبخ‌خانهء سلطان دادندى و آن در اهتمام مجموع خانسالار بودى و كس او رفتى بقبض و استيفاء آن و چنان كه عادت بجبر و تسلط حاشيهء سلطان بود شخصى كه از قبل خانسالار بمطالبهء اغنام ميرفت بريشان تعدى و زور ميكرد و در استرداد و استبدال گوسفند مماكست ميرفت و مبالغى بيش از حد طاقت ايشان مينمود و به زبان سفاهت ميكرد و در ميان ايشان مردمان بزرگ بودند و معروفان با تجمل و زحمت و حشمت احتمال آن مذلت و خوارى نميتوانستند كرد اين شخص را در خفيه هلاك كردند چون او بموسم خويش بازنرسيد معلوم شد كه حال چيست بسلطان نمىيارستند گفت خانسالار از آن ندامت غرامت ميكشيد و راتب و وظايف مطبخ از پيش خود ترتيب ميكرد تا امير سپهسالار قماج كه امير بلخ بود به خدمت رسيد و بدار الملك مرو خانسالار آنحال با وى تقرير كرد قماج سلطانرا گفت جماعت اغوز مستولى و غالب شده‌اند و ناهموارى و بيراهى ميكنند و بولايت بنده نزديكند اگر خداوند عالم شحنگى ايشان بنده را ارزانى دهد ايشانرا ماليده و مقهور گرداند و راتبه و وظيفهء مطبخ خاص هرسال سى هزار سر گوسفند برسانم سلطان اجابت نمود و قماج چون بولايت خود ببلخ رسيد شحنه بايشان فرستاد و خباتب خواست ايشان تن درندادند و شحنه را تمكين نكردند و گفتند ما رعاياى خاص سلطانيم و در حكم كسى نباشيم و شحنه را مايوس بازگردانيدند باستخفاف و اهانت قماج و پسرش ملك المشرق با لشگرى گران برسر غوزان تاختند غوزان برابر آمدند و مصاف دادند قماج و پسرش هردو در جنگ كشته شدند چون خبر اين حادثه بسلطان رسيد امراء دولت بجوشيدند\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nو گفتند مثل اين اقدام و اقتحام و اغضا و اغما نتوان كردن اگر ايشانرا سرباز نزنند تعدى و دليرى زياده نمايند خداوند عالم را بمدافعت و مخالفت ايشان ركاب همايون ببايد رنجانيد و كار دشمن ضعيف خرد نبايد داشت و غوزان چون از حركت و توجه سلطان خبر يافتند انديشناك شدند و رسول فرستادند با خضوع و خشوع كه ما پيوسته بندگان مطيع بوده‌ايم و برحكم فرمان رفته چون قماج قصد خانهء ما كرد بضرورت از براى اطفال و عيال و عورات و مخدرات بكوشيديم و او و پسرش نه به قصد ما كشته شد كه ايشانرا اجل موعود رسيده بود و اكنون بجزيه و شكرانه صد هزار دينار و صد غلام ترك ميدهيم تا پادشاه از سر گناه و بادافراء ما درگذرد چه هر بنده‌ايرا كه پادشاه بركشد قماجى باشد سلطان بقبول خدمت راضى شد امراء در انكار آن اصرار نمودند و او را بقهر و جبر برقصد ايشان داشتند تا روى بديار ايشان نهاد و از هفت آبها بگذشتند و راههاى سخت و مخوف و ناهموار برنوشتند چون سلطان بدانحدود رسيد زنان و اطفال خويش را درپيش داشتند و بزارى و خوارى تضرع‌كنان پيش‌باز آمدند و از هر خانه هفت من نقره قبول كردند كه بدهند سلطان را برايشان رحم آمد و غنائم بازخواست گردانيدن و عنانرا بعطاف دادن اما دولت سلطان پير شده و تقدير آسمان خلاف تدبير ايشان آمد\r\n خواست تا از مصاف كردن غوز * مركب خويش را عنان تابد\r\nنتوانست چون قضا آن بود * چون نمايد اجل قضا آيد \r\nامير مؤيد بزرگ و يرنقش لومه و عمر عجمى عنان سلطان بگرفتند و گفتند بازگشتن مصلحت نيست و بيشتر لشكريان با امير مؤيد بد بودند در مصاف تهاون كردند و غوزان از رحمت و عاطفت پادشاه نوميد شدند جانرا جهت حفظ خان‌ومان بكوشيدند و بيك صدمه و حمله لشكر سلطان بشكستند و بهزيمت برفتند و غوزان براثر مىآمدند و در عبور آن آبها خلايق بسيار غرقه و كشته شدند و سلطان را در ميان گرفتند و عزت و حشمت او نگاه داشتند و او را بدار الملك مرو آوردند و از خويشتن حاشيهء خدمتكارى ترتيب كردند و بهر هفته تغيير و تبديل مينمودند و شهر مرو كه دار الملك بود از روزگار چغربيك و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nچند ملوك ديگر بخزاين و ذخاير ملوك و امراء دولت آكنده بغارتيدند سه روز متواتر روز اول زرينه و سيمينه و ابريشمينه روز دوم روئينه و برنجينه و طرح و فرش روز سيم در همهء شهر هيچ چيز از اقمشه و امتعه نمانده بود مگر حومها و لينها و بالشها و خم و خمره و چوبينه آن نيز هم ببردند و بسوختند و اغلب مردم شهر را اسير گرفتند و بعد از آن مردم را بانواع شكنجه و عذاب رنجه ميداشتند تا خفايا و خباياء نهانى نمودند تا به روى زمين و زير زمين هيچ نگذاشتند و متوجه نيشابور شدند با سه چندان‌كه عدد ايشان بود از رنود و اوباش خراسان و اتباع لشكريان بايشان بازپيوسته و مردم نشابور نخست كوششى بكردند و قومى از غوزان در شهر كشيدند چون ايشان را خبر شد بيكبار حشر آوردند و اغلب خلق از زن و مرد و اطفال به مسجد جامع گريختند و غوزان تيغها كشيدند و چندان مردم را در مسجد بكشتند كه كشتگان در ميان خون ناپيدا شدند چون شب درآمد مسجدى بر طرف بازار بود كه آن را مسجد مطهر ميگفتندى دو هزار مرد در آنجا نماز گزاردندى و قبهء عالى داشت مقرنس به چوب و مدهون و جمله ستونهاش مذهب و مدهون آتش در آن مسجد زدند و لمعها و شعلها چندان ارتفاع گرفت كه جملهء شهر روشن شد تا روز غارت و نهب ميكردند و اسير و دستگير تا چند روز بردر شهر بماندند و همه روز بامداد بغارت اعاده نمودندى و چون ظاهر چيزى نمانده بود در نهان خانها و ديوار سفتند و ابنيه و سرايها خراب ميكردند و اسيران را شكنجه ميدادند و خاك در دهان ايشان ميكردند تا اگر جائى دفين كرده بود مينمودند و اگرنه به زخم آسيب شكنجه ميمردند و روز در چاهها و كهريزهاء كهن ميگريختند نماز شام كه غوزان از شهر برفتندى بيرون آمدندى و همسايگان را هرجا جمع شدندى و تفحص احوال خود ميكردند تا غوزان چه فساد كرده‌اند - در شمار نيايد كه در آن چند روز چند هزار آدمى بقتل آمده بودند و چند هزار دينار برمردم زيان و خسارت كرده و جائىكه مثل عبد الرحمن اكاف كه مقتداء مشايخ عالم بود و محمد يحيى كه پيشواى اهل عراق و خراسان بود به زخم شكنجه بكشتند و كادم دسنى كه چندين سال مطلع علوم شرع و منبع احكام دينى بوده به خاك تيره بياكندند بركسى ديگر چه ابقا و اعضا بود و خاقانى در مرثيهء او ميگويد\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n در دولت محمد مرسل نداشت كس * فاضلتر از محمد يحيى فناى خاك\r\nاو كرد روز تهلكه دندان فداى سنگ * وين كرد روز قتل دهن را فداى خاك \r\nچون غوزان برفتند ميان مردم شهر سبب اختلاف مذهب حقايد قديم و ضفاين عظيم هرشبى فرقه‌اى از محلى حشر ميكردند و آتش در محلهء مخالفان ميزدند تا خرابهائى كه از غوزان مانده بود اطلال شد و قحط و غلا و و با ظاهر شد تا بازماندگان تيغ و شكنجهء غوزان اينبار بمردند و قومى علويان و سرغوغاء شهرستان كهن آبادان كرده بود و بر برجها منجنيقها نصب كرده بقيهء از ضعفاء بازماندگان همه بايشان پناهيدند و مويد آيبه شادباخ كه سراى سلطان بود و سراى امرا و سورى منيع داشت آبادان كرد و آلاتى كه در شهر مانده بود بدار انفال و چوب به آنجا نقل و تحويل كردند و بعد از يكهفته شهرى بدان مجموع و آراستگى چنان شد كه كس محله و سراى خود بازنميشناخت و آنجاكه مجامع انس و محافل صدور و بدور بود مراعى اغنام و مكامن و حوش و بهايم شد و گويند كه آنجاكه بود آندلستان با دوستان در بوستان شد كوف و كركسرا مكانشد گرگ و روبه را وطن\r\n برجاى رطل و جام مى كانان نيارستند پى « 1 » * برجاى چنگ و ناى و نى آواز زاغست و زغن\r\nزينسانكه چرخ نيلگون كرد آنسامان « 2 » را نگون * ديار كى گردد كنون گردد يار يار من \r\nو غزان با جملهء بلاد خراسان اين معامله كردند مگر شهر هرات كه سورى منيع داشت نتوانستند شد و سنجر تا دو سال و نيم در ميان ايشان مقيد بماند اتفاق افتاد كه بدر بلخ شدند و بعضى را بندگان خاص چون مؤيد آيبه و جماعتى ديگر تا خدمت آمده بودند اما بحضور امراء غوز قرقيز و طوطيبك در پيش سلطان نيارستندى مؤيد آيبه فوجى غوزان را بفريفت و مواجب و نان‌پاره از سلطان موعود كرد يكروز در محافظهء سلطان آن فوج را نوبت بود سوار شدند برسم تماشا و اسبان براندند تا آب جيحون برابر ترمد از پيش كشتى ترتيب داده بودند چون از وقت نزول سلطان درگذشت امراء غوز جمله برنشستند و براثر براندند چون بكنار آب رسيدند ايشانرا ديدند از آب گذشته مايوس و نوميد بازگشتند و سلطان برقلعهء ترمد شد چون خبر خلاص او به اطراف رسيد\r\n\r\n\r\n\r\n\r\n","description":"","footnote":"\r\n( 1 ) امير معزى - گوران نهادستند\r\n( 2 ) امير معزى - آن سراها\r\n","page_name":" 51 ","page_number":51},
  {"content":"\r\n\r\nامراء و لشكر خراسان فوج‌فوج ميرسيدند تا گروهى انبوه مجتمع شدند آنگاه سلطان متوجه دار الملك مرو شد و بكوشك اندوانه فرود آمد و برم شعب و جمع اسباب مشغول شد بعد از دوسه ماه فكر بىنوائى و انديشهء قلب منازل برو مستولى شد كه خزاين خالى و ممالك خراب و رعيت منتشر و حشم مفقود و فكر و انديشهء نفسانى و ضعف و اختلال انسانى بهم پيوست و بموضعى انجاميد كه آخر امراض بود و منقض اغراض در شهور احدى و خمسين و خمسمائه از دنيى بعقبى نقل و تحويل كرد در دولتخانه كه بمرو ساخته بود او را دفن كردند ولادت او در شهر سنجارشام بود در تسع و سبعين و اربعمائه مدت عمرش هفتاد و دو سال و اند ماه و پادشاهى شصت و يكسال از آن بيست سال در ملك خراسان و چهل و يكسال در سلطنت جهان و اصحاب تاريخ فراوان توقيعهاء او ديده‌اند حليهء او گندم گون بود آبله‌نشان تمام محاسن طولانى و عرضانى و بعضى از موى شارب بآبله رفته پشت و بالا افراشته تمام بالا وزراء او شرف الدين ابو طاهر قمى و تغاربيك كاشغرى معين الدين مختص الملك الكاشى و ابو القاسم درگزينى و فخر الملك بن نظام الملك و صدر الدين محمد بن فخر الملك حجاب محمد على الحاجب و حسين الحاجب و نظام الدين محمود الكاشى الحاجب و فلك الدين على خيرى و صفى الحضرة ابو طاهر الكاشى بزرگى بود كريم مثل برامكه و خواهرزادهء او معين الدين مختص الملك كاشى است كه از تربيت او بوزارت شرق و غرب رسيد صفى اول كدخداء امير بزرگ قماج بود و ترشك نصرانى صفى الحضرة را هلاك كرد و معين الدين مختص الملك ابو نصر بن احمد بن الفضل بن محمود كينهء او از ترشك باز خواست و معين الدين به شهر مرو بدست ملاحده كشته شد و از آنجا او را بدولتخانهء الب ارسلان بمرو آوردند بجامع مرو و بعد از سنجر لشكر او محمود خان خواهرزادهء سلطان را بسلطنت قبول كردند و در نشابور برتخت نشاندند بعد از آن مؤيد ايبه سنجرى بر نيشابور مستولى شد و محمود خان را بگرفت و نيست كرد و مرو و خراسان جمله در دست غزان بود هر بيراهى كه ممكن بود ميكردند\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nذكر جلوس سلطان محمود بن محمد بن ملكشاه\r\nسلطانمحمود پادشاهى بود زيباصورت نكوسيرت لطيف‌طبع خوش‌سخن شيرين بذله موزون‌نكته مطبوع‌حركات نيكوخط پسنديده عبارت از آل سلجوق او پرمعنىتر و دراكه‌تر هيچ ملك و پادشاه نبود بردقايق امور و غوامض ملك ممتاز و منفرد واقف بر جزوى و كلى احوال ملك اما چون گل و حباب كم‌زندگانى بود از كثرت مباشرت علتهاى مزمن برو مستولى شد بشكره و كبوتران و مرغان شعف تمام داشتى مثل سنقود تركستانى و شاهين وى و كوهى و پادشاهى و دهستانى و روستائى و باشهء جرجانى و كدورانى و شكال عورى و عراقى و يوزقمى و نيمروزى و قهستانى و باميانى بايشان رغبت هرچه تمامتر داشتى و اوفات او برطعمه دادن و حل و عقد ايشان مصروف چنان كه بمصالح جزوى مملكت نميرسيد و پرواى هيچ كار نداشت آورده‌اند كه چهار صد شكارى بقلادهء زر مرصع و لبرهاى ابريشمين و جلهاى زربفت داشت بعد از وفات پدر در احدى عشر و خمسمائه بر تخت متمكن شد و چون عمش سنجر بعراق آمد با او مصاف داد و شكسته شد عم او را باز خواند و بنواخت و سلطنت عراق بوى داد و زن او ملكه خاتون دختر سنجر در هفده سالگى بمرد سلطان خواهرش ستى خاتون بجاى او فرستاد و سلطانمحمود در پادشاهى متمكن بود اغلب مقام او در اصفهان بودى و بغداد يكنوبت ميان او و خليفه مستر شد باللّه وحشتى پديد آمد و كار به جائى رسيد كه بغداد را حصار داد و بستد بعد از آن ميانشان مصالحه شد و بعد از آن از خليفه عذر خواست سلطان مبارك‌سايه بود خادمان بسيار داشت به حكم آنكه در سراى زنان نشستى لاجرم خادمان او همه بدولت رسيدندى و در عراق مدارس و ابنيهء خير ساخته است بهر موضع و براحوال ديوان و دفاتر وقوف تمام داشتى و از اقطاعات حشم باخبر بودى و هرروز دفتر روزنامچه و دستور او ارج و جامع الحساب از مستوفى بخواستى و مطالعه كردى و هيچ كار بررأى او پوشيده نبودى و همچنين از عارض دفتر عرض حشم و توجيهات ازيشان از ممالك طلبيدى و جوانب حواشى و رواتب و وظايف مقيمان درگاه دانستى و از عراق به هيچ طرف سفر نكرده بود اما بهر مواضع كه شكارگاه و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمرغزارى بود آنجا نزول كردى و شكره پرانيدى و صيد و آهو دوانيدى و وحوش و طيور نخجير كردى در اربع و عشرين و خمسمائه برادرش مسعود خلاف نمود و به قصد او از آذربايجان لشكرى بياورد سه‌شنبه شانزدهم ربيع الاول در حدود اسد آباد مصاف دادند طالع سلطانمحمود شكسته شد و صدمهء هزيمت بميمنه رسيد امير قسيم الدولهء برشوقى در كمين بود برلشكر مسعود حمله كرد و ايشانرا هزيمت كرد جيوش و لشكر بگريختند و برشوقى براثر ميتاخت و اعدا را مىانداخت مؤيد الدين طغرائى وزين‌الكتاب اسير شدند هردو را پيش سلطان محمود آوردند هردو را هلاك كرد و برشوقى همچنان برعقب مسعود ميتاخت تا بحدود قراء همدان او را دريافت و پيش برادرش محمود آورد محمود خلعتى كه سلطان به او داده بود درو پوشانيد و هرچه از آن غارتيده بودند با برادر رد كرد و محمود در يازدهم شوال خمس و عشرين و خمسمائه به شهر همدان وفات يافت مدت پادشاهى او چهارده سال و عمرش بيست و هفت سال حليت او گردچهره سرخ و سفيد گردمحاسن ربع القامه قوىبازو و مناسب‌اعضاء مبارك‌لقا بشاشت‌بها بود وزراء و حجاب او وزير ربيب الدوله ابو منصور القيراطى و كمال الدين شمس الكفاة السميرمى و شمس الملك بن نظام الملك و شرف الدين انوشروان بن خالد الكاشى و قوام الدين ابو القاسم درگزينى حجاب محمد بن على بارطغايرك ارغان - چون محمود وفات يافت برادرانش مسعود و سلجوق با خليفه سوگند خوردند كه در طاعت او باشند در حدود دينور با عم خود سنجر مصاف دادند از جانبين تا چهل هزار كس كشته شدند و برادران منهزم گشتند سلطان سنجر طغرل بن محمد بن ملكشاه را بپادشاهى عراق نشاند و مظفر و منصور بخراسان رسيد\r\n\r\nذكر جلوس طغرل بن محمد بن ملكشاه\r\nسلطان طغرل بن محمد پادشاهى بود بعدل و سياست موصوف و اخلاق او بحيا و وقار و غيرت و حميت و كرم و شجاعت معروف و از هزل و فواحش و ملاعب دور در مدت ايالت سلطانمحمود او ملازم عم خود سنجر بودى و بعد از محمود سنجر ولىعهدى بوى تفويض كرد و مسعود و داود برادران منهزم ببغداد رفتند در صفر 525 مستر شد در بغداد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nخطبه بنام او كرد و بعد ازو بنام برادرش داود بن محمود و ايشانرا خلعت پوشانيد و بآذربايجان فرستاد طغرل چون بعراق آمد ميان او با برادران مسعود و داود چند نوبت جنگ افتاد آخر طغرل شكسته و منهزم شد مسعود بهمدان مقام ساخت و در ثمان و عشرين و خمسمائه ببغداد رفت طغرل را ملك مهنا نبود بجانب خوزستان ميرفت خواجه قوام الدين درگزينى را كه وزير او بود بياويخت در اشتر چه سرگردانى خويش همه ازو ميدانست و از  « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا »  نمىانديشيد و  « رَفَعْنا بَعْضَهُمْ فَوْقَ بَعْضٍ دَرَجاتٍ »  نميدانست لاجرم زيد و عمر را در كار ارادت باريتعالى شريك و معاون ميكرد تا از ناگاه در تسع عشرين و خمسمائه بدر همدان وفات يافت عمرش بيست و پنجسال پادشاهى سه سال حليت او سرخ‌چهره فراخ‌پيشانى كشيده‌محاسن ذوابه درازقامت باعتدال پشت و بال او پيوسته ابروگشاده ستبربازو و ساق وزير او ابو القاسم درگزينى و شرف الدين على رجاء حجاب منكوبر و يونس تتار\r\n\r\nجلوس ابو الفتح مسعود بن محمد بن ملكشاه\r\nسلطان مسعود پادشاهى بود بافر و شكوه تهمتن‌تن حيدردل رحيم كريم عادل منصف چنان كه بقد و قامت و قوت و شوكت او پادشاهى در آل سلجوق نبوده هم آرايش تخت در ايوان و هم زينت ميدان و شكوه باغ و راغ بحمله سپاهى بشكستى و بزخمى سرى بربودى خوشخوىطرب و هزل‌دوست مبارك‌سايه فرخ‌پى در عهد او لشكر و رعيت آسوده و مرفه بودند و در خصب و رخص نعمت و مسرت و شادى برجهانيان گشوده سپاهى با ساز و عدت و رعيتى در امن و رفاهيت زاهددوست درويش‌بخشاى با مردم سليم القلب با مجانين و مرغان محبوب مؤانستى داشتى به زبان سر با ايشان سخنى گفتى و از تكلف و تنعم و رعونت و تكبر دور بودى و از صيد شكار سيرى نيافتى و نه تنها برشير كشتن دلير و ماهر بودى و در صفهاء مصاف خود چون حمله بردى كس را محل ننهادى اغلب خزانه‌اش خالى بودى و حملها كه از اطراف رسيدى هم در بارگاه ببخشيدى و چون برادرش طغرل در همدان در سراى علاء الدوله وفات يافت او ببغداد بود امراء عراق مسرعى باستحضار دوانيدند و داود به تبريز\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبود اتابك قراسنقور در خدمت او بوى هم قاصد فرستادند و او را بپادشاهى خواندند بدر همدان مسعود بوصول مسابقه نمود چون از حلوان بگذشت راههاى عراق ببرف آگنده بود و سرما بغايت برودت شتران در پيش داشته راه ميكوفتند و سواران براثر ايشان ميراندند تا حدود كرمانشاهان و همچنين تا بدر همدان رسيدند امراء موافق و مخالف كه ميل ببرادرش داود داشتند بيكبار دستبوس او كردند و روز ديگر برتخت نشاندند و بار دادند سنجر دختر خود را گوهر خاتون به عقد نكاح بوى داد مسترشد در بغداد از ائمه استيفا خواست و خطبه از نام مسعود بينداخت و بنام سنجر كرد و از بغداد متوجه قهستان عراق شد خواست كه ملك عراق عجم و خراسان با قبضه تصرف گيرد سلطان داود اتابك آقسنقور را باستمداد و اعتضاد خويش خواند چون از دينور بگذشت و بحدود اسدآباد رسيد بمرحلهء پنج انگشت نزول كرد سلطان مسعود بوى رسيد بعد از كوشش و ملاقات امراء بغداد منهزم شدند و روى مسعود نديدند مسترشد برسر تلى با خواص استاده حاجب تتار را فرستاد تا او را زمين بوس كرد و نگاه داشت و براى او نوبتى و سراپرده و دهليزى نو بزدند و اسباب مطبخ و شرابخانه و مالابد ضرورى او جمله ترتيب كردند روز ديگر پگاه برسم طواعيت پيش رفت خليفه او را بنشاند از آنجا برون آمد و در روز روى بآذربايجان نهاد چون بمراغه رسيد و بديه بالين نزول كرد رسولان سنجر رسيدند مسعود باستقبال او اقدام نمود باطنيان فرصت نگاه داشتند در نوبتى رفتند و او را كارد زدند كشته شد در ذيقعدهء سبع و عشرين و خمسمائه سلطان از آن حادثهء مولم محزون و مهموم شد و از آنجا بقهستان عراق كشيد و از آنجا ببغداد آمد با سپاهى گران و راشد پسر مسترشد عزم لشكركشى و قصد انتقام خون پدر خويش داشت و در همهء عراق و كوهستان قحطسالى عظيم راشد از بغداد بيرون آمد بعزم اصفهان و يكچند شهر را حصار داد از غلا و بلا و تنگى مردم يكديگر را ميخوردند سعد الدوله والى اصفهان بود ملاحده راشد را كاردى زدند و بمرد و او خطبه از نام مسعود بنام داود كرده بود سلطان برادر مسترشد المقتفى را برون آورد و بخلافت نصب كرد مقتفى خواهر مسعود فاطمه را بخواست و از بغداد بهمدان آمد جماعت امرا با برسق صاحب اشتر هم‌عهد شده بودند برمخالفت\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nسلطان و درخواستهاى ناواجب ميكردند و بحدود اشتر در مرغزارى فرود آمده بود سلطان از همدان شب براند و نيمروز بايشان رسيد همه خفته و آلوده بخواب خوش غنوده سلطان در خيمهء اميرى ميان لشگرگاه فرود آمد و چون امرا را از وصول او خبر شد براو جمع آمدند همه را عفو كرد و از سر گناه ايشان برخاست و زمستان ديگر بجانب بغداد رفت و كمال الدين محمد خزانه‌دار را وزارت داد و او مردى متهور دلاور بود باكفايت و شهامت تمام و بر دقايق امور ملك و دولت بينا و دانا و امرا را حرمت نگاه نميداشت و نان پاره يكسان با لشگر ميداد امرا باتفاق استماله‌نامه باتابك قراسنقور نوشتند كه اين وزير با ما استخفاف و استهزا مىكند و كس را وزن و محلى نمىنهد سلطان را برتو متغير گردانيده تدبير كار او بوقت خويش بكن مبادا كه استيلا زياده شود قراسنقور با سلجوقشاه از آذربايجان بيامد و بمرغزار سك فرود آمد كه سلطان او را نامزد خطهء فارس كرده بود كه برادرش سلجوقشاه را آنجا بملكى بنشاند از مرغزار سك پيغام بسلطان فرستاد كه درين كار قدم برندارم تا سر و دست محمد خازن به من نفرستى سلطان مضطر و متحير شد عاقبت محمد خازنرا بگرفتند و سر و دستش جدا كردند قراسنقور بپارس اقدام نمود و منكوبرز را بشكست و سلجوقشاه را بملكى آنجا نصب كرد و وزارت سلطان به عز الملك دادند كه كدخداى قراسنقر بود قراسنقور از پارس بازگشت منكوبرز بازآمد سلجوقشاه بيمار بود در محفه ميگريخت بحدود به‌زاد منكوبرز پيش آمد و زمين ببوسيد و گفت بنده فرمان برم و ولايت از آن تست كجا ميروى اگر بنده لايق بندگى نيست اينك سروتيغ و بسيار تضرع و فروتنى كرد تا او را به شهر شيراز بازآورد و بگرمسير فرستاد بحدود نوبندگان و برشاور و دژسفيد كه قلعه‌اى از آن حصين‌تر و دژى از آن محكمتر و متين‌تر نيست برو چشمه‌هاى آب بسيار كه آسياها بگرداند و درختان ميوه‌دار انگور و انار و سيب و انجير و انگبين فراوان و چندان زمين مزروع و محروس كه در حد و عد نيايد و گله‌ها و گوسفند و شكارى بسيار همه بشيراز آورند از غايت ارتفاع و علو به ديوار و سور حاجت ندارد از جملهء كوه و كمر است سلجوقشاه آنجا وفات يافت اتابك قراسنقور بهمدان آمد از سلطان تشريف يافت و بآذربايجان رفت و آنجا فرمان يافت بعد از وفات او جاولى جاندار بزرگ و معتبر شد\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمسعود از همدان برى آمد كه سنجر برعباس متغير بود و مسعود را فرمود كه او را بگيرد و رى از او بازستاند چون سلطان به ظاهر رى رسيد عباس استقبال كرد با پيشكشهاى غريب و خدمتهاى شايسته مسعود مصلحت نديد او را رنجانيدن كه مردى غازى بود و بدنامى حاصل ميشد از رى بهمدان آمد و از آنجا باصفهان آمد درينوقت امير حاجب عبد الرحمن بود ( همهء امرا با او در قصد خواجه عز الملك يكى شدند و سلطان را برآن داشتند تا او را بگرفت و بحاجب تتار سپرد و چون بدر همدان رسيد درگذشت در آخر تابستان امير حاجب عبد الرحمن سلطانرا مهمانى كرد چنان كه در هيچ عهد مثل آن‌كس مشاهده نكرده باشد از تكلفها و بخششها و عبد الرحمن و بزابه و عباس با همديگر عهد بسته بودند در مخالفت و مضادت سلطان و سوگندهاى مغلظه خورده كه باقى عمر موافق و مؤالف باشند در غيبت و حضور و دائما يكى ملازم تخت سلطان باشد و محافظت غايبان نمايد عبد الرحمن پيغام فرستاده بود و ايشانرا خوانده كه از ناگاه خبر وصول بزابه باصفهان رسيد و هردو ملك‌زادگان محمد و ملكشاه را آورد به قصد مخالفت و مباينت و با سلطان زياده لشكرى نبود حالى بآذربايجان مسرعان دوانيد باتابك ايلدگز كه مطواع‌ترين بندگان خاص بود كه هرچه زودتر بما پيوند و سلطان بجانب بغداد تحويل كرد هنوز سه مرحله بيش نرفته بود كه بزابه بهمدان رسيد و اتابك ايلدگز با سپاهى تمام ساخته و امراء آذربايجان از راه سياه‌كوه و دينور بكرمانشاهان بسلطان رسيدند سلطان بايشان مستظهر و مستوثق شد و لشكر را طمانينه و اعتماد پديد آمد بحلوان برفى عظيم آمد و سلطان سه ماه زمستان و يك ماه بهار ببغداد مقام كرد و از آنجا به راه دربند قراملى بجانب آذربايجان آمد و ملك‌زادگان ارسلان و ملكشاه بن سلجوق را با خدمت بردند بقلعهء تكريت بسپرد بامير مسعود شحنهء بغداد و گوتوال قلعهء تكريت سلطان از آنجا بمراغه آمد و جاولى با امراء آذربايجان به خدمت مبادرت نمودند چندروز آنجا مقام بود و از آنجا به خدمت سلطان آمد بميانه و كاغذكنان سلطان در آنوقت خاص‌بيك بلنگرى را بركشيده بود و روزبروز او را تربيت ميكرد و امراء حساد اضداد را دشوار مىآمد زلات و عثرات و محاوى و مساوى او ميگفتند و با جاولى كه مقرب سلطان بود شكايتها ميكرد و قصد او فتنه‌ها مىانگيختند عاقبت جاولى با او\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبدگمان شد قصد مؤاخذت او نمودند چاولى بگرفتن او راضى شد سلطانرا از سكالش خاص بيك خبر شد كس بچاولى فرستاد كه من ترا پيش خويش براى دفع خصمان آورده‌ام تا بايام انقلاب معاون و مساعد من باشى بابتدا تو قصد بركشيدهء من خاص‌بيك ميكنى از درايت و كفايت تو عجب مىآيد چاولى بترسيد و ده هزار دينار دربازيد و بخواجه ياقوت قلمى پيغام داد و از خوف انذار تمهيد كرد و خود را از آن قصد و سكالش برى گردانيد سلطان عذر او قبول كرد و خاص‌بيك را پيش چاولى بميدان فرستاد تا بااو گوى بازد و از چابكسوارى و دلاورى خود اثرى بوى نمايد تا چاولى داند كه سلطان تربيت او بيمعرفت و عمدا نميكند در اعزاز و تقرب او بيفزايد چون چاولى اسب‌تاختن و گوىباختن خاص‌بيك بديد انگشت تحير در دندان تعجب گرفت و ان يكاد برو خواند و برو دميد و گفت مثل او درين عصر نباشد\r\n نزاد مثل تو از مادر زمانه سوار * سبك‌عنان و سبك‌گرز و آهنين‌اندام\r\nشگرف‌قامت و شيرافكن و قوىبازو * رفيع‌همت و كوته‌يد و درازحسام \r\nاو را بفرزندى قبول كرد و تشريفى فاخر از اسب خاص و سر افسار و قلادهء مرصع و كسوتهاى گرانمايه و اسلحهء شاهانه پيش سلطان فرستاد و خاص‌بيك پسر تركمانى بود از نقباء غوزان كه بآذربايجان آمده بودند روزى غلامان در حدود سراه و اردبيل از ركاب سلطان دور افتادند بخاص‌بيك رسيدند در زير او اسبى باقيمت نيكوصورت ديدند پرسيدند كه اسب ميفروشى گفت نه كه از آن پدرم است و مرا برمال پدر حكم نباشد الحاح بسيار كردند كه چون بها تمام بود هرآينه راضى شود او ابا و انكار نمود غلامان دزديده درهم نگاه ميكردند كه صد دينار بوى دهيم و اسب را بتغلب و استيلا بستانيم چون خاص‌بيك خردمند بود و مقدمهء دولت او خواست شد بهدايت عقل و ادراك فكر احساس كرد و راه خانهء او از پيش گرفته بودند و برآنصوب مجال رفتن نبود بازپس نگريست راه گشاده ديد اسب را گرم كرد و بدوانيد غلامان برپى او ميدوانيدند و هيچيك به دو نرسيدند از گاه در جنب تلى بكوكبهء سلطان رسيد خود را پيش سلطان انداخت و ندانست كه كيست گفت اى امير و سالار جمعى از خيل شما آمده‌اند و ميخواهند كه اين اسب از من بستانند و بىاذن پدر اين بيع نميتوانم كرد اللّه اللّه بفرياد من برس سلطان و امرا در صورت\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو روى و تناسب اعضا و قامت و بالا و حركات و سكنات موزون او نگاه كردند گفتند  « ما هذا بَشَراً إِنْ هذا إِلَّا مَلَكٌ كَرِيمٌ »  سلطان اميرى را فرمود كه بنگر تا ستانندهء اسب او كيست امير چندانكه جست‌وجوى نمود كس را نيافت و بازگشت و نمود كه خصم را نمىيابم سلطان دانست كه متظلم صادق است و از كذب دور لابد غلامان خاص بوده باشد كه بر امثال اين تجاسر اقدام توانند نمود سلاحدارى را فرمود كه در ميان غلامان ما نيكو بنگر و هركدام اسب را كه خوى كرده است او را پيش من آر سلاحدار غلامى را بياورد سلطان ازيشان صورت حال پرسيد همچنانكه خاص‌بيك گفته بود غلامان گفتند راست ميگويد و ما اين اسب را براى خداوند عالم ميخريديم و او را ميترسانيديم و سلطان آنجا فرود آمد و مرغى يخنى با قدرى حلواء شكر به او داد و پدر پسر آمد سلطان از او پرسيد كه اين پسر و اسب از آن تست گفت بلى گفت اسب ميفروشى گفت نه اما چون خريدار خداوند عالم است اسب و پسر را با قماش و متاع ديگر پيشكش او كردم و اگر امشب بخيلخانه بنده نزول بود به قدر طاقت و قوت مكنت در ضيافت بندگان غايت مجهود مبذول افتد كه در عهد دولت تو در كنف امن و امان آسوده‌ايم و از امير جاولى شكرها داريم سلطان بفرمود كه از خزانه هفت هزار دينار بازاى قيمت آن اسب بوى دهند و آن علفخوار برو مسلم و مقرر داست و سلطان باحشم از ميانه بزنجان آمد و ملك سليمان با عباس بانبط از ناحيت اعلم فرود آمده بود و بزابه باهردو ملك‌زاده محمد و ملكشاه هم آنجا نزول كرده بودند با لشكرى فراوان و سپاه سلطان از كثرت خصمان ميشكوهيدند تا بامداد كه ميان فريقين در يك مرحله مصاف خواست بود شب را ملك سليمان از لشكرگاه سوى رى شد و چون عباس از رفتن او خبر يافت مستشعر شد و رعبى بريشان غالب شد ( و هم در شب در اثر او برفت بزابه ) باخود گفت هرآينه در زير اين حركت حكمتى باشد روز ديگر كوچ كرد و باهر دو ملك‌زادگان باصفهان آمد سلطان امير جاولى با لشكرى براثر بزابه بفرستاد تا حدود اصفهان برفتند و بوى نرسيدند بازگشتند سلطان از نبط كوچ كرد و برى رفت و به آخر رستم فرود آمد عباس باردهن گريخت سلطان در شهررى شد ملك سليمان باستقبال آمد و زمين ببوسيد سلطان او را بنواخت و از كردهء او درگذشت حريف مجلس شريف و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nرديف ميدان چوگان و گوى مىبود بعد از آن امير حاجب عبد الرحمن و جماعت امرا سلطانرا گفتند كه اين برادر هرآينه خصم ملك تو باشد ناگاه او را جمعى متمردان بفريبند و برسر عصيان و خذلان دارند اين نصيحت در دل سلطان مؤثر آمد بعد از يك ماه او را در آن حجره كه مىبود محبوس كرد و عباس از اردهن كه محروسهء حصين متين است از قلاع مازندران و تا ذخيره باشد هيچكس را از حيله و طلسم و منجنيق برآن دست استيلا نباشد و محروسه استوناوند در جوار اوست تا مسافت چهار فرسنگ قرب و قلعهء فيروز كوه نيز از فرود او بدربند مازندران نزديك و اگر چند اين چهار قلاع خارج مازندرانند اما پيوسته به حكم حكام مازندران بوده والى يومنا هذا برقرار سابق اما بسيار وقت بوده كه واليان و حاكمان بزرگ رى اردهن را بستانند و بايشان دهند به جهت مصلحت وقت اما حكمش از مازندران كنند عباس به خدمت سلطان مبادرت نمود مؤاخذهء سليمانشاه باستصواب او بود با وجود عقد و سوگند و چون جاولى از عقب بزابه بازگشت سلطان او را باتابكى پسر خويش ملكشاه بن مسعود كه از عرب خاتون در وجود آمده بود بقلعه برجين بود فرمود تا او را بياوردند و بجاولى سپردند و ملك سليمانشاه را ببرجين فرستاد جماعت امرا بااو ميرفتند جاولى از در همدان برصوب آذربايجان برفت و سلطان از رى او را تشريف اتابكى فرستاد چون بزنجان رسيد فصد كرد قمر در جوزا بود و بعد از آن تير انداخت از قضا رگش بگسست در حال جان بداد سلطان اتابكى پسر و جاى او بحاجب عبد الرحمن داد و ولايت گنجه و اران بوى تفويض كرد عبد الرحمن پسر سلطان با چند نفر امرا باران فرستاد به حكم آنكه سوگند خورده بودند كه يكى ملازم حضرت سلطان باشند او بملازمت حضرت مقام كرد و بهنگام فرصتها سلطانرا ميگفت بزابه بندهء شايسته است به كمتر گناهى او را مسترد نتوان كرد نشايد كه از درگاه نفور باشد و او از كرده پشيمانست و اميدوار عفو و مرحمت اگر فرمان نافذ شود بنده برود و او را ببندگى حضرت آورد با ملك محمد سلطان اجازه داد تا عبد الرحمن بپارس رفت و سلطان از در همدان متوجه چربادقان شد و بزابه و ملك محمد و عبد الرحمن باصفهان رسيده بودند بدر چربادقان هرسه بدستبوس رسيدند بزابه از راه تملق و گربزى هشت بار روى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبرزمين نهاد ترسان و لرزان عبد الرحمن گفت مضى ما مضى بندگى تو امروز پيدا و هويدا است و شفقت سلطان هرچه تمامتر چنان كه در غيبتت گفته‌ام و چندبار در خدمت سلطان شراب خوردند بعد از آن ملك محمد و بزابه برصوب برجين بدر همدان آمدند و سلطان به راه ديگر چون به شهر همدان رسيدند سلطان دختر خويش را كه از گهر خاتون داشت و در حكم ملك داود بود و ميانشان سازگارى نه بملك محمد داد و ولىعهدى خويش به او ارزانى و بزابه را امير حاجبى داد برضاى عبد الرحمن با خلعتى گرانمايه و اتابك عبد الرحمن نيابت امير حاجبى خود بعباس مفوض كرد تا ملازم حضرت باشد و وزارت بتاج الدين فارسى و بزابه در صحبت ملك محمد بازگشت با جانب فارس عبد الرحمن ميخواست كه بجانب اران رود از سلطان درخواست تا شمس الدين اتابك ايلدگز و خاص‌بيك بلنگرى و بهاء الدين قيصر را در مصاحبت وى بفرستد سلطان اجابت نمود و هريك از اين جماعت بخلوت با سلطان سخنى گفتند سلطان ايشان را بآذربايجان فرستاد و خود روى ببغداد نهاد با عباس و تاج الدين وزير فارسى و امرا كه مصاحب عبد الرحمن بودند هريك دل و جان‌سپار بودند در خدمت سلطان و از مكر و سكالش عبد الرحمن و بزابه و عباس آگاه و بيدار بودند و بر راى سلطان عرضه داشتند كه ما هرگاه انتهاز فرصت يابيم بردشمن پادشاه و ملك ابقا واغصا نخواهيم كرد چون بگنجه رسيدند بناحيت كرج اتفاق كردند بحدود شمكور و قلعهء آسمان بين در آن ميان فرصت يافتند و عبد الرحمن بكشتند سلطان فخر الدين پسر عبد الرحمن را همان روز از شحنگى بغداد معزول كرد و او را بقلعهء خلخال فرستاد كه بفيروزآباد مشهور است و اجازه نداد كه هيچ آفريده در روى او سخنى تلخ گويد و چون خبر قتل او به شهر بغداد رسيد عباس با خليفهء مقتفى مقرر كرد كه روز عيد چون سلطان بصحرا به نماز آيد او را بگيرند و بزابه بملك همدان نشيند و عباس بجنگ خاص‌بيك رود بآذربايجان باتفاق حسنه روز عيد بارانى عظيم مىبارد چنان كه هيچكس از خانه بيرون نميتواند آمد باريتعالى آب رحمت از آسمان بفرستاد و آن شر از سلطان بگردانيد بعد از عيد بيكهفته سلطانرا سكالش عباس معلوم شد از اثر احوال عباس نيك استشعار يافته بود و قصد گريز به طرف خوزستان كرده و يا جانبى ديگر و سبب دانستن اين سر آن بود كه كودكى بصرى را از سكالش اين\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nغدر وقوف بود و او شاگرد طشت‌دار سراى خليفه بود با غلامى جامه‌دار سلطان آشنائى داشت در اثناء شراب از سر مستى گفت « فقد استولى الوسواس على العباس من مطر يوم العيد » اين غلام صاحب فراست بود متوهم و متفكر شد با پسر ميگويد چگونه چيزى ميگوئى كه معين نميدانى و من از اين حالت باخبرم و فلان خاصگىسراى با من گفته اگر راست ميگوئى برگوى تا دانم كه تو ميدانى كودك مست طافح بود صورت حال براستى تقرير كرد از ابتدا تا انتها غلام جامه‌دار او را آفرين كرد و صورت اين قضيه را بر راى سلطان انها سلطان عباس را بسراى خويش خواند و بفرمود تا سرش از تن جدا كردند و جثه‌اش بدجله انداختند ميان كشتن عبد الرحمن و عباس كمتر از يك ماه بود و سلطان تاج الدين وزير را معزول كرد و بپارس فرستاد و به زبان او به بزابه پيغام فرستاد كه دانستى كه با هم‌عهدان تو چه كردم اگر خواهى كه به ايشان در رسى پاى از حد بندگى بيرون نه و بعصيان گراى بسم اللّه بزابه چون اينخبر بشنيد حالى با محمد و ملكشاه و لشكرى بدر اصفهان آمد در شهر برو گشودند و غليك شحنه پيش او آمد و ملك محمد را برتخت نشاند و پنج نوبت بزد سلطان از بغداد بازگشته بهمدان رسيده بود با حشمى اندك مسرعان پياپى بخاص‌بيك بلنكرى فرستاد كه درآمدن مستوفر باش و تعجيل نماى با لشكر گنجه و اران و همچنين باتابك ايلدگز و بامير شيرزاد و به اتابك ارسلان ابه تا با لشكر آذربايجان به زودى بمدد سلطان اقدام نمايند و از اتفاق نيكو چون بزابه از اصفهان بيامد بهر موضع و منزلى مقام ميكرد و به آهستگى مىآمد و حشم را بوعدها و نويد استماله ميداد چون بحدود كرخ و سيلاخور بكوراب رسيد سپاه اران و آذربايجان در روز برسيدند سلطان فرمود تا بميدان ديه بياز فروآمدند سلطان روز ديگر با جملهء جنود روى بمرغزار قراتكين نهاد چون بمرغزار ديه كهران رسيدند بزابه برابر برسيد و هم در روز صفوف تعبيه دادند جنگى سخت و كوشش بسيار نمودند و ميسرهء سلطان را خالى كردند عاقبة الامر بزابه را در ميان مصاف پياده بيافتند سپاهى رستم نام چاكر حسن جاندار او را بشناخت گفت يك ديه از ولايت فارس به تو دهم اگر اسبى به يارى و مرا برون برى سپاهى برفت و حسن جاندار را خبر كرد حسن او را اسير كرده پيش سلطان آورد سلطان گفت پيغامت فرستادم كه بجاى خود بنشين و به ترك مخالفت و مضادت بگوى از هم‌عهدان خويش اعتبار و انزجار نگرفتى و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nشمشير خويش به اتابك خاص‌بيك داد تا او را بدونيم كرد و سرش ببغداد فرستاد از در سراى خليفه بياويختند دو معنى را و هردو ملك‌زادگانرا جانب فارس روانه كرد و خود باز بهمدان آمد بكوشك كهن و اين مصاف در سنهء احدى و اربعين و خمسمائه بود و سلطان از آنجا متوجه ساوه شد و بآذربايجان آمد و در آخر تابستان بدر همدان آمد و به آخر خريف سنهء ثلث و اربعين و خمسمائه قصد بغداد كرد در ماه شعبان خاص‌بيك و جملهء امرا با خدمت او و چون بمرحلهء اسدآباد رسيدند خبر متواتر شد كه رايات سلطان سنجر برى رسيد جماعت نادانسته ميگفتند كه به قصد خاص‌بك ميآيد و به جهت او با مسعود عتاب خواهد رفت براى تربيت خاص‌بيك چه با سلطان گفته تا او ملك عراق فروگيرد و با عم عصيان ظاهر كند سلطان بخاص‌بك گفت بركشيده و بزرگ‌كردهء من بركشيدهء سلطان اعظم باشد و امثال اين اراجيف از افواه عوام انتشار يافته القصه برآن قرار افتاد كه مسعود جريده با معدودى چند به خدمت عم مبادرت نمايد و خاص‌بيك و باقى امرا و حشم و بنه بمرحلهء اسدآباد مقام سازند تا استرجاع سلطان برين مواطاة برفتند و سلطان برى به خدمت عم رسيد و شرايط بندگى تمهيد كرد و در مواقف عبوديت خدمتهاى پسنديده نمود در اثناء حكايات و ماجراى روزگار از اختصاص خاص‌بيك و آمدن او به مسعود با سلطان سنجر تقرير كرد و از زبان خاص‌بيك عذرى تمهيد كرد كه غايب بود و بمهمى رفته عنقريب براثر بنده به بندگى ميرسد و در حال كس فرستاد و خاص‌بيك را بخواند او با تحف بسيار و نفايس و غرايب بيشمار برى آمد و بميدان مبارك بدستبوس اعلى رسيد و هم در روز سلطان اعظم با خود حريف گوى گردانيد و طبطاب و چون چابكسوارى و طرد و ناورد و كروفر او مشاهده كرد مسعود را گفت خاص‌بيك زياده ازين درجه و مرتبه استحقاق دارد مسعود هجده روز در رى بود و از عم اختصاص نواخت و خلعت بسيار يافت امراء خراسان بوجود او مستظهر شدند و تشريف او پوشيدند و مسعود در منتصف رمضان از رى بازگشت و برصوب اسدآباد متوجه بغداد شد و سلطان اعظم با خراسان مراجعت نمود در صفر اربع و اربعين و خمسمائه از بغداد معاودت نمود و بادر همدان آمد در رجب اين سال بساوه رفت و در آخر شوال به آذربايجان شد و در مرحلهء دول بيك دو منزلى تبريز نزول كرد و مدت دو ماه آنجا اقامت نمود ملك محمد بن محمود بجانب ارمن بود سلطان رشيد جامه‌دار و موفق گردبازو را بفرستاد تا گهر\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخاتون دختر او را كه منكوحهء ملك محمد بود و احيانا ميانشان وحشتى قايم بياورند او را بياوردند و ملك محمد بدر همدان به خدمت سلطان آمد و سلطان بفصل تابستان در صفر خمس و اربعين و خمسمائه بادر همدان آمد و زمستان بساوه رفت در رجب همانسال و اواخر شوال باز بسوى آذربايجان شد و بدر مراغه فرود آمد شهر را حصار دادند و به دو روز بستد و باروء شهر را خراب كرد و ميان ارسلان ابه و خاص‌بيك وحشتى قائم بود از قديم باز امراء دولت در ميان آمدند و آن وحشت را برداشتند و ايشان بدر قلعهء روئين‌دژ با يكديگر ديدار كردند و سلطان بادر همدان آمد و در سنهء ست و اربعين و خمسمائه در فصل خريف بجانب بغداد رفت و آنجا بتماشاى شكره و صيد و نخجير اشتغال داشت و ملكشاه بن محمود در خدمت او بود تا روى بهار باز بهمدان رجوع نمود بكوشك خويش نزول كرد و از جهان آنمقدار كه در حكم او بود مسلم و مصفى شده بود و معاندان و متمردان مقهور و مقموع گشته امراء دولت و ملوك اطراف مطيع و منقاد شده و سپاهى با برگ و ساز تمام آسوده و رعايا بر بستر رفاهيت و آسايش غنوده در آخر جمادى الاخر برمزاج سلطان اندكمايه عارضه روى نمود ابو البركات طبيب از بغداد با خدمت آمده بمشورت ديگر اطباء حاذق معالجه به شرط قانون ميكردند بيكهفته آنرنج زايل شد و مزاج روى به صحت نهاد اما باز مكيس كرد و در شب اول رجب سبع و اربعين و خمسمائه درگذشت بكوشك نو كه در ميان شهر همدان ساخته بود هم در آن شب او را بهمدان نقل كردند بمدرسه‌اى كه جمال الدوله اقبال بنا كرده بود بمحلت سربرزه و او را آنجا دفن كردند ملكش هجده سال و عمرش چهل و پنجسال - حليت او اسمر بود خفيف العارض بقامت و بسطت از جملهء مبارزان افزون دراز ركاب قوىيال فراخ‌سينه وزير او شرف الدين انوشروان بن خالد لكاشى و عماد الدين ابو البركات درگزينى و كمال الدين محمد خازن و عبد الملك بروجردى و مؤيد الدين ابو اسماعيل طغرائى و تاج الدين شيرازى و شمس الدين ابو نجيب حجاب منكوبرزتتار ، عبد الرحمن ، خاص‌بيك\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nجلوس ملكشاه بن محمود بن محمد بن ملكشاه\r\nسلطان ملكشاه پادشاهى با قوت و شوكت بود قوىبازوى سخت‌كمان خوشخوى كريم سخى جواد اما هزل‌دوست و دون‌پرور بود و مولع بر شراب و شكار و مباشرت مدبر ملك خاص‌بيك بود مبداء ملكش در رجب سبع و اربعين و خمسمائه بود بعد از وفات عمش سلطانمسعود و عزلش هم در شوال اين سال بود و سبب عزلش آنكه شب و روز با معدودى چند مردود و مطرود و مجهول فضول ناجنس مثل زنگى جمال نام به شراب و لهو و لغو و عشرت مشغول مىبود امرا را بار كمتر ميداد و با استغوا و استهوا ميساخت و به كار ملك نمىپرداخت با ياران مواطاة و مواضعه كرده بود كه خاص‌بيك را بگيرد پيش از خوردن شام او چاشت خورد و امرا حسن جاندار و ديگران با او استشاره نمودند و راى برآن مقرر شد كه او را بگيرند او را با زنگى و دو خدمتكار ديگر در خانه بگرفتند و موقوف كردند سه ماه پادشاهى كرد و برادرش محمد را از خراسان بياوردند و بجاى او برتخت پادشاهى نشاندند و بعد از آن بهمدان در برجى مقيد و محبوس شد ملكشاه بعد از پانزده روز شبى از راه آبريز كه برصحرا داشت بريسمان به زير آمد و با غلامى وعده كرده بود و او اسبى آماده نيكو و معد داشت سوار شد و بگريخت و بجانب خوزستان رفت ( و در مدت ملك برادر اغلب بخوزستان بود ) خواهرش ملك نسب ميل به او بيشتر داشتى روزى از اصفهان به طرف خوزستان ميرفت و خروارهاى زروسيم و عدت پادشاهى از جهت برادر ميبرد تا لشكر برو جمع شود سلطانمحمد ازين حال آگاه شد اتابك اياز را با لشكرى بفرستاد تا آن خزاين و اموال و سلاح و سلب جمله نهب و غارت كردند ملكشاهرا قوت مقاومت و محاربهء برادر نبود ( بعد از وفات برادرش محمد چون سليمانشاه بدر همدان بملك بنشست او اصفهان بگرفت و پنج نوبت بزد ) و نزديك شد كه ملك سليمانشاه مشوش و مخبط شود بعد از پانزده روز كه در اصفهان بود پانزدهم ربيع الاول سنهء خمس و خمسين و خمسمائه فرمان يافت و ملك به زحمت حاصل كرده بگذاشت و مدت عمرش سى و دو سال و دو ماه بود و مدت پادشاهى بعد از وفات سلطانمسعود چهار ماه در همدان و يك بار ديگر در اصفهان شانزده روز حليت او\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nآبله‌نشان چهره بزردى مايل محاسنى گرد و سياه قوىبازو و يال معتدل‌قامت وزير شمس الدين ابو نجيب حاجب خاص‌بيك\r\n\r\nجلوس محمد بن محمود بن محمد بن ملكشاه\r\nسلطان محمد بن محمود پادشاهى زيباخلق نيكوخلق بود عقلى كامل و رايى صايب و طبيعتى خوب داشت نيكوعهد ثابت‌قدم ديندار دانش‌دوست نيكولفظ دقيق‌نظر معانى شناس دشوارپسند اول ملكش در محرم ثمان و اربعين و خمسمائه چون برادرش را بهمدان برتخت نشاندند اتابك خاص‌بيك امير جمال الدين قفشد بن قيماز را بخواند و بخراسان فرستاد جمال الدين قفشد با سلطان مقرر كرد كه اول روز كه بهمدان رسد اتابك خاص بيك را بگيرد و نمود كه او را عزم چنانست كه اگر بفرمان او نباشى با تو همان معامله كند كه با برادرت كرد و با خليفه مقرر كرده كه پادشاهى عراق بوى دهد و سلطنت از اين خاندان براندازد سلطان محمد را اين سخن دلپذير آمد و آيهء  « إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ »  از خاطرش فراموش شد و در محرم ثمان و اربعين - و خمسمائه - بهمدان رسيد امراء دولت جمله استقبال كردند اينانج و خاص‌بيك و جملهء مسعوديان آن روز بمرغزار قراتكين شراب خوردند روز ديگر بكوشك مرغزار در همدان فرود آمدند و در كوشك مسعودى بار داد و امراء دولت آن روز پيشكشها كردند اتابك خاص‌بك از انواع غرائب و نفائس نوادر از اسلحهء گوناگون و اثواب و خيول‌گزين كه مثل آن در هيچ عهد كسى نديده بود پيشكش كرد چون سلطان خدمتهاى او مشاهده كرد از خون او پشيمان شد ميخواست كه ببهانه‌اى برخيزد اما اجل او رسيده بود و دور حيات به آخر آمده بعد از آن از زحمت اغيار خلوت كردند جمال الدين قفشد و برادرش و خاصگيان و مطيعان سلطان و زنگى جاندار و شومله هردو با خاص‌بك بودند خاص‌بيك سخن آغاز كرد كه قواعد و ترتيب پادشاهى چگونه ميبايد نهاد جمال الدين قفشد مانند عزرائيل از پس پشت او درآمد و گريبان قباى او سخت بگرفت و گفت برخيز چه وقت نصايح و مواعظ است و باتفاق او و صارم و محمد يونس او را بگرفتند و از آنجا در خانه بردند و سرش از تن بتيغ جدا كردند\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n( و زنگى جاندار دست بقبضهء تيغ خواست كرد او را نيز بگرفتند و سر بريدند ) شومله پيش از وقوع بفراست ضمير آن نقش ادراك كرده بود دامان خاص‌بك بگرفت يعنى بياى او درنيافت شومله از كوشك فرود آمد و انگشترى خاص‌بك بنشان بركابدار داد كه امير ميفرمايد كه اسب به من ده كه بمهمى نازك به شهر ميروم باسب خاص‌بيك برنشست و راه خوزستان گرفت و تا شب‌هنگام سى فرسنگ رفته بود و تا عمر او بود به خدمت هيچ سلطان ديگر نرفت چون اضطراب در كوشك افتاد لشكر خاص‌بيك آهنگ كوشك كردند بمشورت وزير جلال الدين درگزينى سر خاص‌بيك و سر زنگى جاندار از بام كوشك فرو انداختند جمله برميدند و بازگشتند بعد از آن قفشد با سپاهيان سلطان بسر خزانه و سراى او رفتند از جمله غارت كه در خزانهء او يافتند سيزده هزار جامهء اطلس سرخ نابريده بود غير ديگر رنگها و از آلات زرين و سيمين هفت عدد خم سيمين يافتند دستهء خم زرين گردن آن مرصع كرده و عدت و ترتيب پايگاه را قياس نبود و هزار و چهارصد اسب و استر زينى همه اختيار به غير آنچه بهر شهر و نواحى بسته بودند فى الجمله آن اموال و تجملات و نقود و اجناس كه از خاص‌بيك بخزانهء سلطان رسيد هيچ سلطانرا جمع نبود و دفاين و ودايع و ذخاير كه ندانستند و نيافتند آن را خداى داند و بس ( كه چند بود و كه برد ) و در آنوقت كه مسعود از دنيا نقل كرده بود و ملكشاه و سليمانشاه محبوس بودند سليمانشاه از دست برادر در قلعهء فرزين مدت هفت سال بتدبير كوتوال قلعه امين الدين مختص به زير آمده بود و بجانب آذربايجان رفته امراء اطراف را بدست آورده چون اتابك ايلدگز و اتابك ارسلانيه و البقوش كرنه‌خر و فخر الدين زنگى و مظفر الدين الب ارغو پسر يرنقش بازدار و امير خوارزمشاه يوسف كه برادرزنش بود چون سلطانمحمد خاص‌بيك را برداشت بىانديشهء عواقب امور سليمانشاه با لشكر گران روى بهمدان نهاد و با سلطانمحمد سپاه اندك بود چه خاصگيان متفرق شده بودند چنان كه قاعدهء لشكريان باشد معهذا اينمقدار دوهوائى و اختلاف آغاز نهادند و سلطان از بهر تسكين نايرهء فتنه بكلاه‌زر مىبخشيد و بجوال جامه ميداد ميستدند و ميگريختند تا خزانهء خاص بيكى سپرى شد ، لشكر نماند و خصم قوى نزديك رسيد سلطانمحمد از همدان با حسن جاندار و رشيد جامه‌دار و جماعتى مقربان و مطيعان روى باصفهان نهاد بعد از سه روز سليمانشاه در\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nرسيد با لشكرى انبوه و گروهى بشكوه بر مرغزار در همدان دو فرسنگ طول در دو فرسنگ عرض لشكرگاه بزد و از مهابت و صلابت ايشان شكوهى و هيبتى در دلها مىافتاد از لشكريان سلطان محمد قومى كه خان‌ومان بهمدان داشتند گريختند تا مدد و عدد او بغايت كم شد همهء عراق دل بر پادشاهى سليمانشاه نهادند فخر الدين كاشى وزير و مدبر او بود و خوارزمشاه يوسف امير حاجب امرا خواستند كه اين هردو منصب تغيير و تبديل كنند و وزارت بشمس الدين ابو نجيب دهند كه وزير مسعود بود و حجابت بمظفر الدين الب ارغو خوارزمشاه از اين سكالش آگهى يافت با خواهر خويش كه در حبالهء سليمانشاه بود تقرير كرد كه شبى كه موعود كرده بود با سلطان بگويد كه جملهء حشم برتو خروج خواهند كرد و سلطانمحمد را بازميخواهند و امشب بگرفتن تو آمده‌اند خوارزمشاه حاجب آنشب سپاه خويش برنشانده بود و پيرامون سراپردهء سلطانمحمد بداشته يعنى محافظت خوابگاه سلطان ميكنم سليمانشاه از بىثباتى و سبكسارى حالى اسب نوبت بخواست و نقدى كه در خزانه موجود و مهيا بود برداشت و خود را چون موى از خمير از ملك بدرآورد و بارگاه و خزانه و اسبان همچنان بجاى بماند و بجانب مازندران و خراسان بيرون رفت و امرا از اينحال بى خبر تا روز ديگر لشكرگاه برقرار بود و سلطان مفقود و در سراپردهء سلطان لاداعى و لامجيب لشكريان درافتادند و آنچه يافتند بغارتيدند و از يكديگر همه انديشناك شدند و هر گروهى بجانبى پناهيدند و به يكديگر پيغامها ميفرستادند كه اين چه حالتست كه رفت و مدت اين دولت بيست و هفت روز بود بهمدان و چون كيفيت حال معلوم كردند هريك با ولايت خويش رفتند و چون اينخبر بسلطانمحمد رسيد اول باور نميكرد پنداشت كه امرا مكرى سكاليده‌اند و پراكنده شده تا او بهمدان بازآيد او را بگيرند تا خبر متواتر شد سلطان روى بهمدان نهاد و كفى اللّه المؤمنين القتال برخواند و بحدود شهر كوشكى بنا افكند عالى و امرا آلات كوشكهاى قديم بدانموضع نقل كردند و لشكرگاهى ساختند و در حوالى آن كوشكهاى بسيار ساختند و ملك برو مقرر كردند و جمال الدين قفشد امير حاجب بود و فخر الدين را از وزارت صرف كردند و بشمس الدين ابو النجيب دادند و سليمان چون از همدان بگريخت بخراسان كشيد در ثلث و خمسين و خمسمائه از راه بيابان تون و جنابد بطبس كيلكى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو برصوب رجعت بدر اصفهان آمد با پانصد سوار و رشيد جامه‌دار در اصفهان والى بود سليمانشاه به دو پيغام فرستاد و بمواعيد اميدوار كرد اعقابا بعد اعقاب و اكراما بعد انعام تا او را در شهر آورد اجابت نكرد و گفت اين امانت از برادرزادهء تو دارم و در امانت خيانت روا نباشد نخست برو و جواب او بگوى كه اصفهان و جملهء ولايت خود ترا مسلم باشد چون از اين در نوميد شد و حصنى ديگر نداشت متوجه بغداد شد خليفهء مقتفى او را ترتيب كرد و برگ و آلات و اسباب داد و بسلطنت نامزد كرد از بغداد بجانب آذربايجان شتافت و ناگاه از در خيمهء ايلدگز باز شد و ملكشاه برادر محمد بااو بود و آقسنقور فيروزكوهى از اينانج مستوحش شده بود هم با ايشان بود ايلدگز را ضرورت شد معاونت او كردن سپاهى انبوه جمع آمدند سلطانمحمد را خبر شد از در همدان با لشكرى تمام روى بدفع ايشان نهاد و اينانج ملازم خدمت بود بكنار ارس بحدود بيلقان مصاف دادند اينانج در مقدمه به آب بگذشت و سلطانمحمد براثر ، ايشان بهزيمت شدند و دست از هم بدادند سليمانشاه بموصل افتاد و اتابك ايلدگز را سلطان بنواخت و استماله و استعطاف تمام نمود او از كردهء خود عذر خواست او را معذور داشت او پسر خود پهلوان محمد را با خدمت سلطان بعراق فرستاد و سلطان چون از طرف آذربايجان ايمن شد در خمسين و خمسمائه روى ببغداد نهاد و بقصر فضاعه يك ماه توقف كرد كه موفق گردبازو قبول كرده بود كه زين الدين على كوچك را بمدد سلطان آورد و بعد از آن بناحيه تب و رادان درآمد جائى مخلص يافتند و برآب دجله بگذشتند و زين الدين على با سپاهى انبوه برسيد و بدر بغداد آمدند و سلطان و زين الدين و خواص او بجانب غربى فرود آمدند و پسران قيماز و اتابك اياز و شرف الدين گردبازو بجانب شرقى نزول كردند و لشكر سلطان و زين الدين برابر نهرمعلى منجنيقها نصب كردند و از عراق پسران مظفر الدين حماد برسيدند با چهارصد كشتى پرمرد و سلاح و از حله پسرزاده دبيس با دو سه هزار رجاله بياورد تا لشكرى انبوه و حشرى بسيار جمع شدند و از طرفين هرروز چالشى ميكردند و سنگى چند به يكديگر مىانداختند و كشتيهاى يكديگر را ميراندند و از شهر فوجى برون ميجوشيدند و با پيادگان لشكر ميكوشيدند\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nو هيچ روز لشكر بيكبار برنشست و جنگ سلطانى نكردند امراء خليفه از درون شهر سلطانرا عشوه ميدادند كه فلان روز فلان دروازه مىسپاريم و ميان موفق كرد بازو و پسران قيماز هم نقارى بود بدين سبب در جنگ تهاون مىافتاد و كار بر اهالى شهر تنگ و دشوار شد چه ارتفاعات شهر جمله سلطانيان برميداشتند و يكمن بار بردن در شهر نمىگذاشتند از ناگاه خبر رسيد كه اتابك ايلدگز با ملكشاه بدر همدان فرود آمد و خبر اينحادثه زود فاش شد سپاهيان از براى خان‌ومان و خويش و نان‌پاره فوج‌فوج روى بگريز نهادند و چون دانستند كه ضبط حشم ممكن نيست و اصلاح نخواهد پذيرفت سلطان فرمود كه فردا آب را عبره كنيم و روى بهمدان و جانب حشم نهيم كه آن از اين مهم واجب‌تر است لشكر انديشيدند كه فردا انبوهى و زحمت باشد هم امروز بگذريم حال اضطرابى در مردم افتاد و جسر بشكست و ملاحان كشتيها بسپاه سلطان بگذاشتند و بگريختند و هركه كشتى مىيافت ميگذشت چون روز رستاخيز هزاهز در مردم افتاد از محال غربى رجاله بجوشيدند و عجميانرا مىغارتيدند و از شهر لشكر بيرون آمد هزيمت و مقابله نزديك سلطان رسيدند و بر شرقى سراى سلطان متاع تجار و قماش سپاهيان بود رجالهء بغداد آن را بغارتيدند و لشكر جانب شرقى در سلاح شدند و صف كشيدند و خيلخانهء خود نگاه ميداشتند و سلطان در سراى سعد الدوله با غلام و خاصگى چندتا ده روز مانده بود و در شباره از آب بگذشت و سراپرده و بنگاه و خزانه و دختران سراى و جملهء آلات سلطان بر جانب غربى بماند زين الدين على كوچك با جملهء لشكر برنشسته بود و با مقابله جنگ ميكردند و نگذاشتند كه بغادده با جانب غربى آيند و جملهء اثقال و احمال بسوختند تا منجنيقها و هچنان صف كشيده آماده و ايستاده بود تا بنگاه و خزانه و دختران سراى سلطان با لشكر به راه كرد آنگاه برعقب ايشان روان شد و سلطان با لشكر برجانب شرقى تا روز برپشت اسب بود بامداد بوقت دميدن صبح بنه برنهاد و روان شدند و بيك فرسنگى بغداد فرود آمدند اگرچه لشكر در تزلزل و اضطراب بود لشكر بغداد را چندان قدرت و قوت و توانائى نبود كه براثر بيامدندى و ناموسى نگاه داشتندى سلطان را از اسباب سلطنت دهليزى و پنج‌پاره زيلوشاهى و پنج بارگير خاص مانده بود امرا و خواص از مطبخ خويش\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخوانچهء طعام مىآوردند و بغداى و بعشاء سلطان مهيا ميداشتند تا بحلوان رسيدند و زين الدين على كوچك آنجا برسيد با اسباب پادشاهى بنگاه و خزانه و پايگاه و دختران سراى و جملهء خدم و حشم تمام بازرسانيدند چنان كه هيچ ضايع نشده بود و سلطان را از آن كفايت خوش آمد او را بنواخت و از آنجا كوچ كرد چون به پنج منزلى همدان رسيد اتابك ايلدگز بازگشت و ملكشاه تنها بماند او نيز بخوزستان رفت و سلطان بكوشك همدان فرود آمد سعى ضايع و خزانه تهى و جهد مهمل بعد از آن ( نهضتى نكرد ) زمستانگاه بساوه بكردى و تابستان بهمدان از ناگاه رنجى برو مستولى شد و يكچند افتان و خيزان مىبود تا در ذيحجهء اربع و خمسين و خمسمائه از كوشك بمحفه به شهر آمد و بعد از يكهفته وفات يافت و پيش از آنكه سلطان ببغداد رفت شهاب الدين متقال بزرگ را فرستاده بود بكرمان و امام شيبانى را بخطبه خواندن خاتون كرمانى و نقل مهد او بدار الملك همدان در رجب سنهء اربع و خمسين و خمسمائه برسيد و شهر همدان آئين بستند و افزون از پانصد كوشك زده بود و مطربان نشانده و سلطان در محفه باوجود تكسر كه داشت باستقبال او مبادرت نمود و مدت پنجماه در حبالهء او بود و به حكم بيمارى بوى نرسيد مدت عمرش سى و دو سال و پادشاهى او هفت سال و اند ماه حليت او خوب‌چهره سرخ سفيد فراخ‌چشم درازموى متناسب‌قد لطيف‌اندام چابك سوار فراخ‌بال تنك‌محاسن پلنگ‌همت شيرخوى آهوميان وزراء او جمال الدين ابو الفضل و شمس الدين ابو نجيب حجاب جمال الدين قفشد بن قيماز و ناصر الدين اتابك اياز\r\n\r\nسليمانشاه بن محمد بن ملكشاه\r\nسليمانشاه پادشاهى بود خوبروى خوشخوى بذله‌گوى معاشرطبع اما ثبات و وقار و اصطبار نداشت و اقبالش مرافد و مساعد نبود و يكچند برتخت ملك بود اما بختش يارى نداد چون سلطانمحمد از دنيا برفت موفق گردبازو از جملهء امرا بعدت آلت و لشكر قوىتر بود و از امراء بزرگ ناصر الدين اقشو و عز الدين صنماز و اتابك اياز مانده بودند در كار سلطنت باهم مشورت كردند قرار برآن افتاد كه اينانج را از رى بخوانند و باستصواب راى او سلطانى معين كنند چون بيامد راى بر سليمانشاه قرار گرفت باستحضار او كس بموصل\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nفرستادند اتابك قطب الدين مودود كه والى موصل بود او را با ابهتى تمام و سازى و عدتى بيقياس گسيل كرد در دوازدهم ربيع الاول سنهء خمس و خمسين و خمسمائه بدار الملك همدان رسيد و برتخت ملك قرار گرفت و آرام يافت وزارت برخواجه شهاب الدين ثقه حامدى قرار افتاد و امير حاجبى بر مظفر الدين الب ارغو استمالت جانب اتابك ايلدگز ملك ارسلان را كه پيش او بودى وليعهد كردند و در خطبه و سكه نام او ثبت كردند و اينانج بازگشت بارى و ميان موفق گردبازو و عز الدين صنماز و ناصر الدين اقشو همواره در اندرون نقارى بود چه گرد بازو را عداوت كه از ايام سلطانمحمد بود هنوز در دل مانده بود به حكم آنكه سليمانشاه همواره بنشاط و عيش و عشرت مشغول مىبود و عز الدين و ناصر الدين بيشتر بوى ميرسيدند و ميسكاليدند كه سلطانرا برآن دارند كه گردبازو را بگيرد يك روز سلطانرا بمهمانى او بردند تا مگر فرصت يابند ميسر نشد چه گردبازو لشكر بسيار داشت و بيدار و محتاط بود هر شب لشكرى تمام پيرامون سراى او ميخفتند درين ميانه گردبازو كس باتابك ايلدگز فرستاد و او را برآمدن و آوردن ملك ارسلان تحريض و ترغيب كرد و سليمان از مداومت وحشى طبع و مبهوت شده بود و تنگبار گشته خواص امرا كه با او معاشرت ميكردند بوى راه نمى يافتند هيچ‌كارى متمشى نميشد و هيچكس را مجال گفتن نبود ترسم كه چو بيدار شوى روز بود امرا ازو نوميد شدند و با گردبازو متفق شدند بر استدعاء ايلدگز و ملك ارسلان سليمان از مخالفت امرا آگاه شد و استحضار ارسلان بايشان پيغام فرستاد كه اگر شما از كردار من مستوحش و متنفر شده‌ايد و از آوردن من نادم گشته بگذاريد چندان نهب و عدت و برگ و ساز و آلت پادشاهى كه از موصل آوردم برگيرم و بجانب خوزستان روم باقى حكم شما راست امرا اين التماس اجابت خواستند نمود انديشيدند كه بيمشورت اينانج مصلحت نباشد پيغام باينانج فرستادند جواب بازآمد كه اللّه اللّه اگر شما را ازو كراهيتى است و پادشاهى ديگر اختيار ميكنيد او را از دست بگذاشتن مصلحت نباشد كه اگر بخراسان رود ايمن نتوان بود كه لشكر آورد و اول دردسر من دهد او را موقوف داريد تا سلطان ديگر رسد آنگاه حكم او را باشد بعد از آن امرا انديشيدند كه چون نوميد شود بگريزد هرشب از خيلخانه سواران مسلح پيرامون كوشك او پاس ميداشتند تا اتابك ايلدگز و ارسلان برسيدند در آخر\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nرمضان خمس و خمسين و خمسمائه سلطان ارسلان برتخت ملك نشست و سليمانشاهرا در ميان باغى بر كوشكى موقوف كردند و موكلان برو گماشتند و بعد از يك ماه كه سلطان ارسلان و اتابك ايلدگز بجانب اصفهان ميرفتند او را با قلعهء علاء الدوله بهمدان نقل كردند او خود پادشاهى محبوس‌پيشه بود اين‌بار سبو از آب درست نيامد و هم در اين قلعه دوازدهم ربيع الاول سنهء ست و خمسين و خمسمائه درگذشت در مرقد مسعود دفن كردند مدت ملكش ششماه و كسرى بود و مدت عمرش چهل و پنجسال حليت او اسمرچهره بسرخى مايل متوسط محاسن كوتاه‌گردن ربع القامه حليم‌صورت رحيم‌سيرت وزير او شهاب الدين ثقه عبد العزيز الحامدى حاجب مظفر الدين الب ارغو بن يرنقش البازدار\r\n\r\nجلوس ارسلان بن طغرل بن محمد\r\nسلطان ارسلان پادشاهى بود نيكوسيرت خوب‌طلعت با حيا و غيرت و حميت و خشم‌زود رضاكرم و مروت بر اخلاق او غالب و حلم و سكون بر احوال او ظاهر كه هيچ خواهنده ازو لفظ لا نشنود و هيچكس از او جور و قهر نديده از كار دخل و خرج و ضبط اموال خزاين و بارگاه و وظايف و مواجب و غير آن متغافل بود و در تفتيش و تفحص احوال آن مسامح و مساهل تنعم‌دوست و ترفه‌جوى بودى و در پوشش و خورش با تكلف و تنوق لباسهاى فاخر و كسوتهاى متلون و زركشيده‌هاى مغول و ختائى در عهد او قيمت گرفت در مجلس شراب و معاشرت و ملاطفت و مكالمه و مفاكهت بغايت كمال بودى و هرگز در بزم او فحش و سفاهت و لغوولهو و دشنام و جفا بركس نرفتى و حركتى مذموم در ميان نيامدى چون پدر او طغرل بن محمد فرمان يافت او را كم از يكسال بود عمزادهء او ملكشاه بن سلجوق هم در حدود سن او بود مسعود ايشانرا مىپرورد و تربيت ميكرد و با خود ميگردانيد تا در اربعين و خمسمائه كه از بغداد به راه دربند قرايلى بآذربايجان آمد براى استجماع لشكر و اندفاع بزابه از دار الملك همدان ايشانرا بقلعهء تكريت فرستاد و بامير مسعود بلال كه شحنهء بغداد و گوتوال تكريت بود بود بسپرد و ايشان مدت بضع سنين در تكريت بماندند و ايام منقلب و منصرف احوال شد و مسعود از دنيا نقل كرد و بعد ازو ملكشاه چهار ماه برتخت نشست آنگاه برادرش\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nسلطانمحمد كه وليعهد و داماد مسعود بود از خوزستان بيامد باستدعاء خاص‌بيك كه حاكم عراق بود و ملكشاهرا موقوف داشته بود با سر ملك آمد در آخر شوال سبع و اربعين و ثمان اربعين امير مسعود بلال از بغداد گريخته بيامده بود و ايالت بنواب دار الخلافه گذاشت به حكم استشعارى كه او را از خليفه بود بعد از آن سلطان محمد دستور ميخواست كه با بغداد رود با حسام الدين الب غوش صاحب دزماهكى و ولايت بندنيجان باستخلاص بغداد و دفع جيوش خليفه و گفت ما را به جهت ناموس از خداوند جز اين چاره نباشد كه خليفه بنفس خويش نصب كند امرا در مقابله او بايستند ازين دو شهزاده كه در تكريت‌اند يكى را رخصت بايد داد تا در مقابله چتر خليفه بداريم سلطانمحمد رخصت داد و بعد از رفتن مسعود بلال پشيمان شد و نامه و پيغام داد بموقوف داشتن ملك و خود با حسام الدين البغوش در استخلاص بغداد ميكوشيد قضا كار خود ميكرد ارسلانشاه را بيرون آوردند و خليفه مقتفى با ايشان مصاف داد اول شكست برسپاه خليفه افتاد اينها بنهب مشغول شدند و حشم خليفه رجعت نمودند و هزيمت بر لشكر البغوش و مسعود افتاد پناه با ولايت دزماهكى دادند ملك ارسلان را البغوش با خود ميداشت از ناگاه البغوش فرمان يافت پس سنقر همدانى با ملك ارسلان نزد اتابك ايلدگز كه والدهء ارسلان در عقد حبالهء او بود رفت او را تقربى عظيم و ذخيرهء مغتنم ميدانست\r\nو ارسلان بااعزاز و اكرام تمام نزد والده و اتابك كه او را به محل پدر مشفق و مهربان بود بماند و اتابك ايلدگز بندهء خاص كمال الدين سميرمى بود وزير سلطان مسعود سميرمى را در بغداد اسمعيليان بكشتند ايلدگز به خدمت مسعود افتاد و خدمتهاى پسنديده و شايسته كرد در صفحهء جبين او آثار رشد و نجابت ظاهر بود سلطان او را تربيت كرد و ولايت ارانيه باقطاع بوى داد و بعد از وفات سلطان طغرل بن محمد زن او را كه مادر ارسلان بود به او داد او زنرا با خود ببردع برد و ارسلان را تربيت ميكرد او را از مادر ارسلان دو پسر شدند اتابك نصرة الدين جهان پهلوان محمد و ديگر اتابك مظفر الدين قزل ارسلان و اتابكان آذربايجان از فرزندان اتابك ابى بكر بن محمد جهان پهلوان‌اند اما آقسنقور اتابك مراغه و آذربايجان بندهء احمد بلى بن ابراهيم و هسودان بودند حاكم آذربايجان\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nچون احمد بلى كشته شد آقسنقور براى و تدبير مراغه و تبريز آذربايجان بگرفت همواره ميان او و ايلدگز و جهان پهلوان منازعه و محاربه قائم بود سلطان محمد شاه بن محمود پسر خود را به دو سپرده بود ميخواست تا او را بسلطنت نشاند چندبار ببغداد فرستاد تا خطبه بنام او كنند ميسر نشد و پسر او خاص‌بيك هم اميرى بزرگ بود و مدتى ايالت آذربايجان و حدود مراغه بايشان مفوض و مقرر بود\r\nچون سلطانمحمد از دنيا برفت در آخر اربع و خمسين و خمسمائه سليمانشاه نوبت دولت خود بداشت آنمقدار كه مقدور و ميسور بود بر وفق بخت و طالع بموجب مذكور و امراء حضرت كه بدرگاه حاضر بودند شرف الدين گردبازو و عز الدين صنماز و اتابك اياز و ناصر الدين اوقش در كار پادشاهى و جهاندارى جمعيتى كردند و امير اينانج برى بود براى استصواب رأى او را بهمدان خواندند در فصل زمستان اختيار بر سليمانشاه افتاد او را از موصل بخواندند و چون اين جمعيت و مشورت بيحضور اتابك اعظم بود كه در تأسيس ملك و پادشاهى و دولت ركن معظمترين بود برآن قرار افتاد كه خطبهء سليمانشاه مردف باشد با ولايت‌عهد ملك ارسلان تا تالف جانب اتابكى و تعطف رأى او حاصل باشد و چون روزگار در تمهيد كار ولىعهد تعجيل مينمود بخت صاحب تخت روى بنشيب و پاى در ركاب آورد تا مدت هفت ماه او را از دبير فلك هفتمين منشور عزلت پادشاهى و فرمان عطلت شهريارى دررسيد و زمام آنمملكت و تفويض آن سلطنت به ملك ارسلان رسيد رايت جهاندارى از آذربايجان بهمدان خراميد و جهان بفر دولت سلطان و سياست تيغ بيدريغ اتابك اعظم زينتى و رونقى نو گرفت و امراء اطراف سر برخط بندگى نهادند و رعايا در سايهء عدل و ظل ظليل عاطفت ايشان بياسودند و تخت سلطنت به مكان ارسلان مزين گشت و صدر ديوان وزارت و مسند درايت و جلالت بشهاب الدين محمود ثقه منور و مطرز گشت و مهد رفيع خاتون كرمانى به ازدواج عقد سلطان مكلل شد و امور مملكت از همهء وجوه انتظام و التيام يافت به مقدار دو ماه اقامت بهمدان سلطان اعظم در آخر خمس و خمسين و خمسمائه در فصل زمستان برصوب ساوه باصفهان رفتند و عز الدين صنماز كه والى بود و حسام الدين اينانج برمخالفت سلطان متفق شدند و كس فرستادند باستدعاء ملك محمد بن طغرل بپارس\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nعز الدين صنماز عصيان كرد و سلطان و شرف الدين گردبازو و امير ناصر الدين اقش با لشكرى بدر همدان آمدند و اتابك باصفهان نماند و ملك محمد از فارس باصفهان آمد و اينانج و صنماز به راه كاپله قصد در همدان كردند سلطان و اتابك و امرا استقبال نمودند و بحدود كاپله بردر قلعه فرزين مصافى سخت بكردند عاقبت هزيمت بر لشكر محمد افتاد و ارسلان غالب آمد محمد منهزم بخوزستان رفت و عز الدين صنماز بقم و اينانج برى سلطان و اتابك بر عقب اينانج برى شدند و او بگرگان و مازندران پناهيد و چون اتابك را بسبب تمشيت و معاونت ارسلان از اران و آذربايجان غيبت ديرتر شد ملك ابخاز را در استطراف اطراف بلاد اسلام طمع خام افتاد و از جاى بجنبيد و سپاه اسلام در ظل رايات سلطان و ولايت و شوكت اتابكى روى بديار بكر نهادند و به نيت مجاهدت و ادراك درجهء شهادت ميان عزيمت دربستند چون از حدود گنجه بگذشتند و بايشان نزديك رسيدند به قوت آلت و استظهار عدت و تاييد نصرت الهى برفور برسر ايشان تاختند و خزانهء او نهب و غارت كردند و خاج زرين و خم سيمين همه بياوردند و ملك ابخاز بحشاشه بىموزه برنشست و راه گريز گرفت\r\n بجست با رخ زرد از نهيب تيغ كبود * چنان كه برگ بهارى ز بيم باد خزان\r\nنه از اميد و نه از خورد و خواب داشت خبر * زهى مهابت تيغ خدايگان جهان \r\nو درين ميانه كه لشكر اسلام بدين جهاد مشغول بودند ملاحده فرصت يافته و تا اهل قزوين آگاه شدن سه قلعه متين و حصن محكم برسر كوهها برآورده بودند و برسه فرسنگى شهر از آجر و گج و مقدار كمرى درازى ديوارها كرده بودند و شب برپشت ستوران نقل و تحويل كرده و مجانيق و عراده نصب كرده چون مور ذخيره ميكشيدند و احكام ميساختند اهل قزوين جوشان و خروشان بدرگاه سلطان آمدند و نفير به آسمان رسانيدند سلطان و امراء دولت بطوع و رغبت روى از جهاد اصغر بجهاد اكبر نهادند و به مدت چهار ماه آن قلاع بستدند و خراب كردند و برآن ديده‌گاهها ساختند كه پيوسته ديده‌بان مسلمانان نگاه ميدارند و از در قزوين بولايت قهاب آمدند و آن قلعه كه در عهد مسعود بنا نهاده بودند بر سر كوهى بلند و جهانگشاى نام كرده در ابتداء انشاء آنقلعه مسعود\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبا جملهء امرا و لشكر سه ماه بپاى قلعه مقام كرد و منجنيقها بر حوالى آن بنهادند و حصارى سخت ميدادند چنان كه فتح آن نزديك بود ميان امرا خلافى افتاد كه از پاى قلعه برخاستند و همهء آلات و اسباب حصارگيرى بجاى بگذاشتند و آن مدابير بدان سبب برگرفتند و در عمارت و استحكام آنقلعه بيفزودند و آن را بفال نيك داشتند كه پادشاهى چون مسعود و امرا و سپاه عراق از فتح آن عاجز آمدند بعهد ارسلان آنقلعه بعد از فراغ فتح قلاع نو مذكور بستند و ارسلان‌گشاى نام نهادند و گوتوال مسلمانان با جمع مبارزان بمحافظت آن قلعه بنشاندند در ابتداى دولت ارسلان اين دو فتح قوى برآمد و مژدهء آن به اطراف جهان برسيد و دور و نزديك سر برخط فرمان نهادند در آخر تسع و خمسين و خمسمائه سلطان و اتابك و امراء باصفهان آمدند جمادى الاولى ستين و خمسمائه بمرغزار هزار خانى رفتند كه اتابك زنگى از فارس متوجه خدمت سلطان بود و وزير شهاب الدين ثقه بيمار بود در شهر توقف كرد بيست و هفتم اين ماه بمحلهء نيماورد درگذشت و تابوت او بهمدان بردند بمرقدى كه ساخته بود در نوزدهم شعبان اين سال اتابك زنگى از پارس به خدمت سلطان آمد و يكهفته در خدمت بود و تشريف پوشيده بازگشت سلطان و اتابك و امرا يازدهم شوال آنسال بدر همدان بمرغزار قراتكين فرود آمدند و ناصر الدين آغوش در بيست و يكم ذيقعدهء اين سال در همدان وفات يافت و روز يكشنبهء آخر ذيحجه اين سال و آخر سنهء ستين و خمسمائه سلطان و اتابك و امرا از همدان بجانب رى حركت كردند و بمرحلهء كوشك باغ فرود آمدند روز يكشنبه چهاردهم محرم احدى و ستين و خمسمائه امير عز الدين صنماز در همدان وفات يافت و روز دوشنبهء هفتم صفر وزير فخر الدين بن معين الدين كاشى از همدان بجانب ساوه رفت به خدمت سلطان براى وزارت و روز چهارشنبه نهم صفر سلطان با امراء دولت از ساوه متوجه جانب رى شد و پيش ازين به پنج روز در ساوه بادى عظيم برخاست كه سر منارها بيفكند و خيمها با ميخ بركند و ستوران مشمر شدند در صحراها و بسيار خرابى كرد روز آدينه هجدهم صفر سلطان در شهررى بسراى امير اينانج نزول كرد بباغ شوربا و هم درين روز دوات وزارت بفخر الدين كاشى دادند تا در مسند وزارت مطمئن بنشست و چند توقيع بكرد بر منشور امر حاجبى نصرة الدين پهلوان محمد و روز\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nچهارشنبه چهارم ماه جمادى الاول احدى و ستين و خمسمائه وفات شرف الدين گردبازو بود در ظاهر رى به زير گنبد شهنشاه و تابوت او بهمدان نقل كردند بمدرسهء كه انشا كرده بود اتابك پهلوان محمد سه روز در بارگاه او تعزيت داشت و امرا و اعيان دولت براى خاطر اتابك محمد حاضر شدند و اينانج بشاه مازندران پناهيده بود روز چهارشنبه يازدهم جمادى الاول اينسال ارسلان از رى كوچكرد و بسردولاب طهران نزول فرمود و هم درين روز رسول شاه مازندران با رسول اينانج بدرگاه رسيدند و بايام سابق باينانج ساوه و جرپادقان و مازندران نان‌پارهء كه داشت همه بازگذاشت تا تنهارى برو مقرر دارند و سلطان دل بر وى خوش كند چون خبر مرگ گردبازو بوى رسيد پشيمان شد ساوه تا جرپادقان و نانهاى افزون خواست رسول او را درين نوبت مستخف بازگردانيد و هيچ ملتمس باجابت مقرون نشد جواب اين بود كه اگر به خدمت مبادرت نمايد بنانى كه سلطان دهد قناعت كند روز سه‌شنبه هفتم رجب اين سال والدهء سلطان و مظفر الدين قزل ارسلان بعزم نخجوان از لشكرگاه حركت فرمودند و بالاى طهران فرود آمدند و روز سه‌شنبه منتصف رجب ، احدى و ستين و خمسمائه اتابك و امرا بجانب قلعهء فيروزكوه مازندران رفتند ميان استوناوند و اردهند و آنجا نزول كرد و سلطان بر سردولاب مقيم بود اينانج مستوحش و نااميد شد بسلطان خوارزمشاه تكش بن ارسلان پناهيد و از او استمداد نمود سلطان باز بهمدان آمد و اتابك به آذربايجان روان شد و ايالت رى بعمر بن على بار داد و او قلعهء طبرك را عمارت كرد و ذخاير و آلات و اسباب فراوان جمع كرد و استحكام عظيم نمود چه از هجوم اينانج ايمن نبود در سنهء اثنى و ستين و خمسمائه سلطان بمرغزار شرويار نزول كرد بحدود زنجان و اينانج از خوارزمشاه مدد آورده بود روى بعراق نهاد با لشكر گران برى آمد و يكچند روز طبرك را حصار داد به زودى اميد فتح نبود و پيش از وصول او عمر بن على بار استعانت‌نامه به اتابك ايلدگز بآذربايجان فرستاد و او برآمدن تعجيل مينمود اينانج حصار دادن طبرك بگذاشت و روى بابهر و زنجان نهاد بر عزيمت مصاف كه لشكر خوارزمشاه توقف نميكردند و ميخواستند كه نهب و غارت كنند و زود بازگردند چون اينانج متوجه زنجان شد ايلدگز نزديك رسيده بود سلطان از زنجان يك مرحله باستقبال اتابك مبادرت نمود چون اينانج وصول\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاتابك شنيد از ابهر پيشتر نشد بازگشت خوارزميان در ابهر و قزوين و آنحدود بسيار بيراهى نمودند و زن و فرزند مسلمانانرا اسير و برده گرفتند و از در قزوين دو هزار شتر براندند و بجانب خراسان و خوارزم بازگشتند سلطان و اتابك و امرا بر عقب ايشان برى آمدند اينانج بجانب جرجان رفت و بحارسوخته كه مرغزاريست در حدود استرآباد نزول كرد و جاى صلح نگذاشته بود سلطان آن زمستان برى بماند و در بهار ثلث و ستين و خمسمائه به نعلبندان آمد بحدود مشهد و اتابك بآذربايجان رفت و در زمستان اين سال با ساوه آمد و عمر بن على بار به حكم استحكام قلعه كه داشت و ذخيرهء تمام كه مهيا بود گرد وسوسهء عصيان و باد طغيان بدماغ تيرهء او راه يافت و در امضا و امثال مثالهاى اتابك تهاون مينمود سلطان بفراست راى منير از اينحال آگاه شد او را بفريب و عشوه و غرور با درگاه آورد بساوه چون برسيد روز ديگر بسراى ديلمان به خدمت آمد خلوت ساختند سلطان او را و معين ساوجى كه مستوفى بود در آن روز بگرفت و موقوف كرد و بنه و خزانه و خيلخانه بغارتيدند و استيفاء بخواجه عزيز الدين دادند سلطان بتابستان ثلث و ستين بدر همدان آمد و زمستان با ساوه معاودت نمود چون خبر مؤاخذت عمر بن على بار باينانج رسيد قصد رى كرد و از اردشير بن بابك شاه مازندران مدد خواست و با لشكر بسيار بيامد امير حاجب نصرت الدين محمد پهلوان و جمال الدين عمر و امرا ( برى رفتند و ميان اينانج و ايشان ملاقاتى افتاد بدر رى و ابتدا شكست بر اينانج بود اما سبب بىترسى لشكر سلطان را وهنى افتاد و امرا بازگشتند و سلطان از ساوه بجانب همدان آمد و بمحال داودآباد بسيار خلق از سرما هلاك شدند و براثر سلطان امير حاجب كبير و امرا ) بهمدان آمدند و اينانج برى هزيمتى تا ساوه بتاخت و هركه را يافت برانداخت و تا بمزدقان بيامد اما قصد همدان نيارست كرد برى بازگشت و در اول اربع و ستين اتابك چون اين واقعه شنيد روى بعراق نهاد و بدر رى آمد بفصل تابستان با سپاهى گران و سلطان بخرقان آمد و اينانج احكام ديوار شهررى و قلعه ميكرد و منجنيق و عراده ميساخت و اتابك جملهء ولايات خرج كرد و كار بر اينانج تنگ شد و دانست كه شهر بحصار نتواند داشت رسولان در ميان داشت و امان ميخواست كه عهد و سوگندى رود ميان او و اتابك تا در شهر باز كند سفيران در تردد بودند و ديگر روز بر ملاقات\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nجانبين قرار نهادند و اتابك نزديك شهر آمده بود چون روز شد اينانج را كشته يافتند در خيمهء كه بر دروازه دولاب بزده بود در پس سور شهر و غلامان كه آنشب بنوبت بودند گريخته و ولايت بيخصومت سلطان را مسخر شد و سلطان از خرقان برى آمد و قلعه خراب كردند و رى بر نصرت الدين محمد نامزد شد و اعوجاج امور استقامت يافت و عمر على بار تا سه سال در دست موكلان اتابك بماند پس بمرد و معين الدين ساوجى از بند خلاص يافت اما او نيز درگذشت ( و در ميان سال اربع و ستين خواجه فخر الدين كاشى بجوار رحمت شد ) و در آخر خمس و ستين و خمسمائه سلطان باصفهان آمد از ساوه و اتابك اعظم و اتابك پهلوان محمد و امير مظفر الدين قزل ارسلان با والدهء سلطان جمله باصفهان آمدند و خواجه جلال الدين بن قوام الدين وزير شد و براثر سلطان باصفهان آمد و هم در روز دوات وزارت پيش او نهادند در سراى بدر بمحلهء نيماورد فرود آمد و در سنهء ست و ستين و خمسمائه بموسم فصل سلطان از اصفهان بمرغزار كندمان و بلاسان شد و تابستان بهمدان نزول كرد كار ملك بر نسق و طراوت تمام و امور ممالك انتظام يافته و سلطان بعد از آن زمستان بساوه و گاهى بهمدان ميكرد و بهارگاه بمرغزار نعلبندان و مرغزار جرخ طى ميكرد و در ثمان و ستين و خمسمائه بدر تبريز بمرحلهء سعيدآباد مقام ساخت و آنسال عبد العزيز قلعهء روئين‌دژ در مراغه دزديده بود و در آنجا متمكن گشته و در عصيان ميزد سلطان بهمدان آمد آخر تسع و ستين و خمسمائه و والدهء سلطان در ميان زمستان از آذربايجان بهمدان آمد به خواندن سلطان كه ملك ابخاز عزم حركت و قصد ولايت ميكرد چون هوا خوش شد سلطان متوجه آذربايجان شد و عيد اضحى در نخجوان كرد و از آنجا بمرغان آمد و اتابك و نصرة الدين محمد و قزل ارسلان و ديگر امرا جمله در خدمت بودند و ترتيب جنگ اتخاذ ميكردند كه ديگر روز بولايت ابخاز تاختن كنند كه سه مرحله بود تا ولايت او سلطان بر راه شهر دوين بيمار شد دو سه روز توقف افتاد سلطانرا بجانب قلعهء ليكلياد روان كردند با والده‌اش و امرا و لشكر جمله بتاختن ابخاز ميرفتند بيمارى سلطان دراز شد و از قلعه ليكلياد تا در دوين آمد كه اكنون او را دژارو مىخوانند بعد از چهل روز بكنار ارس رسيدند وبائى بر لشكريان افتاد كه از صد تن يكى زنده نماند و در آن و با\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nهلاك شدند سلطان همچنان بيمار از كنار ارس بنخجوان رفت و بقاياء رنجوران در آنراه فروشدند و اتابك در مقابلهء ملك ابخاز با لشكرى بيقياس و سپاه ارمن با او فرود آمده ابخازى پناه با بيشه و كوه داده بود چه قوت مقاومت نداشت و سپاه اسلام را در آن مضيق دقيق راه نبود عاقبت آقشهر كه ملجاء ملك ابخاز بود بغارتيدند و بسوختند و ولايت او خراب كردند و بنخجوان آمدند سلطان پنجاه روز در نخجوان بماند تا شاه ارمن و امراء اطراف را خلعت پوشانيد آنگاه بجانب همدان حركت فرمود چون به تبريز رسيد نعى غراب والده به گوش او رسيد چون بهمدان آمد تغريهء مادر بداشت گوئيا نظام آن مملكت و قوام آندولت ببقاء آن خاتون بود « 1 » و بعد از يك ماه براثر آن خبر وفات ايلدگز رسيد در احدى و سبعين و خمسمائه و مرقد ايشان بهمدان نقل كردند بمدرسه كه مضجع خود ساخته و نصرة الدين جهان پهلوان اتابك شد و سلطان همچنان در عقابيل بيمارى بود در اوايل جمادى الاولى خطبهء ستى فاطمه خواهر اميركبير سيد فخر الدين علاء الدوله با سلطان بخواندند و سلطان در اوائل جمادى الاخر با سراى علاء الدوله تحويل كرد و بعد از آن در منتصف رجب احدى و سبعين وفات يافت مدت پادشاهى او پانزده سال و هفتماه و پانزده روز بود عمرش چهل و سه سال حليت او خوبروى سرخ‌چهره كشيده محاسن تنك‌موى تمام‌گوشت درازذوابه ربع القامه حليم‌صورت وزراى او شهاب الدين ابو القاسم ثقه و فخر الدين بن معين الدين كاشى و جلال الدين بن قوام الدين درگزينى حجاب مظفر الدين بازدار اتابك اياز نصرت الدين محمد پهلوان ابن ايلدگز\r\n\r\n\r\n\r\n\r\n","description":"","footnote":"\r\n( 1 ) و ترتيب علما و صدقات و صلات بزهاد فرستادن پيشه و سيرت او بود چه از جمله حركات پسنديده كه كرد آن بود كه چون سلطان را بآذربايجان ميبرد خواجهء امام شيخ الاسلام فخر الدين البلخى را كه مقدم و محترم و مقتدا و پيشواى ائمهء همدان بود فرمود كه ما را رغبتست كه بركات قدم ائمهء دين و علماى اسلام مصحوب خداوند عالم باشد چندكس از ائمهء كبار را تعيين كن تا در خدمت تو بيايند و ثواب غزات بيابند خواجهء امام و شيخ الاسلام ده كس را معين كرد اين خاتون ديندار ده تا استر تنگ بسته جهت بارگير ايشان و ده استر رخت‌كش و آلت مطبخ و زيلو و مفرش بفرستاد و چندان برگ كه اخراجات ايشان بودى بفرستاد و هزار اقچه بداد و گفت حالى خرج كنيد و ما خود بهر مقامى ما يحتاج ايشان ميفرمائيم چون آنجا رسيدند و لشكر ابخازى در مقابل آمدند وهنى بر لشكر اسلام افتاد همت آن خاتون سعيد كارگر آمده و خواجهء امام فخر الدين بلخى بانگ برزد و حمله برد كه رستم دستان اگر زنده بودى آن نكردى و اتابك اعظم و جملهء امرا متابعت كردندى و شكست بر ابخازيان آمد\r\n","page_name":" 82 ","page_number":82},
  {"content":"\r\n\r\n\r\nجلوس طغرل بن ارسلان بن طغرل\r\nسلطان طغرل پادشاهى بود در آشيانهء دولت بوجود آمده و در رياض جاندار دولت و اقبال نشو و نما يافته ملكى نابيوسيده به دو رسيده و كسوت سلطنت ناكوشيده پوشيده از مهد بتخت تحويل كرده و از مكتب ادب بىتعب طلب بر مركب ملك سوار شده در بند وعدهء ايام و عشوهء اعوام و تاثير طالع و احكام نجوم نابوده مريخ دولتش بىدانه بدام آمده و توسن ملكش بىفسار و لگام رام شده رنج ياوگى نابرده و نان تاوگى ناخورده برسر خوان آراسته و خزانهء پيراسته نشسته و اينهمه اقبال دولت بفر معدلت و يمن تربيت و رأى و رويت و تيغ جهانگير كشورگشاى اتابك اعظم نصرة الدنيا و الدين محمد ايلدگز روى نموده كه ملكى از دست رفته بود و ملكى در ميان ولايت بردر يزد و اصفهان مقام ساخته چون محمد بن طغرل بن محمد بن ملكشاه و اصحاب اطراف عنان مقاومت ماخوذ گرفته منتظر تقلب روزگار و تصاريف ليل و نهار بوده بيمدد و معاونت ايشان اعتماد بر عون خداى جبار قهار و قوت بازوى كامكار خود كرده و به مدت يك ماه دو تاختن برد يكى بپارس و ديگر بآذربايجان و ملك دو اقليم مستخلص كرد و آن دو ملك طامع را بملازمت قلاع قانع بىمنت و معاونت امراى اطراف لاجرم چون دبدبهء دولت و كوكبهء نصرت كه متابع تيغ چو آب و اقبال ملازم ركاب او و جهان مسخر فرمان او مشاهده كردند از سر عجز و اضطرار سر بر خط فرمان او نهادند و پاى برجادهء اخلاص و وفا ثابت ميداشتند و بعد از ظفر و نصرت بر بلاد و قمع و قهر اضداد هيچ شخص را در آن فتنه و فتور دودلى و دوهوائى مؤاخذت نفرمود و چنانچه از طينت كرم و حسن اخلاق و طهارت اعراق او سزيد همگنانرا بنواخت و بزيادتى مواجب و نان پاره مخصوص كرد و شعار استشعار از روى كار ايشان برداشت تا جمله در مشرع عذب و مرتع خصب آسوده و ايمن باشند و دوام دولت و شمول نعمت او از باريتعالى درميخواهند باوقات خلوات و فرط اين معدلت و فيض اين عاطفت اقتضاى آن مىكند كه نه بس روزگار تمامى اقاليم جهان در تحت فرمان سلطان ايران آيد خصوصا كه هرروز اين پادشاه حيدردل جمشيدفر تهمتن‌تن حاتم‌كف كه دولتش بدوام مقرون باد و زندگانى بكام دل موصول چه\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاظهار آثار سلف و خصايص پادشاهى و امارت جهاندارى معاينه مشاهده مىافتد و علامت جهاندارى بر صفحات وجنات ناصيهء او معين مىشود اميد بندگان و امراء دولت در ايام سلطنت او با استدامت مىپيوندد و هيچ پادشاه را از پدر و جد اين خصايص نبوده و اين ممالك به ارث بايشان نرسيده كه به دو رسيد اميد است كه بفيض حق تعالى اين كمال عقل و وفور علم و شمول حلم و نشر عدل و كمال تيقظ و تحفظ و شجاعت و عفت نفس و علما دوستى و خط و بلاغت و چابكسوارى و نيزه آختن و هنر و فرهنگ باختن و آنچه لايق و مستحب حالت ملوك باشد كه او را در عنفوان جوانى و مطلع زندگانى كه حق تعالى ارزانى داشته هرروز دولتى و نعمتى و موهبتى ديگر چون عمر و دولت درمىافزايد تا بفرق و قدم تاج و تخت را مىآرايد و اين خصال خوب و خصايص محبوب به جائى برسد كه فهم عقلا از ادراك آن قاصر آيد .\r\n بوى تو نكردست جهان فاش هنوز * تا بر تو وزد باد صبا باش هنوز \r\nطغرل سلجوقى\r\nالب ارسلان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nذيل سلجوقنامهء ظهيرى نيشابورى\r\nابو حامد محمد بن ابراهيم كه در سنهء 599 تاليف شده\r\nخواجه ظهير الدين نيشابورى ذكر ايام سلطنت آل سلجوق تا اينجايگاه رسانيده بود در عهدى كه جهان از امن و راحت در آرايش بود و دل و جان خلق در آسايش حكايت اين فصل ابو حامد محمد بن ابراهيم تاليف كرده بعد از تصنيف اصل . و آن مشتملست بر تتمه و خاتمهء تاريخ سلطان طغرل و ين ذيل در ربيع الاول تسع و تسعين و خمسمائه نوشته شد ما بعد كه هشت سال و دوماه از واقعهء سلطان طغرل بن ارسلان گذشته فرياد از نهادش برآمد و اين بيت از گفتار سنائى در قلم آمد .\r\n سر الب ارسلان ديدى ز رفعت رفته بر گردون * بمروآ تا به خاك اندر تن الب ارسلان بينى \r\nسلطان طغرل پادشاهى باعدل و سياست بود كه در آل سلجوق ايزد تعالى در خلق و عدل و عفت و هنر و فرهنگ هيچ ازو دريغ نداشته بود . در مردى حيدروقت و رستم‌عهد بود . در عدالت و سخاوت و بلاغت يگانهء دهر . عالم‌دوست و درويش‌نواز اما او را يك عيب بود كه بر ساقه و مهانه و دمامه دولت افتاد و با تقدير كوشش سود نميداشت تا اتابك محمد پهلوان در حيات بود سلطان و خلق عالم در رفاهيت و آسايش بودند و چون در ذى الحجه احدى و ثمانين و خمسمائه اتابك محمد ايلدگز متوفى شد بشهررى و طغرل بساوه بود با بعضى امرا و بعضى برى در خدمت قتلغ اينانج و جمال ابيه جاشنىگير و سيف الدين روس « 1 » باصفهان بودند سلطان خواست كه كار ملك بقواعد گذشته باز آورد چنان كه سلاطين بر دست امرا در خفيه و ملاكس ميفرستادند باستدعاى اتابك قزل ارسلان تا قزل با لشكرى گران بدر همدان آمد و بكوشك باغ ملاقات افتاد . زمرهء بدگويان\r\n\r\n\r\n\r\n\r\n","description":"","footnote":"\r\n( 1 ) - جمال الدين اى ابه و سيف الدين روس هردو از غلامان اتابك پهلوان و سرداران لشكرش بودند - زبدة التواريخ ( نسخهء عكسى كتابخانهء معارف )\r\n","page_name":" 85 ","page_number":85},
  {"content":"\r\n\r\nو فتانان عراق او را بر سر سلطان و سلطان را برو ناايمن كردند و كار سلطنت بوجود اتابك از دست برفت و اتابك كار سلطان بيكبارگى فروگرفت و بيحضور و مشورت طمع در ملك سلطان كرد . بعضى خواص سلطان محبوس كرد و بعضى را بمال بفريفت و كار معاش بر سلطان تنگ گرفت بقول صاحب اغراض ، و جمال الدين ايبه و سيف الدين روس بتجاهر عصيان ظاهر كردند و در خفيه احوال با سلطان مينمودند پس اتابك با سلطان روى باصفهان نهادند و ايشان قصد رى كردند . اتابك براثر ايشان بساوه رفت و آنجا الملك خاتون بنت اينانج در حبالهء عقد نكاح آورد و از آنجا برى شدند و در محافظت سلطان احتياط تمام ميكردند و جمال ايبه و روس بسمنان شدند تا يكشب سلطان فرصتى يافت در جمادى الاول ثلث و ثمانين و خمسمائه با خواص خويش از سردولاب سوار شد و پيش ايبه و روس رفت بسمنان اتابك با جملهء لشكر به عقب او رفت « 1 » يكروز فريقين مصاف روىباروى داد و اتابك با كثرت حشم و سپاه انبوه شكسته شد برى بازآمد و سلطان ديه دايه كه ملاحده داشتند حصار داد و بستد و خراب كرد بعد از آن بمازندران شد و ملك آنجا خدمتى پسنديده تقديم ميداشت بدگويان سلطان را متوحش گردانيدند تا يك روز كه سلطان را مهمان خواست كردن سلطان بىآگاهى ملك برنشست و به راه رى بسمنان آمد ملك « 2 » متغير و منفعل شد كس فرستاد و تمهيد عذر نمود و بيگناهى خود . به ظاهر سلطان قبول كرد و اتابك در رمضان ثلث و ثمانين و خمسمائه به شهر آمد و امراء عراق آغاز مخالفت آغاليدن ميكردند و باراجيف آوازهء سلطان ميافكندند كه مىآيد . اتابك نااميد شد در چهارم رمضان سنه ثلث و ثمانين و خمسمائه در شب ناگاه عزم آذربايجان كرد و بنه جمله برجاى بماندند بدر همدان و در آنوقت امير ابو بكر به شهر بروجرد بود و سراج الدين قيماز باصفهان بتعجيل برآمد و در نهم رمضان بهمدان آمد و قتلغ اينانج از راه زنجان بمحروسهء رى شد و امير اياز بقلعهء بهستان و در چهارم رمضان اين سال\r\n\r\n\r\n\r\n\r\n","description":"","footnote":"\r\n( 1 ) - و سلطان بدامغان پشت با كوهى بلند داد كه برراه مهر بوده باشد ميان چهارده و گرده كوه و چند روز ميان ايشان جنگ مىبود ، و يكروز مصاف روىباروى دادند مجمع التواريخ حافظ ابرو نسخه كتابخانهء ملك\r\n( 2 ) - كه براى ابه و ازابه اعتماد نداشت - راوندى\r\n","page_name":" 86 ","page_number":86},
  {"content":"\r\n\r\nوزارت بعزيز الدين تفويض افتاد و سراج الدين قيماز از اصفهان بيامد و با امير ابو بكر متفق شد و روى بآذربايجان نهادند درين وقت طغرل از راه بيابانك بساوه آمد فصل زمستان بود و امير علمدار بهمدان ، چون خبر مسير ابو بكر شنيدند سلطان با جمعى جوانان و بزرگ‌زادگان جهان ناديده در محرم اربع و ثمانين و خمسمائه كركهرى « 1 » رفت و راه ايشان بگرفت امير علمدار كشته شد با جمعى جوانان اكابر و چون فصل بهار درآمد قتلغ اينانج از رى پيش سلطان آمد و باهم متوجه آذربايجان شدند اراجيف آوازهء آمدن اتابك بعراق ميدادند در آخر صفر اين سال خبر متواتر شد كه وزير بغداد « 2 » با پانزده هزار سوار به قصد ملك عراق و مدد اتابك ميرسند سلطان از كنار سپيدرود بتاختن به دو شبانروز بدايمرج آمد ششم ربيع الاول سنهء اربع و ثمانين و خمسمائه با او سپاهى قليل مانده بود با لشكر بغداد مصاف داد و ايشانرا بفور بشكست و وزير ابن يونس را بگرفت و چون خبر عساكر بغداد در افواه ميدادند اتابك ميخواست بعراق راند چون سلطان بهمدان آمد اتابك بيك منزلى رسيده بود سلطان بكوشك مهران فرود آمد و اتابك بكوشك كهن نزول كرد و مدت يك ماه كمابيش ميان ايشان جنگ قائم بود و كار بر لشكر اتابك تنگ شد باز باراجيف آوازهء لشكر بغداد ميدادند اتابك بدان سبب برخاست و بولايت اسدآباد رفت و سلطان در جمادى الاول اين سال در كوشك كهن‌ايبه و ازابه كه دو بندهء بزرگ قديمى بودند بكشت به جهت استيلا كه ميكردند و بدين سبب قتلغ اينانج مستوحش و منكر شد علاء الدين تلاس برس و قتلغ اينانج برنشستند و برى شدند بىاذن سلطان و سلطان جهت مراقبت خاتون بنه او را از پس او بفرستاد و علاء الدين را استمالت و استعطاف فرمود و يكى از پسران خويش بوى داد و دستورى داد تا روان شد و سلطان بآذربايجان شد و ملك ارمن به خدمت شتافت و امير علمدار را از قلعه خلاص داد اتابك با لشكر بغداد از اسدآباد بهمدان آمدند و در ماه رجب اين سال خطبه و سكهء ممالك بنام سنجر بن سليمان شاه كردند و بعد از يكچند ميان اتابك و سپاه بغداد وحشتى خواست اتابك عزم آذربايجان كرد و بغادده بازگشتند سلطان روى بعراق نهاد\r\n\r\n\r\n\r\n\r\n","description":"","footnote":"\r\n( 1 ) - راوندى گويد كه سلطان دردزمار - بتشديد بقول ياقوت\r\n( 2 ) - جلال الدين عبيد اللّه بن يونس وزير ناصر خليفه - ابن اثير 12\r\n","page_name":" 87 ","page_number":87},
  {"content":"\r\n\r\nو در هفتم ذى حجه اين سال چون زمستان درآمد سلطان خواجه عزيز را با دو پسر موفق و حيدر و قتلغ بفرمود تا هلاك كردند و قتلغ اينانج در اين تاريخ از رى باصفهان آمد با لشكر گران از قبل سلطان ازدمر شحنهء اصفهان بود چنان كه معهود اصفهانيه است در شهر دوهوائى ظاهر شد و يكچند جنگ و جدل قايم بود پسر ازدمر مستغاث و فريادنامه بسلطان مينويسد و سلطان بسبب زمستان تاخير و تقصير ميكرد در رفتن تا در صفر خمس و ثمانين و خمسمائه شهر كه ازدمر داشت بستدند و او را بكشتند . سلطان اول بهار قصد اصفهان كرد قتلغ اينانج با لشكر خويش از پيش برخاست و سلطان از پس ميرفت تا از زنجان بگذشتند و قتلغ اينانج پيش عم خويش قزل ارسلان ميرفت و او را به زودى با لشكر بسيار بعراق آورد و سلطان را حشم اندك بود خواست كه باصفهان رود جماعتى غدر كردند و در نهان ملطفها مىنوشتند و عزم سلطان از اصفهان باطل كرد تا اتابك بهمدان رسيد . سلطان به راه بروجرد برون شد و اتابك با لشكر بسيار در عقب سلطان ميرفت سلطان را دوهوائى لشكر خويش معلوم شد مصاف نداد هم‌چنان ميرفت و اتابك درپى او تا جمله بنه و خزانه و اسباب و آلات ازو بازماندند و لشكريان بعضى پيش اتابك گريختند و ديگران دست از هم بدادند سلطان با زمرهء خواص روى بآذربايجان نهاد و در ميان خيل عز الدين قفجاق رفت و با او وصلتى و پيوندى كرد تا باز لشكر و اسباب مهيا شد كار سلطان بالا گرفت . رسولى بدار الخلافه فرستاد و عذر مقاومتى كه وزير با او كرده بود بخواست و چون رسول بازآمد درخواست كرده بودند كه پسرى از آن خويش اينجا فرستد جهت ديوان عزيز پسرى آنجا فرستاد و بعد از آن به اختيار حسن قبچاق روى بآذربايجان نهاد و چون سلطان رفت اتابك بهمدان آمد و سنجر بن سليمان را برتخت نشاند بعد از يكچند خبر آمد كه سلطان با ده هزار سوار قفچاق به آذربايجان رسيد و خرابى مىكند اتابك مستشعر شد و عزم آذربايجان كرد و بمقابلهء سلطان فرود آمد اما طاقت مقاومت نداشت حيله كرد و رسولان آمدوشد نمودند و عهدى ميان ايشان برفت كه فيما بعد اتابك قصد قبچاق نكند و بسلطان گذارد بدين شرط مغلطه تمهيد يافت و چون سلطان ايمن شد لشكر قفچاق را پراكنده كرد در ولايات و اجازه داد و اتابك منتهز فرصت بود ناگاه برسر سلطان تاختند و او را هزيمت كرد او روى بهمدان\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nنهاد و در آن زمان اندكمايه تكسرى داشت تا بهمدان رسيدن چند جايگاه با اتابك جنگ كرده بود و مصاف داده با صد مرد بهمدان رسيد اتابك حشمى ساخته براثر او بفرستاد تا راه اصفهان نگاهدارد تا اتابك برسد سلطان اگرچه ناتوان بود جماعتى صواب ديدند تا اتابك برسد نرود و بعد از دو روز اتابك برسيد سلطان از سر ضرورت و مصلحت وقت رسم استقبال تمهيد نمود حالى كه باتابك رسيد از گرد راه سلطان را فروگرفتند در رمضان ست و ثمانين - و خمسمائه - و بعد از دو روز او را و ملكشاه پسرش را بآذربايجان فرستاد بقلعهء كهران در ولاية حبال بر كنار آب ارس موازى كران « 1 » و ابراهيم‌آباد و اتابك را جملهء بلاد عراق مستخلص گشت و بر جلوس او بسلطنت قرار افتاد . رسوم سلطنت آل سلجوق منخفض و منقطع شد و چون اسباب سلطنت تمام بساخت و از حل‌وعقد امور بپرداخت در شوال سبع و ثمانين و خمسمائه بكوشك كهن بدر همدان اتابك قزل را كشته يافتند پنجاه زخم كارد بر اندام او زده لشكريان از جنگ دست بداشتند و چون خبر واقعهء اتابك قزل به آذربايجان منتشر شد اتابك ابو بكر همان شب به آذربايجان شد و تعزيهء قزل بداشتند قتلغ اينانج و والده‌اش بارى شدند و والى همدان بدر الدين قراگز اتابكى بود و رئيس مجد الدوله بن علاء الدوله قلعهء همدان عمارت كردند و در اثناى آن خبر رسيد كه طغرل از قلعه خلاص يافته است چون خبر محقق شد مجد الدوله اميدوار شد بشارت بزد و خواست كه قراگز را از شهر بيرون كند چهار روز محلهء اتابكيان با قراگز تا محلات مجد الدوله جنگ كردند و بعد از آن زلزلهء صعب پيدا شد بدين سبب دست از جنگ بداشتند و چون خبر واقعهء اتابك قزل منتشر شد گوتوال قلعهء كهران بمعاونت « 2 » محمود اياسغلى و بدر الدين دزمارى سلطان را از بند خلاص دادند تا از آنجا بتبريز آمد و هرروز از جوانب سپاه برو جمع ميشدند سلطان روى بعراق نهاد با سه هزار مرد و نور الدين قرابادى « 3 » و عمر پسر شرف الدوله بسرخه سوار بود و قتلغ اينانج با دوازده هزار سوار همه مردان شيردل و مبارزان صف‌گسل روى\r\n\r\n\r\n\r\n\r\n","description":"","footnote":"\r\n( 1 ) - مقصود گيران نخجوانست كه وطن صاحب تاريخ تجارب السلف است - يا قلعهء كهران كه در قسمت غربى قراچه‌داغ واقع بوده - يا مختصر تغييرى در تلفظ - تا اوايل صفويه موجود بوده .\r\n( 2 ) - اسفهسالار حسام الدين دزمارى اياسوغ‌لى - راوندى - 364 -\r\n( 3 ) - نور الدين قرآن‌خوان - بدر الدين قراقز اتابكى - راوندى -\r\n","page_name":" 89 ","page_number":89},
  {"content":"\r\n\r\nبه دو نهادند و ظاهر قزوين روز آدينه پانزدهم جمادى الاخره 588 مصاف دادند سلطان ظفر يافت و قتلغ اينانج منهزم شد و سلطان بهمدان رفت خوارزمشاه تكش بن ارسلان بن اتسز بن محمد بن نوشتكين آگاه شد غيرت و حميت در نهاد او سرزد و خواست كه حق گزارى نعمت خاندان سلجوقى كند و مدد فرستد اما چون محبوس بود در توقف داشت و نيز او را با برادر خويش سلطانشاه محمود بن ايل ارسلان مناقشت و معاتبت قايم بود نتوانست معاونت او كردن چون اتابك را واقعه افتاد ملك معطل و مهمل ماند سلطان خوارزمشاه هم بطلب و هم بحق‌گزارى روى بعراق نهاد و چون برى رسيد سلطان از قيد خلاص يافته بود و قتلغ اينانج را شكسته و از جوانب لشكرها بوى پيوسته درينوقت قتلغ اينانج با مادر خود خاتون برى آمد از پيش لشكر خوارزم به قلعهء سرجهان پناهيد و سلطان با لشكر فراوان بدر رى بسردولاب فرود آمد و در جمادى الاخر ثمان و ثمانين و خمسمائه خوارزم شاه چون كار بنوعى ديگر ديد و با طغرل لشكرى تمام نبود طمع در ملك عراق كرد بطغرل پيغام فرستاد كه در جمله عراق بايد كه سكه و خطبه بنام ما باشد و بعد از ذكر خليفه ذكر من كنند ؛ چندبار رسولان آمدوشد كردند قرار شد كه به خوارزمشاه بازگذارد برين عهد و قرار خوارزمشاه بازگشت و جماعت اتابكيان قرآن‌خوان و قراگز و مياق و قتانه و شمله‌كش درينوقت بولايت جرپادقان بودند چون خوارزمشاه بازگشت اينجماعت براثر او نرفتند و او را برنقض عهد و ميثاق داشتند . خوارزمشاه برگشت سلطان والدهء قتلغ اينانج را در عقد نكاح خويش درآورد و در رمضان ثمان و ثمانين و خمسمائه او را از قلعهء سرجاهان بهمدان آورد و قتلغ اينانج به آذربايجان رفت و لشكر از اطراف روى بوى نهادند ، با برادر خود ابو بكر مقاومت نمود بعد از سه چهار مصاف ابو بكر مظفر آمد و در محرم تسع و ثمانين و خمسمائه طغانشاه بن مؤيد از لشكر خوارزم منهزم شده پيش سلطان آمد و در ربيع الاول اين سال معين الدين وزير را فروگرفتند بسبب آنكه ملطفه ببغداد نوشته بود و چون نقض عهد خوارزميان بمظان رسيد برى رفت خوارزميان برقلعه گريختند حصار داد بستد بعضى را بكشتند و ديگران بگريختند و در شعبان اين سال سلطان بفرمود تا آن قلعه خراب كردند و وزارت باز بمعين دادند و سلطان بيمار شد و بهمدان آمد و شحنه با وزير برى بگذاشت\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو در اين تاريخ قتلغ اينانج منهزم از آذربايجان بقزوين آمد و مظفر الدين بازدار بااو متفق شد قصد رى كرد شحنه و وزير با ساوه آمدند و از آنجا بهمدان شدند سلطان امير علم را در شوال اين سال با چهار هزار سوار برى فرستاد قتلغ اينانج منهزم شد و بدامغان رفت بعد از يكچند امير علم بيمار شد قتلغ اينانج انتهاز فرصت يافته بخوارزميان پناهيد و سلطان بساوه آمد امير علم را در محفه بهمدان بردند و سلطان در ذى الحجه اين سال عزم رى كرد با سپاهى جرار قتلغ اينانج بدامغان رفت و سلطان برپى او بجوار رى آمد قتلغ اينانج را هفت هزار سوار خوارزمى از سلطان تكش مدد آمد در چهارم محرم سنهء تسعين و خمسمائه بدر رى مصاف دادند قتلغ اينانج و خوارزميان شكسته شد و بسيار گرفتار شدند قتان اينانج بگرگان رفت و در اين فتح اين دو بيت گفته‌اند .\r\n اى پيش عزيزان تو خوارزمى خوار * وى خنجر بران تو خوارزمى خوار\r\nزين بيش نيارد كه ببيند در خواب * از حمله سمنان تو خوارزمى خوار \r\nطغرل برى آمد و معين الدين وزير را بگرفت آوازهء آمدن خوارزمشاه متواتر شد و از اتفاق بد و قضاى آسمانى سلطان همه‌روزه شراب مىخورد و لشكريان در استجماع تهاون مينمودند و امراء معروف بعضى ملطفات بخوارزمشاه مينوشتند و او را به قصد سلطان اغرا ميكردند تا در سنهء منافصه روز پنجشنبه آخر ربيع الاول تسعين و خمسمائه خوارزمشاه تكش با لشكرى بيحد و عدد و حشمى بيحصر و مد بدروازهء رى فرود آمد طغرل از تهور و قضاء بد با اندكمايه حشم مصاف داد برقلب مقدمهء سپاه خوارزم زد بتنهايى معاونت و موافقت سپاه . او را بتنها در ميان گرفتند و چون نفس معدوده به آخر رسيد هيچ حيله او را دفع نكند اعدا و اضداد او را برآن داشتند تا سر او را از تن جدا كرد و ببغداد فرستاد و تن او را در ميان بازار رى بياويخت بزرگى در آن روز گفته\r\n امروز شها زمانه چون دل‌تنگست * فيروزهء چرخ هرزمان يكرنگست\r\nدى از سر تو تا بفلك يك گز بود * امروز ز سر تا بدنت فرسنگست \r\nو بعد ازو در عراق هيچ آفريده رفاهيت و آسايش و معدلت نيافت و خاندانهاى قديم برافتادند .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n خلقست همه معجب و صدرنگ اكنون * دوريست تهى ز صلح و پرجنگ اكنون\r\nاز تنگى انصاف و فراخى ستم * يا رب چه فراخست دل‌تنگ اكنون \r\nسلطان تكش را عراق مسلم شد و فرزند خويش يونس خان را بعراق گذاشت و محمد خان را ايالت رى داد و تخت همدان را باينانج داد و شحنگى اصفهان بعز الدين فرخ و ولايت عراق را بامرا پخش كرد و از راه امير مياجوق را بمدد ايشان فرستاد تا جواب خصمان گويد .\r\nبعد از مقابلهء بانسخ ديگر اصلاح اغلاط زير لازم گشته است\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\n[ فهرست ها 
  ]\r\n\r\nفهرست اسامى رجال\r\nالف آتسز بن محمد بن نوشتكين غرجه 904644\r\nآرتق 2825\r\nآقسنقور 7657056\r\nآلب زن الاغاجى 23\r\nآيتكين سليمانى 2019\r\nابراهيم ينال 1918\r\nابو اسحق الفقاعى 18\r\nابو البركات عماد الدين درگزينى 65\r\nابو البركات طبيب 65\r\nابو العلاء مفضل 42\r\nابو الفوارس ر . قتلمش\r\nابو القاسم السابادى 45\r\nابو القاسم بورجانى 2318\r\nابو القاسم درگزينى ( قوام الدين ) 82555452\r\nابو القاسم كرمانى 24\r\nابو المعالى سخائى 34\r\nابو بكر بن محمد ( اتابك ) 8675 تا 90\r\nابو حامد محمد بن ابراهيم 85\r\nابو سعد حمدوى 14\r\nابو سليمان ر چغربيك\r\nابو طالب . ر طغرلبك\r\nابو طاهر خاتونى 3432\r\nابو مسلم رئيس رى 35\r\nابو منصور قيراطى 5444\r\nابو نصر بن احمد بن الفضل . ر .\r\nمعين كاشى\r\nابو هاشم سيد 4342\r\nاتر ( انز ) 3736\r\nاحمد بلى بن ابراهيم و هسودان 7675\r\nاحمد بن ملكشاه 34\r\nاحمد پسر عطاش 40 تا 42\r\nاحمد دهستانى 23\r\nاحمد خان 44\r\nاخربك 3837\r\nاردشير بن بابك 80\r\nارسلان ابه ( اتابك ) 686563\r\nارسلان ارغون 3735\r\nارسلان بن طغرل 7358 تا 82\r\nارسلان جاذب 13\r\nارعور معروف باعرج 46\r\nارغان حاجب 54\r\nازابه 8786\r\nازدمر 88\r\nاسرائيل 10 تا 181713\r\nاسماعيل ملك 3633\r\nالب ارسلان محمد 2118 تا 29 34 تا 85845236\r\nالبتكين 34\r\nالبغوش كرنه خر 7568\r\nالخان خطا 46\r\nالملك خاتون 90898786\r\nامام شيبانى 72\r\nامير علمدار 9187\r\nامير معزى 5133\r\nامين الدين مختص 68\r\nاياز 4139\r\nاياز ( اتابك ناصر الدين ) 7066 86827672\r\nايلدگز ( اتابك شمس الدين ) 7068636258 تا 8583\r\nايلكخان 1110\r\nاينانج 7673727067 تا 8681\r\nاينانج بيغو 37\r\nب بدر الدين دزمارى 89\r\nبدر الدين قراگز اتابكى 9089\r\nبرسق 37\r\nبرسق صاحب اشتر 56\r\nبركيارق 33 تا 444339\r\nبساسيرى 2019\r\nبشولى 34\r\nبقراط كيوار 24\r\nبوزابه 6058 تا 7463\r\nبهاء الدين قيصر 62\r\nبهرامشاه بن مسعود 4744\r\nبيلكابيك 36\r\nپ پسران قيماز 7170\r\nپسرزادهء دبيس 70\r\nپيغمبر ( ص ) 43\r\nت تاج الدين امير ابو الفضل 4644\r\nتاج الدين فارسى 656362\r\nتاج الملك ابو الغنائم فارسى 32 تا 3634\r\nتتار ( امير حاجب ) 9265585655\r\nتتش 36\r\nترشك نصرانى 52\r\nتركان خاتون زن الب ارسلان 24 28\r\nتركان خاتون زن سنجر 46\r\nتركان خاتون زن ملكشاه 32 تا 37\r\nتغاربيك كاشغرى 52\r\nتكش بن ارسلان ( خوارزمشاه ) 9079 تا 92\r\nتكين ( عمر قراتكين ) حاجب 44\r\nتوزان ( بوزان ) 9232\r\nتهمتن 8355\r\nج جامع نيشابورى 2928\r\nجعفر پسر خليفه 35\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nجلال الدين درگزينى 828168\r\nجلال الدين عبيد إله بن يونس 87\r\nجمال الدوله اقبال 65\r\nجمال الدين ابو الفضل 72\r\nجمال الدين عمر 80\r\nجمال ايبه چاشنىگير 85 تا 87\r\nجمشيد 83\r\nچ چاولدوز 25\r\nچاولى 2825\r\nچاولى جاندار 57 تا 61\r\nچغربيك داود 14 تا 232118 393429\r\nح حاتم 83\r\nحافظ ابرو 864110\r\nحسام الدين دزمارى 89\r\nحسن بن على بن اسحق ر . نظام الملك\r\nحسن جاندار 686663\r\nحسن صباح 40\r\nحسن قبچاق 88\r\nحسين بن حسن غور 47\r\nحسين حاجب 52\r\nحكرمش 31\r\nحيدر 858355\r\nحيدر پسر موفق 88\r\nخ خاتون كرمانى 7672\r\nخاص‌بيك بلنگرى 58 تا 7568\r\nخاص‌بيك پسر آقسنقور 76\r\nخاقانى 50\r\nخان بن خانان 28\r\nخان خانان 46\r\nخان سمرقند 31\r\nخطير الملك ابو منصور ر . محمد بن حسين ميبدى\r\nخمارين 35\r\nخوارزمشاه يوسف 6968\r\nخواهر خليفه 21\r\nد داود بن محمد بن ملكشاه 54 تا 6256\r\nداود بن ملكشاه 34\r\nداود نبى 19\r\nر راشد پسر مسترشد 56\r\nراوندى 89878610\r\nرئيس الرؤسا 19\r\nربيب الدوله ر . ابو منصور قيراطى\r\nرستم 63\r\nرستم دستان 8582\r\nرشيد جامه‌دار 706864\r\nرضا ( امام ) عليه السلام 14\r\nركن الدوله ر . طغرلبك\r\nركن الدين ر . طغرلبك\r\nز زبيده خاتون 363433\r\nزنگى اتابك 78\r\nزنگى جاندار 6867\r\nزنگى جمال 66\r\nزين الدين على كوچك 70 تا 72\r\nزين الكتاب 54\r\nس سام ملك غور 47\r\nسبكتكين 34\r\nستى خاتون 53\r\nستى فاطمه 82\r\nسديد الملك ابو المعالى ر مفضل بن عبد الرزاق\r\nسراج الدين قيماز 8786\r\nسر . ز 36\r\nسعد الدوله والى اصفهان 56\r\nسعد بن محمد بن على ر . سعد الملك آوى\r\nسعد الملك آوى 444241\r\nسلجوق بن لقمان 1610 تا 2918\r\nسلجوق بن محمد 5754\r\nسلطان الدوله ر . ملك رحيم\r\nسلطانشاه بن محمود بن ايل ارسلان 90\r\nسليق 2725\r\nسليمان بن داود 22\r\nسليمان بن قتلمش 2822\r\nسليمانشاه بن محمد 68666160 تا 7674\r\nسنائى 85\r\nسنجر بن سليمانشاه 8887\r\nسنجر بن ملكشاه 37353418 4439 تا 5149 تا 585654\r\nسنقر همدانى 75\r\nسورى 47\r\nسورى بن المعتنر 14\r\nسيد فخر الدين علاء الدوله 82\r\nسيف الدين روس 8685\r\nسيف الدين سلطان 47\r\nش شرف الدين انو شروان بن خالد كاشى 6554\r\nشرف الدين على رجاء 55\r\nشرف الملك ابو سعد مستوفى 34\r\nشرف الملك ابو طاهر قمى 52\r\nشعله‌كش 90\r\nشمس الدين ابو نجيب 696765 72\r\nشمس المعالى قابوس 14\r\nشمس الملك عثمان 5435\r\nشومله 6867\r\nشهاب الدين ثقه عبد العزيز حامدى 78767473\r\nشهاب الدين متقال 72\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nشيرزاد ( امير ) 63\r\nشيرگير 42\r\nص صارم 67\r\nصدر الدين خجندى 41\r\nصدر الدين محمد بن فخر الملك 52\r\nصدقه 4139\r\nصفى ابو العلاء 20\r\nصفى الحضره ابو طاهر كاشى 52\r\nض ضياء الملك احمد 4235 تا 44\r\nط طغانشاه بن مؤيد 90\r\nطغايرك ( امير حاجب ) 5439\r\nطغرل بن ارسلان 8583 تا 91\r\nطغرل بن محمد بن ملكشاه 54 757455\r\nطغرل بن ملكشاه 34\r\nطغرل بيك محمد 14 تا 842923\r\nطمغاج خان سمرقند 32\r\nطوطى بك 51\r\nطوقشورميش 10\r\nظ ظهيرى نيشابورى 9 85\r\nع عباس 6058 تا 63\r\nعبد الرحمن 23\r\nعبد الرحمن اكاف 50\r\nعبد الرحمن حاجب 6158 تا 8563\r\nعبد العزيز 89\r\nعبد الملك حاجب 4439\r\nعبد الملك عطاش 40\r\nعبد اللّه خطيبى 41\r\nعز الدين فرخ 92\r\nعز الدين صنماز 767372 تا 78\r\nعز الدين قفجاق 88\r\nعز الملك ابو عبد اللّه 3935\r\nعز الملك بروجردى 655857\r\nعز الملك عبد الجليل دهستانى 39\r\nعزت بن مهارس 19\r\nعزيز الدين ( خواجه ) 888780\r\nعضد الدوله ر . الب ارسلان\r\nعلاء الدوله 745542\r\nعلاء الدين تلاس برس 87\r\nعلاء الدين حسين بن حسين بن حسن بن سام 47\r\nعلوى مدنى 4140\r\nعلىبار حاجب ( ملك الدين ) 44\r\nعلى خيرى ( چترى ) 925247\r\nعماد الملك ابو القاسم 35\r\nعمر بن علىبار 79 تا 81\r\nعمر پسر شرف الدوله 89\r\nعمر عجمى 49\r\nعميد الملك ابو نصر كندرى 2120 9223\r\nعميد نيشابورى 14\r\nعميدوك 23\r\nغ غلام رومى 2625\r\nغليك شحنه 63\r\nف فاطمة الزهراء 21\r\nفاطمه خواهر مسعود 56\r\nفخر الدين بلخى ( شيخ الاسلام ) 82\r\nفخر الدين بن معين الدين 7869 8281\r\nفخر الدين پسر عبد الرحمن 62\r\nفخر الدين زنگى 68\r\nفخر الملك 35 تا 523937\r\nفريد دبير 46\r\nفضل الدين محمد عارض 34\r\nفلك المعالى منوچهر 14\r\nق القائم بامر اللّه 1917\r\nقاضى القضاة ر . عبد اللّه خطيبى\r\nقاورد 3018\r\nقتانه 90\r\nقتلغ اينانج 85 تا 92\r\nقتلغ پسر موفق 88\r\nقتلغ خاتون 43\r\nقتلمش 282221181311\r\nقراسنقر 5756\r\nقراوش بن المقلد 19\r\nقرقيز 51\r\nقسيم الدوله آقسنقور 3231\r\nقسيم الدوله برشوقى 54\r\nقطب الدين مودود 73\r\nقفشد بن قيماز ( جمال الدين ) 67 تا 7269\r\nقماج امير 524948\r\nقماج حاجب 9239373529\r\nقوام الدين درگزينى ر . ابو القاسم\r\nقيصر آرمانوس 24 تا 3227\r\nك كامل وكيل 41\r\nكربوغا 35\r\nكمال الدوله ابو رضا ر . فضل الدين محمد عارض\r\nكمال الدين شمس الكفاة سميرمى 7054\r\nكمال الدين محمد خازن 6557\r\nكمشتكين جاندار 35\r\nگ گوكجه خواجه 10\r\nگوهر خاتون دختر سنجر 56\r\nگوهرخاتون دختر مسعود 6462\r\nل لالا قراتكين 4342\r\nم مؤيد الدين طغرائى 6554\r\nمؤيد بزرگ ايبه امير 525149\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمؤيد الملك عبيد اللّه 37 تا 4439\r\nمجد الدوله بن علاء الدوله 89\r\nمجد الملك ابو الفضل قمى 3634 تا 9239\r\nمحمد بن حسين ميبدى 44\r\nمحمد بن داود 31\r\nمحمد بن طغرل بن محمد 837776\r\nمحمد بن علىبار حاجب 54\r\nمحمد بن محمود بن محمد 6058 تا 767573\r\nمحمد بن محمود غزنوى 14\r\nمحمد بن ملكشاه 373534 تا 39 41 تا 44\r\nمحمد پسر ايلدگز ( اتابك ) 7570 7876 تا 868583\r\nمحمد خان 92\r\nمحمد دانشمند 2825\r\nمحمد شاه بن محمود 76\r\nمحمد على حاجب 52\r\nمحمد مرسل 51\r\nمحمد يحيى 5150\r\nمحمد يونس 17\r\nمحمود اياسغلى ( سوغلى ) 89\r\nمحمود بن محمد بن ملكشاه 4544 925453\r\nمحمود بن ملكشاه 33 تا 37\r\nمحمود خان ( خواهرزادهء سنجر ) 52\r\nمحمود سبكتكين 10 تا 1714\r\nمسترشد باللّه 565453\r\nالمستنصر باللّه 19\r\nمسعود بلال ( شحنه ) 757458\r\nمسعود بن محمد بن ملكشاه 46 تا 58555448 تا 696866 78777574\r\nمسعود بن محمود غزنوى 14 تا 9217\r\nمسيح 26\r\nمظفر الدين الب ارغو 736968 74\r\nمظفر الدين بازدار 9182\r\nمظفر الدين حماد 70\r\nمظفر الدين قزل ارسلان 7975 8581 تا 89\r\nمعين الدين ساوجى مستوفى 8180\r\nمعين الدين مختص الملك كاشى 52\r\nمعين الدين وزير 9190\r\nمفضل بن عبد الرزاق بن عمرو 34\r\nمقتدى خليفه 35\r\nالقتفى 757169636256\r\nملك ابخاز 828177\r\nملك ارمن 8782\r\nملك المشرق پسر قيماج 48\r\nملك رحيم ابو نصر بن ابى الهيجا 19\r\nملكشاه 28 تا 44393735\r\nملكشاه بن بركيارق 34\r\nملكشاه بن سلجوق 7458\r\nملكشاه بن طغرل 89\r\nملكشاه بن محمود 65636058 تا 7068 تا 89757472\r\nملك نسب ( گوهر نسب ) 66\r\nملكه ( مهملك ) خاتون 53\r\nمنال ( خواجه ) خازن 47\r\nمنكوبر ( ز ) 655755\r\nمنكوجك 2825\r\nموسى بيغور 181710\r\nموفق گردبازو 7064 تا 7673 تا 8878\r\nمهلك ( مهملك ) خاتون 9235\r\nمياق 90\r\nمياجوق 92\r\nميكائيل 29231410\r\nن ناصر الدين اقشو 767372 تا 78\r\nناصر خليفه 87\r\nنصرة الدين جهان پهلوان ر .\r\nاتابك محمد ايلدگز\r\nنظام الدين محمود كاشى 52\r\nنظام الملك 22 تا 2825 تا 3935 524442\r\nو والدهء ارسلان 82817975\r\nوشمگير 14\r\nه هبت الدين محمد المامونى 18\r\nى ياعيسان 31\r\nياقوت قلمى ( خواجه ) 59\r\nياقوتى 3318\r\nيرنقش لومه 746841\r\nيمين الدوله ر . محمود غزنوى\r\nيوسف 10\r\nيوسف برزمى 28\r\nيونس 1710\r\nيونس حاجب 55\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nفهرست اسامى اماكن\r\nالف آبه 35\r\nآذربايجان 514529272421 55 تا 6159 تا 74706865 تا 8683 تا 91\r\nآسمان‌بين 62\r\nآقشهر 9282\r\nآماسيه 28\r\nآمد 28\r\nآمويه 28\r\nابخاز 828124\r\nابراهيم‌آباد 89\r\nابهر 807918\r\nاخلاط 2724\r\nاران 61 تا 7763\r\nارانيه 75\r\nاردبيل 59\r\nاردهن 796160\r\nارزروم 2724\r\nارزنجان 2827\r\nارزن روم 27\r\nارس 92898281\r\nارسلان‌گشاى 78\r\nارمن 827064\r\nاسترآباد 80\r\nاستوناوند 7961\r\nاسدآباد 87645654\r\nاسفراين 22\r\nاسفزار 181513\r\nاشتر ( الشتر ) 55 تا 57\r\nاصفهان 2126 تا 4037 تا 5344 7470686663605856 76 تا 85838178 تا 9289\r\nاقصاى شرق 31\r\nالموت 42\r\nانجيلاوند 37\r\nانطاكيه 31\r\nاندوانه ( اندرابه ) 52\r\nاوزكند 31\r\nاوش 31\r\nايران 83\r\nب باب النوى 2\r\nباديهء عرب 32\r\nباغ احمد سياه 32\r\nباغ بيت المال 32\r\nباغ دشت كور 32\r\nباغ شوربا 78\r\nباغ كاران 32\r\nباورد 13\r\nبحار سوخته 80\r\nبخارا 28171311\r\nبزچين ( فرزين ) 77686261\r\nبردع 75\r\nبرزم ( نزرم ) 28\r\nبرشاور 57\r\nبروجرد 888630\r\nبست 1815\r\nبغداد 18 تا 463936332921 5553 تا 6258 تا 7065 تا 72 919088877574\r\nبلاسان 81\r\nبلخ 514846\r\nبلخان كوه 12\r\nبلغار 45\r\nبندينجان 9275\r\nبه‌زاد 57\r\nبهستان 86\r\nبيابان 13\r\nبيابانك 87\r\nبيشه 13\r\nبيلقان 70\r\nپ پنج‌انگشت 56\r\nپنج ديهه 16\r\nت تبريز 8281766455252421 89\r\nتب و رادان 70\r\nتركستان 10 تا 533112\r\nترمد 51463713\r\nتكريت 757458\r\nتكين آباد 15\r\nتوقات 28\r\nتون 69\r\nج جام 15\r\nجامع سلطان 19\r\nجبال عور 47\r\nجرپادقان 907961\r\nجرجان 8053381814\r\nجنابد 69\r\nجهرمى 36\r\nجيحون 513129281310\r\nچ چهارده 86\r\nح حديثه 19\r\nحصار طاق 14\r\nحلب 31\r\nحلوان 72585620\r\nحله 70\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nخ خاور 18\r\nختا ( خطا ) 48464531\r\nختلان 48\r\nختن 31\r\nخراسان 1310 تا 30292216 3632 تا 4439 تا 5046 تا 52 8073696766645654\r\nخرت پرت 28\r\nخرقان 8180\r\nخلخال 62\r\nخوارزم 90804431\r\nخوزستان 726866625532 777573\r\nخوى 45\r\nد دامغان 918618\r\nداندانقان 16\r\nداود آباد 80\r\nدايمرج 87\r\nدجله 706319\r\nدربند خزر 24\r\nدربند قرايلى 7458\r\nدرياى مغرب 31\r\nدزكوه 32\r\nدزمار 87\r\nدزماهكى 75\r\nدژارومى 81\r\nدژ جهانگشا 77\r\nدژ سفيد 57\r\nدولاب 90868179\r\nدول بيك 64\r\nدولو 28\r\nدياربكر 772221\r\nدينور 585654\r\nديه بالين 56\r\nديه بياز 63\r\nديه دايه 86\r\nديه كهران 8963\r\nر رباط 13\r\nربيعه 21\r\nرميد 28\r\nروئين‌دژ 8165\r\nروم 24 تا 453128\r\nرها 22\r\nرى 3735342221191814 444038 تا 6461605847 767372 تا 8581 تا 92\r\nز زابلستان 44\r\nزمزم 25\r\nزنجان 888679616018\r\nس ساوه 76726564453735 78 تا 8581 تا 9187\r\nسپيدرود 87\r\nسجستان 18\r\nسراه 59\r\nسراى سعد الدوله 71\r\nسراى ديلمان 80\r\nسربرزه ( محله ) 65\r\nسرخس 16\r\nسرخ‌كلاهان 13\r\nسرخه‌سوار 89\r\nسعيد آباد 81\r\nسغد سمرقند 10\r\nسمرقند 4544323111\r\nسمنان 9186\r\nسنجارشام 52\r\nسند 171211\r\nسوران 47\r\nسياه‌كوه 58\r\nسيستان 441713\r\nسيلاخور 6330\r\nسيواست 28\r\nش شادياخ 925015\r\nشام 52312119\r\nشاه دز 40\r\nشباره 71\r\nشبانكاره 24\r\nشمكور 62\r\nشهر دوين 81\r\nشهرستانه 14\r\nشيراز 5719\r\nط طايف 45\r\nطبرستان 2221\r\nطبرك 79321918\r\nطبس 18\r\nطبس كيلكى 69\r\nطحرشت 22\r\nطوس 171513\r\nطهران 79\r\nع عانه 2019\r\nعراق 29262322201810 44373230 تا 535047 75706967645655 78 تا 8680 تا 92\r\nعراق عجم 56\r\nعراق عرب 19\r\nعمان 45\r\nغ غزنه 4715\r\nغزنين 4744171514\r\nف\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nفارس 615724 تا 7664 تا 78 83\r\nفارياب 16\r\nفسا 19\r\nفيروزآباد 62\r\nفيروزكوه 7961\r\nق قبچاق 88\r\nقراچه داغ 89\r\nقزوين 91908077\r\nقصر قضاعه 70\r\nقلعهء سرجهان 90\r\nقلعهء كالنجر 1712\r\nقم 7714\r\nقندهار 47\r\nقهاب 77\r\nقهستان 565337361918\r\nقيصريه 28\r\nك كابلستان 18\r\nكابله 77\r\nكاغذكنان 58\r\nكاشغر 45\r\nكران ( گيران ) 89\r\nكرج 623630\r\nكرخ 63\r\nكركهرى 87\r\nكرمان 72473018\r\nكرمانشاهان 5856\r\nكماخ 28\r\nكندمان 81\r\nكوراب 63\r\nكوشك باغ 8578\r\nكوشك كهن 8764\r\nكوشك مسعودى 67\r\nكوشك مهران 87\r\nكوشك نو 65\r\nكوغونيه 28\r\nكهن‌دز نيشابور 51\r\nگ گرده‌كوه 86\r\nگرگان 9177\r\nگرمسير 5747\r\nگنجه 613837 تا 7763\r\nل لاذقيه 31\r\nلرستان 30\r\nليكلياد 81\r\nم ماردين 28\r\nمازندران 797769612114 8680\r\nماوراء النهر 4645322810\r\nمدرسهء ملكه خاتون 35\r\nمراغه 7675655856\r\nمرح 32\r\nمرعش 28\r\nمرغان 81\r\nمرغزار جرخ 81\r\nمرغزار سك 57\r\nمرغزار شرويار 79\r\nمرغزار قراتكين 786763\r\nمرغزار هزارخوان 78\r\nمرو 4537 تا 5249\r\nمرو شاهجهان 1816\r\nمزدقان 80\r\nمسجد مطهر نيشابور 50\r\nمشهد 8014\r\nمكران 45\r\nمكه 453219\r\nملازگرد 2724\r\nملك كرج 24\r\nمليطه 28\r\nمنجگرد 28\r\nموصل 767372703119\r\nمولتان 12\r\nمهر 86\r\nميانه 6058\r\nميدان مبارك 64\r\nن ناحيهء اعلم 60\r\nنبط 60\r\nنخجوان 89828179\r\nنسا 13\r\nنعلبندان 8180\r\nنكيسار 28\r\nنوبندگان 57\r\nنور بخارا 1110\r\nنهاوند 33\r\nنهرمعلى 70\r\nنهروان 19\r\nنيشابور 52504618171514\r\nنيماورد 8178\r\nنيمروز 534644\r\nو وحش 48\r\nولايت حبال 89\r\nولايت نور 14\r\nه هرات 51471815\r\nهرنوس 28\r\nهفت آب 49\r\nهمدان 54423836301918 تا 6158 تا 8582 تا 92\r\nهند 171511\r\nهندوستان 92341512\r\nى يزد 83\r\nيمن 4531\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nاسامى قبايل و طوايف\r\nآل سلجوق 55553441510 8985\r\nاتابكان آذربايجان 79\r\nاسلام 27262422171110 8277\r\nاسماعيليه 7540\r\nاعور 47\r\nامامان 9\r\nانبياء 9\r\nاوروق ( طايفه ) 10\r\nاولاد سلجوق 12\r\nباطنى 5637\r\nبرامكه 52\r\nبربرى 30\r\nبصرى 62\r\nتاجيك 45\r\nتتار 4746\r\nتراكمه 11\r\nترك 453110\r\nتركمان 4846161513\r\nخطائى 74\r\nخلفا 10\r\nخوارزمشاهيان 9190804644\r\nديالمه 4010\r\nروميان 25\r\nزيد و عمرو 55\r\nسامانيه 3410\r\nسلجوقيان 1411 تا 90381816\r\nسلجوقيه 10\r\nصفاريه 10\r\nصفويه 89\r\nطاهريه 10\r\nقرامطه 20\r\nعباسيان 2117\r\nعجم 9 19\r\nعرب 9\r\nعلويان 51\r\nغرچقيه 10\r\nغلامان نظامى 35\r\nغوريه 10\r\nغوز 48 تا 925952\r\nمحموديان 454418\r\nمسعوديان 67\r\nمغول 74\r\nملائكه 9\r\nملاحده 865652393633\r\nهندى 30\r\n\r\nاسامى كتب\r\nتجارب السلف 89\r\nذيل سلجوقنامه 85\r\nراحة الصدور 42\r\nزبدة التواريخ 85\r\nسلجوقنامه 9 85\r\nقانون 65\r\nكامل ابن اثير 87\r\nمجمع التواريخ 86\r\n\r\nكتابخانه‌ها\r\nكتابخانهء معارف 85\r\nكتابخانهء ملك 8641\r\n\r\n\r\n","description":"","footnote":"","page_name":" 100 ","page_number":100}
  ]