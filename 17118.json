[
  {"content":"\r\n . \r\n","description":"","footnote":"","page_name":" الغلاف 1 ","page_number":1},
  {"content":"\r\n . \r\n","description":"","footnote":"","page_name":" الغلاف 2 ","page_number":2},
  {"content":"\r\n\r\nترجمه\r\nتفسير مجمع البيان\r\nتاليف\r\nامين الاسلام ومفسر بزرگ عالم تشيع\r\nشيخ ابوعلى الفضل بن الحسن الطبرسى ( ره )\r\nمتوفى سال 548\r\nترجمه ونگارش از :\r\nدانشمند معظم جناب آقاى سيد هاشم رسولى محلاتى\r\nجلد يازدهم\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nمؤسسه انتشارات فراهانى\r\nمؤلف : علامه بزرگوار مرحوم طبرسى ره\r\nمترجم : آقاى سيد هاشم رسولى محلاتى\r\nتصحيح : آقاى سيد هاشم رسولى محلاتى\r\nناشر : مؤسسه انتشارات فراهانى\r\nچاپ : از مشعل آزادى\r\nتعداد : 2000\r\nقطع : وزيرى\r\nكاغذ : 80 گرمى اعلاء\r\nتاريخ چاپ اول : 1 / 8 / 1351\r\nصحافى : از مؤسسه مهر آئين\r\nنقاشى پشت جلد : از آتليه آريان\r\nهمه ى حقوق طبع براى ناشر محفوظ است\r\nتهران - بازار كتابفروشان تلفن 530465\r\n\r\n","description":"","footnote":"","page_name":" 2 ","page_number":4},
  {"content":"\r\n\r\n\r\nجلد يازدهم\r\nبِسْمِ اللَّهِ الرَّحْمنِ الرَّحِيمِ\r\n\r\n[ سوره توبه 
  ]\r\nسورهء توبه اين سوره تمامى آن در مدينه نازل شده ، و برخى گفته‌اند : جز دو آيهء آن .\r\n- يعنى آيهء :  « لَقَدْ جاءَكُمْ . . . »  تا آخر سوره - در مدينه نازل شده است .\r\nسورهء توبه در سال نهم هجرت نازل شد ، و فتح مكه در سال هشتم بود ، و حجة الوداع سال دهم . و مجاهد و قتاده گفته‌اند : آخرين سوره‌اى كه در مدينه برسول خدا - صلى اللَّه عليه و آله - نازل شد همين سورهء مباركه بود .\r\n\r\nعدد آيات اين سوره :\r\nعدد آيات اين سوره نزد كوفيان 129 آيه است و نزد ديگران 130 آيه .\r\n\r\nاسامى اين سوره :\r\nاين سوره را ده نام است بدين شرح :\r\n1 - « برائة » و وجه تسميهء بدين نام آن است كه سوره بدين لفظ شروع شده ، و گذشته دربارهء اظهار « برائت » و بيزارى از كفار نازل گشته است .\r\n2 - « توبة » و اين نام بدانجهت است كه ذكر توبة در آن بسيار شده مانند آيهء :\r\n « وَ يَتُوبُ اللَّهُ عَلى مَنْ يَشاءُ »  « 1 » و آيهء :  « فَإِنْ يَتُوبُوا يَكُ خَيْراً لَهُمْ  « 2 » » و آيهء :  « ثُمَّ تابَ عَلَيْهِمْ لِيَتُوبُوا » .  « 3 » 3 - « فاضحة » ( رسوا كننده ) سعيد بن جبير گويد : پيش ابن عباس نام سورهء\r\n\r\n\r\n","description":"","footnote":"\r\n( 1 ) - آيه 15 .\r\n( 2 ) - آيهء 74 .\r\n( 3 ) - آيهء 118 .\r\n","page_name":" 3 ","page_number":5},
  {"content":"\r\n\r\nتوبه را بر زبان جارى كردم گفت : اين سورهء فاضحه است ، زيرا هم چنان آيات ( اين سوره ) دربارهء آنان « 1 » پشت سر هم نازل شد تا جايى كه ما ترسيديم نام هيچيك از آنان را نيز باقى نگذارد ، و خلاصه بدان جهت آن را بدين اسم ناميدند كه موجب رسوايى منافقين گشت .\r\n4 - « مبعثرة » ( كاونده ) ابن عباس گويد : وجه تسميه بدين نام آنست كه از اسرار درونى منافقان كاوش مىكند .\r\n5 - « مقشقشه » ( رهاننده ) ابن عباس گويد : آن را بدين نام خواندند بخاطر آنكه هر كه بدان ايمان داشته باشد از نفاق و شرك رها گردد زيرا در اين سوره دعوت به اخلاص شده ، و در حديث است كه سورهء « قل يا ايها الكافرون » و سورهء « قل هو اللَّه أحد » را « مقشقشان » مىناميدند ، و اين نام به همان خاطر بود كه اين دو سوره انسان را از شرك ميرهاند .\r\n6 - « بحوث » ( كاونده ) أبو ايوب انصارى وجه تسميهء بدين نام را نيز همان كاوش از اسرار منافقان ذكر كرده .\r\n7 - « مدمدمة » ( نابود كننده ) چون « دمدم » به معناى هلاكت آمده و آيهء :\r\n « فَدَمْدَمَ عَلَيْهِمْ رَبُّهُمْ . . . »  « 2 » نيز به همين معنا است . و اين نام را سفيان بن عيينه ذكر كرده .\r\n8 - « حافرة » ( آشكار كننده ) چون از روى مقاصد قبلى منافقين پرده برداشته و آنچه در دل مستور ميداشتند آشكار ساخت . و اين نامى است كه حسن براى اين سوره ذكر كرده .\r\n9 - « مثيره » ( افشاننده ) بخاطر آنكه زشتيها و رسواييهاى منافقان را بر ملا سازد . و اين وجه از قتاده نقل شده است .\r\n10 - « سورهء عذاب » و اين را حذيفة ذكر كرده - بخاطر آنكه دربارهء عذاب كافران نازل گشته . و عاصم بسندش از حذيفه روايت كرده كه گفته : مردم اين سوره\r\n\r\n\r\n","description":"","footnote":"\r\n( 1 ) - يعنى منافقين\r\n( 2 ) - سورهء شمس آيهء 14 .\r\n","page_name":" 4 ","page_number":6},
  {"content":"\r\n\r\nرا سوره توبه نامند ، ولى سورهء عذاب است .\r\n\r\nفضيلت اين سوره :\r\n1 - ابىّ بن كعب از رسول خدا - صلى اللَّه عليه و آله - روايت كرده كه فرمود :\r\nهر كه سورهء انفال و برائت را بخواند من شفيع او گردم . . . تا به آخر حديث كه در آغاز سورهء انفال تمامى آن ذكر شد . و از امام صادق عليه السلام روايت شده كه فرمود :\r\nانفال و برائت يك سوره است . چنانچه از سعيد بن مسيب نيز روايت شده .\r\n2 - ثعلبى بسند خود از رسول خدا - صلى اللَّه عليه و آله - روايت كرده كه فرمود : قرآن آيه آيه و حرف حرف نازل شد جز سورهء برائة و قل هو اللَّه احد كه آن دو با هفتاد صف از فرشتگان ( يك جا ) بر من نازل شد و هر كدام ميگفتند : اى محمد در مورد نسب خدا به نيكى سفارش كن . « 1 »\r\n\r\nو اما اينكه در آغاز اين سوره نه در قرائت و نه در كتابت بسم اللَّه ذكر نمىشود :\r\nدانشمندان و مفسران در اينباره چند قول گفته‌اند :\r\nاول - آنكه اين سوره چون دنبال سورهء انفال است هر دو يك سوره به حساب آيند ، زيرا سورهء انفال در ذكر پيمانها است و اين سوره در رفع پيمانها است - و اين قولى است كه ابىّ بن كعب گفته .\r\nدوم - اينكه در اين سوره بسم اللَّه نازل نشده بخاطر آن است كه « بسم اللَّه » براى امان و مهر و رحمت است ، ولى سورهء برائت براى برداشتن امان و رفع آن است ، از اينرو بسم اللَّه در آغاز اين سوره نازل نشد - و اين وجه از امير المؤمنين عليه السلام\r\n\r\n\r\n","description":"","footnote":"\r\n( 1 ) - ظاهرا جملهء « كل يقول استوص . . . » مربوط بسورهء قل هو اللَّه است كه در آن از نسبت پروردگار متعال بحث شده ، و در ذيل سورهء قل هو اللَّه نيز بيايد كه يكى از اسامى آن سوره « نسبة الرب » است . و ممكن است مربوط بهر دو سوره باشد چون در مواردى از سورهء برائة نيز ذكرى از توبه و آمرزش . بميان آمده ، و منظور از نسبت خدا ارتباط با او باشد ولى اين معنى بعيد است و بهتر همان است كه بگوئيم مربوط بسورهء قل هو اللَّه احد مىباشد . و اللَّه العالم . « مترجم »\r\n","page_name":" 5 ","page_number":7},
  {"content":"\r\n\r\nنقل شده ، و سفيان بن عيينه و ابو العباس مبرد نيز همين وجه را اختيار كرده‌اند .\r\nسوم - وجهى است كه از ابن عباس روايت شده كه گويد : بعثمان بن عفان گفتم :\r\nچرا سورهء برائت را كه از « مئين » « 1 » است با سورهء انفال كه از مثانى « 2 » است هر دو را در « سبع طول » « 3 » قرار داديد ، و ميان آنها « بسم اللَّه » ننوشتيد ؟ عثمان در پاسخ گفت :\r\nشيوهء رسول خدا - صلى اللَّه عليه و آله - چنان بود كه چون آيات قرآن بر او نازل ميشد يكى از نويسندگان ( و كتّاب ) وحى را ميخواند و به دو ميفرمود : اين آيات را در فلان سوره بگذار . . . و سورهء انفال از نخستين سوره‌هايى بود كه در مدينه نازل شد ، و سورهء برائة از آخرين سوره‌هايى بود كه در آن شهر نازل گشت ، و چون داستان اين دو سوره شبيه بهم بود ما گمان كرديم كه سورهء برائت دنبالهء سورهء انفال است ، و خود آن حضرت نيز تا روزى كه از دنيا رفت در اينباره چيزى نفرمود ، از اينرو ما اين سوره را در ضمن « سبع طول » قرار داديم ، و ميان آن دو « بسم اللَّه » ننوشتيم . و اين دو سوره را « قرينتين » ( قرين يكديگر ) ميخواندند .\r\nتفسير اين سوره :\r\nچون خداى سبحان سورهء انفال را به وجوب برائت « و بيزارى جستن » از كفار ختم كرد اين سوره را به اين مطلب افتتاح فرمود كه خداى تعالى و رسول او نيز از آنان بيزارند همانسان كه مسلمانان را بر بيزارى از آنان دستور فرموده .\r\n\r\n\r\n","description":"","footnote":"\r\n( 1 ) - « مئين » بسوره‌هايى گويند كه حدود صد آيه است .\r\n( 2 ) - « مثانى » بسوره‌هايى گويند كه از صد آيه كمتر است .\r\n( 3 ) - « سبع طول » بهفت سوره پس از سورهء فاتحة الكتاب گويند .\r\n","page_name":" 6 ","page_number":8},
  {"content":"\r\n\r\n\r\n[ سوره التوبة ( 9 ) : آيات 1 تا 2 
  ]\r\nبَراءَةٌ مِنَ اللَّهِ وَ رَسُولِهِ إِلَى الَّذِينَ عاهَدْتُمْ مِنَ الْمُشْرِكِينَ ( 1 ) فَسِيحُوا فِي الْأَرْضِ أَرْبَعَةَ أَشْهُرٍ وَ اعْلَمُوا أَنَّكُمْ غَيْرُ مُعْجِزِي اللَّهِ وَ أَنَّ اللَّهَ مُخْزِي الْكافِرِينَ ( 2 )\r\n\r\nترجمه :\r\nبيزارى خدا و رسول او از مشركانى كه با ايشان پيمان بسته‌ايد ( 1 ) پس بگرديد در اين سرزمين چهار ماه ( و چهار ماه مهلت داريد ) و بدانيد كه شما از تحت قدرت خدا فرار نتوانيد كرد ، و همانا خدا خوار كنندهء كافران است ( 2 ) .\r\n\r\n","description":"","footnote":"","page_name":" 7 ","page_number":9},
  {"content":"\r\n\r\n\r\nبيان آيهء 1 - 2\r\n\r\nشرح لغات :\r\n« برائت » در لغت به معناى « بريدن رشته » است .\r\n« سيح » : ( در جملهء سيحوا ) آهسته راه رفتن است .\r\n« اعجاز » ( در جملهء  « غَيْرُ مُعْجِزِي اللَّهِ » . . . )  : ايجاد عجز و ناتوانى كردن .\r\n« اخزاء » : ( در  « مُخْزِي الْكافِرِينَ » . . . )  به معناى خوار كردن برسوايى و ننگ است .\r\n\r\nاعراب :\r\n« برائة » برفع خوانده شود بتقدير آنكه خبر مبتداى محذوف باشد ، و تقدير آن « هذه الآيات برائة . . . » ( يعنى اين آيات بيزارى است . . . ) و محتمل است مبتداء باشد و خبر آن ظرف در جمله  « إِلَى الَّذِينَ عاهَدْتُمْ . . . »  باشد و چون مبتداء توصيف شده ( و باصطلاح مبتداء موصوف است ) از اينرو ابتداء بنكرة در اينجا جايز گشته ، ولى قول اول ( كه آن را خبر مبتداى محذوف بگيريم ) بهتر است ، چون دلالت بر حضور مطلوب كند چنانچه انسان دربارهء كسى كه او را حاضر نزد خود مىبيند ميگويد :\r\n« حسن و اللَّه » ( نيكو است به خدا ) يعنى « هذا حسن . . . » ( اين نيكو است . . . ) .\r\n\r\nتفسير :\r\n « بَراءَةٌ مِنَ اللَّهِ »  يعنى اين بيزارى است از جانب خدا .\r\n « وَ رَسُولِهِ »  يعنى بريدن رشتهء عهد و پيمان ، و رفع امان ، و برون رفتن از پيمان‌ها .\r\n « إِلَى الَّذِينَ عاهَدْتُمْ مِنَ الْمُشْرِكِينَ »  و خطاب در اين آيه متوجه رسول خدا - صلى اللَّه عليه و آله - و مسلمانان است ، يعنى بيزارى جوييد از آن مشركانى كه ميان\r\n\r\n","description":"","footnote":"","page_name":" 8 ","page_number":10},
  {"content":"\r\n\r\nشما و ايشان عهد و پيمانى بود ، زيرا خدا و رسولش از اينان بيزارند .\r\nو زجاج گفته : مقصود اين است كه خدا و رسول از دادن پيمان به آنها و وفاى بدان بيزارند زيرا كه آنها پيمان شكنى كردند .\r\nاگر كسى بگويد : چگونه براى پيغمبر - صلى اللَّه عليه و آله - جايز است كه پيمان خود را بشكند ؟\r\nپاسخ آن است كه بيكى از سه راه ، شكستن پيمان براى رسول خدا - صلى اللَّه عليه و آله - جايز گشت : 1 - آنكه وفاى به پيمان مشروط بود به اينكه از طرف خداى تعالى دستورى نرسد ، و چون دستور آمد كه از اين پس پيمانى نيست پيغمبر خدا پيمان را شكست . 2 - آنكه چون از مشركان خيانت و پيمان شكنى آشكار شد خداى تعالى نيز به پيغمبرش دستور داد تا پيمان آنها را بشكند . 3 - آنكه آن پيمان ، پيمانى هميشگى ( و مطلق ) نبود بلكه مقيد به زمان و مدتى بود كه چون مدت آن سر آمد آن پيمان شكسته شد .\r\nو در روايت نيز آمده كه رسول خدا - صلى اللَّه عليه و آله - آنچه را ذكر شد با آنان شرط كرده بود . و نيز روايت شده كه مشركان پيمان خود را شكستند يا تصميم بنقض آن گرفتند ، خداى سبحان نيز به پيغمبرش دستور داد كه پيمان آنها را بشكند .\r\nپس از اين خداى سبحان مشركان را مخاطب ساخته فرمايد :\r\n « فَسِيحُوا فِي الْأَرْضِ »  يعنى با خيال آسوده در زمين ( مكة ) بگرديد و آسوده خاطر احتياجات خود را بر طرف كنيد و ( در اينمدت ) از شمشير در امانيد .\r\n « أَرْبَعَةَ أَشْهُرٍ »  تا چهار ماه ، و چون اين مدت سپرى شد و مسلمان نشديد رشتهء پيمان شما بريده خواهد شد و مصونيت از جان و مال شما برداشته مىشود .\r\n « وَ اعْلَمُوا أَنَّكُمْ غَيْرُ مُعْجِزِي اللَّهِ »  و بدانيد كه فرار از خدا نتوانيد كرد چون شما در هر جا كه باشيد تحت قدرت و فرمان او هستيد .\r\n « وَ أَنَّ اللَّهَ مُخْزِي الْكافِرِينَ »  و خدا خوار كنندهء كافران است .\r\nو در اينكه اين چهار ماه ( كه خدا بدانها مهلت داد ) چه ماههايى بود .\r\n\r\n","description":"","footnote":"","page_name":" 9 ","page_number":11},
  {"content":"\r\n\r\nاختلاف است :\r\nبرخى گفته‌اند : ابتداى آن روز عيد قربان ، و انتهاى آن دهم ماه ربيع الثانى بود ، و اين قولى است كه مجاهد و محمد بن كعب قرظى گفته‌اند ، و از امام صادق عليه السلام نيز روايت شده است .\r\nو ديگرى گفته : از اول ماه شوال تا آخر ماه محرم بوده زيرا اين آيات در ماه شوال نازل گشته . و اين قولى است كه ابن عباس و زهرى گفته‌اند .\r\nفراء گويد : مدت آنها تا آخر ماه محرم بود زيرا در ميان آنها كسانى بودند كه مدتشان پنجاه روز بود و آنها كسانى بودند كه پيمانى از رسول خدا - صلى اللَّه عليه و آله - نداشتند ، و خداوند بدينوسيله براى آنها ( تا آخر محرم ) مهلت قرار داد .\r\nو برخى گفته‌اند : هر يك از آنها كه بيش از چهار ماه با رسول خدا - صلى اللَّه عليه و آله - پيمان داشتند پيمان آنها محدود به چهار ماه شد ، و هر كدام كمتر از آن مدت پيمان داشتند پيمان آنها تا چهار ماه بالا رفت . و اين قول را حسن و ابن اسحاق اختيار كرده‌اند .\r\nو برخى گفته‌اند : ابتداى چهار ماه روز بيستم ذى قعده - كه روز قربانى آن سال بود - و آخر آن بيستم ماه ربيع الاول بود ، زيرا حج در آن وقت در ماه ذى قعده انجام ميشد ، و سال بعد كه حجة الوداع در آن سال بود در ماه ذى حجة انجام شد ، و سبب آن « نسىء » بود كه در زمان جاهليت انجام ميدادند به شرحى كه پس از اين - انشاء اللَّه - خواهد آمد . و اين قولى است كه جبائى گفته است .\r\n\r\nو اما داستان ابلاغ سورهء برائة\r\nمفسران و ناقلان اخبار همه گفته‌اند - و در اين گفته اجماع دارند - كه چون سورهء برائة نازل گشت رسول خدا - صلى اللَّه عليه و آله - آن را به ابى بكر داد ( تا برود و بر مشركان قرائت كند ) ولى دوباره از ابو بكر گرفت و آن را بعلى بن ابى طالب عليه السلام سپرد ، ولى در كيفيت اين داستان و شرح و تفصيل آن اختلاف دارند .\r\n\r\n","description":"","footnote":"","page_name":" 10 ","page_number":12},
  {"content":"\r\n\r\nبرخى گويند : رسول خدا - صلى اللَّه عليه و آله - ابى بكر را به مكه روانه كرد و به دو دستور داد : ده آيه از آغاز اين سوره را براى مشركان بخواند ، و پيمان آنها را ( بدانوسيله ) به هم زند ، سپس على عليه السلام را بدنبال وى روانه كرد تا آن حضرت آيات مزبور را از او بگيرد و بر مردم ( مكه ) قرائت كند ، على عليه السلام بدنبال دستور رسول خدا - صلى اللَّه عليه و آله بر شتر عضباء ( كه شتر مخصوص آن حضرت بود ) سوار شد تا اينكه در ذو الحليفه بابى بكر رسيد و آيات را از وى گرفت .\r\nو برخى گفته‌اند : ابو بكر از همانجا بنزد رسول خدا باز گشت و پرسيد : آيا دربارهء من آيه‌اى نازل شده ؟ حضرت فرمود : نه چيزى نيست جز آنكه اين آيات را كسى جز خودم يا مردى كه از من باشد نبايد بمردم برساند .\r\nو برخى گويند : آيات را على عليه السلام بر مردم خواند و ابو بكر نيز امير بر مردم ( در حج ) بود ، و اين قولى است كه حسن و قتاده گفته‌اند .\r\nو دسته‌اى گفته‌اند : رسول خدا - صلى اللَّه عليه و آله - پيش از آنكه ابو بكر از مدينه خارج شود آن آيات را از وى گرفت و بعلى عليه السلام سپرد . و دنبالش فرمود : آنها را جز من يا مردى كه از من است ديگرى نبايد بمردم برساند ، و اين قولى است كه عروة بن زبير و ابو سعيد خدرى و ابو هريره گفته‌اند .\r\nو علماى شيعه گفته‌اند كه رسول خدا - صلى اللَّه عليه و آله - سرپرستى و امارت حجاج و مراسم حج را نيز بعلى عليه السلام واگذار كرد و هنگامى كه آيات را از ابو بكر گرفت وى بمدينه بازگشت .\r\nو حاكم ابو القاسم حسكانى بسندش از سماك بن حرب از انس بن مالك روايت كرده كه گفت : رسول خدا - صلى اللَّه عليه و آله - سورهء برائت را بوسيلهء ابو بكر براى مردم مكه فرستاد و چون بذى الحليفه رسيد كسى را بنزد او فرستاد و او را بازگردانده فرمود : اين آيات را كسى جز مردى از خاندان من نبايد به مكه ببرد ، و بدنبال اين سخن على عليه السلام را بمكة فرستاد .\r\nو شعبى از محرز بن ابى هريره از پدرش ابو هريره روايت كند كه گفت : روزى كه\r\n\r\n","description":"","footnote":"","page_name":" 11 ","page_number":13},
  {"content":"\r\n\r\nعلى عليه السلام سورهء برائت را بر مشركين ابلاغ ميكرد من هم با او بودم ، و هر گاه صداى آن حضرت ميگرفت من بجاى او فرمان خدا را ابلاغ ميكردم ، گفتم : پدر جان چه ميگفتيد ؟\r\nپاسخ داد : ميگفتيم : از اين سال به بعد ديگر مشركى نبايد حج بجا آورد ، و كسى عريان طواف نكند ، و در خانهء خدا كسى جز مردمان با ايمان داخل نشوند ، و هر كه با رسول خدا - صلى اللَّه عليه و آله - پيمانى دارد مدت آن تا چهار ماه بيش نيست ، و پس از گذشتن چهار ماه خدا و رسولش از مشركان بيزارى جويند .\r\nو عاصم بن حميد از أبى بصير از امام صادق عليه السلام روايت كرده كه فرمود : على عليه - السلام ( در آن روز ) شمشير خود را كشيد و براى مردم بدين شرح خطبه خواند : « كسى عريان طواف خانه نكند ، و مشركى در اين سال حج بجا نياورد ، و هر كه مدتى ( براى پيمان ) دارد همان مدتى كه دارد محترم است ، و هر كه مدتى ندارد مهلت او چهار ماه است » و اين خطبه را در « يوم النحر » ( روز قربانى ) ايراد فرمود ، و چهار ماهى كه فرمود بيست روز باقيماندهء ذى حجة و ماه محرم و صفر و ربيع الاول و ده روز از ربيع الثانى بود و فرمود : همان روز قربانى روز حج اكبر بود ( كه در آيهء بعد مذكور است ) .\r\nو جاحظ بسندش از زيد بن نقيع روايت كرده كه گويد : ما از على عليه السلام پرسيديم :\r\nبچه فرمانى در ماه ذى حجة مأمور گشتى ؟ فرمود : به چهار فرمان مأمور شدم : 1 - در خانهء كعبه كسى جز شخص با ايمان داخل نشود . 2 - شخص عريان طواف خانه نكند 3 - از اين سال به بعد شخص مؤمن و كافر در مسجد الحرام اجتماع نكنند . 4 - هر كه با رسول خدا صلى اللَّه عليه و آله - عهد و پيمانى دارد تا پايان مدت آن عهد و پيمان محترم است ، و هر كه پيمانى ندارد تا چهار ماه مهلت دارد .\r\nو در روايت ديگرى است كه آن حضرت عليه السلام در كنار جمرهء عقبه ايستاد و فرمود :\r\nأيا مردم من فرستادهء خداوند بسوى شما هستم « 1 » كه ( از اين پس ) هيچ كافرى داخل\r\n\r\n\r\n","description":"","footnote":"\r\n( 1 ) - عبارت عربى . كتاب چنين بود :  « يا أَيُّهَا النَّاسُ إِنِّي رَسُولُ اللَّهِ إِلَيْكُمْ . . . »  و در دو نسخهء مصححى كه نزد ما بود هر دو همين نحو بود ، و اين بنده فرصت مراجعه بساير كتابها را نيافتم ولى\r\n","page_name":" 12 ","page_number":14},
  {"content":"\r\n\r\nخانهء كعبه نشود . و هيچ مشركى حج بجا نياورد ، و كسى برهنه طواف نكند ، و هر كه با رسول خدا - صلى اللَّه عليه و آله - عهد و پيمانى دارد پيمانش تا چهار ماه است ، و هر كه پيمانى ندارد پيمانش تا باقيماندهء چهار ماه است ، آن گاه سورهء برائة را براى آنها قرائت فرمود .\r\nو برخى گفته‌اند سيزده آيه از آغاز اين سوره را بيش نخواند .\r\nو در روايت ديگرى است كه چون على عليه السلام در ميان آنها ندا فرمود : « خدا از مشركان بيزار است » يعنى از هر مشركى ، مشركان گفتند : ما هم از اين عهد و پيمان تو و پيمان عمو زاده‌ات ( يعنى چهار ماه ) بيزاريم ، و چون سال ديگر كه سال دهم بود شد رسول خدا - صلى اللَّه عليه و آله - حجة الوداع را انجام داد و بمدينه بازگشت ، و بقيهء ماه ذى حجة و ماه محرم و صفر و چند شب از ماه ربيع الاول هم زنده بود « 1 » تا اينكه برحمت حق پيوست .\r\n\r\n\r\n","description":"","footnote":"\r\n( بعيد نيست سقطى واقع شده باشد و عبارت چنين باشد : « انى رسول رسول اللَّه اليكم . . . » يعنى من فرستادهء رسول خدايم بسوى شما . . . و اللَّه اعلم .\r\n( 1 ) - اين روايت مطابق گفتهء اهل سنت است كه رحلت آن حضرت را در ماه ربيع الاول ميدانند ، ولى مطابق گفتار شيعه رحلت آن حضرت در روزهاى آخر ماه صفر اتفاق افتاد .\r\n","page_name":" 13 ","page_number":15},
  {"content":"\r\n\r\n\r\n[ سوره التوبة ( 9 ) : آيات 3 تا 4 
  ]\r\nوَ أَذانٌ مِنَ اللَّهِ وَ رَسُولِهِ إِلَى النَّاسِ يَوْمَ الْحَجِّ الْأَكْبَرِ أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ فَإِنْ تُبْتُمْ فَهُوَ خَيْرٌ لَكُمْ وَ إِنْ تَوَلَّيْتُمْ فَاعْلَمُوا أَنَّكُمْ غَيْرُ مُعْجِزِي اللَّهِ وَ بَشِّرِ الَّذِينَ كَفَرُوا بِعَذابٍ أَلِيمٍ ( 3 ) إِلاَّ الَّذِينَ عاهَدْتُمْ مِنَ الْمُشْرِكِينَ ثُمَّ لَمْ يَنْقُصُوكُمْ شَيْئاً وَ لَمْ يُظاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ إِلى مُدَّتِهِمْ إِنَّ اللَّهَ يُحِبُّ الْمُتَّقِينَ ( 4 )\r\n\r\nترجمه\r\nو اعلامى است از خدا و رسولش در روز حج اكبر كه همانا خدا و رسولش از مشركان بيزارند ، پس اگر توبه كنيد براى شما بهتر است و اگر رو گردانديد ( و توبه نكرديد ) بدانيد كه خدا را ناتوان نتوانيد كنيد ( و از او فرار نتوانيد كرد ) و بشارت ده آن كسانى را كه كفر ورزيدند بعذابى دردناك ( 3 ) جز آن دسته از مشركان كه با آنها پيمان بسته‌ايد و آنها چيزى از پيمان شما نكاستند و هيچكس را بر ضد شما كمك ندادند ، كه پيمان آنها را تا مدتشان ( كه با آنها قرار گذارده‌ايد ) بپايان رسانيد ، و خدا پرهيزكاران را دوست دارد ( 4 )\r\n\r\n","description":"","footnote":"","page_name":" 14 ","page_number":16},
  {"content":"\r\n\r\n\r\nبيان آيهء 3 - 4\r\n\r\nشرح لغات\r\n« أذان » به معناى اعلام است ، و برخى گفته‌اند : اصل آن از نداء است كه بوسيلهء گوش شنيده مىشود ، و « مدت » و « زمان » و « حين » هر سه در معنى نظير يكديگرند .\r\n\r\nتفسير\r\nآن گاه خدا بيان فرمايد كه واجب است برائت و بيزارى از آنها بمشركان اعلام شود تا در نتيجه مسلمانان را به پيمان شكنى و بيوفايى متهم نكنند و از اينرو فرمود :\r\n « وَ أَذانٌ مِنَ اللَّهِ وَ رَسُولِهِ إِلَى النَّاسِ »  و اعلامى است از خدا و رسول او بمردمان و معناى آن امر و دستور است يعنى : اعلام كنيد مردمى را كه با شما پيمان دارند ، و برخى گفته‌اند : مقصود از « مردم » ( در آيه ) عموم مردمان با ايمان و مشرك است ، زيرا همهء آنها در اين اعلام داخل هستند .\r\n « يَوْمَ الْحَجِّ الْأَكْبَرِ »  روز حج اكبر و در اينكه آن روز چه روزى است سه قول گفته‌اند 1 - روز عرفة ، و اين قول عمر و سعيد بن مسيب و عطاء و طاووس و مجاهد است . و از على عليه السلام نيز اين قول روايت شده . و مسور بن مخزمة آن را از رسول خدا - صلى اللَّه عليه و آله - نيز روايت كرده است . و عطا گفته : حج اكبر آن حجى است كه در آن وقوف ( به عرفات ) باشد و حج اصغر آن است كه وقوف در آن نباشد و آن عمرة است .\r\n2 - روز نحر ( روز عيد قربان ) ، و اين قول از على عليه السلام و ابن عباس و سعيد بن جبير و ابن زيد و نخعى و مجاهد و شعبى و سدى نقل شده ، و از امام صادق عليه السلام نيز روايت شده ، و ابن ابى اوفى آن را از رسول خدا - صلى اللَّه عليه و آله - نيز روايت كرده است .\r\nحسن گفته : و نام آن روز را حج اكبر نهادند بدان جهت كه در آن سال مسلمانان و مشركان همگى حج گذاردند ، و پس از آن سال مشركان ديگر حج بجا نياوردند .\r\n\r\n","description":"","footnote":"","page_name":" 15 ","page_number":17},
  {"content":"\r\n\r\n3 - منظور همهء ايام حج است ، و اين قولى است كه از مجاهد و سفيان نيز نقل شده ، و معناى حج روز اكبر همه روزهايى است كه حج در آن انجام گردد ، چنانچه گويند روز صفين ، روز جمل ، روز بعاث ، كه منظور تمام روزهايى است كه در آنها جنگهاى مزبور واقع شده ، و اختصاصى بيك روز معين ندارد .\r\n « أَنَّ اللَّهَ بَرِيءٌ مِنَ الْمُشْرِكِينَ »  كه خدا بيزار است از مشركان ، يعنى از عهد و پيمان مشركان كه مضاف ( يعنى لفظ عهد ) حذف شده .\r\n « وَ رَسُولِهِ »  يعنى و رسول او نيز بيزار است از آن عهد و پيمان . و برخى گفته‌اند :\r\nمنظور از بيزارى نخست ( در آيهء اول :  بَراءَةٌ مِنَ اللَّهِ . . .  ) نقض عهد است . و بيزارى دوم ( در اين آيه ) براى قطع دوستى و احسان است ، و از اينرو تكرارى نشده .\r\n « فَإِنْ تُبْتُمْ فَهُوَ خَيْرٌ لَكُمْ »  يعنى اى مشركان اگر در اينمدت توبه كرديد و از شرك بسوى يكتاپرستى خدا بازگشتيد براى شما بهتر است از اينكه در همان شرك خود باقى بمانيد ، چون بدينوسيله از خوارى دنيا و عذاب آخرت آسوده خواهيد گشت .\r\n « وَ إِنْ تَوَلَّيْتُمْ »  و اگر رو بگردانيد ، يعنى از ايمان و بر كفر خويش پايدارى كنيد .\r\n « فَاعْلَمُوا أَنَّكُمْ غَيْرُ مُعْجِزِي اللَّهِ »  يعنى نتوانيد او را از اينكه شما را عذاب كند ناتوانش كنيد ، و نتوانيد خود را از عذاب او در دنيا فرار دهيد ، و اين سخن اعلامى است به اينكه مهلت دادن بشما نه بخاطر عجز و ناتوانى خدا است بلكه بخاطر اتمام حجت و از روى مصلحت است ، سپس خداوند ايشان را به عذاب آخرت بيم داده و تهديد كند و فرمايد :\r\n « وَ بَشِّرِ الَّذِينَ كَفَرُوا بِعَذابٍ أَلِيمٍ »  يعنى بجاى مژده و بشارت عذاب دردناكى را بدانها خبر ده ، كه همان عذاب آتش قيامت باشد .\r\n « إِلَّا الَّذِينَ عاهَدْتُمْ مِنَ الْمُشْرِكِينَ »  ( مگر آنان كه پيمان بسته‌ايد با آنها از مشركان ) فراء گفته : خداى تعالى در اين آيه از بيزارى خدا و رسول از مشركان استثنا فرموده آن دسته از مردم بنى كنانة و بنى ضمرة را كه نه ماه از مدت آنها باقى مانده بود و دستور فرموده كه مدت آنها را بسر برند ، و اين بخاطر آن بود كه آنها اقدام بجنگ با\r\n\r\n","description":"","footnote":"","page_name":" 16 ","page_number":18},
  {"content":"\r\n\r\nمردم با ايمان نكردند و پيمان رسول خدا - صلى اللَّه عليه و آله - را نشكستند . و ابن عباس گفته : منظور از اين آيه هر كسى است كه پيش از نزول سورهء برائة ميان او و رسول خدا - صلى اللَّه عليه و آله - پيمانى منعقد شده بود ، و لا بد منظور ابن عباس آن كسانى است كه ميان آنها و رسول خدا - صلى اللَّه عليه و آله - پيمان صلح بسته شده بود ، و در صدد دشمنى و آزار مسلمين بر نيامده و بدشمنان آنها نيز كمك نكردند ، زيرا رسول خدا - صلى اللَّه عليه و آله - با مردم « هجر » و بحرين و ايله و دومة الجندل پيمان صلح بست ، و پيمانهاى ديگرى در مورد صلح و جزيه بسته بود و هيچكدام را تا پايان عمر بهم نزد و پس از نزول اين سوره هم با آنان جنگ نكرد ، و آنها كفار ذمى بودند تا زمانى كه آن حضرت از دنيا رفت ، و خلفائى نيز كه پس از آن حضرت آمدند به آن پيمانها وفا كردند .\r\n « ثُمَّ لَمْ يَنْقُصُوكُمْ شَيْئاً »  يعنى از شرايط پيمان شما چيزى نكاستند ، و برخى گفته‌اند :\r\nيعنى زيانى به شما نرساندند .\r\n « وَ لَمْ يُظاهِرُوا عَلَيْكُمْ أَحَداً »  يعنى به هيچ يك از دشمنانتان بر عليه شما كمك ندادند .\r\n « فَأَتِمُّوا إِلَيْهِمْ عَهْدَهُمْ »  يعنى تا پايان مدتى كه معاهده با آنها بسته‌ايد ( آن را بپايان بريد ) .\r\n « إِنَّ اللَّهَ يُحِبُّ الْمُتَّقِينَ »  يعنى خدا دوست دارد آنان را كه از پيمان‌شكنى پرهيز ميكنند\r\n.\r\n\r\n","description":"","footnote":"","page_name":" 17 ","page_number":19},
  {"content":"\r\n\r\n\r\n[ سوره التوبة ( 9 ) : آيات 5 تا 6 
  ]\r\nفَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ وَ خُذُوهُمْ وَ احْصُرُوهُمْ وَ اقْعُدُوا لَهُمْ كُلَّ مَرْصَدٍ فَإِنْ تابُوا وَ أَقامُوا الصَّلاةَ وَ آتَوُا الزَّكاةَ فَخَلُّوا سَبِيلَهُمْ إِنَّ اللَّهَ غَفُورٌ رَحِيمٌ ( 5 ) وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ ثُمَّ أَبْلِغْهُ مَأْمَنَهُ ذلِكَ بِأَنَّهُمْ قَوْمٌ لا يَعْلَمُونَ ( 6 )\r\n\r\nترجمه\r\nو چون ماه‌هاى حرام گذشت مشركان را هر جا يافتيد بكشيد و دستگيرشان كنيد ، و محاصره كنيد و ( براى كشتن و دستگيريشان ) در هر كمينگاه بنشينيد ، پس اگر توبه كردند و نماز بپاداشتند . و زكات دادند راهشان را باز كنيد ( و آزادشان بگذاريد ) كه خدا آمرزنده و مهربان است ( 5 ) و اگر يكى از مشركان از تو پناه خواست پناهش ده تا سخن خدا را بشنود سپس او را به امانگاهش برسان زيرا آنها مردمانى هستند كه نميدانند ( 6 ) .\r\n\r\n","description":"","footnote":"","page_name":" 18 ","page_number":20},
  {"content":"\r\n\r\n\r\nبيان آيهء 5 - 6\r\n\r\nشرح لغات :\r\nانسلاخ : بيرون شدن چيزى است از آنچه بر آن پوشيده شده . و اصل اين لغت از « سلخ الشاة » به معناى كندن پوست از بدن گوسفند است ، و سلخ ماه نيز از همين معنا گرفته شده .\r\nحصر . . . جلوگيرى خروج از محيطى را گويند ، و حصر و حبس و اسر در معنى نظير يكديگرند .\r\nمرصد : راه است . و مانند آن است لفظ : « مرقب » و « مربأ » .\r\n\r\nتفسير\r\nدر اين آيات خداوند سبحان حكم مشركان را پس از سپرى شدن مدت مزبور بيان كرده و ميفرمايد :\r\n « فَإِذَا انْسَلَخَ الْأَشْهُرُ الْحُرُمُ »  برخى گفته‌اند : مقصود همان چهار ماه حرام معروف است يعنى : ذى قعده و ذى حجة ، و محرم و رجب ، كه سه ماه آن پشت سر هم و يكى جدا است . و اين گفتار جماعتى است . يعنى همان چهار ماهى است كه كشتار در آنها حرام شده بود ، خدا نيز مشركين را مهلت داد تا در امان بوده و هر كجا كه خواهند بروند - باختلافى كه در آيهء « اربعة اشهر » از مفسرين نقل شد - و روى اين قول برخى گفته‌اند معناى آيه اين است كه چون ماه‌هاى حرام با گذشتن ماه محرم گذشت . . . زيرا مشركانى كه با مسلمانان پيمان داشتند تا چهار ماه بدانها مهلت داده شد ، و اين مهلت از روزى بود كه سورهء برائة نازل شد ، و اين سوره در ماه شوال نازل گشت ( و با گذشتن ماه محرم چهار ماه بپايان ميرسيد ) و آنان كه عهد و پيمانى نداشتند مدت آنها از روز ابلاغ آيه بود يعنى روز عرفه يا روز عيد قربان تا پايان ماه‌هاى حرام كه باقيماندهء ذى حجة و تمامى ماه\r\n\r\n","description":"","footnote":"","page_name":" 19 ","page_number":21},
  {"content":"\r\n\r\nمحرم ميشد ، و جنگ با آنها آزاد ميگشت چه آنان كه پيمان مخصوصى داشتند و چه - آنان كه در تحت پيمان و مهلت عمومى واقع شده بودند . - اين بنا بر گفتهء آن كس كه ميگويد مقصود چهار ماه حرام معروف بوده - .\r\nو برخى گفته‌اند مقصود : گذشتن چهار ماهى است كه آغازش از روز ابلاغ آيات در مكه بوده در اين صورت چهار ماه عبارت از بيست روز از ذى حجة و ماه محرم و صفر و ربيع الاول و ده روز از ربيع الثانى است كه در اين مدت خداوند بمشركان مهلت گردش در آن سرزمين و امان داده است .\r\n « فَاقْتُلُوا الْمُشْرِكِينَ حَيْثُ وَجَدْتُمُوهُمْ »  يعنى از آن پس شمشير در ميان آنها بگذاريد در هر زمان و هر جا كه بودند ، چه در ماه‌هاى حرام و چه در غير آن ، چه در حل و چه در حرم ، و اين آيه ناسخ هر آيه‌اى است كه دربارهء صلح و خوددارى از جنگ با آنها نازل شده بود .\r\n « وَ خُذُوهُمْ »  برخى گفته‌اند : در اين آيه تقديم و تأخير ( و پيش و پسى ) شده و تقدير آن چنين است : « فخذوا المشركين حيث وجدتموهم و اقتلوهم . . . » « 1 » ولى دستهء ديگرى گفته‌اند : تقديم و تأخيرى در آن نيست و تقدير آيه چنين است :\r\n« فاقتلوا المشركين حيث وجدتموهم او خذوهم و احصروهم . . . » « 2 » كه منظور دستورى است بتخيير بهر يك از دو كارى كه مصلحتش بيشتر است .\r\n « وَ احْصُرُوهُمْ »  يعنى آنها را حبس كنيد و برده گيريد ، يا مالى از آنها بفديه بگيريد و آزادشان كنيد ، و برخى گفته‌اند : يعنى آنها را از ورود به مكه و تصرف در شهرهاى اسلامى جلوگيرى كنيد .\r\n « وَ اقْعُدُوا لَهُمْ كُلَّ مَرْصَدٍ »  يعنى در هر راهى و در هر جايى كه احتمال ميدهيد آنها از آن جا بگذرند ، و راهها را بر ايشان ببنديد تا بتوانيد آنها را دستگير سازيد . .\r\n « فَإِنْ تابُوا »  يعنى اگر از كفر خويش باز گشتند و در برابر شرع مقدس اسلام\r\n\r\n\r\n","description":"","footnote":"\r\n( 1 ) - يعنى بگيريد مشركين را هر جا كه يافتيد و آنها را بكشيد .\r\n( 2 ) - يعنى بكشيد مشركين را هر جا كه يافتيد يا آنها را بگيريد و محاصره و حبس كنيد .\r\n","page_name":" 20 ","page_number":22},
  {"content":"\r\n\r\nفرمانبردار شدند .\r\n « وَ أَقامُوا الصَّلاةَ وَ آتَوُا الزَّكاةَ »  يعنى اگر بر پا داشتن نماز و پرداخت زكات را پذيرفتند .\r\nزيرا مصونيت جانى آنها تنها به خواندن نماز و پرداخت زكات ( بدون پذيرش آن ) نيست بلكه مقصود پذيرفتن آن است .\r\n « فَخَلُّوا سَبِيلَهُمْ »  يعنى آنها را واگذاريد تا بهر جا كه بخواهند بروند و در شهر - هاى اسلامى آزادانه فعاليت كنند ، و در حقوق مانند ساير مسلمانان باشند ، و برخى گفته‌اند : مقصود آن است كه راه آنها را بسوى خانهء كعبه باز كنيد يعنى بگذاريد آنها نيز با شما حج بجا آورند .\r\n « إِنَّ اللَّهَ غَفُورٌ رَحِيمٌ »  و به اين آيه استدلال شده كه هر كه عمداً نماز را ترك كند قتل او واجب است ، زيرا خداوند از قتل مشركان جلوگيرى كرده مشروط بر آنكه توبه كنند و نماز به پا دارند و چون نماز نخوانند قتل آنها واجب است .\r\n « وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ »  معناى اين آيه آن است كه اگر يكى از آن مشركانى كه دستور جنگ با آنها را به تو داديم پس از گذشتن چهار ماه از تو امان خواست تا دعوت تو را بشنود و چگونگى استدلال به قرآن را استماع كند او را امان بده و مقصود خود را براى وى تشريح كن ، و به او مهلت ده تا سخن خدا را بشنود و در آن بينديشد ، و اينكه فقط سخن خدا را اختصاص داده ( و فرموده :\r\n حَتَّى يَسْمَعَ كَلامَ اللَّهِ . . . )  بخاطر آن است كه مهمترين دليلها در همان كلام خدا است .\r\n « ثُمَّ أَبْلِغْهُ مَأْمَنَهُ »  يعنى اگر بدين اسلام در آمد كه بخير و سعادت دو دنيا نائل گشته و اگر بدين اسلام در نيامد او را بقتل نرسان كه در نتيجه به دو نيرنگ زده باشى بلكه او را بسرزمين خودش كه در آنجا مصونيت جانى و مالى دارد برسان .\r\n « ذلِكَ بِأَنَّهُمْ قَوْمٌ لا يَعْلَمُونَ »  يعنى و اين امان بخاطر آن است كه اينان مردمى هستند كه ايمان و دلائل اسلام را نميدانند ، پس بدانها امان بده تا بشنوند و به خوبى بينديشند و دانا گردند ، و در اين آيه دليل است بر بطلان گفتار آن كس كه ميگويد :\r\n\r\n","description":"","footnote":"","page_name":" 21 ","page_number":23},
  {"content":"\r\n\r\nمعارف ( و معتقدات دينى ) ضرورى است ( و تدبر و تعقل در آنها جايز نيست ) « 1 » و مطلب ديگرى نيز كه از اين آيه استنباط مىشود آن است كه آيه دلالت دارد بر اينكه آنچه خوانده مىشود و مردم آن را ميشنوند همان كلام خدا است و شرع و عرف حكايت را عين محكى ميدانند ( و آيات قرآنى عين همان كلام خدا است و حكايت و محكى دو چيز نيست ) چنان كه گويند : اين كلام سيبويه و اين شعر امرئ القيس است . ( و كلامى يا شعرى را كه شخصى از سيبويه و يا امرئ القيس نقل مىكند با آنچه خود آنها گفته‌اند دو چيز نيست ) « 2 » .\r\n\r\n\r\n","description":"","footnote":"\r\n( 1 ) - زيرا خداوند به پيغمبرش دستور ميدهد كه به آنها پناه ده تا كلام خدا را بشنوند و روى آن تدبر كنند . . . و دنبالش ميفرمايد بخاطر آنكه اينها مردمانى هستند كه بمعارف دين دانا نيستند يعنى معارف دين براى مردم ضرورى نيست كه احتياج بتدبر و تعقل نداشته باشد ، و نظير اين سخن و استدلال نيز از مؤلف در ذيل آيهء 24 از سورهء بقرة گذشت بدانجا مراجعه شود .\r\n( 2 ) - اشاره باختلافى است كه معتزله با ديگران دارند كه آنها به اين آيه استدلال كرده و گفته‌اند كلام خدا حادث است ، و برخى در مقابل گفته‌اند : قديم است ، و براى اطلاع بيشتر از اين بحث و استدلال بتفسير فخر رازى در ذيل آيه مراجعه شود .\r\n","page_name":" 22 ","page_number":24},
  {"content":"\r\n\r\n\r\n[ سوره التوبة ( 9 ) : آيات 7 تا 8 
  ]\r\nكَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَ عِنْدَ رَسُولِهِ إِلاَّ الَّذِينَ عاهَدْتُمْ عِنْدَ الْمَسْجِدِ الْحَرامِ فَمَا اسْتَقامُوا لَكُمْ فَاسْتَقِيمُوا لَهُمْ إِنَّ اللَّهَ يُحِبُّ الْمُتَّقِينَ ( 7 ) كَيْفَ وَ إِنْ يَظْهَرُوا عَلَيْكُمْ لا يَرْقُبُوا فِيكُمْ إِلاًّ وَ لا ذِمَّةً يُرْضُونَكُمْ بِأَفْواهِهِمْ وَ تَأْبى قُلُوبُهُمْ وَ أَكْثَرُهُمْ فاسِقُونَ ( 8 )\r\n\r\nترجمه\r\nچگونه براى مشركان ( پيمان شكن ) نزد خدا و رسولش پيمانى است ؟ ( پيمانى براى آنها نيست ) جز آنان كه نزد مسجد الحرام با آنان پيمان بستند كه تا وقتى آنها بر عهد خود پايدارند شما هم با آنها پايدارى كنيد كه خدا پرهيزكاران را دوست دارد ( 7 ) چگونه ( آنها پيمانى دارند ) با اينكه اگر بر شما غالب آيند مراعات نكنند دربارهء شما هيچ رابطهء خويشاوندى و پيمانى را ، شما را بزبانهاى ( چرب و نرم ) خود راضى كنند ولى دلهاشان ( از وفا دارى و دوستى شما ) ابا دارد و بيشترشان فاسق‌اند . ( 8 ) .\r\n\r\n","description":"","footnote":"","page_name":" 23 ","page_number":25},
  {"content":"\r\n\r\n\r\nبيان آيه 7 - 8\r\n\r\nشرح لغات :\r\nظهور ( در :  إِنْ يَظْهَرُوا عَلَيْكُمْ . . .  ) : برترى بغلبهء بر ديگرى است .\r\nو انتظار و مراقبة و مراعاة و محافظة همه در معنى نظير يكديگرند . و رقيب به معناى حافظ آمده .\r\nالّ : عهد و پيمان است . و به معناى خويشاوندى و قرابت نيز آمده ، حسان گويد :\r\n لعمرك ان الك من قريش * كال السقب من رأل النعام « 1 » \r\nو معانى ديگرى نيز براى آن ذكر شده كه در تفسير آيه در صفحهء بعد بيايد .\r\n\r\nتفسير :\r\nچون خداى سبحان ( در آيه‌هاى گذشته ) بنقض پيمان و عهد مشركين دستور فرمود در اينجا بيان فرمايد كه علت اين دستور همان پيمان شكنى است كه از آنها بظهور پيوست ولى در مقابل دستور بپايدارى ميدهد براى آن دسته از مشركانى كه پاى بند پيمان بودند ، و از اينرو فرمايد :\r\n « كَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَ عِنْدَ رَسُولِهِ »  يعنى چگونه اينها پيمان درستى دارند با اينكه در دل تصميم بشكستن و نقض آن گرفته‌اند ، و اين كلام ( و استفهام ) يا از روى تعجب و يا از روى انكار است .\r\nو برخى گفته‌اند : معناى آيه اين است : چگونه خدا دستور ميدهد كه از ريختن خون مشركان دست باز داريد ؟ ! آن گاه دسته زير را استثناء كرده فرمود :\r\n « إِلَّا الَّذِينَ عاهَدْتُمْ عِنْدَ الْمَسْجِدِ الْحَرامِ »  يعنى آنها در نزد خدا پيمان دارند\r\n\r\n\r\n","description":"","footnote":"\r\n( 1 ) - بجان خودت سوگند نسبت تو از قريش مانند نسب بچه شتر است از شتر مرغ ، منظور اين است كه نسب تو از قريش نيست . چون شتر و شتر مرغ نسبتى با هم ندارند .\r\n","page_name":" 24 ","page_number":26},
  {"content":"\r\n\r\nزيرا آنها در دل قصد پيمان شكنى و خيانت تو را ندارند . و در اينكه اين دسته از مشركان چه كسانى بودند اختلاف است ، از برخى چون ابن عباس نقل شده كه آنها قريش بودند ، و از برخى چون قتاده و ابن زيد روايت شده كه آنها مردم مكه بودند كه رسول خدا - صلى اللَّه عليه و آله - در صلح حديبيه با آنها پيمان بست ولى آنها پيمان شكنى كردند و قبيلهء بنى بكر را بر عليه خزاعة يارى كردند « 1 » ، و به همين جهت رسول خدا - صلى اللَّه عليه و آله - پس از فتح مكه چهار ماه بدانها مهلت داد كه يكى از دو كار را انجام دهند :\r\nيا اسلام را بپذيرند و يا بهر جا كه خواهند بروند و آنها پيش از انقضاى چهار ماه اسلام را پذيرفتند . و دسته‌اى گفته‌اند : آنها از قبيله‌هاى : بكر بنى خزيمة و بنو مدلج و بنو ضمرة و بنو دئل بودند كه در روز صلح حديبية در پيمان قريش در آمدند تا روزى كه ميان رسول خدا - صلى اللَّه عليه و آله - و قريش تعيين شده بود ، و كسى كه اين پيمان را نقض كرد قريش و بنو دئل بودند كه خدا دستور داده به پيمان خود با آن دسته از مشركان كه آن را نشكسته‌اند پايدار باشيد . و اين قول به صحت و درستى نزديكتر است زيرا اين آيات پس از پيمان شكنى قريش و فتح مكه نازل گشته .\r\n « فَمَا اسْتَقامُوا لَكُمْ فَاسْتَقِيمُوا لَهُمْ »  معناى اين جمله آن است كه تا وقتى كه آنها بر عهد و پيمان پايدارند يعنى مادامى كه اينها بر آن طريقهء مستقيم با شما باقى هستند شما نيز با آنها همانطور باشيد .\r\n « إِنَّ اللَّهَ يُحِبُّ الْمُتَّقِينَ »  كه خدا پرهيز كنندگان از پيمان شكنى را دوست دارد .\r\n « كَيْفَ وَ إِنْ يَظْهَرُوا   عَلَيْكُمْ »  در اينجا جملهء در تقدير است و آن چنين است :\r\n« كيف يكون لهم عهد و كيف لا تقتلونهم » ( يعنى چگونه آنان را عهد و پيمانى است و چگونه آنها را بقتل نرسانيد . . . ؟ )\r\n\r\n\r\n","description":"","footnote":"\r\n( 1 ) - براى اطلاع كافى از داستان جنگ بنى بكر و خزاعة و مواد صلحنامهء حديبية و پيمان شكنى قريش و غيره بترجمهء سيرهء ابن هشام كه بخامهء اين ناچيز انجام شده مراجعه شود - ج 2 ترجمهء سيرة صفحات 216 و 217 و 255 به بعد .\r\n","page_name":" 25 ","page_number":27},
  {"content":"\r\n\r\nو حذف اين جمله بدانجهت است كه آيهء پيشين يعنى آيهء  « كَيْفَ يَكُونُ لِلْمُشْرِكِينَ عَهْدٌ . . . »  بر آن دلالت دارد ، و نظيرش در اشعار عرب ديده مىشود مانند گفتار اين شاعر كه در مرثيهء برادر خود گويد :\r\n و خبّرتماني انما الموت بالقرى * و كيف و هاتا هضبة و قليب « 1 » \r\nيعنى « فكيف مات و ليس بقرية . . . » . و بنا بر اين معناى آيه چنان است :\r\nچگونه براى اينان در نزد خدا و رسولش پيمانى باشد در صورتى كه آنها چنانند كه اگر بر شما ظفر يابند و غالب آيند . . .\r\n « لا يَرْقُبُوا فِيكُمْ إِلًّا وَ لا ذِمَّةً »  حفظ نكنند و مراعات نكنند دربارهء شما خويشاوندى و نه پيمانى را . و « ال » به معناى خويشاوندى است - چنانچه از ابن عباس و ضحاك روايت شده ، و به معناى عهد و پيمان است - چنانچه از مجاهد و سدى نقل شده - و به معناى همسايگى است - چنانچه از حسن روايت شده - و به معناى سوگند و قسم است - چنانچه از قتاده و ابى عبيده روايت شده - و برخى گفته‌اند « ال » نام خدا است - چنانچه اين قول نيز از مجاهد نقل شده - ، و نقل شده كه سخن مسيلمهء كذاب را نزد ابو بكر خواندند ، ابو بكر گفت : « لم يخرج هذا من ال . . . » ( يعنى اين سخن از خدا نيست . . . ) و آنكه گفته : « ال » به معناى عهد است گويد : اينكه ميان عهد و ذمه در آيه جمع شده - و گرچه هر دو بيك معنا است - بدان جهت است كه معناى دو لفظ مختلف است چنانچه در گفتهء شعراء نيز آمده مانند : « و الفى قولها كذباً و ميناً » « 2 » ( يعنى و گفتهء آن زن را دروغ يافت ) و گفتهء شاعر ديگر كه گويد :\r\n « متى أدن منه ينأ عنى و يبعد » « 3 » *  « يُرْضُونَكُمْ بِأَفْواهِهِمْ وَ تَأْبى قُلُوبُهُمْ »  \r\n( هر گاه به دو نزديك ميشوم او از من دورى گزيند . ) يعنى مانند دوستان شما با شما سخن ميگويند\r\n\r\n\r\n","description":"","footnote":"\r\n( 1 ) - و به من گفتيد كه مرگ در ده اتفاق ميافتد ، پس چگونه مرد با اينكه اينجا كوه و چاه است ؟\r\n( 2 ) - شاهد در لفظ « كذب » و « مين » است كه هر دو به معناى دروغ است .\r\n( 3 ) - شاهد در « ينأ » و « يبعد » است كه هر دو به معناى دور شدن است .\r\n","page_name":" 26 ","page_number":28},
  {"content":"\r\n\r\nكه شما از آنها راضى شويد ولى دلهاى آنها دريغ دارد جز بدشمنى و خيانت و پيمان شكنى .\r\n « وَ أَكْثَرُهُمْ فاسِقُونَ »  يعنى و بيشترشان سركش و متجاوز در كفر و شرك خود هستند .\r\nچنانچه ابن اخشيد معنى كرده - و جبائى گفته : معناى « و اكثر هم » يعنى « كلهم » ( همهء آنان . . . ) كه لفظ خاص بجاى لفظ عام آمده . و قاضى گويد : معناى آيه اين است كه بيشتر آنان از طريقهء وفاى بعهد بيرون و خارج هستند . و منظور بزرگان و سران آنهايند\r\n.\r\n\r\n","description":"","footnote":"","page_name":" 27 ","page_number":29},
  {"content":"\r\n\r\n\r\n[ سوره التوبة ( 9 ) : آيات 9 تا 13 
  ]\r\nاشْتَرَوْا بِآياتِ اللَّهِ ثَمَناً قَلِيلاً فَصَدُّوا عَنْ سَبِيلِهِ إِنَّهُمْ ساءَ ما كانُوا يَعْمَلُونَ ( 9 ) لا يَرْقُبُونَ فِي مُؤْمِنٍ إِلاًّ وَ لا ذِمَّةً وَ أُولئِكَ هُمُ الْمُعْتَدُونَ ( 10 ) فَإِنْ تابُوا وَ أَقامُوا الصَّلاةَ وَ آتَوُا الزَّكاةَ فَإِخْوانُكُمْ فِي الدِّينِ وَ نُفَصِّلُ الْآياتِ لِقَوْمٍ يَعْلَمُونَ ( 11 ) وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ وَ طَعَنُوا فِي دِينِكُمْ فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ ( 12 ) أَ لا تُقاتِلُونَ قَوْماً نَكَثُوا أَيْمانَهُمْ وَ هَمُّوا بِإِخْراجِ الرَّسُولِ وَ هُمْ بَدَؤُكُمْ أَوَّلَ مَرَّةٍ أَ تَخْشَوْنَهُمْ فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ ( 13 )\r\n\r\nترجمه\r\nآيات خدا را ببهايى اندك فروختند و ( مردم را ) از راه خدا باز داشتند براستى كه آنها چه بد ميكردند ( 9 ) اينان دربارهء مؤمنى رعايت خويشاوندى و عهد و پيمانى را نميكنند و اينان مردمانى متجاوز هستند ( 10 ) پس اگر توبه كردند و نماز به پا داشتند و زكات دادند در اين صورت برادران دينى شما هستند ، و ما آيات خود را براى مردمانى كه دانايند شرح دهيم ( و بيان كنيم ) ( 11 ) و اگر سوگند و عهد خود را پس از ( بستن ) پيمان بشكنند ، و به دين شما طعن زنند با پيشوايان ( و سران ) كفر كار زار كنيد كه آنها را سوگند و عهدى نيست ( و پاى بند پيمان خود نيستند ) شايد دست بدارند ( و بس كنند ) ( 12 ) چرا كار زار نكنيد با مردمى كه عهد و سوگندهاى خود را شكستند و در صدد بيرون كردن پيغمبر بر آمدند ، در صورتى كه نخستين بار آنها آغاز جنگ ( يا دشمنى يا پيمان شكنى ) را با شما كردند ، آيا از آنها ترس و واهمه داريد ، با اينكه خدا سزاوارتر است كه از او ترس داشته باشيد اگر براستى مؤمن هستيد ( 13 )\r\n\r\n","description":"","footnote":"","page_name":" 28 ","page_number":30},
  {"content":"\r\n\r\n\r\nبيان آيهء 9 تا 13\r\n\r\nشرح لغات :\r\nأيمان - بفتح همزه - جمع يمين به معناى سوگند .\r\nطعن : توسل جستن بذكر عيب . و اصل اين لغت از طعن به نيزه است .\r\nامام : جلو دار پيروان ، و امام در خير راهنماى بدان است ، و امام در شر گمراه و گمراه كننده است .\r\nهم : تصميم مقارن با انجام فعل پيش از وقوع آن در خارج ، و در اينجا به اين تصميم مورد مذمت قرار گرفته‌اند و اين دليل است بر آنكه مقصود همان تصميم خالى آنها بوده .\r\nبدء : انجام كارى از طرف مقابل ، يعنى آغاز به كار .\r\nو مرّة : يك بار ، بر وزن فعلة - از مادهء مرّ - و مرة و دفعه و كرة در معناى نظير يكديگرند .\r\n\r\nتفسير :\r\nخداى تعالى در اين آيات براى بيان خوى آن مردم فرمايد :\r\n « اشْتَرَوْا بِآياتِ اللَّهِ ثَمَناً قَلِيلًا فَصَدُّوا عَنْ سَبِيلِهِ »  يعنى از دين خدا روگردانده و مردم را ببهرهء ناچيزى كه از دنيا نصيبشان گشته از راه حق بازدارند ، و منظور از « فاء » ( كه بر سر « صدّوا » در آمده ) آن است كه اين فروختن آنها آيات خدا را ايشان را وادار كرده تا مردم را از پذيرش اسلام باز دارند ، و اين آيه - بگفتهء مجاهد - دربارهء گروهى از عرب نازل شده كه ابو سفيان به آنها غذايى داد تا بدشمنى با پيغمبر اسلام متمايلشان سازد ، و جبائى گفته : دربارهء يهوديانى نازل شده كه از مردم عوام رشوه ميگرفتند تا بباطل حكم كنند .\r\n\r\n","description":"","footnote":"","page_name":" 29 ","page_number":31},
  {"content":"\r\n\r\n « إِنَّهُمْ ساءَ ما كانُوا يَعْمَلُونَ »  يعنى كار آنها بدكارى است .\r\n « لا يَرْقُبُونَ فِي مُؤْمِنٍ إِلًّا وَ لا ذِمَّةً »  معناى آن گذشت ، و فائده تكرار آيه آن است كه آيهء پيشين در وصف پيمان شكنان است و اين آيه در وصف آن كسانى است كه آيات را ببهايى اندك ميفروشند ، و برخى گفته‌اند : تكرار آن براى تأكيد است .\r\n « وَ أُولئِكَ هُمُ الْمُعْتَدُونَ »  يعنى در كفر و سركشى از حدّ گذرانده‌اند .\r\n « فَإِنْ تابُوا »  يعنى از شرك و بت‌پرستى پشيمان شدند و تصميم گرفتند تا ديگر بدان باز نگردند و اسلام را پذيرفتند .\r\n « فَإِخْوانُكُمْ فِي الدِّينِ »  در اين صورت آنها برادران دينى شما هستند ، و با آنها مانند ساير برادران مؤمن خود رفتار كنيد .\r\n « وَ نُفَصِّلُ الْآياتِ »  يعنى آيات را شرح ميدهيم و بخصوص هر يك را از ديگرى جدا ميكنيم تا از هم متمايز گردد و ببهترين ترتيب و كاملترين وجه مدلول و مفاد آن ظاهر شود .\r\n « لِقَوْمٍ يَعْلَمُونَ »  براى مردمانى كه بدان دانا هستند و در آن تدبر كرده در صدد شناسايى آن هستند ، نه آن نادانانى كه بدان نينديشند .\r\n « وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ »  يعنى پيمانها و عهدها و سوگندهايى را كه بسته‌اند بشكنند .\r\n « فَقاتِلُوا أَئِمَّةَ الْكُفْرِ »  با رؤساى كفر و گمراهى پيكار كنيد ، و اينكه بالخصوص دستور پيكار با آنان را صادر فرموده بدانجهت است كه آنان‌اند كه پيروان خود را گمراه كنند ، و حسن گفته : منظور همهء كفار هستند زيرا هر كافرى پيشواى خويش است در كفر و بى ايمانى و پيشواى ديگران است در دعوت بسوى كفر . و ابن عباس و قتاده گفته‌اند : منظور همان رؤساء و بزرگان قريش هستند مانند : حارث بن هشام ، و ابو سفيان بن حرب ، و عكرمة بن أبى جهل ، و ساير رؤساى قريش كه پيمان شكنى كردند . و حذيفة بن يمان ( يكى از اصحاب رسول خدا صلى اللَّه عليه و آله ) ميگفت : أهل اين آيه پس از اين خواهند آمد ، و مجاهد گفته : آنان مردم روم و فارس هستند ، و امير المؤمنين عليه السلام اين آيه را در جنگ بصره قرائت كرد آن گاه فرمود : هان به خدا سوگند كه رسول خدا - صلى -\r\n\r\n","description":"","footnote":"","page_name":" 30 ","page_number":32},
  {"content":"\r\n\r\nاللَّه عليه و آله - با من عهد و وصيت كرده و به من فرموده .\r\nاى على تو با گروه پيمان شكن ، و گروه متجاوز و ستمگر ، و دستهء بيرون روندگان ( از دين ) پيكار خواهى كرد . « 1 »  « إِنَّهُمْ لا أَيْمانَ لَهُمْ »  - آنكه بفتح همزه - ( ايمان ) خوانده است - معنايش اين است كه اينها پاى بند پيمان و سوگند خود نيستند ، چنانچه گويند : فلان كس عهد و پيمان ندارد يعنى پاى بند پيمان خود نيست و بدان وفا نكند ، - و آنكه بكسر همزه خوانده - معنايش اين است كه پس از پيمان شكنى كه كردند شما ديگر بدانها امان ندهيد ، و محتمل است معناى آن اين باشد كه اگر آنها به كسى امان بدهند به امان خود وفا نكنند ، و احتمال ديگر آنكه معناى آيه آن باشد كه اينان كافر شدند پس ايمان ندارند .\r\n « لَعَلَّهُمْ يَنْتَهُونَ »  يعنى با آنها كار زار كنيد شايد دست از كفر بدارند چون بدون كار زار آنها دست از كفر نميكشند ، و برخى گفته‌اند : معناى آيه اين است كه هدف شما از كارزار با آنها همين باشد كه آنها دست از شرك و بت‌پرستى بردارند .\r\nسؤال اگر كسى بگويد : در آغاز آيه خداى تعالى سوگند و عهدى براى آنها اثبات كرده كه فرمايد :  « وَ إِنْ نَكَثُوا أَيْمانَهُمْ . . . »  پس چگونه دنبال آن يكسره عهد آنها را نفى كرده و فرموده :  « إِنَّهُمْ لا أَيْمانَ لَهُمْ . . . »  ؟\r\nپاسخ آنچه خداى تعالى اثبات فرموده همان عهد و پيمانى بود كه بستند و چون آنها بر طبق آن عمل نكرده و بدان وفا نمودند خداوند آن را نفى فرموده .\r\n « أَ لا تُقاتِلُونَ قَوْماً نَكَثُوا أَيْمانَهُمْ وَ هَمُّوا بِإِخْراجِ الرَّسُولِ »  الف ( در . . .  أَ لا تُقاتِلُونَ . .  )\r\n\r\n\r\n","description":"","footnote":"\r\n( 1 ) - اين حديث - باختلاف عبارت - در روايات بسيارى كه شيعه و سنى از رسول خدا - ( ص ) نقل كرده‌اند آمده است ، و منظور از گروه پيمان شكن : طلحه و زبير ، و گروه متجاوز : معاويه و دار و دسته‌اش ، و بيرون روندگان از دين خوارج هستند .\r\n","page_name":" 31 ","page_number":33},
  {"content":"\r\n\r\nاستفهامى است ولى منظور تحريك و ايجاب است و معناى اين جمله آن است كه چرا كار زار نميكنيد با مردمى كه پيمانهاى خويش شكستند . . . و در اينكه منظور چه كسانى بودند اختلاف است برخى گفته‌اند : آنها يهوديانى بودند كه پيمان شكنى كرده و ( در جنگ احزاب ) بطرفدارى از مشركين بجنگ مسلمانان آمدند .\r\n « وَ هَمُّوا بِإِخْراجِ الرَّسُولِ »  و چنانچه مردم مكه رسول خدا - صلى اللَّه عليه و آله - را از مكه بيرون كردند اينها نيز در صدد بيرون كردن آن حضرت از مدينه برآمدند - و اين مطابق تفسيرى است كه از جبائى و قاضى در تفسير اين جمله نقل شده - و برخى گفته‌اند : منظور همان مردم مشرك قريش و اهل مكه هستند .\r\n « وَ هُمْ بَدَؤُكُمْ أَوَّلَ مَرَّةٍ »  ابن اسحاق و جبائى گفته‌اند : يعنى اينها بودند كه آغاز به پيمان شكنى كردند ، زجاج گفته : يعنى با هم پيمانان رسول خدا - صلى اللَّه عليه و آله - كه منظور قبيلهء خزاعه است ، آغاز كار زار و جنگ كردند ، و برخى گفته‌اند : يعنى در جنگ بدر با شما آغاز كارزار كردند و با اينكه كاروانشان بسلامت به مكه رسيد ( و ديگر سببى براى توقف و جنگ آنها در بدر نبود ) گفتند : ما از اينجا باز نگرديم تا محمد و همراهانش را نابود و ريشه كن كنيم .\r\n « أَ تَخْشَوْنَهُمْ . . . »  يعنى آيا ميترسيد كه از جنگ با آنها بناراحتى و پيش آمد ناگوارى دچار شويد ؟ . . كه جمله در قالب استفهام ادا شده ولى منظور دلير كردن مسلمانان است براى كارزار با آنها ، و غايت فصاحت در اين جمله به كار رفته زيرا با يك لفظ هم آنها را سرزنش فرموده و هم بجنگ دليرشان ساخته .\r\n « فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ »  يعنى از آنها نترسيد ، و بخاطر حفظ جان خود از جنگ با آنها دست نكشيد زيرا اگر براستى بعقاب و ثواب خدا ايمان داريد خداى تعالى سزاوارتر است كه بخاطر واگذاردن دستورى كه در كار زار با آنها داده و ترك آن از عقابش ترس و بيم داشته باشيد ، و به بيان ديگر يعنى اگر براستى مؤمن هستيد بهتر است از خدا ترس داشته باشيد نه از ديگران - در صورتى كه خدا داناتر و حكمش والاتر است - .\r\n\r\n","description":"","footnote":"","page_name":" 32 ","page_number":34},
  {"content":"\r\n\r\n\r\n[ سوره التوبة ( 9 ) : آيات 14 تا 16 
  ]\r\nقاتِلُوهُمْ يُعَذِّبْهُمُ اللَّهُ بِأَيْدِيكُمْ وَ يُخْزِهِمْ وَ يَنْصُرْكُمْ عَلَيْهِمْ وَ يَشْفِ صُدُورَ قَوْمٍ مُؤْمِنِينَ ( 14 ) وَ يُذْهِبْ غَيْظَ قُلُوبِهِمْ وَ يَتُوبُ اللَّهُ عَلى مَنْ يَشاءُ وَ اللَّهُ عَلِيمٌ حَكِيمٌ ( 15 ) أَمْ حَسِبْتُمْ أَنْ تُتْرَكُوا وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ لَمْ يَتَّخِذُوا مِنْ دُونِ اللَّهِ وَ لا رَسُولِهِ وَ لا الْمُؤْمِنِينَ وَلِيجَةً وَ اللَّهُ خَبِيرٌ بِما تَعْمَلُونَ ( 16 )\r\n\r\nترجمه\r\nبا آنها كارزار كنيد تا خدا آنها را بدست شما عذاب كند و خوارشان گرداند و بر آنها پيروزى و ظفر دهد و دلهاى مردمان با ايمان را ( بدينوسيله ) شفا بخشد ( 14 ) و خشم دلهاى مؤمنان را ببرد ، و خدا توبهء هر كه را كه خواهد ميپذيرد ، و خداوند دانا و فرزانه است ( 15 ) .\r\nشما خيال ميكنيد كه رهايتان ميكنند ( و آزمايش نمىشويد ) با اينكه هنوز خداوند معلوم نكرده آن كسانى را از شما كه جهاد ميكنند ، و جز خدا و رسول او و مردمان با ايمان همدمى براى خود نگيرند ، و خدا بكارهايى كه ميكنيد آگاهست ( 16 )\r\n\r\n","description":"","footnote":"","page_name":" 33 ","page_number":35},
  {"content":"\r\n\r\n\r\nبيان آيهء 14 - 15\r\n\r\nتفسير\r\nخداى تعالى دستور كارزار با مشركين را ( كه در آيات پيش بدان دستور فرموده ) در اين آيات تأكيد كرده و مسلمانان را بنصرت و پيروزى نويد داده و فرموده :\r\n « قاتِلُوهُمْ يُعَذِّبْهُمُ اللَّهُ بِأَيْدِيكُمْ »  يعنى بكشتن آنها و اسارتشان عذابشان كند .\r\n « وَ يُخْزِهِمْ »  و خدا آنها را خوار و زبون سازد .\r\n « وَ يَنْصُرْكُمْ عَلَيْهِمْ »  يعنى شما را بر آنها يارى دهد .\r\n « وَ يَشْفِ صُدُورَ قَوْمٍ مُؤْمِنِينَ »  يعنى دلهاى قبيلهء بنى خزاعة - هم پيمانان پيغمبر صلى اللَّه عليه و آله - را كه قبيلهء بنى بكر بر آنها شبيخون زدند . شفا بخشد  « وَ يُذْهِبْ غَيْظَ قُلُوبِهِمْ »  يعنى بدينوسيله دلهاى مردم با ايمان را كه از كثرت آزار مشركان پر از خشم و غيظ گشته با اين نصرت شفا بخشد . آن گاه بسخن ديگرى آغاز كرده فرمايد :\r\n « وَ يَتُوبُ اللَّهُ عَلى مَنْ يَشاءُ »  يعنى خداوند از روى مهر و بخشش خود هر يك از آنها را كه توبه كنند - با اينكه تجاوزشان از حد گذشته است - با اينحال توبه‌شان را ميآمرزد .\r\n « وَ اللَّهُ عَلِيمٌ حَكِيمٌ »  يعنى بتوبهء آنها - اگر توبه كنند - دانا است ، و نسبت به دستورى نيز كه بشما داده در مورد كار زار با آنها پيش از توبه فرزانه و حكيم است ، زيرا كارهاى خدا همه از روى حكمت و درستى است ، ضمناً اين آيه دليل بر صدق نبوت پيغمبر - صلى اللَّه عليه و آله - نيز مىباشد زيرا خبرى كه آن حضرت داد مطابق در آمد\r\n\r\nارتباط و نظم\r\nو اما ارتباط آيه :  « وَ يَتُوبُ اللَّهُ عَلى مَنْ يَشاءُ . . . »  بما قبل آن به دو وجه است :\r\n\r\n","description":"","footnote":"","page_name":" 34 ","page_number":36},
  {"content":"\r\n\r\n1 - اين آيه مژده‌اى است ( براى مسلمانان يا براى خود مشركان ) كه در ميان آنها افرادى هستند كه توبه خواهند كرد ، و از كفر بسوى ايمان باز خواهند گشت .\r\n2 - منظور بيان اينمطلب است كه دستور به كار زار با آنها راه توبه را به روى آنها نمىبندد ، و پس از اين دستور نيز آنها مىتوانند توبه و بازگشت كنند\r\n.\r\n\r\n","description":"","footnote":"","page_name":" 35 ","page_number":37},
  {"content":"\r\n\r\n\r\nبيان آيه 16\r\n\r\nشرح لغات\r\n« حسب » - و حسبان - بدان معنايى گويند كه در نفس قوت گرفته ولى هنوز شخص بدان قطع پيدا نكرده ، و از حساب مشتق است زيرا جزء امور محاسباتى محسوب شود .\r\nو ترك رها كردن و واگذاردن است نسبت بكارى كه انجام آن مقدور است .\r\n« وليجة . . . » در اصل كسى را گويند كه داخل در گروه و قومى شود و از آنها نباشد ، مانند لفظ « بطانة » و وليجهء انسان كسى است كه محرم اسرار و راز او باشد و مفرد و جمع آن در لفظ يكسان است ، و هر چه كه در چيز ديگرى در آيد و از آن چيز نباشد آن را وليجه گويند .\r\n« 1 »\r\n\r\nتفسير\r\nدر اين آيات خداى سبحان موقعيت بزرگ جهاد را گوشزد كرده فرمايد :\r\n « أَمْ حَسِبْتُمْ أَنْ تُتْرَكُوا »  ؟ يعنى آيا چنين گمان كرده‌ايد كه شما - بىآنكه مكلف بجهاد در راه خدا با اخلاص گرديد - رها ميشويد ؟ !  « وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ »  و هنوز خداى سبحان آنچه را دربارهء شما ميداند آشكار نساخته . و مراد از نفى علم در اينجا نفى معلوم است ، و گرنه خداى تعالى به تمام اشياء دانا است پيش از آنكه وجود پيدا كند ، و ميداند كه اگر وجود پيدا كند\r\n\r\n\r\n","description":"","footnote":"\r\n( 1 ) - مؤلف در اينجا بشعرى از اشعار طرفة استشهاد كرده كه ترجمهء آن به شرحى نيازمند بود كه گذشته از اينكه مورد استفاده اكثر خوانندگان نبود از وضع ترجمهء ما نيز خارج بود از از اينجهت از نقل و شرح آن خوددارى شد ، و شعر مزبور با شرحش در ديوان طرفة ( ط بيروت ص 47 ) نقل شده طالبين بدانجا مراجعه كنند .\r\n","page_name":" 36 ","page_number":38},
  {"content":"\r\n\r\nچگونه خواهد بود . . . و تقدير اين جمله چنين است : آيا گمان كرده‌ايد كه به حال خود واگذار ميشويد و جهاد نميكنيد ؟ ! . .\r\n « وَ لَمْ يَتَّخِذُوا مِنْ دُونِ اللَّهِ وَ لا رَسُولِهِ وَ لَا الْمُؤْمِنِينَ وَلِيجَةً »  يعنى و معلوم نكرده خداوند آن كسانى را كه جز خدا و رسول او و مؤمنان همدم و دوستانى براى خود نگيرند كه دوستشان دارند و اسرار خود را براى آنان باز گويند ، جبائى و حسن گفته‌اند :\r\nيعنى منافق گردند . و اين آيه دليل است بر حرمت دوستى كردن با كافران و اهل فسق و الفت با آنها .\r\n « وَ اللَّهُ خَبِيرٌ بِما تَعْمَلُونَ »  يعنى دانا است به اعمال شما و بدان پاداشتان دهد .\r\n\r\nارتباط اين آيه با آيهء پيشين :\r\nو اما ارتباط اين آيه با آيهء قبلى اين است كه چون در آيهء پيشين دستور بكارزار داد در اين آيه شرط آن را كه اخلاص و قطع ارتباط با كفار است بيان فرمود تا در نتيجه پيروزى حاصل شده و سزاوار پاداش نيك گردند\r\n.\r\n\r\n","description":"","footnote":"","page_name":" 37 ","page_number":39},
  {"content":"\r\n\r\n\r\n[ سوره التوبة ( 9 ) : آيات 17 تا 18 
  ]\r\nما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ شاهِدِينَ عَلى أَنْفُسِهِمْ بِالْكُفْرِ أُولئِكَ حَبِطَتْ أَعْمالُهُمْ وَ فِي النَّارِ هُمْ خالِدُونَ ( 17 ) إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ وَ أَقامَ الصَّلاةَ وَ آتَى الزَّكاةَ وَ لَمْ يَخْشَ إِلاَّ اللَّهَ فَعَسى أُولئِكَ أَنْ يَكُونُوا مِنَ الْمُهْتَدِينَ ( 18 )\r\n\r\nترجمه\r\nمشركان - در حالى كه بكفر خويش گواهى ميدهند - حق ندارند مساجد خدا را تعمير كنند ، و كارهاى آنها باطل است ، و آنها در آتش دوزخ جاودانند ( 17 ) فقط مساجد خدا را كسى تعمير كند كه به خدا و روز جزا ايمان آورده و نماز به پا دارد و زكات دهد ، و جز از خدا نترسد ، چنين اشخاصى اميد است كه از راه يافتگان باشند ( 18 ) .\r\n\r\n","description":"","footnote":"","page_name":" 38 ","page_number":40},
  {"content":"\r\n\r\n\r\nبيان آيه 17 - 18\r\n\r\nشرح لغات :\r\nمسجد در اصل به معناى جاى سجده است ، و بجايى كه مهياى براى نماز جماعت است اطلاق گردد ، و تعمير به معناى ترميم خرابى بنا است ، و از همين باب است تعمير به معناى زيارت ( و ديدار دوستان ) زيرا بوسيلهء زيارت ترميم حال گردد .\r\n\r\nتفسير :\r\nپس از آنكه خداى سبحان بكارزار مشركان دستور فرمود و از دوستى و ارتباط با آنها جلوگيرى كرد ، در اينجا دستور جلوگيرى و ممانعت آنها را از مساجد صادر كرده فرمايد :\r\n « ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ »  يعنى شايسته نيست مشركان اقدام به تعمير مساجد خدا كرده و سرپرستى و توليت اين كار را به عهده گيرند ، و كار تعمير آنها حق مسلمانان است ، و برخى گفته‌اند : منظور مسجد الحرام تنها است ، و در مقابل اينها برخى گفته‌اند : اين آيه همهء مساجد را شامل شود .\r\n « شاهِدِينَ عَلى أَنْفُسِهِمْ بِالْكُفْرِ »  يعنى در حال گواهى دادنشان بكفر خويشتن - يا با گواهى دادن بر كفر خويش - و در اينكه آيا منظور از تعمير چيست اختلاف است ، برخى گفته‌اند : منظور از تعمير رفتن به مسجد و ورود در آن است چنانچه گويند :\r\nفلان كس فلان مجلس را تعمير مىكند ، يعنى زياد بدانجا ميرود ، و تعمير مسجد نيز به همان انجام عبادت و اطاعت خدا در آن صورت گيرد ، و دسته‌اى ديگر چون جبائى گفته‌اند : تعمير مسجد همان اصلاح كردن و ترميم ويرانى آن است ، مقصود اين است كه آنها ترميم مسجد نكنند چون منظور از ترميم خرابى مسجد عبادت در آن است ( نه اعمال شرك آميز آنها ) و حسن گفته : تعمير مسجد يعنى از اهل آن بودن ، و منظور\r\n\r\n","description":"","footnote":"","page_name":" 39 ","page_number":41},
  {"content":"\r\n\r\nدر اين آيه آن است كه شايسته نيست مشركان را واگذارند كه مسجد بدست آنها باشد .\r\nو نيز در اينكه گواهى دادن آنها بر زيان خويش بكفر ( در جملهء  شاهِدِينَ عَلى - أَنْفُسِهِمْ بِالْكُفْرِ  ) چگونه است اختلاف است ، سدّى گفته : مثل همين كه از نصرانى بپرسند : چه دينى دارى ؟ بگويد : نصرانى ، و يهودى در پاسخ بگويد : من يهودى هستم ، و از مشرك بپرسند : دينت چيست ؟ بگويد : مشرك هستم . و حسن گفته : يعنى همان سخن ايشان دليل بر كفر آنها است ، چنانچه گويند : سخن فلانى دليل بر بطلان مدعاى او است ، و ديگرى گفته : منظور آن سخنى بود كه در تلبيه ميگفتند يعنى اينكه ميگفتند : « لبيك لا شريك لك الا شريكاً هو لك تملكه و ما ملك » « 1 » ، و ابن عباس گويد :\r\nگواهى آنها همان سجدهء آنها براى بتان بود با اينكه اعتراف داشتند كه آنها مخلوق هستند ، و معناى آيه اين است كه آنها با رفتار و احوال خود بزيان خويش گواهى ميدادند ، و معناى گواهى دادن و شهادت همان اظهار كردن است .\r\n « أُولئِكَ حَبِطَتْ أَعْمالُهُمْ »  يعنى همان اعمالى را كه مانند عبادت مردمان با ايمان انجام ميدادند باطل است بخاطر آنكه آن را طورى انجام ميدادند كه در نزد خدا مستحق ثواب نبودند .\r\n « وَ فِي النَّارِ هُمْ خالِدُونَ »  يعنى در آتش براى هميشه جاودانند .\r\n « إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ »  لفظ « انما » براى اثبات مطلبى و نفى مطالب ديگر جز آن به كار رود ، و در اينجا معناى آيه اين است : تعمير مسجد نكند كسى - بوسيلهء زيارت و انجام عبادت در آن يا به بنا و ترميم ويرانى آن - جز آن كس كه اقرار بيگانگى حق كرده و بروز قيامت اعتراف دارد .\r\n « وَ أَقامَ الصَّلاةَ »  يعنى نماز را با حدود و مقررات آن به پا دارد .\r\n « وَ آتَى الزَّكاةَ »  و زكات را در جايى كه واجب شود بمستحقش بپردازد .\r\n « وَ لَمْ يَخْشَ إِلَّا اللَّهَ »  يعنى جز خدا از هيچيك از آفريدگان نترسد . و اين جمله\r\n\r\n\r\n","description":"","footnote":"\r\n( 1 ) - يعنى : بلى شريكى براى تو نيست جز همان شريكى كه تو او را و هر چه را دارد مالك هستى .\r\n","page_name":" 40 ","page_number":42},
  {"content":"\r\n\r\nمربوط است بگفتار خداى تعالى ( كه پيش از اين فرمايد ) :  « أَ تَخْشَوْنَهُمْ فَاللَّهُ أَحَقُّ أَنْ تَخْشَوْهُ »  و منظور اين است كه اگر شما از آنها بترسيد در شرك ورزى با آنها يكسانيد . . .\r\n« فعسى اولئك ان يكونوا من المهتدين » يعنى راه يافتگان بسوى بهشت ، و رسيدن به ثواب آن ، و در اينكه خداى تعالى در اين آيه پس از ايمان به خدا ، نماز و زكات را جداگانه ذكر فرموده دليل بر اين است كه لفظ ايمان شامل اعمال و افعال اعضاء و جوارح نشود ، ( و معناى ايمان تنها همان اعتقاد قلبى است ) و گرنه عطف كردن اعمالى را كه داخل در همان ايمان است بدان جايز نبود ، و آن كس كه گفته است : مقصود از اين عطف شرح و تفصيل معناى ايمان و توضيح بيشترى براى آن است ظاهر آيه را ناديده گرفته است « 1 » .\r\n\r\n\r\n","description":"","footnote":"\r\n( 1 ) - براى توضيح اين قسمت از گفتار مؤلف بايد خوانندگان محترم توجه داشته باشند كه ميان علما اختلاف است كه آيا ايمان تنها همان اقرار و اعتراف و عقيدهء قلبى بيگانگى خدا و دستورات پيمبران و نمايندگان او است يا اضافه بر عقيده و اقرار ، عمل به اعمال دينى و افعال واجبه هم نيز جزء ايمان است كه شخص مؤمن گذشته از اينكه بايد به زبان اقرار بيگانگى خدا و ساير اصول و فروع اسلام كند و بدانها اعتقاد هم داشته باشد ، بايد به احكام و دستورات اسلام نيز در خارج عمل كند تا اطلاق مؤمن بر او صحيح باشد ، ( و باصطلاح ساده ، مؤمن باشد ) يا تنها همان اقرار و عقيده براى اطلاق ايمان كافى است ، و مؤلف بزرگوار ميخواهد با اين آيه استدلال كند كه ايمان تنها همان اقرار و عقيده است ، و عمل بدستورات و احكام اسلام دخالتى در اطلاق ايمان بر شخص مؤمن ندارد . . . و البته اين مختصر براى توضيح سخن مؤلف بود و اما اينكه آيا اين نظر مؤلف صحيح است يا نه ، احتياج ببحث مفصلى دارد كه از وضع ترجمه و پاورقى خارج است ، و براى توضيح بيشتر بايد بكتب ديگرى كه مشروحاً در اينباره بحث كرده‌اند مراجعه شود .\r\n","page_name":" 41 ","page_number":43},
  {"content":"\r\n\r\n\r\n[ سوره التوبة ( 9 ) : آيات 19 تا 22 
  ]\r\nأَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ كَمَنْ آمَنَ بِاللَّهِ وَ الْيَوْمِ الْآخِرِ وَ جاهَدَ فِي سَبِيلِ اللَّهِ لا يَسْتَوُونَ عِنْدَ اللَّهِ وَ اللَّهُ لا يَهْدِي الْقَوْمَ الظَّالِمِينَ ( 19 ) الَّذِينَ آمَنُوا وَ هاجَرُوا وَ جاهَدُوا فِي سَبِيلِ اللَّهِ بِأَمْوالِهِمْ وَ أَنْفُسِهِمْ أَعْظَمُ دَرَجَةً عِنْدَ اللَّهِ وَ أُولئِكَ هُمُ الْفائِزُونَ ( 20 ) يُبَشِّرُهُمْ رَبُّهُمْ بِرَحْمَةٍ مِنْهُ وَ رِضْوانٍ وَ جَنَّاتٍ لَهُمْ فِيها نَعِيمٌ مُقِيمٌ ( 21 ) خالِدِينَ فِيها أَبَداً إِنَّ اللَّهَ عِنْدَهُ أَجْرٌ عَظِيمٌ ( 22 )\r\n\r\nترجمه :\r\nآيا ( منصب ) سقايت ( و آب دادن ) حاجيان و تعمير مسجد حرام را با ( مقام ) آن كس كه به خدا و روز قيامت ايمان آورده و در راه خدا جهاد كرده يكسان كرده‌ايد ؟\r\nآنها نزد خدا يكسان نيستند ، و خدا مردمان ستمكار را هدايت نميكند ( 19 ) آن كسانى كه ايمان آورده و هجرت كردند و بمال و جان خود در راه خدا جهاد كرده‌اند در درجه ( و مقام ) برترند ( و رتبهء والاترى ) نزد خدا ( دارند ) و آنها بخصوص كاميابان هستند ( 20 ) پروردگارشان آنها را برحمت و خوشنودى خويش و ( هم ) ببهشتهايى كه در آنها نعمتهاى جاودانى است نويد و مژده دهد ( 21 ) كه براى هميشه در آن جاويدانند ، براستى كه نزد خدا ( براى كردار نيك ) پاداشى بس بزرگ است ( 22 ) .\r\n\r\n","description":"","footnote":"","page_name":" 42 ","page_number":44},
  {"content":"\r\n\r\n\r\nبيان آيهء 19 تا 22\r\n\r\nشرح لغات :\r\nسقاية . . . وسيلهء كشيدن آب را گويند ، و محلى كه در آن چاه آب است نيز سقاية گويند .\r\nبشارت . . . چيزى است كه بدان سرور در بشرهء صورت ظاهر گردد .\r\nرضوان . . . آن حقيقتى است كه در برابر احسان مستحق گردد .\r\nنعيم . . . از نعمت مشتق است .\r\nابد . . . زمان آينده‌اى است كه انتها ندارد . چنانچه « قطّ » در ماضى به همين معنا است .\r\n\r\nشأن نزول :\r\nبگفتهء حسن و شعبى و محمد بن كعب قرظى اين آيه دربارهء على بن ابى طالب عليه السلام و عباس بن عبد المطلب و طلحة بن شيبه نازل شد ، و اين بدانجهت بود كه هر يك افتخار كرده طلحة گفت : من صاحب خانه كعبه و كليد دار آن هستم و اگر بخواهم ميتوانم شب خود را آنجا بسر برم ، و عباس گفت : من داراى منصب سقايت و عهده‌دار آن هستم .\r\nو على عليه السلام فرمود : من از اينمصبها كه شما بدان افتخار كنيد چيزى ندانم ولى همين قدر ميدانم كه من مدت ششماه پيش از ساير مردم بسوى قبله نماز گذاردم ، و متصدى امر جهاد و پيكار با دشمنان دين بودم .\r\nو برخى چون ابن سيرين و مرّة همدانى گفته‌اند : على عليه السلام بعمويش عباس فرمود : اى عمو ! چرا از مكه هجرت نمىكنى و برسول خدا نمىپيوندى ؟ عباس در پاسخ آن حضرت گفت :\r\nآيا كارى كه من عهده‌دار آن هستم فضيلت آن از هجرت بيشتر نيست ؟ منم كه\r\n\r\n","description":"","footnote":"","page_name":" 43 ","page_number":45},
  {"content":"\r\n\r\nمسجد الحرام را تعمير كرده و منصب سقايت حاجيان را به عهده دارم ؟ و دنبال اين گفتگو بود كه آيه فوق نازل شد .\r\nو حاكم ابو القاسم حسكانى بسندش از بريدة روايت كرده كه وقتى شيبة و عباس به يكديگر فخر و مباهات ميكردند ، در اينميان على بن ابى طالب بدانها گذشت و فرمود :\r\nبچه چيز به يكديگر مباهات ميكنيد ؟ عباس گفت : فضيلتى را كه من دارم هيچكس دارا نيست ، و آن منصب سقايت حاجيان است . شيبة گفت : و من هم متصدى تعمير مسجد الحرام هستم ! على عليه السلام فرمود : من براى شما شرم دارم زيرا من در كودكى بفضيلتى مفتخر شدم كه شما بدان فضيلت مفتخر نگشتيد ، آن دو گفتند : آن فضيلت چيست ؟\r\nفرمود : بينى شما دو نفر را با شمشير زدم تا وقتى كه به خدا و رسول او ايمان آورديد .\r\nعباس كه اين سخن را از على عليه السلام شنيد خشمناك برخاست و هم چنان كه دامنش ( از خشم ) بر زمين كشيده ميشد بنزد رسول خدا صلى اللَّه عليه و آله آمده گفت :\r\nمىبينى كه على با من چگونه روبرو شده و چه ميگويد ؟ حضرت دستور داده فرمود :\r\nعلى را نزد من آريد ، و چون على عليه السلام بنزد آن حضرت آمد رسول خدا ( ص ) به دو فرمود :\r\nچرا با عمويت اين گونه سخن گفتى ؟ على در پاسخ آن حضرت عرض كرد : اى رسول خدا من از روى حق و حقيقت با وى سخن گفتم چه او را خوش آيد و چه ناخوش ! در اينوقت جبرئيل نازل شد و سلام پروردگار را برسول خدا رسانيد و سپس اين آيه را نازل كرد .\r\nعباس كه اين جريان را مشاهده كرد سه بار گفت : « ما راضى شديم . . . » و در تفسير ابو حمزه است كه چون عباس در جنگ بدر بدست مسلمانان اسير شد جمعى از مهاجر و انصار بنزد او رفته و او را به كفرى كه داشت و پيوند خويشاوندى خود را كه با رسول خدا صلى اللَّه عليه و آله قطع كرده بود سرزنش و توبيخ كردند ، عباس در پاسخ آنان اظهار كرد : شما چرا كارهاى بد ما را به زبان ميآوريد اما كارهاى خوب ما را كتمان ميكنيد ؟ گفتند : مگر شما كار خوب هم داريد ؟ گفت : آرى به خدا مائيم كه مسجد الحرام را تعمير كرده و پرده دار خانهء كعبه هستيم ، سقايت حاجيان بعهدهء ما است ، و بيچارگان و درماندگان را ما از بند اسارت آزاد كنيم . . . در اينوقت آيه فوق نازل شد .\r\n\r\n","description":"","footnote":"","page_name":" 44 ","page_number":46},
  {"content":"\r\n\r\n\r\nتفسير\r\n « أَ جَعَلْتُمْ سِقايَةَ الْحاجِّ . . . »  اين جمله در اصطلاح استفهام انكارى است يعنى أهل سقايت حاجيان و تعمير مسجد را برابر قرار ندهيد با كسانى كه ايمان به خدا آورده اند . . . و روى اين معنى بايد لفظ « أهل » در دو جملهء  « سِقايَةَ الْحاجِّ »  و  « عِمارَةَ الْمَسْجِدِ الْحَرامِ »  در تقدير گرفته شود تا مقابله بين شخص باشد . و ممكن است لفظ « اهل » را در تقدير نگرفت ولى در جملهء  « كَمَنْ آمَنَ بِاللَّهِ »  مصدرى از لفظ « آمن » تقدير گرفت تا مقابله بين دو فعل باشد و تقدير چنين باشد : « أ جعلتم السقاية و العمارة كايمان من آمن باللَّه . . . » و حسن گفته : سقايت حاجيان عبارت بود از شراب كشمشى كه در ايام حج بحاجيان مىنوشاندند . و منظور خداى تعالى آن است كه اينكارها با ايمان به خدا مقابل نيست .\r\n « وَ الْيَوْمِ الْآخِرِ »  و بجهاد در راه خدا .\r\n « لا يَسْتَوُونَ عِنْدَ اللَّهِ »  يعنى در فضيلت و ثواب ايندو در پيشگاه خداوند مساوى نيستند .\r\n « وَ اللَّهُ لا يَهْدِي الْقَوْمَ الظَّالِمِينَ »  و خدا مردم ستمكار را به راه ثواب خويش هدايت نميكند چنانچه آن كسانى را كه نسبت به دو عارف هستند و فرمانبردارى او كنند و از نافرمانيش دورى گزينند هدايت فرمايد .\r\n « الَّذِينَ آمَنُوا . . . »  يعنى آنان كه او را تصديق كرده و بيگانگيش اعتراف دارند .\r\n « وَ هاجَرُوا »  و از وطنهاى خود - يعنى سرزمين كفر - بسرزمين اسلام هجرت كنند .\r\n « وَ جاهَدُوا فِي سَبِيلِ اللَّهِ . . . »  و در بر خورد با دشمنان دين سختيها را بر جان بخرند ، و بمال و جان جهاد كنند .\r\n « . . . أَعْظَمُ دَرَجَةً عِنْدَ اللَّهِ »  منزلت و مقام اينان بزرگتر از ديگرانى است كه چنين نكنند .\r\n « وَ أُولئِكَ هُمُ الْفائِزُونَ »  اينانند كاميابان .\r\n « يُبَشِّرُهُمْ رَبُّهُمْ بِرَحْمَةٍ مِنْهُ وَ رِضْوانٍ »  پروردگارشان اينان را به زبان پيمبران و وعده‌هايى كه در كتاب خود برحمت و مهر خود در دنيا مژده داده ، يعنى بدان ثوابى\r\n\r\n","description":"","footnote":"","page_name":" 45 ","page_number":47},
  {"content":"\r\n\r\nكه بر جهاد نويد داده . و به رضوان در آخرت .\r\n « وَ جَنَّاتٍ لَهُمْ . . . »  و بهشتهايى كه در آنها نعمتهايى دائمى و تمام نشدنى است .\r\n « خالِدِينَ فِيها أَبَداً »  آن بهشتهايى كه هميشه در آن جاويدانند .\r\n « إِنَّ اللَّهَ عِنْدَهُ أَجْرٌ عَظِيمٌ »  و پاداش كردارى كه آن پاداش بسيار است و نعمتهاى خلق بدان پايه نرسد نزد خدا است\r\n.\r\n\r\n","description":"","footnote":"","page_name":" 46 ","page_number":48},
  {"content":"\r\n\r\n\r\n[ سوره التوبة ( 9 ) : آيات 23 تا 24 
  ]\r\nيا أَيُّهَا الَّذِينَ آمَنُوا لا تَتَّخِذُوا آباءَكُمْ وَ إِخْوانَكُمْ أَوْلِياءَ إِنِ اسْتَحَبُّوا الْكُفْرَ عَلَى الْإِيمانِ وَ مَنْ يَتَوَلَّهُمْ مِنْكُمْ فَأُولئِكَ هُمُ الظَّالِمُونَ ( 23 ) قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ وَ أَزْواجُكُمْ وَ عَشِيرَتُكُمْ وَ أَمْوالٌ اقْتَرَفْتُمُوها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها أَحَبَّ إِلَيْكُمْ مِنَ اللَّهِ وَ رَسُولِهِ وَ جِهادٍ فِي سَبِيلِهِ فَتَرَبَّصُوا حَتَّى يَأْتِيَ اللَّهُ بِأَمْرِهِ وَ اللَّهُ لا يَهْدِي الْقَوْمَ الْفاسِقِينَ ( 24 )\r\n\r\nترجمه\r\nاى كسانى كه ايمان آورده‌ايد پدران و مادران خويش را ، اگر ( ديديد ) كفر را بر ايمان برگزيده ( و ترجيح داده ) اند بدوستى مگيريد ، و هر كه از شما ( با اينحال ) آنان را دوست بدارد آنها ستمكارانند ( 23 ) بگو اگر پدرانتان و پسرانتان و برادران و زنانتان ، و اموالى كه جمع‌آورى كرده‌ايد ، و تجارتى كه از كساد آن ميترسيد ، و مسكنهايى كه به آن دل خوش هستيد نزد شما از خدا و پيغمبر او و پيكار در راه او محبوبتر است به انتظار باشيد تا خدا فرمان خويش را دربارهء شما بياورد و خدا مردم فاسق ( و بد كار ) را هدايت نميكند . ( 24 ) .\r\n\r\n","description":"","footnote":"","page_name":" 47 ","page_number":49},
  {"content":"\r\n\r\n\r\nبيان آيه 23 - 24\r\n\r\nشأن نزول :\r\nاز امام باقر و امام صادق عليهما السلام روايت شده كه فرموده‌اند اين آيه دربارهء حاطب بن ابى بلتعه نازل شد كه وقتى رسول خدا صلى اللَّه عليه و آله آهنگ فتح مكه كرد وى نامه‌اى بقريش نوشت كه آنان را از جريان با خبر سازد .\r\n\r\nتفسير :\r\nخداى تعالى در اين آيات مؤمنان را از دوستى با كفار اگر چه پيوند خويشاوندى با آنها داشته باشند - نهى كرد و فرمود :\r\n « يا أَيُّهَا الَّذِينَ آمَنُوا . . . . »  اى كسانى كه ايمان آورده‌ايد پدران و مادران خويش را بدوستى مگيريد . . . و اين دستور دربارهء امر دين است و اما در موضوع كارهاى دنيا مجالست و معاشرت با آنان جايز است بدليل آيهء شريفهء  « وَ صاحِبْهُما فِي الدُّنْيا مَعْرُوفاً »  ( يعنى و در دنيا به نيكى با آنها همدم باش ) « 1 » . ابن عباس گفته : چون خداى تعالى بمؤمنان دستور داد تا از مكه هجرت كنند و آنها تصميم به اين كار گرفتند دچار مخالفت با زن و پدر و مادر و فرزندان خود شدند كه آنها دست بدامن اينان انداخته و از اين كار بازشان ميداشتند ، مؤمنان نيز بخاطر آنها ترك هجرت كردند ، خداى سبحان در اين آيات بيان فرمود كه أمر دين مقدم بر مراعات پيوند خويشاوندى و نسب است ، و حتى ارتباط پدر\r\n\r\n\r\n","description":"","footnote":"\r\n( 1 ) - آيه در سورهء لقمان - آيهء 15 - و دربارهء طرز معاشرت با پدر و مادر است ، و تمامى آيه چنين است :\r\n « وَ إِنْ جاهَداكَ عَلى أَنْ تُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما وَ صاحِبْهُما فِي الدُّنْيا مَعْرُوفاً »  و خلاصه معناى آن اين است كه اگر خواستند تو را مشرك سازند اطاعتشان مكن ولى در دنيا به نيكى با آن دو رفتار كن .\r\n","page_name":" 48 ","page_number":50},
  {"content":"\r\n\r\nو مادرى را بايد در اينمورد قطع كرد تا چه رسد به ديگران .\r\n « إِنِ اسْتَحَبُّوا الْكُفْرَ عَلَى الْإِيمانِ »  يعنى اگر كفر را برگزيدند و بر ايمان ترجيح دادند ، حسن گفته : هر كس مشرك را دوست داشته باشد و به شرك او راضى باشد او نيز مشرك است .\r\n « وَ مَنْ يَتَوَلَّهُمْ مِنْكُمْ . . . »  يعنى هر كه آنان را دوست بدارد و بخاطر آنان دست از فرمانبردارى خدا بكشد و آنها را بر اسرار مسلمانان مطلع سازد ، اينان بخويش ستم كرده‌اند زيرا دوستى را در جاى خود كه اهل ايمان بوده مصرف نكرده و در غير آن صرف كرده‌اند .\r\n « قُلْ إِنْ كانَ آباؤُكُمْ . . . . . »  بگو اى محمد به اين مردمانى كه از هجرت به شهر اسلام ( مدينه ) روى گردانده‌اند ، اگر پدرانتان كه وسيلهء تولد شما بوده‌اند .\r\n « وَ أَبْناؤُكُمْ »  يعنى پسرانتان كه شما وسيلهء پيدايش آنها بوده‌ايد .\r\n « وَ إِخْوانُكُمْ »  و برادران نسبى شما .\r\n « وَ أَزْواجُكُمْ »  و زنانتان كه با آنها عقد ازدواج بسته‌ايد .\r\n « وَ عَشِيرَتُكُمْ »  و نزديكانتان .\r\n « وَ أَمْوالٌ اقْتَرَفْتُمُوها »  و اموالى را كه بدست آورده‌ايد و جمع كرده‌ايد .\r\n « وَ تِجارَةٌ تَخْشَوْنَ كَسادَها »  و تجارتى را كه اگر بفرمانبردارى خداى تعالى و جهاد مشغول شويد ترس كسادى آن را داريد .\r\n « وَ مَساكِنُ تَرْضَوْنَها »  و مسكنهايى را كه براى خود انتخاب كرده و بماندن در آنها دل خوشيد .\r\n « أَحَبَّ إِلَيْكُمْ »  پيش شما محبوبتر و اثرش در دل شما بيشتر است .\r\n « مِنَ اللَّهِ وَ رَسُولِهِ »  از فرمانبردارى خدا و فرمانبردارى پيغمبر او .\r\n « وَ جِهادٍ فِي سَبِيلِهِ »  و جهاد در راه خدا .\r\n « فَتَرَبَّصُوا »  پس انتظار بريد .\r\n « حَتَّى يَأْتِيَ اللَّهُ بِأَمْرِهِ »  تا خدا حكم خود را دربارهء شما صادر كند ، و برخى چون\r\n\r\n","description":"","footnote":"","page_name":" 49 ","page_number":51},
  {"content":"\r\n\r\nحسن و جبائى گفته‌اند يعنى دستور عقوبت شما را در آينده نزديك يا دور صادر كند بخاطر آنكه شما آنچه را گفته شد بر جهاد و فرمانبردارى خدا ترجيح داديد ، و در اين كلام تهديد سختى است . و مجاهد گفته : منظور از أمر خدا فتح مكه است . و برخى گفته‌اند اين تفسير صحيح نيست چون سورهء برائة پس از فتح مكه نازل شده .\r\n « وَ اللَّهُ لا يَهْدِي الْقَوْمَ الْفاسِقِينَ »  تفسير آن گذشت .\r\n\r\n","description":"","footnote":"","page_name":" 50 ","page_number":52},
  {"content":"\r\n\r\n\r\n[ سوره التوبة ( 9 ) : آيات 25 تا 27 
  ]\r\nلَقَدْ نَصَرَكُمُ اللَّهُ فِي مَواطِنَ كَثِيرَةٍ وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَ ضاقَتْ عَلَيْكُمُ الْأَرْضُ بِما رَحُبَتْ ثُمَّ وَلَّيْتُمْ مُدْبِرِينَ ( 25 ) ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَنْزَلَ جُنُوداً لَمْ تَرَوْها وَ عَذَّبَ الَّذِينَ كَفَرُوا وَ ذلِكَ جَزاءُ الْكافِرِينَ ( 26 ) ثُمَّ يَتُوبُ اللَّهُ مِنْ بَعْدِ ذلِكَ عَلى مَنْ يَشاءُ وَ اللَّهُ غَفُورٌ رَحِيمٌ ( 27 )\r\n\r\nترجمه\r\nخدا شما را در مواقع بسيار نصرت داد ، و روز ( جنگ ) حنين هنگامى كه كثرت سپاهيانتان شما را مسرور ساخت ، ولى اين زيادى سپاه به كار شما نيامد ، و زمين با همه فراخيش بر شما تنگ شد ، و منهزمانه پشت كرده و گريختيد ( 25 ) سپس خداوند آرامش خود را بر پيغمبرش و بر مؤمنان فرو فرستاد ، و لشگريانى كه شما آنها را نميديديد فرود آورد ، و كسانى را كه كفر ميورزيدند به عذاب دچار كرد ( و مغلوب ساخت ) و همين است سزاى كافران ( 26 ) آن گاه پس از اين جريان خدا توبهء هر كه را خواهد ميپذيرد و خدا آمرزنده و مهربان است ( 27 ) .\r\n\r\n","description":"","footnote":"","page_name":" 51 ","page_number":53},
  {"content":"\r\n\r\n\r\nبيان آيه 25 تا 27\r\n\r\nشرح لغات :\r\nموطن : جايى است كه صاحب آن در آنجا اقامت گزيند .\r\nحنين : نام دره‌اى است ميان مكه و طائف .\r\nاعجاب : ( در أعجبتكم ) خوشحالى و سرور است از آنچه بشگفت آورد .\r\nرحب : به معناى فراخى در مكان است ، و ضدّ آن تنگى است .\r\nسكينه : آرامش و امنيت .\r\n\r\nتفسير :\r\nچون در آيات پيش بمؤمنان دستور كارزار داده شد ، در اين آيات خداى تعالى نصرتهايى را كه در حالات مختلف نصيب آنان كرده تذكر ميدهد :\r\n « لَقَدْ نَصَرَكُمُ اللَّهُ . . . »  لام در اينجا لام قسم است ، و گويا خداى تعالى سوگند خورده كه مؤمنان را در جاهاى بسيارى يارى كرده و با وجود ضعف و افراد اندك آنان را بر دشمن پيروز گردانده ، و اين سخن را بدانجهت فرمود كه آنان را تشويق كند تا در مورد فرمانبردارى خدا پاى بند خاندان و نزديكان نشوند و دل از آنها برگرفته بسوى خداى تعالى متوجه شوند ، و از امام باقر و امام صادق عليهما السلام روايت شده كه فرمودند : اين « مواطن كثيرة » در آيه ، هشتاد مورد بود ( كه خدا مسلمانان را يارى كرد ) . و در حديث آمده كه متوكل سخت بيمار شد و نذر كرد : اگر خدا او را شفا داد مالى « كثير » صدقه بدهد ، و چون بهبودى يافت از علماء پرسيد ( براى اداى نذر چه اندازه بايد صدقه بدهم ) و حد مال كثير چقدر است ؟ آنان در اينباره اختلاف كردند ، نزديكان متوكل نظر دادند كه اين مسئله را از حضرت على بن محمد ( امام هادى ) عليه السلام بپرسد ، و اين جريان در وقتى بود كه آن حضرت در خانهء متوكل زندانى بود ،\r\n\r\n","description":"","footnote":"","page_name":" 52 ","page_number":54},
  {"content":"\r\n\r\nمتوكل دستور داد نامه‌اى در اينباره به حضرت هادى بنويسند ، و حضرت در جواب نوشت :\r\nهشتاد درهم صدقه بدهد ، و چون علت آن را پرسيدند امام عليه السلام اين آيه را تلاوت كرد و فرمود : ما اين « مواطن كثيرة » را شمرده‌ايم هشتاد موطن بوده است .\r\n « وَ يَوْمَ حُنَيْنٍ »  يعنى در روز حنين .\r\n « إِذْ أَعْجَبَتْكُمْ كَثْرَتُكُمْ »  يعنى كثرت لشكر شما را خوشحال كرد و از زيادى لشكرتان بشگفت آمديد . قتادة گفته : سبب هزيمت مسلمانان در جنگ حنين آن بود كه برخى از مسلمين چون كثرت سپاهيان خود را مشاهده كرده گفتند : امروز ديگر بخاطر كمى سپاه شكست نخواهيم خورد ، و همين سبب شد كه پس از ساعتى منهزم گشتند ، و عدد سپاهيانشان در آن روز دوازده هزار نفر بود ، و برخى گفته‌اند : ده هزار نفر بودند ، و ديگرى گفته : هشت هزار بوده‌اند ، ولى روايت نخستين ( يعنى همان دوازده هزار ) صحيحتر است و در بيشتر روايات همان اندازه ذكر شده است .\r\n « وَ ضاقَتْ عَلَيْكُمُ الْأَرْضُ بِما رَحُبَتْ »  يعنى زمين با فراخيش بر شما تنگ شد و جايى كه بدانجا فرار كنيد نيافتيد .\r\n « ثُمَّ وَلَّيْتُمْ مُدْبِرِينَ »  يعنى بدشمن پشت كرده و گريختيد .\r\n « ثُمَّ أَنْزَلَ اللَّهُ سَكِينَتَهُ »  يعنى آن رحمتى را كه نفس انسانى بدان آرام شود و ترس و خوف بدان زائل گردد نازل فرمود .\r\n « عَلى رَسُولِهِ وَ عَلَى الْمُؤْمِنِينَ »  يعنى بر آن مؤمنانى كه بازگشتند و با كافران كارزار كردند ، و ضحاك بن مزاحم گفته : منظور از مؤمنان كسانى بودند كه در آن هنگامه در كنار رسول خدا صلى اللَّه عليه و آله ماندند و فرار نكردند ، و آنها على عليه السلام و عباس و چند تن ديگر از بنى هاشم بودند ، و حسن بن على بن فضال از حضرت رضا عليه السلام روايت كرده كه آن حضرت فرمود : « سكينه » نسيمى خوشبو است از بهشت كه به صورت آدمى در آيد و با پيمبران باشد ، و اين روايتى است كه عياشى آن را روايت كرده است .\r\n « وَ أَنْزَلَ جُنُوداً لَمْ تَرَوْها »  منظور لشكريانى از فرشتگان است ، و برخى چون\r\n\r\n","description":"","footnote":"","page_name":" 53 ","page_number":55},
  {"content":"\r\n\r\nجبائى گفته‌اند : فرشتگان در روز حنين براى قوى دل ساختن مؤمنان و پشت گرمى آنان بجنگ آمدند و دست به كار زار نشدند ، و تنها در جنگ بدر بود كه بطرفدارى مسلمانان وارد جنگ شدند .\r\n « وَ عَذَّبَ الَّذِينَ كَفَرُوا »  يعنى آنان را بوسيلهء قتل و اسارت و سلب اموال و فرزندان عذاب فرمود .\r\n « وَ ذلِكَ جَزاءُ الْكافِرِينَ »  يعنى اين عذاب ، كيفر كافران بود بواسطهء كفرشان .\r\n « ثُمَّ يَتُوبُ اللَّهُ مِنْ بَعْدِ ذلِكَ عَلى مَنْ يَشاءُ »  خداى تعالى در آيات فوق در سه جا لفظ « ثم » را دنبال هم ذكر فرمود : 1 - در آيهء  « ثُمَّ وَلَّيْتُمْ . . »  كه بفعل قبل از آن يعنى  « ضاقَتْ عَلَيْكُمُ »  عطف شده 2 - در آيهء  « ثُمَّ أَنْزَلَ اللَّهُ سَكِينَتَهُ »  كه به  « وَلَّيْتُمْ مُدْبِرِينَ »  عطف شده . 3 - آيهء  « ثُمَّ يَتُوبُ اللَّهُ . . . »  كه به  « وَ أَنْزَلَ جُنُوداً . . . »  عطف شده است .\r\nو وجه اينكه در اينجا مستقبل بماضى عطف شده بخاطر تشابه آن دو به يكديگر است ، زيرا آيهء نخستين دربارهء يادآورى نعمت خدا ، و آيهء دوم وعدهء بنعمت خدا است ، و معناى آيه چنين است : آن گاه خداوند هر كه را كه از شرك توبه كند و بفرمانبردارى خدا باز گردد ، و از اعمال زشت پيشين خود پشيمان گردد توبه‌اش را مىپذيرد ، و ممكن است مقصود توبه آن مسلمانانى باشد كه پس از انهزام بازگشتند ، و معناى سوم آن است كه منظور توبهء آنها از آن حال شگفت و سرورى بود كه از كثرت سپاهيان اسلام بدانها دست داد ، و اينكه خداوند در اين آيه پذيرش توبهء آنها را بستهء بمشيت و ارادهء خود ساخته بخاطر آن است كه پذيرش توبه بر خدا لازم نيست چنانچه دستهء معتقدند بلكه قبول آن تفضلى است از جانب خداى تعالى .\r\n « وَ اللَّهُ غَفُورٌ »  يعنى پوشندهء گناهان است « رحيم » يعنى نسبت به بندگان رحيم و مهربان است .\r\n\r\nداستان جنگ حنين\r\nتاريخ نويسان و مفسرين گفته‌اند كه چون رسول خدا صلى اللَّه عليه و آله مكه را\r\n\r\n","description":"","footnote":"","page_name":" 54 ","page_number":56},
  {"content":"\r\n\r\nفتح كرد از آنجا براى جنگ با قبائل هوازن و ثقيف بسوى حنين حركت كرد ، و اين جريان در آخر ماه رمضان يا در شوال سال هشتم هجرت بود ، و سبب اين كار رسول خدا - صلى اللَّه عليه و آله آن بود كه رؤساى هوازن بنزد مالك بن عوف نصرى اجتماع كرده و اموال و زنان و كودكان را نيز بهمراه خود آوردند ، و در سرزمين « اوطاس » « 1 » فرود آمدند در ميان آنها پيرى سالخورده كه دو چشم خود را از دست داده بود وجود داشت كه نامش دريد بن صمة و رئيس قبيلهء جشم بود .\r\nبدانجا كه رسيدند ، دريد پرسيد : اكنون در چه سرزمينى هستيد ؟ در پاسخش گفتند : در وادى اوطاس ! دريد گفت : براى جولان اسبان جاى خوبى است ، نه سنگلاخى است سخت ، و نه ريگزارى است نرم . آن گاه سخن خود را ادامه داده پرسيد :\r\nچه شده كه صداى اشتران ، و بانگ خران ، و سر و صداى گاوان و گوسفندان و گريهء كودكان به گوش ميرسد ؟ در پاسخش گفتند : مالك بن عوف دستور داده مردم فرزندان و زنان و اموال خود را نيز همراه بياورند تا هر كس بخاطر دفاع آنها به خوبى جنگ كند دريد ( با ناراحتى ) گفت : بپروردگار كعبه سوگند اين مرد گوسفند چران است ( او را با جنگ چه كار ) ! آن گاه دستور داد مالك را بنزدش حاضر كنند چون مالك پيش وى آمد به دو گفت : اى مالك تو امروز رئيس قبيلهء خود هستى و از پس امروز فردايى است ، اين مردم را بسرزمينهاى خود باز گردان آن گاه مردانشان را انتخاب كرده بر پشت اسبان سوار كن و آنها را بجنگ بياور ، زيرا آنچه به كار تو آيد سوار كاران شمشير زنند و در آن هنگامه اگر جنگ بنفع تو پايان يافت كه آنها كه پشت سر توأند ( از زنان و فرزندان ) به تو ملحق خواهند شد ، و اگر بشكست تو انجاميد در مورد زنان و خاندانت رسوا نگشته‌اى ( و آنها را بدست دشمن نسپارده‌اى ) ؟\r\nمالك ( كه حاضر نبود زير بار حرف ديگرى برود ) در پاسخش گفت : تو پير شده‌اى و دانش و عقل تو از دست رفته است .\r\n\r\n\r\n","description":"","footnote":"\r\n( 1 ) - اوطاس نام جايى در سه منزلى جنوب مكه بود .\r\n","page_name":" 55 ","page_number":57},
  {"content":"\r\n\r\nاز آن سو رسول خدا صلى اللَّه عليه و آله پرچم بزرگ جنگ را بست و بدست على بن ابى طالب عليه السلام سپرد و پرچمهاى ديگر را نيز بدست همانهايى داد كه آن را با خود به مكه آورده بودند ، و پس از آنكه پانزده روز در مكه توقف فرمود بسوى حنين حركت كرد ، و براى تجهيز كار نيز كسى را بنزد صفوان بن اميه ( كه يكى از ثروتمندان مكه بود ) فرستاد و تعداد يكصد زره به صورت عاريه از او درخواست كرد ، صفوان پيغام داد :\r\nآيا به صورت عاريه ميخواهى يا به زور ميخواهى بگيرى ؟ رسول خدا ( ص ) فرمود : به صورت عاريهء مضمونه ميخواهم ( كه اگر يكى از آنها نيز از بين رفت عوض آن را به تو باز گردانم ) ! صفوان كه چنان ديد يكصد زره به صورت امانت براى آن حضرت فرستاد و خود نيز بهمراه لشگريان اسلام حركت كرد ، و دو هزار نفر ديگر از تازه مسلمانان مكه با لشگر اسلام بسوى حنين حركت كردند كه با ده هزار نفرى كه همراه رسول خدا صلى اللَّه عليه و آله به مكه آمده بودند جمعاً دوازده هزار نفر ميشدند .\r\nرسول خدا صلى اللَّه عليه و آله يك تن از اصحاب خود را فرستاد تا خبرى از دشمن بياورد ، و آن مرد چون بنزد مالك بن عوف رسيد از او شنيد كه بلشگريان خويش ميگويد هر يك از شما زن و دارايى خود را پشت سر قرار دهيد ، و غلاف شمشيرها را بشكنيد و در اطراف اين درّه و پشت درختان كمين كنيد و چون سپيدهء صبح زد يكباره حمله افكنيد و دشمن را درهم بشكنيد زيرا محمد با مردم جنگجوى سلحشورى روبرو نشده ( تا مزهء شكست را بچشد ) ! رسول خدا صلى اللَّه عليه و آله چون نماز صبح را با اصحاب خود خواند از درّهء حنين سرازير شد ، در اينوقت لشكريان هوازن از هر سو به مسلمانان حمله كردند ، جلوداران لشگر اسلام كه قبيلهء بنى سليم بودند با اين حملهء ناگهانى دشمن فرار كردند و بدنبال آنان ديگرانى كه پشت سر آنها قرار داشتند دسته دسته گريختند و بخاطر آن غرورى كه از كثرت سپاهيان بدانها دست داده بود دشمن كنترل ميدان جنگ را بدست گرفت ، و اينها نيز رو بفرار نهاده از پيش روى رسول خدا صلى اللَّه عليه و آله نيز گذشتند و به پشت سرشان نيز\r\n\r\n","description":"","footnote":"","page_name":" 56 ","page_number":58},
  {"content":"\r\n\r\nنگاه نكردند ، و بجز على عليه السلام كه پرچم جنگ در دست او بود با چند تن ديگر كه ايستادگى كردند بقيه همگى فرار كردند ، و آن چند تن عبارت بودند از عباس بن عبد المطلب كه دهنهء استر رسول خدا را بدست داشت ، و فضل بن عباس كه در سمت راست آن حضرت بود ، و ابو سفيان بن حارث بن عبد المطلب كه در سمت چپ او قرار داشت ، و نوفل بن حارث و ربيعة بن حارث و رويهمرفته نه تن از بنى هاشم و يك تن از غير آنها و او ايمن بن ام ايمن بود كه در همانروز بشهادت رسيد ، و در همين باره عباس گفته است :\r\n 1 - نصرنا رسول اللَّه فى الحرب تسعة * و قد فرّ من قد فرّ عنه فأقشعوا \r\n 2 - و قولى اذا ما الفضل كرّ بسيفه * على القوم اخرى يا بنى ليرجعوا \r\n 3 - و عاشرنا لا قى الحمام بنفسه * لما ناله فى اللَّه لا يتوجع \r\nترجمه :\r\n1 - ما بوديم كه رسول خدا را در جنگ يارى كرديم و ما نه تن بيش نبوديم و ديگران همه گريخته و پراكنده شدند .\r\n2 - و گفتار من كه بپسرم فضل - در وقتى كه بدشمن حمله ميكرد - ميگفتم كه اى پسرم ضربت ديگرى بزن تا ( دشمن يا گريختگان مسلمانان ) باز گردند .\r\n3 - و دهمين ما كه خود مرگ را ديدار كرد ( و بشهادت رسيد ) و از آنچه در راه خدا به دو رسيده بود اظهار درد نميكرد .\r\nو چون رسول خدا - صلى اللَّه عليه و آله - انهزام لشگريان را ديد بعمويش عباس - كه صداى رسا و بلندى داشت - فرمود : بالاى اين بلندى برو و صدا بزن : اى گروه مهاجر و انصار ، اى اصحاب سورهء بقره « 1 » ، و اى اهل بيعت شجره « 2 » ، بكجا فرار ميكنيد ؟\r\n\r\n\r\n","description":"","footnote":"\r\n( 1 ) - در اينكه منظور از اين جمله چيست مرحوم مجلسى ( ره ) و ديگران وجوهى گفته‌اند ، يكى آنكه : اى كسانى كه سورهء بقرة را خوانده و ميدانيد و آن همه آياتى را كه دربارهء جنگ با مشركان در آن سوره نازل گشته ميدانيد ؟ مانند آيه 191 :  « وَ اقْتُلُوهُمْ حَيْثُ ثَقِفْتُمُوهُمْ . . . »  و آيهء 193  « وَ قاتِلُوهُمْ حَتَّى لا تَكُونَ فِتْنَةٌ . . . »  و ديگر آيات ، و ديگر آنكه منظور سرزنش و تشبيه آنها بمردمى است كه خدا در آيه 246 از اين سوره سرگذشتشان را بيان فرموده كه آنها به پيغمبر خود اظهار كردند « فرمانروايى براى ما معين كن تا همراهش كار زار كنيم » . . . - تا آنجا كه فرمايد : « و چون كار زار بر آنها مقرر شد جز اندكى بقيه روى گردانده و گريختند » .\r\n( 2 ) - منظور درختى است كه مسلمانان در حديبية در زير آن درخت با رسول خدا - صلى اللَّه عليه و آله - بيعت كردند و آن بيعت بخاطر آن درخت به بيعت شجرة موسوم گشت .\r\n","page_name":" 57 ","page_number":59},
  {"content":"\r\n\r\nاين رسول خدا است ! مسلمانان كه صداى عباس را شنيدند بازگشتند و گفتند : « لبيك ، لبيك » و بخصوص انصار سبقت جسته بجنگ مشركين پرداختند تا جايى كه رسول خدا - صلى اللَّه عليه و آله - ( كه از دور ميدان جنگ را تماشا ميكرد ) فرمود : « اكنون تنور جنگ گرم شد ، من از روى صدق و راستى پيغمبرم ، و منم فرزند عبد المطلب » .\r\nدر اينوقت بود كه نصرت خداى تعالى نازل گشت ، و قبيلهء هوازن به سختى شكست خورده و منهزم گشتند و بهر سو گريختند ، و مالك بن عوف بيامد تا داخل قلعه طائف گشت مسلمانان آنها را تعقيب كرده حدود صد نفر آنان را كشتند و اموال و زنان و فرزندانشان را باسارت گرفتند ، رسول خدا ( ص ) دستور داد كودكان و اموال را بسوى - جعرانة « 1 » ببرند ، و بديل بن ورقاء خزاعى را بر آنها گماشت ، و خود بدنبال فراريان و مالك بن عوف به طائف آمد و آن شهر را محاصره كرد و بقيهء ماه شوال را در همانجا توقف كرد ، و چون ماه ذيقعده شد از آنجا حركت كرده به جعرانة آمد و غنائم جنگ را تقسيم نمود .\r\nسعيد بن مسيب گويد : مردى كه در جنگ حنين بهمراه مشركان بود براى من گفت :\r\nهنگامى كه ما با لشگر رسول خدا - صلى اللَّه عليه و آله - برخورد كرديم باندازهء دوشيدن گوسفند در برابر ما تاب مقاومت : اوردند و منهزم گشتند ، ما بتعقيب آنان پرداختيم تا چون به صاحب استر شهباء ( خاكسترى رنگ ) يعنى رسول خدا - صلى اللَّه عليه و آله - رسيديم ، مردانى سفيد رو را ديديم كه بما گفتند رويتان زشت باد باز گرديد و ما باز گشته و آنها بر ما غالب شدند و ما را شكست دادند ، و منظورش از مردان سفيد رو همان فرشتگان بودند .\r\nو زهرى گفته : شنيدم كه در آن روز شيبة بن عثمان نقل كرده كه من پشت سر\r\n\r\n\r\n","description":"","footnote":"\r\n( 1 ) - جعرانة نام جايى است ميان مكه و طائف و فاصلهء آن تا مكه هفت ميل است .\r\n","page_name":" 58 ","page_number":60},
  {"content":"\r\n\r\nرسول خدا - صلى اللَّه عليه و آله - رفتم تا آن حضرت را بجاى طلحة بن عثمان و عثمان بن طلحة كه هر دو در جنگ احد كشته شده بودند بقتل رسانم ، رسول خدا - صلى اللَّه عليه و آله - از قصد درونى من آگاه شد و رو به من كرده دستى بسينه‌ام زد و فرمود : اى شيبة تو را در پناه خدا مىنهم ، من كه اين سخن را شنيدم لرزه بر اندامم افتاد و نگاهى به دو كرده ديدم آن حضرت پيش من از چشم و گوشم محبوبتر است ، بىاختيار گفتم : گواهى دهم كه تو پيغمبر خدايى ، و براستى خداوند تو را بر راز درونى من مطلع ساخت .\r\nو بهر صورت رسول خدا - صلى اللَّه عليه و آله - غنائم جنگ را در جعرّانة تقسيم كرد ، و مجموع زنان و كودكانى كه در جنگ حنين از هوازن اسير شده بودند ششهزار نفر بودند و شتران و گوسفندانى كه بدست آنها افتاده بود از حساب بيرون بود .\r\nابو سعيد خدرى گويد : رسول خدا - صلى اللَّه عليه و آله - غنائم را ميان آن دسته از قريش كه تازه مسلمان شده بودند و ساير عرب تقسيم نمود تا دل آنها را بدينوسيله بدست آورد و براى انصار مدينه چيزى از آن غنائم منظور نفرمود ، ( و همين سبب شد كه آنها دلتنگ شوند ) از اينرو سعد بن عبادة ( رئيس انصار ) بنزد آن حضرت آمد و گفت : اى رسول خدا انصار مدينه از اين تقسيم كه مخصوص قبيلهء خود و ساير عرب ساختى و براى اينان نصيبى منظور نكرده‌اى ناراضى هستند ؟ حضرت بسعد فرمود : تو خود چه نظر دارى ؟\r\nعرضكرد : من نيز يكى از همان قوم خود هستم ، رسول خدا - صلى اللَّه عليه و آله - فرمود :\r\nپس قوم خود را در اين « آغل » « 1 » جمع كن ، سعد بدستور آن حضرت انصار را در آنجا جمع كرد ، و رسول خدا ( ص ) بدانجا آمد و ميان آنها ايستاد و پس از حمد و ثناى الهى چنين فرمود :\r\nاى گروه انصار آيا هنگامى كه من بنزد شما آمدم گمراه نبوديد و خدا شما را هدايت كرد ؟ و آيا فقير نبوديد و خدا توانگرتان ساخت ؟ با هم دشمن نبوديد و خدا دلهاى شما را با هم مهربان ساخت ؟\r\nهمه در پاسخ گفتند : چرا اى رسول خدا .\r\n\r\n\r\n","description":"","footnote":"\r\n( 1 ) - آغل بجايى گويند كه اطراف آن را ديوار كشند تا گاو و شتر و گوسفند در آنجا نگهدارى كنند .\r\n","page_name":" 59 ","page_number":61},
  {"content":"\r\n\r\nسپس فرمود : اى گروه انصار چرا شما به من پاسخ نميدهيد ؟\r\nگفتند : چه بگوئيم ؟ و چه پاسخى بدهيم اين منتى است كه خدا و رسول بر ما دارند ! فرمود : به خدا اگر ميخواستيد پاسخ دهيد به من مىگفتيد - و گفته‌تان هم صحيح بود - كه تو نيز وقتى بنزد آمدى كه آواره بودى و ما منزل به تو داديم ، و فقير و ندار بودى و ما با بذل مال و جان با تو مواسات كرديم ، و ترسان بودى ما امنيت خاطرت را فراهم كرديم ، و ديگران دست از ياريت كشيده بودند و ما تو را يارى كرديم ؟\r\nدر پاسخ گفتند : اين نيز منتى از خدا و رسول او بود كه بر ما دارند ! فرمود : اى گروه انصار آيا بخاطر مختصر گياه سبزى از مال دنيا كه من خواستم بوسيلهء آن دل مردمى را بدست آورم تا مسلمان شوند از من گله‌مند شديد در صورتى كه من شما را به همان بهره‌اى كه خدا برايتان مقدّر فرمود يعنى ( همان نعمت ) اسلام واگذاشتم ؟\r\nاى گروه انصار آيا راضى نيستيد كه مردم از اينجا با گوسفند و شتر بخانه‌هاى خود باز گردند ولى شما ، رسول خدا را بمنازل خود ببريد ؟ سوگند به آنكه جانم بدست او است اگر همهء مردم بيك راه روند و انصار تنها براهى ديگر من همان راه انصار را پيش ميگيرم ، و اگر موضوع هجرت در كار نبود من خود يكى از انصار بودم ، ( آن گاه دست بدعا برداشته فرمود : ) خدايا انصار و فرزندان انصار و فرزندان فرزندان انصار را رحمت كن .\r\nانصار كه اين سخنان را شنيدند آن قدر گريستند كه محاسن آنان تر شد و در پاسخ آن حضرت گفتند : ما بقسمتى كه خدا و رسول بر ايمان تعيين كنند ( يا با قرار گرفتن خدا و رسول در سهم خود ) راضى هستيم ، و دنبال اين سخن پراكنده شده و بدنبال كار خود رفتند .\r\nانس بن مالك گويد : در آن روز رسول خدا - صلى اللَّه عليه و آله - دستور داد تا جار بزنند : كسى با زنان آبستن ( از اسيران ) هم بستر نشود ، و با زنان غير آبستن نيز تا خون حيض نه بينند هم بستر نشوند ، و پس از اين جريان فرستادگان هوازن در جعرانة بنزد آن حضرت آمده مسلمان شدند و بدنبال اين جريان سخنورى از ايشان\r\n\r\n","description":"","footnote":"","page_name":" 60 ","page_number":62},
  {"content":"\r\n\r\nبرخاسته و عرضكرد : يا رسول اللَّه در ميان اين زنان اسير ، خاله‌ها و دايه‌هاى شما ( از قبيلهء بنى اسد ) هستند كه كفالت تو را در كودكى به عهده داشتند ، و اگر ابن ابى شمر ( پادشاه شام ) ، و يا نعمان بن منذر ( پادشاه عراق ) بر ما حكومت ميكردند ، و آنچه را اكنون ما بدان دچار گشته‌ايم در آن وقت دچار آن ميشديم اميد لطف و محبت آنها را نسبت به خود داشتيم و تو بهترين كفيلانى ، آن گاه اشعارى نيز قرائت كرد .\r\nرسول خدا - صلى اللَّه عليه و آله - فرمود : كداميك نزد شما محبوبتر است :\r\nاسيران ، يا اموال ؟ آنان در پاسخ گفتند : اى رسول خدا ما را ميان شرف و مال مخير ساختى و شرف نزد ما محبوبتر است و با وجود آن ما دربارهء گوسفند و شتر سخنى به زبان نميآوريم ! رسول خدا - صلى اللَّه عليه و آله - فرمود : اما آنچه از اسيران كه در دست بنى هاشم است آنها از شما است ( و من متعهد ميشوم كه آنها را بشما باز گردانم ) و اما آنچه در دست ساير مسلمانان است من با آنها در اينباره سخن ميگويم و براى آزادى آنها نيز وساطت خواهم كرد ، و خودتان نيز با آنها سخن بگوئيد و اسلام خود را آشكار سازيد ( تا مؤثرتر واقع شود ) ! و چون رسول خدا - صلى اللَّه عليه و آله - نماز ظهر را خواند آنها برخاسته همان سخنان را تكرار كردند ، رسول خدا - صلى اللَّه عليه و آله - نيز ( دوباره در ميان مردم ) فرمود : آنچه از آنها كه در دست بنى هاشم هستند من آنها را باز گرداندم و آنچه در دست ساير مسلمانان است هر كه خواهد از روى ميل و رغبت بدون گرفتن فديه ( و پول ) آنها را باز گرداند ، و هر كه خواهد فديه گيرد من فديهء آنها را ميپردازم تا آنها را باز گردانند .\r\nبدنبال اين سخن بيشتر مسلمانان حاضر شدند بدون فديه اسيران را باز گردانند و گروه اندكى نيز فديه گرفته و آنها را آزاد كردند ، و پس از آن رسول خدا - صلى اللَّه عليه - و آله - براى مالك عوف پيغام داد كه اگر اسلام آورده پيش ما بيايى اموال و خاندانت را به تو باز گردانم و علاوه صد شتر هم به تو مىدهم ، اين پيغام كه به مالك رسيد از طائف حركت كرده بنزد رسول خدا - صلى اللَّه عليه و آله - آمد و آن حضرت نيز اموال و زن و فرزند او را بوى بازگرداند و صد شتر نيز به دو داد و او را بر مسلمانان قومش امير ساخت\r\n.\r\n\r\n","description":"","footnote":"","page_name":" 61 ","page_number":63},
  {"content":"\r\n\r\n\r\n[ سوره التوبة ( 9 ) : آيات 28 تا 29 
  ]\r\nيا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا وَ إِنْ خِفْتُمْ عَيْلَةً فَسَوْفَ يُغْنِيكُمُ اللَّهُ مِنْ فَضْلِهِ إِنْ شاءَ إِنَّ اللَّهَ عَلِيمٌ حَكِيمٌ ( 28 ) قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ ( 29 )\r\n\r\nترجمه\r\nاى كسانى كه ايمان آورده‌ايد ( بدانيد كه ) بطور تحقيق مشركان نجس هستند ، و پس از اين سال ديگر نبايد به مسجد الحرام نزديك شوند ، و اگر از فقر ميترسيد ( بدانيد كه ) به زودى خدا شما را از فضل خويش - اگر بخواهد - توانگر سازد كه خدا دانا و فرزانه است ( 28 ) .\r\nبا آن دسته از اهل كتاب كه ايمان به خدا و روز جزا ندارند ، و آنچه را خدا و رسولش حرام كرده حرام ندانند ، و بدين حق نميگروند پيكار و كارزار كنيد تا بدست خود با خوارى و فروتنى جزيه دهند ( 29 ) .\r\n\r\n","description":"","footnote":"","page_name":" 62 ","page_number":64},
  {"content":"\r\n\r\n\r\nبيان آيه 28\r\n\r\nشرح لغات\r\nعيلة : به معناى فقر است ، و ماضى آن « عال » و مضارعش « يعيل » است شاعر گفته :\r\n و ما يدرى الفقير متى غناه * و ما يدرى الغنىّ متى يعيل « 1 » \r\n\r\nتفسير\r\nبدنبال دستورى كه خداوند در مورد جلوگيرى از دوستى با مردمان مشرك صادر كرد در اينجا دستور جلوگيرى آنها را از ورود به مسجد الحرام صادر فرموده و گويد :\r\n « يا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا »  يعنى آنها را از دخول مسجد الحرام منع كنيد ، و عطا گفته : منظور منع از دخول تمام محوطهء حرم است چون همهء حرم مسجد و قبله مسلمانان است . و منظور از سالى كه در آيه بدان اشاره شده ، همان سال نهم هجرت است كه على عليه السلام سورهء برائة را بر مردم خواند ، و دنبالش فرمود : از امسال به بعد ديگر هيچ مشركى نبايد حج كند ، و برخى گفته‌اند : منظور منع آنها است كه از دخول مسجد الحرام در ايام حج و عمرة به صورت سرپرستى و ولايت بر حجاج نه بطور مطلق ، و از جبائى نقل شده كه منظور منع دخول آنها در مسجد الحرام است بطور كلى ، و منع از حضور و دخول آنها در حرم در موسم حج مىباشد .\r\nو در مورد نجاست كفار نيز اختلاف كرده‌اند دسته‌اى از فقهاء گفته‌اند : كافر نجس العين است ، و ظاهر آيه نيز به همين سخن دلالت كند ، و گويند عمر بن عبد العزيز\r\n\r\n\r\n","description":"","footnote":"\r\n( 1 ) - يعنى شخص فقير نداند زمان توانگريش چه وقت است ، و شخص توانگر نيز نداند چه زمانى فقير شود .\r\n","page_name":" 63 ","page_number":65},
  {"content":"\r\n\r\nبشهرها نوشت : يهود و نصارى را از ورود بمساجد مسلمانان جلوگيرى كنيد ، و دنبال اين آيه شريفه را نوشت :  « إِنَّمَا الْمُشْرِكُونَ نَجَسٌ . . . »  و از حسن نقل شده كه گفته است : با مشركان دست ندهيد ، و هر كه با آنها دست دهد بايد دست خود را بشويد ، و اين سخن موافق است با آنچه بزرگان گفته‌اند : هر كه با كفار دست دهد و دست او تر باشد واجب است دست خود را بشويد ، و اگر دستش خشك باشد آن را به ديوار بمالد ، و دستهء ديگر گفته‌اند : اينكه خدا آنها را نجس خوانده براى اعتقاد و رفتار و گفتار منحرف و ناپسند آنها است ، و از اينرو براى كافران ذمى ورود در مساجد را جايز دانسته‌اند ، و تنها براى انجام عمل حج ورود به مكه را براى آنها جايز ندانسته‌اند .\r\nقتاده گفته : اينكه خداوند آنها را نجس ناميده بخاطر آن است كه آنها غسل جنابت نميكنند و براى حدث وضوء نميگيرند ، و از اين جهت ورود آنها به مسجد حرام است ، بخاطر آنكه ورود جنب به مسجد حرام است .\r\n « وَ إِنْ خِفْتُمْ عَيْلَةً »  يعنى اگر از فقر و احتياج بترسيد ، و اين بدانجهت بوده كه ميترسيدند با جلوگيرى مشركان از دخول حرم لطمهء بتجارت و كسب آنها بخورد .\r\n « فَسَوْفَ يُغْنِيكُمُ اللَّهُ . . . »  يعنى خدا اگر بخواهد از راه ديگرى شما را بىنياز و توانگر خواهد كرد ، و از روى رحمت خويش مردم ساير شهرها را وادار كند تا خواروبار به مكه بياورند . مقاتل گفته : پس از منع دخول مشركين به مكه مردم نجدة و صنعاء و جرش از يمن مسلمان شدند و بوسيلهء شتران و چهار پايان ديگر خوراكى به مكه حمل ميكردند ، و بدين ترتيب خداوند ترس آنان را از اين ناحيه بر طرف كرد .\r\nو برخى گفته‌اند : معناى آيه اين است كه خدا بوسيلهء جزيه ( باج و خراجى ) كه از اهل كتاب ميگيريد شما را توانگر سازد ، و برخى گفته‌اند : بوسيلهء باران و گياه ، و ديگرى گفته با غنائم جنگى .\r\nو اينكه اين موضوع را خداوند بمشيت و ارادهء خود معلق كرد يا بخاطر آنست\r\n\r\n","description":"","footnote":"","page_name":" 64 ","page_number":66},
  {"content":"\r\n\r\nكه خداوند ميدانست برخى از آنها تا زمان فتح كشورهاى بزرگ و بدست آوردن اموال ، زنده ميمانند و بدين ترتيب توانگر ميشوند ، و برخى تا آن زمان باقى نخواهند ماند ، و يا بگفتهء بعضى بخاطر آن است كه مردم تشويق شوند تا براى تحصيل مال از خداى تعالى درخواست كنند و بدانند كه توانگرى با تلاش و كوشش تنها بدست نيايد .\r\n « إِنَّ اللَّهَ عَلِيمٌ »  يعنى خدا بمصالح و تدبير كار بندگان و بهر چيز دانا است .\r\n « حَكِيمٌ »  و در آنچه دستور ميدهد يا جلوگيرى كند فرزانه و حكيم است\r\n.\r\n\r\n","description":"","footnote":"","page_name":" 65 ","page_number":67},
  {"content":"\r\n\r\n\r\nبيان آيهء 29\r\n\r\nشرح لغات :\r\nدين : در اصل به معناى اطاعت و فرمانبردارى است .\r\nجزية : از جزاء و كيفر است و جزيهء كفار چيزى است كه بكيفر كفر خود به صورت مخصوصى ميپردازند .\r\nصاغرون : يعنى در حال خوارى .\r\n\r\nشأن نزول :\r\nاز مجاهد نقل شده كه اين آيه در وقتى نازل شد كه رسول خدا - صلى اللَّه عليه و آله - دستور جنگ با روميان را صادر فرمود و بدنبال آن بجنگ تبوك رفتند . و برخى گفته‌اند اختصاص بدان جنگ ندارد و بنحو عموم نازل گشته .\r\n\r\nتفسير :\r\nدر اين آيات خداى سبحان بيان مىكند كه در ميان كافران كسانى هستند كه با دريافت جزيه از آنان جايز است آنان را به حال خود واگذارد ، و از اينرو فرمايد :\r\n « قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ »  يعنى آنان كه بيگانگى خدا و بر انگيخته شدن در روز جزا اقرار ندارند ، و اين آيه دليل بر گفتار بزرگان ما است كه گفته‌اند : نمىشود در ميان كافران كسانى باشند كه نسبت به خداوند معرفت داشته باشند و اگر چه به زبان هم اقرار بوجود خدا كنند بلكه اعتقاد آنها به خدا از روى علم و دانايى نيست ، زيرا آيه صراحت دارد كه آن دسته از اهل كتاب كه بايد جزيه بپردازند به خدا و روز جزا ايمان نياورده‌اند .\r\nو در مقابل آنها كه گويند : ممكن است آنها نيز معرفت به خدا داشته باشند در اينجا گفته‌اند : منظور از اين كلام مذمت و نكوهش آنها است ، زيرا آنها از نظر\r\n\r\n","description":"","footnote":"","page_name":" 66 ","page_number":68},
  {"content":"\r\n\r\nبزرگى گناه همانند آن كسانى هستند كه منكر خدا و روز جزا هستند ، و جبائى گفته : بدانجهت بوده كه آنها چيزهايى را كه شايسته خدا نيست ( چون فرزند و همسر و چيزهاى ديگر ) به خدا نسبت دهند ، و اين مانند آن است كه خدا را نشناخته باشند .\r\nو اينكه خداوند با بيان و اوصاف مذكوره ( ايمان نداشتن به خدا ، و روز جزا ، و حرام ندانستن آنچه را خدا و رسول حرام كرده و نگرويدن بدين حق ) آنها را معرفى كرده ، و بطور اجمال نفرمود : « كافران از اهل كتاب » براى آن است كه مسلمانان را بدين ترتيب بهتر بجنگ و پيكار با آنان تشويق كند ، زيرا آنان صفات مذمومى را دارا هستند كه موجب بيزارى جستن مسلمانان از آنها و دشمنى با ايشان است .\r\n « وَ لا يُحَرِّمُونَ ما حَرَّمَ اللَّهُ وَ رَسُولُهُ »  مقصود از رسول در اين آيه موسى و عيسى عليهما - السلام هستند و چيزى را كه آنان حرام كرده و اينها حرام ندانند همان كتمان كردن صفت محمد - صلى اللَّه عليه و آله - بوده ، و برخى گفته‌اند : يعنى آنچه را محمد - صلى اللَّه عليه و آله - حرام كرده ، و مقصود از رسول خدا خود آن حضرت مىباشد .\r\n « وَ لا يَدِينُونَ دِينَ الْحَقِّ »  برخى گفته‌اند : منظور از « حق » در اين آيه خداى تعالى است يعنى دين خدا و عمل بدانچه در تورات آمده بود از پيروى پيغمبر ما محمد صلى اللَّه عليه و آله ، و از قتادة نقل شده كه مقصود از حق خداى تعالى است ، و منظور از دين ، دين اسلام است - و از أبى عبيده روايت شده كه مقصود آن است كه اينها خدا را چون متدينين بدين اسلام اطاعت نكنند ، و برخى گفته‌اند : يعنى به اسلام كه دين حق است اعتراف نكنند .\r\n « مِنَ الَّذِينَ أُوتُوا الْكِتابَ »  با اين جمله بيان فرموده كه منظور از مذكورين اهل كتاب هستند كه همان يهود و نصارى باشند ، و بزرگان ما فرموده‌اند : مجوس نيز در حكم يهود و نصارى هستند .\r\n « حَتَّى يُعْطُوا الْجِزْيَةَ عَنْ يَدٍ »  يعنى شخصاً جزيه را بدست خود بپردازند بى - آنكه نائبى در اين كار بگيرند ، و برخى گفته‌اند منظور آن است كه از روى قدرت و تسلطى كه شما بر آنها داريد جزيه را بپردازند ، و ديگرى گفته است : منظور از « يد »\r\n\r\n","description":"","footnote":"","page_name":" 67 ","page_number":69},
  {"content":"\r\n\r\nيعنى تسلطى كه شما بر آنها داريد و منتى را كه با پذيرفتن جزيه بر سر آنها ميگذاريد .\r\n « وَ هُمْ صاغِرُونَ »  يعنى در حال خوارى و مغلوبيت كه آنها را به اجبار بجايگاه پرداخت جزيه ببرند و بدين ترتيب جزيه را بپردازند ، و از عكرمه نقل شده : يعنى آنها در حال ايستادن جزيه بپردازند و گيرندهء آن در حال نشستن آن را دريافت كند\r\n.\r\n\r\n","description":"","footnote":"","page_name":" 68 ","page_number":70},
  {"content":"\r\n\r\n\r\n[ سوره التوبة ( 9 ) : آيات 30 تا 31 
  ]\r\nوَ قالَتِ الْيَهُودُ عُزَيْرٌ ابْنُ اللَّهِ وَ قالَتِ النَّصارى الْمَسِيحُ ابْنُ اللَّهِ ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ قاتَلَهُمُ اللَّهُ أَنَّى يُؤْفَكُونَ ( 30 ) اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ وَ الْمَسِيحَ ابْنَ مَرْيَمَ وَ ما أُمِرُوا إِلاَّ لِيَعْبُدُوا إِلهاً واحِداً لا إِلهَ إِلاَّ هُوَ سُبْحانَهُ عَمَّا يُشْرِكُونَ ( 31 )\r\n\r\nترجمه :\r\nيهود گفتند : عزيز پسر خدا است ، و نصارى گفتند : مسيح پسر خدا است ، اين گفتارى است كه اينها بدهنهاى خود گويند ، و ( در اين گفتار ) شباهت دارند بگفتار كسانى كه پيش از آن كافر بوده‌اند ، خدايشان بكشد كه چگونه ( به خدا ) بهتان ميزنند ( 30 ) اينان غير خدا علماء و راهبان خود و مسيح پسر مريم را خدايان خود گرفتند ، با اينكه مأمور نبودند جز آنكه خداى يكتايى را كه معبودى جز او نيست پرستش كنند ، منزه است خدا از آنكه شريك او پندارند . ( 31 )\r\n\r\n","description":"","footnote":"","page_name":" 69 ","page_number":71},
  {"content":"\r\n\r\n\r\nبيان آيه 30 - 31\r\n\r\nشرح لغات\r\nحبر : دانشمندى است كه كار او زيور دادن معانى با بيانى خوش و زيبا باشد .\r\nرهبان : جمع راهب : آن كسى را گويند كه از خدا ترسان و لباس ترس و خشيت در بر داشته باشد .\r\n\r\nتفسير :\r\nخداى تعالى در اين آيات گفتار زشت يهود و نصارى را حكايت كند .\r\n « وَ قالَتِ الْيَهُودُ عُزَيْرٌ ابْنُ اللَّهِ »  ابن عباس گفته : گويندهء اين سخن جمعى از يهود مانند : سلام بن مشكم و نعمان بن اوفى و شاس بن قيس و مالك بن ضيف بودند كه بنزد رسول خدا - صلى اللَّه عليه و آله - آمده و اين سخن را گفتند ، و عقيده داشتند كه عزيز تورات را از قلب خود املاء كرد ، و جبرئيل به دو تعليم كرده بود و بدينجهت او را پسر خدا دانستند . ولى خدا اين گفتار را بهمهء يهود نسبت داد اگر چه گويندهء آن همان چند تن بودند كه از ميان رفتند ، چنانچه در مثل گويند : خوارج معتقدند كه اطفال مشركان عذاب ميشوند اگر چه گويندهء آن دستهء مخصوصى از خوارجند كه همان پيروان نافع بن ازرق باشند ولى اين سخن را بهمهء خوارج نسبت دهند ، و دليل بر اينكه اين سخن عقيدهء همهء يهود است آن است كه چون اين آيه نازل شد يهوديان انكار نكردند با اينكه در صدد بودند تا بهر نحو شده رسول خدا - صلى اللَّه عليه و آله - را تكذيب كنند ، و همين تكذيب نكردن آنها از رسول خدا - در اين گفتار - و انكار نكردنشان دليل بر اعتقاد آنها به اين سخن بود .\r\n « وَ قالَتِ النَّصارى الْمَسِيحُ ابْنُ اللَّهِ ذلِكَ قَوْلُهُمْ بِأَفْواهِهِمْ »  معناى اين آيه آن است كه اينان اين گفتار را از پيش خود به زبان اختراع كردند و گرنه در كتابى ذكر نشده\r\n\r\n","description":"","footnote":"","page_name":" 70 ","page_number":72},
  {"content":"\r\n\r\nو پيامبرى نگفته بود ، و دليل و برهانى بر آن نداشتند و سخن نادرستى بود ، و برخى گفته‌اند : در جايى كه لفظ « قول » با لفظ « افواه » ( زبانها ) با هم ذكر شد معنايش آن است كه اين سخن دروغ و نادرست است ، مانند آيه شريفه  « يَقُولُونَ بِأَفْواهِهِمْ ما لَيْسَ فِي قُلُوبِهِمْ »  « 1 » .\r\n « يُضاهِؤُنَ »  ابن عباس گفته : يعنى ( در اين گفتار ) شبيه هستند . . . . . و حسن گفته : يعنى موافقند . . .\r\n « قَوْلَ الَّذِينَ كَفَرُوا »  ابن عباس و مجاهد و فراء گفته‌اند : منظور بت پرستانند در مورد پرستش لات و عزى ، و برخى گفته‌اند : در مورد پرستش آنها فرشتگان را و سخنشان كه ميگفتند : فرشتگان دختران خدايند .\r\n « مِنْ قَبْلُ »  قتاده و سدى گويند : يعنى گفتار نصارى شبيه گفتار يهود است از پيش ، يعنى و نصارى گفتند : مسيح پسر خدا است چنانچه پيش از آن يهود گفتند : عزيز پسر خدا است .\r\nو حسن گفته : خداوند كفر آنان را بكفر كافران گذشته تشبيه فرموده .\r\n « قاتَلَهُمُ اللَّهُ »  ابن عباس گفته : يعنى خدايشان لعنت كند ، ابن انبارى گويد :\r\nكسى را كه خدا لعنت كند بمنزلهء كسى است كه كشته شده و نابود گشته است .\r\n « أَنَّى يُؤْفَكُونَ »  يعنى چگونه اينان از حق رو گردانده و بدروغ سخن گويند ، و غرض اين است كه بچه منظور اينان بدين گفتار گرائيده‌اند ؟ .\r\n « اتَّخَذُوا أَحْبارَهُمْ »  يعنى علماء خود را  « وَ رُهْبانَهُمْ »  يعنى عابدانشان .\r\n « أَرْباباً مِنْ دُونِ اللَّهِ »  از امام باقر و امام صادق عليهما السلام روايت شده كه فرمودند : به خدا آنان ( براى احبار و رهبانان ) نماز و روزه نخوانند ، ولى آنها حرامى را براى آنها حلال كردند ، و حلالى را حرام كردند و آنان نيز پيرويشان كردند ، و از آنجا كه نميدانستند پرستش آنها را كردند ( و اين است منظور از پرستش احبار و رهبانان در اين آيه ) .\r\n\r\n\r\n","description":"","footnote":"\r\n( 1 ) - سورهء آل عمران آيهء 167 .\r\n","page_name":" 71 ","page_number":73},
  {"content":"\r\n\r\nو ثعلبى بسند خود از عدى بن حاتم روايت كرده كه گفت : بنزد رسول خدا - صلى اللَّه عليه و آله - رفتم و در آن حال صليبى از طلا به گردن داشتم ، حضرت فرمود :\r\nاين بت را از گردنت بردار ، من آن را از گردنم برداشتم و بنزد وى رفتم ديدم همين آيه را قرائت فرمود ، من عرضكردم : ما آنان را پرستش نميكنيم ؟ فرمود : آيا چنان نيست كه آنان حلال خدا را حرام كرده و شما نيز حرام دانستيد و حرام خدا را حلال شمرده‌اند و شما نيز حلال شمرديد ؟ گفتم : چرا ، فرمود : همين كار پرستش از آنها است .\r\n « وَ الْمَسِيحَ ابْنَ مَرْيَمَ »  يعنى اينان مسيح را نيز بجز خدا معبود خود گرفتند .\r\n « وَ ما أُمِرُوا إِلَّا لِيَعْبُدُوا إِلهاً واحِداً »  يعنى معبود يكتايى كه او خداى تعالى است .\r\n « لا إِلهَ إِلَّا هُوَ »  كه پرستش جز براى او شايسته نيست و كسى جز او شايستهء پرستش نيست .\r\n « سُبْحانَهُ عَمَّا يُشْرِكُونَ »  منزه است او از شرك‌ورزى ايشان و از آنچه درباره‌اش گويند و سزاوار او نيست\r\n.\r\n\r\n","description":"","footnote":"","page_name":" 72 ","page_number":74},
  {"content":"\r\n\r\n\r\n[ سوره التوبة ( 9 ) : آيات 32 تا 33 
  ]\r\nيُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلاَّ أَنْ يُتِمَّ نُورَهُ وَ لَوْ كَرِهَ الْكافِرُونَ ( 32 ) هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ ( 33 )\r\n\r\nترجمه :\r\nاينان ميخواهند نور خدا را بدهنهاى خويش خاموش كنند و خدا نميخواهد جز آنكه نور خود را كامل ( و آشكار ) سازد و گرچه كافران خوش نداشته باشند ( 32 ) او است ( آن خدايى ) كه پيغمبر خود را بهدايت و دين حق فرستاد تا او را بر همهء دينها غالب ( و پيروز ) گرداند و گرچه مشركان خوش نداشته ( و مخالف ) باشند . ( 33 )\r\n\r\n","description":"","footnote":"","page_name":" 73 ","page_number":75},
  {"content":"\r\n\r\n\r\nبيان آيه 32 - 33\r\n\r\nشرح لغات :\r\nاطفاء : به معناى خاموش كردن نور آتش است ولى در خاموش كردن هر روشنايى و نورى استعمال گردد .\r\nافواه : جمع فم به معناى دهان است ، و اصل « فم » فوه بوده كه چون هاء حذف شد بجاى « واو » ميم آمده چون ميم حرف صحيح و هم شكل واو بود .\r\nاباء : به معناى امتناع و خوددارى است ، شاعر گفته :\r\n « و ان أرادوا ظلمنا أبينا » \r\nيعنى اگر بخواهند بما ستم كنند ما از آن جلوگيرى ميكنيم .\r\n\r\nتفسير :\r\nخداى سبحان در اين آيات بيان فرمايد كه اين كافران - يهود و نصارى - ميخواهند نور خدا خاموش كنند .\r\n « يُرِيدُونَ أَنْ يُطْفِؤُا نُورَ اللَّهِ »  بيشتر مفسران گفته‌اند منظور از نور خدا قرآن و اسلام است ، و از جبائى نقل شده كه نور خدا دلالت و برهان است . زيرا آن دو همانند نور وسيلهء راهنمايى هستند .\r\n « بِأَفْواهِهِمْ »  بدهنهاشان ، و اينكه فرمود : بدهنهاشان به جهت آنكه خاموش كردن معمولا بوسيلهء فوت دهان انجام شود ، و اين تعبير براى بيان ناتوانى قدرت و شكستن شخصيت آنان تعبيرى شگفت آور است زيرا معمولا نورهاى ضعيف را با دهان خاموش كنند ، و فوت دهان در خاموش ساختن نورهاى قوى هيچگونه مؤثر نيست « 1 »  « وَ يَأْبَى اللَّهُ إِلَّا أَنْ يُتِمَّ نُورَهُ »  يعنى خدا مانع است جز آنكه امر قرآن و اسلام را\r\n\r\n\r\n","description":"","footnote":"\r\n( 1 ) - غرض اين است كه اين بيچارگان ميخواهند نور خدا را با فوت دهان خاموش كنند ، مانند كسى كه بخواهد خورشيد را با فوت كردن دهان خاموش سازد .\r\n","page_name":" 74 ","page_number":76},
  {"content":"\r\n\r\nغالب گرداند و حجت خود را باتمام رساند ، و اصل « اباء » به معناى خوددارى و جلوگيرى كردن است ، و معناى خوش نداشتن و اكراه در آن ملحوظ نيست . زيرا در مثل گويند : فلانى از ظلم اباء دارد ، و معنايش اين نيست كه ظلم را خوش ندارد زيرا اين موجب مدح نيست چون قوى و ضعيف در اينباره مساوى هستند و آنچه موجب مدح است همان جلوگيرى و خوددارى از ظلم است .\r\n « وَ لَوْ كَرِهَ الْكافِرُونَ »  يعنى با اكراه كافران .\r\n « هُوَ الَّذِي أَرْسَلَ رَسُولَهُ »  يعنى محمد - صلى اللَّه عليه و آله - را كه رسالتهاى خود را براى ابلاغ به امت بعهدهء او واگذار كرد .\r\n « بِالْهُدى »  يعنى بحجتها و دلائل و براهين .\r\n « وَ دِينِ الْحَقِّ »  كه همان اسلام باشد ، و هر آنچه اسلام از احكام و دستورات دينى متضمن است كه انجام دهنده‌اش مستحق ثواب است ، و هر دينى جز آن باطل و موجب عتاب است .\r\n « لِيُظْهِرَهُ عَلَى الدِّينِ كُلِّهِ »  يعنى تا دين اسلام را بوسيلهء حجت و غلبه بر تمام اديان پيروز گرداند بدانسان كه در روى زمين دينى بجاى نماند جز آنكه مغلوب حجت اسلام گردد ، و كسى نباشد كه در حجت و برهان بر مسلمانان پيروز گردد ، و اما از نظر غلبهء ظاهرى نيز چنان شد كه هر دسته از مسلمانان بر ناحيه‌اى از نواحى مشركان پيروز شدند كفار بنوعى مقهور آنان گشتند . « 1 » و ضحاك گفته : منظور زمان نزول عيسى بن مريم است كه تمام پيروان اديان مسلمان\r\n\r\n\r\n","description":"","footnote":"\r\n( 1 ) - منظور اين است كه اين خبر قرآنى در خارج محقق شد و اين خود يكى از معجزات قرآن است چون قرآن خبر داده كه اسلام بر تمام اديان پيروز خواهد شد ، و تا حدودى چنين هم شد اگر چه مسلمانان بر تمامى كشورهاى مشركان و كفار پيروز نشدند ولى در هر جا اسلام توانست بنوعى شرك و كفر را مقهور خود سازد ، يهود را بنوعى و نصارى و مجوس را نيز بنوعى ديگر و بت پرستان را تا حدود زيادى مقهور خود ساخت ، ولى تفاسير ديگرى كه از اين آيه شده و بخصوص در نظر ما تفسيرى كه امام باقر ( ع ) از اين آيه كرده‌اند و آن را ناظر به زمان ظهور حضرت مهدى ( ع ) دانسته‌اند دلچسب‌تر و بحقيقت نزديكتر است و اللَّه العالم .\r\n","page_name":" 75 ","page_number":77},
  {"content":"\r\n\r\nشوند يا خراج و جزيه دهند .\r\nو امام باقر عليه السلام فرمود : اين جريان در زمان ظهور حضرت مهدى از آل محمد است كه احدى روى زمين باقى نماند جز آنكه به نبوت محمد - صلى اللَّه عليه و آله - اعتراف كند . و همين قول را سدى نيز اختيار كرده .\r\nو كلبى گفته : دينى و آئينى در دنيا باقى نخواهد ماند جز آنكه اسلام بر آن پيروز خواهد شد و اين جريان حتمى است اگر چه تا كنون بوقوع نه پيوسته ولى قيامت برپا نشود تا اين جريان وقوع يابد .\r\nمقداد بن اسود گويد : شنيدم از رسول خدا - صلى اللَّه عليه و آله - كه ميفرمود : هيچ خانهء گلى و مويى در روى زمين بجاى نماند جز آنكه كلمهء اسلام در آن داخل گردد ، يا با عزت و يا بخوارى ، يا اينكه اسلام آنان را عزيز گرداند و خدا آنان را اهل اين دين گرداند و در نتيجه بوسيلهء آن عزيز گردند ، و يا خوارشان گرداند و بخوارى تحت اطاعت اسلام در آيند . ( اينها همه روى اين است كه مرجع ضمير در ليظهره ، دين حق باشد ) .\r\nو از ابن عباس نقل شده كه ضمير به رسول خدا - صلى اللَّه عليه و آله - باز گردد ، يعنى خدا همهء اديان را بوى تعليم كند بدانسان كه چيزى از اديان جهان بر او پوشيده نماند .\r\n « وَ لَوْ كَرِهَ الْمُشْرِكُونَ »  يعنى اگر چه مشركان از اين دين كراهت داشته باشند ولى خداوند بر خلاف ميل آنها اين دين را پيروز خواهد كرد .\r\n\r\n","description":"","footnote":"","page_name":" 76 ","page_number":78},
  {"content":"\r\n\r\n\r\n[ سوره التوبة ( 9 ) : آيات 34 تا 35 
  ]\r\nيا أَيُّهَا الَّذِينَ آمَنُوا إِنَّ كَثِيراً مِنَ الْأَحْبارِ وَ الرُّهْبانِ لَيَأْكُلُونَ أَمْوالَ النَّاسِ بِالْباطِلِ وَ يَصُدُّونَ عَنْ سَبِيلِ اللَّهِ وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ ( 34 ) يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ ( 35 )\r\n\r\nترجمه\r\nاى كسانى كه ايمان آورده‌ايد همانا بسيارى از علماء و راهبان ( يهود و نصارى ) مالهاى مردم را بنا حق ميخورند ، و ( مردم را ) از راه خدا باز ميدارند ، و آنان كه طلا و نقره را ذخيره و گنجينه ميكنند و در راه خدا انفاق نميكنند ، آنها را بعذابى دردناك بشارت بده ( 34 ) روزى كه آن را در آتش جهنم گداخته و سرخ كنند ، و پيشانى و پهلو و پشت آنها را بدان داغ كنند ( و بدانها گفته شود ) اين است ( كيفر ) آنچه براى خود ذخيره كرديد ، پس بچشيد ( عذاب ) آنچه را ذخيره كرده‌ايد . ( 35 ) .\r\n\r\n","description":"","footnote":"","page_name":" 77 ","page_number":79},
  {"content":"\r\n\r\n\r\nبيان آيهء 34 - 35\r\n\r\nشرح لغات\r\nكنز : چيزى را گويند كه رويهم جمع شود .\r\nذهب و فضه : طلا و نقره . نفطويه گفته : « ذهب » را كه ذهب گفتند بخاطر آن است كه « يذهب و لا يبقى » يعنى ميرود و باقى نماند ، و فضة را كه فضة گفتند بخاطر آن است كه « تنفض اى تتفرق فلا يبقى » يعنى متفرق و پراكنده شود و بجاى نماند و دنبال آن ادامه داده گويد : « و حسبك بالاسمين دلالة على فنائهما » و همين دو نام براى آنكه تو را بفنا و نابودى آن دو راهنمايى كند كافى است .\r\nاحماء : داغ كردن و گرم كردن چيزى را گويند . و ضدّ آن تبريد است .\r\nكىّ : چسباندن چيز داغ است بعضوى از بدن .\r\n\r\nتفسير :\r\nخداى تعالى وضع حال علماء و راهبان يهود و نصارى را در اين آيه بيان كرده فرمايد :\r\n « يا أَيُّهَا الَّذِينَ آمَنُوا إِنَّ كَثِيراً مِنَ   الْأَحْبارِ وَ الرُّهْبانِ لَيَأْكُلُونَ أَمْوالَ النَّاسِ بِالْباطِلِ »  حسن و جبائى گفته‌اند : يعنى در قضاوت رشوه ميگيرند ، و خوردن مال بنا حق و باطل يعنى مالك شدن آن از راههاى حرام ، و چون بيشتر تملكات و تصرفات در اموال بخاطر خوردن است از اينرو تعبير به خوردن مال بباطل شده . و برخى گفته‌اند : مقصود پول طعام است و خوردن پول خوراكى مانند خوردن خود آن است چنانچه شاعر گويد :\r\n ذر الاكلين الماء لوماً فما ارى * ينالون خيراً بعد اكلهم الماء « 1 » \r\n\r\n\r\n","description":"","footnote":"\r\n( 1 ) - خورندگان آب را از نظر ملامت و سرزنش واگذار كه به نظر من پس از خوردن آب بخيرى نخواهند رسيد .\r\n","page_name":" 78 ","page_number":80},
  {"content":"\r\n\r\nكه منظور خوردن پول آب است .\r\n « يَصُدُّونَ عَنْ سَبِيلِ اللَّهِ »  يعنى ديگران را از پيروى دين اسلام كه همان راه خدايى است كه آنها را بدان دعوت كرده ، و هم از پيروى كردن محمد - صلى اللَّه عليه و آله - باز دارند .\r\n « وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ »  يعنى اموال را انباشته ميكنند و زكاتش را نمىپردازند ، چون از رسول خدا - صلى اللَّه عليه و آله - روايت شده كه فرمود : هر مالى را كه زكاتش نپردازى گنج است ( و مشمول اين آيه است ) اگر چه آشكار و در دسترس باشد ، و هر مالى كه زكاتش را بپردازى گنج نيست ( و مشمول اين آيه نيست ) اگر چه در زمين مدفون باشد . و ابن عباس و حسن و شعبى و سدّى نيز همين قول را اختيار كرده ( و گفته‌اند : منظور از گنج مالى است كه زكاتش پرداخته نشود ) . و جبائى گفته : اجماع مسلمانان بر همين گفتار است .\r\nو از على عليه السلام روايت شده كه فرمود : آنچه بيش از چهار هزار ( درهم يا دينار ) « 1 » باشد آن گنج است ( و مشمول اين آيه است ) چه زكاتش پرداخت شده باشد و چه پرداخت نشده باشد ، و كمتر از آن مقدار نفقه است .\r\nو بيشتر مفسران معتقدند كه اين آيه از آيات پيشين جدا است و ناظر بمانعان زكات از اين امت ( و مسلمانان ) مىباشد ، ( و دربارهء آنان نازل شده ) و برخى گفته‌اند :\r\nعطف بما قبل است ( و منظور همان علماء و رهبانان يهود و نصارى ميباشند ) و بهتر آن است كه بگوئيم : هر دو دسته را شامل مىشود .\r\n « فَبَشِّرْهُمْ بِعَذابٍ أَلِيمٍ »  يعنى آنها را بعذابى دردناك آگاه كن . و سالم بن ابى الجعد روايت كرده كه چون اين آيه نازل شد رسول خدا - صلى اللَّه عليه و آله - فرمود : نابود باد طلا ، نابود باد نقره ، و سه بار اين جمله را تكرار فرمود ، اين سخن بر اصحاب آن حضرت گران آمد ، عمر عرضكرد : اى رسول خدا پس چه مالى ( خوب است كه ) ما برگيريم ؟\r\n\r\n\r\n","description":"","footnote":"\r\n( 1 ) - واحد پول در روايت ذكر نشده از اينرو ما بطور ترديد در ميان پرانتز درهم يا دينار را ذكر كرديم .\r\n","page_name":" 79 ","page_number":81},
  {"content":"\r\n\r\nفرمود : زبانى گوياى بذكر ، و دلى سپاسگزار ، و همسرى با ايمان كه شما را بر دينتان يارى كند .\r\n « يَوْمَ يُحْمى عَلَيْها فِي نارِ جَهَنَّمَ »  يعنى گنجها يا طلا و نقره در آتش جهنم گداخته شود تا آتش گردد .\r\n « فَتُكْوى بِها »  يعنى به اين گنجهاى گداخته و اموالى كه حق خدا را از آنها منع كردند .\r\n « جِباهُهُمْ وَ جُنُوبُهُمْ وَ ظُهُورُهُمْ »  و جهت اينكه اين اعضاء بالخصوص را ذكر فرمود بخاطر آنست كه اينها اعضاى مهم بدن هستند ، و ابو ذر غفارى را رسم چنان بود كه ميگفت :\r\nگنج داران را مژده ده بداغ كردن پهلو ، و داغ كردن پشت تا اينكه حرارت آتش بدرونشان برسد ، و به همين جهت كه ابو ذر گفته خداوند اين اعضا را بالخصوص ذكر فرموده چون اعضاى مذكور مجوف ( و تو خالى ) است ( و با داغ كردن آنها بدرون سرايت كند و موجب تشديد عذاب گردد ) بخلاف دست و پا .\r\nو برخى گفته‌اند : جهت اختصاص اين مواضع آنست كه پيشانى بخاطر ظهور و آشكار بودنش محل داع نهادن و نشانه‌گذارى است . و پهلو محل درد است ، و پشت جاى اجراء حدود مىباشد .\r\nو ماوردى گفته : پيشانى جاى سجده است كه گنج دار حق آن را بجاى نياورده ، و پهلو برابر با دل است كه در عقيده‌اش اخلاص نداشته ، و پشت جاى بر داشتن بار سخت ( يا گناه ) .\r\nو ابو بكر وراق گفته : تخصيص اين اعضاء بدانجهت است كه توانگر چون فقير را ببيند ( ابتدا ) رو در هم كشد و خم به ابرو آورد ، و ( سپس ) رو بگرداند و ( آن گاه ) پشت به دو كند .\r\n « هذا ما كَنَزْتُمْ لِأَنْفُسِكُمْ »  يعنى وقت داغ كردن اين اعضاء يا پس از آن بدانها گويند :\r\nاين كيفر گنجينه كردن و جمع آورى مال و نپرداختن حق خدا از آن است .\r\n « فَذُوقُوا ما كُنْتُمْ تَكْنِزُونَ »  پس بچشيد عذاب را بسبب اينكه اموال را جمع‌آورى\r\n\r\n","description":"","footnote":"","page_name":" 80 ","page_number":82},
  {"content":"\r\n\r\nكرديد و حق خدا را از آن دريغ داشتيد ، و اين جملهء اخير چون كلام بر آن دلالت داشت در اصل نيامده و حذف شده .\r\nرسول خدا - صلى اللَّه عليه و آله - فرمود : هيچ بنده‌اى نيست كه مالى داشته باشد و زكات آن را نپردازد جز آنكه روز قيامت به صورت صفحه‌هايى در آيد و در آتش جهنم گداخته شود و بدانها پيشانى و دو پهلو و پشت صاحبش را داغ كنند تا وقتى كه خداوند ميان بندگانش حكم فرمايد ( و از حساب خلائق فارغ گردد ) در آن روزى كه باندازهء پنجاه هزار سال است ، آن گاه اگر اهل بهشت است ببهشت رود و اگر اهل دوزخ است بدوزخ . و اين حديث را مسلم در صحيح آورده .\r\nو ثوبان از پيغمبر اكرم - صلى اللَّه عليه و آله - روايت كرده كه فرمود : هر كه گنجى بجاى گذارد روز قيامت به صورت مارى پر زهر ( كشنده و خطرناك ) در آيد كه بالاى چشمانش دو خال سياه باشد و بدنبال صاحب گنج به راه افتد ، چون شخص آن مار را به بيند به دو گويد : واى بر تو ! كيستى ؟ گويد : من همان گنجى هستم كه پس از خود بجاى گذاردى ، و هم چنان او را دنبال كند تا دستش را در دهان گيرد و در اثر آن دستش از كار بيفتد و همچنين يك يك ساير اعضاى او را بدندان گيرد ( و هلاكش سازد ) .\r\nو ثعلبى بسند خود از ابى ذر روايت كرده كه گفت : روزى رسول خدا - صلى اللَّه عليه و آله - در سايهء خانهء كعبه بود و من بنزد آن حضرت رفتم ، چون مرا ديد دو بار فرمود :\r\nبپروردگار كعبه سوگند كه آنها زيانكارانند ! . . . . من از اين سخن دلم اندوهگين شد و نفسم به شماره افتاد و با خود گفتم : لا بد اين سخن بخاطر پيش‌آمدى است كه دربارهء من اتفاق افتاده از اينرو عرض كردم : پدر و مادرم بقربانت ! آنها ( كه فرمودى ) كيانند ؟ فرمود :\r\nبيشتر مردم ، مگر آنهايى كه مال خود را در ميان بندگان خدا از اين سو و آن سو و از راست و چپ و پشت سر انفاق كنند كه آنها نيز اندك هستند .\r\nو از أبى ذر روايت شده كه گفت : هر كه درهم و دينارى بجاى گذارد روز قيامت او را با آنها داغ كنند\r\n.\r\n\r\n","description":"","footnote":"","page_name":" 81 ","page_number":83},
  {"content":"\r\n\r\n\r\n[ سوره التوبة ( 9 ) : آيه 36 
  ]\r\nإِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ يَوْمَ خَلَقَ السَّماواتِ وَ الْأَرْضَ مِنْها أَرْبَعَةٌ حُرُمٌ ذلِكَ الدِّينُ الْقَيِّمُ فَلا تَظْلِمُوا فِيهِنَّ أَنْفُسَكُمْ وَ قاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً وَ اعْلَمُوا أَنَّ اللَّهَ مَعَ الْمُتَّقِينَ ( 36 )\r\n\r\nترجمه :\r\nهمانا عدد ماهها نزد خدا دوازده ماه است در كتاب خدا آن روز كه آسمانها و زمين را آفريد ، كه از آن جمله چهار ماه آن ( ماه‌هاى ) حرام است ، اين است آئين درست و محكم ، پس در اين ماهها بخويشتن ستم نكنيد ، و همگى با مشركان كارزار و جنگ كنيد چنانچه آنها نيز متفقاً با شما كارزار كنند ، و بدانيد كه خدا با پرهيزكاران است ( 36 ) .\r\n\r\n","description":"","footnote":"","page_name":" 82 ","page_number":84},
  {"content":"\r\n\r\n\r\nبيان آيه 36\r\n\r\nتفسير :\r\nچون خداوند در آيهء پيشين سرانجام اشخاصى را كه بجمع آورى اموال سرگرمند و زكات و ساير حقوق واجبهء آن را نپردازند ذكر فرمود ، مقتضى بود كه از امثال اين گونه ظلمهاى بنفس و خويشتن - كه يكى همين ظلم در ماه‌هاى حرام است - نهى فرمايد و از اينرو فرمود :\r\n « إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً »  يعنى عدد ماه‌هاى سال در حكم خدا و تقدير او دوازده ماه است ، و اينكه خداوند مسلمانان را ملزم ساخته تا سال خود را روى دوازده ماه قرار دهند براى آن است كه سال آنها با گردش ماه‌هاى هلالى موافق باشد نه روى آنچه اهل كتاب براى خويش معين كرده بودند .\r\n « فِي كِتابِ اللَّهِ »  يعنى در آنچه خداوند در لوح محفوظ نوشته است ، و همچنين در آن كتابهايى كه بر پيغمبرانش نازل فرموده ، و برخى گفته‌اند : يعنى در قرآن ، و برخى چون ابو مسلم گفته‌اند : يعنى در حكم خدا و قضا و تقدير او .\r\n « يَوْمَ خَلَقَ السَّماواتِ وَ الْأَرْضَ »  و اين كلام خداى تعالى بدان خاطر است كه در آن روزى كه خدا آسمانها و زمين را آفريد خورشيد و ماه را نيز در آنها بجريان انداخت ، و با جريان آنها روز و ماه پيدا شد ، ( پس از آن روز اين برنامه پىريزى شد ) .\r\n « مِنْها أَرْبَعَةٌ حُرُمٌ »  يعنى از اين دوازده ماه چهار ماه آن حرام است كه سه تاى آنها پشت سر هم است يعنى ماه ذى قعدة و ذى حجه و محرم ، و يكى جدا است كه ماه رجب باشد . و معناى حرام بودن اين چهار ماه آنست كه دريدن پردهء محرمات در اين ماهها خيلى بزرگتر از ماه‌هاى ديگر است ، و مردم عرب در قديم اين چهار ماه را بزرگ ميشمردند تا بدانجا كه اگر كسى قاتل پدر خود را ديدار ميكرد به دو كارى نداشت و\r\n\r\n","description":"","footnote":"","page_name":" 83 ","page_number":85},
  {"content":"\r\n\r\nآزارى به دو نميرسانيد ، و اينكه خداوند در ميان دوازده ماه حرمت برخى را بزرگتر از ديگرى قرار داد بخاطر مصالحى بود كه در جلوگيرى از ظلم در آنها وجود داشت ، و چه بسا همين جلوگيرى از ظلم در اين ماهها منجر به ترك ظلم در دورهء سال ميگشت ، و نائرهء جنگ يكسره خاموش ميشد ، و آن حميت و تعصب در اين فرصت موقت شكسته ميشد ، و معلوم است كه هر چيزى بمانند خود متمايل است ، ( يعنى خوددارى از جنگ و انتقام در اين ماهها در ماه‌هاى بعد نيز تأثير ميكرد ) « 1 » .\r\n « ذلِكَ الدِّينُ الْقَيِّمُ »  يعنى اين حساب مستقيم و درست است ، نه آنچه را عرب از « نسىء » « 2 » انجام ميدهند . ( و اينكه دين را به حساب معنى كرديم بدانجهت است كه ) در مثل گويند : « الكيّس من دان نفسه » ( زيرك آن كسى است كه حساب خود را برسد ) و اينكه حساب را دين ناميده‌اند بخاطر آن است كه پاى بند بودن به حساب و مراعات آن لازم است چنانچه الزام بدين و عبادت لازم است .\r\nو كلبى گفته : معناى آيه اين است كه : حكم مستقيم حق اين است .\r\nو برخى گفته‌اند : يعنى دين همين است پس بدان گردن بنه ، كه بر تو لازم است .\r\n « فَلا تَظْلِمُوا فِيهِنَّ »  ابن عباس گفته : يعنى در همهء اين دوازده ماه ( به خود ظلم نكنيد ) ، و قتاده و فراء گفته‌اند : يعنى در خصوص اين چهار ماه ، و فراء براى گفتهء خود چنين استدلال كرده و گفته است : اگر منظور همهء دوازده ماه بود بجاى « فيهنّ »\r\n\r\n\r\n","description":"","footnote":"\r\n( 1 ) - در اينجا مرحوم طبرسى ( ره ) براى وجه تسميهء ماه‌هاى قمرى وجوهى ذكر كرده كه چون براى پارسى زبانان چندان قابل استفاده نبود و گذشته خيلى از آنها نيز از خدشه و ايراد خالى نبود از ذكر آن خوددارى شد ، چنانچه همين سخنى را هم كه دربارهء علت حرمت قتال در اين چهار ماه ذكر فرموده خالى از ايراد نيست ، چون ممكن است كسى به عكس اين كلام بگويد : معمولا در جنگها اعلان آتش بس ، موجب تجديد قواى طرفين جنگ ميگردد ، و هميشه چنان نيست كه تعطيل جنگ ميان دو دسته در يك مدت موقتى موجب مصالحه و ترك جنگ هميشگى گردد\r\n( 2 ) - معناى « نسىء » در تفسير آيهء بعدى ذكر خواهد شد .\r\n","page_name":" 84 ","page_number":86},
  {"content":"\r\n\r\n« فيها » گفته بود . « 1 »  « أَنْفُسَكُمْ »  يعنى با ترك دستورهاى خدا ، و دست زدن به نهيهاى او ( به خود ستم نكنيد ) و بنا بگفتهء ابن عباس اگر بگوئيم ضمير بهمهء ماه‌هاى دوازده‌گانه باز گردد آيه در مقام نهى از ظلم و ستم در تمام دوران عمر است ، و اگر ضمير بماههاى حرام بالخصوص برگردد فائدهء اختصاص بماههاى مذكور و منظور آن است كه اطاعت در اين ماهها ثوابى بيشتر و گناه نيز عقاب زيادترى دارد ، چنانچه در هر وقت شريف و مكان مقدسى حكم خدا اينچنين است ( كه شرافت زمان و مكان موجب تشديد ثواب و عقاب گردد ) .\r\n « وَ قاتِلُوا الْمُشْرِكِينَ كَافَّةً »  يعنى همگى شما در حالى كه با هم مؤتلف باشيد و اختلافى نداشته باشيد كارزار كنيد .\r\n « كَما يُقاتِلُونَكُمْ كَافَّةً »  چنانچه آنها نيز همگى با شما كارزار كنند . و اين معنى روى آن است كه از نظر اعراب لفظ « كافة » در ( جملهء اولى ) حال مسلمانان باشد ، ولى اگر آن را حال مشركين گرفتيم معنى چنين مىشود : با همهء مشركين كارزار كنيد ( چه ذمى و چه غير ذمى ) و عهد و پيمانى از آنها نپذيريد جز آن دسته از اهل جزيه ( و خراج پردازانى ) كه جزيهء خود را از روى خوارى ( چنانچه در چند آيه پيش از اين گذشت ) پرداخته باشند . ولى معناى ظاهر همان معناى نخست است .\r\nو أصمّ گفته : معناى آيه اين است كه پشت در پشت ( و نسلا بعد نسل ) با آنها كار زار كنيد چنانچه آنها با شما اين گونه كار زار كنند .\r\n « وَ اعْلَمُوا أَنَّ اللَّهَ مَعَ الْمُتَّقِينَ »  يعنى بوسيلهء نصرت و يارى .\r\nو اين آيه دليل است بر اينكه اعتبار در سالها بماههاى قمرى است ، و احكام شرعيه نيز روى ماه‌هاى قمرى است نه ماه‌هاى شمسى ، بخاطر مصالحى كه خداى سبحان براى تشريع آن دانسته و ديگر بدانجهت كه شناختن ماه‌هاى قمرى براى خاص و عام آسان است .\r\n\r\n\r\n","description":"","footnote":"\r\n( 1 ) - يعنى ضمير جمع قلة را چون ضمائر جمع مؤنث « هن » آورند ، و ضمير جمع كثرة را چون ضمير مفرد مؤنث « ها » آورند ، و بعبارت ديگر قاعده آنست كه چون عدد از سه تا ده باشد ضمير آن را « هن » ميآورند ، و چون از عدد ده تجاوز كرد ضمير را مفرد مؤنث « ها » ميآورند .\r\n","page_name":" 85 ","page_number":87},
  {"content":"\r\n\r\n\r\n[ سوره التوبة ( 9 ) : آيه 37 
  ]\r\nإِنَّمَا النَّسِيءُ زِيادَةٌ فِي الْكُفْرِ يُضَلُّ بِهِ الَّذِينَ كَفَرُوا يُحِلُّونَهُ عاماً وَ يُحَرِّمُونَهُ عاماً لِيُواطِؤُا عِدَّةَ ما حَرَّمَ اللَّهُ فَيُحِلُّوا ما حَرَّمَ اللَّهُ زُيِّنَ لَهُمْ سُوءُ أَعْمالِهِمْ وَ اللَّهُ لا يَهْدِي الْقَوْمَ الْكافِرِينَ ( 37 )\r\n\r\nترجمه :\r\nتأخير ماه حرام ( از ترتيب معين ) افزودن در كفر است ، و آنان كه كافر شدند بدان گمراه گردند ، سالى ماه حرام را حلال كنند ، و سالى آن را حرام كنند تا با شمارهء ماههايى كه خدا حرام كرده برابر شوند ، و از اينرو آنچه را خدا حرام كرده حلال كنند ، كارهاى بدشان براى اينها آراسته شده ، و خدا مردم كافر را هدايت نميكند . ( 37 )\r\n\r\n","description":"","footnote":"","page_name":" 86 ","page_number":88},
  {"content":"\r\n\r\n\r\nبيان آيه 37\r\n\r\nشرح لغات :\r\nنسىء : تأخير انداختن . عرب گويد : « نسأت الإبل عن الحوض » يعنى آن را از حوض عقب راندم .\r\nليواطئوا : يعنى تا موافق در آيند . و مواطاة به معناى موافقت است ، گويند :\r\n« واطأ فى الشعر » يعنى دو شعر را بيك قافيهء موافق با هم گفت .\r\n\r\nتفسير :\r\nچون خداى سبحان در آيهء پيشين سال و ماه را بيان فرمود ، در اين آيه موضوع « نسىء » را كه مردم جاهليت انجام ميدادند تذكر داده و فرمايد :\r\n « إِنَّمَا النَّسِيءُ زِيادَةٌ فِي الْكُفْرِ »  يعنى تأخير انداختن ماه‌هاى حرام از آن ترتيبى كه خداى تعالى براى آنها مقرر فرموده ، و عرب را رسم اين بود كه ماه‌هاى چهارگانه را ( كه در آيهء پيشين نام برديم ) ماه‌هاى حرام ميدانستند ( و در آنها جنگ و كار زار نمىكردند ) و اين رسم و شيوه از دين ابراهيم و اسماعيل بدانها رسيده بود ، و چون آنها اهل غارت و جنگ بودند گاهى بر آنها سخت و گران بود كه سه ماه متوالى صبر كنند ، و در اين سه ماه جنگى نكنند ، در اينرو حرمت جنگ ماه محرم را به ماه صفر ميأنداختند و ماه صفر را ماه حرام ميگرفتند و محرم را جزء ماه‌هاى حلال بشمار آورده و دست بجنگ و غارت ميزدند ، و چند سالى چنين ميكردند آن گاه دوباره حرمت را به ماه محرم باز ميگرداندند ، و البته اين كار را جز در ذى حجة انجام نميدادند ، « 1 » ابن عباس گفته : معناى گفتار خداى تعالى : « زيادة فى الكفر » همان است كه اينان حرام خدا را حلال كرده بودند و حلال خدا را حرام .\r\nفراء گفته : و شخصى كه اين كار را انجام ميداد مردى از كنانة بود بنام نعيم بن ثعلبة ،\r\n\r\n\r\n","description":"","footnote":"\r\n( 1 ) - يعنى در موسم اجتماع حاجيان در مكه كه همان ماه ذيحجه بود اين كار را ميكردند .\r\n","page_name":" 87 ","page_number":89},
  {"content":"\r\n\r\nو او رئيس حاجيان بود ، وى ميگفت : منم كه مورد نكوهش قرار نگيرم و نوميد نگردم و حكمم را كسى ردّ نكند ؟ حاجيان در پاسخش ميگفتند : آرى تو اينچنين هستى اكنون يك ماه را براى ما تأخير بينداز و حرمت ماه محرم را به ماه صفر بيانداز و محرم را براى ما حلال كن ، و او نيز چنين ميكرد ، و پس از ظهور اسلام نيز كسى كه اين كار را ميكرد : جنادة بن عوف بن اميهء كنانى بود .\r\nابن عباس گفته : نخستين كسى كه اين بنا را گذارد عمرو بن لحى بن قمعة بن خندف بود ، و ابو مسلم گفته : مردى از بنى كنانه بنام قلمس بود كه ميگفت : من امسال محرم را صفر قرار مىدهم و در اين سال دو ماه صفر داريم و بجاى آن سال آينده ماه صفر را محرم قرار داده و دو ماه محرم ميگيريم ، و شاعر بنى كنانة گفته : « و منا ناسئ الشهد القلمس » يعنى قلمس كه ماه را به عقب ميانداخت از ما قبيله بوده است . و كميت نيز گويد :\r\n و نحن الناسئون على معدّ * شهور الحل نجعلها حراما « 1 » \r\nو مجاهد گفته : مشركان چنان بودند كه هر دو سال در يك ماه حج بجا ميآوردند ، دو سال در ماه ذى حجة ، و دو سال در محرم و دو سال در صفر و همچنين در ماه‌هاى ديگر « 2 » ، تا سال قبل از حجة الوداع حج آنها در ماه ذى قعدة انجام شد و سال بعد كه رسول خدا - صلى اللَّه عليه و آله - بحجة الوداع رفت حج در ماه ذى حجة انجام گرديد و از اينرو رسول خدا - صلى اللَّه عليه و آله - در خطبه‌اى كه ايراد كرد فرمود : هان ( اى مردم ) بدانيد كه زمان مانند روزى كه خدا آسمانها و زمين را آفريد باز گردد ، سال دوازده ماه است كه چهار ماه آن ماه‌هاى حرام است ، و اين چهار ماه ، سه ماهش پشت سر هم يعنى ذى قعدة و ذى حجة و محرم است ، و يك ماه هم رجب « مضر » كه ميان ماه جمادى و شعبان است و مقصود آن حضرت عليه السلام اين بود كه ماه‌هاى حرام به همان وضع سابق خود\r\n\r\n\r\n","description":"","footnote":"\r\n( 1 ) - مائيم كه ماه‌هاى حلال را بر قبيله معد بتاخير انداخته و حرامش ميكرديم .\r\n( 2 ) - يعنى چون ميخواستند سال قمرى را با شمسى منطبق سازند و حج را در فصول مناسب از نظر هوا از روى ماه‌هاى شمسى انجام دهند قهراً اينطور ميشد كه در هر دو سال حج در يك ماه انجام ميشد ، دو سال در ذيحجة ، دو سال در محرم و همچنين .\r\n","page_name":" 88 ","page_number":90},
  {"content":"\r\n\r\nباز ميگردد و حج بايد در همان ماه ذى حجة انجام شود ، و « نسىء » را بدين ترتيب باطل فرمود . « 1 »  « يُضَلُّ بِهِ الَّذِينَ كَفَرُوا »  يعنى با اين « نسىء » آنان كه كفر ورزيدند گمراه شوند ، و برخى « يضل » - بكسر ضاد - خوانده‌اند و روى آن قرائت معنا چنين مىشود كه اينها با اين كار ديگران را گمراه ميكنند ، و گمراه ساختن آنها به اين بود كه اين كار را ميكردند تا ماه‌هاى حرامى را كه خدا جنگ در آنها را حرام كرده بود و حج را در قسمتى از آن ماهها واجب فرموده بود حلال كنند ، و در نتيجه ترك حج را در آن وقتى كه خدا واجب كرده بود حلال\r\n\r\n\r\n","description":"","footnote":"\r\n( 1 ) - و خلاصه سخن اين شد كه در معناى نسىء دو وجه گفته شده : يكى آنكه « نسىء » يعنى تأخير انداختن ماه حرام ، بدين ترتيب كه سال را همان دوازده ماه قمرى ميگرفتند و چون روى ماه‌هاى قمرى سه ماه متوالى ماه‌هاى حرام بود و اعراب نيز اهل جنگ و غارت بودند بر آنها سخت بود كه سه ماه متوالى دست از جنگ و غارت بكشند ، بخاطر فقر و بيچارگى كه داشتند و اين كار گاهى منجر به هلاكت و نابودى آنها ميشد از اينرو در صدد چاره بر آمده و گاهى حرمت ماه محرم را - كه ماه سوم بود - به ماه صفر ميأنداختند و ماه محرم شروع بجنگ و غارت ميكردند و ماه صفر را ماه محرم ميگرفتند و دست از جنگ مىكشيدند ، و روى اين تفسير اينها ماهها را همان ماه‌هاى قمرى ميگرفتند لكن حكم برخى از آنها را كه حرمت قتال بود جابجا ميكردند .\r\nو تفسير دومى كه مجاهد و برخى ديگر كرده‌اند روى اين است كه ميخواسته‌اند سال قمرى را بسال شمسى منطبق سازند و حج را در فصل معينى را كه هوا مناسب باشد انجام دهند و چون سال قمرى با سال شمسى معمولا ده روز تفاوت دارد از اينرو در هر سه سال يك ماه تفاوت ميكرد در سال سوم يك ماه زياد ميكردند و آن را سيزده ماه ميگرفتند و روى اين حساب مبدء سال سوم اول ماه صفر ميشد ولى آن را محرم ميناميدند ، و حج را قهراً در همان ماه محرم حقيقى انجام ميدادند ، و با گذشتن دو سال ، حج در ماه صفر قرار ميگرفت و همچنين تا يك دور تمام بگردد ، و روى اين تفسير ، آنها براى آنكه سال قمرى را با شمسى منطبق سازند ماهها را جابجا ميكردند نه آنكه حكم را جابجا كنند .\r\nو مؤلف بطور اجمال هر دو تفسير را نقل كرده و بطور واضح معلوم نيست كدام را اختيار فرموده ، زيرا از آغاز كلام او ظاهر مىشود كه تفسير اول را اختيار كرده ، ولى از كلامى كه در تفسير دنبالهء آيه يعنى جملهء « ليضل به الذين كفروا » در توضيح قرائت « يضل » - بضم ياء - ذكر كرده چنين بر ميآيد كه تفسير دوم را اختيار فرموده و اللَّه العالم .\r\n","page_name":" 89 ","page_number":91},
  {"content":"\r\n\r\nميدانستند ، و در وقتى كه واجب نبود آن را واجب ميدانستند و بدين ترتيب مردم با پيروى كردن از آنها گمراه ميشدند .\r\n « يُحِلُّونَهُ عاماً وَ يُحَرِّمُونَهُ عاماً »  يعنى هنگامى كه بجنگ و كارزار نيازمند ميشوند ماه حرام را حلال ميكنند ، و ماه حلال را حرام ميسازند و ميگويند : ماهى ، به ماه ديگر ، و چون نيازمند نيستند اين كار را نميكنند .\r\n « لِيُواطِؤُا عِدَّةَ ما حَرَّمَ اللَّهُ »  يعنى اينها يك ماه از ماه‌هاى حرام را كه حلال ميكنند بجاى آن يك ماه حلال را حرام ميكنند و بالعكس تا اينكه ماهها در عدد موافقت داشته باشد .\r\n « زُيِّنَ لَهُمْ سُوءُ أَعْمالِهِمْ »  يعنى نفسشان اين كار را براى آنها آراسته و زينت داده ، و حسن گفته : يعنى شيطان براى ايشان آن را آراسته ، و برخى گفته‌اند : يعنى خودشان از روى هواى نفس خود اين كار را زيبا دانسته‌اند .\r\n « وَ اللَّهُ لا يَهْدِي الْقَوْمَ الْكافِرِينَ »  تفسير آن گذشت\r\n.\r\n\r\n","description":"","footnote":"","page_name":" 90 ","page_number":92},
  {"content":"\r\n\r\n\r\n[ سوره التوبة ( 9 ) : آيات 38 تا 39 
  ]\r\nيا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّهِ اثَّاقَلْتُمْ إِلَى الْأَرْضِ أَ رَضِيتُمْ بِالْحَياةِ الدُّنْيا مِنَ الْآخِرَةِ فَما مَتاعُ الْحَياةِ الدُّنْيا فِي الْآخِرَةِ إِلاَّ قَلِيلٌ ( 38 ) إِلاَّ تَنْفِرُوا يُعَذِّبْكُمْ عَذاباً أَلِيماً وَ يَسْتَبْدِلْ قَوْماً غَيْرَكُمْ وَ لا تَضُرُّوهُ شَيْئاً وَ اللَّهُ عَلى كُلِّ شَيْءٍ قَدِيرٌ ( 39 )\r\n\r\nترجمه\r\nاى كسانى كه ايمان آورده‌ايد شما را چه شده كه چون بشما گفته شود : در راه خدا ( براى جهاد ) بيرون شويد به زمين سنگينى ميكنيد ( و بدان مىچسبيد ) آيا بجاى ( زندگانى ابدى ) آخرت به زندگى ( دو روزهء ) دنيا راضى شده‌ايد ! ( با اينكه ) متاع زندگى دنيا در ( برابر ) آخرت جز اندكى نيست . ( 38 ) اگر بيرون نرويد خداوند شما را بعذابى دردناك عذاب كند و گروه ديگرى ( كه پا بر جاى در جنگ باشند ) بجاى شما آورد ، و شما ( با اين تخلف از جهاد ) به دو زيان نرسانيد ، و خدا بر هر چيز توانا است . ( 39 )\r\n\r\n","description":"","footnote":"","page_name":" 91 ","page_number":93},
  {"content":"\r\n\r\n\r\nبيان آيه 38 - 39\r\n\r\nشأن نزول\r\nگفته‌اند : چون رسول خدا - صلى اللَّه عليه و آله - از جنگ طائف بازگشت دستور جنگ با روميان را صادر فرمود ، و اين جريان هنگام رسيدن ميوه‌ها بود از اينرو مسلمانان دوست داشتند در خانه نزد اموال خود بمانند و خروج بسوى جنگ براى آنها سخت و دشوار بود ، و رسول خدا - صلى اللَّه عليه و آله - كمتر شده بود كه بخواهد بجنگى برود و بطور صريح و آشكار مقصد خود را اظهار كند جز در اين جنگ كه بخاطر دورى راه و زيادى دشمن مقصد را آشكارا گفت تا مردم آمادگى بهترى پيدا كنند ، و چون خداى سبحان سنگينى مردم را از رفتن به اين سفر ميدانست اين آيه را نازل فرمود .\r\n\r\nشرح لغات\r\nنفر : خارج شدن براى كارى است .\r\nتثاقل : اظهار ثقل و سنگينى نفس است ، مثل « تباطؤ » و ضدّ آن تسرع ( شتاب كردن ) است .\r\nمتاع : بهره بردن بدانچه براى حواس ظاهر باشد ، و از همين باب است اين جمله كه گويند : « تمتع بالرياض و المناظر الحسان » بديدن باغها و مناظر زيبا بهره‌مند شو .\r\nو از روى تشبيه بهر چيزى كه ارزش پولى داشته باشد متاع گويند .\r\nاستبدال : چيزى را - با درخواست طرف - بجاى چيز ديگرى نهادن .\r\n\r\nتفسير :\r\nخداى سبحان در اين آيات مؤمنان را در سنگينى كردن از جهاد نكوهش فرمايد :\r\n « يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ »  يعنى چون رسول خدا - صلى اللَّه عليه و آله - شما را بخواند و بگويد :\r\n\r\n","description":"","footnote":"","page_name":" 92 ","page_number":94},
  {"content":"\r\n\r\n « انْفِرُوا فِي سَبِيلِ اللَّهِ »  يعنى براى جهاد با مشركان بيرون شويد . و بگفتهء حسن و مجاهد منظور در اينجا غزوهء تبوك است .\r\n « اثَّاقَلْتُمْ إِلَى الْأَرْضِ »  يعنى سنگينى ميكنيد و بماندن روى زمينى كه بر آن قرار داريد متمايل ميشويد ، جبائى گفته : اين كندى كردن ( در خروج براى جنگ ) مخصوص بدسته‌اى از مؤمنان بود چون تمامى آنها از رفتن جهاد سنگينى نميكردند . و باصطلاح اين كلام عامى است كه خاص از آن اراده شده .\r\n « أَ رَضِيتُمْ بِالْحَياةِ الدُّنْيا مِنَ الْآخِرَةِ »  اين استفهام انكارى است ، و معنايش آن است كه آيا زندگى دنياى ناپايدار را بر زندگى آخرت پايدار و نعمت جاويدان ترجيح داده‌ايد ؟\r\n « فَما مَتاعُ الْحَياةِ الدُّنْيا فِي الْآخِرَةِ إِلَّا قَلِيلٌ »  يعنى بهره‌هاى دنيا و فوائد آن در برابر بهره‌هاى آخرت جز اندكى نيست ، زيرا اين دنيا ناپايدار است و آنجا سرايى است پايدار و جاويدان ، و بدنبال اين كلام خداى تعالى تهديد فرموده كه گويد :\r\n « إِلَّا تَنْفِرُوا يُعَذِّبْكُمْ عَذاباً أَلِيماً »  يعنى اگر براى جهادى كه پيامبر ، شما را بدان دعوت كرده بيرون نرويد و تقاعد ورزيد ، خداوند شما را به عذاب دردناك الم انگيزى در آخرت عذاب خواهد كرد ، و برخى گفته‌اند : به عذاب دردناكى در دنيا عذاب خواهد كرد .\r\n « وَ يَسْتَبْدِلْ قَوْماً غَيْرَكُمْ »  و بجاى شما مردم ديگرى را كه در جهاد تخلف نكنند خواهد آورد ، سعيد بن جبير گفته : منظور از آنها مردم فارس هستند ، و ابو روق گفته :\r\nمنظور اهل يمن ميباشند ، و جبائى گفته : منظور مردمانى هستند كه پس از اين آيه مسلمان شدند .\r\n « وَ لا تَضُرُّوهُ شَيْئاً »  حسن و ابو على گفته‌اند : يعنى و با اين تقاعد و تخلف از جهاد به خدا زيانى نزنيد چون خداوند غنىّ بالذات است و به چيزى نياز ندارد .\r\nو برخى گفته‌اند : مرجع ضمير رسول خدا - صلى اللَّه عليه و آله - است يعنى به پيغمبر زيانى نرسانيد زيرا خدا او را از همهء مردم محافظت كرده و بوسيلهء فرشتگان يا مردم\r\n\r\n","description":"","footnote":"","page_name":" 93 ","page_number":95},
  {"content":"\r\n\r\nبا ايمان ديگرى او را يارى خواهد كرد .\r\n « وَ اللَّهُ عَلى كُلِّ شَيْءٍ قَدِيرٌ »  و خدا بر هر چيز توانا است ، و مىتواند بجاى شما مردم ديگرى را بياورد ، و همچنين بر هر كار ديگرى قدرت دارد ، زجاج گفته : اين سخن تهديد سختى براى تخلف از جهاد مىباشد\r\n.\r\n\r\n","description":"","footnote":"","page_name":" 94 ","page_number":96},
  {"content":"\r\n\r\n\r\n[ سوره التوبة ( 9 ) : آيه 40 
  ]\r\nإِلاَّ تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ عَزِيزٌ حَكِيمٌ ( 40 )\r\n\r\nترجمه\r\nاگر شما ياريش نكنيد ( بدانيد كه ) خدا او را يارى كرد در آن وقت كه كافران او را ( از مكه ) بيرون كردند ، ( وقتى كه ) دومين نفر از آن دو بود كه هر دو در غار بودند ، و بهمراه خود ميگفت : نترس كه خدا با ما است ، و خدا آرامش خويش را بر او نازل فرمود و بسپاهيانى كه شما نميديديد نيرومندش كرد ، و كلمهء مردمان كافر را پست و زبون گردانيد و كلمهء خدا و الا است ، و خدا نيرومند و فرزانه است ( 40 ) .\r\n\r\n","description":"","footnote":"","page_name":" 95 ","page_number":97},
  {"content":"\r\n\r\n\r\nبيان آيه 40\r\n\r\nتفسير\r\nدر اين آيه خداى سبحان بمردم گوشزد كند كه اگر شما دست از يارى پيمبر او بكشيد زيانى به او نرسد چنانچه وقتى آن حضرت در مكه بود و كافران قصد كشتن او كردند كمى ياران به دو زيانى نرساند و خدا عهده‌دار يارى او شد .\r\n « إِلَّا تَنْصُرُوهُ فَقَدْ نَصَرَهُ اللَّهُ »  معناى اين جمله اين است كه اگر شما پيغمبر - صلى اللَّه عليه و آله - را در جنگ با دشمنان يارى نميكنيد خدا او را يارى كرده .\r\n « إِذْ أَخْرَجَهُ الَّذِينَ كَفَرُوا »  هنگامى كه كافران او را از مكه بيرون كردند و او بسوى مدينه رهسپار شد .\r\n « ثانِيَ اثْنَيْنِ »  يعنى او و ابو بكر .\r\n « إِذْ هُما فِي الْغارِ »  هنگامى كه آن دو در غار بودند و شخص سومى با آن دو نبود و او يكى از دو نفر بود ، و معناى آيه اين است كه خدا او را در وقتى كه جز ابو بكر هيچكس با او نبود ياريش كرد ، و منظور از اين غار ، غار ثور است ، و ثور نام كوهى است در مكه .\r\n « إِذْ يَقُولُ لِصاحِبِهِ »  هنگامى كه پيغمبر به ابو بكر گفت :\r\n « لا تَحْزَنْ إِنَّ اللَّهَ مَعَنا »  يعنى نترس كه خدا به وضع ما مطلع و به حال ما آگاه است ، و او ما را نگهداشته و يارى مىكند .\r\nزهرى گفته : هنگامى كه رسول خدا - صلى اللَّه عليه و آله - با ابو بكر داخل غار شدند خداوند يك جفت كبوتر فرستاد تا بر در غار تخم گذاردند ، و عنكبوت را مأمور كرد تا بر آنجا تارى تنيد ، و چون سراقة بن مالك بجستجوى آن دو آمد و تخم كبوتران و تار عنكبوت را مشاهده كرد ، گفت : اگر كسى داخل اين غار شده بود اين تخمها شكسته شده بود و تار عنكبوت از هم گسيخته بود ، و به همين جهت از آنجا گذشت .\r\n\r\n","description":"","footnote":"","page_name":" 96 ","page_number":98},
  {"content":"\r\n\r\nرسول خدا - صلى اللَّه عليه و آله - نيز دعا كرده گفت : خدايا چشمشان را كور كن ، و در اثر همان دعا نتوانستند داخل غار گردند و شروع بگردش اطراف غار كردند ، در آن حال ابو بكر گفت : اگر اينها بپاهاى خود نگاه كرده بودند ما را ميديدند .\r\nو على بن ابراهيم بن هاشم روايت كرده كه همراه آنها مردى از قبيلهء خزاعة بود كه نامش ابو كرز بود ، وى هم چنان رد پاى رسول خدا - صلى اللَّه عليه و آله - را گرفته بود و پيش ميآمد تا چون بدر غار رسيد بمشركين گفت : اين جاى پاى محمد است و به خدا همانند جاى پايى است كه در مقام ( ابراهيم ) است . و اين ديگر جاى پاى ابى قحافة و يا پسر او است ، و اين دو از اين نقطه نگذشته‌اند ، يا اينكه به آسمان بالا رفته و يا در زمين فرو رفته‌اند ، در همين حال سوارى از فرشتگان به صورت انسانى حاضر شد و بر در غار ايستاده بدانها گفت : او را در اين كوه‌ها و درّه‌ها جستجو كنيد كه در اين جا نيست ، و عنكبوت بر در غار تار تنيده بود . و در آن حال مردى از قريش بر در غار نشست و بول كرد ، ابو بكر گفت : اى رسول خدا اينها ما را ديدند ؟ حضرت فرمود : اگر ما را ديده بودند با عورت باز روبروى ما نميآمدند .\r\n « فَأَنْزَلَ اللَّهُ سَكِينَتَهُ عَلَيْهِ »  يعنى بر محمد - صلى اللَّه عليه و آله - زجاج گفته : يعنى آرامش خاطرى بر دل او انداخت كه از آن دانست مشركين به دو دسترسى پيدا نخواهند كرد .\r\n « وَ أَيَّدَهُ »  و او را نيرو داد و يارى كرد  « بِجُنُودٍ لَمْ تَرَوْها »  زجاج گفته : يعنى بفرشتگانى كه در روى كفار و ديدگانشان در آمده و مانع شدند كه آنها رسول خدا - صلى اللَّه عليه و آله - را ببينند .\r\nو ابن عباس گفته : يعنى بفرشتگانى او را نيرومند ساخت كه آنها براى نجات آن حضرت دعا كردند . و مجاهد و كلبى گفته‌اند : معنايش آن است كه خداوند او را بفرشتگان بدر كمك كرد ، و به دو در همانوقت كه در غار بود خبر داد كه نقشهء دشمنان را از او بگرداند ، و در جنگ بدر نصرت خود را براى آن حضرت آشكار ساخت .\r\nو برخى گفته‌اند : ضمير در « عليه » به ابى بكر برميگردد ( يعنى خدا آرامش خود را بر ابى بكر نازل فرمود ) .\r\n\r\n","description":"","footnote":"","page_name":" 97 ","page_number":99},
  {"content":"\r\n\r\nولى اين سخن بعيد است زيرا همهء مفسرين گفته‌اند : ضمائر پيش از اين جمله و بعد از آن همگى برسول خدا - صلى اللَّه عليه و آله - بر ميگردد مانند ضمير در جملهء  « إِلَّا - تَنْصُرُوهُ »  و جملهء  « فَقَدْ نَصَرَهُ اللَّهُ »  و جملهء  « إِذْ أَخْرَجَهُ »  و جملهء  « لِصاحِبِهِ »  و همچنين در ما بعد آن در جملهء  « وَ أَيَّدَهُ »  و با اين ترتيب چگونه ممكن است در اين ميان تنها ضمير در جملهء  « فَأَنْزَلَ اللَّهُ سَكِينَتَهُ عَلَيْهِ »  به ابى بكر برگردد .\r\nگذشته از اينكه در همين سوره خداوند ( در داستان جنگ حنين ) فرموده :\r\n « ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ . . . »  و در سورهء فتح فرمايد :  « فَأَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ »  « 1 » ( كه در اين دو جا تصريح فرموده كه « سكينة » و آرامش برسول خدا - صلى اللَّه عليه و آله - نازل گشت ، و اين آيه نيز از نظر سياق با آنها در معنا متحد است ) . و شيعيان در تخصيص « سكينة » به پيغمبر - صلى اللَّه عليه و آله - در اين آيه سخنى گفته‌اند كه ما چون نخواستيم مورد سوء ظن ( و اتهام به اعمال تعصب ) قرار گيريم از اينجهت از نقل آن خوددارى كرديم .\r\n « وَ جَعَلَ كَلِمَةَ الَّذِينَ كَفَرُوا السُّفْلى »  يعنى خداى سبحان كلمه ( و دعواى ) آنان را پست و بيمقدار كرد ، و منظور اين است كه تهديدات آنها و ارعابى را كه از پيغمبر - صلى اللَّه عليه و آله - كرده بودند پست كرد ، و آن را با نصرت آن حضرت بر ايشان باطل فرمود ، و از اين منظور بدين سخن تعبير كرد .\r\n « وَ كَلِمَةُ اللَّهِ هِيَ الْعُلْيا »  يعنى كلمهء خدا و الا و منصور است بىآنكه كسى آن را والايى مقام داده باشد ، زيرا ممكن نيست كه كلمهء خدا مردم را بر خلاف حكمت دعوت كند و برخى گفته‌اند : كلمهء كافران كلمهء شرك است ، و كلمهء خدا كلمهء توحيد و گفتار ، « لا إله الا اللَّه » است ، و معناى پست ساختن كلمهء كافران آن است كه آنان را زبون و پست كرد ، و كلمهء خدا را برترى داد يعنى اسلام و مسلمين را عزت بخشيد .\r\n « وَ اللَّهُ عَزِيزٌ »  يعنى در انتقام گرفتن از اهل شرك و « حكيم » است در تدبير كارها .\r\n\r\n\r\n","description":"","footnote":"\r\n( 1 ) - سوره فتح آيهء 26\r\n","page_name":" 98 ","page_number":100},
  {"content":"\r\n\r\n\r\n[ سوره التوبة ( 9 ) : آيات 41 تا 43 
  ]\r\nانْفِرُوا خِفافاً وَ ثِقالاً وَ جاهِدُوا بِأَمْوالِكُمْ وَ أَنْفُسِكُمْ فِي سَبِيلِ اللَّهِ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ( 41 ) لَوْ كانَ عَرَضاً قَرِيباً وَ سَفَراً قاصِداً لاتَّبَعُوكَ وَ لكِنْ بَعُدَتْ عَلَيْهِمُ الشُّقَّةُ وَ سَيَحْلِفُونَ بِاللَّهِ لَوِ اسْتَطَعْنا لَخَرَجْنا مَعَكُمْ يُهْلِكُونَ أَنْفُسَهُمْ وَ اللَّهُ يَعْلَمُ إِنَّهُمْ لَكاذِبُونَ ( 42 ) عَفَا اللَّهُ عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَ تَعْلَمَ الْكاذِبِينَ ( 43 )\r\n\r\nترجمه\r\nسبكبار باشيد يا سنگين بار ( در هر حال براى جهاد با مشركان ) بيرون رويد ، و در راه خدا با مال و جان خويش جهاد كنيد كه اين براى شما بهتر است اگر بدانيد ( 41 ) اگر بهره‌اى نزديك و سفرى كوتاه بود پيروى تو را ميكردند ( و بىچون و چرا همراهت ميآمدند ) ولى اين مسافت بنظرشان دور آمد ، و به زودى ( آنان كه بجهاد حاضر نشدند ) براى تو به خدا سوگند ميخورند كه ما اگر ميدانستيم با شما بيرون ميشديم ، اينان ( با اين كار ) خود را به هلاكت ( و نابودى ) مياندازند ، و خدا ميداند كه آنها دروغ ميگويند ( 42 ) خدا از تو بگذرد چرا پيش از آنكه راستگويان بر تو آشكار شوند و دروغگويان را بشناسى به آنها اجازه ( تخلف از جنگ را ) دادى ( 43 ) ؟\r\n\r\n","description":"","footnote":"","page_name":" 99 ","page_number":101},
  {"content":"\r\n\r\n\r\nبيان آيه 41 تا 43\r\n\r\nشرح لغات\r\nقاصد : مقصدى است كه راهش آسان و نزديك باشد . و بخاطر آسانيش آهنگ آن كنند و « عدل » را نيز « قصد » گويند بدانجهت كه براى قصد انسان ( و آهنگ آن ) شايسته است .\r\nشقة : آن قطعه از زمين را گويند كه سوارى آن بخاطر دوريش براى سوار دشوار و سخت باشد و ممكن است اين لغت از « شق » بفتح شين - به معناى ناحيه‌اى از كوه - گرفته شده باشد ، و احتمال ديگر آن است كه از مشقت و سختى باشد . و « شقة » به معناى سفر و مسافت نيز آمده .\r\n\r\nتفسير\r\nخداى سبحان در اين آيات دستور جهاد داده و تأكيد وجوب آن را بر بندگان بيان فرموده كه گويد :\r\n « انْفِرُوا »  يعنى بسوى جنگ و جهاد بيرون شويد  « خِفافاً وَ ثِقالًا »  حسن و مجاهد و عكرمة و ضحاك گفته‌اند : يعنى جوان و پير ، و ابن عباس و قتادة گفته‌اند : يعنى در حال نشاط و غير نشاط ، و حكم گفته : يعنى مشغول و غير مشغول ، ابى صالح گفته : يعنى توانگر و فقير ، و فراء گفته : منظور از « خفاف » مردمان تنگدست و كم عيال است ، و منظور از « ثقال » مردمان ثروتمند و پر عيال مىباشد ، و ابو عمرو و عطيهء عوفى گفته‌اند : يعنى سواره و پياده ، و ابن زيد گفته : يعنى اهل صنعت و غير آنها ، و يمان گفته : يعنى اشخاص بى - همسر ، و همسرداران .\r\nو بهتر آنست كه بگوئيم همهء اين افراد را شامل مىشود به اين بيان كه معناى آيه آن است كه بسوى جهاد بيرون شويد چه بر شما آسان باشد و چه سخت ، بر هر\r\n\r\n","description":"","footnote":"","page_name":" 100 ","page_number":102},
  {"content":"\r\n\r\nحالى كه هستيد ، زيرا انسان از يكى از اين مشاغل ( كه مفسران گفته‌اند ) خالى نيست .\r\n « وَ جاهِدُوا بِأَمْوالِكُمْ وَ أَنْفُسِكُمْ فِي سَبِيلِ اللَّهِ »  و اين آيه دلالت دارد بر اينكه جهاد با جان و مال بر هر كس كه توانايى آن را داشته باشد واجب است ، و هر كه توانايى آن دو يا يكى از آن دو را نداشته باشد بهر ترتيب كه ميتواند بايد جهاد كند .\r\n « ذلِكُمْ خَيْرٌ لَكُمْ »  معنايش اين است كه بيرون شدن براى جهاد با جان و مال براى شما بهتر است از سنگينى كردن و ترك جهاد و توجه به كارهاى مباح ديگر .\r\n « إِنْ كُنْتُمْ تَعْلَمُونَ »  يعنى اگر ميدانيد كه خداى تعالى در نويد و تهديد خود صادق و راستگو است .\r\nو برخى گفته‌اند : يعنى اگر ميدانيد كه خير و خوبى چيست بدانيد كه اين كار براى شما خير است .\r\nسدى گفته : چون اين آيه نازل شد كار بر مردم سخت شد ( زيرا جهاد را بطور كلى بر همه واجب فرموده بود ) پس خداى تعالى آن را به آيهء  « لَيْسَ عَلَى الضُّعَفاءِ وَ لا عَلَى الْمَرْضى . . . »  تا آخر نسخ فرمود . « 1 »  « لَوْ كانَ عَرَضاً قَرِيباً »  يعنى اگر آنچه شما را بدان دعوت كرديم غنيمتى ( و بهره‌اى ) آماده و حاضر بود .\r\n « وَ سَفَراً قاصِداً »  يعنى سفرى آسان و نزديك ، و مبرد گفته : يعنى سفرى ميانه‌رو ، و برخى گفته‌اند : يعنى سفرى آسان و متوسط و بىتكلف .\r\n « لَاتَّبَعُوكَ »  يعنى بطمع مال پيرويت ميكردند .\r\n « وَ لكِنْ بَعُدَتْ عَلَيْهِمُ الشُّقَّةُ »  ولى مسافت بر ايشان دور آمد ، يعنى مسافت غزوهء تبوك كه در آن مأمور بخروج سوى شام بودند .\r\n « وَ سَيَحْلِفُونَ بِاللَّهِ لَوِ اسْتَطَعْنا لَخَرَجْنا مَعَكُمْ »  يعنى اينان به زودى دربارهء تقاعد خود از جهاد نزد تو معذرت خواهى كنند و سوگند خورند كه اگر ما مىتوانستيم و قدرت\r\n\r\n\r\n","description":"","footnote":"\r\n( 1 ) - منظور آيهء 91 و 92 به بعد از همين سوره است كه خداوند در آن آيات حكم وجوب جهاد را از جمعى از مردمان معذور و عليل برداشته است .\r\n","page_name":" 101 ","page_number":103},
  {"content":"\r\n\r\nآمدن داشتيم با شما ميآمديم .\r\n « يُهْلِكُونَ أَنْفُسَهُمْ »  اينان با اين شركى كه در دل پنهان داشتند و برخى گفته‌اند :\r\nيعنى با اين سوگند دروغ و عذر بىجا خود را به هلاكت و نابودى اندازند زيرا با اين كار مستحق عقاب گردند .\r\n « وَ اللَّهُ يَعْلَمُ إِنَّهُمْ لَكاذِبُونَ »  يعنى در اين عذر خواهى و سوگند ، و اين آيه دليل بر صحت نبوت پيغمبر اكرم - صلى اللَّه عليه و آله - است ، زيرا آن حضرت پيش از اين جريان خبر داد كه اينان به زودى سوگند ميخورند ، و چنان شد كه فرموده بود ، و نيز در اين آيه دلالت روشنى است بر اينكه قدرت و توانايى بر هر كارى پيش از اقدام بدان كار موجود است « 1 » زيرا اينان يا قدرت و توانايى براى رفتن داشتند و نرفتند ، و يا آنكه قدرت نداشتند و قسم خوردند كه اگر در آينده ( در وقت حركت ) قدرت داشتيم ميآييم ، و در صورت اول گفتهء ما ثابت شود كه قدرت بر هر كارى پيش از آن موجود است ، و در صورت دوم نيز خداوند آنان را تكذيب فرموده و بيان داشته كه اگر توانايى هم بدانها ميداد نميرفتند ، و اين نيز ثابت مىكند كه قدرت پيش از انجام كار است . و اگر كسى بگويد :\r\nمنظور از نداشتن قدرت و توانايى نبودن مقدمات سفر و اسباب آن است ، لازمهء اين سخن آن است كه از ظاهر آيه بىجهت دست برداريم . زيرا حقيقت توانايى ( و معناى استطاعت كه در آيه است ) همان قدرت كار است نه مقدمات آن ، گذشته از آنكه اگر نداشتن مقدمات\r\n\r\n\r\n","description":"","footnote":"\r\n( 1 ) - اين كلام اشاره باختلافى است كه ميان اشاعرة از يك طرف و حكماء و معتزله از طرف ديگر پيدا شده در اينكه آيا قدرت مقدم بر فعل است يا مقارن با آن ، يعنى انسان كه ميخواهد كارى را انجام دهد پيش از اقدام بدان كار قدرت انجام آن را دارد يا مقارن انجام كار قدرت پيدا مىكند ، حكماء و معتزله قول اول را اختيار كرده و گفته‌اند : قدرت مقدم بر فعل است ، و اشاعره قول دوم را و براى اطلاع از استدلال حكماء بر گفتهء خود و بطلان قول اشاعره بكتب مفصلهء كلامى چون شرح تجريد و ساير كتابها بايد مراجعه شود ، و مؤلف مرحوم براى اثبات قول حكماء و بطلان قول اشاعره در اينجا بر اين نيز استدلال كرده به شرحى كه در بالاست .\r\n","page_name":" 102 ","page_number":104},
  {"content":"\r\n\r\nو اسباب عذر باشد ، نداشتن اصل قدرت براى عذر شايسته‌تر خواهد بود . « 1 » و بهر صورت دنبال اين آيه خداوند پيغمبر - صلى اللَّه عليه و آله - را مخاطب ساخته در مورد اذنى كه بمتخلفين از جنگ تبوك داد عتاب كرده فرمايد :\r\n « عَفَا اللَّهُ عَنْكَ لِمَ أَذِنْتَ لَهُمْ »  قتاده و عمرو بن ميمون گفته‌اند : دو كار بود كه رسول خدا صلى اللَّه عليه و آله - انجام داد و بدانها مأمور نشده بود ، يكى اجازه‌اى كه در اين قضيه بمنافقان داد ، و ديگر فديه گرفتن براى اسيران ، و خدا او را مورد عتاب و سرزنش قرار داد چنانچه مشاهده مىشود . و اين نوع سرزنش سرزنشى لطيف است كه پيش از عتاب ، سخن بعفو و گذشت او آغاز شده ، و در اينكه آيا اين اجازه‌اى كه رسول خدا - صلى اللَّه عليه و آله - بمنافقين داد قبيح بوده يا نه اختلاف است ، جبائى گفته : قبيح بوده و گناهى صغيره است ، زيرا در كار مباح گفته نمىشود : چرا اين كار را انجام دادى ؟\r\nولى گفتار جبائى درست نيست زيرا در كارى نيز كه طرف ديگرش از اين كار بهتر باشد چنين تعبير ميكنند و گفته مىشود : چرا كردى ؟ چنانچه اگر كسى به بيند شخصى برادرش را مورد عتاب قرار داده است در اينجا به دو ميگويد : چرا برادر مرا مورد عتاب قرار دادى و با او بدين طرز سخن گفتى كه موجب ناراحتيش شود ؟ در صورتى كه اين طرز سخن گفتن و عتاب كردن براى او جايز بود ( ولى با اينحال لفظ چرا گفتى ؟\r\nو چرا كردى ؟ استعمال ميكنند ، پس چنان نيست كه تنها در مورد كار حرام و گناه بگويند :\r\nچرا كردى ؟ ) گذشته از اينكه چگونه ميتوان گفت : اجازه‌اى كه رسول خدا - صلى اللَّه عليه و آله بدانها داد قبيح بود با اينكه خداى سبحان در جاى ديگر ميفرمايد :  « فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ . . . »  « 2 » ( يعنى اگر براى بعضى از كارهايشان از تو اجازه\r\n\r\n\r\n","description":"","footnote":"\r\n( 1 ) - يعنى وقتى كسى با نداشتن زاد و راحله و مقدمات معذور باشد . ، كسى كه اصلا قدرت بر رفتن نداشته باشد مسلماً معذور خواهد بود .\r\n( 2 ) - سورهء نور آيهء 62 .\r\n","page_name":" 103 ","page_number":105},
  {"content":"\r\n\r\nخواستند بهر كدامشان كه خواستى اجازه بده ) . « 1 » و ابو مسلم گفته : معناى آيه اين است كه خدا عفو و گذشت خود را براى تو مستدام دارد چرا بدانها اجازه بيرون رفتن بجنگ دادى در صورتى كه اينها نظرشان از اين اجازه خواستن چيزى جز تملق و چاپلوسى نبود ، و اگر بيرون ميشدند منظورى جز خرابكارى و فساد نداشتند و رسول خدا - صلى اللَّه عليه و آله - از اين منظور باطنى آنها آگاه نبود . « 2 »  « حَتَّى يَتَبَيَّنَ لَكَ الَّذِينَ صَدَقُوا وَ تَعْلَمَ الْكاذِبِينَ »  يعنى تا اينكه معذور و غير معذور را بشناسى و اجازه‌اى كه ميدهى از روى علم و دانايى باشد . ابن عباس گفته : و اين خطاب بدانجهت بود كه رسول خدا - صلى اللَّه عليه و آله - منافقان را در آن روز نمىشناخت .\r\nو برخى گفته‌اند : رسول خدا - صلى اللَّه عليه و آله - آنها را مخير ساخت ميان حركت بسوى تبوك و توقف در مدينه اما با تهديد به عذاب ، ولى آنها همين اجازه را غنيمت دانسته و در مدينه ماندند ، و در اين آيه خداى سبحان خبر ميدهد كه بهتر آن بود رسول خدا صلى اللَّه عليه و آله - آنها را ملزم به حركت به طرف تبوك مىساخت تا چون بيرون نمىشدند نفاقشان آشكار ميشد ، اما با اجازه‌اى كه براى توقف بدانها داد معلوم نشد تخلف آنها از روى نفاق بود يا براستى عذرى داشتند ، و آنان كه از وى اجازهء ماندن گرفتند مردمان منافقى بودند كه از آن جمله بود : جدّ بن قيس و معتب بن قشير كه هر دو از انصار مدينه‌اند .\r\n\r\n\r\n","description":"","footnote":"\r\n( 1 ) - علامهء طباطبائى دامت بركاته براى تنزيه مقام مقدس رسول گرامى اسلام از سخنان ناهنجار جبائى و امثال او كه خواسته‌اند با اين آيه اثبات معصيت براى آن حضرت كنند تحقيق لطيفى دارد كه مراجعه بدان براى خوانندهء محترم لازم است .\r\n( 2 ) - و خلاصهء تفسير ابو مسلم - چنانچه در آيات آينده نيز چنين گفته - آن است كه اجازه خواستن آنها يعنى منافقان را بر اجازه در خروج حمل كرده نه بر اجازهء در توقف و تخلف از جنگ ، و گفته : منافقان از روى تملق و چاپلوسى ميآمدند و از آن حضرت اجازه ميخواستند كه براى جنگ حركت كنند ، ولى مردمان با ايمان نيازى به اجازهء خروج نداشتند چون رسول خدا - صلى اللَّه عليه و آله در آغاز جنگ همه را بطور عموم دعوت فرمود ، و ابو مسلم در آيهء  « لا يَسْتَأْذِنُكَ الَّذِينَ يُؤْمِنُونَ . . . »  و  « إِنَّما يَسْتَأْذِنُكَ الَّذِينَ لا يُؤْمِنُونَ بِاللَّهِ . . . »  نيز همين تفسير را كرده به شرحى كه در صفحات بعد خواهد آمد ، و روى اين تفسير بسيارى از اشكالات مرتفع مىشود ولى با ظاهر آيه چندان سازگار نيست و اللَّه العالم .\r\n","page_name":" 104 ","page_number":106},
  {"content":"\r\n\r\n\r\n[ سوره التوبة ( 9 ) : آيات 44 تا 45 
  ]\r\nلا يَسْتَأْذِنُكَ الَّذِينَ يُؤْمِنُونَ بِاللَّهِ وَ الْيَوْمِ الْآخِرِ أَنْ يُجاهِدُوا بِأَمْوالِهِمْ وَ أَنْفُسِهِمْ وَ اللَّهُ عَلِيمٌ بِالْمُتَّقِينَ ( 44 ) إِنَّما يَسْتَأْذِنُكَ الَّذِينَ لا يُؤْمِنُونَ بِاللَّهِ وَ الْيَوْمِ الْآخِرِ وَ ارْتابَتْ قُلُوبُهُمْ فَهُمْ فِي رَيْبِهِمْ يَتَرَدَّدُونَ ( 45 )\r\n\r\nترجمه\r\nآنان كه به خدا و روز باز پسين ايمان دارند از تو اجازه نمىخواهند كه بمال و جان خويش جهاد كنند و خدا به احوال پرهيزكاران آگاهست . ( 44 ) فقط كسانى از تو اجازه ميخواهند كه به خدا و روز باز پسين ايمان نياورده و دلهاشان به شك و ترديد افتاده ، و اينان ( پيوسته ) در شك خود سرگردانند ( 45 ) .\r\n\r\n","description":"","footnote":"","page_name":" 105 ","page_number":107},
  {"content":"\r\n\r\n\r\nبيان آيه 44 - 45\r\n\r\nتفسير :\r\nخداى سبحان در اين آيه حال مؤمنان و منافقان را در اجازه‌اى كه خواستند بيان فرموده :\r\n « لا يَسْتَأْذِنُكَ »  يعنى با بيان عذرهاى بىجا از تو اجازهء تخلف از جهاد نميخواهند .\r\nو ابو مسلم گفته : از تو اجازهء بيرون شدن بجهاد نميخواهند ، زيرا با دعوتى كه تو براى خروج كردى از تحصيل اجازه بىنياز است .\r\n « الَّذِينَ يُؤْمِنُونَ بِاللَّهِ وَ الْيَوْمِ الْآخِرِ أَنْ يُجاهِدُوا بِأَمْوالِهِمْ وَ أَنْفُسِهِمْ »  آنان كه به خدا و روز جزا ايمان آورده‌اند در اينكه با مال و جانشان جهاد كنند .\r\n « وَ اللَّهُ عَلِيمٌ بِالْمُتَّقِينَ »  ابن عباس گفته : اين سخن سرزنشى است از منافقان كه براى تخلف از جهاد از وى اجازه خواستند و عذرى است براى مؤمنان در آنجا كه فرمايد :\r\n « . . . لَمْ يَذْهَبُوا حَتَّى يَسْتَأْذِنُوهُ »  « 1 » و معنى اين كلام آن است كه خدا آنها را از صفت پرهيزكاران بيرون نبرد جز آنكه بداند كه آنها از جملهء پرهيزكاران نيستند .\r\n « إِنَّما يَسْتَأْذِنُكَ »  تنها آن كسانى براى تخلف از جهاد و توقف در مدينه از تو اجازه خواهند .\r\n\r\n\r\n","description":"","footnote":"\r\n( 1 ) - آيهء 62 سورهء نور ، و تمام آيه چنين است :  « إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ وَ إِذا كانُوا مَعَهُ عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوهُ ، إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّهِ وَ رَسُولِهِ فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَ اسْتَغْفِرْ لَهُمُ اللَّهَ إِنَّ اللَّهَ غَفُورٌ رَحِيمٌ »  يعنى : مؤمنان كسانى هستند كه به خدا و رسول او ايمان آورده و چون با وى در كار عموى باشند نروند تا از او اجازه گيرند ، كسانى كه از تو اجازه ميگيرند كسانى هستند كه به خدا و رسول او ايمان آورده‌اند ، و اگر براى بعضى از كارهاشان از تو اجازه خواستند بهر كدام كه خواستى اجازه بده و براى ايشان از خدا آمرزش بخواه كه خدا آمرزنده و مهربان است .\r\n","page_name":" 106 ","page_number":108},
  {"content":"\r\n\r\nو ابو مسلم گفته : يعنى براى بيرون شدن بسوى جنگ ( نه تخلف از آن ) زيرا منافق است كه از روى تملق و چاپلوسى اجازهء حركت ميخواهد ، و مانند مؤمنان آمادگى ندارد .\r\n « الَّذِينَ لا يُؤْمِنُونَ بِاللَّهِ »  يعنى خدا را باور ندارند  « وَ الْيَوْمِ الْآخِرِ »  يعنى حشر و نشر قيامت را .\r\n « وَ ارْتابَتْ قُلُوبُهُمْ »  يعنى دلهاشان پريشان گشته و به حال شك و ترديد در آمده .\r\n « فَهُمْ فِي رَيْبِهِمْ يَتَرَدَّدُونَ »  اينان در شك و ترديد خود در رفت و آمد هستند ، و معناى تردد : رفتن و بازگشتن بطور مكرر است ، مانند تحير ( و سرگردانى ) و منظور منافقانى هستند كه بخاطر شك و ترديدشان دربارهء دين خدا و وعده‌اى كه بمجاهدين داده درصدد تحصيل اجازه ( براى تخلف از جنگ ) بر آيند ، و اگر اينان خلوصى در دل داشتند بنصرت خدا و پاداش نيك او اطمينان داشتند و بىآنكه بفكر تحصيل اجازهء ( براى تخلف از جنگ ) بيفتند براى جهاد پيش قدم ميشدند\r\n.\r\n\r\n","description":"","footnote":"","page_name":" 107 ","page_number":109},
  {"content":"\r\n\r\n\r\n[ سوره التوبة ( 9 ) : آيات 46 تا 48 
  ]\r\nوَ لَوْ أَرادُوا الْخُرُوجَ لَأَعَدُّوا لَهُ عُدَّةً وَ لكِنْ كَرِهَ اللَّهُ انْبِعاثَهُمْ فَثَبَّطَهُمْ وَ قِيلَ اقْعُدُوا مَعَ الْقاعِدِينَ ( 46 ) لَوْ خَرَجُوا فِيكُمْ ما زادُوكُمْ إِلاَّ خَبالاً وَ لَأَوْضَعُوا خِلالَكُمْ يَبْغُونَكُمُ الْفِتْنَةَ وَ فِيكُمْ سَمَّاعُونَ لَهُمْ وَ اللَّهُ عَلِيمٌ بِالظَّالِمِينَ ( 47 ) لَقَدِ ابْتَغَوُا الْفِتْنَةَ مِنْ قَبْلُ وَ قَلَّبُوا لَكَ الْأُمُورَ حَتَّى جاءَ الْحَقُّ وَ ظَهَرَ أَمْرُ اللَّهِ وَ هُمْ كارِهُونَ ( 48 )\r\n\r\nترجمه\r\nاگر اينان آهنگ بيرون شدن را ( براى جهاد ) داشتند ( و مهياى آن بودند ) اسباب و وسائلى ( براى آن ) مهيا ميكردند ، ولى خدا هم جنبش و حركت آنها را خوش نداشت و بازشان داشت و بدانها گفته شد : شما هم با متقاعدان ( از جنگ در خانه‌ها ) بنشينيد ( 46 ) اگر اينها با شما بيرون ميآمدند جز تباهى ( كار ) براى شما چيزى نميافزودند و ميان شما سعايت و اخلال ميكردند ، و براى شما فتنه جويى ميكردند ، و در ميان شما از آنها جاسوسانى است ، و خدا به احوال ستمگران آگاه است . ( 47 ) اينان از پيش فتنه جويى ميكردند و كارها را بر تو وارونه ميساختند تا وقتى كه حق آمد و فرمان خدا ( و دين او ) آشكار شد و آنها ( اين پيروزى را ) خوش نداشتند ( 48 ) .\r\n\r\n","description":"","footnote":"","page_name":" 108 ","page_number":110},
  {"content":"\r\n\r\n\r\nبيان آيهء 46 تا 48\r\n\r\nشرح لغات :\r\nعدة : به معناى آلت و ابزار كار است .\r\nانبعاث : بشتاب رفتن در كارى . و گويند : فلان « ينبعث فى الحاجة » يعنى نفوذى در كار ندارد .\r\nتثبيط : باز داشتن و جلوگيرى از كار .\r\nخبال : به معناى فساد ، و نيز به معناى مرگ ، و به معناى آشفتگى در رأى نيز آمده .\r\nو « خبل » به سكون باء و فتح آن به معناى جنون و ديوانگى است و « خبل » به معناى فساد اعضاء نيز آمده .\r\nايضاع ( در أوضعوا ) : تند رفتن . امرؤ القيس گويد :\r\n ارانا موضعين لحتم غيب * و نسحر بالطعام و بالشراب \r\n( يعنى ما بسرعت بسوى مرگى كه از ما پنهان است شتابانيم و از آن بخوراكى و آشاميدنى سرگرم گشته‌ايم ) .\r\n« خلالكم » يعنى در ميان شما ، از « تخلل » مشتق است . و در حديث است : « تراصوا بين الصفوف لا يتخللكم الشياطين كأنها بنات حذف » ( يعنى صفوف خود را بهم بچسبانيد كه شياطين در ميان شما در نيايند كه آنها مانند بره‌هاى كوچك حجاز هستند ) .\r\nتقليب ( در « قلبوا » ) به معناى زير و رو كردن و وارونه ساختن چيزى است ، و گويند :\r\n« رجل حوّل قلّب » يعنى مردى است كه آراء مردم را در كارها زير و رو كند .\r\n\r\nتفسير :\r\nخداى سبحان از حال اين منافقان چنين گزارش دهد كه فرمايد :\r\n « وَ لَوْ أَرادُوا الْخُرُوجَ »  يعنى خروج بهمراه پيغمبر - صلى اللَّه عليه و آله - براى يارى\r\n\r\n","description":"","footnote":"","page_name":" 109 ","page_number":111},
  {"content":"\r\n\r\nآن حضرت يا اشتياق بجهاد با كفار چنانچه مؤمنان بدان قصد رفتند .\r\n « لَأَعَدُّوا لَهُ عُدَّةً »  يعنى براى خروج اسباب و لوازم فراهم ميكردند ، و « عدة » به معناى تهيهء وسائل براى كارى شدنى پيش از وقوع آن كار مىباشد ، و مقصود اين است كه اينها ( اگر حقيقتاً قصد بيرون شدن داشتند ) لوازم جنگى از قبيل مركب و اسلحه تهيه ميكردند ، زيرا نشانهء كسى كه آهنگ كارى را دارد آن است كه پيش از وقوع آن آماده و مهياى آن كار گردد .\r\n « وَ لكِنْ كَرِهَ اللَّهُ انْبِعاثَهُمْ »  يعنى خداوند از رفتن آنها بجنگ كراهت داشت چون ميدانست اگر اينها بدان جنگ بروند كارشان نمّامى در ميان مسلمانان خواهد بود و براى مشركان جاسوسى خواهند كرد و رويهمرفته زيانشان بيش از سودشان خواهد بود  « فَثَبَّطَهُمْ »  و از اينرو از رفتن آنها روى آن تصميمى كه خودشان داشتند جلوگيرى كرده و بازشان داشت از رفتنى كه خود دستور فرموده بود ، زيرا آن طرز رفتن ( يعنى رفتن براى انجام آن نقشه‌هاى شوم ) كفر بود ولى رفتن روى صورت دوم اطاعت و فرمانبردارى ( حق ) است . و روى اين معنا كه گفتيم ديگر جايى براى اين سؤال باقى نميماند كه كسى بگويد : چگونه خداوند از حركت آنها كراهت داشت ( كه فرمود :\r\n « وَ لكِنْ كَرِهَ اللَّهُ انْبِعاثَهُمْ » )  با اينكه در آيهء پيش از آن دستور خروج و حركت آنها را بسوى جنگ صادر فرمود ( در آيهء -  انْفِرُوا خِفافاً . . .  - ) . زيرا دستور خروج بجهاد روى آن است كه آنها براى دفاع از دين و آهنگ جهاد با كفار حركت كنند ( و اين طرز حركت مورد پسند و فرمان خدا است ) ولى رفتن آنها به منظور فساد و اخلالگرى و فتنه‌جويى مورد رضايت خدا و فرمان او نيست و بدان دستور نداده و از آن كراهت دارد .\r\n « وَ قِيلَ اقْعُدُوا مَعَ الْقاعِدِينَ »  يعنى بدانها گفته شد : با زنان و كودكان ( خانه نشين كه جنگ بر آنها نيست ) . بنشينيد ، و محتمل است گويندهء اين سخن همان اصحاب و ياران خودشان بودند كه آنها را از رفتن با پيغمبر - صلى اللَّه عليه و آله - براى جهاد باز ميداشتند ، و احتمال ديگر آن است كه اين سخن را رسول خدا - صلى اللَّه عليه و آله - از روى تهديد به آنان فرموده نه بعنوان اجازهء درماندن .\r\n\r\n","description":"","footnote":"","page_name":" 110 ","page_number":112},
  {"content":"\r\n\r\nو ممكن است اين جمله را به منظور همان اجازهء در توقف آنان فرموده است كه پس از آن مورد سرزنش و عتاب قرار گرفت ، زيرا بهتر آن بود كه اين اجازه را بدانها نميداد تا نفاقشان براى مردم آشكار ميشد .\r\nابو مسلم ( كه در آيات پيش گفته بود منظور از اجازه خواستن منافقان و اجازه دادن رسول خدا همه مربوط به اجازه در رفتن بجنگ بوده نه اجازهء در توقف مدينه و تخلف از جنگ ) در اينجا گويد : و همين سخن دليل آن است كه اجازه گرفتن براى رفتن بوده نه ماندن ، زيرا مطابق آيه  ( وَ لكِنْ كَرِهَ اللَّهُ انْبِعاثَهُمْ )  خدا رفتن آنها را خوش نداشت و ماندنشان را خوش داشت ، پيغمبر - صلى اللَّه عليه و آله - نيز اگر همان اجازهء ماندنشان را ( روى گفتهء شما ) داده بود با اين ترتيب سرزنش و عتابى بر او نبود ، ولى آنها روى تملق و چاپلوسى و براى افساد كارى اجازهء خروج با رسول خدا - صلى اللَّه عليه و آله - را خواستند و آن حضرت نيز اجازه‌شان داد و اطلاعى از تصميمات درونى آنها نداشت ولى خدا كه بر ضمائر آنان آگاه بود از رفتن جلوگيريشان فرمود چون رفتنشان را خوش نداشت .\r\nو بالجمله خداوند حكمت كراهت خويش را از رفتن آنها و جهت جلوگيريش را از حركت آنان چنين بيان فرمايد :\r\n « لَوْ خَرَجُوا فِيكُمْ ما زادُوكُمْ إِلَّا خَبالًا »  يعنى اگر اين منافقان بهمراه شما بيرون ميآمدند اين آمدن براى شما جز شر و فساد چيزى نميأفزود ( و حاصل ديگرى نداشت ) .\r\nو ابن عباس ( در معناى خبال ) گفته : يعنى جز ناتوانى و ترس چيزى نميافزود .\r\nيعنى اينان از ديدار دشمن و برخورد با آنان شما را ميترسانند ، و آن را براى شما هول انگيز جلوه ميدادند .\r\n « وَ لَأَوْضَعُوا خِلالَكُمْ »  يعنى براى فساد كارى و سخن چينى ميان شما شتاب ميكردند .\r\nو منظور اين است كه براى جدايى و اختلاف ميان مسلمانان سعى و كوشش ميكردند .\r\n « يَبْغُونَكُمُ الْفِتْنَةَ »  يعنى براى شما با ايجاد اختلاف و تفرقه فتنه‌جويى ميكردند ، و حسن گفته : يعنى ميخواستند تا شما را مشرك سازند ، و مقصود از فتنه شرك است ، و ضحاك گفته : يعنى شما را از دشمن ميترساندند و بشما ميگفتند : دشمن بر شما پيروز\r\n\r\n","description":"","footnote":"","page_name":" 111 ","page_number":113},
  {"content":"\r\n\r\nخواهد شد و شما شكست ميخوريد .\r\n « وَ فِيكُمْ سَمَّاعُونَ لَهُمْ »  مجاهد و ابن زيد گفته‌اند : يعنى آنها در ميان شما جاسوسانى داشتند كه اخبارى را كه از شما مىشنيدند به اطلاع آنها ميرساندند ، و قتاده و ابن اسحاق و گروهى ديگر گفته‌اند : يعنى در ميان شما مسلمانان مردمانى ضعيف القلب و سست عقيده هستند كه گفتار آنها را باور ميكنند و گوش بشبهات و سخنان آنها ميدهند .\r\n « وَ اللَّهُ عَلِيمٌ بِالظَّالِمِينَ »  يعنى : دانا است به حال اين منافقان كه با پنهان كردن نيتهاى فاسد بخويشتن ستم ميكردند ، كه از آن جمله بود : عبد اللَّه بن ابى ، وجد بن قيس و اوس بن قبطى ، سپس خداى سبحان سوگند ياد كرده فرمايد :\r\n « لَقَدِ ابْتَغَوُا الْفِتْنَةَ مِنْ قَبْلُ »  فتنه : نامى است كه بهر بدى و شرى اطلاق مىشود ، و معناى اين آيه آن است كه اين منافقان در صدد ايجاد اختلاف و تفرقه و پراكندگى شما پيش از جنگ تبوك بودند ، يعنى در جنگ احد هنگامى كه عبد اللَّه بن ابى با همراهانش بازگشتند و دست از يارى پيغمبر - صلى اللَّه عليه و آله - كشيدند ، و خدا آن فتنه را از مسلمانان دور كرد ، و حسن گفته : منظور از فتنه بىايمان ساختن مردم و القاء شبهات در دل مسلمانان سست عقيده است ، و سعيد بن جبير و ابى جريح گفته‌اند :\r\nمنظور از فتنه سوء قصدى بود كه در جنگ تبوك در شب عقبه نسبت برسولخدا - صلى اللَّه - عليه و آله - كردند ، و جريان اين بود كه دوازده نفر از منافقان بر سرگردنه‌اى كمين كرده و قصد كشتن پيغمبر - صلى اللَّه عليه و آله - را كردند .\r\n « وَ قَلَّبُوا لَكَ الْأُمُورَ »  يعنى نقشه كشيدند تا اساس كار تو را بهمزنند و ميان مؤمنان اختلاف ايجاد كنند و تو را بهر نحو شده بقتل رسانند ولى نتوانستند ، و ابو مسلم گفته : منظور از دگرگون ساختن كارها اين بود كه نقشه‌اى براى آن حضرت كشيدند و چون در آن نقشه موفق نشدند نقشهء ديگرى كشيدند .\r\n « حَتَّى   جاءَ الْحَقُّ »  يعنى تا اينكه آن نصرت و كاميابى كه خدا وعده فرموده بود آمد .\r\n « وَ ظَهَرَ أَمْرُ اللَّهِ »  و دين خدا كه اسلام بود براى كفار آشكار شد .\r\n « وَ هُمْ كارِهُونَ »  در حالى كه كراهت داشتند\r\n.\r\n\r\n","description":"","footnote":"","page_name":" 112 ","page_number":114},
  {"content":"\r\n\r\n\r\n[ سوره التوبة ( 9 ) : آيات 49 تا 52 
  ]\r\nوَ مِنْهُمْ مَنْ يَقُولُ ائْذَنْ لِي وَ لا تَفْتِنِّي أَلا فِي الْفِتْنَةِ سَقَطُوا وَ إِنَّ جَهَنَّمَ لَمُحِيطَةٌ بِالْكافِرِينَ ( 49 ) إِنْ تُصِبْكَ حَسَنَةٌ تَسُؤْهُمْ وَ إِنْ تُصِبْكَ مُصِيبَةٌ يَقُولُوا قَدْ أَخَذْنا أَمْرَنا مِنْ قَبْلُ وَ يَتَوَلَّوْا وَ هُمْ فَرِحُونَ ( 50 ) قُلْ لَنْ يُصِيبَنا إِلاَّ ما كَتَبَ اللَّهُ لَنا هُوَ مَوْلانا وَ عَلَى اللَّهِ فَلْيَتَوَكَّلِ الْمُؤْمِنُونَ ( 51 ) قُلْ هَلْ تَرَبَّصُونَ بِنا إِلاَّ إِحْدَى الْحُسْنَيَيْنِ وَ نَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا فَتَرَبَّصُوا إِنَّا مَعَكُمْ مُتَرَبِّصُونَ ( 52 )\r\n\r\nترجمه\r\nو برخى از آنها گويند بما اجازهء ( ماندن ) بده ( و ما را از جنگ معاف دار ) و بفتنه‌ام مينداز ، بدانيد كه ( اينان ) خود در فتنه افتادند ، و همانا جهنم بكافران احاطه دارد ( 49 ) اگر حادثهء خوشى به تو رسد بر آنها ناگوار آيد ( و غمگينشان سازد ) و اگر حادثهء ناگوارى به تو رسد گويند : ما از پيش احتياط كار خود كرديم و شادمان باز گردند ( 50 ) بگو : هرگز چيزى جز آنچه خدا براى ما مقرر كرده بما نخواهد رسيد كه او مولا ( و ياور ) ما است و البته مؤمنان بايد بر خدا توكل كنند ( 51 ) بگو آيا براى ما جز يكى از دو نيكى ( فتح يا خلود در بهشت ) را انتظار ميبريد ؟ ولى ما دربارهء شما انتظار داريم كه خدا بعذابى از جانب خود دچار كند يا بدست ما نابودتان كند ، پس شما ( براى ما ) انتظار بريد كه ما نيز ( براى شما ) انتظار ميبريم ( 52 ) .\r\n\r\n","description":"","footnote":"","page_name":" 113 ","page_number":115},
  {"content":"\r\n\r\n\r\nبيان آيه 49 تا 52\r\n\r\nشأن نزول :\r\nگويند : وقتى رسول خدا - صلى اللَّه عليه و آله - مردم را براى رفتن بجنگ تبوك بسيج ميكرد بدانها فرمود : بيرون شويد شايد بزنان رومى دست يابيد ، جدّ بن قيس كه از طائفهء بنى سلمة و از خزرجيان بود برخاسته گفت : اى رسول خدا مرا از اين جنگ معاف دار و بزنان رومى مفتونم مكن كه مىترسم مفتون آنان گردم ، رسول خدا - صلى اللَّه عليه و آله - فرمود : تو را معاف كردم ، پس خداى تعالى اين آيه را نازل فرمود ، و اين سخنى است كه از ابن عباس و مجاهد نقل شده .\r\nو چون اين آيه نازل شد رسول خدا - صلى اللَّه عليه و آله - به بنى سلمة فرمود :\r\nرئيس شما كيست ؟ گفت : جدّ بن قيس رئيس ما است جز آنكه او مردى بخيل و ترسو است ، رسول خدا فرمود : چه بيمارى بدتر از بخل است ! رئيس شما جوان سفيد روى سخاوتمند : براء بن معروف است . و حسان بن ثابت اين داستان را بشعر در آورده چنين گفت :\r\n و قال رسول اللَّه و القول لا حق * به من قال منا من تعدون سيداً \r\n فقلنا له جد بن قيس على الذى * نبخّله فينا و ان كان أنكدا \r\n فقال و أى الداء أدوى من الذى * رميتم به جداً و ان كان امجدا \r\n و سوّد بشر بن البراء بجوده * و حق لبشر ذى النداء أن يسودا \r\n اذا ما أتاه الوفد أنهب ماله * و قال خذوه انه عائد غداً \r\n\r\nتفسير :\r\n « وَ مِنْهُمْ »  يعنى از اين منافقان  « مَنْ يَقُولُ ائْذَنْ لِي »  اجازهء در تخلف از جهاد ميخواهد ( و گويد ) :\r\n\r\n","description":"","footnote":"","page_name":" 114 ","page_number":116},
  {"content":"\r\n\r\n « وَ لا تَفْتِنِّي »  ابن عباس و مجاهد گفته‌اند : يعنى مرا بزنان رومى مفتون مكن ، و حسن و قتاده و جبائى و زجاج گفته‌اند : يعنى مرا بگناه مينداز زيرا براى من مقدور نيست كه با تو بيرون آيم و اگر به من اجازهء توقف ندهى ناچارم از دستور تو سرپيچى كنم و در نتيجه بگناه دچار شوم .\r\n « أَلا فِي الْفِتْنَةِ سَقَطُوا »  يعنى اينها با مخالفت دستور تو در بيرون شدن بسوى جهاد در گناه و كفر در افتادند . و ابو مسلم گفته : معناى آيه چنان است كه آن منافق به پيغمبر - صلى اللَّه عليه و آله - گفت : مرا در اين شدت گرما با تكليف به بيرون شدن بسوى جهاد معذب مكن ، ( خداوند فرمايد : ) آگاه باش كه اينها ( با اين سخن ) در گرمايى سخت‌تر كه همان گرماى آتش جهنم باشد در افتادند . و دليل بر اين معنى گفتار خداى تعالى است ( كه در چند آيه ديگر « 1 » از منافقين حكايت كند )  « وَ قالُوا لا تَنْفِرُوا فِي الْحَرِّ قُلْ نارُ جَهَنَّمَ أَشَدُّ حَرًّا . . . »  ( يعنى اين منافقان گفتند : در اين گرما بيرون نرويد ، بگو آتش جهنم حرارتش بيشتر و سخت‌تر است . . . ) .\r\n « وَ إِنَّ جَهَنَّمَ لَمُحِيطَةٌ بِالْكافِرِينَ »  يعنى به زودى آنها را احاطه خواهد كرد و راهى براى رهايى از آن ندارند .\r\n « إِنْ تُصِبْكَ حَسَنَةٌ تَسُؤْهُمْ »  در اين جمله خداوند پيغمبر - صلى اللَّه عليه و آله - را مخاطب ساخته و معنايش آن است كه اگر از جانب خدا نعمت و پيروزى و غنيمتى به تو برسد منافقان غمگين شوند .\r\n « وَ إِنْ تُصِبْكَ مُصِيبَةٌ »  و اگر دچار سختى و رنج و آفت جانى يا مالى گردى .\r\n « يَقُولُوا قَدْ أَخَذْنا أَمْرَنا مِنْ قَبْلُ »  مجاهد گفته : يعنى ما احتياط كار خود كرديم و پيش از رسيدن اين مصيبت براى آنكه دچارش نشويم از رفتن خوددارى كرديم  « وَ يَتَوَلَّوْا وَ هُمْ فَرِحُونَ »  و در حالى كه از مصيبتهايى كه بمؤمنان رسيده خوشحالند بخانه‌هاى خود باز گردند .\r\n\r\n\r\n","description":"","footnote":"\r\n( 1 ) - آيهء 81 از همين سوره .\r\n","page_name":" 115 ","page_number":117},
  {"content":"\r\n\r\n « قُلْ »  اى محمد بدانها بگو :\r\n « لَنْ يُصِيبَنا إِلَّا ما كَتَبَ اللَّهُ لَنا »  حسن گفته : يعنى هر خير و شرى كه بما رسد خداى سبحان آن را در لوح محفوظ ثبت كرده ، و چنان نيست كه شما گمان كرده و پنداشته‌ايد كه كار ما بىسر و سامان است و تدبيرى در آن نيست ، و زجاج و جبائى گفته‌اند : معناى آيه اين است كه : عاقبت كار جز آنچه خدا در قرآن نوشته بما نخواهد رسيد : يا نصرت بر دشمنان كه خدا وعده فرموده و سرانجام ما بر دشمنان پيروز خواهيم شد ، و اين نصرت براى ما بهره‌اى است ، و يا بشهادت خواهيم رسيد كه آن نيز بهره‌اى است ، يعنى جز آنچه خدا براى ما مقرر فرموده - كه همه‌اش خير و بهره است - چيزى بما نخواهد رسيد .  « هُوَ مَوْلانا »  يعنى او مالك ما است و ما بندگان اوئيم ، و برخى گفته‌اند : يعنى او يار و ياور ما است كه ما را محافظت و يارى كند ، و زيان و ضرر را از ما دور سازد .\r\n « وَ عَلَى اللَّهِ فَلْيَتَوَكَّلِ الْمُؤْمِنُونَ »  اين آيه دستورى است از جانب خداى تعالى براى مردمان با ايمان در مورد توكل كردن بر وى و راضى بودن بتدبير او ، و تقدير آيه چنين است : « فليتوكل على اللَّه المؤمنون » .\r\n « قُلْ »  اى محمد به اين منافقان بگو :\r\n « هَلْ تَرَبَّصُونَ بِنا إِلَّا إِحْدَى الْحُسْنَيَيْنِ »  يعنى آيا دربارهء ما چيزى انتظار بريد جز يكى از دو بهرهء پسنديده و دو نعمت بزرگ : يا پيروزى و غنيمت در دنيا و يا شهادت و پاداش نيكوى هميشگى در آخرت ، و اين سخنى است كه ابن عباس و حسن و مجاهد و ديگران گفته‌اند .\r\n « وَ نَحْنُ نَتَرَبَّصُ بِكُمْ »  يعنى ما هم دربارهء شما انتظار بريم .\r\n « أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا »  يعنى خداوند عذابى از نزد خود بر شما فرود آرد كه شما را هلاك سازد ، و يا آنكه ما را بر شما پيروز گرداند و بدست ما نابودتان سازد .\r\n « فَتَرَبَّصُوا »  صورت لفظ صورت أمر است ولى منظور تهديد آنها است مانند\r\n\r\n","description":"","footnote":"","page_name":" 116 ","page_number":118},
  {"content":"\r\n\r\nآيهء شريفه :  « اعْمَلُوا ما شِئْتُمْ »  « 1 » ( يعنى هر چه ميخواهيد بكنيد . . . ) زيرا اگر در حقيقت أمر بود و آنها در انتظار بردن نسبت بقتل مؤمنان مأمور بودند ميبايستى در اين كار مطيع پروردگار باشند .\r\n « إِنَّا مَعَكُمْ مُتَرَبِّصُونَ »  يعنى ما نيز در انتظار هستيم براى خود : يا شهادت و بهشت را و يا غنيمت و اجر را ، و براى شما : يا زنده ماندن در خوارى و ذلت ، و يا مرگ و نابودى و بدنبالش ورود بدوزخ و جهنم . و روى اين معنى آيه فوق ، تفسير آيهء پيشين است كه فرمود :  « قُلْ لَنْ يُصِيبَنا إِلَّا ما كَتَبَ اللَّهُ لَنا »  .\r\nو برخى گفته‌اند : معناى آيه اين است كه شما انتظار هلاكت ما را ببريد ما هم انتظار هلاكت شما را ميكشيم ، و برخى ديگر گفته‌اند : يعنى شما انتظار وعدهء شيطان را براى باطل ساختن دين خدا ببريد ، و ما هم منتظر وعده‌هاى خداوند در مورد پيروزى دين و نصرت پيامبر خود و نابودى مخالفينش هستيم .\r\n\r\n\r\n","description":"","footnote":"\r\n( 1 ) - سورهء فصلت آيه 40 .\r\n","page_name":" 117 ","page_number":119},
  {"content":"\r\n\r\n\r\n[ سوره التوبة ( 9 ) : آيات 53 تا 55 
  ]\r\nقُلْ أَنْفِقُوا طَوْعاً أَوْ كَرْهاً لَنْ يُتَقَبَّلَ مِنْكُمْ إِنَّكُمْ كُنْتُمْ قَوْماً فاسِقِينَ ( 53 ) وَ ما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلاَّ أَنَّهُمْ كَفَرُوا بِاللَّهِ وَ بِرَسُولِهِ وَ لا يَأْتُونَ الصَّلاةَ إِلاَّ وَ هُمْ كُسالى وَ لا يُنْفِقُونَ إِلاَّ وَ هُمْ كارِهُونَ ( 54 ) فَلا تُعْجِبْكَ أَمْوالُهُمْ وَ لا أَوْلادُهُمْ إِنَّما يُرِيدُ اللَّهُ لِيُعَذِّبَهُمْ بِها فِي الْحَياةِ الدُّنْيا وَ تَزْهَقَ أَنْفُسُهُمْ وَ هُمْ كافِرُونَ ( 55 )\r\n\r\nترجمه :\r\nبگو شما چه از روى ميل ( و رغبت ) خرج ( و انفاق ) كنيد و چه از روى كراهت ، هرگز از شما پذيرفته نخواهد شد كه شما مردمى فاسق هستيد ( 53 ) و چيزى مانع قبول شدن ( نفقات و ) خرجهاى آنها نبود جز آنكه ايشان به خدا و پيغمبرش كافر شدند ، و جز به حال كسالت به نماز نيايند ، و جز از روى كراهت ( و ناراحتى ) خرج ( و انفاق ) نكنند ( 54 ) اموال و اولاد ايشان تو را بشگفت نياورد ، خدا ميخواهد اينان را بوسيلهء آن در زندگانى دنيا عذابشان كند ، و در حال كفر جانشان ( از قالب تن ) بيرون آيد . ( 55 )\r\n\r\n","description":"","footnote":"","page_name":" 118 ","page_number":120},
  {"content":"\r\n\r\n\r\nبيان آيه 53 تا 55\r\n\r\nشرح لغات :\r\nطوع : فرمانبردارى از روى اراده و ميل .\r\nكره : انجام دادن چيزى از روى كراهت و بر خلاف ميل .\r\nمنع : در مقابل فعل و منافى با آن است ، و آن دو جور است يكى خوددارى از انجام كار ، و ديگر جلوگيرى از كار شخص ديگر ، و در اينجا اينان از پذيرفتن خرجهاشان ممنوع گشتند ( يعنى معناى دوم منع در اينجا مورد نظر است ) .\r\nزهق : بيرون آمدن به سختى است . و در اصل به معناى هلاكت و نابودى است ، و بحيوانات خيلى چاق نيز « زاهق » گويند از باب اينكه بخاطر چاقى و سنگينى بدن در راه رفتن و جنگ و گريز به هلاكت خواهد افتاد .\r\nاعجاب : خوشحالى به چيزى كه موجب شگفت گردد . گويند : « أعجبنى حديثه » يعنى حديث و نقل او مرا مسرور ساخت .\r\n\r\nتفسير :\r\nخداى سبحان در اين آيات بيان فرموده كه منافقان با حال كفرى كه دارند از آنچه خرج ميكنند سودى نمىبرند و بدين منظور فرمود :\r\n « قُلْ »  اى محمد به اينان بگو :  « أَنْفِقُوا طَوْعاً أَوْ كَرْهاً . . . »  يعنى اينكه انفاق و خرج شما پذيرفته نمىشود بخاطر آن است كه از فرمانبردارى خداوند رو گردان هستيد و خداى سبحان نيز كار را از مؤمنان با اخلاص مىپذيرد .\r\n « وَ ما مَنَعَهُمْ أَنْ تُقْبَلَ مِنْهُمْ نَفَقاتُهُمْ . . . »  يعنى چيزى جلوگيرى نكند از اينكه اين منافقان براى خرجهايى كه ميكنند پاداش نيك و ثواب ببرند جز همان كفر اينها به خدا و پيغمبر او ، و همين است كه اعمال را از بين ببرد ، و از استحقاق پاداش\r\n\r\n","description":"","footnote":"","page_name":" 119 ","page_number":121},
  {"content":"\r\n\r\nجلوگيرى كند .\r\n « وَ لا   يَأْتُونَ الصَّلاةَ إِلَّا وَ هُمْ كُسالى »  يعنى در حال سنگينى ، و منظور آن است كه نماز را آن طور كه مأمور به انجام آن هستند انجام ندهند .\r\n « وَ لا يُنْفِقُونَ إِلَّا وَ هُمْ كارِهُونَ »  و اين كراهت بدانجهت است كه نماز و انفاق اينان بخاطر رضاى خدا نيست بلكه براى رياء و خودنمايى و تظاهر به اسلام است .\r\nمطلبى كه از اين آيه استفاده مىشود آن است كه كفار نيز در شرائع و احكام مورد خطاب هستند ، و آنها نيز بتكاليف الهى مكلفند زيرا خداى سبحان آنها را بر ترك نماز و زكات نكوهش كند و اگر آن دو بر آنها واجب نبود مورد نكوهش واقع نمىشدند . « 1 »  « فَلا تُعْجِبْكَ أَمْوالُهُمْ وَ لا أَوْلادُهُمْ »  خطاب در آيه متوجه رسول خدا - صلى اللَّه عليه و آله - است ولى همهء مؤمنين مورد نظر هستند ، و برخى گفته‌اند : مخاطب شنونده است ، يعنى اى شنونده تو را بشگفت نياورد ، يعنى در دل نگيرى آنچه را از كثرت اموال و اولاد اين منافقان مشاهده ميكنى ، و با ديدهء اعجاب بدانها نگاه مكن .\r\n « إِنَّما يُرِيدُ اللَّهُ لِيُعَذِّبَهُمْ بِها فِي الْحَياةِ الدُّنْيا »  در معناى اين جمله چند وجه گفته‌اند :\r\n1 - گفتهء ابن عباس و قتاده است كه گفته‌اند : از نظر معنى در اين آيه پس و پيش و تقديم و تأخير است و اصل آن چنين است : « فلا تعجبك اموالهم و اولادهم فى الحياة الدنيا انما يريد اللَّه ليعذبهم بها فى الآخرة » يعنى ( اموال و اولاد اينها در اين دنيا تو را بشگفت نيندازد چون خدا ميخواهد آنان را بوسيلهء آنها در قيامت عذاب كند ) و روى اين معنى جملهء  « فِي الْحَياةِ الدُّنْيا  » متعلق به جملهء  « أَمْوالُهُمْ وَ لا أَوْلادُهُمْ »  مىباشد ،\r\n\r\n\r\n","description":"","footnote":"\r\n( 1 ) - اشاره ببحثى است كه علماء در كتب كلاميه متعرض آن شده‌اند كه آيا كفار نيز مانند مؤمنين مكلف بتكاليف اسلام هستند يا نه ، و مؤلف در اينجا ميخواهد به اين آيه نيز استدلال كند كه آنها نيز در تكاليف مورد خطاب بوده و مكلفند .\r\n","page_name":" 120 ","page_number":122},
  {"content":"\r\n\r\nمانند گفتار خداى تعالى :  « فَأَلْقِهْ إِلَيْهِمْ ثُمَّ تَوَلَّ عَنْهُمْ فَانْظُرْ ما ذا يَرْجِعُونَ »  « 1 » كه تقدير آن چنين است : « فالقه اليهم فانظر ما ذا يرجعون ثم تول عنهم » .\r\n2 - سخنى است كه حسن و بلخى در تفسير آن ذكر كرده و گفته‌اند : يعنى خدا ميخواهد با سخت گرفتن در تكليف آنها را در دنيا عذاب كند به اين ترتيب كه آنها را به انفاق در زكات و هم در جنگ مأمور كند تا آنها با توجه به اينكه به ثواب روز جزا ايمان ندارند از اينرو با كراهت و عدم رضايت آن را بپردازند و اين خود براى آنها عذابى است سخت .\r\n3 - ابن زيد گفته : يعنى خدا ميخواهد آنها را با حفظ مال و مصيبتهايى كه بخاطر آن تحمل ميكنند و از آن سو از استفاده و منفعت آن محروم ميشوند در دنيا عذابشان كند .\r\n4 - جبائى گفته : يعنى خدا ميخواهد آنها را در وقت پيروزى مؤمنان و تسلط آنها بر سر ايشان با گرفتن اموال و اولادشان به عذاب حسرت و ناراحتى دنيايى دچارشان سازد ، و اين سزاى كفر آنها باشد .\r\n5 - منظور از عذاب آنها در دنيا بوسيلهء مال و اولاد آن است كه اينان با جمع و حفظ و دوستى آن و بخل و غصه‌اى كه براى آنها ميخورند همهء اينها براى ايشان عذاب است ، و همچنين در هنگام مرگ جدايى از آنها عذاب ديگرى است زيرا نميدانند بر سر آن اموال و اولاد چه ميآيد .\r\nو حرف لام در  « لِيُعَذِّبَهُمْ »  محتمل است به معناى « أن » باشد ، و محتمل است لام نتيجه باشد ، و تقدير چنين مىشود : خدا ميخواهد آنان را در دنيا مهلت دهد تا عذابشان كند .\r\n « وَ تَزْهَقَ أَنْفُسُهُمْ »  يعنى جانشان با مرگ هلاك شود و از بين برود .\r\n\r\n\r\n","description":"","footnote":"\r\n( 1 ) - سورهء نمل آيه 28 و ترجمهء آيه چنين است : ( اين نامه را ببر ) و نزد ايشان بيفكن سپس بازگرد و ببين چه ميگويند ، كه تقدير آن اين است : كه نامه را نزد ايشان ببر و ببين چه ميگويند سپس باز گرد .\r\n","page_name":" 121 ","page_number":123},
  {"content":"\r\n\r\n « وَ هُمْ كافِرُونَ »  يعنى در حالى كه كافر باشند ، و ارادهء خداوند « ( در جملهء :\r\n إِنَّما يُرِيدُ اللَّهُ . . .  ) به « زهوق نفس » و گرفتن جانشان تعلق گرفته و كفر ايشان ( كه در اين آيه است ) مورد تعلق اراده نيست ( تا اشكال لازم آيد ) و اين سخن مانند آن است كه بگويى : « اريد ان أضربه و هو عاص » ( يعنى ميخواهم او را بزنم كه او نافرمان است ) كه در اينجا ارادهء شما بزدن آن شخص تعلق گرفته نه بنافرمانى او\r\n.\r\n\r\n","description":"","footnote":"","page_name":" 122 ","page_number":124},
  {"content":"\r\n\r\n\r\n[ سوره التوبة ( 9 ) : آيات 56 تا 59 
  ]\r\nوَ يَحْلِفُونَ بِاللَّهِ إِنَّهُمْ لَمِنْكُمْ وَ ما هُمْ مِنْكُمْ وَ لكِنَّهُمْ قَوْمٌ يَفْرَقُونَ ( 56 ) لَوْ يَجِدُونَ مَلْجَأً أَوْ مَغاراتٍ أَوْ مُدَّخَلاً لَوَلَّوْا إِلَيْهِ وَ هُمْ يَجْمَحُونَ ( 57 ) وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ ( 58 ) وَ لَوْ أَنَّهُمْ رَضُوا ما آتاهُمُ اللَّهُ وَ رَسُولُهُ وَ قالُوا حَسْبُنَا اللَّهُ سَيُؤْتِينَا اللَّهُ مِنْ فَضْلِهِ وَ رَسُولُهُ إِنَّا إِلَى اللَّهِ راغِبُونَ ( 59 )\r\n\r\nترجمه :\r\nاينان به خدا سوگند ميخورند كه از شما هستند ولى آنها از شما نيستند بلكه مردمى هستند كه ( از كشته شدن و اسارت ) ميترسند ( 56 ) اگر پناهگاه يا نهانگاهها يا گريزگاهى مييافتند شتابان بسوى آن رو ميكردند ( 57 ) .\r\nو برخى از آنها در تقسيم صدقات بر تو خرده ميگيرند اگر از آن بدانها داده شود راضى شوند و اگر از آن بدانها داده نشود در آن وقت خشمگين شوند ( 58 ) ( چقدر براى آنها بهتر بود ) اگر بدانچه خدا و پيغمبرش به آنها داده بود راضى ميشدند و ميگفتند :\r\nخدا ما را بس است و خدا از فضل خويش بما عطا خواهد كرد و پيغمبر او نيز ( بما خواهد داد ) كه ما بسوى خدا مشتاقيم ( 59 ) .\r\n\r\n","description":"","footnote":"","page_name":" 123 ","page_number":125},
  {"content":"\r\n\r\n\r\nبيان آيهء 56 - 57\r\n\r\nشرح لغات :\r\nفرق : اضطراب و وحشت نفس از رسيدن زيان .\r\nملجأ : جايى است كه بدان پناه برند و متحصن شوند ، و معقل ، و موئل ، و معتصم ، و معتمد همه به همين معنا است .\r\nمغارات : جمع مغارة : پنهانگاه ، از غار است كه همان نقب در كوه باشد .\r\nمدّخل : راهى است كه براى رفتن در آن دسيسه كنند ( و نقشه بكشند ) .\r\nجماح : بشتاب رفتن شخص را گويند كه چيزى نتواند او را از راه باز گرداند .\r\n\r\nتفسير :\r\nدر اين آيات خداى سبحان يكى از اسرار منافقان را فاش كرده فرمايد :\r\n « وَ يَحْلِفُونَ بِاللَّهِ إِنَّهُمْ لَمِنْكُمْ »  اين منافقان به خدا قسم ميخورند كه از جملهء شما مردمان با ايمان هستند يعنى مانند شما مؤمن هستند .\r\n « وَ ما هُمْ مِنْكُمْ »  ولى ايمانى به خدا ندارند چنانچه شما ايمان داريد .\r\n « وَ لكِنَّهُمْ قَوْمٌ يَفْرَقُونَ »  بلكه اينها ترس كشته شدن و اسارت را دارند اگر تظاهر به ايمان نكنند .  « لَوْ يَجِدُونَ مَلْجَأً »  ابن عباس گفته : يعنى اگر پناهگاهى بيابند ، و قتاده گفته : يعنى قلعه‌اى .\r\n « أَوْ مَغاراتٍ »  ابن عباس گفته : يعنى غارهايى در كوه ، و عطا گفته است : يعنى سردابهايى .  « أَوْ مُدَّخَلًا »  ضحاك گفته : يعنى ورودگاه‌هايى كه در آن مأوى گيرند ، و ابن زيد گفته : يعنى لانه‌اى چون لانهء موش ، و از امام باقر عليه السلام روايت شده كه فرمودند :\r\nيعنى نقب‌هاى زمينى . چنانچه از ابن عباس هم همين تفسير نقل شده . و حسن گفته :\r\n\r\n","description":"","footnote":"","page_name":" 124 ","page_number":126},
  {"content":"\r\n\r\nيعنى راهى كه بر خلاف رسول خدا - صلى اللَّه عليه و آله - باشد و بدان راه در آيند .\r\n « لَوَلَّوْا إِلَيْهِ »  يعنى بدان رو كنند ، و برخى گفته‌اند : يعنى از طرف شما بدان رو - گردان شوند .\r\n « وَ هُمْ يَجْمَحُونَ »  و در رفتن بدان شتاب كنند . و معناى آيه آن است كه اينان از خبث باطن و نهاد زشت و حرصى كه براى اظهار نفاق و كفر درونى خود دارند اگر يكى از اين جايگاهها را بدست آورند بدان پناه آورند تا باطن خود را آشكار كرده و از تو روى بگردانند\r\n.\r\n\r\n","description":"","footnote":"","page_name":" 125 ","page_number":127},
  {"content":"\r\n\r\n\r\nبيان آيه 58 - 59\r\n\r\nشرح لغات :\r\nلمز : به معناى عيبجويى است چنانچه همز نيز به همين معنا است .\r\n\r\nشأن نزول :\r\nاز أبى سعيد خدرى روايت شده كه هنگامى رسول خدا - صلى اللَّه عليه و آله - تقسيمى ميكرد - و ابن عباس گفته : اين جريان در جنگ حنين و تقسيم غنائم هوازن بود - در اينوقت حرقوص بن زهير كه همان ابن أبى ذى الخويصرة تميمى بود و بعدها رئيس خوارج شد بنزد آن حضرت آمده گفت : اى رسول خدا از روى عدالت رفتار كن ، حضرت در جواب او فرمود : واى بر تو اگر من به عدالت رفتار نكنم كيست كه به عدالت عمل كند ؟\r\nعمر گفت : اى رسول خدا اجازه بده گردن اين مرد را بزنم ؟ پيغمبر - صلى اللَّه عليه و آله - فرمود : او را بگذار كه او اصحاب و يارانى دارد كه هر يك از شما نماز خود را در برابر نماز آنها و روزه‌اش را در مقابل روزهء آنها اندك شمارد ، اينان از دين بيرون ميروند هم چنان كه تير از شكار بيرون رود ، پس ( شخص شكارچى ) نظر به پرهاى پيكانش كند چيزى در آن ديده نشود ، دوباره نگاه بميانهء تير كند در آن نيز چيزى يافت نشود ، سپس نظر به خود پيكان كند در آن نيز چيزى ديده نشود ، با اينكه آن تير از سرگين و خون ( باطن حيوان ) گذشته ( ولى هيچ اثرى از آنها در تير نمانده ) « 1 » نشانهء اين خوارج مرد سياهى است كه در يكى از دو پستانش - يا فرمود : در يكى از دو دستش - ( غدّه‌اى ) چون پستان زنان است يا پارهء گوشتى است كه حركت مىكند و در حال آرامش و صلح مردم خروج ميكنند .\r\nو در حديث ديگرى است كه فرمود : هر گاه خروج كردند آنان را بكشيد ، سپس\r\n\r\n\r\n","description":"","footnote":"\r\n( 1 ) - يعنى چنان از دين بيرون ميروند كه هيچگونه اثرى از دين در آنها باقى نميماند .\r\n","page_name":" 126 ","page_number":128},
  {"content":"\r\n\r\nوقتى خروج كردند آنان را بكشيد ، آن گاه آيهء فوق نازل گرديد .\r\nابو سعيد خدرى گويد : من گواهى مىدهم كه اين سخن را از رسول خدا - صلى اللَّه عليه و آله - شنيدم و گواهى مىدهم كه چون على عليه السلام آنها را كشت همان مرد را با همان وصفى كه پيغمبر - صلى اللَّه عليه و آله - توصيف كرده بود بنزدش آوردند . و اين روايت را ثعلبى نيز در تفسير خود روايت كرده است .\r\nو كلبى گفته : اين آيه دربارهء « مؤلفة قلوبهم » « 1 » كه همان منافقين بودند نازل شد چون مردى از آنها بنام ابن جواز دربارهء رسول خدا - صلى اللَّه عليه و آله - گفت كه او بطور مساوات تقسيم نكرد ، و خداوند اين آيه را نازل كرد .\r\nو حسن گفته : هنگامى كه رسول خدا - صلى اللَّه عليه و آله - بتقسيم غنائم مشغول بود مردى بنزد او آمده گفت : آيا چنان نيست كه تو پندارى خدا مأمورت ساخته تا صدقات را در ميان فقراء و مستمندان تقسيم كنى ؟ فرمود : چرا ، عرضكرد : پس چرا ميان گوسفند چرا نان قسمت ميكنى ؟\r\nحضرت فرمود : همانا پيغمبر خدا موسى عليه السلام گوسفند چران بود ، و چون آن مرد دور شد رسول خدا - صلى اللَّه عليه و آله - بمردم فرمود : از اين مرد ( پرهيز كنيد و ) بر حذر باشيد .\r\nو ابن زيد گفته : منافقان گفتند : محمد اين غنائم را جز بهر كس كه دوست دارد به ديگرى نمىپردازد و بر طبق دلخواه خود رفتار مىكند ، پس اين آيه نازل شد .\r\n\r\nتفسير\r\n « وَ مِنْهُمْ »  و از اين مردم يعنى از اين منافقان  « مَنْ يَلْمِزُكَ فِي الصَّدَقاتِ »  يعنى در امر صدقات بر تو عيبجويى كرده و خرده ميگيرند .\r\n « فَإِنْ أُعْطُوا مِنْها رَضُوا »  اگر از اين صدقات بدانها بدهى اقرار به عدالت تو ميكنند .\r\n\r\n\r\n","description":"","footnote":"\r\n( 1 ) - تازه مسلمانانى كه در فتح مكه مسلمان شده بودند و رسول خدا - ( ص ) براى اينكه دلشان را بدست آورد سهم بيشترى از غنائم حنين بدانها داد به شرحى كه پيش از اين در داستان جنگ حنين گذشت ، و در آيهء بعد نيز شرحش بيايد .\r\n","page_name":" 127 ","page_number":129},
  {"content":"\r\n\r\n « وَ إِنْ لَمْ يُعْطَوْا مِنْها إِذا هُمْ يَسْخَطُونَ »  و اگر ندهى خشم كرده و عيبجويى كنند . امام صادق عليه السلام فرمود : بيش از دو ثلث مردم اهل اين آيه هستند .\r\n « وَ لَوْ أَنَّهُمْ رَضُوا ما آتاهُمُ اللَّهُ وَ رَسُولُهُ »  يعنى اگر اين منافقانى كه صدقات از تو طلب كرده و عيبجوئيت كنند به همان كه خدا و پيغمبرش بدانها داده راضى بودند .\r\n « وَ قالُوا حَسْبُنَا اللَّهُ »  و با آن حال ميگفتند : خدا ما را كفايت كرده يا كافى است .\r\n « سَيُؤْتِينَا اللَّهُ مِنْ فَضْلِهِ وَ رَسُولُهُ »  يعنى خدا از فضل و انعام خويش بما عطا فرموده و پيغمبرش نيز همچنين بما داده است . و دنبالش نيز ميگفتند :\r\n « إِنَّا إِلَى اللَّهِ راغِبُونَ »  ( ما روى شوق را بدرگاه خدا مىبريم ) تا از فضل خويش بر ما گشايش دهد و ما را از مالهاى مردم بىنياز سازد . و برخى گفته‌اند : يعنى به دو شوقمنديم دربارهء آن پاداشى كه بما ميدهد و عذابى را كه از ما دور مىسازد .\r\nو جواب « لو » ( در  وَ لَوْ أَنَّهُمْ  ) محذوف است ، و تقدير آن چنين است : « و لو انهم - رضوا . . . لكان خيرا لهم » ( اگر بدانچه گفته شد راضى ميشدند براى آنها بهتر بود ) و حذف جواب « لو » در امثال اين موارد بليغتر مىباشد به شرحى كه پيش از اين گذشت\r\n.\r\n\r\n","description":"","footnote":"","page_name":" 128 ","page_number":130},
  {"content":"\r\n\r\n\r\n[ سوره التوبة ( 9 ) : آيه 60 
  ]\r\nإِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ وَ اللَّهُ عَلِيمٌ حَكِيمٌ ( 60 )\r\n\r\nترجمه\r\nصدقات فقط مال فقيران ، و مسكينان ، و عاملان ( جمع كنندگان ) آن و آنها كه جلب دلهاشان ( را با مال ) كنند ، و آزاد ساختن بندگان ، و قرض داران ( ورشكسته شدگان ) و در راه خدا ، و در راه مانده است ، ( و اين ) فرض و حكم خدا است ، و خدا دانا و فرزانه است ( 60 ) .\r\n\r\n","description":"","footnote":"","page_name":" 129 ","page_number":131},
  {"content":"\r\n\r\n\r\nبيان آيه 60\r\n\r\nتفسير\r\nخداى سبحان در اين آيات بيان فرموده كه صدقات مال چه كسى است .\r\n « إِنَّمَا الصَّدَقاتُ لِلْفُقَراءِ وَ الْمَساكِينِ »  معناى آيه آن است كه صدقات كه همان زكات اموال است مال چند طائفه زير است . و در فرق بين فقير و مسكين بر دو قول اختلاف كرده‌اند :\r\nاول - قول ابو على جبائى و ابو يوسف و محمد است كه گفته‌اند : فقير و مسكين هر دو يك صنف هستند و از اينرو گفته‌اند : اگر كسى وصيت كرد كه ثلث مال من از فقراء و مساكين و فلان كس باشد ، در اين صورت نصف آن مال كه نصف ثلث باشد مال آن شخصى است و نصف ديگر ثلث ، مال فقراء و مساكين است ، زيرا آن هر دو يك صنف هستند .\r\nقول دوم - كه بيشتر بدان رفته‌اند اينكه آنها دو صنف هستند ، و اين گفتار شافعى و ابو حنيفه است ، و از اينرو اينان در مسئلهء بالا گفته‌اند : يك ثلث آن مال ، از آن شخص است و دو ثلث ديگر از فقراء و مساكين است . آن گاه اينان نيز در اينكه فقير كيست و مسكين كدام است بر چند قول اختلاف كرده‌اند :\r\n1 - آنكه فقير آن نيازمند عفيفى است كه سؤال نكند ، و مسكين آن كسى است كه سؤال كند ، و اين قول از ابن عباس و زهرى و مجاهد نقل شده و اينان گفته‌اند : مسكين از « مسكنت بسئوال » مشتق است . و از امام باقر عليه السلام نيز اين قول روايت شده است .\r\n2 - آنكه گفته‌اند : فقير كسى است كه سؤال مىكند و مسكين آن است كه سؤال نميكند ، و در حديث نيز آمده كه رسول خدا - صلى اللَّه عليه و آله - فرمود : مسكين آن كسى نيست كه يك خوراك و دو خوراك و يك خرما و دو خرما ( كه به دو ميدهيد ) او را باز گرداند بلكه مسكين كسى است كه توانگرى نيابد تا او را بىنياز كند ، و از مردم چيزى درخواست نكند و كسى هم نفهمد كه به او صدقه بدهد .\r\n\r\n","description":"","footnote":"","page_name":" 130 ","page_number":132},
  {"content":"\r\n\r\n3 - قتاده گفته : فقير : به شخص زمين گير محتاج گويند ، و مسكين به شخص سالم محتاج گويند .\r\n4 - ضحاك و ابراهيم گفته‌اند : مقصود از فقراء ، مهاجرين مكه هستند ، و مقصود از مساكين ديگران هستند ، و بدنبال اين اختلاف در معناى فقير و مسكين اختلاف ديگرى هم كرده‌اند بدين شرح : كه دسته‌اى چون شافعى و ابن انبارى گفته‌اند : فقير به كسى گويند كه سخت حال‌تر از مسكين باشد زيرا فقير آن كسى است كه هيچ ندارد ، و مسكين كسى است كه زندگى مختصرى دارد كه كفايت او را نكند . و ايندو براى اثبات قول خود به اين آيه استدلال كرده‌اند كه خداى تعالى فرمايد :  « أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ »  « 1 » ( يعنى اما كشتى از مسكينانى است كه در دريا كار ميكنند ) .\r\nو دليل ديگر آنكه « فقير » از « فقار ظهر » ( ستون فقرات پشت ) مشتق شده ، و اينكه شخص فقير را فقير گويند بدانجهت است كه گويا نيازمندى ، استخوان فقرات او را در هم شكسته .\r\nو دسته‌اى ديگر چون ابو حنيفة و ابن دريد و اهل لغت گفته‌اند : مسكين بدتر از فقير است ، زيرا فقير آن كسى است كه مختصر زندگى دارد و مسكين آن است كه هيچ ندارد ، و اينان براى اثبات گفتهء خود به اين شعر استدلال كرده‌اند :\r\n اما الفقير الذى كانت حلوبته * وفق العيال فلم يترك له سبد « 2 » \r\nكه شاعر در اين شعر شخصى را كه شتر شيرده دارد فقير ناميده است .\r\nو از آيهء  « أَمَّا السَّفِينَةُ . . . »  كه شافعى بدان استدلال كرده است پاسخ داده‌اند كه آن كشتى مشترك ميان گروهى بود كه هر كدام مختصرى از آن را مالك بودند . و گذشته\r\n\r\n\r\n","description":"","footnote":"\r\n( 1 ) - سورهء كهف آيهء 79 . و وجه استدلال آنست كه با اينكه صاحب يك كشتى بوده‌اند خداوند آنها را مساكين ناميده است .\r\n( 2 ) - اما آن فقيرى كه در آمد شتر شيرده او باندازهء نانخورانش مىباشد و چيزى زياد نيايد . . .\r\n","page_name":" 131 ","page_number":133},
  {"content":"\r\n\r\nممكن است از باب ترحم آنان را مسكين ناميده باشد ( نه به معناى حقيقى مسكين ) چنانچه در حديث ، اهل دوزخ را مسكين ناميده‌اند و گفته‌اند : « مساكين اهل النار » و شاعر نيز گويد :\r\n مساكين اهل الحبّ حتى قبورهم * عليها تراب الذل بين المقابر « 1 » \r\nگذشته از اينكه برخى گفته‌اند : آن كشتى در اجارهء آنها بوده و خودشان مالك آن نبوده‌اند .\r\n « وَ الْعامِلِينَ عَلَيْها »  يعنى متصديان زكات و جمع كنندگان آن .\r\n « وَ الْمُؤَلَّفَةِ قُلُوبُهُمْ »  و آنها مردمانى از اشراف زمان پيغمبر - صلى اللَّه عليه و آله - بودند كه آن حضرت سهمى از زكات بدانها ميداد تا بوسيلهء آن بدين اسلام علاقه‌مندشان سازد و در مواقع لزوم از آنها براى جنگ با دشمنان دين كمك بگيرد .\r\nو در اينكه آيا اين سهم پس از رحلت رسول خدا - صلى اللَّه عليه و آله - نيز ثابت است يا نه اختلاف است شافعى و جبائى گفته‌اند : ثابت است ، و از امام صادق عليه السلام نيز همين قول روايت شده جز آنكه آن حضرت مشروط فرموده به اينكه امام عادل باشد كه دل آنها را بدين اسلام جلب كند .\r\nو برخى چون حسن و شعبى و ابو حنيفة و پيروانش گفته‌اند : اين سهم مخصوص به زمان رسول خدا - صلى اللَّه عليه و آله - بوده و پس از وى ساقط است ، زيرا خداى سبحان اسلام را نيرومند ساخت ( و نيازى به اين كار نيست ) .\r\n « وَ فِي الرِّقابِ »  يعنى براى آزاد كردن بردگان ، و منظور آن بردگان مكاتب هستند « 2 » علماى ما ( گروه شيعه ) اجازه داده‌اند كه اگر بردهء مؤمنى در سختى و شدت بود وى را از اين سهم خريدارى كرده آزاد كنند و صاحبان زكات حق ولايت او را داشته باشند . و قول ابن عباس و حسن و مالك نيز ، همين است .\r\n\r\n\r\n","description":"","footnote":"\r\n( 1 ) - عاشقان مسكين كه حتى بر گورهاشان خاك مذلت نشسته .\r\n( 2 ) - بردهء مكاتب برده‌اى است كه روى قرار داد كتبى كه با مولاى خود كرده ميتواند با پرداخت مبلغى بطور اقساط يا غير اقساط خود را آزاد كند .\r\n","page_name":" 132 ","page_number":134},
  {"content":"\r\n\r\n « وَ الْغارِمِينَ »  و آنها كسانى هستند كه زير بار قرض و بدهكارى رفته‌اند ، قرضهايى كه صرف در معصيت نشده و در خرج آنها اسراف كارى هم نكرده باشند ، كه در اين صورت بدهكارى آنها را از زكات ميپردازند .\r\n « وَ فِي سَبِيلِ اللَّهِ »  منظور از « سبيل اللَّه » ( راه خدا ) جهاد است بدون هيچ اختلافى ، و در نظر علماى ما همهء مصالح مسلمانان نيز تحت اين عنوان در آيد ، و ابن عمر و عطا و بلخى و جعفر بن مبشر نيز همين قول را پذيرفته‌اند و گفته‌اند : مخارج بناى مساجد و پلها را نيز از همين سهم ميتوان پرداخت .\r\n « وَ ابْنِ السَّبِيلِ »  يعنى مسافر در راه مانده ، كه به او سهمى از زكات ميدهند اگر چه در شهر خودش توانگر و در رفاه باشد ، و اينكه مسافر در راه مانده را « ابن السبيل » ( فرزند راه ) گويند بخاطر آن است كه ملازم و گرفتار راه است ، چنانچه شاعر در وصف خود ( بجنگجويى و ملازم بودن با جنگ ) گويد :\r\n انا ابن الحرب ربتنى وليداً * الى أن شبت و اكتهلت لداتى « 1 » \r\nو قتاده گفته : منظور از « ابن السبيل » ميهمان است .\r\n « فَرِيضَةً مِنَ اللَّهِ »  يعنى دستور واجبى است كه خدا آن را مقدر و حتم فرموده .\r\n « وَ اللَّهُ عَلِيمٌ »  و خدا بحاجات خلق دانا است  « حَكِيمٌ »  و در آنچه از پرداخت صدقات و چيزهاى ديگر بر ايشان واجب كرده حكيم و فرزانه است .\r\n\r\n\r\n","description":"","footnote":"\r\n( 1 ) - من زادهء جنگم كه از كودكى او مرا تربيت كرد تا وقتى كه پير شدم و همسالانم نيز بسن كهولت رسيدند .\r\n","page_name":" 133 ","page_number":135},
  {"content":"\r\n\r\n\r\n[ سوره التوبة ( 9 ) : آيات 61 تا 63 
  ]\r\nوَ مِنْهُمُ الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَ يُؤْمِنُ لِلْمُؤْمِنِينَ وَ رَحْمَةٌ لِلَّذِينَ آمَنُوا مِنْكُمْ وَ الَّذِينَ يُؤْذُونَ رَسُولَ اللَّهِ لَهُمْ عَذابٌ أَلِيمٌ ( 61 ) يَحْلِفُونَ بِاللَّهِ لَكُمْ لِيُرْضُوكُمْ وَ اللَّهُ وَ رَسُولُهُ أَحَقُّ أَنْ يُرْضُوهُ إِنْ كانُوا مُؤْمِنِينَ ( 62 ) أَ لَمْ يَعْلَمُوا أَنَّهُ مَنْ يُحادِدِ اللَّهَ وَ رَسُولَهُ فَأَنَّ لَهُ نارَ جَهَنَّمَ خالِداً فِيها ذلِكَ الْخِزْيُ الْعَظِيمُ ( 63 )\r\n\r\nترجمه :\r\nو برخى از ايشان پيغمبر را بيازارند و گويند : او گوش است ، ( و هر چه را مىشنود زود باور مىكند ) بگو براى شما گوش خوبى است كه خدا را تصديق كند و مؤمنان را ( نيز ) تصديق كند و براى آنان كه از شما ايمان آورده‌اند رحمتى است ، و آنان كه رسول خدا را بيازارند عذابى دردناك دارند ( 61 ) اينان براى شما به خدا قسم خورند تا شما را راضى سازند ، و اگر ايمان داشتند بهتر آن بود كه خدا و رسول او را از خود راضى سازند ( 62 ) مگر نميدانند كه هر كس با خدا و رسولش بمخالفت برخيزد كيفرش آتش دوزخ است كه هميشه در آن باشند و اين رسوايى بزرگى است ( 63 ) .\r\n\r\n","description":"","footnote":"","page_name":" 134 ","page_number":136},
  {"content":"\r\n\r\n\r\nبيان آيه 61 تا 63\r\n\r\nشرح لغات :\r\nفرق بين « أحق » ( سزاوارتر ) و « اصلح » ( شايسته‌تر ) آن است كه « احق » گاهى از غير صفات فعل است مانند آنكه گويى « زيد أحق بالمال » ( زيد سزاوارتر بمال است ) ولى « أصلح » مخصوص صفات فعل است ، و از اينرو گفته مىشود : « اللَّه أحق بأن يطاع » ( خدا سزاوارتر است كه فرمانبرداريش شود ) ولى در اينمورد « اصلح » گفته نمىشود .\r\nمحادة : به معناى تجاوز از حد از روى دشمنى است ، و محادة ، و مخالفت ، و معاداة ، در معنا نظير يكديگر هستند ، و اصل آن به معناى منع است . و نيز محادة به حالت شتاب و سبكى در حال غضب گويند زيرا آن حالت انسان را از وظيفهء خود باز دارد .\r\nخزى : رسوايى و آنچه از آن شرم آيد .\r\n\r\nشأن نزول :\r\nبرخى گفته‌اند : اين آيات دربارهء گروهى از منافقين نازل شد كه از آن جمله بود :\r\nجلاس بن سويد ، و وشاس بن قيس ، و مخشى بن حمير ، و رفاعة بن عبد المنذر و ديگران كه اينان سخنان نابجايى ( دربارهء رسول خدا ) ميگفتند ، مردى از آنها گفت :\r\nاين سخنان را نگوئيد كه ميترسيم به گوش محمد برسد و دربارهء ما تصميمى بگيرد ! جلاس به دو گفت : ما هر چه خواستيم مىگوييم آن گاه بنزد او ميرويم و منكر آن ميشويم و او باور مىكند چون محمد گوش شنوايى است .\r\nو محمد بن اسحاق و جمعى ديگر گفته‌اند : اين آيات دربارهء مردى بنام نبتل بن حارث نازل شد و او مردى سياه چهره و سرخ چشم و سوخته گونه و زشت رو بود كه سخنان پيغمبر - صلى اللَّه عليه و آله - را به گوش منافقان ميرسانيد ، به دو گفتند : اين كار را\r\n\r\n","description":"","footnote":"","page_name":" 135 ","page_number":137},
  {"content":"\r\n\r\nمكن ، او در پاسخ گفت : محمد كسى است كه هر كس چيزى به دو بگويد باور كند ، ما هر چه خواستيم مىگوييم آن گاه بنزد او ميرويم و برايش قسم ميخوريم و او قسم ما را هم باور مىكند ، و اين نبتل كسى است كه رسول خدا - صلى اللَّه عليه و آله - درباره‌اش فرمود : هر كه ميخواهد شيطان را ببيند به نبتل بن حارث بنگرد .\r\nو آيهء  « يَحْلِفُونَ بِاللَّهِ لَكُمْ لِيُرْضُوكُمْ »  را برخى چون مقاتل و كلبى گفته‌اند :\r\nدربارهء منافقانى كه از جنگ تبوك تخلف كردند نازل شده كه چون آن حضرت از تبوك بازگشت بنزد مؤمنان آمده و از تخلف خود عذر خواهى كرده بهانه تراشى نمودند و براى آنها قسم خوردند .\r\nو قتادة و سدى گفته‌اند : دربارهء جلاس بن سويد و ديگر از منافقان نازل شد كه گفتند : اگر آنچه محمد گويد حق باشد ما از خران پست‌تريم ، و در آن وقت غلامى از انصار بنام عامر بن قيس نزد ايشان بود چون اين سخن را شنيد بدانها گفت : به خدا قسم آنچه محمد ميگويد : حق است و شما بدتر از خران هستيد ، سپس بنزد پيغمبر - صلى اللَّه عليه و آله - آمد و جريان را به اطلاع آن حضرت رسانيد ، رسول خدا - صلى اللَّه عليه و آله - آنان را خواست و گفتهء عامر بن قيس را از آنها پرسيد آنان قسم خوردند كه عامر دروغ ميگويد . پس اين آيه نازل شد .\r\n\r\nتفسير :\r\nخداى سبحان در اين آيات دوباره بذكر حال منافقان پرداخته چنين فرمايد :\r\n « وَ مِنْهُمُ »  يعنى از اين منافقان .\r\n « الَّذِينَ يُؤْذُونَ النَّبِيَّ »  اذيت و آزار گاهى عملى است و گاهى قولى و زبانى ، و در اينجا منظور اذيت زبانى است .\r\n « وَ يَقُولُونَ هُوَ أُذُنٌ »  يعنى ميگويند او چنان است كه هر چه به دو گويند مىشنود و آن را مىپذيرد .\r\n « قُلْ »  بگو اى محمد  « أُذُنُ خَيْرٍ لَكُمْ »  يعنى او گوش خوبى است كه آنچه بخير و صلاح شما است مىشنود كه همان وحى باشد . و برخى گفته‌اند : معناى اين\r\n\r\n","description":"","footnote":"","page_name":" 136 ","page_number":138},
  {"content":"\r\n\r\nكلام آن است كه او خير مىشنود و بدان عمل مىكند .\r\n( و اين دو معنا روى آن است كه « اذن خير » را به صورت اضافه « اذن » به « خير » بخوانيم ، چنانچه قرائت مشهور است ) و اما روى قرائت « اذن خير » كه « خير » صفت « اذن » باشد ( چنانچه قتاده و عيسى بن عمر و جمعى خوانده‌اند ) معنى چنين مىشود : بگو گوش بودن او براى شما بهتر است ( و بصلاح شما است ) زيرا عذر شما را مىپذيرد و سخنتان را استماع مىكند ، و اگر عذر شما را نپذيرد براى شما شرّ است ، پس چگونه او را در چيزى كه بنفع شما است عيبجويى ميكنيد ؟\r\n « يُؤْمِنُ بِاللَّهِ وَ يُؤْمِنُ لِلْمُؤْمِنِينَ »  معناى اين آيه آن است كه گوش بودن او بر او زيان نرساند زيرا وى گوش خوبى است كه نمىپذيرد جز خبر راستى را كه از جانب خدا باشد ، و آنچه را مؤمنان نيز به دو گزارش دهند تصديق كرده و از آنها مىپذيرد نه آنچه منافقان گويند ، و اين تفسيرى است كه از ابن عباس نقل شده و روى اين تفسير معناى ايمان آن حضرت بمؤمنان ( در جملهء  وَ يُؤْمِنُ لِلْمُؤْمِنِينَ  ) همان تصديق سخن ايشان است .\r\nو برخى گفته‌اند : معناى  « يُؤْمِنُ لِلْمُؤْمِنِينَ »  آنست كه آن حضرت مؤمنان را در آنچه بدانها رسد امانشان دهد ، ولى بمنافقان امان ندهد و آنها هميشه در خوف و ترس بسر مىبرند اگر چه قسم بخورند .\r\n « وَ رَحْمَةٌ لِلَّذِينَ آمَنُوا مِنْكُمْ »  يعنى آن حضرت براى آنها ( كه ايمان آورده‌اند ) رحمتى است ، زيرا اينان بوسيلهء هدايت و دعاى او موفق به قبول ايمان شدند .\r\n « وَ الَّذِينَ يُؤْذُونَ رَسُولَ اللَّهِ لَهُمْ عَذابٌ أَلِيمٌ »  يعنى در آخرت .\r\n « يَحْلِفُونَ بِاللَّهِ لَكُمْ لِيُرْضُوكُمْ »  خداى سبحان خبر ميدهد كه اين منافقان براى عذر خواهى و جلب رضايت شما به خدا قسم ميخورند كه آنچه از آنها بسمع شما رسيده دروغ است .\r\n « وَ اللَّهُ وَ رَسُولُهُ أَحَقُّ أَنْ يُرْضُوهُ »  يعنى خدا و پيغمبر او شايسته‌تر و سزاوارترند كه\r\n\r\n","description":"","footnote":"","page_name":" 137 ","page_number":139},
  {"content":"\r\n\r\nجلب رضايتشان شود .\r\n « إِنْ كانُوا مُؤْمِنِينَ »  اگر خداى را تصديق كنند و به نبوت پيغمبرش محمد - صلى اللَّه عليه و آله - اقرار دارند سپس خداى تعالى به صورت توبيخ و سرزنش اين منافقان فرمايد :\r\n « أَ لَمْ يَعْلَمُوا أَنَّهُ مَنْ يُحادِدِ اللَّهَ وَ رَسُولَهُ »  يعنى اينان نميدانند كه هر كس از حدودى كه خداوند براى مكلفين تعيين فرموده تجاوز كند ، و اينكه خداوند بمردمى كه نميدانستند فرموده :  « أَ لَمْ يَعْلَمُوا »  آيا نميدانند ( يا مگر نميدانند ) ، بدان جهت است كه ميخواهد بفرمايد : اينان چرا نبايد بدانند با اينكه قادر به عمل بدين علم هستند و برخى گفته‌اند : اين خود دستور بعلم ( و ياد گرفتن ) است يعنى با اين خبر واجب است بدانند . و جبائى گفته : يعنى آيا پيغمبر - صلى اللَّه عليه و آله - اين جريان را به اطلاع آنها نرسانيد و بدانها نگفت ؟\r\n « فَأَنَّ لَهُ نارَ جَهَنَّمَ خالِداً فِيها »  يعنى در جهنم جاويدان است .  « ذلِكَ الْخِزْيُ الْعَظِيمُ »  اين است رسوايى و خوارى بزرگ .\r\n\r\n","description":"","footnote":"","page_name":" 138 ","page_number":140},
  {"content":"\r\n\r\n\r\n[ سوره التوبة ( 9 ) : آيات 64 تا 66 
  ]\r\nيَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ قُلِ اسْتَهْزِؤُا إِنَّ اللَّهَ مُخْرِجٌ ما تَحْذَرُونَ ( 64 ) وَ لَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَ نَلْعَبُ قُلْ أَ بِاللَّهِ وَ آياتِهِ وَ رَسُولِهِ كُنْتُمْ تَسْتَهْزِؤُنَ ( 65 ) لا تَعْتَذِرُوا قَدْ كَفَرْتُمْ بَعْدَ إِيمانِكُمْ إِنْ نَعْفُ عَنْ طائِفَةٍ مِنْكُمْ نُعَذِّبْ طائِفَةً بِأَنَّهُمْ كانُوا مُجْرِمِينَ ( 66 )\r\n\r\nترجمه\r\nمنافقان ميترسند كه سوره‌اى دربارهء آنها نازل شود كه آنها را بدانچه در دلهاى ايشان است آگاه سازد بگو اكنون مسخره كنيد كه خدا آنچه را از آن بيم داريد آشكار خواهد ساخت ( 64 ) و اگر از آنها ( دربارهء تمسخرشان ) بپرسى ( كه چه ميگفتند ) گويند از روى شوخى سخن ميگفتيم ، بگو آيا به خدا و آيات او و پيغمبرش تمسخر ميكرديد ( 65 ) عذر نياوريد كه شما ( با اينكارتان ) پس از ايمان آوردنتان ( در ظاهر ) كافر شديد ، اگر ( هم ) دسته‌اى از شما را ببخشيم دسته‌اى ديگر را عذاب خواهيم كرد بدانجهت كه اينان مردمانى روگردان از حق ( و گنه كار ) بوده‌اند ( 66 ) .\r\n\r\n","description":"","footnote":"","page_name":" 139 ","page_number":141},
  {"content":"\r\n\r\n\r\nبيان آيه 64 تا 66\r\n\r\nشرح لغات\r\nحذر : آماده كردن وسائل دفع ضرر .\r\nمنافق : كسى است كه بر خلاف كفر باطنى خود تظاهر به ايمان كند ، و اين لفظ مشتق است از « نافقاء » به معناى سوراخ لانهء موش صحرايى ، چون حيوان مزبور براى لانهء خود دو راه ميسازد يكى را ميپوشاند و ديگرى را آشكار مىكند كه اگر از يكى از آنها بسراغ او آمدند از راه ديگر بيرون رود .\r\nخوض : پا نهادن در گل و لاى و در اثر كثرت استعمال در غير آن هم استعمال مىشود .\r\nلعب : كارى است كه براى تحصيل لذت موجب سقوط منزلت گردد مانند كارهاى كودك . و از همين جهت ( بشجاع معروف عرب : عامر بن مالك بن جعفر بن كلاب ) ملاعب الاسنّة ( شوخى كننده با نيزه‌ها ) گفته‌اند ، يعنى آن مرد بخاطر شجاعتى كه داشت پيش روى نيزه‌ها ميرفت مانند كارهاى بچگانه كه از روى مآل انديشى ( و فكر عاقبت كار ) نبود .\r\nاعتذار : عذر خواهى .\r\nاجرام : از حق بريدن و بباطل گرويدن .\r\n\r\nشأن نزول\r\nاز ابن كيسان نقل شده كه گويد : اين آيات دربارهء دوازده نفر نازل شد كه در عقبه ( گردنه‌اى در راه مدينه ) كمين كردند تا وقتى كه رسول خدا - صلى اللَّه عليه و آله - از جنگ تبوك مراجعت مىكند آن حضرت را بقتل برسانند ، جبرئيل اين جريان را به آن حضرت گزارش داد و او را مأمور ساخت تا كسى را بنزد آنها روانه كند و مركبهاى ايشان را بزند تا آنها را از سر راه دور سازد ، و در آن حال افسار مركب رسول خدا - صلى اللَّه\r\n\r\n","description":"","footnote":"","page_name":" 140 ","page_number":142},
  {"content":"\r\n\r\nعليه و آله - در دست عمار بود ، و حذيفه از پشت سر ، آن مركب را ميراند ، حضرت رو بحذيفة كرد و فرمود : آنها را شناختى ؟ عرضكرد : نه يا رسول اللَّه هيچيك از آنها را نشناختم ، حضرت يك يك نام آنها را برد ، حذيفة گفت : پس چرا آنان را بقتل نمى - رسانى ؟ فرمود : خوش ندارم كه عرب بگويند : محمد چون بر اصحاب خود مسلط شد شروع بقتل آنان كرد ! و مانند همين حديث از امام باقر عليه السلام روايت شده جز آنكه در روايت آن حضرت چنين است : كه آنها دربارهء قتل آن حضرت مشورت كردند ، و با هم گفتند اگر محمد از تصميم ما با خبر شد به دو مىگوييم : ما به شوخى سخن ميكرديم ، و اگر خبر دار نشد كه او را بقتل ميرسانيم .\r\nو حسن و قتادة گفته‌اند : جريان بدين قرار بود كه گروهى از منافقان در غزوهء تبوك گفتند : اين مرد چنين پندارد كه قصرهاى شام و قلعه‌هاى آن را خواهد گرفت ! اوه ! چه آرزوى دور و درازى ! خداى تعالى سخن آنها را به اطلاع آن حضرت رسانيد ، حضرت دستور داد لشگر توقف كنند پس آنها را خواست و بدانها فرمود : شما چنين و چنان گفته‌ايد ! در پاسخ گفتند : اى پيغمبر خدا ما به شوخى سخن ميرانديم و براى اثبات گفتهء خود سوگند خوردند ، در اينجا بود كه اين آيه نازل شد :  « وَ لَئِنْ سَأَلْتَهُمْ لَيَقُولُنَّ . . . »  تا آخر آيه .\r\nو از كلبى و على بن ابراهيم و ابى حمزة نقل شده كه گفته‌اند : در مراجعت آن حضرت از غزوهء تبوك سه نفر يا چهار نفر بودند كه اينها تمسخر و خنده ميكردند و يكى از آنها ميخنديد ولى سخن نميگفت ، تا اينكه جبرئيل بر آن حضرت نازل شده و جريان را خبر داد ، رسول خدا - صلى اللَّه عليه و آله - عمار را خواسته به دو فرمود : اين چند تن مرا و قرآن را مسخره ميكنند ، و اين جريان را جبرئيل به من خبر داده ، و اگر از آنها بپرسى كه چه ميگفتند ؟ گويند : سخن از راه سفر و سوارگان بميان بود ! عمار بنزد آنها آمده گفت : چرا ميخنديد ؟ گفتند : سخن را از راه سفر و سوارگان بود ! عمار گفت : خدا و رسولش راست گفتند ، خدايتان بسوزاند كه سوختيد ! آنان كه اين سخن را شنيدند\r\n\r\n","description":"","footnote":"","page_name":" 141 ","page_number":143},
  {"content":"\r\n\r\nبنزد پيغمبر - صلى اللَّه عليه و آله - آمده عذر خواهى كردند خداى تعالى آيات فوق را نازل فرمود .\r\nابن عمر و زيد بن اسلم و محمد بن كعب گفته‌اند : در غزوهء تبوك مردى گفت : من دروغگوتر و ترسوتر از اينان - يعنى پيغمبر اسلام و يارانش - نديده‌ام ، عوف بن مالك كه اين سخن را شنيد به دو گفت : دروغ مىگويى و تو مردى منافق هستى ؟ و براى اينكه جريان را به اطلاع رسول خدا - صلى اللَّه عليه و آله - برساند ، بنزد آن حضرت آمد ديد خداى تعالى از طريق وحى پيغمبر را از سخن آن شخص مطلع ساخته ، گويندهء آن سخن نيز براى عذر خواهى بنزد حضرت آمده و گفت : ما به شوخى و مزاح سخن ميرانديم ، در اينوقت بود كه اين آيه نازل شد .\r\nو مجاهد گفته : مردى از منافقان گفت : محمد ميگويد : شتر فلان كس در فلان دره است در صورتى كه وى از غيب خبر ندارد ! در اينوقت آيهء فوق نازل شد .\r\nو ضحاك گفته : دربارهء عبد اللَّه بن ابىّ و هم مسلكان فاميل او ( از منافقان ) نازل شد .\r\n\r\nتفسير :\r\n « يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ »  در تفسير اين آيه دو قول است :\r\nاول : سخنى است كه حسن و مجاهد و جبائى و بيشتر مفسران گفته‌اند كه مقصود از آيه اخبار از اينمطلب است كه منافقان ميترسند اسرارشان فاش گردد و از آن بيمناكند ، و معناى آيه اين است كه : منافقان ميترسند خدا بر پيغمبر و مؤمنان سوره‌اى نازل كند كه از نفاق و شرك درونى ايشان خبر دهد .\r\nو دنبال اين معنى ابو مسلم گفته : آنها از روى تمسخر اظهار ترس ميكردند نه از روى حقيقت ، زيرا وقتى متوجه شدند كه رسول خدا - صلى اللَّه عليه و آله - در هر پيش - آمدى و هر چيزى بوحى الهى سخن ميگويد از روى تمسخر و خنده به يكديگر گفتند :\r\nمواظب باشيد وحى دربارهء شما نازل نشود .\r\nو جبائى گفته : اينان ميترسيدند كه آن حضرت در گفتار خود صادق باشد و دربارهء\r\n\r\n","description":"","footnote":"","page_name":" 142 ","page_number":144},
  {"content":"\r\n\r\nآنها وحى نازل گردد و رسوا شوند .\r\nو مجاهد گفته : آنان ميان خود سخنانى ميگفتند سپس دنبال آن سخنان ميگفتند :\r\nاميد است خداوند راز ما را فاش نكند .\r\nدوم - آنكه بگوئيم : در اين آيه اگر چه « يحذر . . . » به صورت خبر ذكر شده ولى معناى آن أمر است مانند آنكه گفته شود : « منافقان بايد بترسند از اينكه سوره‌اى دربارهء آنان نازل شود كه از نفاق درونى آنها خبر دهد . . . » و جهت اينكه خبر بجاى انشاء آمده بخاطر آن است كه در مقام تهديد ذكر شده .\r\n « قُلِ اسْتَهْزِؤُا »  يعنى اى محمد به اين منافقان بگو مسخره كنيد ، و اين كلام تهديدى است به صورت أمر .\r\n « إِنَّ اللَّهَ مُخْرِجٌ ما تَحْذَرُونَ »  خداوند آشكار سازد آنچه را شما ترس آشكار شدنش را داريد . يعنى خداوند براى پيغمبرش درون حال و نفاق شما را آشكار ميسازد .\r\n « وَ لَئِنْ سَأَلْتَهُمْ »  يعنى اگر از اين عيبجويى آنها از دين و تمسخرشان از رسول خدا - صلى اللَّه عليه و آله - و مسلمانان پرسش كنى .\r\n « لَيَقُولُنَّ إِنَّما كُنَّا نَخُوضُ وَ نَلْعَبُ »  - لام ( در يقولن ) براى تأكيد و قسم است - يعنى ميگويند ما براى گذراندن راه سخن ميكرديم و در سخنانمان نظر جدّى نداشتيم بلكه براى سرگرمى اين سخنان را گفتيم ، كه عذر آنها از جرم و جنايتشان بدتر است .\r\n « قُلْ »  بگو اى محمد  « أَ بِاللَّهِ وَ آياتِهِ »  و منظور از آيات حجتها و دليلها و كتاب خدا است .\r\n « وَ رَسُولِهِ »  يعنى محمد - صلى اللَّه عليه و آله -  « كُنْتُمْ تَسْتَهْزِؤُنَ »  تمسخر ميكنيد .\r\nآن گاه خداوند به پيغمبر - صلى اللَّه عليه و آله - دستور ميدهد كه دنبال اين سخنان بمنافقان بگويد :\r\n « لا تَعْتَذِرُوا »  به اين عذرهاى دروغين عذر نياوريد .\r\n « قَدْ كَفَرْتُمْ بَعْدَ إِيمانِكُمْ »  يعنى شما با اين كردارتان كافر شديد پس از آنكه اظهار ايمان كرديد آن ايمانى كه هر كس آن را اظهار كند حكم به اسلام او مىشود ، و منظور ايمان\r\n\r\n","description":"","footnote":"","page_name":" 143 ","page_number":145},
  {"content":"\r\n\r\nحقيقى نيست زيرا در جاى خود ثابت شده كه كفر پس از ايمان حقيقى ممكن نيست . « 1 »  « إِنْ نَعْفُ عَنْ طائِفَةٍ مِنْكُمْ نُعَذِّبْ طائِفَةً بِأَنَّهُمْ كانُوا مُجْرِمِينَ »  و مجرم در اينجا كافر اصرار ورز بر نفاق ، است و در اين آيه خداوند سبحان خبر دهد كه اگر در اثر توبه از گروهى از آنان بگذرد آن گروه ديگر را كه به حال نفاق باقى مانده و توبه نكرده‌اند عذاب فرمايد . و « طائفة » ( كه در آيه است ) در اصل نام جماعت است ولى گاهى بيك نفر هم « طائفة » گفته مىشود چنانچه در آيهء شريفهء  « وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ »  « 2 » كه مطابق روايات ما كه از ائمه اطهار روايت شده كمترين كسى در شكنجه و عذاب آن دو ( يعنى مرد و زن زنا كار ) بايد حضور يابد يك نفر شخص مؤمن است .\r\nو در روايت آمده كه اين دو طائفه ( كه در آيه است ) سه نفر بودند كه دو نفرشان مسخره ميكردند و يك نفر ميخنديد ، و آن يك نفر همان بود كه از نفاق خود توبه كرد و خدا از گناه او در گذشت و نامش : مخشى بن حمير بود .\r\n\r\n\r\n","description":"","footnote":"\r\n( 1 ) - ممكن است كسى بگويد : ايمان داراى مراتبى است و چنان نيست كه در تمام مراتب آن كفر راه نيابد چون بعضى از مراتب ضعيف ايمان قابل زوال است و خدا نيز در قرآن كريم ( سورهء نساء آيه 137 ) فرمايد :  « إِنَّ الَّذِينَ آمَنُوا ثُمَّ كَفَرُوا ثُمَّ آمَنُوا ثُمَّ كَفَرُوا . . . »  . و شايد منظور مؤلف همان مرتبهء قوى ايمان باشد كه قابل زوال نيست .\r\n( 2 ) - سورهء نور آيه 2 ، يعنى در شكنجهء زن و مرد زناكار بايد طائفه‌اى از مؤمنان حضور يابند . و منظور از اين استدلال بضميمهء روايت آن است كه « طائفة » بيك نفر نيز اطلاق شده است .\r\n","page_name":" 144 ","page_number":146},
  {"content":"\r\n\r\n\r\n[ سوره التوبة ( 9 ) : آيات 67 تا 70 
  ]\r\nالْمُنافِقُونَ وَ الْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَ يَنْهَوْنَ عَنِ الْمَعْرُوفِ وَ يَقْبِضُونَ أَيْدِيَهُمْ نَسُوا اللَّهَ فَنَسِيَهُمْ إِنَّ الْمُنافِقِينَ هُمُ الْفاسِقُونَ ( 67 ) وَعَدَ اللَّهُ الْمُنافِقِينَ وَ الْمُنافِقاتِ وَ الْكُفَّارَ نارَ جَهَنَّمَ خالِدِينَ فِيها هِيَ حَسْبُهُمْ وَ لَعَنَهُمُ اللَّهُ وَ لَهُمْ عَذابٌ مُقِيمٌ ( 68 ) كَالَّذِينَ مِنْ قَبْلِكُمْ كانُوا أَشَدَّ مِنْكُمْ قُوَّةً وَ أَكْثَرَ أَمْوالاً وَ أَوْلاداً فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ وَ خُضْتُمْ كَالَّذِي خاضُوا أُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ هُمُ الْخاسِرُونَ ( 69 ) أَ لَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَ عادٍ وَ ثَمُودَ وَ قَوْمِ إِبْراهِيمَ وَ أَصْحابِ مَدْيَنَ وَ الْمُؤْتَفِكاتِ أَتَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ ( 70 )\r\n\r\nترجمه\r\nمردان منافق و زنان منافق برخى از آنها از برخى ديگرند كه به كار بد دستور ميدهند ، و از كار نيك باز ميدارند و دستهاى خود را ( از انفاق يا جنگ ) نگه ميدارند ، خدا را فراموش كردند ، خدا نيز آنها را فراموش كرد ، « 1 » براستى كه منافقان فاسق\r\n\r\n\r\n","description":"","footnote":"\r\n( 1 ) - معناى فراموشى خدا در تفسير آيه خواهد آمد .\r\n","page_name":" 145 ","page_number":147},
  {"content":"\r\n\r\n( و زشت كار ) هستند ( 67 ) خدا بمردان و زنان منافق و كافران وعدهء آتش دوزخ داده كه جاويدان در آنند ، و همان ( آتش دوزخ ) آنها را بس است ، و خدا لعنتشان كرده و عذابى هميشگى دارند ( 68 ) مانند كسانى كه پيش از شما بودند و قوت ( و نيروى ) ايشان از شما بيشتر و اموال و اولادشان از شما زيادتر بود ، آنها از بهره ( و نصيب ) خويش بهره‌مند گشتند شما نيز از بهرهء خويش بهره‌ور شويد چنانچه گذشتگان شما از نصيب خود بهره‌مند گشتند ، شما ( در شهوات ) فرو رفتيد چنانچه آنان فرو رفتند ، اينان اعمالشان در دنيا و آخرت باطل گشته ، و آنها زيانكارند ( 69 ) مگر خبر آنان كه پيش از اينان بودند ( يعنى ) قوم نوح و عاد و ثمود و قوم ابراهيم و اهل مدين و دهكده‌هاى واژگون شده به آنان نرسيده كه پيمبرانشان با دلائل و حجتها بسويشان آمدند ، و چنان نبود كه خدا بر آنها ستم كند بلكه خودشان در حق خويش ستم ميكردند . ( 70 )\r\n\r\nبيان آيه 67 تا 70\r\n\r\nشرح لغات :\r\nاستمتاع : خواستن چيزى است كه در آن لذت باشد چه خوراكى و نوشيدنى باشد و چه لذتهاى جنسى .\r\nخلاق : بهره و نصيب ، زود رس يا دير رس .\r\nمؤتفكات : جمع « مؤتفكة » يعنى واژگون شده .\r\n\r\nتفسير :\r\nخداى سبحان در اين آيات حال اهل نفاق را متذكر شده فرمايد :\r\n « الْمُنافِقُونَ وَ الْمُنافِقاتُ بَعْضُهُمْ مِنْ بَعْضٍ »  يعنى آنها از يكديگرند و در گرد آمدن\r\n\r\n","description":"","footnote":"","page_name":" 146 ","page_number":148},
  {"content":"\r\n\r\nبر نفاق و شرك با هم هستند چنانچه مىگويى من از فلان كس هستم و فلانى از من است ، يعنى كار ما يكى است و با يكديگر هم عقيده هستيم . و كلبى گفته : يعنى آنها بدين هم هستند . و ابو مسلم گفته : يعنى آنها در رسيدن خشم سخت خداوند بدانها همگى يكسانند .\r\n « يَأْمُرُونَ بِالْمُنْكَرِ »  يعنى بشرك و گناهان .\r\n « وَ يَنْهَوْنَ عَنِ الْمَعْرُوفِ »  يعنى از كارهاى نيكى كه خداوند بدانها دستور داده و مردم را بانجام آن وادار كرده .\r\n « وَ يَقْبِضُونَ أَيْدِيَهُمْ »  حسن و قتادة گفته‌اند : يعنى از انفاق اموال خود در راه اطاعت و خوشنودى خدا خوددارى ميكنند ، و جبائى گفته : يعنى از جهاد در راه خدا خوددارى ميكنند .\r\n « نَسُوا اللَّهَ فَنَسِيَهُمْ »  أصم گفته : يعنى آنها طاعت خدا را واگذاردند خداوند نيز آنها را در آتش واگذارد و رحمت و پاداش نيك خود را از آنان بازداشت . و برخى گفته‌اند : يعنى آنها خداى را بدست فراموشى سپردند چون انديشه نكردند كه آنها را خدايى است كه پاداش نيك و كيفرشان دهد تا اين انديشه آنها را از كفر و كارهاى زشت باز دارد خدا نيز آنان را از نظر پاداش همانند فراموش شدگان كرد ، و اينكه لفظ نسيان و فراموشى در اينجا آورده شد بخاطر يك سنخ بودن كلام است و گرنه اسناد نسيان بخداى تعالى جايز نيست .\r\n « إِنَّ الْمُنافِقِينَ هُمُ الْفاسِقُونَ »  يعنى بيرون شدگان از ايمان به خدا و پيغمبر و از اطاعت او هستند ، و برخى گفته‌اند فاسقان : يعنى سرگردانان در شرك .\r\n « وَعَدَ اللَّهُ الْمُنافِقِينَ وَ الْمُنافِقاتِ وَ الْكُفَّارَ نارَ جَهَنَّمَ »  در اين آيه خداوند بهر دو دسته يعنى آنان كه تظاهر باسلام ميكنند ولى در باطن كافرند ، و كافران وعدهء آتش دوزخ داده است ، و اينكه منافقان را جداى از كافران ذكر فرموده با اينكه نفاق در حقيقت كفر است بدانجهت بود كه براى هر يك جداگانه وعدهء دوزخ را بيان كند .\r\n « خالِدِينَ فِيها »  جاويدانند در آن .\r\n « هِيَ حَسْبُهُمْ »  يعنى آتش دوزخ و كيفر آن برابر گناه آنان است . چنانچه گويى : من\r\n\r\n","description":"","footnote":"","page_name":" 147 ","page_number":149},
  {"content":"\r\n\r\nتو را برابر آنچه انجام داده‌اى شكنجه كنم .\r\n « وَ لَعَنَهُمُ اللَّهُ »  يعنى از بهشت و خير خود دورشان كند .\r\n « وَ لَهُمْ عَذابٌ مُقِيمٌ »  يعنى عذابى جاويدان كه زوال نپذيرد .\r\n « كَالَّذِينَ مِنْ قَبْلِكُمْ »  زجاج و جبائى گفته‌اند : يعنى اين وعده‌اى كه بر نفاق و تمسخر شما داده شد همانند وعده‌اى است كه بكافران پيش از شما كه رفتارى همانند رفتار شما داشتند داده شده بود . و برخى گفته‌اند : يعنى رفتار شما مانند رفتار كافران پيش از شما است .\r\n « كانُوا أَشَدَّ مِنْكُمْ قُوَّةً »  يعنى در نيروى بدنى از شما نيرومندتر بودند .\r\n « وَ أَكْثَرَ أَمْوالًا وَ أَوْلاداً »  و مال و اولادشان بيش از شما بود ولى بدانها سودى نداد و عذاب خداوند آنها را فرا گرفت .\r\n « فَاسْتَمْتَعُوا بِخَلاقِهِمْ »  يعنى از نصيب و بهره‌اى كه در دنيا داشتند بهره‌مند شدند ، يعنى آنها را در شهوات نامشروع و مواردى كه خداوند نهيشان كرده بود مصرف كردند . و سپس نابود گشتند .\r\n « فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ »  يعنى شما نيز بهرهء خود را در دنيا گرفتيد چنانچه آنها بهرهء خود را گرفتند .\r\n « وَ خُضْتُمْ كَالَّذِي خاضُوا »  شما نيز در كفر خود و تمسخر بمؤمنان فرو رفتيد چنانچه پيشينيان شما در آن فرو رفتند .\r\n « أُولئِكَ حَبِطَتْ أَعْمالُهُمْ »  يعنى آن اعمالى كه از مؤمنان به صورت طاعت پذيرفته شود مانند انفاق در راههاى خير و صلهء رحم و اعمال ديگر .\r\n « فِي الدُّنْيا وَ الْآخِرَةِ »  زيرا در آخرت كه مستحق پاداش نيستند ، و در دنيا نيز بخاطر كفر و شركشان مستحق تعظيم و احترام نيستند .\r\n « وَ أُولئِكَ هُمُ الْخاسِرُونَ »  يعنى خود را بواسطهء گناهان هلاكت بار بزيان و نابودى انداختند .\r\nاز ابن عباس روايت شده كه در اين آيه به مثل معروف « ما أشبه الليلة بالبارحة » « 1 » تمثل\r\n\r\n\r\n","description":"","footnote":"\r\n( 1 ) - امشب چقدر شبيه به ديشب است .\r\n","page_name":" 148 ","page_number":150},
  {"content":"\r\n\r\nجسته و دنبال آن گفته : منظور از گفتار خداى تعالى  « كَالَّذِينَ مِنْ قَبْلِكُمْ »  بنى اسرائيل هستند كه ما بدانها تشبيه شده‌ايم ، و اينقدر ميدانم كه گفت : « 1 » سوگند بدانكه جانم بدست او است شما از آنها ( يعنى بنى اسرائيل ) پيروى خواهيد كرد تا بدانجا كه اگر مردى از آنها بسوراخ سوسمارى رفته باشد شما هم در آن خواهيد رفت .\r\nو مانند اين حديث از أبى هريرة از أبى سعيد خدرى از رسول خدا - صلى اللَّه عليه و آله - روايت شده كه آن حضرت فرمود : همانا شما وجب به وجب و ذراع به ذراع و باع به باع . « 2 » كارهاى مردمان گذشته را پيش خواهيد گرفت ، تا بدانجا كه اگر يكى از آنها در سوراخ سوسمارى رفته باشد شما هم خواهيد رفت ، اصحاب عرضكردند : اى رسول خدا يعنى همان كارهايى را كه مردم فارس و روم و اهل كتاب انجام داده‌اند ؟ فرمود : مگر مردم جز آنها هستند ! و عبد اللَّه بن مسعود گفته : شما در روش و رفتار شبيه‌ترين مردم به بنى اسرائيل هستيد ، كه رفتار آنها را مو بمو پيروى خواهيد كرد ، جز آنكه من ندانم آيا گوساله پرستى هم خواهيد كرد يا نه .\r\nو حذيفة گفته : منافقانى كه در ميان شما هستند بدتر از منافقان زمان رسول خدا - صلى اللَّه عليه و آله - ميباشند ، به دو گفته شد : چگونه ؟ در پاسخ گفت : بدانجهت كه آنها نفاق خود را مخفى ميكردند و اينان نفاقشان را آشكار ميسازند .\r\nو روايات فوق را بجملگى ثعلبى در تفسير خود آورده است .\r\n « أَ لَمْ يَأْتِهِمْ نَبَأُ الَّذِينَ مِنْ قَبْلِهِمْ »  يعنى آيا به اين منافقان كه توصيفشان گذشت اخبار آنان كه پيش از آنها بودند نرسيده است !  « قَوْمِ نُوحٍ وَ عادٍ وَ ثَمُودَ وَ قَوْمِ إِبْراهِيمَ وَ أَصْحابِ مَدْيَنَ »  در اينجا خداى سبحان\r\n\r\n\r\n","description":"","footnote":"\r\n( 1 ) - ظاهراً فاعل رسول خدا - صلى اللَّه عليه و آله - است و ابن عباس اين قسمت به بعد را از آن حضرت روايت كرده است .\r\n( 2 ) - باع : اندازهء دو دست را كه باز باشد گويند ، و منظور اين است كه هر كارى آنها كرده‌اند شما بىكم و زياد همانها را انجام خواهيد داد .\r\n","page_name":" 149 ","page_number":151},
  {"content":"\r\n\r\nسرگذشت ملتهاى گذشته و جريان نابودى آنان را بخاطر تكذيب پيمبرانشان ياد آورى فرموده تا اينان آسوده خاطر نباشند كه عذابى مانند عذاب آنان بر ايشان فرود نيايد ، و جريان آنها چنين بود كه قوم نوح را بوسيلهء غرق شدن نابود كرد ، و قوم هود - يعنى عاد - را بباد صرصر ، و قوم صالح - - يعنى ثمود - را به زلزله ، و قوم ابراهيم را با گرفتن نعمتهاى خود و هلاكت نمرود ، و اصحاب مدين يعنى آن شهرى كه قوم شعيب در آن بودند به عذاب ابر آتشبار « 1 » هلاك ساخت . و برخى گفته‌اند « مدين » نام كسى است كه آن شهر به دو منسوب گشته و شرحش پيش از اين گذشت .\r\n « وَ الْمُؤْتَفِكاتِ »  يعنى شهرهاى واژگون شده ، و آنها سه شهر بود كه قوم لوط در آنها زندگى ميكردند كه خدا آنها را فرو برد و شهر را بر سرشان واژگون ساخت .\r\n « أَتَتْهُمْ رُسُلُهُمْ بِالْبَيِّناتِ »  يعنى بحجتها و معجزات .\r\n « فَما كانَ اللَّهُ لِيَظْلِمَهُمْ »  خدا در مورد نابود كردنشان به آنان ستم نمىكند .\r\n « وَ لكِنْ كانُوا أَنْفُسَهُمْ يَظْلِمُونَ »  بلكه از روى استحقاق آنها را كيفر كند ، چون مانند شما پيمبران خدا را تكذيب كردند و خدا نيز بكيفر كفر و نافرمانى نابودشان ساخت .\r\n\r\n\r\n","description":"","footnote":"\r\n( 1 ) - داستان آن در سورهء شعراء آيهء 190 بيان شده است .\r\n","page_name":" 150 ","page_number":152},
  {"content":"\r\n\r\n\r\n[ سوره التوبة ( 9 ) : آيات 71 تا 73 
  ]\r\nوَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُقِيمُونَ الصَّلاةَ وَ يُؤْتُونَ الزَّكاةَ وَ يُطِيعُونَ اللَّهَ وَ رَسُولَهُ أُولئِكَ سَيَرْحَمُهُمُ اللَّهُ إِنَّ اللَّهَ عَزِيزٌ حَكِيمٌ ( 71 ) وَعَدَ اللَّهُ الْمُؤْمِنِينَ وَ الْمُؤْمِناتِ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ مَساكِنَ طَيِّبَةً فِي جَنَّاتِ عَدْنٍ وَ رِضْوانٌ مِنَ اللَّهِ أَكْبَرُ ذلِكَ هُوَ الْفَوْزُ الْعَظِيمُ ( 72 ) يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ وَ اغْلُظْ عَلَيْهِمْ وَ مَأْواهُمْ جَهَنَّمُ وَ بِئْسَ الْمَصِيرُ ( 73 )\r\n\r\nترجمه :\r\nمردان و زنان مؤمن دوستدار ( و كمككار ) يكديگرند بمعروف واميدارند ، و از منكر باز ميدارند ، نماز به پا ميدارند ، و زكات ميدهند ، و خدا و پيغمبرش را فرمان مىبرند ، اينان را خدا مورد رحمت خويش قرار ميدهد ، كه براستى خدا نيرومند و فرزانه است ( 71 ) خدا بمردان و زنان با ايمان بهشتهايى را وعده داده كه نهرها در آن جارى است و در آن جاويدانند و جايگاههاى پاكيزه در بهشتهاى عدن ، و خوشنودى خدا ( از آنها ) بزرگتر ( از همهء اين نعمتها ) است ، و كاميابى بزرگ همين است ( 72 ) اى پيغمبر با كافران و منافقان جهاد كن و بر آنها سخت بگير و جايگاهشان دوزخ است كه بد منزلگاهى است ( 73 ) .\r\n\r\n","description":"","footnote":"","page_name":" 151 ","page_number":153},
  {"content":"\r\n\r\n\r\nبيان آيه 71 تا 73\r\n\r\nشرح لغات :\r\nعدن : با اقامت و خلود ( جاويد ) در معنى نظير يكديگرند . و معدن نيز از همين باب است .\r\nرضوان : مصدر « رضى يرضى » ( بمعنى خوشنود بودن ) است .\r\nجهاد : ممارست كار دشوار . و اصل آن از جهد ( كوشش ) است .\r\n\r\nتفسير :\r\nچون خداى تعالى شرح حال منافقان و توصيف خصلتهاى زشت آنان را نمود حكمت ( كلام ) اقتضا ميكرد تا اوصاف مؤمنان و شرح حال ايشان را نيز بيان فرمايد كه از نظر بيان نقيض ، پس و پيش كلام به يكديگر متصل باشد ، و از اينرو فرمود :\r\n « وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »  يعنى يار و كمككار همديگرند ، و هر يك از آنها خود را ملزم به يارى و دوستى رفيق خود ميداند تا آنجا كه زن وسائل سفر شوهر خود را فراهم كند ، و در غياب او وظيفهء وفادارى را انجام دهد ، و آنها در برابر دشمنان يك‌صدا و يك دست هستند .\r\n « يَأْمُرُونَ بِالْمَعْرُوفِ »  و منظور از معروف چيزهايى است كه خداوند فعل آن را واجب كرده يا از نظر عقلى يا شرعى مردم را بدان واداشته .\r\n « وَ يَنْهَوْنَ عَنِ الْمُنْكَرِ »  و « منكر » آن چيزهايى است كه خداوند انجام آن را قدغن كرده و از نظر عقل و يا شرع بكناره‌گيرى آن دستور فرموده .\r\n « وَ يُقِيمُونَ الصَّلاةَ وَ يُؤْتُونَ الزَّكاةَ وَ يُطِيعُونَ اللَّهَ وَ رَسُولَهُ »  يعنى مداومت بر خواندن نماز و پرداخت زكات دارند و در جايى كه خداى تعالى دستور فرموده صرف\r\n\r\n","description":"","footnote":"","page_name":" 152 ","page_number":154},
  {"content":"\r\n\r\nميكنند ، و از خدا و رسولش فرمانبردارى كرده و روى خواسته و خوشنودى آن دو گام بر ميدارند .\r\n « أُولئِكَ سَيَرْحَمُهُمُ اللَّهُ »  يعنى آنان كه داراى چنين اوصافى هستند خداوند آنان را در آخرت مورد رحمت خود قرار دهد .\r\n « إِنَّ اللَّهَ عَزِيزٌ حَكِيمٌ »  يعنى برحمت و عذاب ، هر دو توانا است و هر كدام را در جاى خود مىنهد ، و اين آيه دليل است بر اينكه أمر بمعروف و نهى از منكر واجب عينى است ، زيرا آن دو را از صفات همهء مؤمنان بشمار آورده و مخصوص بدستهء خاصى نكرده است .\r\n « وَعَدَ اللَّهُ الْمُؤْمِنِينَ وَ الْمُؤْمِناتِ جَنَّاتٍ تَجْرِي مِنْ تَحْتِهَا الْأَنْهارُ »  يعنى جويها از زير درختهاى آن روانست .\r\n « خالِدِينَ فِيها وَ مَساكِنَ طَيِّبَةً »  يعنى زندگى در آن گوارا است ، و خدا آن مسكنها را از درّ و ياقوت سرخ و زبر جد سبز بنا فرموده كه آزار و رنجى در آنها نيست ، چنانچه حسن گفته است .\r\n « فِي جَنَّاتِ عَدْنٍ »  يعنى در بهشتهاى ماندگار و جاويدان .\r\nو ابن مسعود گفته : « عدن » نام وسط بهشت است .\r\nو ضحّاك گفته : شهرى است در بهشت كه رسولان و پيمبران و شهيدان و امامان راهنما در آنجا سكونت دارند و مردم در اطراف آنها مسكن دارند ، و بهشتهاى ديگر در اطراف آنها بنا شده .\r\nو مقاتل و كلبى گفته‌اند : « عدن » بلندترين درجات بهشت است ، و چشمهء « تسنيم » در آنجاست ، و بهشتهاى ديگر در اطراف آن قرار دارد ، و از روزى كه خدا آن را آفريده پوشيده است ، تا آن گاه كه خداوند صاحبانش را كه همان پيمبران و شهيدان و مردمان شايسته و صالح باشند و هر كه را خدا بخواهد در آن منزل دهد ، و كاخهايى از درّ و ياقوت و طلا در آن است ، و باد خوشى از زير عرش ميوزد و تلهايى از مشك سفيد را با خود برداشته بر آنها در آورد .\r\n\r\n","description":"","footnote":"","page_name":" 153 ","page_number":155},
  {"content":"\r\n\r\nو از پيغمبر - صلى اللَّه عليه و آله - روايت شده كه فرمود : « عدن » آن خانه‌اى است كه خدا آفريده و چشمى آن را نديده و بر دل افراد بشر خطور نكرده و جز سه دسته در آن مسكن نگيرند : پيمبران ، صديقان ، شهيدان ، خداى عز و جل بدان گويد : خوشا به حال كسى كه در تو در آيد .\r\n « وَ رِضْوانٌ مِنَ اللَّهِ أَكْبَرُ »  و خوشنودى خداى تعالى از آنها ، بالاتر از همهء اينها است .\r\nجبائى گفته : و اينكه خوشنودى خدا بالاتر از همهء آن پاداشها است بدان جهت است كه هيچيك از آنها جز بواسطهء خوشنودى او حاصل نگردد ، و همان خوشنودى او است كه انسان را بدان ثواب وادار كند .\r\nو حسن گفته : بدانجهت است كه سرورى كه از رضايت خدا بر انسان دست دهد از همهء آنها بالاتر است .\r\n « ذلِكَ هُوَ الْفَوْزُ الْعَظِيمُ »  يعنى اين نعمتهايى كه شرحش داده شد كاميابى بزرگى است كه چيزى بزرگتر از آنها نيست . آن گاه خداى سبحان دستور جهاد داده فرمايد :\r\n « يا أَيُّهَا النَّبِيُّ جاهِدِ الْكُفَّارَ »  يعنى با شمشير و كارزار .\r\n « وَ الْمُنافِقِينَ »  و در اينكه جهاد با منافقان چگونه است اختلاف شده :\r\nجبائى گفته : يعنى با زبان و موعظه و تهديد . و ديگرى گفته : يعنى با اجراء حدود بر آنها ، زيرا بهرهء آنها در اينباره بيش از ديگران بوده « 1 » ، و برخى چون ابن مسعود گفته‌اند : جهاد با منافقان بسه نوع است ، - يعنى بهر نوع كه ممكن بود - :\r\nنخست بوسيلهء دست ، و اگر نتوانست با زبان ، و اگر با زبان هم نتوانست با دل و قلب ،\r\n\r\n\r\n","description":"","footnote":"\r\n( 1 ) - اين جمله جوابى از سؤال مقدر است كه اگر كسى بگويد : اجراء حدود اسلام بر هر - گناهكارى واجب است و اختصاصى بمردم منافق ندارد ؟ در جواب گفته شود كه بيشتر كسانى كه در زمان رسول خدا - صلى اللَّه عليه و آله - بخاطر انجام گناهان حد بر آنها جارى ميشد همين منافقان بودند و بهرهء آنها بيش از ديگران بود .\r\n","page_name":" 154 ","page_number":156},
  {"content":"\r\n\r\nو چنانچه قدرت نداشت روى خود را بدانها ترش كند . « 1 » و در قرائت اهل بيت عليهم السلام چنين است : « جاهد الكفار بالمنافقين » ( با كفار بوسيلهء منافقان پيكار كن ) و فرموده‌اند اين معنى بدانجهت است كه پيغمبر - صلى اللَّه عليه و آله - چنان نبود كه با منافقان جنگ كند بلكه بهر ترتيب ميتوانست با آنها مدارا ميكرد و جلب رضايت آنها را ميفرمود ، چون منافقان تظاهر بكفر خود نميكردند بلكه بر عكس تظاهر بايمان ميكردند و صرف اينكه خداى تعالى عالم بكفر باطنى آنها بود موجب قتل آنها نمىشود .\r\n « وَ اغْلُظْ عَلَيْهِمْ »  يعنى سخن درشت و سخت بدانها بگو و با آنها مدارا نكن .\r\n « وَ مَأْواهُمْ جَهَنَّمُ »  و جايگاه آن هر دو دسته ( كفار و منافقان ) و مسكنشان دوزخ است .\r\n « وَ بِئْسَ الْمَصِيرُ »  و بد جايگاه و مأوايى است .\r\n\r\n\r\n","description":"","footnote":"\r\n( 1 ) - مخفى نماند كه عبارت در اينجا مجمل است زيرا سه نوع : همان جهاد با دست و زبان و قلب است ، و جملهء اخير نوع چهارم است ، گذشته از اينكه عدم قدرت بر جهاد با دل ( يعنى در دل مخالفت با آنها كردن ) معنايش معلوم نشد كه چگونه انسان نمىتواند در دل نيز با آنان پيكار كند و از اعمال آنها قلباً اظهار تنفر كند . و عبارت تفسير فخر رازى در اينجا واضح‌تر است كه گويد :\r\n« و قال عبد اللَّه فى قوله :  « جاهِدِ الْكُفَّارَ وَ الْمُنافِقِينَ »  قال تارة باليد و تارة باللسان ، فمن لم يستطع فليكشر فى وجهه ، فمن لم يستطع فبالقلب » يعنى عبد اللَّه در تفسير اين آيه گفته : جهاد با منافقان گاهى بدست است و گاهى به زبان ، و اگر با آن دو نتوانست رو بدانها ترش كند ، و اگر اين كار هم مقدورش نبود در دل با آنها جهاد كند .\r\n","page_name":" 155 ","page_number":157},
  {"content":"\r\n\r\n\r\n[ سوره التوبة ( 9 ) : آيه 74 
  ]\r\nيَحْلِفُونَ بِاللَّهِ ما قالُوا وَ لَقَدْ قالُوا كَلِمَةَ الْكُفْرِ وَ كَفَرُوا بَعْدَ إِسْلامِهِمْ وَ هَمُّوا بِما لَمْ يَنالُوا وَ ما نَقَمُوا إِلاَّ أَنْ أَغْناهُمُ اللَّهُ وَ رَسُولُهُ مِنْ فَضْلِهِ فَإِنْ يَتُوبُوا يَكُ خَيْراً لَهُمْ وَ إِنْ يَتَوَلَّوْا يُعَذِّبْهُمُ اللَّهُ عَذاباً أَلِيماً فِي الدُّنْيا وَ الْآخِرَةِ وَ ما لَهُمْ فِي الْأَرْضِ مِنْ وَلِيٍّ وَ لا نَصِيرٍ ( 74 )\r\n\r\nترجمه :\r\nاينان به خدا قسم ميخورند كه چيزى نگفته‌اند ولى محققاً سخن كفر را گفته‌اند .\r\nو پس از ( اظهار ) اسلامشان كافر شدند و آهنگ كارى را كه بدان نرسيدند كردند ، و كينه ( و عقده ) اى ( در دل ) نداشتند جز آنكه خدا و رسول او از كرم خود آنان را ( بىنياز و ) توانگر ساختند ، پس اگر ( با اينحال نيز ) توبه كنند براى آنها بهتر است ، و اگر روى بگردانند خداوند آنان را در دنيا و آخرت بعذابى دردناك معذب خواهد كرد ، و در روى زمين يار و ياورى نخواهند داشت ( 74 ) .\r\n\r\n","description":"","footnote":"","page_name":" 156 ","page_number":158},
  {"content":"\r\n\r\n\r\nبيان آيه 74\r\n\r\nشرح لغات :\r\nهمّ : آهنگ مقارن با انجام فعل است ، و به آهنگ تنها « همّ » نگويند مگر آنكه به حد نهايى قوت در نفس برسد ( يعنى تصميم قطعى ) .\r\nنيل : رسيدن به كار است .\r\nنقم : ناخوش داشت .\r\nفضل : فزونى در خير و نيكى است . و تفضل آن فزونى در خيرى را گويند كه قادر بر آن ميتواند بكند و ميتواند نكند .\r\n\r\nشأن نزول :\r\nدر اينكه اين آيات دربارهء چه كسانى نازل شده چند قول است :\r\n1 - ابن عباس گفته : رسول خدا - صلى اللَّه عليه و آله - در سايهء درختى نشسته بود و رو باصحاب خود كرده فرمود : هم اكنون شخصى بنزد شما ميآيد و با ديدگان شيطان بشما نگاه مىكند ، طولى نكشيد كه مردى كبود چشم از راه رسيد رسول خدا - صلى اللَّه عليه و آله - او را پيش خود خواند و فرمود : چرا تو و يارانت مرا دشنام ميدهيد ؟ آن مرد رفت و ياران خود را بياورد و همگى به خدا قسم خوردند كه سخنى نگفته‌اند در اينوقت آيهء فوق نازل گشت .\r\n2 - ضحاك گفته : منافقان بهمراه رسول خدا - صلى اللَّه عليه و آله - بتبوك رفتند ، و هر گاه با هم خلوت ميكردند به رسول خدا - صلى اللَّه عليه و آله - و اصحاب آن حضرت دشنام ميدادند و در دين طعن ميزدند ، حذيفة ( كه سخنان آنها را شنيده بود ) ماجرا را برسولخدا - صلى اللَّه عليه و آله - گزارش داد ، حضرت بدانها فرمود : اين سخنها چيست كه از شما به من گزارش داده‌اند ؟ آنها قسم خوردند كه سخنى نگفته‌اند .\r\n\r\n","description":"","footnote":"","page_name":" 157 ","page_number":159},
  {"content":"\r\n\r\n3 - كلبى و مجاهد و محمد بن اسحاق گفته‌اند : اين آيه دربارهء جلاس بن سويد - بن صامت نازل شد و جريان از اينقرار بود كه روزى رسول خدا - صلى اللَّه عليه و آله - در تبوك خطبه‌اى خواند و منافقان را در آن خطبه گوشزد كرده و آنها را پليد ناميد و نكوهششان كرد ، جلاس كه اين سخن را شنيد گفت : به خدا قسم اگر محمد در اين سخنان كه ميگويد صادق و راستگو است ما از خران پست‌تريم ، عامر بن قيس سخن جلاس را شنيد و گفت : آرى به خدا قسم محمد راستگو است و شما از خران پست‌تريد ، اين جريان گذشت تا وقتى كه رسول خدا - صلى اللَّه عليه و آله - بمدينه بازگشت عامر بن - قيس بنزد آن حضرت رفته و سخن جلاس را به آن حضرت گفت ، جلاس عرضكرد : اى رسول خدا عامر دروغ ميگويد ، حضرت بهر دوى آنها دستور داد در كنار منبر بروند و قسم بخورند ، جلاس در پاى منبر بپاخاست و قسم خورد كه اين حرف را نزده است ، عامر نيز بدنبال او برخاست و به خدا قسم خورد كه او اين حرف را زده است آن گاه عامر ادامه داده گفت : خدايا هر كدام از ما را كه راستگو هستيم بوسيلهء آيه‌اى بر پيغمبرت آشكار فرما ، رسول خدا - صلى اللَّه عليه و آله - و مؤمنان نيز آمين گفتند ، هنوز مردم از آن مجلس برنخاسته بودند كه اين آيه بوسيلهء جبرئيل بر آن حضرت نازل شد ، و چون بجملهء  « فَإِنْ يَتُوبُوا يَكُ خَيْراً لَهُمْ »  رسيد جلاس بر خاست و گفت : مىشنوم كه خداوند توبه را بر من عرضه داشته ، عامر بن قيس راست گفت و من اين سخن را گفتم ولى اكنون بدرگاه خدا توبه ميكنم ، رسول خدا - صلى اللَّه عليه و آله - نيز توبه‌اش را پذيرفت .\r\n4 - قتاده گفته : اين آيه دربارهء عبد اللَّه بن ابىّ بن سلول نازل شد كه گفت : « اگر بمدينه بازگشتيم عزيزتر ( كه منظور خودش بود ) خوارتر را ( كه منظورش رسول خدا بود ) از آن شهر بيرون خواهد كرد » « 1 » .\r\n5 - زجاج و واقدى و كلبى گفته‌اند : آيه در شأن أهل عقبه نازل شد و آنها كسانى بودند كه هم عهد شدند تا در مراجعت از تبوك در عقبه ( نام گردنه‌اى بوده ) رسول خدا را بطور ناگهانى بقتل برسانند بدين ترتيب كه نخست تسمهء زير شكم شتر آن حضرت را\r\n\r\n\r\n","description":"","footnote":"\r\n( 1 ) - به شرحى كه در سورهء منافقون آيه 8 ذكر شده .\r\n","page_name":" 158 ","page_number":160},
  {"content":"\r\n\r\nقطع كنند و سپس به دو حمله كنند ( يا شتر را رم دهند ) رسول خدا - صلى اللَّه عليه و آله - از تصميم آنها خبر داد ، و اين سخن از معجزات آن حضرت بود ، زيرا اطلاع از چنين جريانى جز بوسيلهء وحى خداى تعالى ممكن نيست ، و بالجملة رسول خدا - صلى اللَّه - عليه و آله - راه عقبه را پيش گرفت ، و عمار و حذيفة نيز همراه وى بودند كه يكى در جلوى مركب آن حضرت راه ميرفت و ديگرى در پشت سر آن ، و بمردم دستور فرمود از ميان دره بروند ، و آنان كه تصميم قتل آن حضرت را گرفته بودند دوازده يا پانزده نفر بودند بنا بر اختلافى كه در اينباره هست ، رسول خدا - صلى اللَّه عليه و آله - آنها را شناخت و نام يك يك آنها را برد . و داستان آنها در كتاب واقدى بطور مشروح نقل شده .\r\nو امام باقر عليه السلام فرمود : دوازده نفر آنها از قريش بودند و چهار نفر ديگر از ساير عرب .\r\n\r\nتفسير\r\nخداى تعالى در اين آيات اسرار منافقان را فاش كرده فرمايد :\r\n « يَحْلِفُونَ بِاللَّهِ ما قالُوا . . . »  اينان بدروغ سوگند ميخورند كه اين سخنان را نگفته‌اند . . . و بدنبال آن قسم مىخورد كه چنين نيست و آن سخن را گفته‌اند ، زيرا « لام » در جملهء «  لَقَدْ قالُوا  » لام قسم است ، و منظور از « كلمهء كفر » هر كلمه‌اى است كه بوسيلهء آن نعمتهاى الهى انكار شود ، و آنها چنان بودند كه در دين اسلام طعنه ميزدند .\r\n « وَ كَفَرُوا بَعْدَ إِسْلامِهِمْ »  و پس از اظهار اسلام كفر ورزيدند ، يعنى كفر باطنى ايشان آشكار شد .\r\n « وَ هَمُّوا بِما لَمْ يَنالُوا »  در اين جمله سه قول است :\r\n1 - كلبى و مجاهد و ديگران گفته‌اند : يعنى در شب عقبه تصميم بقتل رسول خدا - صلى اللَّه عليه و آله - و رم دادن شتر آن حضرت گرفتند .\r\n2 - قتاده و سدّى گفته‌اند : يعنى آهنگ بيرون كردن رسول خدا - صلى اللَّه عليه و آله - را از مدينه كردند ولى نتوانستند منظور خود را عملى كنند .\r\n\r\n","description":"","footnote":"","page_name":" 159 ","page_number":161},
  {"content":"\r\n\r\n3 - جبائى گفته يعنى در صدد ايجاد اختلاف و دو بهمزنى ميان اصحاب آن حضرت بر آمدند .\r\n « وَ ما نَقَمُوا إِلَّا أَنْ أَغْناهُمُ اللَّهُ وَ رَسُولُهُ مِنْ فَضْلِهِ »  يعنى اينان مخالف آنچه را بر ايشان واجب بود رفتار كردند ، و بجاى سپاسگزارى نعمت ناسپاسى كردند ، و بيان مطلب اين است كه اينان در جايى بصدد انتقام بر آمدند كه جاى انتقام نبود زيرا مسلمانان گناهى نداشتند كه آنها در صدد انتقام آن باشند ، بلكه خداى تعالى غنائم جنگى را براى آنها مباح فرموده بود و بدينوسيله توانگرشان كرد و در چنين موردى شايسته بود كه آنها سپاس آن نعمتها را بجاى آرند ولى كفران كردند ، و نظير اينمطلب نيز در سورهء مائده در ذيل آيهء  « قُلْ يا أَهْلَ الْكِتابِ هَلْ تَنْقِمُونَ مِنَّا . . . »  گذشت .\r\n « فَإِنْ يَتُوبُوا يَكُ خَيْراً لَهُمْ »  يعنى اگر اين منافقان توبه كنند و به حق بازگردند براى دنيا و آخرت ايشان بهتر است زيرا بدينوسيله رضايت خدا و رسولش را جلب كرده ببهشت دست يافته‌اند .\r\n « وَ إِنْ يَتَوَلَّوْا »  و اگر از حق و گام نهادن در راه راست روى بگردانند .\r\n « يُعَذِّبْهُمُ اللَّهُ عَذاباً أَلِيماً فِي الدُّنْيا وَ الْآخِرَةِ »  خداوند بعذابى دردناك عذابشان كند ، اما در دنيا بحسرت و اندوه و بدنامى ، و اما در آخرت به عذاب دوزخ .\r\n « وَ ما لَهُمْ فِي الْأَرْضِ مِنْ وَلِيٍّ وَ لا نَصِيرٍ »  و اينان را در روى زمين نه دوستى باشد ، و نه ياورى كه آنها را يارى كند و عذاب خدا را از آنها دفع كند\r\n.\r\n\r\n","description":"","footnote":"","page_name":" 160 ","page_number":162},
  {"content":"\r\n\r\n\r\n[ سوره التوبة ( 9 ) : آيات 75 تا 78 
  ]\r\nوَ مِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّقَنَّ وَ لَنَكُونَنَّ مِنَ الصَّالِحِينَ ( 75 ) فَلَمَّا آتاهُمْ مِنْ فَضْلِهِ بَخِلُوا بِهِ وَ تَوَلَّوْا وَ هُمْ مُعْرِضُونَ ( 76 ) فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَهُ بِما أَخْلَفُوا اللَّهَ ما وَعَدُوهُ وَ بِما كانُوا يَكْذِبُونَ ( 77 ) أَ لَمْ يَعْلَمُوا أَنَّ اللَّهَ يَعْلَمُ سِرَّهُمْ وَ نَجْواهُمْ وَ أَنَّ اللَّهَ عَلاَّمُ الْغُيُوبِ ( 78 )\r\n\r\nترجمه :\r\nبرخى از آنها با خدا عهد بست كه اگر خدا از فضل خويش ( چيزى ) بما عطا كند ما ( نيز بفقيران ) تصدق كنيم و از مردمان شايسته گرديم ( 75 ) ولى چون خدا از فضل خود بدانها عطا كرد بخل ورزيدند و روى گردانده ( از حق ) اعراض كردند ( 76 ) خدا ( نيز ) براى اين كردارشان در دل آنها تا روزى كه او را ( يعنى خداوند و يا كيفر كردارشان را ) ديدار كنند نفاق انداخت ، براى آن تخلفى كه از وعدهء خود با وى كردند ، و براى آنكه آنها دروغ ميگفتند ( 77 ) آيا نميدانند كه خداوند باطن كار و سخنان سرّى آنها را ميداند ، و محققاً باسرار پنهانى آگاهست ( 78 ) .\r\n\r\n","description":"","footnote":"","page_name":" 161 ","page_number":163},
  {"content":"\r\n\r\n\r\nبيان آيه 75 تا 78\r\n\r\nشرح لغات :\r\nمعاهدة : آنست كه انسان بگويد : « بر عهد و پيمان خدا فلان كار را خواهم كرد » و با اين جمله آن كار را بر خود واجب ساخته ، و خداى تعالى بدان كار حكم كرده ، و در شرع اسلام آن عمل بر او واجب گردد .\r\nبخل : خوددارى از عطاى مال بسائل است بخاطر آنكه عطاى آن بر وى دشوار آيد ، و در شرع اسلام بخوددارى كردن از پرداخت مال واجب اطلاق شود زيرا كسى كه از دادن زكات خوددارى كند بدان بخل كرده .\r\n« أعقبه » : ( در جملهء و أعقابهم ) به معناى پرداختن و بجاى نهادن است و گاهى نيز به معناى پاداش و كيفر دادن ميآيد ، نابغة گويد :\r\n فمن أطاع فأعقبه بطاعته * كما أطاعك و ادلله على الرشد \r\n و من عصاك فعاقبه معاقبة * تنهى الظلوم و لا تقعد على ضمد « 1 » \r\nنجوى : سخن پنهانى و پوشيده . و اصل اين لغت از « نجوى » به معناى دور است ، كه چون دو نفر با هم رازگويى كنند همانند آن است كه از ديگران فاصله گرفته و دور شده‌اند از اينرو بسخن گفتن آنان نجوى گفته‌اند ، و برخى گفته‌اند از « نجوة » به معناى جاى بلندى كه سيل آن را فرا نگيرد گرفته شده و گويا سخن گفتن دو نفر رازگو چنان است كه دست ديگرى بدان نرسد .\r\n\r\n\r\n","description":"","footnote":"\r\n( 1 ) - يعنى هر كه فرمانبرداريت كرد او را در برابر فرمانبرداريش پاداش ده و به راه راست راهنماييش كن ، و هر كه نافرمانيت كرد او را باندازه‌اى كه دست از ستمكارى بردارد و متنبه گردد كيفر كن و از كينه جويى و انتقام كشيدن خوددارى نما .\r\n","page_name":" 162 ","page_number":164},
  {"content":"\r\n\r\n\r\nشأن نزول :\r\nاز ابى امامهء باهلى نقل شده و در روايت مرفوعى نيز روايت شده كه اين آيات دربارهء ثعلبة بن حاطب كه مردى از انصار بود نازل شد ، و او مردى بود كه برسولخدا - صلى اللَّه عليه و آله - عرضكرد : از خدا بخواه تا مالى روزى من گرداند ، حضرت در پاسخش فرمود : اى ثعلبه مال اندكى كه شكرش را بجاى آرى بهتر از مال بسيارى است كه تاب آن را نداشته باشى ! مگر نميخواهى به پيامبر خدا اقتدا كنى ( و از وى پيروى داشته باشى ؟ ) سوگند بدانكه جانم بدست اوست اگر بخواهم كوه‌ها به صورت طلا و نقره در آمده و در همراهم روان گردد خواهد شد ( ولى در همين حالى كه هستم براى من بهتر است ) ! ثعلبه ( آن روز برفت و پس از چند روزى ) دوباره بنزد آن حضرت آمده گفت :\r\nاى رسول خدا از خدا بخواه تا مالى روزى من گرداند ، و سوگند بدانكه تو را براستى مبعوث برسالت فرموده اگر خدا مالى روزى من كرد بهر صاحب حقى حق او را از آن مال ميپردازم .\r\nرسول خدا - صلى اللَّه عليه و آله - دعا كرده گفت : خدايا مالى روزى ثعلبه گردان ، ثعلبة پس از اين دعا برفت و گوسفندى گرفت ، و اين گوسفند همانند كرم خاكى زمين بسرعت افزايش يافت تا جايى كه شهر مدينه بر او تنگ شد و بيكى از درّه‌هاى اطراف رفت ، ولى باز هم در اثر ازدياد گوسفندان ناچار شد از آنجا هم دور تر برود و همين دورى سبب شد كه از حضور به جماعت و نماز جمعه محروم گردد ، تا اينكه رسول خدا - صلى اللَّه عليه و آله - براى گرفتن زكات مأمور خود را بنزد وى فرستاد ، ثعلبه حاضر بپرداخت زكات نشد و بخل ورزيد و در پاسخ مأمور آن حضرت گفت : اين كه از ما مطالبه ميكنيد نوعى جزيه است ( كه از كفار دريافت ميكنيد ، و اين هم يك نوع باج و خراجى است ) ! رسول خدا - صلى اللَّه عليه و آله - كه اين سخن را شنيد ( دو بار ) فرمود : اى واى بر ثعلبه ، اى واى بر ثعلبه و دنبال آن آيات فوق نازل گرديد .\r\n\r\n","description":"","footnote":"","page_name":" 163 ","page_number":165},
  {"content":"\r\n\r\nو از ابن عباس و سعيد بن جبير روايت شده كه ثعلبه بيكى از مجالس انصار آمده و آنها را گواه گرفته و گفت : اگر خدا از فضل خويش به من چيزى بدهد زكاتش را مىدهم و حق هر كس را كه در آن حقى داشته باشد ميپردازم ، و بخويشاوندان رسيدگى ميكنم ، خداى تعالى او را آزمايش كرد ، بدين ترتيب كه عموزادهء او از دنيا رفت و ثروتى از وى به دو رسيد ولى ثعلبه بعهد خويش وفا نكرد ، و در اينباره آيات فوق نازل گشت .\r\nحسن و مجاهد گفته‌اند : آيات فوق دربارهء ثعلبة بن حاطب و معتب بن قشير كه هر دو از طائفهء عمرو بن عوف بودند نازل گشت ، و آن دو گفتند : اگر خدا مالى روزى ما كرد صدقه خواهيم داد ولى چون خدا مالى روزى ايشان كرد بدان بخل ورزيدند .\r\nضحاك گفته : آيات فوق دربارهء چند تن از منافقان بنامهاى : نبتل بن حارث ، و جدّ بن قيس ، و ثعلبة بن حاطب و معتب بن قشير نازل گشت .\r\nو كلبى گفته : اين آيات دربارهء حاطب بن ابى بلتعة نازل گشت كه او مال التجارة اى در شام داشت و رسيدن آن مال به طول انجاميد و همين سبب شد كه او در مضيقهء سختى قرار گرفت ، و از اينرو قسم خورد كه اگر خدا آن مال را بوى برساند صدقه بدهد ، و چون خداوند مال مزبور را به دو رسانيد بر طبق قسمى كه خورده بود رفتار نكرد .\r\n\r\nتفسير :\r\nخداى سبحان در اين آيات وضع منافقان را كه در آيات پيش نامشان مذكور گشته بيان كرده چنين فرمايد :\r\n « وَ مِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّقَنَّ »  يعنى اگر از روزى خويش بما عطا كند بفقيران صدقه دهيم .\r\n « وَ لَنَكُونَنَّ مِنَ الصَّالِحِينَ »  و در نتيجه بسبب انفاق آن در راه خدا و صلهء رحم و مواسات با نيازمندان از شايستگان گرديم .\r\n « فَلَمَّا آتاهُمْ مِنْ فَضْلِهِ »  و چون همان را كه خواسته بودند خداى تعالى بديشان\r\n\r\n","description":"","footnote":"","page_name":" 164 ","page_number":166},
  {"content":"\r\n\r\nعطا فرمود ، و مالى كه آرزو كرده بودند روزيشان كرد .\r\n « بَخِلُوا بِهِ »  از وفاى بعهد و پيمان خوددارى كردند و حق خداى را از آن دريغ داشتند .\r\n « وَ تَوَلَّوْا وَ هُمْ مُعْرِضُونَ »  و از انجام آنچه خداوند مأمور ساخته بود سرپيچى كرده و از دين خداى تعالى روگردان شدند .\r\n « فَأَعْقَبَهُمْ نِفاقاً فِي قُلُوبِهِمْ »  و همين بخل ورزيدن آنها از انجام دستور خداى تعالى ، موجب جايگير شدن نفاق در دلهاى ايشان گشت ، و اين معنايى است كه حسن در تفسير آيه گفته است .\r\nو مجاهد گويد : معناى آيه اين است كه خداى تعالى بدين سبب آنان را از توبه محروم ساخت چنانچه نسبت به شيطان چنين كرد ، و منظورش از اين سخن آن است كه خداى تعالى با اين كلام ما را آگاه ساخت كه آنها توبه نمىكنند چنانچه از وضع شيطان نيز خبر داد كه وى توبه نخواهد كرد زيرا قدرت توبه را از وى سلب فرمود .\r\n « إِلى يَوْمِ يَلْقَوْنَهُ »  يعنى تا روزى كه كيفر بخل خود را ديدار كنند ، و منظور از ديدار بخل ( كه ضمير بدان باز ميگردد ) كيفر بخل است ، چنانچه در گفتار خداى تعالى :  « أَعْمالُهُمْ كَرَمادٍ اشْتَدَّتْ بِهِ الرِّيحُ »  « 1 » همين معنى منظور است .\r\nو بنا بر قول دوم ( كه فاعل أعقب خداوند باشد ضمير در « يلقونه » نيز به دو باز گردد ) و منظور ديدار خداوند است ، يعنى روزى كه كسى مالك سود و زيانى در آن روز نيست جز خداى تعالى ، و خداوند در اين آيه خبر از حال اين منافقان دهد كه بر حال نفاق خواهند مرد و همين طور هم شد و اين خود يكى از معجزات رسول خدا - صلى اللَّه عليه و آله - بود ( كه از آينده خبر داد ) .\r\n « بِما أَخْلَفُوا اللَّهَ ما وَعَدُوهُ وَ بِما كانُوا يَكْذِبُونَ »  يعنى اين تباهى حال از كردار بد آنها بديشان رسيد و آن كردار بد همان خلف وعده و دروغ ايشان بود .\r\n « أَ لَمْ يَعْلَمُوا »  يعنى آيا اين منافقان نميدانند .\r\n\r\n\r\n","description":"","footnote":"\r\n( 1 ) - كارهاى آنها چون خاكسترى است كه باد بر آن بوزد . . . سورهء ابراهيم آيه 18 .\r\n","page_name":" 165 ","page_number":167},
  {"content":"\r\n\r\n « أَنَّ اللَّهَ يَعْلَمُ سِرَّهُمْ »  كه خداوند آنچه در دلهاى خويش پنهان كنند ميداند .\r\n « وَ نَجْواهُمْ »  و هم آنچه را در ميان خود بطور سرّى و راز گويند ؟ و اين جمله به صورت استفهام است و منظور توبيخ و سرزنش آنها است ، و غرض اين است كه اينان بايد اين حقيقت را بدانند .\r\n « وَ أَنَّ اللَّهَ عَلَّامُ الْغُيُوبِ »  و هم بدانند كه خدا داناى هر ناديده‌اى است .\r\nو غيوب : جمع غيب است ، و غيب چيزى است كه به احساس نيايد . و معناى آيه اين است كه خدا ميداند هر چه را از بندگان و ادراك آنان پوشيده باشد چه موجود باشد و چه معدوم و بهر طريقى كه بتوان بعلم آن پى برد ، زيرا « علام » صيغهء مبالغه است .\r\nو آيهء  « فَأَعْقَبَهُمْ نِفاقاً . . . »  دلالت دارد بر اينكه برخى از گناهان چنان است كه انسان را بگناهان ديگر ميخواند زيرا اينان چون در اداى حق سستى كردند همين كار آنها را تا هنگام مرگ در حال نفاق و دورويى نگاه داشت چنانچه برخى از طاعتها و فرمانبرداريهاى خداوند نيز اينچنين است كه انسان را به كار نيك و اطاعت ديگرى ميكشاند ، و ترتيب شرايع دين بر همين منوال بوده . و مطلب ديگرى كه از اين آيه استفاده مىشود آنست كه خلف وعده و خيانت و دروغ از اخلاق مردمان منافق است ، و در روايت صحيح از رسول خدا - صلى اللَّه عليه و آله - روايت شده كه آن حضرت فرمود :\r\nنشانهء منافق سه چيز است : 1 - چون حديث كند دروغ گويد . 2 - و چون وعده دهد خلف كند ، 3 - و چون امانتى نزدش بسپارند بدان خيانت كند\r\n.\r\n\r\n","description":"","footnote":"","page_name":" 166 ","page_number":168},
  {"content":"\r\n\r\n\r\n[ سوره التوبة ( 9 ) : آيات 79 تا 80 
  ]\r\nالَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ وَ الَّذِينَ لا يَجِدُونَ إِلاَّ جُهْدَهُمْ فَيَسْخَرُونَ مِنْهُمْ سَخِرَ اللَّهُ مِنْهُمْ وَ لَهُمْ عَذابٌ أَلِيمٌ ( 79 ) اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ذلِكَ بِأَنَّهُمْ كَفَرُوا بِاللَّهِ وَ رَسُولِهِ وَ اللَّهُ لا يَهْدِي الْقَوْمَ الْفاسِقِينَ ( 80 )\r\n\r\nترجمه :\r\nآنان كه عيبجويى ميكنند از آن دسته مؤمنانى كه در كار انفاق زياده از آنچه بر ايشان واجب است انفاق كنند ، و نيز بر آن دسته ( از مؤمنان ) كه جز باندازهء استطاعت و طاقتشان ( براى انفاق چيزى ) نمييابند ، و آنان را مسخره ميكنند ، خدا ( در عوض ) تمسخرشان كند ، و عذابى دردناك دارند ( 79 ) برايشان آمرزش بخواه يا براى ايشان آمرزش نخواه ، اگر هفتاد بار براى آنها آمرزش بخواهى هرگز خدا آنها را نخواهد آمرزيد ، و اين بدانجهت است كه اينان به خدا و پيامبرش كافر شدند و خدا مردمان فاسق را هدايت نميكند ( 80 ) .\r\n\r\n","description":"","footnote":"","page_name":" 167 ","page_number":169},
  {"content":"\r\n\r\n\r\nبيان آيه 79 - 80\r\n\r\nشرح لغات\r\nمطوّع - در اصل متطوع بوده - و تطوع : هر كارى است كه انسان در انجام آن شايستهء مدح و ستايش باشد ولى در ترك آن مذمتى نداشته باشد و نظيرش در لغت : نافلة و مستحبّ است .\r\nجهد : - بفتح جيم و ضمّ آن هر دو بيك معنى است - و آن واداشتن نفس است بدانچه بر آن دشوار و سخت باشد ، و برخى گفته‌اند : جهد - بفتح جيم - در كار استعمال گردد و بضم جيم - در قوت و روزى استعمال شود . و قتيبى گفته : جهد - بفتح جيم مشقت است ، و بضم جيم به معناى طاعت و فرمانبردارى است .\r\n\r\nتفسير :\r\nدر اينجا خداوند بنحو ديگرى آنان را توصيف كرده فرمايد :\r\n « الَّذِينَ يَلْمِزُونَ   الْمُطَّوِّعِينَ مِنَ الْمُؤْمِنِينَ فِي الصَّدَقاتِ »  يعنى عيبجويى كنند از مؤمنانى كه بطور استحباب صدقه دهند ( بىآنكه بر آنها واجب باشد ) ، و بر آنها طعن زنند .\r\n « وَ الَّذِينَ لا يَجِدُونَ إِلَّا جُهْدَهُمْ »  يعنى و عيبجويى كنند بر آن كسانى كه جز به مقدار طاقت و استطاعت خود چيزى نيابند ، و در نتيجه به چيز اندكى صدقه دهند .\r\nگويند : عبد الرحمن بن عوف يك كيسه درهم بنزد رسول خدا - صلى اللَّه عليه و آله - آورد و آن درهمها باندازه‌اى بود كه مشت را پر ميكرد . و عقبة بن زيد حارثى يك صاع ( سه كيلو ) خرما آورد و عرضكرد : اى رسول خدا من باندازهء دو صاع خرما كار كردم ، يك صاع آن را براى زن و بچه‌ام گذاردم و يك صاع ديگر را بپروردگار خود وام دادم . و زيد بن اسلم نيز چيز مختصرى آورد ، در اينجا بود كه معتب بن قشير و عبد اللَّه بن نبتل ( دو\r\n\r\n","description":"","footnote":"","page_name":" 168 ","page_number":170},
  {"content":"\r\n\r\nتن از مردمان منافق ) گفتند : عبد الرحمن مردى است ريا كار كه تظاهر را دوست دارد و خوش دارد نامش بر سر زبانها بيفتد و نيز گفتند : خداوند از يك صاع خرما بىنياز و مستغنى است ، و خلاصه آنها از كسانى كه به مقدار زيادترى صدقه ميدادند بنام رياكارى عيبجويى ميكردند ، و از آنها كه كمتر داشتند به همان عنوان كمى و ناچيزى زبان عيبجويى بر آنها باز ميكردند .\r\n « فَيَسْخَرُونَ مِنْهُمْ »  يعنى استهزاشان ميكردند .\r\n « سَخِرَ اللَّهُ مِنْهُمْ »  يعنى خدا بكيفر تمسخرشان آنها را تمسخر كند آن گاه كه بسوى دوزخ روند .\r\n « وَ لَهُمْ عَذابٌ أَلِيمٌ »  يعنى عذابى دردناك و الم انگيز . و در روايت است كه از رسول خدا - صلى اللَّه عليه و آله - سؤال شد : كدام صدقه بهتر است ؟ فرمود : آنچه را شخص نيازمند فقير طاقت آن را داشته باشد .\r\n « اسْتَغْفِرْ لَهُمْ أَوْ لا تَسْتَغْفِرْ لَهُمْ »  صيغهء « استغفر » صيغهء امر است ولى مقصود مبالغه در نوميد ساختن از آمرزش است ، يعنى اگر بر طبق دستور و فرمان نيز براى آنها استغفار كنى يا بعنوان حرمت براى ايشان استغفار نكنى در اينجهت يكسان است كه خداى تعالى آنها را نخواهد آمرزيد ، چنانچه در جاى ديگر خداى سبحان فرمايد :  « سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ »  « 1 »  « إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ »  و منظور از لفظ هفتاد در اينجا مبالغه است نه اينكه خصوص اين عدد مقصود باشد ، مانند اينكه مردم ميگويند : « اگر هزار بار هم بگويى من نمىپذيرم » كه در اينجا منظور آن است كه هر چه بگويى من سخنت را نمىپذيرم نه اينكه مقصود خصوص عدد هزار باشد ، در اين آيه نيز مقصود مبالغه است نه اينكه در عدد هفتاد خصوصيتى باشد يعنى براى ايشان آمرزشى نيست .\r\nو برخى گفته‌اند : عرب را رسم است كه عدد هفت و هفتاد را براى مبالغه به كار ميبرد ،\r\n\r\n\r\n","description":"","footnote":"\r\n( 1 ) - براى آنها يكسان است چه برايشان آمرزش بخواهى و چه آمرزش نخواهى هرگز خداوند آنها را نخواهد آمرزيد ( سورهء منافقون آيه 6 )\r\n","page_name":" 169 ","page_number":171},
  {"content":"\r\n\r\nو از اينرو به شير درنده « سبع » گويند و منظورشان اين است كه قوت و نيروى او هفت مرتبه زياد شده .\r\nو اما روايتى كه از پيغمبر - صلى اللَّه عليه و آله - نقل شده كه فرمود : « به خدا من زياده از هفتاد بار استغفار خواهم كرد » خبر واحدى است و ( در اين گونه مسائل ) قابل اعتماد نيست . و ديگر آنكه حديث متضمن اينمطلب نيست كه رسول خدا - صلى اللَّه عليه و آله - براى كافران آمرزش ميخواست زيرا اينمطلب بدليل اجماع جايز نيست ( و از اينرو بايد مضمون حديث را بر فرض صحت تأويل كرد ) و گذشته در روايتى ديگر از آن حضرت آمده كه فرمود : اگر ميدانستم با افزودن استغفار بر هفتاد بار خدا آنها را ميآمرزد من اين كار را انجام ميدادم . و محتمل است كه رسول خدا - صلى اللَّه عليه و آله - اميدوار بود تا شايد در وجود آنها مصلحتى باشد كه شايستهء استغفار باشند و از اينرو در صدد بر آمد تا براى ايشان استغفار كند ولى پس از اينكه خداى تعالى وى را از حال آنان آگاه ساخت از اين كار منصرف شد .\r\nو احتمال ديگر آنكه رسول خدا - صلى اللَّه عليه و آله - پيش از آنكه از كفر و نفاق آنان مطلع گردد ، يا پيش از آنكه آگاه شود كه كافر آمرزيده نميشود براى آنها آمرزش خواست .\r\nو يا اينكه استغفار آن حضرت براى ايشان مشروط بتوبهء آنها بود ولى خدا به آن حضرت اطلاع داد كه اينان هرگز ايمان نياورند و از اينرو استغفار تو براى آنها سودى ندارد . اينها احتمالاتى بود كه داده‌اند و اللَّه اعلم .\r\n « ذلِكَ بِأَنَّهُمْ كَفَرُوا بِاللَّهِ وَ رَسُولِهِ »  يعنى محروميت ايشان از آمرزش حقتعالى بخاطر كفر ايشان به خدا و رسول او بود .\r\n « وَ اللَّهُ لا يَهْدِي الْقَوْمَ الْفاسِقِينَ »  معناى آن گذشت\r\n.\r\n\r\n","description":"","footnote":"","page_name":" 170 ","page_number":172},
  {"content":"\r\n\r\n\r\n[ سوره التوبة ( 9 ) : آيات 81 تا 83 
  ]\r\nفَرِحَ الْمُخَلَّفُونَ بِمَقْعَدِهِمْ خِلافَ رَسُولِ اللَّهِ وَ كَرِهُوا أَنْ يُجاهِدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ وَ قالُوا لا تَنْفِرُوا فِي الْحَرِّ قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ ( 81 ) فَلْيَضْحَكُوا قَلِيلاً وَ لْيَبْكُوا كَثِيراً جَزاءً بِما كانُوا يَكْسِبُونَ ( 82 ) فَإِنْ رَجَعَكَ اللَّهُ إِلى طائِفَةٍ مِنْهُمْ فَاسْتَأْذَنُوكَ لِلْخُرُوجِ فَقُلْ لَنْ تَخْرُجُوا مَعِيَ أَبَداً وَ لَنْ تُقاتِلُوا مَعِيَ عَدُوًّا إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخالِفِينَ ( 83 )\r\n\r\nترجمه\r\nبازماندگان ( از جهاد ) از تخلف خود پس از رفتن رسول خدا خوشحال گشتند و خوش نداشتند كه با مالها و جانهاى خويش در راه خدا جهاد كنند و گفتند : در اين گرما بيرون نرويد ، بگو آتش دوزخ داغ‌تر است اگر ميفهميد ( 81 ) بكيفر كارهايى كه ميكرده‌اند بايد كم بخندند و بسيار بگريند ( 82 ) اگر خدا ترا سوى دسته‌اى از اينان ( در مراجعت بمدينه ) باز گردانيد ، و از تو اجازهء بيرون آمدن خواستند بگو هرگز با من بيرون نيائيد و هرگز بهمراه من با دشمنى كار زار نكنيد كه شما در نخستين بار بتخلف ( از جهاد ) راضى گشتيد و اينك نيز با واماندگان ( در خانه‌هاى خود ) بنشينيد ( 83 ) .\r\n\r\n","description":"","footnote":"","page_name":" 171 ","page_number":173},
  {"content":"\r\n\r\n\r\nبيان آيه 81 تا 83\r\n\r\nشرح لغات\r\nمخلّف : وامانده را گويند چنانچه مؤخر نيز به همين معنا است .\r\nفرخ : ضد اندوه ، و آن لذتى است كه با رسيدن بخواستهء دل در قلب حاصل گردد ، مانند سرور . و آنان كه در بصره بر عقيدهء معتزله ميزيسته‌اند ، گفته‌اند : سرور و غم دو صفت هستند كه بازگشت آنها به اعتقاد است . و سرور اعتقاد به وصول منفعت يا دفع ضرر در آينده است ، و غم و اندوه نيز در مقابل آن اعتقاد به رسيدن ضرر يا از دست رفتن منفعتى در آينده است ، و مرحوم سيد مرتضى قدس اللَّه روحه نيز همين گفتار را اختيار فرموده .\r\nخلاف : به معناى مخالفت است ، و ابو عبيده معتقد است كه به معناى دور شدن مىباشد ضحك : حالت انبساط و باز رويى است كه از روى تعجب و خوشى در چهرهء انسان پديدار گردد .\r\nبكاء : حالت گرفتگى است كه بخاطر اندوه در چهره پيدا گردد و بدنبالش اشگ بر گونه روان شود .\r\n\r\nتفسير\r\nخداى تعالى در اين آيات خبر دهد كه جمعى از منافقان كه پيغمبر - صلى اللَّه عليه و آله - آنان را با خود به تبوك نبرد و براى ماندن كسب اجازه كردند از اين تخلف خود خوشحال و شادمان بودند و به همين منظور فرمايد :\r\n « فَرِحَ الْمُخَلَّفُونَ بِمَقْعَدِهِمْ »  يعنى به خوددارى كردن و تخلف از جهاد ( خوشحالند )  « خِلافَ رَسُولِ اللَّهِ »  يعنى بدورى از رسول خدا - صلى اللَّه عليه و آله - و برخى گفته‌اند يعنى بخاطر مخالفتشان با آن حضرت .\r\n « وَ قالُوا لا تَنْفِرُوا فِي الْحَرِّ »  يعنى براى آنكه مسلمانان را از جنگ باز دارند بدانها\r\n\r\n","description":"","footnote":"","page_name":" 172 ","page_number":174},
  {"content":"\r\n\r\nگفتند : به اين شتاب در اين گرما بيرون نشويد ، و برخى گفته‌اند : طرف سخن آنها افرادى از خودشان ( يعنى منافقان ) بودند ، و اينها بخاطر اينكه در راه فرمانبردارى و جلب رضايت حقتعالى متحمل رنجى نشوند و آسوده بسر برند اين سخنان را به يكديگر ميگفتند  « قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ »  اى محمد بدانها بگو : آتش دوزخى كه با اين تخلف از جهاد براى شما مقرر گشته سوزانتر از اين حرارت است ، و بهتر آن است كه از آن آتش سوزان احتراز كنيد ، اگر قوانين خداى تعالى و نويد و تهديد او را فهم ميكنيد ، زيرا حرارت اين هواى داغ در برابر حرارت سوزان آتش دوزخ قابل توجه نيست .\r\n « فَلْيَضْحَكُوا قَلِيلًا وَ لْيَبْكُوا كَثِيراً »  اين جمله تهديدى است به صورت امر ، يعنى اين منافقان بايد در اين دنياى فانى زود گذر كم بخندند زيرا هر چه باشد فانى است گذشته از آنكه خنده در دنيا اندك است چون غم و اندوه آن بسيار است . و در آخرت بسيار بگريند زيرا آن روزى است كه اندازه‌اش پنجاه هزار سال است و چون روزش طولانى است در نتيجهء گريه آنها نيز بسيار خواهد بود .\r\n « جَزاءً بِما كانُوا يَكْسِبُونَ »  بكيفر كفر و نفاق و تخلف بىعذر آنان از جهاد ، ابن - عباس گفته است : مردمان منافق در دوزخ باندازهء عمر دنيا گريه ميكنند در اينمدت اشگشان خشك نمىشود و خواب بچشمشان نميرود . و انس بن مالك از رسول خدا - صلى اللَّه عليه و آله - روايت كرده كه فرمود : اگر آنچه را من ميدانستم شما نيز ميدانستيد براستى كه كم ميخنديديد و بسيار ميگريستيد .\r\n « فَإِنْ رَجَعَكَ اللَّهُ إِلى طائِفَةٍ مِنْهُمْ »  اگر خدايت تو را از اين سفر و جنگ بسوى گروهى از اين منافقان كه از همراهى و جنگ در ركاب تو تخلف ورزيدند بازگردانيد .\r\n « فَاسْتَأْذَنُوكَ لِلْخُرُوجِ »  و از تو براى بيرون شدن بهمراهيت در جنگ ديگرى اجازه خواستند .\r\n « فَقُلْ لَنْ تَخْرُجُوا مَعِيَ أَبَداً . . . »  بگو هرگز براى جنگى بهمراه من بيرون نيائيد و سبب اين دستور را در آيه بعدى بيان فرموده كه گويد :\r\n\r\n","description":"","footnote":"","page_name":" 173 ","page_number":175},
  {"content":"\r\n\r\n « إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخالِفِينَ »  كه شما در نخستين بار - يعنى در غزوهء تبوك - تخلف كرديد پس در هر غزوه‌اى بايد در خانه بنشينيد .\r\nو در اينكه منظور از « خالفين » ( بجاى ماندگان ) در آيه چه كسانى هستند اختلاف است . حسن و ضحاك گفته‌اند : منظور زنان و كودكان هستند .\r\nو از ابن عباس نقل شده كه گفته است : منظور مردانى هستند كه بىعذر و جهت از جنگ تخلف ورزيدند .\r\nو برخى گفته‌اند : منظور مخالفان ( با جنگ ) هستند . بدليل آنكه فراء در معناى « عبد خالف » و « صاحب خالف » گفته : يعنى ( بنده و يا همدم ) مخالف .\r\nو ديگرى گفته : منظور مردمان خسيس و فرومايه است .\r\nو قولى است كه منظور مردمان فساد پيشه و تبهكاران ميباشند . چنانچه گويند :\r\n« نبيذ خالف » يعنى فاسد .\r\nو از جبائى نقل شده كه منظور : بيماران و مردمان زمين گير و هر كس كه بخاطر نقصى از جنگ بازمانده است مىباشد\r\n.\r\n\r\n","description":"","footnote":"","page_name":" 174 ","page_number":176},
  {"content":"\r\n\r\n\r\n[ سوره التوبة ( 9 ) : آيات 84 تا 85 
  ]\r\nوَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ ( 84 ) وَ لا تُعْجِبْكَ أَمْوالُهُمْ وَ أَوْلادُهُمْ إِنَّما يُرِيدُ اللَّهُ أَنْ يُعَذِّبَهُمْ بِها فِي الدُّنْيا وَ تَزْهَقَ أَنْفُسُهُمْ وَ هُمْ كافِرُونَ ( 85 )\r\n\r\nترجمه\r\nو ( اى محمد ) هيچگاه بر يكى از آنان كه مرده نماز نخوان و بر سر قبرش ( براى دعا ) نه ايست ، كه اينان به خدا و پيغمبرش كافر شده و در حال فسق ( و گناه و انكار ) مردند ( 84 ) اموال و اولاد ايشان تو را بشگفت نياورد چون خدا ميخواهد بدانوسيله آنها را در دنيا معذب گرداند و در حالى كه كافرند جانشان بيرون آيد . ( 85 )\r\n\r\n","description":"","footnote":"","page_name":" 175 ","page_number":177},
  {"content":"\r\n\r\n\r\nبيان آيه 84 - 85\r\n\r\nتفسير\r\nخداى تعالى پيغمبر خود - صلى اللَّه عليه و آله - را از نماز بر آنها نهى كرده فرمايد :\r\n « وَ لا تُصَلِّ عَلى أَحَدٍ مِنْهُمْ ماتَ أَبَداً »  اى محمد بر هيچيك از اين منافقان پس از مردنش نماز نخوان ، چون رسم رسول خدا - صلى اللَّه عليه و آله - چنان بود كه بر آنها نماز ميخواند و احكام ساير مسلمانان را بر ايشان جارى ميكرد .\r\n « وَ لا تَقُمْ عَلى قَبْرِهِ »  و براى دعا كردن بر سر قبرش نه ايست ، و اين نيز بدانجهت بود كه رسول خدا - صلى اللَّه عليه و آله - چون بر شخص مرده‌اى نماز ميخواند ساعتى نيز بر سر قبر آن ميت ميايستاد و براى او دعا ميكرد ، و خداى سبحان او را از اين دو كار جلوگيرى فرمود . و بدنبال اين دستور ، سبب آن را چنين بيان كرده :\r\n « إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ »  و پس از نزول آيه رسول خدا - صلى اللَّه عليه و آله - تا روزى كه از اينجهان رفت بر هيچ منافقى نماز نخواند . و اين آيه دليل است بر آنكه ايستادن بر سر قبر براى خواندن دعا عبادت مشروعى است ، و گرنه خداى سبحان خصوص كافر را بوسيلهء نهى از اين كار اختصاص نميداد .\r\nو از ابن عباس و جابر و قتاده نقل شده كه گويند : پيش از آنكه رسول خدا - صلى اللَّه عليه و آله - از نماز بر منافقان نهى شود بر جنازهء عبد اللَّه بن أبىّ ( رئيس منافقان مدينه ) نماز خواند ، و پيراهن خود را بر او پوشانيد . « 1 » و از انس و حسن ( بصرى ) نقل شده كه گفته‌اند : رسول خدا - صلى اللَّه عليه و آله - خواست تا بر جنازهء وى نماز بخواند كه جبرئيل ( نزديك آمده و ) جامهء او را گرفت و\r\n\r\n\r\n","description":"","footnote":"\r\n( 1 ) - از روايت بعدى معلوم شود كه عبد اللَّه بن أبى براى استشفاء از آن حضرت خواست تا پيراهن خود را بوى عطا كند و حضرت نيز بدنبال درخواست او پيراهن خود را براى وى فرستاد .\r\n","page_name":" 176 ","page_number":178},
  {"content":"\r\n\r\nآيهء ( فوق )  « وَ لا تُصَلِّ عَلى أَحَدٍ . . . »  را بر او خواند .\r\nو در روايتى كه زجاج نقل كرده ، به رسول خدا - صلى اللَّه عليه و آله - عرض شد :\r\nاى رسول خدا چگونه با اينكه وى شخص كافرى است پيراهن خود را برايش فرستادى تا خود را بدان كفن كند ؟ .\r\nحضرت در جواب فرمود : ( من ميدانم كه ) پيراهن من براى او سودى ندارد ولى من از درگاه خداوند آرزومندم كه بدينوسيله جمع بسيارى بدين اسلام در آيند و در روايت است كه چون ( قبيله ) خزرج مشاهده كردند عبد اللَّه از جامهء رسول خدا - صلى اللَّه عليه و آله - استشفاء ميطلبد هزار نفرشان مسلمان گشتند . و دنبال اين سخنان زجاج گويد : آنچه از بيشتر روايات بدست آيد آن است كه حضرت بر جنازهء وى نماز نخواند .\r\n « وَ لا تُعْجِبْكَ أَمْوالُهُمْ وَ أَوْلادُهُمْ »  ( اموال و اولاد ايشان تو را بشگفت نياورد ) مخاطب در اين آيه پيغمبر - صلى اللَّه عليه و آله - است ولى مقصود امت وى هستند .\r\n « إِنَّما يُرِيدُ اللَّهُ أَنْ يُعَذِّبَهُمْ بِها فِي الدُّنْيا »  و عذاب آنها به اموال و اولاد در دنيا به همان مصيبتها و اندوه‌هايى است كه دربارهء آنها بديشان ميرسد و آنچه مسلمانان به صورت غنيمت از آنها ميگيرند و گذشته با اعتقادى كه آنها ببطلان اسلام دارند دادن زكات و انفاق در راه خدا بر آنها سخت و دشوار است و همين عذابى است براى آنها .\r\n « وَ تَزْهَقَ أَنْفُسُهُمْ وَ هُمْ كافِرُونَ »  و بميرند در حالى كه كافرند ، و نظير اين جمله در آيات پيش نيز با تفسير آن گذشت ، و ممكن است هر كدام از اين دو آيه ( كه تكرار شده ) دربارهء دسته‌اى از منافقان بطور جداگانه باشد ، نظير آنكه كسى بگويد : بشگفت نياورد تو را وضع زيد ، و بشگفت نياورد تو را وضع عمرو .\r\n\r\n","description":"","footnote":"","page_name":" 177 ","page_number":179},
  {"content":"\r\n\r\n\r\n[ سوره التوبة ( 9 ) : آيات 86 تا 89 
  ]\r\nوَ إِذا أُنْزِلَتْ سُورَةٌ أَنْ آمِنُوا بِاللَّهِ وَ جاهِدُوا مَعَ رَسُولِهِ اسْتَأْذَنَكَ أُولُوا الطَّوْلِ مِنْهُمْ وَ قالُوا ذَرْنا نَكُنْ مَعَ الْقاعِدِينَ ( 86 ) رَضُوا بِأَنْ يَكُونُوا مَعَ الْخَوالِفِ وَ طُبِعَ عَلى قُلُوبِهِمْ فَهُمْ لا يَفْقَهُونَ ( 87 ) لكِنِ الرَّسُولُ وَ الَّذِينَ آمَنُوا مَعَهُ جاهَدُوا بِأَمْوالِهِمْ وَ أَنْفُسِهِمْ وَ أُولئِكَ لَهُمُ الْخَيْراتُ وَ أُولئِكَ هُمُ الْمُفْلِحُونَ ( 88 ) أَعَدَّ اللَّهُ لَهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها ذلِكَ الْفَوْزُ الْعَظِيمُ ( 89 )\r\n\r\nترجمه :\r\nو چون سوره‌اى نازل شود كه به خدا ايمان بياوريد و بهمراه پيغمبر او جهاد كنيد توانگرانشان از تو رخصت طلبند و گويند : ما را بازگذار تا با نشستگان ( و معاف شدگان از جهاد ) باشيم ( 86 ) راضى شدند كه با معاف شدگان ( از جنگ چون زنان و كودكان ) باشند و بر دلهاشان مهر زده شد كه ديگر فهم نمىكنند ( 87 ) ولى پيغمبر و آنان كه به دو ايمان آورده‌اند با مالها و جانهاى خود ( در راه خدا ) جهاد كردند همه خوبيها مخصوص ايشان است و آنان رستگارانند ( 88 ) آماده كرده است خدا براى آنان بهشتهايى كه جويها در آن روانست و هميشه در آن جاودانند و اين است كاميابى بزرگ ( 89 ) .\r\n\r\nشرح لغات\r\nخوالف : بگفتهء زجاج : زنان هستند كه از جهاد باز مانند .\r\n\r\n","description":"","footnote":"","page_name":" 178 ","page_number":180},
  {"content":"\r\n\r\nطبع : بمعنى مهر نهادن است .\r\nخيرات : منافعى است كه نفس انسانى بدان آرامش گيرد و آسوده گردد مانند زنان نيك منظر و غير آن از نعمتهاى بهشتى . و زجاج گفته : خيرات كنيزكان نيكو هستند .\r\n\r\nتفسير\r\nدر اين آيات خداى سبحان دنبالهء اخبار منافقان را بيان فرمايد :\r\n « وَ إِذا أُنْزِلَتْ سُورَةٌ »  و چون سوره‌اى از قرآن بر محمد - صلى اللَّه عليه و آله - نازل گردد .\r\n « أَنْ آمِنُوا بِاللَّهِ »  كه به خدا ايمان آوريد ، و اين خطاب چنانچه شامل منافقان گردد به اينكه ايمان خود را بطور حقيقت تجديد كنند و از نفاق دست بدارند شامل مؤمنان نيز گردد و بدانها دستور دهد كه بر ايمان خود ادامه دهند و در آينده نيز بدان تمسك جويند .\r\n « وَ جاهِدُوا مَعَ رَسُولِهِ »  يعنى براى جهاد در ركاب او بيرون شويد ، و اين مانند آنست كه فرموده باشد : خودتان ايمان آوريد و ديگران را نيز به ايمان دعوت كنيد .\r\n « اسْتَأْذَنَكَ أُولُوا الطَّوْلِ مِنْهُمْ »  مالداران و توانگران و ثروتمندان از منافقان از تو رخصت تخلف و بازنشستن خواهند .\r\n « وَ قالُوا ذَرْنا نَكُنْ مَعَ الْقاعِدِينَ »  و گويند ما را واگذار با متخلفين از جهاد باشيم يعنى با زنان و كودكان ، و اينكه اينان مورد مذمت قرار گرفته‌اند بدينجهت است كه نيروى بر جهاد دارند .\r\n « رَضُوا بِأَنْ يَكُونُوا مَعَ الْخَوالِفِ »  اينها دربارهء خودشان راضى شده ( و بر جان خويش خريده‌اند ) كه با زنان و كودكان و بيماران و زمين گيران در خانه بنشينند .\r\n « وَ طُبِعَ عَلى قُلُوبِهِمْ »  پيش از اين معناى مهر خوردن بر دلها را بيان داشته‌ايم . « 1 »\r\n\r\n\r\n","description":"","footnote":"\r\n( 1 ) - يعنى در تفسير آيهء  « خَتَمَ اللَّهُ عَلى قُلُوبِهِمْ »  - آيه 7 از سورهء بقره .\r\n","page_name":" 179 ","page_number":181},
  {"content":"\r\n\r\nو حسن گفته : آنها به حدى رسيده‌اند كه هر كه بدان حد برسد دلش يكسره بميرد .\r\n « فَهُمْ لا يَفْقَهُونَ »  اينان ديگر فرامين خدا و نواهى او را فهم نكنند و دليل هاى او را تدبر ننمايند . سپس بدنبال اين آيات پيغمبر - صلى اللَّه عليه و آله - و مؤمنان را مدح فرموده گويد :\r\n « لكِنِ الرَّسُولُ وَ الَّذِينَ آمَنُوا مَعَهُ جاهَدُوا بِأَمْوالِهِمْ وَ أَنْفُسِهِمْ »  مالهاى خود را در راه خدا و آنچه موجب خوشنودى او است انفاق كنند و با جانهاى خويش با كفار نبرد كنند . و پاداش اين فرمانبردارى آنان از خدا و رسول او همانست كه دنبالش فرمايد :\r\n « وَ أُولئِكَ لَهُمُ الْخَيْراتُ »  ايشان را است خوبيها يعنى بهشت و نعمتهاى آن . و برخى گفته‌اند : خيرات : منافع و مدح و تعظيم در دنيا و ثواب و بهشت در آخرت است .\r\n « وَ أُولئِكَ هُمُ الْمُفْلِحُونَ »  و اينان با رسيدن بدانچه ميخواستند كاميابند .\r\n « أَعَدَّ اللَّهُ لَهُمْ »  يعنى مهيا كرده و براى ايشان آفريده است .\r\n « جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها »  تفسير اين جمله در چند جا گذشت .\r\n « ذلِكَ الْفَوْزُ الْعَظِيمُ »  اين است كاميابى بزرگ ، و اينكه آن را به لفظ « عظيم » توصيف فرموده بخاطر همان دوام و عزت و شوكت آن است\r\n.\r\n\r\n","description":"","footnote":"","page_name":" 180 ","page_number":182},
  {"content":"\r\n\r\n\r\n[ سوره التوبة ( 9 ) : آيه 90 
  ]\r\nوَ جاءَ الْمُعَذِّرُونَ مِنَ الْأَعْرابِ لِيُؤْذَنَ لَهُمْ وَ قَعَدَ الَّذِينَ كَذَبُوا اللَّهَ وَ رَسُولَهُ سَيُصِيبُ الَّذِينَ كَفَرُوا مِنْهُمْ عَذابٌ أَلِيمٌ ( 90 )\r\n\r\nترجمه :\r\nعذر جويان از اعراب ( باديه نشين بنزد تو ) آمدند تا ( براى تخلف از جهاد ) بدانها اذن داده شود ، و ( همچنين ) كسانى كه ( در ادعاى ايمان خود ) به خدا و رسول دروغ ميگويند ( در جهاد ) باز نشستند ، زود باشد برسد به كسانى از ايشان كه كافر شده‌اند عذابى دردناك ( 90 ) .\r\n\r\nتفسير :\r\nچون داستان تخلف كنندگان از جهاد در پيش گذشت خداى تعالى اعراب باديه نشين آنان را به دو دسته تقسيم فرمود :\r\n « وَ جاءَ الْمُعَذِّرُونَ مِنَ الْأَعْرابِ »  بيشتر مفسران گفته‌اند : يعنى عذر تراشان و بهانه جويانى كه در واقع عذرى ندارند و مقصر هستند ، و برخى چون ابن عباس گفته‌اند :\r\nمنظور عذر داران هستند كه براستى عذرى براى تخلف از جنگ داشته‌اند و آنها گروهى از بنى غفار بودند .\r\nوى براى اثبات سخن خود استدلال بجملهء بعدى آيه كرده كه فرمايد :  « وَ قَعَدَ الَّذِينَ كَذَبُوا . . . »  و گفته است : خداوند دروغگويان منافقان را بدانها عطف كرده و اين دليل آن است كه دستهء نخست در بيان عذر خود راستگو و صادق بوده‌اند ، و برخى گفته‌اند : يعنى آنان كه خود را به صورت مردمان معذور در آورده و در حقيقت معذور نبودند .\r\n\r\n","description":"","footnote":"","page_name":" 181 ","page_number":183},
  {"content":"\r\n\r\n « لِيُؤْذَنَ لَهُمْ »  جبائى گفته : يعنى تا در تخلف از جهاد بدانها اجازه داده شود .\r\n « وَ قَعَدَ الَّذِينَ كَذَبُوا اللَّهَ وَ رَسُولَهُ »  يعنى و گروهى از منافقان كه در اظهار ايمان خود دروغ ميگويند بىآنكه عذرى براى خود بيان كنند از رفتن بجهاد باز نشستند .\r\n « سَيُصِيبُ الَّذِينَ كَفَرُوا مِنْهُمْ عَذابٌ أَلِيمٌ »  ابو عمرو بن علا گفته : از اين آيه معلوم گردد كه هر دو دسته بدكار بوده‌اند ، چه آن دسته كه بدروغ عذرجويى كردند و چه آن دسته كه بىعذر از جهاد تخلف نمودند\r\n.\r\n\r\n","description":"","footnote":"","page_name":" 182 ","page_number":184},
  {"content":"\r\n\r\n\r\n[ سوره التوبة ( 9 ) : آيات 91 تا 93 
  ]\r\nلَيْسَ عَلَى الضُّعَفاءِ وَ لا عَلَى الْمَرْضى وَ لا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّهِ وَ رَسُولِهِ ما عَلَى الْمُحْسِنِينَ مِنْ سَبِيلٍ وَ اللَّهُ غَفُورٌ رَحِيمٌ ( 91 ) وَ لا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْهِ تَوَلَّوْا وَ أَعْيُنُهُمْ تَفِيضُ مِنَ الدَّمْعِ حَزَناً أَلاَّ يَجِدُوا ما يُنْفِقُونَ ( 92 ) إِنَّمَا السَّبِيلُ عَلَى الَّذِينَ يَسْتَأْذِنُونَكَ وَ هُمْ أَغْنِياءُ رَضُوا بِأَنْ يَكُونُوا مَعَ الْخَوالِفِ وَ طَبَعَ اللَّهُ عَلى قُلُوبِهِمْ فَهُمْ لا يَعْلَمُونَ ( 93 )\r\n\r\nترجمه :\r\nبر ناتوان و نه بر بيماران و نه بر آنان كه براى هزينهء ( سفر ) چيزى ندارند در صورتى كه براى خدا و رسول او خير خواهى كنند باكى ( از تخلف در جهاد ) نيست ( چون ) كه راهى ( براى تعرض ) بر ضد نيكوكاران نيست و خدا آمرزنده و مهربان است ( 91 ) و نه بر آن دسته ( از مؤمنانى ) كه چون بنزد تو آمدند تا ( بر مركبى ) سوارشان كنى ( در جواب ) گفتى : چيزى كه شما را بر آن سوار كنم ندارم و آنها ( نيز بدنبال اين جواب ) با چشم گريان باز گشتند و محزون و غمگينند كه چرا چيزى براى خرج كردن ( و هزينهء سفر ) ندارند ( 92 ) راه ( تعرض و عقاب ) بر آن كسانى است كه با اينكه توانگرند از تو رخصت ( ماندن ) ميخواهند ، اينان راضى هستند كه جزء بازماندگان ( همچون زنان و كودكان ) باشند و خدا بر دلهاشان مهر نهاده\r\n\r\n","description":"","footnote":"","page_name":" 183 ","page_number":185},
  {"content":"\r\n\r\nكه ايشان نميدانند ( 93 ) .\r\n\r\nشرح لغات :\r\nنصح : اخلاص عمل از غش .\r\nحمل : به معناى دادن مركبى از اسب و شتر و غيره .\r\nفيض : لبريز شدن .\r\nحزن : سوزش دل بخاطر از دست رفتن چيزى .\r\n\r\nشأن نزول :\r\nگويند : آيهء اول دربارهء عبد اللَّه بن زائدة - ابن ام مكتوم معروف - كه در ضمن از چشم نابينا بود نازل شد كه وى بنزد رسول خدا - صلى اللَّه عليه و آله - آمده عرض كرد : اى رسول خدا من پيرى ناتوان و نابينا و لاغر اندام هستم و كسى هم كه دستم را در راهها بگيرد ندارم آيا به من اجازهء ماندن در شهر را ميدهى ؟ حضرت در پاسخ او خاموش شد تا اينكه اين آيه نازل گشت . و اين سخنى است كه ضحاك در تفسير آيه گفته است .\r\nو قتاده گفته : دربارهء عائد بن عمرو و يارانش نازل گشت .\r\nو آيهء دوم درباره « بكاؤن » ( گريه كنندگان معروف ) نازل گشت - و آنها هفت نفر بودند بنامهاى : عبد الرحمن بن كعب ، عقبة بن زيد ، عمرو بن غنمة ، و اين سه نفر از بنى النجار بودند - و سالم بن عمير ، و هرم بن عبد اللَّه ، و عبد اللَّه بن عمرو بن عوف ، و عبد اللَّه بن مغفل - و اين چهار نفر از مزينه هستند - اينان بنزد رسول خدا - صلى اللَّه عليه و آله - آمده گفتند : اى پيغمبر خدا ما را بر مركبى سوار كن ( تا همراهت به جنگ بيائيم ) چون كه ما مركبى نداريم ، حضرت در پاسخشان فرمود : مركبى ندارم .\r\nو اين تفسيرى است كه ابو حمزهء ثمالى براى آيه كرده است .\r\nو محمد بن كعب و ابن اسحاق گويند : آيه دربارهء هفت تن از قبائل مختلف نازل شده كه نزد آن حضرت آمده گفتند : بما كفش و مركب بده . . . و مجاهد گفته : آنها گروهى از قبيلهء مزينه بودند .\r\n\r\n","description":"","footnote":"","page_name":" 184 ","page_number":186},
  {"content":"\r\n\r\nو واقدى گفته : هفت تن از فقراى انصار بودند كه چون گريستند دو تن آنها را عثمان بر مركب خويش سوار كرد و دو تن را عباس بن عبد المطلب و آن سه تن ديگر را يامين بن كعب نضرى مركب داد و بدين ترتيب آنان نيز بجنگ حاضر شدند ، وى گفته است : مجموع افرادى كه در جنگ تبوك همراه رسول خدا - صلى اللَّه عليه و آله - آمدند سى هزار نفر بودند كه ده هزار نفر آنها سواره بودند .\r\n\r\nتفسير :\r\n « لَيْسَ عَلَى الضُّعَفاءِ »  يعنى آنان كه زمين گير و ناتوان هستند . چنان كه ابن عباس گفته - و برخى گفته‌اند يعنى آنان كه نيروى بيرون شدن را ندارند ( چه از نظر جسمى و چه از ساير جهات ) .\r\n « وَ لا عَلَى الْمَرْضى »  يعنى دردمندان كه دردشان جلوگير آنها از بيرون شدن است .\r\n « حَرَجٌ »  يعنى سختى و تكليفى در تخلف از جهاد و بيرون شدن با رسول خدا - صلى اللَّه عليه و آله - ( بر آنها نيست ) .\r\n « إِذا نَصَحُوا لِلَّهِ وَ رَسُولِهِ »  يعنى در صورتى كه كارشان را از غش و تقلب خالص گردانند .\r\n « ما عَلَى الْمُحْسِنِينَ مِنْ سَبِيلٍ »  يعنى آن كس كه كار نيكو كند راهى براى سر - كوفت دادن او در دنيا و عذابش در آخرت نخواهد بود ، و برخى گفته‌اند : اين آيه هر احسان كننده‌اى را شامل گردد چه آنكه هر كس به ديگرى احسان كند احسان او بنفس خود باشد ، و احسان به خود بدانست كه شخص رفتار نيكويى داشته باشد كه بدان شايستهء ستايش و ثواب گردد .\r\n « وَ اللَّهُ غَفُورٌ رَحِيمٌ »  و خدا آمرزنده است بدان كه عذر عذر داران را پذيرفته و معذورشان داشته ، و بدانها مهربان است كه بيش از طاقت آنها چيزى برايشان واجب نكرده .\r\n « وَ لا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ . . . »  و نيز باكى و تكليفى نيست و\r\n\r\n","description":"","footnote":"","page_name":" 185 ","page_number":187},
  {"content":"\r\n\r\nراهى بر مذمت و عقاب نيست بر آن كسانى كه چون بنزد تو آيند و بخاطر نداشتن مركب و هزينهء سفر درخواست مركبى و هزينهء راهى از تو كنند تا بدان وسيله در همراهى تو بجهاد حاضر شوند ، تو در جواب آنها گويى : مركبى كه شما را بدان سوار كنم و چيزى كه ترتيب كارتان را بدان بدهم ندارم .\r\n « تَوَلَّوْا وَ أَعْيُنُهُمْ تَفِيضُ مِنَ الدَّمْعِ . . . »  باز گشتند و چشمانشان در اثر اندوه و حزن اشگبار است كه چرا مركبى كه بدان سوار شوند و چيزى كه در راه خرج كنند ندارند تا بدانوسيله با شما بيرون شوند .\r\n « إِنَّمَا السَّبِيلُ عَلَى الَّذِينَ يَسْتَأْذِنُونَكَ وَ هُمْ أَغْنِياءُ »  راه عتاب و تكليف بر آن كسانى است كه با وجود توانگرى و قدرت بر جهاد از تو رخصت ماندن ميخواهند .\r\n « رَضُوا بِأَنْ يَكُونُوا مَعَ الْخَوالِفِ »  تفسيرش در آيات پيش گذشت\r\n.\r\n\r\n","description":"","footnote":"","page_name":" 186 ","page_number":188},
  {"content":"\r\n\r\n\r\n[ سوره التوبة ( 9 ) : آيات 94 تا 96 
  ]\r\nيَعْتَذِرُونَ إِلَيْكُمْ إِذا رَجَعْتُمْ إِلَيْهِمْ قُلْ لا تَعْتَذِرُوا لَنْ نُؤْمِنَ لَكُمْ قَدْ نَبَّأَنَا اللَّهُ مِنْ أَخْبارِكُمْ وَ سَيَرَى اللَّهُ عَمَلَكُمْ وَ رَسُولُهُ ثُمَّ تُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ ( 94 ) سَيَحْلِفُونَ بِاللَّهِ لَكُمْ إِذَا انْقَلَبْتُمْ إِلَيْهِمْ لِتُعْرِضُوا عَنْهُمْ فَأَعْرِضُوا عَنْهُمْ إِنَّهُمْ رِجْسٌ وَ مَأْواهُمْ جَهَنَّمُ جَزاءً بِما كانُوا يَكْسِبُونَ ( 95 ) يَحْلِفُونَ لَكُمْ لِتَرْضَوْا عَنْهُمْ فَإِنْ تَرْضَوْا عَنْهُمْ فَإِنَّ اللَّهَ لا يَرْضى عَنِ الْقَوْمِ الْفاسِقِينَ ( 96 )\r\n\r\nترجمه\r\nهنگامى كه بسوى اينان باز گرديد عذر پيش شما آرند . بگو عذر نياوريد كه باورتان نكنيم و خدا ما را از أخبار شما آگاه ساخت ، و زود است كه خدا و رسول او ( در آينده ) عمل شما را ببينند و سپس بسوى جهان غيب و شهود باز گرديد و او شما را بدانچه ميكرديد آگاه گرداند ( 94 ) و به زودى هنگامى كه بسويشان باز گرديد براى شما قسم خواهند خورد تا از ( جرم و گناهشان ) چشم بپوشيد ، شما از آنها روى بگردانيد كه مردمانى پليد هستند و جايگاهشان بكيفر اعمالى كه ميكردند دوزخ خواهد بود ( 95 ) اينها براى شما قسم ميخورند كه شما از آنها راضى شويد ولى اگر شما ( هم ) از آنها راضى شويد خدا از مردمان نافرمان ( و عصيان پيشه ) راضى نخواهد شد . ( 69 )\r\n\r\nشأن نزول\r\nاز ابن عباس نقل شده كه اين آيات دربارهء جدّ بن قيس و معتب بن قشير و ياران\r\n\r\n","description":"","footnote":"","page_name":" 187 ","page_number":189},
  {"content":"\r\n\r\nآن دو از منافقان كه جمعاً هشتاد نفر بودند نازل شد كه چون رسول خدا - صلى اللَّه عليه و آله - از جنگ تبوك بازگشت دستور داد تا كسى با آنها مجالست نكند و سخن نگويد .\r\nو مقاتل گفته : دربارهء عبد اللَّه بن أبىّ نازل گشت كه بنزد پيغمبر - صلى اللَّه عليه و آله - آمده قسم خورد كه از اين پس در هيچ جنگى تخلف نكند و بدنبال قسمى كه خورد از آن حضرت خواست تا از وى راضى شود .\r\n\r\nتفسير :\r\n « يَعْتَذِرُونَ إِلَيْكُمْ إِذا رَجَعْتُمْ إِلَيْهِمْ »  چون از جنگ تبوك بمدينه باز گرديد اينان براى تخلف خود از جنگ عذرهاى باطل و دروغ براى شما آورند .\r\n « قُلْ لا تَعْتَذِرُوا لَنْ نُؤْمِنَ لَكُمْ . . . »  اى محمد بگو عذر نياوريد كه در اين گفتارتان شما را تصديق نخواهيم كرد . چون كه خداوند از حال و اخبار شما و حقيقت كارتان ما را با خبر ساخته و دروغ شما را ميدانيم ، و برخى گفته‌اند : منظور از اين اخبار همانست كه در آيهء  « لَوْ خَرَجُوا فِيكُمْ ما زادُوكُمْ إِلَّا خَبالًا . . . »  « 1 » بيان فرموده .\r\n « وَ سَيَرَى اللَّهُ عَمَلَكُمْ وَ رَسُولُهُ »  يعنى خدا و رسول او عمل شما را پس از اين خواهند ديد كه آيا از نفاق خود توبه ميكنيد يا بر حال نفاق باقى ميمانيد . و برخى گفته‌اند :\r\nمعناى آيه آن است كه خدا اعمال و تصميمات آيندهء شما را ميداند و پيغمبر خود را نيز از آنها بياگاهاند بدانسان كه گويا آنها را از نزديك مىبيند و براى او ديدنى شود چنانچه در گذشته چنين كرد .\r\n « ثُمَّ تُرَدُّونَ إِلى عالِمِ الْغَيْبِ وَ الشَّهادَةِ »  يعنى پس از مرگ بنزد خداى سبحانى كه پنهان و عيان را ميداند ، و از پيدا و ناپيدا چيزى بر او پوشيده نيست باز خواهيد گشت .\r\n « فَيُنَبِّئُكُمْ بِما كُنْتُمْ تَعْمَلُونَ »  و او شما را به تمام اعمال و كردارتان آگاه كند چه خوب باشد و چه بد ، و پاداش و كيفر تمامى آنها را خواهيد ديد .\r\n « سَيَحْلِفُونَ بِاللَّهِ لَكُمْ إِذَا انْقَلَبْتُمْ إِلَيْهِمْ لِتُعْرِضُوا عَنْهُمْ »  اين منافقانى كه از آمدن با شما تخلف كردند . چون بنزد آنها باز گرديد براى شما قسم ميخورند تا از جرم و گناهشان\r\n\r\n\r\n","description":"","footnote":"\r\n( 1 ) - آيه 47 از همين سوره .\r\n","page_name":" 188 ","page_number":190},
  {"content":"\r\n\r\nدرگذريد ، و آنها را مورد توبيخ و سرزنش قرار ندهيد .\r\n « فَأَعْرِضُوا عَنْهُمْ »  از آنها روى بگردانيد و به صورت انكار و خشم از آنها اعراض كنيد  « إِنَّهُمْ رِجْسٌ »  زيرا كه آنها پليدند و همانطور كه از چيزهاى پليد و نجس اجتناب بايد كرد از آنها نيز بايد اجتناب كنيد .\r\n « وَ مَأْواهُمْ جَهَنَّمُ جَزاءً بِما كانُوا يَكْسِبُونَ »  جايگاه و بازگشت آنها بكيفر نافرمانى هايى كه كرده‌اند دوزخ است .\r\n « يَحْلِفُونَ لَكُمْ لِتَرْضَوْا عَنْهُمْ »  اينان بخاطر اينكه جلب رضايت شما مردمان با ايمان را بكنند براى شما قسم ميخورند .\r\n « فَإِنْ تَرْضَوْا عَنْهُمْ فَإِنَّ اللَّهَ لا يَرْضى عَنِ الْقَوْمِ الْفاسِقِينَ »  ولى اگر شما هم بخاطر بىاطلاعيتان از حال آنها از ايشان راضى شويد خداى سبحان بخاطر آنكه از حال ايشان آگاه است از اين دسته مردمى كه از فرمانبردارى او سرپيچى كرده و نافرمانى نموده‌اند راضى نخواهد شد . و مقصود اين است كه رضايت شما در صورتى كه خدا از آنان راضى نباشد براى آنها سودى ندارد ، و اين سخن را بدانجهت فرمود كه كسى خيال نكند اگر مردمان با ايمان از آنها راضى شدند خدا هم از آنها راضى شده است .\r\nو منظور از رويهمرفته آن است كه با اينكه خدا از اينان نميگذرد شايسته است كه شما نيز از آنان نگذريد و راضى نشويد .\r\nمطلب ديگرى كه از اين آيه استفاده مىشود آن است كه هر كس هدفش جلب رضايت مردم باشد و رضايت خداوند را منظور نداشته باشد خداوند مردم را نيز نسبت به او خشمگين سازد ، چنانچه در حديث از رسول خدا - صلى اللَّه عليه و آله - آمده كه آن حضرت فرمود : هر كه رضايت خدا را بخشم مردم بجويد ( و منظورش جلب رضايت خدا باشد اگر چه مردم نسبت به دو خشم كنند ) خدا از او خوشنود گشته و مردم را نيز از او خوشنود سازد ، و هر كس بوسيلهء خشم خداوند در صدد جلب رضايت مردم باشد هم خدا بر او خشم كند و هم مردم را نسبت به او خشمگين سازد\r\n.\r\n\r\n","description":"","footnote":"","page_name":" 189 ","page_number":191},
  {"content":"\r\n\r\n\r\n[ سوره التوبة ( 9 ) : آيات 97 تا 99 
  ]\r\nالْأَعْرابُ أَشَدُّ كُفْراً وَ نِفاقاً وَ أَجْدَرُ أَلاَّ يَعْلَمُوا حُدُودَ ما أَنْزَلَ اللَّهُ عَلى رَسُولِهِ وَ اللَّهُ عَلِيمٌ حَكِيمٌ ( 97 ) وَ مِنَ الْأَعْرابِ مَنْ يَتَّخِذُ ما يُنْفِقُ مَغْرَماً وَ يَتَرَبَّصُ بِكُمُ الدَّوائِرَ عَلَيْهِمْ دائِرَةُ السَّوْءِ وَ اللَّهُ سَمِيعٌ عَلِيمٌ ( 98 ) وَ مِنَ الْأَعْرابِ مَنْ يُؤْمِنُ بِاللَّهِ وَ الْيَوْمِ الْآخِرِ وَ يَتَّخِذُ ما يُنْفِقُ قُرُباتٍ عِنْدَ اللَّهِ وَ صَلَواتِ الرَّسُولِ أَلا إِنَّها قُرْبَةٌ لَهُمْ سَيُدْخِلُهُمُ اللَّهُ فِي رَحْمَتِهِ إِنَّ اللَّهَ غَفُورٌ رَحِيمٌ ( 99 )\r\n\r\nترجمه :\r\nاعراب باديه نشين در كفر و نفاق سخت‌ترند و سزاوارترند بندانستن حدود و احكامى را كه خدا بر پيغمبرش نازل كرده ، و خدا دانا و فرزانه است ( 97 ) و بعضى از اعراب باديه نشين آنچه را ( در راه دين و جهاد ) خرج ميكنند غرامت و زيان مىپندارند ، و انتظار حوادث ناگوارى براى شما ميكشند ، در صورتى كه حوادث ناگوار بر آنها است و خدا شنوا و دانا است ( 98 ) و ( در عوض ) برخى ديگر از آن اعراب باديه نشين به خدا و روز بازپسين ايمان دارند و آنچه را ( در اين راه ) خرج مىكند موجب تقرب به خدا و دعاى پيغمبر ميداند ، هان ! بدانيد كه براستى همان مايهء تقرب ايشان است و به زودى خدا آنها را در رحمت خويش داخلشان خواهد كرد و همانا خدا آمرزنده و مهربان است ( 99 ) .\r\n\r\nشرح لغات :\r\nاعراب : باديه نشينان . و عرب دو دسته‌اند ، عرب عدنان ، و عرب قحطان ، و چون\r\n\r\n","description":"","footnote":"","page_name":" 190 ","page_number":192},
  {"content":"\r\n\r\nرسول خدا - صلى اللَّه عليه و آله - از عدنان بود عرب عدنان بر آن دسته ديگر برترى دارد .\r\nأجدر : شايسته‌تر و اساسىتر ، از « جدر » به سكون دال گرفته شده كه به معناى اساس ديوار است .\r\nمغرم : به معناى غرم است و آن رسيدن زيان و ضرر بمال مىباشد .\r\nتربص : انتظار كشيدن و چشم به راه بودن .\r\nدوائر : جمع دائرة و به معناى حوادث روزگار است . و برخى گفته‌اند : دگرگونى و برگشت روزگار از حال نعمت به بلا است .\r\nقربة : طلب ثواب و كرامت از خداى تعالى بخاطر خوش فرمانى .\r\n\r\nتفسير :\r\nچون سخن منافقان بميان آمد خداوند در اين آيات بيان فرمايد كه منافقان باديه نشين در نفاق سخت‌تر و نادانيشان نسبت به احكام خدا بيشتر است .\r\n « الْأَعْرابُ أَشَدُّ كُفْراً وَ نِفاقاً »  منظور اعراب باديه نشين اطراف مدينه هستند ، و اينكه كفر آنها سخت‌تر است بدانجهت است كه آنها سخت دل‌تر و جفا كارتر از مردم شهرند و همچنين از شنيدن قرآن و بيم دادن پيمبر دور تر بودند - چنانچه زجاج گفته است - و معناى آيه آن است كه باديه نشينان اگر كافر يا منافق بودند در كفر و نفاق خود سخت‌تر از مردم شهر هستند بخاطر آنكه از دسترسى و استماع حجتهاى الهى و مشاهدهء معجزات و بركتهاى وحى دورند .\r\n « وَ أَجْدَرُ أَلَّا يَعْلَمُوا حُدُودَ ما أَنْزَلَ اللَّهُ عَلى رَسُولِهِ . . . »  و بدين ترتيب سزاوارترند كه حدود الهى را در مورد حلال و حرام ندانند .\r\n « وَ اللَّهُ عَلِيمٌ حَكِيمٌ »  و خدا به احوال آنان دانا است و دربارهء حكمى كه نسبت بدانان مىكند حكيم و فرزانه است .\r\n « وَ مِنَ الْأَعْرابِ مَنْ يَتَّخِذُ ما يُنْفِقُ مَغْرَماً »  از باديه نشينان منافق كسانى هستند كه هر چه را در راه جهاد و راه خير خرج مىكند غرامت و زيان مىپندارد بخاطر آنكه بثوابى اميدوار نيست .\r\n\r\n","description":"","footnote":"","page_name":" 191 ","page_number":193},
  {"content":"\r\n\r\n « وَ يَتَرَبَّصُ بِكُمُ الدَّوائِرَ »  و انتظار حوادث بد روزگار و سرنوشتهاى ناپسند را در مورد شما دارند ، زجاج و فراء گفته‌اند : انتظار مرگ يا كشته شدن مؤمنان را ميبردند ، و چشم به راه مرگ پيغمبر - صلى اللَّه عليه و آله - بودند تا به آئين مشركان باز گردند .\r\n « عَلَيْهِمْ دائِرَةُ السَّوْءِ »  ولى بلاء و حوادث بد بر آنها است ، يعنى آنچه را انتظار ميكشند خود سزاوارتر بدانند و براى هميشه مغلوبند .\r\n « وَ اللَّهُ سَمِيعٌ عَلِيمٌ »  و خدا بگفتارشان شنوا است و به نيتهاى دل آنان دانا و آگاه است ، و چيزى از گفتار و مقاصدشان بر خدا پوشيده نيست .\r\n « وَ مِنَ الْأَعْرابِ مَنْ يُؤْمِنُ بِاللَّهِ وَ الْيَوْمِ الْآخِرِ »  و از همان اعراب باديه نشين مردمانى هستند كه اعتقادى سالم به خدا و روز جزا و بهشت و دوزخ دارند .\r\n « وَ يَتَّخِذُ ما يُنْفِقُ قُرُباتٍ عِنْدَ اللَّهِ »  و آنچه را كه در راه جهاد و راههاى ديگر خيرات خرج ميكنند منظورشان فرمانبردارى در پيشگاه خدا و بزرگداشت فرمان او و مراعات حق وى مىباشد ، و يا بگفتهء بعضى : منظورشان تقرب به خدا است و در طلب ثواب و جلب رضايت او هستند .\r\n « وَ صَلَواتِ الرَّسُولِ »  قتاده گفته : يعنى مترصد دعاى رسول خدا - صلى اللَّه عليه - و آله - بخير و بركت براى خود هستند ، و ابن عباس و حسن گفته‌اند : منظور از صلوات رسول استغفار آن حضرت است . و بهر صورت دعاى خير آن حضرت را براى خود ميخواهند .\r\n « أَلا إِنَّها قُرْبَةٌ لَهُمْ »  يعنى : دعاى خير آن حضرت موجب تقرب آنها است كه آنها را به ثواب خدا نزديك ميسازد . و ممكن است مقصود اين باشد كه همان انفاق و خرج كردن آنها موجب تقرب آنان به خدا است .\r\n « سَيُدْخِلُهُمُ اللَّهُ فِي رَحْمَتِهِ »  و اين وعده‌اى است كه خداى سبحان به آنان داده كه آنان را مورد رحمت خويش قرار دهد و در بهشت داخلشان مىكند ، و در اين جمله مبالغه نيز هست به اينكه رحمت خدا بطور كامل آنها را فرا ميگيرد و شاملشان مىشود .\r\n « إِنَّ اللَّهَ غَفُورٌ رَحِيمٌ »  و خدا آمرزندهء گناهانشان مىباشد و بفرمانبرداران خود مهربان است\r\n.\r\n\r\n","description":"","footnote":"","page_name":" 192 ","page_number":194},
  {"content":"\r\n\r\n\r\n[ سوره التوبة ( 9 ) : آيه 100 
  ]\r\nوَ السَّابِقُونَ الْأَوَّلُونَ مِنَ الْمُهاجِرِينَ وَ الْأَنْصارِ وَ الَّذِينَ اتَّبَعُوهُمْ بِإِحْسانٍ رَضِيَ اللَّهُ عَنْهُمْ وَ رَضُوا عَنْهُ وَ أَعَدَّ لَهُمْ جَنَّاتٍ تَجْرِي تَحْتَهَا الْأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ ( 100 )\r\n\r\nترجمه :\r\nو پيش‌گامان نخستين از مهاجر و انصار و آنان كه به نيكى پيرويشان كردند خدا از آنان خوشنود است و آنان نيز از خدا خوشنودند ، و براى آنان بهشتهايى آماده كرده است كه جويها در آنها روانست و براى هميشه در آن جاودانند ، و اين است كاميابى بزرگ ( 100 ) .\r\n\r\nشأن نزول :\r\nسعيد بن مسيب و حسن و ابن سيرين و قتاده گفته‌اند : اين آيه دربارهء كسانى نازل شده كه بسوى دو قبله ( بيت المقدس و كعبه ) نماز خواندند ، و شعبى گفته : دربارهء كسانى نازل گشت كه در بيعت رضوان - يعنى بيعت حديبية - حضور داشتند و بيعت كردند . و دنبال اين سخن گفته : كسانى كه پس از بيعت رضوان اسلام آورده و يا از مكه مهاجرت كردند جزء مهاجرين اولين نيستند .\r\nو عطاء بن رباح گفته است : مقصود از اين آيه اهل بدر ميباشند .\r\nو جبائى گفته : منظور كسانى هستند كه پيش از هجرت مسلمان شدند .\r\n\r\nتفسير :\r\n « وَ السَّابِقُونَ الْأَوَّلُونَ »  و آنان كه به ايمان و فرمانبردارى خدا پيشى گرفتند ،\r\n\r\n","description":"","footnote":"","page_name":" 193 ","page_number":195},
  {"content":"\r\n\r\nو اينكه خدا آنان را بسبقت و پيشى گرفتن ستايش فرموده بدانجهت است كه چون كسى به چيزى سبقت گيرد ديگران از او پيروى كنند و تابع او گردند ، پس او رهبر و داعى آن كار است ، و اگر كار خير و نيكى باشد او پيش گام در آن كار است و اگر كار بد و شرّى باشد نيز حال او بدتر از پيروان او است به همين جهت .\r\n « مِنَ الْمُهاجِرِينَ »  آنان كه از مكه بمدينه و بحبشه هجرت كردند .\r\n « وَ الْأَنْصارِ »  و از آن دسته انصار مدينه كه بزرگانشان به پذيرش اسلام سبقت جستند .\r\n « وَ الَّذِينَ اتَّبَعُوهُمْ بِإِحْسانٍ »  و آنان كه به كارهاى خير و پذيرش اسلام و پيروى راه آنها از ايشان پيروى كردند ، و اين آيه تمامى كسانى را كه در اين كارها از آنان پيروى كنند تا روز قيامت شامل مىشود .\r\n « رَضِيَ اللَّهُ عَنْهُمْ وَ رَضُوا عَنْهُ »  خدا از اعمال و رفتار آنان راضى است ، و آنان نيز از خداى سبحان راضى هستند بخاطر پاداش شايانى كه به فرمانبردارى و ايمان و يقينشان به آنها ميدهد .\r\n « وَ أَعَدَّ لَهُمْ جَنَّاتٍ تَجْرِي . . . »  يعنى تا خدا پايدار و باقى است آنان نيز در نعمتهاى بهشت باقى و پايدار خواهند بود .\r\n « ذلِكَ الْفَوْزُ الْعَظِيمُ »  يعنى رستگارى بزرگى كه هر نعمتى در برابرش اندك و كوچك است . و اين آيه دليل بر فضيلت پيشروان در اسلام و امتيازشان بر ديگران است بخاطر آن سختيها و مشقتهايى كه در پيشرفت دين كشيدند ، مانند جدايى و دورى از نزديكان و فاميل ، و نصرت دين با كمى افراد و زيادى دشمن ، و سبقت جستن به ايمان و دعوت بدان ، كه در هر يك از اين موارد دچار سختيها و دشواريهاى بسيارى گشتند .\r\nو دربارهء نخستين كسى كه از مهاجرين برسولخدا - صلى اللَّه عليه و آله - ايمان آورد و مسلمان شد اختلاف است . عبد اللَّه بن عباس و جابر بن عبد اللَّه و انس و زيد بن ارقم و مجاهد و قتاده و ابن اسحاق و ديگران معتقدند كه نخستين كسى كه ايمان آورد خديجه بود و سپس على بن ابى طالب عليه السلام ، انس گويد : رسول خدا - صلى اللَّه عليه و آله -\r\n\r\n","description":"","footnote":"","page_name":" 194 ","page_number":196},
  {"content":"\r\n\r\nروز دوشنبه مبعوث بنبوت شد ، و على عليه السلام روز سه‌شنبه ( يعنى روز ديگر ) مسلمان شد و نماز خواند .\r\nمجاهد و ابن اسحاق گفته‌اند : على عليه السلام ده ساله بود كه ايمان آورد ، و پيوسته با رسول خدا - صلى اللَّه عليه و آله - بود ، چون كه آن حضرت او را از پدرش ابو طالب گرفته و بنزد خود برد و در كنار خود تربيتش كرد و هم چنان با آن حضرت بود تا وقتى كه مبعوث بنبوت شد .\r\nو كلبى گفته : هنگامى كه على عليه السلام مسلمان شد نه ساله بود .\r\nو أبو الأسود گفته : دوازده ساله بود ، و اين سخنى است كه سيد ابو طالب هروى گفته و صحيح هم همين است .\r\nو در تفسير ثعلبى است كه اسماعيل بن اياس بن عفيف از پدرش از جدش عفيف روايت كرده كه گفت : من تجارت ميكردم و در ايام حج به مكه رفتم و بخانهء عباس بن - عبد المطلب كه سابقهء رفاقتى با او داشتم وارد شدم ، و او شغلش آن بود كه بيمن ميرفت و عطر ميخريد و در ايام حج در مكه ميفروخت ، روزى من و عباس در منى بوديم كه ديدم هنگام زوال خورشيد جوانى بيامد و نگاهى به آسمان كرد آن گاه به سمت كعبه ايستاد و طولى نكشيد پسرى بيامد و در طرف راستش بايستاد و بدنبال او زنى آمد و پشت سر آن دو ايستاد ، آن جوان به ركوع رفت آن دو نيز به ركوع رفتند ، از ركوع برخاسته به سجده رفت آن دو نيز به سجده افتادند ، از سجده برخاست آن دو نيز برخاستند .\r\nمن كه آن جريان را ديدم بعباس گفتم : جريان بزرگى را مشاهده ميكنم ! گفت : آرى جريان بزرگى است ! گفتم : اين چيست ؟ پاسخ داد : اين جوان برادر زادهء من محمد بن عبد اللَّه بن عبد المطلب است كه عقيده دارد خدا او را به پيغمبرى برانگيخته و به زودى گنجهاى امپراطور ايران و روم را فتح مىكند ، و آن پسر على بن ابى طالب است ، و آن زن خديجه دختر خويلد همسر او است و اين هر دو بدين او در آمده‌اند ، و سوگند به خدا كه در روى كرهء زمين كسى جز همين سه نفر پيرو اين دين نيستند .\r\nعفيف كندى ( راوى حديث ) پس از اينكه مسلمان شد ميگفت : اى كاش من\r\n\r\n","description":"","footnote":"","page_name":" 195 ","page_number":197},
  {"content":"\r\n\r\nچهارمى آنها بودم .\r\nو روايت شده كه ابو طالب به على عليه السلام گفت : اى فرزند اين چه آئينى است كه تو بر آن هستى ؟ پاسخداد : پدر جان به خدا و پيغمبرش ايمان آورده‌ام و هر آنچه آورده تصديق كرده‌ام و با او براى خدا نماز ميگذارم ، ابو طالب به دو گفت : براستى كه محمد جز به كار نيك دعوت نكند او را رها مكن .\r\nو عبد اللَّه بن موسى بسندش از عباد بن عبد اللَّه روايت كرده و گفت : از على عليه السلام شنيدم كه ميفرمود : منم بنده خدا ، و منم برادر رسول خدا ، و منم صديق اكبر ( راستگوى بزرگ ) كسى پس از من اين سخن را نگويد جز دروغگوى تهمت زن ، و من هفت سال پيش از مردم نماز گذاردم .\r\nو در مسند سيد ابو طالب هروى است كه از رسول خدا - صلى اللَّه عليه و آله - روايت كرده كه فرمود : فرشتگان هفت سال بر من و على درود فرستادند ، و اين بدانجهت بود كه كسى جز من و او در زمين نماز نخواند .\r\nو ابراهيم نخعى گفته : نخستين كسى كه پس از خديجه مسلمان شد ابو بكر بود .\r\nو زهرى و سليمان بن يسار و عروة بن زبير گفته‌اند : پس از خديجه نخستين مسلمان زيد بن حارثه بود .\r\nو حاكم ابو القاسم حسكانى بسند خود از عبد الرحمن بن عوف روايت كرده كه در تفسير اين آيه گفته : « پيشروان نخستين . . . » ده تن از قريش بودند و نخستين كسى كه از آن ده نفر مسلمان شد على بن ابى طالب عليه السلام بود\r\n.\r\n\r\n","description":"","footnote":"","page_name":" 196 ","page_number":198},
  {"content":"\r\n\r\n\r\n[ سوره التوبة ( 9 ) : آيات 101 تا 102 
  ]\r\nوَ مِمَّنْ حَوْلَكُمْ مِنَ الْأَعْرابِ مُنافِقُونَ وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ سَنُعَذِّبُهُمْ مَرَّتَيْنِ ثُمَّ يُرَدُّونَ إِلى عَذابٍ عَظِيمٍ ( 101 ) وَ آخَرُونَ اعْتَرَفُوا بِذُنُوبِهِمْ خَلَطُوا عَمَلاً صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ ( 102 )\r\n\r\nترجمه :\r\nو از آن اعراب باديه نشين كه اطراف ( شهر ) شمايند منافقان هستند و از مردم مدينه نيز كه اينها بر نفاق خود ثابت و سركش هستند ، تو آنها را نمىشناسى و ما مىشناسيمشان ، دو بار عذابشان خواهيم كرد سپس بعذابى بزرگ برده ميشوند ( 101 ) و ديگران كه بگناهان خود اعتراف كردند ، و عمل شايسته‌اى با عمل بد ديگرى آميخته‌اند ، اميد است كه خدا توبه‌شان را بپذيرد كه خدا آمرزنده و مهربان است ( 102 ) .\r\n\r\nشرح لغات :\r\nحول : اطراف چيزى كه بدان احاطه دارد .\r\nمرد ( در مردوا ) : اصل آن به معناى چيز صاف است ، و از اينرو بجوانى كه مو در صورت ندارد « امرد » گويند ، و برخى گفته‌اند : به معناى ظهور است . و مارد به كسى گويند كه شرّ و بدى او ظاهر گردد . و « مرد الرجل » يعنى سركشى كرد و از فرمان سرپيچى نمود .\r\n\r\nتفسير :\r\n « وَ مِمَّنْ حَوْلَكُمْ مِنَ الْأَعْرابِ مُنافِقُونَ »  از اعراب باديه نشين كه در اطراف شهر\r\n\r\n","description":"","footnote":"","page_name":" 197 ","page_number":199},
  {"content":"\r\n\r\nشما هستند مردمان منافقى هستند كه به ظاهر ادعاى ايمان ميكنند و كفر باطنى خود را ميپوشانند ، و برخى گفته‌اند : اينان قبائل جهينه و مزينه و اسلم و اشجع و غفار بودند كه در اطراف مدينه سكونت داشتند .\r\n « وَ مِنْ أَهْلِ الْمَدِينَةِ »  يعنى و از مردم مدينه نيز منافقانى هستند .\r\n « مَرَدُوا عَلَى النِّفاقِ »  فراء گفته : يعنى بر نفاق سخت و دلير گشته‌اند . و ابن زيد و ابان بن تغلب گفته‌اند : يعنى بر آن پا بر جا و ثابت گشته‌اند و مانند ديگران توبه نكرده‌اند ، و ابن اسحاق گفته : يعنى در نفاق خود اصرار ورزند و دست بردار نيستند .\r\n « لا تَعْلَمُهُمْ نَحْنُ نَعْلَمُهُمْ »  كه تو اى محمد آنها را نمىشناسى ولى ما مىشناسيمشان .\r\n « سَنُعَذِّبُهُمْ مَرَّتَيْنِ »  ما آنان را دو بار عذاب ميكنيم ، و در اينكه مقصود از اين دو بار عذاب چيست چند قول است :\r\n1 - ابن عباس و سدى و كلبى گفته‌اند : يعنى در دنيا آنان را عذاب خواهيم كرد برسواشدنشان چنانچه رسول خدا - صلى اللَّه عليه و آله - در روز جمعه‌اى در خطبه نام چند تن از آنها را برد و فرمود : بيرون شويد كه شما منافق هستيد ، و در قبر نيز به عذاب قبر عذابشان ميكنيم .\r\n2 - و مجاهد گفته : يعنى يك بار در دنيا عذابشان ميكنيم بوسيلهء اسارت و كشته شدن و بار ديگر در قبر .\r\n3 - حصيف روايت كرده كه آنان دو بار بگرسنگى معذب شدند .\r\n4 - حسن گفته : يعنى يك بار بوسيلهء گرفتن زكات و ديگرى در قبر .\r\n5 - ابن اسحاق گفته : يكى خشمى بود كه آنها نسبت به مسلمانان داشتند ( كه آنها را معذّب داشت ) و ديگرى عذاب قبر .\r\n6 - برخى گفته‌اند : يكى عذابى است كه در وقت جان دادن دچار ميشوند كه فرشتگان به صورت و پشت سرشان مىزنند ، و ديگرى در قبر .\r\n7 - و قول ديگرى از ابن عباس نقل شده كه عذاب نخست اقامهء حدود اسلامى است بر آنان ، و عذاب دوم عذاب قبر است ، و همهء اين وجوهى كه گفته‌اند محتمل\r\n\r\n","description":"","footnote":"","page_name":" 198 ","page_number":200},
  {"content":"\r\n\r\nاست و آنچه مسلم است آنكه اين دو عذاب هر دو پيش از آنى است كه بدوزخ روند .\r\n « ثُمَّ يُرَدُّونَ إِلى عَذابٍ عَظِيمٍ »  آن گاه در روز قيامت به عذاب هميشگى دوزخ دچار گردند .\r\n « وَ آخَرُونَ اعْتَرَفُوا بِذُنُوبِهِمْ »  و از مردم مدينه يا از اعراب باديه نشين مردمان ديگرى هستند كه بگناهان خويش اعتراف كردند يعنى دانسته اقرار كردند .\r\n « خَلَطُوا عَمَلًا صالِحاً وَ آخَرَ سَيِّئاً »  يعنى كارهاى نيكى انجام ميدهند و كارهاى بد و زشتى هم ميكنند .\r\n « عَسَى اللَّهُ أَنْ يَتُوبَ عَلَيْهِمْ »  ( اميد است خدا توبه‌شان را بپذيرد ) مفسران گويند : هر كجا نسبت لفظ « عسى » ( كه به معناى اميد و شايد است ) به خدا داده شد ، انجام شدنى است ، منتهى به اين لفظ فرمود تا آنان ميان بيم و اميد باشند و چنان نباشد كه يكسره بعفو و گذشت خدا تكيه كنند و از توبه دست بازدارند .\r\nو برخى از تابعين « 1 » گفته‌اند : براى اين امت آيه‌اى در قرآن اميدوار كننده‌تر از اين آيه نيست .\r\nضمناً اين آيه دليل بر بطلان گفتار كسانى است كه گويند اعمال بد كارهاى خوب را « حبط » كرده و از بين ميبرد و يا بالعكس ، زيرا خدا در اين آيه ميفرمايد :\r\nاعمال خوب و بد را بهم آميختند و بنا بر قول به « احباط » جمع آنها ممكن نيست و با آمدن يكى از آنها ديگرى از بين ميرود .\r\n « إِنَّ اللَّهَ غَفُورٌ رَحِيمٌ »  و اين جمله علت قبول توبهء گنهكاران است كه ميفرمايد :\r\nهمانا خدا آمرزنده و مهربان است .\r\n\r\nشأن نزول :\r\nابو حمزه ثمالى گويد : اينان سه نفر از انصار بودند بنامهاى : ابو لبابة بن\r\n\r\n\r\n","description":"","footnote":"\r\n( 1 ) - تابعين به كسانى گويند كه زمان رسول خدا - صلى اللَّه عليه و آله - را درك نكرده و اصحاب آن حضرت را ديدار كرده‌اند .\r\n","page_name":" 199 ","page_number":201},
  {"content":"\r\n\r\nعبد المنذر ، و ثعلبة وديعة ، و اوس بن حذام كه از رفتن با رسول خدا - صلى اللَّه - عليه و آله - به تبوك خوددارى و تخلف كردند ، و چون آياتى را كه دربارهء متخلفين از آن حضرت نازل شد شنيدند يقين به هلاكت خود كرده و خود را بستونهاى مسجد مدينه بستند و هم چنان بودند تا وقتى كه آن حضرت از تبوك بازگشت جوياى حال آنها شد ، به دو گفتند : اينان خود را بستونهاى مسجد بسته و قسم خورده‌اند خود را باز نكنند تا رسول خدا - صلى اللَّه عليه و آله - بدست خود آنان را باز كند ، حضرت فرمود :\r\nمن نيز قسم ميخورم كه آنها را باز نكنم تا دستورى درباره‌شان برسد . و چون اين آيه نازل شد حضرت به مسجد آمده آنها را باز كرد ، آن سه نفر رفتند و اموال خويش را بنزد رسول خدا - صلى اللَّه عليه و آله - آورده گفتند : اين اموال ما است كه ما را از آمدن با تو بازداشت اكنون آنها را بگير و صدقه بده .\r\nرسول خدا - صلى اللَّه عليه و آله - فرمود : دستورى دربارهء آنها به من نرسيده ، تا اينكه آيهء ( بعدى ) :  « خُذْ مِنْ أَمْوالِهِمْ صَدَقَةً . . . »  نازل شد .\r\nو على بن ابى طلحة و ابن عباس گفته‌اند : آنان ده نفر بودند كه از آن جمله ابو لبابة بود .\r\nو سعيد بن جبير و زيد بن اسلم گفته‌اند : آنان هشت تن بودند كه از آنها بود :\r\nابو لبابه و هلال و كردم و ابو قيس .\r\nو قتادة گفته : هفت نفر بودند . و برخى ديگر گفته‌اند : پنج نفر بودند .\r\nو از امام باقر عليه السلام روايت شده كه آن حضرت فرمود : اين آيه دربارهء ابو لبابة نازل شد و نام شخص ديگرى را ذكر نفرموده . و سبب نزول آن در اين روايت داستان بنى قريظة و سخن ابو لبابة است كه بدانها گفت : اگر به حكم رسول خدا - صلى اللَّه عليه و آله - تن دهيد كشته خواهيد شد ، چنانچه مجاهد نيز همين قول را اختيار كرده است .\r\nو زهرى گفته : آيه دربارهء خصوص ابو لبابة نازل شد كه در جنگ تبوك از رفتن با رسول خدا - صلى اللَّه عليه و آله - خوددارى كرد و پس از آن به شرحى كه در بالا\r\n\r\n","description":"","footnote":"","page_name":" 200 ","page_number":202},
  {"content":"\r\n\r\nگفته شد خود را بستون مسجد بست ، و چون حضرت او را از ستون باز كرد بدانحضرت گفت : اى رسول خدا براى اتمام توبه‌ام بايد از اين شهرى كه در آن مبتلاى بگناه شده‌ام هجرت نمايم و اموال خود را نيز همه را واگذار كنم ، رسول خدا - صلى اللَّه عليه و آله - به دو فرمود : اى ابا لبابة پرداخت ثلثى از مال تو را كافى است ( و دو ثلث ديگر را براى خود نگهدار ) .\r\nو بنا بر تمام اقوالى كه ذكر شد اين مطلب مسلم است كه رسول خدا - صلى اللَّه عليه و آله - پس از اين جريان ثلث مال آنها را گرفت و دو ثلث ديگر را بخودشان واگذار كرد ، و اين عمل مطابق دستورى بود كه از خداوند به دو رسيده بود كه فرمود :\r\n « خُذْ مِنْ أَمْوالِهِمْ . . . »  يعنى قسمتى از اموال آنان را بگير ، و نفرمود « خذ أموالهم » همهء اموالشان را بگير\r\n.\r\n\r\n","description":"","footnote":"","page_name":" 201 ","page_number":203},
  {"content":"\r\n\r\n\r\n[ سوره التوبة ( 9 ) : آيات 103 تا 105 
  ]\r\nخُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها وَ صَلِّ عَلَيْهِمْ إِنَّ صَلاتَكَ سَكَنٌ لَهُمْ وَ اللَّهُ سَمِيعٌ عَلِيمٌ ( 103 ) أَ لَمْ يَعْلَمُوا أَنَّ اللَّهَ هُوَ يَقْبَلُ التَّوْبَةَ عَنْ عِبادِهِ وَ يَأْخُذُ الصَّدَقاتِ وَ أَنَّ اللَّهَ هُوَ التَّوَّابُ الرَّحِيمُ ( 104 ) وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ وَ سَتُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ ( 105 )\r\n\r\nترجمه :\r\nاز اموالشان صدقه ( يا زكات واجب ) بگير تا پاكشان سازد و تو بوسيلهء آن پاكيزه‌شان گردانى ، و درباره‌شان دعا كن كه دعاى تو آرامشى است براى آنها و خدا شنوا و دانا است ( 103 ) آيا نميدانند كه براستى خدا توبهء بندگان خود را مىپذيرد و صدقه‌ها ( يا زكاتهاى ) ايشان را ميگيرد ، و براستى كه خدا توبه‌پذير و مهربان است ( 104 ) بگو به عمل ( و انجام دستورات الهى ) كوشيد كه خدا عمل شما را خواهد ديد ، و پيغمبر خدا و مؤمنان نيز ( آن را مىبينند ) و به زودى بسوى خداى داناى غيب و شهود باز خواهيد گشت و او شما را بدانچه ميكرديد خبر ميدهد ( 105 ) .\r\n\r\nتفسير :\r\nخداى سبحان در اينجا پيغمبرش را مخاطب ساخته و به دو دستور ميدهد براى پاكيزه كردن مؤمنان و هم كفارهء گناهانشان صدقهء اموال آنها را دريافت دارد ، و به همين\r\n\r\n","description":"","footnote":"","page_name":" 202 ","page_number":204},
  {"content":"\r\n\r\nمنظور فرمايد :\r\n « خُذْ مِنْ أَمْوالِهِمْ »  اى محمد از اموال ايشان دريافت دار . لفظ « من » ( كه در فارسى به معناى « از » مىباشد ) دلالت بر تبعيض دارد ( يعنى قسمتى از اموالشان را بگير ) و صدقه دادن تمام مال واجب نيست . و نكتهء ديگرى كه در آيه است آنكه فرمود :  « مِنْ أَمْوالِهِمْ »  ( از مالهاى ايشان ) و نفرمود : « من مالهم » ( از مالشان ) تا شامل تمامى اجناس مال گردد ( نه مال مخصوصى ) و ديگر آنكه اين دستور اختصاصى بدستهء معينى ندارد و همهء مسلمانان بپرداخت آن موظفند چون در مورد دستورات و احكام دين برابرند .\r\n « صَدَقَةً »  برخى چون حسن و غير او گفته‌اند : منظور از اين آيه دستور دريافت صدقه از همان چند نفرى است كه توبه كردند بخاطر تشديد تكليف بر آنها ، و منظور صدقهء واجب ( و زكات ) نيست بلكه اين دستور براى كفارهء گناهان ايشان بود .\r\nولى جبائى و بيشتر مفسران گفته‌اند : منظور همان زكات واجبى است كه در اسلام فرض شد و ظاهر به نظر ما نيز همين است كه مقصود زكات واجب مىباشد ، زيرا وجهى ندارد كه ما آيه را بر دستهء مخصوصى حمل كنيم ، و بنا بر اين خداوند در اين آيه بدريافت زكات از مالكين نصاب دستور فرموده است ، و نصاب آن در نقره دويست درهم است ، و در طلا چون به بيست مثقال برسد ، و در شتر چون به پنج رأس برسد ، و در گاو وقتى به سى رأس رسيد ، و گوسفند چون به چهل برسد ، و از غله و ميوه‌جات چون به مقدار پنج وسق « 1 » برسد .\r\n « تُطَهِّرُهُمْ وَ تُزَكِّيهِمْ بِها »  يعنى اين صدقه آنها را از گناهان پاك كند ، و تو اى\r\n\r\n\r\n","description":"","footnote":"\r\n( 1 ) - وسق شصت صاع است و هر صاعى قريب سه كيلو است ، ضمناً بايد دانست كه براى اطلاع از تمامى حكم زكات و خصوصيات و فروع آن بايد بكتب فقهى رجوع كرد ، و در اينجا مؤلف بطور اجمال اشاره بچيزهايى كه زكات در آنها واجب است كرده ، و در تمام موارد زكات نيز نصاب اول آن را ذكر فرموده ، و منظور از ميوه‌جات هم لا بد خرما و مويز است ، و گرنه در ساير ميوه‌جات مستحبّ است و واجب نيست به شرحى كه فقهاء در كتب فقهى متعرض شده‌اند .\r\n","page_name":" 203 ","page_number":205},
  {"content":"\r\n\r\nپيغمبر آنها را بوسيلهء آن پاك گردانى و دعا كنى كه آنها بدينوسيله از پاكان گردند ( كه « تطهر » به صورت مضارع غايب خوانده شود و فاعلش صدقه باشد و تزكيهم خطاب به پيغمبر اكرم باشد ) ، و برخى گفته‌اند : معناى آيه اين است كه تو آنها را پاك كنى و هم تو آنها را پاكيزه گردانى كه هر دو جمله خطاب به پيغمبر - صلى اللَّه عليه و آله - باشد .\r\n « وَ صَلِّ عَلَيْهِمْ »  دستورى است از خداى تعالى به پيغمبر خود - صلى اللَّه عليه و آله - كه چون از آنها صدقه ( يا زكات ) را دريافت كردى براى قبولى صدقه‌شان دربارهء آنها دعا كن ، چنانچه در اين گونه موارد ميگويند : خدا در برابر آنچه داده‌اى پاداش نيكت دهد و به باقيماندهء مالت بركت دهد . و در روايت است كه چون مردمى صدقه بنزد آن حضرت ميآوردند دربارهء آنها اين گونه دعا ميكرد « اللهم صلّ عليهم » ( خدايا بر اينان رحمت فرست ) و بخارى و مسلم در كتاب صحيح خود از عبد اللَّه بن ابى أوفى - كه از اصحاب بيعت شجره است - روايت كرده‌اند كه چون صدقه براى آن حضرت آورد چنين دعا كرد : « اللهم صلّ على آل ابى أوفى » ( خدايا بر خاندان ابى أوفى رحمت فرست ) .\r\n « إِنَّ صَلاتَكَ سَكَنٌ لَهُمْ »  يعنى دعاهاى تو مايهء آرامش دل آنها است ، و ابن عباس گفته : يعنى رحمتى است براى آنها ، و قتاده و كلبى گفته‌اند : يعنى براى آنها مايهء اطمينان قلبى است كه خدا آن را از آنها پذيرفته است ، أبو عبيده گفته : يعنى موجب ثبات و استقامت آنها مىباشد .\r\n « وَ اللَّهُ سَمِيعٌ عَلِيمٌ »  و خدا دعاى تو را مىشنود و به حال آنها در مورد صدقه‌هاشان دانا است .\r\n « أَ لَمْ يَعْلَمُوا أَنَّ اللَّهَ هُوَ يَقْبَلُ التَّوْبَةَ عَنْ عِبادِهِ »  ( آيا ندانند كه خدا توبهء بندگانش را مىپذيرد ) و اين جمله استفهامى است كه منظور آگاه ساختن مخاطب است بر آنچه بايد آن را بداند . و جهت آنكه بايد اينمطلب را بداند كه همانا خداوند توبه را مىپذيرد آنست كه چون بدان آگاه شد همان آگاهى او را بتوبه و توجه بسوى حق واميدارد و از اينرو دانستن آن لازم است تا در نتيجه از عقاب خود را نجات دهد و بدرك ثواب نائل گردد .\r\n\r\n","description":"","footnote":"","page_name":" 204 ","page_number":206},
  {"content":"\r\n\r\nو سبب بيان اينمطلب از جانب خداى تعالى آن بود كه چون آنها از رسول خدا - صلى اللَّه عليه و آله - درخواست كردند براى كفارهء گناهانشان اموالى از آنها بگيرد آن حضرت دريافت آن را موكول به رسيدن دستورى از خداى تعالى در اينباره كرد ، و خداوند در اين آيه بيان فرمايد كه پذيرفتن توبه بدست خدا است و او است كه بايد توبهء بندگان را بپذيرد .\r\n « وَ يَأْخُذُ الصَّدَقاتِ »  و صدقه‌ها را قبول كند و بدان پاداش دهد ، جبائى گفته :\r\nخداوند در اين آيه دريافت پيغمبر و مؤمنان را از راه تشبيه و مجاز دريافت خود دانسته چون دريافت آنها بدستور خدا بود ، و در روايت از پيغمبر - صلى اللَّه عليه و آله - رسيده كه صدقه پيش از آنكه بدست سائل برسد بدست خدا ميرسد ، و اين تعبير بخاطر آن است كه بندگان شوق بيشترى در انجام آن پيدا كنند .\r\n « وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ »  اين دستورى است كه خداى سبحان به پيغمبر خود ميدهد كه به مسلمانان گوشزد كند هر آنچه را خدا بشما دستور داده انجام دهيد با توجه بدانكه خدا پاداش اعمالتان را ميدهد زيرا كه او عمل شما را مىبيند ، و مثل آن است كه فرموده باشد : هر كارى بكنيد خدا آن را مىبيند .\r\nو برخى گفته‌اند : منظور از ديدن خدا آگاه بودن و دانستن او است ، يعنى خدا كارهاى شما را ميداند و بدان پاداش ميدهد . و اضافه ميفرمايد كه : پيغمبر او هم آن را ميداند و در نزد خدا بدان گواهى ميدهد و همچنين مؤمنان نيز آن را ميدانند و در اينكه منظور از مؤمنان در آيه چه كسانى هستند اختلاف است ، دسته‌اى گفته‌اند : منظور شهيدان هستند . و برخى گويند : مؤمنان در اين آيه فرشتگانى هستند كه اعمال بندگان را يادداشت ميكنند .\r\nو در روايات ما شيعيان آمده كه اعمال اين امت را در هر روز دوشنبه و پنجشنبه به نظر رسول خدا - صلى اللَّه عليه و آله - و ائمهء هدى عليهم السلام ميرسانند و آن بزرگواران آنها را مشاهده ميكنند ، و منظور از مؤمنان نيز در اين آيه همان ائمهء هدى عليهم\r\n\r\n","description":"","footnote":"","page_name":" 205 ","page_number":207},
  {"content":"\r\n\r\nالسلام هستند .\r\n « وَ سَتُرَدُّونَ إِلى عالِمِ الْغَيْبِ وَ الشَّهادَةِ »  يعنى و به زودى بنزد خداوندى كه داناى نهان و عيان است باز گرديد .\r\n « فَيُنَبِّئُكُمْ بِما كُنْتُمْ تَعْمَلُونَ »  و او شما را بكارهايى كه كرده‌ايد آگاه ميسازد و بدانها پاداشتان دهد\r\n.\r\n\r\n","description":"","footnote":"","page_name":" 206 ","page_number":208},
  {"content":"\r\n\r\n\r\n[ سوره التوبة ( 9 ) : آيه 106 
  ]\r\nوَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ وَ اللَّهُ عَلِيمٌ حَكِيمٌ ( 106 )\r\n\r\nترجمه :\r\nو دستهء ديگرى ( از اينان ) هستند كه محول بفرمان خدايند يا عذابشان كند يا توبه‌شان را بپذيرد ( و از گناهشان بگذرد ) و خدا دانا و فرزانه است ( 106 ) .\r\n\r\nشأن نزول :\r\nمجاهد و قتاده گفته‌اند : اين آيه در شأن هلال بن اميهء واقفى و مرارة بن ربيع و كعب بن مالك - كه از قبيلهء اوس و خزرج بودند - نازل شد و كعب بن مالك مردى درستكار بود ولى از روى سهل انگارى در كار حركت بجنگ تبوك حاضر نشد و چون رسول خدا - صلى اللَّه عليه و آله - بمدينه بازگشت نزد آن حضرت آمده بىآنكه بدروغ عذرى براى تأخير خود بياورد عرضكرد : به خدا من عذرى نداشتم ، حضرت فرمود :\r\nراست گفتى اكنون برخيز تا خدا درباره‌ات حكم كند ، آن دو نفر ديگر نيز بنزد آن حضرت آمده و سخنانى نظير سخن كعب گفتند و همانگونه پاسخ شنيدند .\r\nاز آن سو رسول خدا - صلى اللَّه عليه و آله - مردم را از سخن گفتن با آنها ممنوع كرد ، و بزنانشان نيز دستور داد از آنها كناره‌گيرى كنند ، و همين دستورها سبب شد كه كار بر آنها سخت شود و زندگى بر آنها تنگ گردد و اين جريان پنجاه روز طول كشيد ، كعب بن مالك خيمه‌اى بر كنار كوه سلع زد و بتنهايى در آنجا زندگى ميكرد تا پس از اينكه پنجاه روز بدين وضع دشوار بسر بردند توبه‌شان پذيرفته شد و آيهء  « وَ عَلَى \r\n\r\n","description":"","footnote":"","page_name":" 207 ","page_number":209},
  {"content":"\r\n\r\n الثَّلاثَةِ الَّذِينَ خُلِّفُوا . . . »  « 1 » درباره‌شان نازل شد ، مسلمانان كه از جريان مطلع شدند بنزد آنها شتافته و مژدهء پذيرفتن توبه‌شان را به اطلاع آنان رساندند .\r\nكعب گويد : من بنزد رسول خدا - صلى اللَّه عليه و آله - كه در مسجد بود آمدم ، و شيوهء آن حضرت چنان بود كه هر گاه بخاطر خبر خوشى مسرور ميشد رويش همچون قرص ماه ميدرخشيد ، در اينوقت مشاهده كردم رويش از خوشحالى ميدرخشد و چون مرا ديد فرمود : مژده باد تو را ببهترين روزهاى زندگيت از روزى كه مادر تو را زائيده ، كعب گويد : گفتم : آيا اين مژده از طرف خدا است يا از طرف خود شما است ؟ فرمود :\r\nاز خدا است .\r\nكعب نيز بشكرانهء اينكه خدا توبه‌اش را پذيرفته ثلث مال خود را در راه خدا صدقه داد .\r\n\r\nتفسير :\r\n « وَ آخَرُونَ مُرْجَوْنَ لِأَمْرِ اللَّهِ »  يعنى دستهء ديگرى كه كارشان موقوف و بستهء به فرمان خدا است .\r\n « إِمَّا يُعَذِّبُهُمْ وَ إِمَّا يَتُوبُ عَلَيْهِمْ »  كه آنها را عذاب كند يا ببخشد ، و البته سر - نوشت آنها نزد خدا معلوم و روشن بود ولى اين تعبير براى بندگان بود ، يعنى سرنوشت كار آنها در نظر شما معلوم نيست و روى بيم و اميد است .\r\nو اين آيه دليل بر صحت عقيدهء ما در مورد جواز گذشت خدا از گنهكاران مىباشد بدليل آنكه ميفرمايد : كار آنها كه مردمى گناهكار بودند بدست خدا است كه بخواهد آنها را عذاب كند يا ببخشد ، و نيز دليل است بر اينكه گذشت از گنهكاران و پذيرفتن توبهء آنها تفضلى است از طرف خداى سبحان و بر او واجب نيست زيرا اگر واجب بود آن را معلق بمشيت و خواست خود نميكرد ( و يكسره ميفرمود آنها را مىآمرزد ) . « 2 »\r\n\r\n\r\n","description":"","footnote":"\r\n( 1 ) - آيه 118 از همين سوره .\r\n( 2 ) - براى اينكه خوانندهء محترم بموضوع بحث و استدلال مؤلف بهتر آشنا شود توضيح\r\n","page_name":" 208 ","page_number":210},
  {"content":"\r\n\r\n\r\n[ سوره التوبة ( 9 ) : آيات 107 تا 110 
  ]\r\nوَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ وَ لَيَحْلِفُنَّ إِنْ أَرَدْنا إِلاَّ الْحُسْنى وَ اللَّهُ يَشْهَدُ إِنَّهُمْ لَكاذِبُونَ ( 107 ) لا تَقُمْ فِيهِ أَبَداً لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيهِ فِيهِ رِجالٌ يُحِبُّونَ أَنْ يَتَطَهَّرُوا وَ اللَّهُ يُحِبُّ الْمُطَّهِّرِينَ ( 108 ) أَ فَمَنْ أَسَّسَ بُنْيانَهُ عَلى تَقْوى مِنَ اللَّهِ وَ رِضْوانٍ خَيْرٌ أَمْ مَنْ أَسَّسَ بُنْيانَهُ عَلى شَفا جُرُفٍ هارٍ فَانْهارَ بِهِ فِي نارِ جَهَنَّمَ وَ اللَّهُ لا يَهْدِي الْقَوْمَ الظَّالِمِينَ ( 109 ) لا يَزالُ بُنْيانُهُمُ الَّذِي بَنَوْا رِيبَةً فِي قُلُوبِهِمْ إِلاَّ أَنْ تَقَطَّعَ قُلُوبُهُمْ وَ اللَّهُ عَلِيمٌ حَكِيمٌ ( 110 )\r\n\r\nترجمه :\r\nو آنان كه براى ضرر زدن ( به مسلمانان ) و كفر و ايجاد تفرقه ميان مؤمنان و\r\n\r\n\r\n","description":"","footnote":"\r\n( ميدهيم : كه دانشمندان علم كلام اين بحث را در كتابهاى خود عنوان كرده‌اند كه آيا عذاب مردمان با ايمانى كه مرتكب گناهان كبيره شده‌اند دائمى است ( مانند كفار ) يا موقت است ، و بيشتر نظريهء دوم را پذيرفته‌اند كه عذاب گنهكار دائمى نيست و موقت است ، و از جملهء دليلهايى كه براى مدعاى خود ذكر كرده‌اند همين است كه خدا ميتواند از شخص گنهكار بگذرد و كيفرش را ببخشد و چنان نيست كه كيفر عمل لازمهء عقلى و حتمى گناه باشد هم چنان كه سوختن لازمهء آتش است ، بلكه\r\n","page_name":" 209 ","page_number":211},
  {"content":"\r\n\r\nتهيهء جايگاهى براى كسى كه پيش از اين با خدا و رسولش ستيزه كرده مسجدى بنا كردند ، و بطور مؤكد قسم ميخورند كه ما منظورى جز نكو كارى نداشتيم خدا گواهى ميدهد كه اينان دروغ ميگويند ( 107 ) هيچوقت در آن ( مسجد براى نماز ) نه ايست ، زيرا مسجدى كه از نخستين روز بنيان آن بر پرهيزكارى بنا شده سزاوارتر است كه در آن بايستى ( و اقامهء نماز كنى ) ، در آن مسجد مردانى هستند كه دوست دارند پاكيزه گردند و خدا پاكيزگان را دوست دارد ( 108 ) آيا آنكه شالودهء بناى خود را بر تقوى ( و پرهيزكارى ) بنا كرده بهتر است يا آنكه شالوده‌اش را بر لب پرتگاهى ريزان نهاده كه در آتش دوزخش اندازد ، و خدا مردم ستمكار را هدايت نميكند ( 109 ) پيوسته اين بنائى كه ساخته‌اند مايهء اضطراب و حيرت دلهاى ايشان است تا وقتى كه دلهاشان پاره پاره شود و خدا دانا و فرزانه است ( 110 ) .\r\n\r\nشرح لغات :\r\nضرار : جستجوى ضرر و زيان و دست زدن بدان .\r\nارصاد : انتظار داشتن و آماده كردن .\r\nتقوى : خصلتى است كه بوسيلهء آن از عقوبت احتراز شود .\r\nشفا جرف : انتهاى مساحت چيز است ، و جرف سيلگاه و درّه : بكنارهء آن گويند\r\n\r\n\r\n","description":"","footnote":"\r\n( كيفر گناه ، حقى است از حقوق خداى تعالى و قابل اسقاط ، و اگر مشيتش تعلق گرفت ميتواند بگذرد ، و مؤلف بزرگوار براى اثبات اينمطلب به اين آيه نيز استدلال كرده كه ميفرمايد : كار گنهكاران و كيفر آنان بدست خدا است كه بخواهد آنها را عذاب كند يا ببخشد . ( اين راجع بقسمت اول استدلال ) .\r\nو در قسمت دوم نيز بحث شده است كه وقتى شخص گنهكار از گناه خود توبه كرد آيا بر خدا واجب است توبهء او را بپذيرد و كيفرش نكند يا واجب نيست و البته بمشيت او است ، مؤلف مرحوم مانند بسيارى از علماى كلامى معتقد است كه قبول توبهء گنهكار بر خدا واجب نيست بلكه اگر قبول كند از باب تفضل و لطف است ، و براى اثبات اين سخن به اين آيه استدلال كرده كه در اينجا خدا ميفرمايد : كار آنها بدست خدا است كه بخواهد عذابشان كند يا بخواهد آنها را ببخشد ، و اگر قبول توبه بر او واجب بود تعلق بر مشيت و ارادهء خدا معنى نداشت .\r\n","page_name":" 210 ","page_number":212},
  {"content":"\r\n\r\nكه سيل آن را برده باشد ؟\r\nهار : ساقط و ريخته شده .\r\n\r\nشأن نزول :\r\nمفسران گفته‌اند : قبيلهء بنى عمرو بن عوف مسجد قبا را بنا كردند و بنزد رسول خدا - صلى اللَّه عليه و آله - فرستادند و درخواست كردند حضرت در آن مسجد نماز گزارد ، رسول خدا نيز بدانجا رفت و در آن مسجد نماز خواند ، گروهى از منافقان از قبيلهء بنى غنم بن عوف بر آنها رشگ برده گفتند : ما نيز مسجدى ميسازيم و در آن نماز ميگزاريم و از اين پس به جماعت محمد حاضر نمىشويم ، و اينان دوازده نفر - و بگفتهء بعضى پانزده نفر بودند - كه از آن جمله بود : ثعلبة بن حاطب و معتب بن قشير و نبتل بن حارث ، آنها مسجدى در كنار مسجد قبا ساختند و چون از بناى آن فراغت يافتند بنزد رسول خدا - صلى اللَّه عليه و آله - رفته و در وقتى كه آن حضرت آمادهء حركت بسوى تبوك بود بوى عرضكردند : ما براى بيماران و گرفتاران و شبهاى بارانى و شبهاى زمستانى مسجدى ساخته‌ايم و ميل داريم حضرتت بدانجا آمده و نمازى در آن بگزارى و براى بركت آن دعا كنى ، حضرت در جواب آنان فرمود : من اكنون در سر راه سفر هستم و بخواست خدا چون بازگشتيم بنزد شما خواهم آمد و در آن مسجد نماز ميگذاريم ، و چون آن حضرت از تبوك بازگشت آيات فوق دربارهء مسجد مزبور نازل شد .\r\n\r\nتفسير :\r\nسپس خداوند سبحان از جماعت ديگرى از منافقين نام ميبرد كه براى تفرقه انداختن ميان مسلمانان و ايجاد پريشانى در آنان مسجدى بنا نهاده و از اينرو فرمايد :\r\n « وَ الَّذِينَ اتَّخَذُوا مَسْجِداً »  و آنهايى كه مسجدى بنا كردند . مسجد در اصل بمعنى محل سجود و در زبان عاميانه مكان مخصوص نماز است كه در اينجا از معنى عرفى مسجد استفاده شده نه از اصل آن .\r\n « ضِراراً »  يعنى زيان آور براى اهل مسجد قباء و مسجد پيغمبر ( ص ) تا مردم\r\n\r\n","description":"","footnote":"","page_name":" 211 ","page_number":213},
  {"content":"\r\n\r\nدر آنها كمتر اجتماع كنند .\r\n « وَ كُفْراً »  يعنى براى بر پا ساختن كفر در آن و گفته شده مقصود ايشان اين بود كه در آن مسجد با طعن بر رسول خدا و اسلام كافر گردند .\r\n « وَ تَفْرِيقاً بَيْنَ الْمُؤْمِنِينَ »  و براى ايجاد اختلاف و بهم زدن مسلمانان و دور كردن آنان از اطراف رسول خدا صلى اللَّه عليه و آله .\r\n « وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ »  و آن را براى كسى كه از پيش با خدا و رسولش در جنگ بود آماده ساختند و آن شخص ابو عامر راهب بود و او كسى بود كه از پيش با خدا و رسولش در ستيز بوده و سر گذشت او چنان بود كه در زمان جاهليت برهبانيت در آمد و لباس زبر و خشن پوشيد و چون پيغمبر ( ص ) به شهر مدينه آمد بر آن حضرت رشگ برد و بر عليه آن حضرت دسته بندى كرده و احزاب تشكيل داد . و بعد از فتح مكه بسوى طائف گريخت و هنگامى كه مردم طائف مسلمان شدند بشام رفته و از آنجا بسوى روم رفت در آنجا بدين نصارى در آمد . وى پدر حنظلهء غسيل الملائكه بود كه در جنگ احد در ركاب پيغمبر ( ص ) شهيد گرديد هنگامى كه جنب بود و ملائكه او را غسل دادند و رسول خدا ( ص ) ابا عامر را فاسق ناميد و او براى منافقين پيغام فرستاد كه آمادهء پيكار شويد و مسجدى بسازيد . من نيز بسوى امپراطور خواهم رفت و لشكرى از آنجا خواهم آورد تا محمد را از شهر بيرون نمائيم . منافقين منتظر بودند تا ابو عامر بيايد ولى او قبل از اينكه بامپراطور روم برسد از اين جهان رخت بر بست .\r\n « وَ لَيَحْلِفُنَّ إِنْ أَرَدْنا إِلَّا الْحُسْنى »  و آنها سوگند ياد ميكنند كه ما از بناى اين مسجد نظرى جز كار خير نداريم و نميخواهيم اين مسجد را بسازيم مگر براى توسعه و كمك بناتوانان و بيماران مسلمان . خداوند پيغمبرش را از نيت شوم و طينت بد آنها آگاه كرده و فرمود :\r\n « وَ اللَّهُ يَشْهَدُ إِنَّهُمْ لَكاذِبُونَ »  و خدا گواهى دهد كه آنها دروغ ميگويند و گواهى خداوند براى رسوايى كسى كه او بدروغش گواهى دهد كافى است و چون رسول خدا از تبوك بازگشت بنزد عاصم بن عوف عجلانى و مالك بن دخشم كه از قبيلهء بنى عمرو بن\r\n\r\n","description":"","footnote":"","page_name":" 212 ","page_number":214},
  {"content":"\r\n\r\nعوف بود فرستاد و بدانها دستور داد به اين مسجدى كه مشتى ستمگر بنا كرده‌اند برويد و آن را ويران كرده بسوزانيد و روايت شده كه آن حضرت عمار بن ياسر و وحشى را فرستاد تا آن را آتش زدند . و دستور داد كه آنجا را زباله دانى كرده و مردارها را در آن بياندازند . و بدنبال آن جريان خداى سبحان از اقامهء نماز در آن نهى فرمود :\r\n « لا تَقُمْ فِيهِ أَبَداً »  يعنى هرگز در آن نماز نگزار و سپس قسم ياد كرده فرمود :\r\n « لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ »  يعنى قسم به خدا مسجدى كه از نخستين روز بناى آن ، اساس و بنيانش بر تقوى و اطاعت خدا ساخته شده .\r\n « أَحَقُّ أَنْ تَقُومَ فِيهِ »  سزاوارتر است كه در آن اقامهء نماز كنى و در اينكه اين مسجد كدام بوده اختلاف است ، ابن عباس و حسن و عروة بن زبير گفته‌اند كه مراد مسجد قباء است . زيد بن ثابت و ابن عمرو ابى سعيد خدرى گفته‌اند كه مقصود مسجد رسول خدا است . و روايت شده از پيغمبر ( ص ) كه فرمود آن همين مسجد من است و نيز ابو مسلم گويد كه مقصود هر مسجدى است كه براى اسلام و براى خاطر خدا بنا شود . سپس مسجد و اهل آن را توصيف نموده ميفرمايد :\r\n « فِيهِ »  يعنى در اين مسجدى كه بر پايهء تقوى و پرهيزكارى بنا شده است .\r\n « رِجالٌ يُحِبُّونَ أَنْ يَتَطَهَّرُوا »  مردانى هستند كه دوست دارند براى خدا نماز گذارند در حالى كه ببهترين پاكيزگى پاك باشند و حسن گفته : يعنى دوست دارند از گناهان پاك گردند و همين معنى از حضرت باقر و حضرت صادق عليهما السلام روايت شده و در روايت است كه پيغمبر از اهل قباء پرسيد شما براى تطهير چه ميكنيد كه خداى تعالى شما را بدان نيكو ستايش كرده گفتند : ما جاى غائط را ( با آب ) شستشو ميدهيم حضرت فرمود خداوند دربارهء شما نازل فرموده :\r\n « وَ اللَّهُ يُحِبُّ الْمُطَّهِّرِينَ »  و خداوند پاكيزگان را دوست ميدارد ، سپس خداى سبحان فرق ميان دو مسجد را اين گونه بيان فرمايد :\r\n « أَ فَمَنْ أَسَّسَ بُنْيانَهُ عَلى تَقْوى مِنَ اللَّهِ وَ رِضْوانٍ خَيْرٌ أَمْ مَنْ أَسَّسَ بُنْيانَهُ عَلى شَفا جُرُفٍ هارٍ »  بيانش در پيش گذشت ، خداى تعالى تشبيه فرموده بناى آنها را بر آتش دوزخ\r\n\r\n","description":"","footnote":"","page_name":" 213 ","page_number":215},
  {"content":"\r\n\r\nبه بناى كنارهءجويى ويران يعنى همانطور كه بناى بر كناره جوى ويران در آب فرو ميريزد هم چنان بناى اينان در آتش دوزخ سقوط كرده و فرو ميريزد .\r\nيعنى عمل شخص متقى و پرهيزگار با عمل آدم منافق مساوى نيست زيرا كارهاى اشخاص متقى بر اصل صحيح و ثابتى استوار است و عمل منافق بر اصل ثابتى استوار نبوده و سريع الزوال است .\r\n « فَانْهارَ بِهِ فِي نارِ جَهَنَّمَ »  ترجمه و تفسيرش گذشت ، و از جابر بن عبد اللَّه روايت شده كه گفت مسجد ضرار را ( پس از سوختن ) ديدم كه از آن دودى بيرون ميآمد .\r\n « لا يَزالُ بُنْيانُهُمُ الَّذِي بَنَوْا رِيبَةً فِي قُلُوبِهِمْ »  يعنى پيوسته اين بنائى كه كرده بودند موجب شك و ترديد در دلهاشان شده بود كه در ظاهر تظاهر باسلام ميكردند و در باطن بر نفاق خود پايدار بودند .\r\nو گفته شده معناى آن ناراحتى و خشمى بود كه در دلهاشان پديد آمده بود . و بقول ديگر حسرتى بود كه در دلهاشان پديدار گشته و در آن حسرت بسر ميبردند .\r\n « إِلَّا أَنْ تَقَطَّعَ قُلُوبُهُمْ »  يعنى تا وقتى كه بميرند . و مراد آيه اين است كه آنها از خطا و گناه خود دست نميكشند و توبه نميكنند تا اينكه بر نفاق و كفرشان بميرند و چون مردند بوسيلهء مرگ ، كيفر دست كشيدن از ايمان و ثبات در كفر را ببينند .\r\nو برخى گفته‌اند : معناى آن اين است كه مگر توبه كنند توبه‌اى كه از شدت پشيمانى و حسرت بر گذشته دلهاشان پاره پاره شود .\r\n « وَ اللَّهُ عَلِيمٌ »  و خدا آگاه است به انديشه‌هاى آنها در ساختن مسجد ضرار .\r\n « حَكِيمٌ »  و فرزانه است در دستورى كه براى ويرانى و جلوگيرى از اقامهء نماز در آن داده است\r\n.\r\n\r\n","description":"","footnote":"","page_name":" 214 ","page_number":216},
  {"content":"\r\n\r\n\r\n[ سوره التوبة ( 9 ) : آيات 111 تا 112 
  ]\r\nإِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ وَعْداً عَلَيْهِ حَقًّا فِي التَّوْراةِ وَ الْإِنْجِيلِ وَ الْقُرْآنِ وَ مَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِي بايَعْتُمْ بِهِ وَ ذلِكَ هُوَ الْفَوْزُ الْعَظِيمُ ( 111 ) التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ وَ الْحافِظُونَ لِحُدُودِ اللَّهِ وَ بَشِّرِ الْمُؤْمِنِينَ ( 112 )\r\n\r\nترجمه\r\nخدا از مردمان با ايمان جانها و مالهاشان را خريد كه ( در عوض ) بهشت از آنها باشد ، كار زار كنند در راه خدا ، بكشند و كشته شوند ، و اين وعده‌اى است بر خدا كه در تورات و انجيل و قرآن بر او قطعى گشته ، و كيست كه بعهد خود وفادارتر از خدا باشد ، پس بدين معاملهء خود كه انجام داده‌ايد خورسند باشيد ، و كاميابى بزرگ همين است ( 111 ) ( اين مؤمنان ) توبه كنندگان ، و پرستش كنندگان ، و ستايش گران ، و رهروان ، و ركوع و سجده‌گذاران و امر كنندگان بمعروف و نهى كنندگان از منكر و نگهبانان حدود خدايند و مؤمنان را نويد ده ( 112 ) .\r\n\r\nشرح لغات\r\nسائح : از سياحت و گردش كردن در زمين است بنحو استمرار و به همين جهت روزه\r\n\r\n","description":"","footnote":"","page_name":" 215 ","page_number":217},
  {"content":"\r\n\r\nدار را سائح گويند چون براى اطاعت پروردگار ترك خواسته‌هاى دل را استمرار دهد .\r\n\r\nتفسير :\r\nپس از آنكه خداى سبحان سرگذشت منافقان را بيان فرمود دنبالش مردم را تشويق كرده فرمايد :\r\n « إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ »  حقيقت معناى خريد و فروش در مورد خداى تعالى شايسته نيست زيرا مشترى و خريدار آنچه را كه در ملك و تصرف او نيست خريدارى مىكند و خداى عز اسمه مالك تمام چيزهاست لكن منظور درين آيه همانند معناى آيه  « مَنْ ذَا الَّذِي يُقْرِضُ اللَّهَ قَرْضاً حَسَناً »  « 1 » است كه لفظ خريدن و وام براى تاكيد پاداش است و چون خداى سبحان ثواب و پاداش را بر خود ضمانت نموده آن را به خريدن تعبير نموده و ثواب را بهاء و اعمال را كالاى آن قرار داده و اين تعبير از باب مجاز مىباشد . و متذكر شده كه جانهاى مؤمنان را كه در جهاد در راه خدا از دست ميدهند و اموالشان را كه در راه رضاى خدا انفاق مىكنند ميخرد و در عوض آن بهشت را بدانها ارزانى ميدارد . و جهاد بر دو نوع است : جهاد با شمشير و جهاد با زبان ، و چه بسا جهاد با زبان رساتر و نافذتر است زيرا راه خدا دين اوست و دعوت بدين ابتدا به زبان است و سپس با شمشير . و ديگر آنكه اقامه دليل بر صحت مدعى بهتر و آشكار ساختن حق و بيان آن ( براى پيشرفت دين ) سزاوارتر است و اين جز با زبان صورت نگيرد . و پيغمبر ( ص ) فرمود اى على اگر خدا بدست تو انسانى را هدايت كند بهتر است براى تو از آنچه خورشيد بر آن ميتابد . و اما جهت اينكه فقط خداى سبحان از خريد جان و مال نام برده اينست كه عبادات دو گونه است بدنى و مالى و قسم ديگرى ندارد و روايت شده كه خداوند سبحان با مؤمنان سودا كند و از اينرو ارج و بهاى آنان را بالا برده و بهشت قرار داده است .\r\nامام صادق عليه السلام ميفرمود : أيا مردمانى كه همتى نداريد ( و در فكر ارزش خود نيستيد ) بهاى بدنهاى شما بهشت است ، جز بدان خود را نفروشيد ، و اصمعى اين\r\n\r\n\r\n","description":"","footnote":"\r\n( 1 ) - كيست كه به خدا وام دهد وام دادن نيكويى .\r\n","page_name":" 216 ","page_number":218},
  {"content":"\r\n\r\nسه شعر را نيز از امام صادق عليه السلام نقل كرده كه فرمايد :\r\n اثامن بالنفس النفيسة ربها * فليس لها فى الخلق كلهم ثمن « 1 » \r\n بها نشترى الجنات ان انا بعتها * بشىء سواها ان ذلكم غبن « 2 » \r\n اذا ذهبت نفسى به دنيا اصبتها * فقد ذهب الدنيا و قد ذهب الثمن « 3 » \r\n « يُقاتِلُونَ فِي سَبِيلِ اللَّهِ »  بيان علتى است كه خدا بخاطر همان آنان را خريدارى كرد ( كه همان كار زار كردن در راه خدا باشد ) .\r\n « فَيَقْتُلُونَ »  مشركين را ميكشند .\r\n « وَ يُقْتَلُونَ »  و مشركين نيز از آنها ميكشند . يعنى بهشت پاداش جهاد آنها است چه بكشند و چه كشته شوند .\r\n « وَعْداً عَلَيْهِ حَقًّا »  يعنى اينكه بهشت پاداش آنهاست وعدهء حقى است از جانب خدا و هيچ شك و شبهه‌اى در آن نيست . و در حقيقت معناى آن چنين است كه خدا به آنها وعدهء بهشت داده بضمانت خود و آن وعده حقى يعنى وعده راستى است كه هيچگونه در آن تخلف نيست .\r\n « فِي التَّوْراةِ وَ الْإِنْجِيلِ وَ الْقُرْآنِ »  زجاج گويد : اين دليل بر اينست كه خداوند هر ملتى را كه دستور بجهاد داده ، وعدهء بهشت نيز به آنها داده است .\r\n « وَ مَنْ أَوْفى بِعَهْدِهِ مِنَ اللَّهِ »  يعنى احدى از خدا وفا كننده‌تر بعهد خود نيست زيرا خدا بعهد خود وفا نموده و هيچگاه خلف وعده نمينمايد .\r\n « فَاسْتَبْشِرُوا بِبَيْعِكُمُ الَّذِي بايَعْتُمْ بِهِ »  پس به اين سوداگرى خورسند باشيد تا بواسطهء اين سوداگرى آثار سرور و خوشحالى در چهره‌تان هويدا گردد ، زيرا شما كالا را\r\n\r\n\r\n","description":"","footnote":"\r\n( 1 ) - جان خود را در نزد پروردگارش بمعرض فروش ميگذارم چون در تمامى خلق براى آن بهايى وجود ندارد .\r\n( 2 ) - و بدان بهشت را خريدارى ميكنيم و اگر به چيز ديگرى جز بهشت آن را بفروشم مغبون گشته‌ام .\r\n( 3 ) - اگر در مقابل جان خود مال دنيايى بدست آورم با رفتن از دنيا آن بهاء و مال هم از دستم برود .\r\n","page_name":" 217 ","page_number":219},
  {"content":"\r\n\r\nبه مالك آن فروخته و بهاى آن را گرفتيد و ديگر اينكه چيز فانى را به باقى و آنچه زائل شدنى است به كالاى دائمى فروختيد .\r\n « وَ ذلِكَ هُوَ الْفَوْزُ الْعَظِيمُ »  اين خريد و فروش ، پيروزى بزرگى است كه هيچ چيز بپايهء آن نميرسد سپس خداى سبحان مؤمنينى را كه از آنها جان و مالشان را خريده ، به اين صفات توصيف كرده ميفرمايد :\r\n « التَّائِبُونَ »  كسانى كه بسوى طاعت خدا بازگشت مينمايد و از خلق بسوى وى بريده و از كارهاى زشت گذشتهء خويش پشيمان گشته‌اند .\r\n « الْعابِدُونَ »  آنهايى كه خداى يگانه را پرستش نموده و با انجام اوامر و نواهى او روى خوارى بدرگاهش نهند . حسن و قتاده گويند : آنهايى كه بدنهاى خود را در روز و شب بعبادت واميدارند و خداى را در آسانى و سختى ميپرستند .\r\n « الْحامِدُونَ »  حسن گويد : يعنى كسانى كه خداى را در همه حال حمد و ستايش مىنمايند ديگرى گفته مراد آنهايى هستند كه نعمتهاى خدا را با ديدهء اخلاص سپاسگزارى كنند .\r\n « السَّائِحُونَ »  ابن عباس و ابن مسعود و حسن و سعيد بن جبير و مجاهد گفته‌اند :\r\nكه مراد روزه دارانند . و از پيغمبر - صلى اللَّه عليه و آله - روايت شده كه فرمود : سير و سياحت امت من روزه است ، و نيز گفته شده آنها كسانى هستند كه در زمين گردش ميكنند و از عجائب خلقت خداى تعالى عبرت ميگيرند . عكرمه گويد آنها طالبان علم هستند كه در جستجوى آن در زمين گردش ميكنند .\r\n « الرَّاكِعُونَ السَّاجِدُونَ »  يعنى آنهايى كه نماز واجب و فريضه را كه در آن ركوع و سجود است بجا ميآورند .\r\n « الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ »  ذكر « واو » در اينجا دليل بر اين است كه امر بمعروف مستلزم نهى از منكر مىباشد و گويا آنها هر دو يك چيزند و ديگر اينكه در پيشتر جاها نهى از منكر به امر بمعروف مقرون است و از اينرو « واو » در اينجا آمده تا دلالت بر اين مقارنه و نزديكى كند .\r\n\r\n","description":"","footnote":"","page_name":" 218 ","page_number":220},
  {"content":"\r\n\r\n « وَ الْحافِظُونَ لِحُدُودِ اللَّهِ »  ابن عباس گويد : يعنى آنان كه باطاعت خداوند قيام كنند و آنهايى كه فرائض خدا و اوامر او را انجام داده و از نواهى او اجتناب مىكنند . زيرا حدود خداوند دستورات و نواهى او است .\r\n « وَ بَشِّرِ الْمُؤْمِنِينَ »  اين دستورى است به پيغمبر صلى اللَّه عليه و آله كه تصديق كنندگان خداوند و معترفان نبوت خود را به ثواب جزيل و منزلت بزرگ و مخصوص مژده دهد ، در صورتى كه تمام اين اوصاف در آنان جمع باشد و بزرگان ما روايت كرده‌اند كه اين صفات مختص به ائمه معصومين مىباشد . زيرا اين اوصاف بطور كامل در شخص ديگرى جز آنها جمع نشود .\r\nزهرى حضرت على بن الحسين ( ع ) را در راه حج ديدار كرد و به آن حضرت عرضكرد :\r\nجهاد و سختى آن را واگذاردى و رو به حج آوردى ، با اينكه خداى سبحان فرمايد :\r\n « إِنَّ اللَّهَ اشْتَرى مِنَ الْمُؤْمِنِينَ . . . . »  تا آخر ؟ حضرت در پاسخش فرمود : آيهء دنبالش را نيز بخوان كه فرمايد :  « التَّائِبُونَ الْعابِدُونَ . . . »  تا آخر پس فرمود : هر گاه مردمانى را كه داراى اين صفات باشند ديدار كنيم در آن وقت فضيلت جهاد بهمراه آنان از حج بيشتر خواهد بود ( و بهمراه آنها بجنگ ميرويم )\r\n.\r\n\r\n","description":"","footnote":"","page_name":" 219 ","page_number":221},
  {"content":"\r\n\r\n\r\n[ سوره التوبة ( 9 ) : آيات 113 تا 114 
  ]\r\nما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَ لَوْ كانُوا أُولِي قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ ( 113 ) وَ ما كانَ اسْتِغْفارُ إِبْراهِيمَ لِأَبِيهِ إِلاَّ عَنْ مَوْعِدَةٍ وَعَدَها إِيَّاهُ فَلَمَّا تَبَيَّنَ لَهُ أَنَّهُ عَدُوٌّ لِلَّهِ تَبَرَّأَ مِنْهُ إِنَّ إِبْراهِيمَ لَأَوَّاهٌ حَلِيمٌ ( 114 )\r\n\r\nترجمه :\r\nپيغمبر و كسانى كه ايمان آورده‌اند نبايد براى مشركان آمرزش بخواهند پس از آنكه براى ايشان واضح شد كه آنها اهل دوزخند ( 113 ) ابراهيم هم كه براى پدرش آمرزش خواست تنها بخاطر وعده‌اى بود كه به دو داده بود ، و چون براى او آشكار شد كه وى دشمن خدا است از او بيزارى جست و براستى كه ابراهيم بسيار زارى كننده و بردبار بود ( 114 ) .\r\n\r\nشرح لغات :\r\nاوّاه : اصل آن از « تأوّه » به معناى دردناكى و غمزدگى و حزن است شاعر گويد :\r\n اذا ما قمت أرحلها بليل * تأوه آهة الرجل الحزين « 1 » \r\n\r\nتفسير :\r\n « ما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ »  يعنى پيغمبر و مؤمنين براى كسانى كه مشرك به خدا هستند و با خدا معبود ديگرى را نيز پرستش مىكنند و هم آنان كه او را يكتا نميدانند و اقرار بخداوندى او ندارند نبايد طلب آمرزش و\r\n\r\n\r\n","description":"","footnote":"\r\n( 1 ) - چون بر ميخيزم تا شبانه از نزدش بروم همچون مردى محزون آه و ناله سر ميدهد .\r\n","page_name":" 220 ","page_number":222},
  {"content":"\r\n\r\nمغفرت كنند .\r\n « وَ لَوْ كانُوا أُولِي قُرْبى »  يعنى هر چند اين اشخاص نزديكترين كسان به آنها باشند .\r\n « مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ »  يعنى : پس از اينكه معلوم گرديد آنها كافر بوده و سزاوار خلود در آتش ميباشند ، و در تفسير حسن چنين آمده : كه مسلمانان به پيغمبر اكرم ( ص ) عرض كردند : آيا براى پدران ما كه در زمان جاهليت مرده‌اند طلب آمرزش نميكنى ؟ پس خداى سبحان اين آيه را نازل كرد و بيان فرمود كه پيغمبر و هيچ مؤمنى سزاوار نيست كه براى كافرى دعا و طلب مغفرت نمايند .\r\nو اينكه خداى سبحان در آيه فرمود  « ما كانَ لِلنَّبِيِّ . . . »  اين تعبير بليغ‌تر و رساتر از اين بود كه بفرمايد « لا ينبغى للنبى . . . » زيرا از اين تعبير چنين برميآيد كه اين عمل يعنى : طلب آمرزش براى كفار ، عمل قبيحى بوده ولى حكمت خدا مانع آن گرديده اما اگر به صورت « لا ينبغى » ميفرمود دلالت نداشت كه از حكمت خدا دور بود بلكه دالّ بر اين بود كه شايسته نيست پيغمبر اين كار را اختيار نمايد و معناى آن اين بود كه خداوند طلب استغفار و آمرزش براى مشركين را در دين و حكم خود قرار نداده است ، گرچه مهر و محبت خويشاوندى و علاقهء رحم آنان را وادار بآمرزشخواهى براى آنها كند . پس از آنكه آشكار شد براى ايشان كه آنان را عذابى بزرگ است .\r\nسپس خداى سبحان علت استغفار ابراهيم را براى پدرش با اينكه كافر بود بيان مىكند - چه روى سخن آنان كه ميگويند پدر حقيقى او بود و چه بگوئيم جدّ مادرى و يا عمويش بود چنانچه بزرگان ما گفته‌اند - .\r\n « وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ وَعَدَها إِيَّاهُ »  يعنى استغفار ابراهيم براى پدرش نبود جز از روى وعده‌اى كه داده بود و در اينكه چه كسى اين وعده را داده بود اختلاف است كه آيا از طرف ابراهيم بود يا پدرش و برخى گفته‌اند كه پدرش وعده داد كه هر گاه او برايش طلب آمرزش كند ايمان خواهد آورد و ابراهيم روى اين وعده بود كه براى او استغفار كرد .\r\n\r\n","description":"","footnote":"","page_name":" 221 ","page_number":223},
  {"content":"\r\n\r\n « فَلَمَّا تَبَيَّنَ لَهُ أَنَّهُ عَدُوٌّ لِلَّهِ »  پس هنگامى كه ابراهيم متوجه شد كه پدرش دشمن خداست و بوعدهء خويش وفا نمىكند .\r\n « تَبَرَّأَ مِنْهُ »  از وى بيزارى جست و برايش دعا ننمود . ابن عباس و مجاهد و قتاده گويند : عداوت و دشمنى او با خدا هنگامى آشكار شد كه او در حال كفر مرد .\r\nو گفته شده كه وعده از طرف ابراهيم داده شد كه گفت من تا موقعى كه در قيد حياتم براى تو استغفار خواهم نمود و شرط استغفار او ايمان آوردن پدرش بود و همين كه از ايمان آوردن وى مأيوس شد از او بيزارى جست .\r\n « إِنَّ إِبْراهِيمَ لَأَوَّاهٌ »  ابن عباس گويد يعنى : ابراهيم دعا كننده‌اى پر گريه و پر دعا بود و همين معنى از امام صادق عليه السلام نيز روايت شده است .\r\nحسن و قتاده گفته‌اند : اوّاه بمعنى مهربان نسبت ببندگان خدا است .\r\nو كعب گفته : اوّاه كسى است كه چون نام آتش دوزخ را برايش ببرند بگويد :\r\nاوه . و ابن عباس گويد : اوّاه در لغت حبشه بمعنى مؤمن است .\r\nعكرمه و مجاهد گويند : اوّاه بمعنى يقين دارنده است .\r\nو نخعى گويد : اوّاه به معناى عفيف و پاكدامن است .\r\nعطا گويد : اواه كسى را گويند كه از آنچه خداى عز و جل خوش ندارد روى گردانيده و ترك كند .\r\nعبد اللَّه بن شداد از پيغمبر ( ص ) روايت كند كه فرمود : اوّاه خاشع و زارى كننده است .\r\nعقبة بن عامر گويد : اوّاه كسى است كه بسيار براى خدا تسبيح گويد .\r\nابى عبيده گويد : اوّاه به كسى گويند كه از روى ترس آه كشد و با يقين به اجابت دعايش زارى كند و ملازم طاعت حق باشد .\r\nزجاج گفته : قول ابى عبيده جامع بيشتر معانى اوّاه است كه اهل تفسير گفته‌اند .\r\n « حَلِيمٌ »  گويند : حلم ابراهيم به حدى بود كه شخصى او را آزار و شماتت نمود . ابراهيم\r\n\r\n","description":"","footnote":"","page_name":" 222 ","page_number":224},
  {"content":"\r\n\r\nدر پاسخ او گفت : خدا ترا هدايت كند . ابن عباس گفته : حليم به معناى بزرگ است و در اصل حليم به كسى گويند كه بر آزار مردم شكيبا و از خطا و گناهشان در گذرد .\r\n\r\nارتباط اين چند آيه با آيات سابق :\r\nچون در آيات قبل ، سخن از منافقان و منع از دوستى و نماز بر مردگان آنها و توقف بر سر قبرشان براى دعا ، بميان آمد بدنبال آن خداى تعالى از دعا كردن براى آنها پس از مرگشان نيز نهى فرمود و چون سخن از نهى پيغمبر ( ص ) و مؤمنان براى دعاى بر مشركان پس از مرگشان بميان آمد خداوند داستان ابراهيم و عذر در آمرزشخواهى او را براى پدرش بيان فرمود . و جملهء  « إِنَّ إِبْراهِيمَ لَأَوَّاهٌ حَلِيمٌ »  نيز بدين مناسبت ذكر شده كه چون مردى رئوف و مهربان بود اخلاصش در وقت دعا بيشتر و علاقه و حرصش در نجات دادن نزديكان خود از عذاب زيادتر بود و با اينحال چون از رستگارى پدر مأيوس گشت از وى بيزارى خست\r\n.\r\n\r\n","description":"","footnote":"","page_name":" 223 ","page_number":225},
  {"content":"\r\n\r\n\r\n[ سوره التوبة ( 9 ) : آيات 115 تا 116 
  ]\r\nوَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ إِنَّ اللَّهَ بِكُلِّ شَيْءٍ عَلِيمٌ ( 115 ) إِنَّ اللَّهَ لَهُ مُلْكُ السَّماواتِ وَ الْأَرْضِ يُحْيِي وَ يُمِيتُ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ ( 116 )\r\n\r\nترجمه :\r\nخدا چنان نيست كه قومى را گمراه كند از پس آنكه هدايتشان نمود تا چيزى كه بايد از آن پرهيز كنند بر ايشان بيان كند كه خدا به همه چيز دانا است ( 115 ) براستى كه ملك آسمانها و زمين از آن خدا است ، زنده مىكند و ميميراند و شما را جز خدا سرپرست و ياورى نيست . ( 116 )\r\n\r\nشأن نزول :\r\nحسن گويد : عده‌اى از مسلمانان قبل از اينكه واجبات و فرائض از جانب خداى تعالى نازل گردد از دنيا رفتند . مسلمانان ديگر عرضكردند : يا رسول اللَّه وضع برادران ما كه قبل از نزول فرائض از اين دنيا رفتند در نزد خدا چگونه است ؟ خداوند اين آيه را نازل فرمود .\r\n\r\nتفسير :\r\n « وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ »  يعنى خداوند هيچگاه پس از آنكه حكم بهدايت گروهى فرمود به گمراهى و ضلالت آنها حكم نميدهد .\r\n « حَتَّى يُبَيِّنَ لَهُمْ ما يَتَّقُونَ »  يعنى تا اينكه براى آنها دستور بطاعات و نهى از معصيتها را بيان كند و آنها پرهيز نكنند . در اين صورت خداوند حكم بگمراهى آنان مينمايد . و بقولى : خداوند چنان نيست كه قومى را عذاب كند و از راه از ثواب و كرامت\r\n\r\n","description":"","footnote":"","page_name":" 224 ","page_number":226},
  {"content":"\r\n\r\nو طريق بهشت گمراه سازد تا اينكه بر ايشان بيان كند آنچه را بوسيلهء آن از طريق اطاعت و نافرمانى مستحق ثواب و عقاب گردند و كلبى گفته : چون برخى از شرايع اسلام نسخ شد و گروهى از نسخ آن آگاه نبودند و به همان دستور نخست و قبل از نسخ عمل ميكردند مانند تحويل قبله و غيره ، و اينان در اثر بىاطلاعى بدستور نخست عمل كرده و از اينجهان رفتند وضع آنان را از رسول خدا پرسيدند خداوند اين آيه را نازل فرمود يعنى : خداوند كسانى را كه اطلاعى از نسخ حكم نداشتند و به همان حكم نخست عمل ميكردند عذاب نكند تا وقتى كه حكم دوم را بشنوند و با اينحال بدان عمل نكنند كه در اين صورت عذاب خواهند شد .\r\n « إِنَّ اللَّهَ بِكُلِّ شَيْءٍ عَلِيمٌ »  خداوند به تمام دانستنيها آگاه است و چيزى نيست كه خداوند از آن بىخبر باشد زيرا علم خدا عين ذات اوست .\r\n « إِنَّ اللَّهَ لَهُ مُلْكُ السَّماواتِ وَ الْأَرْضِ »  ملك : يعنى تسلط و فرمانروايى بر چيزى براى كسى كه سياست و تدبير آن بدست او است .\r\n « يُحْيِي وَ يُمِيتُ »  جماد را زنده مىكند و حيوان را ميميراند .\r\n « وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ »  غير از خدا نگهبانى كه شما را حفاظت كند و سرپرستى كه كارهاى شما را سرپرستى بنمايد و ياورى كه شما را يارى دهد و عذاب را از شما دفع نمايد وجود ندارد .\r\n\r\nارتباط اين آيات با آيات پيشين :\r\nمجاهد گفته : وجه ارتباط آيهء نخست به ما قبل آن است كه چون خداى سبحان آمرزشخواهى براى مشركان را بر مؤمنين حرام فرمود بدنبال آن بيان فرموده كه آنها را مؤاخذه نخواهد كرد مگر پس از اينكه بحرمت اين عمل خود راهنماييشان كند . و در ارتباط آيهء دوم على بن عيسى گفته : اين آيه بدنبال آيات پيشين ، بمؤمنان دستور جهاد با مردمان مشرك بزرگان و غير بزرگانشان را ميدهد ، و بدانان گوشزد مىكند كه اينان بندگان خدايى هستند كه فرمانرواى آسمانها و زمين است و بهر گونه بخواهد دستورشان دهد و تدبير كارشان فرمايد\r\n.\r\n\r\n","description":"","footnote":"","page_name":" 225 ","page_number":227},
  {"content":"\r\n\r\n\r\n[ سوره التوبة ( 9 ) : آيات 117 تا 118 
  ]\r\nلَقَدْ تابَ اللَّهُ عَلَى النَّبِيِّ وَ الْمُهاجِرِينَ وَ الْأَنْصارِ الَّذِينَ اتَّبَعُوهُ فِي ساعَةِ الْعُسْرَةِ مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ ثُمَّ تابَ عَلَيْهِمْ إِنَّهُ بِهِمْ رَؤُفٌ رَحِيمٌ ( 117 ) وَ عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ وَ ظَنُّوا أَنْ لا مَلْجَأَ مِنَ اللَّهِ إِلاَّ إِلَيْهِ ثُمَّ تابَ عَلَيْهِمْ لِيَتُوبُوا إِنَّ اللَّهَ هُوَ التَّوَّابُ الرَّحِيمُ ( 118 )\r\n\r\nترجمه :\r\nخداوند بخشيد پيغمبر و مهاجران و انصارى را كه در موقع سختى پيرويش كردند از پس آنكه نزديك بود دلهاى گروهى از ايشان بلغزد ، و توبهء آنها را پذيرفت كه براستى وى نسبت بدانها رءوف و مهربان است ( 117 ) و نيز بر آن سه كس كه بازماندند تا وقتى كه زمين با همهء فراخيش بر آنها تنگ شد ، و ( بلكه ) از جان خويش به تنگ آمدند ، و دانستند كه از خدا جز بسوى او پناهى نيست ، خدا بسوى آنها باز لطف فرمود تا توبه كنند كه براستى خدا توبه‌پذير و مهربان است ( 118 ) .\r\n\r\nشرح لغات :\r\nزيغ : انحراف و گشتن دل از حق ، و از همين باب است آيهء  « فَلَمَّا زاغُوا أَزاغَ اللَّهُ قُلُوبَهُمْ »  « 1 » و نيز « زاغت الشمس » يعنى خورشيد گرديد .\r\nتخلف ( در خلفوا ) : باز ماندن و بجاى ماندن كسى از شخص ديگرى كه\r\n\r\n\r\n","description":"","footnote":"\r\n( 1 ) - و چون منحرف گشتند خدا دلهاشان را منحرف كرد . ( سورهء صف آيهء 5 )\r\n","page_name":" 226 ","page_number":228},
  {"content":"\r\n\r\nبسويى رفته .\r\nرحب : فراخى . و جملهء « مرحباً و أهلا » ( كه معمولا در بر خوردها بهم ميگويند ) از همين باب است يعنى سرزمينها بر تو فراخ باد .\r\nضيق : تنگى ضد فراخى .\r\nظنّ : در اينجا به معناى يقين است ، چنانچه دريد بن صمة نيز در شعر خود گفته :\r\n فقلت لهم ظنوا بألفى مدجج * سراتهم فى الفارسى المسرّد « 1 » \r\n\r\nشأن نزول :\r\nآيهء نخست دربارهء جنگ تبوك و سختيهايى كه به مسلمانان رسيد تا حدّى كه جمعى آهنگ بازگشت كردند ولى لطف خداى سبحان شامل حالشان گشت ، نازل شد حسن گفته : كار سختى آنها بجايى كشيد كه هر ده نفر از مسلمانان يك شتر داشتند كه هر كدام ساعتى روى نوبت سوار ميشدند و سپس پياده شده ديگرى بجاى او سوار ميشد و آذوقهء آنها عبارت بود از جو ، و خرماى كرم زده و پيه بدبو . و چنان بود كه بهر دسته مقدارى خرما رسيده بود و چون يكى از آنها سخت گرسنه ميشد يك دانه از آن خرماها را در دهان ميگذارد و قدرى ميمكيد كه دهانش شيرين شود سپس آن را از دهان بيرون ميآورد و برفيقش ميداد و جرعه‌اى آب دنبالش سر ميكشيد ، رفيقش نيز قدرى ميمكيد و به ديگرى ميداد و همچنين تا به آخرين نفر كه ميرسيد هسته‌اش بجاى مانده بود .\r\nو گويند : أبو خيثمة - يعنى عبد اللَّه بن خيثمة - از كسانى بود كه از رفتن به تبوك تخلف كرد تا وقتى كه ده روز از رفتن رسول خدا - صلى اللَّه عليه و آله - گذشت ، در آن روز - كه روز گرمى بود - به خانه نزد دو تن از زنانش كه هر يك سايبان خانهء خود را مرتب ساخته و بوسيلهء آب آن را خنك كرده و خوراكى براى وى آماده ساخته بودند بيامد و چون آن منظره را ديد گفت : سبحان اللَّه ! پيغمبر خدايى كه گناه گذشته\r\n\r\n\r\n","description":"","footnote":"\r\n( 1 ) - يعنى بدانها گفتم يقين كردند به دو هزار مرد مسلحى كه سرانشان زره‌هاى فارسى پوشيده‌اند .\r\n","page_name":" 227 ","page_number":229},
  {"content":"\r\n\r\nو آينده‌اش را خدا آمرزيد در سوز گرما و سرماى بيابان اسلحهء جنگ بدوش كشد ولى ابو خيثمة در زير سايبان خنك و خوراك آماده در كنار زنان زيبا بسر برد ؟ اين انصاف نيست ! سپس رو بزنان خود كرده گفت : سوگند به خدا با هيچيك از شما سخن نميگويم و زير سايبان نميآيم تا خود را به پيغمبر - صلى اللَّه عليه و آله - برسانم ، اين سخن را گفت و بر شتر خويش سوار شده بسرعت راه تبوك را پيش گرفت ، و هر چه زنانش با او سخن گفتند پاسخشان را نداد و بسرعت آمده تا نزديك تبوك رسيد ، مردم كه از دور وى را مشاهده كردند گفتند : سوارى از راه ميرسد ، پيغمبر - صلى اللَّه عليه و آله فرمود : واى بر تو أبا خيثمة هستى ! و چون نزديك شد مردم گفتند : يا رسول - اللَّه ابا خيثمة است ، وى از شتر پياده شد و بنزد رسول خدا - صلى اللَّه عليه و آله - رفته سلام كرد ، حضرت به دو فرمود : واى بر تو اى أبا خيثمة ! ابو خيثمة جريان خود را براى آن حضرت نقل كرد و رسول خدا درباره‌اش دعاى خير فرمود ، و منظور از آيهء نخست او است كه در آغاز انحرافى در دلش پيدا شد ، و از رفتن با رسول خدا تخلف كرد و سپس خدا پا بر جايش ساخت . و اما آيهء دوم دربارهء كعب بن مالك و مرارة بن ربيع و هلال بن امية نازل شد كه آنان از رفتن به تبوك خوددارى كردند اما نه از روى نفاق بلكه از روى تنبلى ، و سپس پشيمان گشتند . و چون رسول خدا - صلى اللَّه عليه و آله - بمدينه باز گشت بنزد آن حضرت آمده عذر خواهى كردند ولى رسول خدا پاسخشان را نداد و به مسلمانان نيز دستور داد با آنها سخن نگويند ، مردم نيز حتى كودكان خردسال به پيروى از دستور رسول خدا از آنها كناره گرفتند ، زنانشان كه چنان ديدند بنزد رسول خدا آمده گفتند : ما نيز از آنها كناره‌گيرى كنيم ؟ حضرت فرمود : نه ، ولى مواظب باشيد آنها با شما نزديكى نكنند ، اين جريان سبب شد كه شهر مدينه بر آن سه نفر تنگ شود و از اينرو از شهر بيرون رفته بكوهها پناه بردند ، و خانواده‌هاى آنها غذا برايشان ميبردند ولى با آنها سخن نمىگفتند ، چند روزى بر اينمنوال گذشت و آن سه نفر پهلوى يكديگر بسر ميبردند تا اينكه يكى از آنها گفت : مردم كه از ما بريده‌اند و كسى با ما سخن نميگويد خوبست\r\n\r\n","description":"","footnote":"","page_name":" 228 ","page_number":230},
  {"content":"\r\n\r\nما هم از يكديگر جدا شويم و بدنبال اين سخن آن سه نفر نيز از هم جدا شده هر يك بسويى رفت و پنجاه روز تمام بدينحال بسر بردند و بدرگاه خداى تعالى زارى و تضرع و توبه كردند تا اينكه خداوند توبه‌شان را پذيرفت و اين آيه در شأنشان نازل شد .\r\n\r\nتفسير :\r\n « لَقَدْ تابَ اللَّهُ عَلَى النَّبِيِّ وَ الْمُهاجِرِينَ وَ الْأَنْصارِ »  لام در اينجا لام قسم است ، و خداى تعالى قسم ياد فرموده كه توبهء آنان را بخشيد ، و اينكه نام پيغمبر - صلى اللَّه عليه و آله - در اينجا ذكر شده براى افتتاح و زيبايى كلام است ، و ديگر بدانجهت است كه آن حضرت سبب توبهء آنان بود و گرنه از آن جناب عملى كه موجب توبه باشد سر نزده . و در روايتى كه از حضرت رضا عليه السلام نقل شده آن حضرت اين آيه را چنين قرائت فرمود : « لقد تاب اللَّه بالنبى على المهاجرين و الانصار » يعنى خداى تعالى بوسيلهء پيغمبر توبهء مهاجران و انصار را قبول كرد .\r\n « الَّذِينَ اتَّبَعُوهُ »  آنان كه در خروج بسوى تبوك از او پيروى كردند .\r\n « فِي ساعَةِ الْعُسْرَةِ »  ساعت عسرت به معناى دشوارى كار است ، جابر گفته : يعنى سختى و دشوارى از نظر توشه و مركب ، و آب . و منظور از ساعت وقت است ، زيرا ساعت بهر زمانى اطلاق گردد . و عمر بن خطاب گفته : بگرمايى سخت و تشنگى دچار شديم ، و خداى سبحان در اثر دعاى پيغمبر - صلى اللَّه عليه و آله - بارانى بر ما نازل كرد كه از آن سختى و گرما آسوده شديم .\r\n « مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ »  پس از آنكه نزديك بود دلهاى گروهى از ايشان برگردد و بدون دستور خدا خواستند باز گردند اما خداوند آنها را از اين عمل نگاه داشت و همراه رسول خدا - صلى اللَّه عليه و آله - رفتند .\r\n « ثُمَّ تابَ عَلَيْهِمْ »  و خدا پس از اين لغزش از آنها گذشت ، و منظور از « زيغ » كه به معناى لغزش و انحراف است همان ارادهء باز گشت آنها از جنگ است نه لغزش در ايمان .\r\n « إِنَّهُ بِهِمْ رَؤُفٌ رَحِيمٌ »  كه خداوند به آنها رئوف و مهربان است كه با رحمت خويش لغزش آنها را تدارك فرمود .\r\n\r\n","description":"","footnote":"","page_name":" 229 ","page_number":231},
  {"content":"\r\n\r\n « وَ عَلَى الثَّلاثَةِ الَّذِينَ خُلِّفُوا »  ( و بر آن سه نفر كه باز ماندند ) مجاهد گفته : يعنى از پذيرفته شدن توبه باز ماندند ، و بدنبال پذيرفته شدن توبهء جمعى از منافقان ( به شرحى كه در ذيل آيهء 101 گفته شد ) پذيرش توبهء اينان بتأخير افتاد ، و از آنها باز ماندند ، چنانچه در آيهء  « وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ . . . »  « 1 » نيز گفته شد .\r\nو حسن و قتاده گفته‌اند : يعنى از جنگ تبوك باز ماندند و همراه رسول خدا نرفتند .\r\nو در قرائت اهل بيت عليهم السلام « خالفوا » است يعنى مخالفت كردند ، آنان فرموده‌اند اگر بجاى مانده بودند عتاب و سرزنشى متوجه آنان نبود ، و از اين ملامت و سرزنشى كه از آنها شده معلوم مىشود كه آنان خودشان از جنگ تخلف كردند ، و آيه « خالفوا » است .\r\n « حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ »  يعنى تا اينكه دنيا با همه فراخيش بر آنها تنگ گرديد ، و اين تعبير براى بيان حال كسى است كه به نهايت پشيمانى رسيده باشد تا بدان حد كه گويا براى خود راهى نيابد ، و اين بدانجهت بود كه رسول خدا - صلى اللَّه عليه و آله - بمردم دستور داد از نشست و برخاست و تكلم با آنان خوددارى كنند چنان كه شرحش گذشت ، روى آنكه قبولى توبهء مردم ديگر نازل شد ولى از پذيرش توبهء آنان خبرى نشد ، و اين بدان معنى نبود كه توبهء آنها ردّ شده و پذيرفته نشده بود زيرا آنها مأمور بتوبه بودند ، و از حكمت خداى تعالى بدور است كه كسى در وقت توبه بدرگاه او توبه كند و توبه‌اش ردّ شود ولى خداى سبحان ميخواست تا بدينوسيله با تأخير پذيرش توبه كار را بر آنها سخت گيرد تا آنان و اشخاص ديگر را بدينوسيله اصلاح كند و كسى ديگر به اين چنين اعمالى دست نزند .\r\n « وَ ضاقَتْ عَلَيْهِمْ أَنْفُسُهُمْ »  اين تعبير را براى مبالغه در غم و اندوه ميكنند يعنى چنان كار بر آنها سخت شد كه گويا جايگاهى براى پنهان كردن اندوهشان در جان و نفسشان نمىيافتند ، و برخى گفته‌اند : معناى تنگى جان تنگى سينه‌هاشان بود .\r\n\r\n\r\n","description":"","footnote":"\r\n( 1 ) - آيه 106 .\r\n","page_name":" 230 ","page_number":232},
  {"content":"\r\n\r\n « وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ »  و يقين كردند كه جز خدا جايگاهى نيست كه بتواند آنها را از خدا حفظ كند و بدان پناه برند ، و معناى اين جمله آنست كه دانستند پناهگاهى از خدا نيست جز خود او ، و چيزى جز توبه نمىتواند آنان را از عذاب خدا رهايى بخشد .\r\n « ثُمَّ تابَ عَلَيْهِمْ لِيَتُوبُوا »  يعنى سپس خداى تعالى توبه را بر ايشان آسان كرد تا توبه كنند .\r\nو برخى گفته‌اند : « ليتوبوا » يعنى تا به حال نخستينشان كه پيش از آلودگى بكناه داشتند باز گردند ، و ديگرى گفته : معناى آيه آن است كه خداوند آن سه نفر را بخشيد و توبه‌شان را بر پيغمبر - صلى اللَّه عليه و آله - نازل فرمود تا مؤمنان از گناهان خود توبه كنند و بدانند كه خداى سبحان توبه پذير است .\r\nحسن گفته : هان به خدا سوگند آنان نه خونى ريخته بودند و نه مالى بردند و نه قطع رحمى كردند ولى مسلمانان در رفتن با رسول خدا - صلى اللَّه عليه و آله - از اينان سبقت جستند و آنها باز ماندند ، يكى بخاطر باغ و ملك ، ديگرى بخاطر خانواده و زن و بچه ، و سومى براى راحتى ، ولى پس از آن پشيمان شدند و توبه كردند و خدا توبه‌شان را پذيرفت .\r\n « إِنَّ اللَّهَ هُوَ التَّوَّابُ الرَّحِيمُ »  كه براستى خدا بسيار توبه پذير و نسبت به بندگانش مهربان است .\r\n\r\nارتباط اين آيات :\r\nابو مسلم گفته آيهء نخست مرتبط به گفتار خداى تعالى است كه در آيات پيش فرمود  « التَّائِبُونَ  . . .  الْحامِدُونَ . . . »  كه در آنجا خداى سبحان آنان را مدح فرمود ، و در اين آيه بيان فرمايد كه خداوند در اثر پيروى كردنشان از پيغمبر - صلى اللَّه عليه و آله - در ساعت سختى توبه‌شان را پذيرفت و از آنان راضى شده . و برخى گفته‌اند :\r\nچون خداى سبحان در آيات پيش بيان داشته كه فرمانروايى آسمانها و زمين خاص او است و جز او براى كسى ياورى و مدد كارى نيست بدنبال آن رحمت خود را نسبت بمؤمنان يادآور شده و فرموده است كه خداوند در مورد قبول توبه‌شان نسبت بدانها مهربان و رءوف است\r\n.\r\n\r\n","description":"","footnote":"","page_name":" 231 ","page_number":233},
  {"content":"\r\n\r\n\r\n[ سوره التوبة ( 9 ) : آيه 119 
  ]\r\nيا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ ( 119 )\r\n\r\nترجمه :\r\nاى كسانى كه ايمان آورده‌ايد از خدا بترسيد و با راستگويان باشيد ( 119 ) .\r\n\r\nشرح لغات :\r\nصادق : كسى است كه حق بگويد و بدان عمل كند .\r\n\r\nتفسير :\r\nخداى سبحان در اين آيه مؤمنانى كه خدا را تصديق كرده و بنبوت پيغمبر او اقرار نموده مخاطب ساخته فرمايد :\r\n « يا أَيُّهَا الَّذِينَ آمَنُوا اتَّقُوا اللَّهَ »  اى كسانى كه ايمان آورده‌ايد از نافرمانيهاى خدا پرهيز كنيد و از معصيت او اجتناب نمائيد .\r\n « وَ كُونُوا مَعَ الصَّادِقِينَ »  و با كسانى باشيد كه راست ميگويند و دروغگو نيستند .\r\nيعنى راه و روش كسى را انتخاب كنيد كه در گفتار و كردار راستگو است و مصاحب و رفيق آنها باشيد ، چنانچه گويى « من در اين مسئله با فلانى هستم » يعنى پيرو نظريهء او هستم ، و خداى سبحان صادقين را در سورهء بقره اين گونه توصيف كرده كه فرمايد :\r\n « . . . وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ  - تا آنجا كه فرمايد -  أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ »  « 1 » كه در اينجا خداوند دستور به پيروى و اقتداء به آنان را ميدهد ، و ميفرمايد با آن مردمان راستگو و با تقوى باشيد . و برخى گفته‌اند : منظور از « صادقين » در اين آيه آنهايى هستند كه در جاى ديگر قرآن درباره‌شان فرموده :\r\n\r\n\r\n","description":"","footnote":"\r\n( 1 ) - سوره بقره آيهء 176 - 177\r\n","page_name":" 232 ","page_number":234},
  {"content":"\r\n\r\n « رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ »  « 1 » كه منظور از جملهء اول حمزة بن عبد المطلب و جعفر بن ابى طالب است ، و منظور از جملهء دوم على بن ابى طالب عليه السلام مىباشد .\r\nو كلبى از ابى صالح از ابن عباس روايت كرده كه گفته :  « كُونُوا مَعَ الصَّادِقِينَ »  يعنى با على بن ابى طالب و پيروان او باشيد .\r\nو جابر از امام باقر عليه السلام روايت كرده كه آن حضرت فرمود : يعنى با آل محمد عليهم السلام باشيد .\r\nو از ضحاك روايت شده كه گفته است : يعنى بوسيلهء انجام عمل صالح در دنيا با پيغمبران و صديقان در بهشت باشيد .\r\nنافع گفته : يعنى با محمد و پيروانش باشيد .\r\nو از ابن عباس روايت شده كه گويد : يعنى با كسانى باشيد كه نيتهاشان پاك و دلهاشان محكم و اعمالشان درست بوده و همراه پيغمبر - صلى اللَّه عليه و آله - بجنگ رفتند و از جهاد تخلف نكردند .\r\nو ابن مسعود در ذيل اين آيه گفته است : دروغ به هيچ نحو جايز نيست چه از روى شوخى باشد و چه از روى جدّ ، و صحيح نيست كه كسى به بچه‌اش وعده‌اى بدهد و بدان وفا نكند ، و براى اثبات اين مطلب گويد : اين آيه را بخوانيد و به بينيد آيا هيچگونه رخصتى در دروغ ذكر شده ( و جايى استثناء گرديده ) است ؟ .\r\n\r\n\r\n","description":"","footnote":"\r\n( 1 ) - سورهء احزاب آيه 23\r\n","page_name":" 233 ","page_number":235},
  {"content":"\r\n\r\n\r\n[ سوره التوبة ( 9 ) : آيات 120 تا 121 
  ]\r\nما كانَ لِأَهْلِ الْمَدِينَةِ وَ مَنْ حَوْلَهُمْ مِنَ الْأَعْرابِ أَنْ يَتَخَلَّفُوا عَنْ رَسُولِ اللَّهِ وَ لا يَرْغَبُوا بِأَنْفُسِهِمْ عَنْ نَفْسِهِ ذلِكَ بِأَنَّهُمْ لا يُصِيبُهُمْ ظَمَأٌ وَ لا نَصَبٌ وَ لا مَخْمَصَةٌ فِي سَبِيلِ اللَّهِ وَ لا يَطَؤُنَ مَوْطِئاً يَغِيظُ الْكُفَّارَ وَ لا يَنالُونَ مِنْ عَدُوٍّ نَيْلاً إِلاَّ كُتِبَ لَهُمْ بِهِ عَمَلٌ صالِحٌ إِنَّ اللَّهَ لا يُضِيعُ أَجْرَ الْمُحْسِنِينَ ( 120 ) وَ لا يُنْفِقُونَ نَفَقَةً صَغِيرَةً وَ لا كَبِيرَةً وَ لا يَقْطَعُونَ وادِياً إِلاَّ كُتِبَ لَهُمْ لِيَجْزِيَهُمُ اللَّهُ أَحْسَنَ ما كانُوا يَعْمَلُونَ ( 121 )\r\n\r\nترجمه :\r\nمردم مدينه و باديه نشينان اطراف نبايد از پيغمبر خدا تخلف كنند ، و نه آنكه هيچ تشنگى و گرسنگى و رنجى بدانها نرسد و در جايى كه كافران را بخشم آورد گاهى ننهند و دستبردى بدشمنان نزنند جز آنكه در عوض هر كدام از اين پيش آمدها عمل صالحى براى آنها نوشته شود ، و براستى كه خدا پاداش نيكوكاران را تباه نسازد ( 120 ) و هيچ خرجى چه كم باشد و چه زياد نكنند و هيچ دره‌اى را در نوردند جز آنكه در نامه‌شان نوشته شود تا خداوند پاداشى بهتر از آنچه ميكردند بدانها بدهد ( 121 ) .\r\n\r\nشرح لغات :\r\nرغبت : به معناى طلب منفعت . و « ظمأ » شدت تشنگى است .\r\nنصب : به معناى رنج و تعب است مانند « وصب » .\r\n\r\n","description":"","footnote":"","page_name":" 234 ","page_number":236},
  {"content":"\r\n\r\nمخمصة : گرسنگى ، و اصل اين لغت از « خمص » و « خميص » به معناى تهى بودن شكم و لاغرى آن از گرسنگى است .\r\nغيظ : دگرگون شدن نفس از ديدن چيزهاى ناراحت كننده .\r\n\r\nتفسير :\r\nپس از آنكه خداى سبحان داستان متخلفين از جنگ تبوك و عذر خواهى و پذيرفتن توبهء نادمان آنها را بيان داشت دنبال آن به صورت توبيخ از اين عمل آنها فرمايد :\r\n « ما كانَ لِأَهْلِ الْمَدِينَةِ وَ مَنْ حَوْلَهُمْ مِنَ الْأَعْرابِ . . . »  ظاهر اين كلام به صورت خبر ذكر شده ولى معناى آن نهى است مانند آيهء ديگرى كه ميفرمايد :  « ما كانَ لَكُمْ أَنْ تُؤْذُوا رَسُولَ اللَّهِ »  « 1 » - نرسيده است شما را كه رسول خدا را آزار كنيد - ( يعنى آن حضرت را آزار نكنيد ) در اين جا هم معناى آيه اين است كه براى مردم مدينه و باديه نشينان اطراف آن جايز نيست كه در جنگ تبوك و غير آن جنگ بدون عذر از رفتن با پيغمبر تخلف كنند ، و برخى گفته‌اند : منظور قبائل مزينة و جهينة و اشجع و غفار و اسلم بوده‌اند .\r\n « وَ لا يَرْغَبُوا بِأَنْفُسِهِمْ عَنْ نَفْسِهِ »  يعنى بر آنها و بر همهء مؤمنان جايز نيست كه نفع خود را خواسته و جان خود را حفظ نكنند ، و اين فريضه‌اى است كه خداى تعالى بر ايشان واجب فرموده روى حقى كه رسول خدا - صلى اللَّه عليه و آله - بر آنها دارد از نظر اينكه آنها را هدايت فرموده و از ظلمت كفر بنور ايمان راهنمايى شده‌اند . و برخى گفته‌اند : معناى آيه اين است كه راضى نشوند ، خود در خوشى و آسايش بسر برند و رسول خدا در گرما و سختى باشد ، بلكه بايد جان خود را سپر جان آن حضرت قرار دهند .\r\n « ذلِكَ بِأَنَّهُمْ . . . »  و اين نهى از تخلف بدانجهت است كه ايشان را تشنگى و رنجى در بدن و گرسنگى سختى در راه اطاعت خدا نرسد . . .\r\n\r\n\r\n","description":"","footnote":"\r\n( 1 ) - سورهء احزاب آيهء 53\r\n","page_name":" 235 ","page_number":237},
  {"content":"\r\n\r\n « وَ لا يَطَؤُنَ مَوْطِئاً يَغِيظُ الْكُفَّارَ »  و گام در جايى ننهند كه كفار بخشم آيند يعنى ميدان جنگ ، زيرا انسان وقتى به بيند كسى قدم در جاى او نهاده خشمگين و غضبناك مىشود . . . . .\r\n « وَ لا يَنالُونَ مِنْ عَدُوٍّ نَيْلًا . . . »  و قتل و جراحت و يا صدمهء مالى ديگرى و يا پيش آمد غم انگيز و خشمگين كننده‌اى از مشركان بدانها نرسد ، جز اينكه عمل صالح و طاعت نيكو و پر ارزشى براى آنها نوشته شود .\r\n « إِنَّ اللَّهَ لا يُضِيعُ أَجْرَ الْمُحْسِنِينَ »  كه خدا اعمال كسانى را كه كارهاى نيك انجام ميدهند و بدان شايسته مدح و ثواب گردند ضايع نمىكند ، و اين جمله براى تشويق و تحريص بجهاد و اعمال خير و نيكو است .\r\n « وَ لا يُنْفِقُونَ نَفَقَةً صَغِيرَةً وَ لا كَبِيرَةً . . . »  و اينان هيچ خرجى در راه جهاد و ساير كارهاى نيك از كم و زياد نكنند كه منظورشان سربلند ساختن دين خدا و نفع به مسلمانان و تقرب بخداى تعالى باشد . . .  « وَ لا يَقْطَعُونَ وادِياً »  و از دره‌اى نگذرند ، جز آنكه ثواب آن براى آنها نوشته شود و ثبت گردد .\r\n « لِيَجْزِيَهُمُ اللَّهُ أَحْسَنَ ما كانُوا يَعْمَلُونَ »  يعنى اطاعتها و كارهاى نيك آنها ثبت شود تا باندازهء استحقاق ، پاداش آنها را بدهد ، و از فضل خويش بر آنها بيفزايد تا اينكه ثواب ، بهتر و زيادتر از عمل آنها گردد .\r\nو برخى گفته‌اند لفظ « أحسن » صفت عمل و كار آنها است يعنى خداوند پاداش عمل نيكوتر آنها را بدهد ، زيرا اعمال و رفتار انسان گاهى به صورت واجب است و گاهى به صورت مستحبّ و گاهى به صورت مباح ، و پاداش در مورد عمل واجب و مستحبّ است نه در مورد عمل مباح و از اينرو پاداش در مقابل بهترين اعمال قرار ميگيرد .\r\nو ابن عباس گفته : يعنى آنها را به ثواب خوشنود سازد و بىحساب در بهشت در آورد .\r\nو بهر صورت اين دو آيه دلالت مىكند بر وجوب جهاد بهمراهى رسول خدا - صلى اللَّه عليه و آله - و نهى از تخلف و سرپيچى كردن از دستور آن حضرت و در اينكه\r\n\r\n","description":"","footnote":"","page_name":" 236 ","page_number":238},
  {"content":"\r\n\r\nآيا چه كسانى مأمور به اين دستور بودند اختلاف شده :\r\nيك قول اينكه منظور تمام كسانى بوده‌اند كه پيغمبر - صلى اللَّه عليه و آله - آنها را بجهاد دعوت فرمود ، و صحيح هم همين قول است .\r\nو قول ديگر آن است كه منظور اهل مدينه و اطرافيان آن ميباشند .\r\nاختلاف ديگرى كه شده اين است كه آيا اين دستور مخصوص زمان رسول خدا صلى اللَّه عليه و آله است كه كسى بدون عذر نبايد از جهاد با آن حضرت تخلف كند ، و اما ساير ائمه و رهبران اين گونه نبوده‌اند و تخلف از رفتن با آنها جايز است ؟ و اين قولى است كه از قتاده نقل شده .\r\nو قول ديگر آن است كه اين آيه اختصاص به زمان آن حضرت ندارد ، و مجاهدان در هر زمان - از آغاز تا انجام اين امت - بدان مأمورند ، و اين قولى است كه اوزاعى و ابن مبارك گفته‌اند .\r\nو ابن زيد گفته : اين دستور مخصوص بصدر اسلام است كه مسلمانان اندك بودند و اما اكنون كه اسلام نيرومند گرديده و پيروانش زياد شده اين دستور ( يعنى بسيج عمومى و همگانى ) بوسيله آيهء :  « وَ ما كانَ الْمُؤْمِنُونَ لِيَنْفِرُوا كَافَّةً . . . »  « 1 » منسوخ گرديده .\r\nو اين گفتار بهتر از گفتار ديگران است زيرا اين مسئله اتفاقى است كه جهاد از واجبات كفايى است و اگر بر هر كس واجب بود از واجبات عينى بود .\r\n\r\n\r\n","description":"","footnote":"\r\n( 1 ) - آيهء بعدى همين آيه كه در صفحهء بعد با ترجمه و تفسيرش بيايد .\r\n","page_name":" 237 ","page_number":239},
  {"content":"\r\n\r\n\r\n[ سوره التوبة ( 9 ) : آيات 122 تا 125 
  ]\r\nوَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ ( 122 ) يا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ مِنَ الْكُفَّارِ وَ لْيَجِدُوا فِيكُمْ غِلْظَةً وَ اعْلَمُوا أَنَّ اللَّهَ مَعَ الْمُتَّقِينَ ( 123 ) وَ إِذا ما أُنْزِلَتْ سُورَةٌ فَمِنْهُمْ مَنْ يَقُولُ أَيُّكُمْ زادَتْهُ هذِهِ إِيماناً فَأَمَّا الَّذِينَ آمَنُوا فَزادَتْهُمْ إِيماناً وَ هُمْ يَسْتَبْشِرُونَ ( 124 ) وَ أَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَ ماتُوا وَ هُمْ كافِرُونَ ( 125 )\r\n\r\nترجمه\r\nمؤمنان نبايد همگى ( براى جنك ) كوچ كنند ، چرا نبايد از هر گروه دسته‌اى كوچ كنند تا ( كوچ كنندگان يا بازماندگان ) در كار دين علم بياموزند و چون بنزد قومشان بازگشتند ( يا قومشان بنزد آنها بازگشتند ) آنها را بترسانند شايد آنها بترسند ( 122 ) اى كسانى كه ايمان آورده‌ايد پيكار كنيد با كافرانى كه مجاور شمايند آنها بايد در شما درشتى ( و خشونتى ) ببينند و بدانيد كه خدا يار پرهيزكاران است ( 123 ) و چون سوره‌اى نازل گردد برخى از ايشان گويند : اين سوره بر ايمان كداميك از شما افزايد ؟ اما آنان كه براستى ايمان آورده‌اند ايمانشان را بيفزوده و\r\n\r\n","description":"","footnote":"","page_name":" 238 ","page_number":240},
  {"content":"\r\n\r\nشادمانى ميكنند ( 124 ) و اما آنان كه در دلشان بيمارى است پليدى ( نفاق و كفر ) بر پليديشان افزوده گردد و به حال كفر جان دادند ( 125 ) .\r\n\r\nشرح لغات :\r\nتفقه : ياد گرفتن فقه است . و فقه دانا شدن به چيزى را گويند . و در حديث سلمان است كه بزنى گفت : « فقهت » يعنى دانستى و فهميدى . و فقه در اصطلاح ، علم به احكام شرعيه را گويند و از اينرو بهر كس كه در احكام دين دانا گردد فقيه گويند و برخى گفته‌اند : فقه درك معانى استنباطى است و از اينرو بخداى سبحان « فقيه » نگويند .\r\nحذر : دورى كردن از چيزى بخاطر زيان آن .\r\nمرض : بيمارى و در اين آيه منظور از آن شك و ترديد است ، زيرا شك و ترديد بيمارى دل است كه نياز بدرمان دارد ، چنانچه بيمارى تن محتاج بدرمان است ، و بيمارى دل سخت‌تر و درمانش مشكلتر و دارويش ناياب‌تر و طبيبش كمتر است .\r\n\r\nشأن نزول :\r\nكلبى از ابن عباس روايت كرده كه رسم رسول خدا - صلى اللَّه عليه و آله - چنان بود كه چون بجنگى ميرفت جز منافقان و عذر داران كسى از رفتن با آن حضرت تخلف نميكرد و چون جنگ تبوك پيش آمد و خداوند در ضمن آيات گذشته عيبهاى منافقان و اصل نفاقشان را بيان فرمود ، مردمان با ايمان سوگند ياد كرده گفتند : به خدا قسم از اين پس در هيچ غزوه و هيچ سريه‌اى « 1 » از رفتن تخلف نخواهيم كرد ، و به همين جهت هنگامى كه رسول خدا براى رفتن بسريه‌ها دستور داد همه مسلمانان بجنگ رفتند و رسول خدا - صلى اللَّه عليه و آله - را تنها در مدينه گذاردند ، و از اينرو آيات فوق نازل شد .\r\n\r\n\r\n","description":"","footnote":"\r\n( 1 ) - غزوه بدان جنگهايى گويند كه رسول خدا - صلى اللَّه عليه و آله - خود در آن جنگ حاضر ميشد ، و سريه بدانها گويند كه عده‌اى را مأمور رفتن بجنگ ميكرد و خود در مدينه ميماند و بگفتهء ابن اسحاق در سيره مجموع غزوات آن حضرت بيست و هفت غزوه و مجموع سرايا سى و هشت سريه بوده .\r\n","page_name":" 239 ","page_number":241},
  {"content":"\r\n\r\nو مجاهد گفته : اين آيه دربارهء جمعى از اصحاب رسول خدا - صلى اللَّه عليه و آله - نازل شد كه به باديه‌هاى اطراف رفته بودند و ضمن تحصيل و جمع آورى اموال بمردمى هم كه برخورد كردند آنان را بهدايت دعوت نمودند ، مردم به آنها گفتند : شما كار خوبى نكرده‌ايد كه پيغمبر خود را رها كرده و بنزد ما آمده‌ايد ، اين گفتار سبب شد كه اينها در دل غمناك گردند و بالآخره همگى از باديه بسوى مدينه حركت كرده و بنزد رسول خدا - صلى اللَّه عليه و آله - آمدند ، خداى عز و جل بدنبال كوچ كردن دستجمعى آنان از باديه آيهء فوق را نازل فرمود .\r\n\r\nتفسير :\r\nپس از اينكه خداى تعالى در آيات پيشين با بهترين طرز ممكن مسلمانان را به جهاد تشويق نمود و آنها را از سرپيچى و تخلف از آن سرزنش فرمود ، در اين آيه بيان فرمايد كه در چه مواردى ميتوان از اين امر تخلف كرد .\r\n « وَ ما كانَ الْمُؤْمِنُونَ لِيَنْفِرُوا كَافَّةً »  اين جمله به صورت نفى است ولى معناى آن نهى مىباشد يعنى مؤمنان نبايد همگى بسوى جهاد رفته و پيغمبر را تك و تنها بگذارند .\r\nو جبائى گفته : يعنى مؤمنان نبايد همگى به منظور ياد گرفتن احكام دين از شهرهاى خود كوچ كنند و بنزد پيغمبر - صلى اللَّه عليه و آله - بيايند و ديار خود را خالى سازند .\r\n « فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ »  و در معناى اين آيه چند وجه گفته‌اند :\r\n1 - ابن عباس و قتاده و ضحاك گفته‌اند : معناى آيه اين است كه چرا نبايد از هر قبيله گروهى بجنگ بروند و گروهى ديگر براى ياد گرفتن احكام دين نزد پيغمبر - صلى اللَّه عليه و آله - بمانند ، يعنى آنها كه مانده‌اند قرآن را ياد گرفته و دستورات الهى و احكام و سنتها را بياموزند ، و اگر آياتى از قرآن در زمان غيبت مجاهدان و سربازان اسلام نازل شد ماندگان در نزد رسول خدا - صلى اللَّه عليه و آله - آنها را ياد گيرند تا پس از اينكه مجاهدان برگشتند آنها را بديشان ياد دهند و بگويند : پس از رفتن\r\n\r\n","description":"","footnote":"","page_name":" 240 ","page_number":242},
  {"content":"\r\n\r\nشما اين آيات نازل شد و ما ياد گرفته‌ايم و بدين ترتيب بدانها ياد دهند .\r\nو معناى جملهء بعدى كه فرمايد : « و لينذروا قومهم اذا رجعوا اليهم » نيز همين است كه چون آنها بنزد ايشان باز گشتند اينان قرآن را بدانها بياموزند و بوسيلهء آن بيمشان دهند .\r\n « لَعَلَّهُمْ يَحْذَرُونَ »  باشد كه آنها بترسند و بر خلاف دستور عمل نكنند و امام باقر عليه السلام در حديثى فرمود : اين دستور مال وقتى بود كه مردم زياد شدند و خداوند آنها را مأمور فرمود تا جمعى بجهاد بروند و جمعى براى ياد گرفتن احكام دين در شهر بمانند ، و جنگ روى نوبت باشد .\r\n2 - از حسن و أبى مسلم نقل شده كه گفته‌اند : دستور « تفقه » و « انذار » - ياد گرفتن احكام و بيم دادن مردم - هر دو مربوط بكوچ كنندگان و بيرون روندگان بسوى جنگ مىباشد ، و خداوند آنان را ضمن پيكار با دشمن مأمور به ياد گرفتن امور دينى نيز فرموده تا در بازگشت به شهر مردمى را كه در شهر مانده‌اند بترسانند . و معناى « تفقه در دين » - كه در آيه است - اين مىشود كه اينان در ضمن پيكار با دشمن بصيرتى پيدا كرده و به پيروزى خود بر مردمان مشرك يقين نموده و نصرت دين خدا را از نزديك ببينند ، و چون به شهر بازگشتند افراد ديگر قوم خود را كه در وطن مانده و در حال كفر بسر مىبرند از جريان مطلع ساخته و يارى خدا را از پيغمبر و مؤمنان بدانها گوشزد كنند ، و بدانها بفهمانند كه از جنگ با پيغمبر و مردمان با ايمان طرفى نبسته و سودى عايدشان نمىشود ، شايد بدينوسيله آنها از جنگ و قتال با پيغمبر - صلى اللَّه عليه و آله - بيم كنند ، و از سرنوشت كفار ديگر بر خويش بترسند .\r\nو ابو مسلم بدنبال اين قول گفته است : و بنا بر اين براى كوچ‌كنندگان سه پاداش بوده : پاداش جهاد ، و پاداش « تفقه در دين » و پاداش بيم دادن مردم خويش .\r\n3 - وجهى است كه جبائى گفته ، و آن اين است كه گويد : « تفقه در دين » مربوط بكوچ كنندگان است ، و معناى جمله چنين است : نشايد همه مؤمنان بنزد پيغمبر - صلى اللَّه عليه و آله - كوچ كنند و سرزمينهاى خود را خالى بگذارند ، بلكه بايد از\r\n\r\n","description":"","footnote":"","page_name":" 241 ","page_number":243},
  {"content":"\r\n\r\nهر ناحيه‌اى گروهى كوچ كنند تا سخن آن حضرت را بشنوند و دستورات دين را از او ياد گيرند و سپس بنزد قوم خود باز گردند ، و احكام را به اطلاع آنان برسانند و آنان را بيم دهند .\r\nجبائى بدنبال اين گفتار گويد : مقصود از « نفر » ( كوچ كردن ) بيرون رفتن براى تحصيل علم است ، و اينكه آن را « نفر » ناميده بخاطر آن است كه در اين راه مجاهده و پيكار با دشمنان بايد كرد .\r\nقاضى ابو عاصم گويد : از اين آيه مطلب ديگرى بدست آيد كه غربت ( و دورى از وطن ) خصوصيتى در تحصيل علم و فرا گرفتن احكام دين دارد ، انسان ميتواند در غربت چيزهايى ياد بگيرد كه در وطن براى او ميسر نيست .\r\n « يا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ مِنَ الْكُفَّارِ »  يعنى با كفارى كه با شما نزديكند كار زار كنيد چه از نظر نسب با شما نزديك باشند و چه از نظر مكان و منزل .\r\nحسن گويد : اين قبل از دستور كار زار با همهء مشركين بود و ديگرى گفته : اين حكم را در اينزمان نيز بايد اجرا كرد ، زيرا براى اهل هيچ شهرى شايسته نيست كه به كار زار دشمنان دور دست بروند و نزديكان را واگذارند زيرا اين كار منجرّ به زيان گردد ، و چه بسا همين وضع آنان را از مسير خود باز دارد جز آنكه ميان مسلمانان و دشمنان نزديكشان معاهده و پيمان صلح برقرار شده باشد كه در اين صورت گذشتن از دشمنان نزديك براى جنگ با دوردستان بهر نحو كه زمامدار مسلمانان صلاح بداند مانعى ندارد .\r\nو اين آيه دلالت دارد كه مردم هر ناحيه و مرزى - هر گاه از هجوم دشمن بر حدود اسلام بيم داشته باشند - بر آنها واجب است از خود دفاع كنند اگر چه امام عادلى نيز در ميان آنها نباشد .\r\nابن عباس گويد : آنها به كارزار با دشمنان نزديك و نزديكتر مأمور شده بودند مانند بنى قريضه و بنى النضير و أهل خيبر و فدك . ابن عمر گويد : آنها اهل روم بودند كه در شام سكونت داشتند . و شام بمدينه نزديكتر از عراق بود و هر گاه از حسن راجع به -\r\n\r\n","description":"","footnote":"","page_name":" 242 ","page_number":244},
  {"content":"\r\n\r\nكار زار با روم و ترك و ديلم پرسش ميشد اين آيه را ميخواند .\r\n « وَ لْيَجِدُوا فِيكُمْ غِلْظَةً »  و بايد آنها در شما درشتى ببينند . ابن عباس گفته : « غلظت » در اينجا به معناى شجاعت است . و مجاهد گفته : يعنى سختى ، و حسن گفته : يعنى صبر و پايدارى در جهاد ، و معناى آيه اين است كه اينان بايد خلاف نرمش و رقت را كه همان خشونت و سخت‌گيرى است از شما احساس كنند تا جلوگير و مانع آنها گردد .\r\n « وَ اعْلَمُوا أَنَّ اللَّهَ مَعَ الْمُتَّقِينَ »  و بدانيد كه خدا كمك كار و ياور آن كسانى است كه از شرك پرهيز ميكنند ، و كسى كه خدا ياور او باشد احدى بر او چيره و غالب نگردد .\r\nدر اينجا دوباره سخن از منافقان بميان آورده فرمايد :\r\n « وَ إِذا ما أُنْزِلَتْ سُورَةٌ . . . »  و چون سوره‌اى از قرآن نازل گردد ، برخى از اين منافقان از روى انكار ببرخى ديگر گويند :\r\n « أَيُّكُمْ زادَتْهُ هذِهِ إِيماناً »  اين سوره بر ايمان كداميك از شماها افزود ؟ و برخى گفته‌اند : يعنى منافقان ( از روى تمسخر ) بمردمان با ايمانى كه دچار ضعف ايمان هستند گويند : اين سوره بر ايمان - يعنى بر يقين و بصيرت - كداميك از شما افزود ؟\r\n « فَأَمَّا الَّذِينَ آمَنُوا فَزادَتْهُمْ إِيماناً »  اما مؤمنان با اخلاص گذشته بر ايمانى كه به خدا دارند تصديق بدستورات و فرائض الهى نيز بر آن افزوده گردد ، و اين معنايى است كه ابن عباس كرده است ، و وجه زيادتى ايمان آنها به اين است كه آنان بدانچه قبلا نازل شده بود ايمان داشتند و آنچه نيز اكنون نازل گشته ايمان آورند ( و تصديق كنند )  « وَ هُمْ يَسْتَبْشِرُونَ »  و آنان خورسند گشته و يكديگر را مژده دهند ، و از نزول آن سوره چهره‌هاشان باز شده و خوشحالند .\r\n « وَ أَمَّا الَّذِينَ فِي قُلُوبِهِمْ مَرَضٌ . . . »  و اما آنان كه در دلشان بيمارى است يعنى ترديد و نفاق است . نفاق و كفرى بر نفاق و كفرشان افزون گردد ، زيرا اينان همانطور كه در سوره‌هاى قبلى شك و ترديد داشتند در اين سوره نيز شك دارند ، و همين معناى افزوده شدن و زيادى است .\r\nو اينكه كفر در اينجا « رجس » - پليدى - ناميده شده از روى مذمت آن و توجه به\r\n\r\n","description":"","footnote":"","page_name":" 243 ","page_number":245},
  {"content":"\r\n\r\nاين نكته است كه همانطورى كه اجتناب و دورى از پليديها لازم است پرهيز و اجتناب از كفر نيز لازم مىباشد ، و اينكه افزودن را بسوره نسبت داده ( و فرموده است : آن سوره بر پليدى آنان ميأفزايد ) بخاطر آن است كه نزول سوره موجب افزوده شدن پليدى آنان گرديد و اين مثل آنست كه گويند : « كفى بالسلامة داء » ( همان سلامتى براى درد و بيمارى تو كافى است ) و شاعر نيز گفته : « و حسبك داء أن تصح و تسلما » ( همين درد تو را كافى است كه صحيح و سالم گردى ) .\r\n « وَ ماتُوا وَ   هُمْ كافِرُونَ »  يعنى همان شك و ترديدى كه اينان در مورد نزول سوره‌ها از جانب خداى تعالى داشتند منجر شد كه آنها بر حال كفر بميرند و ببدترين بازگشت باز گردند\r\n.\r\n\r\n","description":"","footnote":"","page_name":" 244 ","page_number":246},
  {"content":"\r\n\r\n\r\n[ سوره التوبة ( 9 ) : آيات 126 تا 129 
  ]\r\nأَ وَ لا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ ثُمَّ لا يَتُوبُونَ وَ لا هُمْ يَذَّكَّرُونَ ( 126 ) وَ إِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ هَلْ يَراكُمْ مِنْ أَحَدٍ ثُمَّ انْصَرَفُوا صَرَفَ اللَّهُ قُلُوبَهُمْ بِأَنَّهُمْ قَوْمٌ لا يَفْقَهُونَ ( 127 ) لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ ( 128 ) فَإِنْ تَوَلَّوْا فَقُلْ حَسْبِيَ اللَّهُ لا إِلهَ إِلاَّ هُوَ عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ ( 129 )\r\n\r\nترجمه :\r\nآيا اينان نمىبينند كه در هر سال يك بار يا دو بار آزمايش ميشوند و باز هم پس از آن نه توبه كنند و نه پند گيرند ( 126 ) و چون سوره‌اى نازل گردد برخى از آنها ببرخى ( ديگر ) نگاه كنند و ( گويند ) آيا كسى شما را مىبيند ، آن گاه باز ميگردند خدا دلهاشان را برگرداند كه آنها مردمى هستند كه فهم نميكنند ( 127 ) بحقيقت براى شما پيغمبرى از خودتان آمد كه رنج بردن شما بر او گرانست و نسبت به ( ايمان ) و ( نجات ) شما بسيار حريص است و بمؤمنان رءوف و مهربانست ( 128 ) اگر ( از تو ) روى بگردانند بگو خدا مرا بس است معبودى جز او نيست به دو توكل كنم كه او پروردگار عرش بزرگ است ( 129 ) .\r\n\r\n","description":"","footnote":"","page_name":" 245 ","page_number":247},
  {"content":"\r\n\r\n\r\nشرح لغات :\r\nعزيز : به معناى سخت . و عزيز در صفات خداى تعالى به معناى منيع و نيرومندى است كه هر چه بخواهد انجام دهد بر او گران نيست .\r\nعنت : برخورد با رنج و آزارى است كه سينه را تنگ كند .\r\nتوكل : واگذاردن كار است به خدا روى اطمينان و اعتماد بحسن تدبير و كفايت او .\r\n\r\nتفسير :\r\nسپس خداى سبحان اين مطلب را ياد آورى فرموده كه اين منافقان از نظر و تدبر در چيزهايى كه موجب تنبه و شايستهء تدبر است رو گردانده و اعراض ميكنند ، و از اينرو فرمايد :\r\n « أَ وَ لا يَرَوْنَ أَنَّهُمْ يُفْتَنُونَ . . . »  آيا اين منافقان نمىدانند يا نمىبينند كه مورد آزمايش و امتحان قرار گيرند .\r\n « فِي كُلِّ عامٍ مَرَّةً أَوْ مَرَّتَيْنِ »  در هر سالى يك بار يا دو بار به بيماريها و گرسنگى و اين خود خبر دهندهء مرگ است .\r\n « ثُمَّ لا يَتُوبُونَ وَ لا هُمْ يَذَّكَّرُونَ »  و با اينحال از گفتهء خود باز نگشته و متذكر نعمتهاى خدا كه در وجود آنها است نيستند ، و از ابن عباس و حسن نقل شده كه گفته‌اند :\r\nيعنى اينها بوسيلهء جهاد در ركاب رسول خدا - صلى اللَّه عليه و آله - امتحان شوند ، كه نصرت و يارى خدا را كه از پيغمبر فرموده مشاهده ميكنند ، و همچنين ابتلاى دشمنان آن حضرت را بقتل و اسارت مىبينند . . و مجاهد گفته : يعنى بقحطى و گرسنگى امتحان شوند . و مقاتل گفته : بوسيلهء دريده شدن پرده و آشكار شدن خبث سريره و ناپاكى باطنشان امتحان گردند ، و ضحاك گويد : بوسيلهء بلا و جلاى از وطن و نيامدن باران و از بين رفتن ميوه‌ها .\r\n « وَ إِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ »  و چون در وقتى كه حضور پيغمبر هستند سوره‌اى از قرآن نازل گردد شنيدن آن سوره را خوش ندارند و بهمديگر مىنگرند ، و اشاره مىكنند .\r\n\r\n","description":"","footnote":"","page_name":" 246 ","page_number":248},
  {"content":"\r\n\r\n « هَلْ يَراكُمْ مِنْ أَحَدٍ »  كه آيا كسى شما را ديد ؟ و اينكه اين كار را مىكنند بدانجهت است كه چون منافق و دورو هستند و ترس آن را دارند كه كسى از حالشان مطلع گردد از اينرو با اشاره گفتگو مىكنند . . . و سپس برخاسته و ميروند . و اين نحو گفتگوى رمزى و اشاره‌اى براى آنست كه مىترسند آيه‌اى درباره‌شان نازل گردد و رسواشان سازد از اينرو به زبان چيزى نمىگويند و با چشم و اشاره با هم سخن گويند .\r\nو برخى گفته‌اند : معناى آيه اين است كه منافقان به يكديگر نگاههاى طعن و انكار به قرآن ميكردند و سپس بهم ميگفتند : آيا احدى از مسلمانان ما را ديدار كرد ، و چون يقين ميكردند كه كسى آنها را نديده هر چه ميتوانستند دربارهء طعن به قرآن ميگفتند ، و هر گاه ميدانستند كه شخصى آنها را ديده است خوددارى ميكردند .\r\n « ثُمَّ انْصَرَفُوا »  سپس از مجلس روگردان ميشده و ميرفتند ، و برخى گفته‌اند :\r\nيعنى از ايمان روگردان مىشدند .\r\n « صَرَفَ اللَّهُ قُلُوبَهُمْ »  خدا دلهاشان را روگردان كند از آن بهره‌هايى كه مردمان با ايمان مىبرند و بدان شادمان ميشوند . و بعضى گفته‌اند : يعنى خدا دلهاى آنها را از رحمت و ثواب خويش محروم گرداند بكيفر رو گرداند نشان از ايمان به قرآن كريم و انصرافشان از مجلس پيغمبر - صلى اللَّه عليه و آله - . و برخى ديگر گويند : اين جمله صورت نفرين دارد يعنى خدايشان خوار سازد كه مستحق خوارى هستند ، و نفرين خدا بر بندگان صورت تهديد دارد و خبر از دچار شدن به عذاب ميدهد .\r\n « بِأَنَّهُمْ قَوْمٌ لا يَفْقَهُونَ »  و اين بدانجهت است كه اينان منظور خداى تعالى را از خطاب وى فهم نمىكنند زيرا دقت در آن نمىكنند .\r\n « لَقَدْ جاءَكُمْ رَسُولٌ مِنْ أَنْفُسِكُمْ »  منظور از رسول : محمد - صلى اللَّه عليه و آله - مىباشد يعنى پيغمبرى از جنس خودتان از بشر ، و از عرب ، و از بنى اسرائيل براى شما آمد ، و اين معنايى است كه از سدّى نقل شده ، و ابن عباس گويد : مخاطب در اين آيه عربها هستند ، و در ميان عرب قبيله‌اى نيست جز آنكه با پيغمبر - صلى اللَّه عليه و آله - از طريقى نسبت دارند .\r\n\r\n","description":"","footnote":"","page_name":" 247 ","page_number":249},
  {"content":"\r\n\r\nو از امام صادق عليه السلام روايت شده كه فرمود : منظور اين است كه آن حضرت از روى ازدواج صحيح به دنيا آمد و آلوده به وضع ناهنجار زمان جاهليت نشده بود ، و ابن عباس در حديثى از رسول خدا - صلى اللَّه عليه و آله - روايت كرده كه آن حضرت فرمود :\r\nوضع ازدواجهاى نامشروع زمان جاهليت در من تأثيرى نداشته و من از روى نكاح و ازدواج صحيحى چون ازدواج اسلام به دنيا آمدم .\r\nو اينكه خداوند بر مردم منت نهاده كه آن حضرت از جنس خود شما است جهتش روشن است ، زيرا وقتى وضع ولادت و زادگاه و اصل و نسب او را دانستند و در كوچكى و بزرگى او را از نزديك مشاهده كردند ، و صداقت و امانت او را دانستند ، و عملى كه موجب نقصى در زندگى او باشد از وى سراغ نداشتند بايد بهتر موجب پذيرفتن سخنان و انقياد آنان در مقابل او گردد .\r\n « عَزِيزٌ عَلَيْهِ ما عَنِتُّمْ »  و زيانى كه در اثر ترك ايمان بشما ميرسد بر وى دشوار و ناگوار است ، و كلبى و ضحاك گفته‌اند : يعنى گناهانى كه شما انجام ميدهيد بر وى سخت است ، و قتيبى گفته : يعنى آنچه موجب رنج و زيان شما گردد بر او سخت و دشوار است ، و ابن انبارى گويد : يعنى آنچه موجب هلاكت شما گردد .\r\n « حَرِيصٌ عَلَيْكُمْ »  حسن و قتاده گفته‌اند : يعنى حريص است بر آن كسانى كه ايمان نياورده‌اند كه بلكه ايمان آورند .\r\n « بِالْمُؤْمِنِينَ رَؤُفٌ رَحِيمٌ »  نسبت بمؤمنان رءوف و مهربان است . و برخى گفته‌اند :\r\n« رءوف » و « رحيم » هر دو بيك معنى است ، و رأفت شدت رحمت را گويند . و برخى گويند :\r\nيعنى نسبت بمطيعان رءوف و نسبت بگنهكاران رحيم است ، و يا نسبت بخويشان رءوف و نسبت بدوستان رحيم است ، نسبت به آنان كه او را ديدار ميكنند رءوف و نسبت به آنان كه او را نديده‌اند رحيم است .\r\nو بعضى از گذشتگان گفته‌اند : خداى سبحان براى هيچيك از پيغمبران دو نام از نامهاى خود را در يك جا جمع نكرده جز براى پيغمبر اكرم - صلى اللَّه عليه و آله - كه فرمود :  « . . . بِالْمُؤْمِنِينَ رَؤُفٌ رَحِيمٌ »  و دربارهء خود نيز فرمود :  « إِنَّ اللَّهَ بِالنَّاسِ لَرَؤُفٌ رَحِيمٌ » \r\n\r\n","description":"","footnote":"","page_name":" 248 ","page_number":250},
  {"content":"\r\n\r\n « فَإِنْ تَوَلَّوْا »  و اگر از حق و پيروى پيغمبر رو گردانده و از قبول آن سرپيچى نمودند و برخى گفته‌اند : يعنى اگر از تو و از اقرار كردن به نبوتت رو گردان شدند .\r\n « فَقُلْ حَسْبِيَ اللَّهُ . . . »  بگو خدا مرا بس است كه او بر هر چيز قادر و توانا است ، معبودى جز او نيست بر او توكل و اعتماد كرده و كارهايم را به دو واگذار ميكنم .\r\n « وَ هُوَ رَبُّ الْعَرْشِ الْعَظِيمِ »  و او پروردگار عرش بزرگ است . و اينكه نام عرش را بالخصوص ذكر فرمود ( با اينكه خدا پروردگار هر چيزى است ) بخاطر بزرگداشت آن و به جهت آنست كه وقتى خداوند پروردگار عرش با آن عظمت باشد پروردگار چيزهاى كوچكتر از آن نيز خواهد بود . ابو مسلم گفته : عرش به معناى سلطنت و ملك است ، يعنى پروردگار پادشاهى بزرگ در آسمانها و زمين . و بعضى گفته‌اند : اين آيه آخرين آيه‌اى است كه از آسمان نازل شد ، و آخرين سورهء كاملى كه نازل گشت سورهء برائة بود . و قتاده گفته :\r\nآخرين آيه‌اى كه از آسمان نازل شد همين دو آيه بود\r\n.\r\n\r\n","description":"","footnote":"","page_name":" 249 ","page_number":251},
  {"content":"\r\n\r\n\r\nسورهء يونس\r\nبيشتر مفسران گفته‌اند كه اين سوره در مكه نازل شده ولى ابن عباس و قتاده گويند : سه آيهء آن يعنى از آيهء  « فَإِنْ كُنْتَ فِي شَكٍّ . . . »  تا سه آيه ، در مدينه و ما بقى در مكه نازل گرديد . و ابن مبارك گويد : جز آيهء  « وَ مِنْهُمْ مَنْ يُؤْمِنُ بِهِ . . . »  كه در شأن يهود نازل شد ما بقى آن مكى است .\r\n\r\nفضيلت اين سوره\r\nابى بن كعب از رسول خدا - صلى اللَّه عليه و آله - روايت كرده كه فرمود : هر كس اين سوره را بخواند ده حسنه خدا به دو عطا مىكند بشمارهء هر كس كه يونس پيغمبر را تصديق كرده و يا تكذيب نموده ، و بشمارهء هر كس كه همراه فرعون غرق شده است .\r\nو از امام صادق عليه السلام روايت شده كه فرمود : هر كه سورهء يونس را در هر دو ماه يا سه ماه ( يك بار ) بخواند ترس آنكه وى از جاهلان باشد براى او نيست ، و در روز قيامت از مقربان خواهد بود .\r\n\r\n","description":"","footnote":"","page_name":" 250 ","page_number":252},
  {"content":"\r\n\r\n\r\n[ سوره يونس ( 10 ) : آيات 1 تا 2 
  ]\r\nبِسْمِ اللَّهِ الرَّحْمنِ الرَّحِيمِ\r\nالر تِلْكَ آياتُ الْكِتابِ الْحَكِيمِ ( 1 ) أَ كانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ أَنْ أَنْذِرِ النَّاسَ وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ قالَ الْكافِرُونَ إِنَّ هذا لَساحِرٌ مُبِينٌ ( 2 )\r\n\r\nترجمه\r\nبنام خداوند بخشايندهء مهربان . الف ، لام ، را اين آيه‌هاى كتاب محكمه ( الهى ) است ( 1 ) آيا براى اين مردم شگفت‌آور است كه وحى كنيم به مردى از ايشان كه مردم را بترسان و نويد ده آنان را كه ايمان آورده‌اند بمقام والايى كه نزد پروردگارشان دارند كافران گويند : اين ( مرد ) جادوگرى است آشكار ( 2 ) .\r\n\r\nشرح لغات :\r\nآية : نشانه‌اى است كه از جهت مخصوصى بمقطع سخن آگاهى دهد .\r\nحكيم : در اينجا به معناى محكم است . چنانچه اعشى در شعر خود گويد :\r\n و غريبة تأتى الملوك حكيمة * قد قلتها ليقال من ذا قالها « 1 » \r\nو برخى گفته‌اند : حكيم به معناى حاكم ( و داور ) است بدليل آنكه خداوند در جاى ديگر دربارهء قرآن فرمود :  « لِيَحْكُمَ بَيْنَ النَّاسِ فِيمَا اخْتَلَفُوا فِيهِ »  .\r\nقدم : بگفتهء ازهرى چيزى است كه انسان آن را پيش از خود ميفرستد كه براى وى ذخيره‌اى باشد . و ابن اعرابى گفته : قدم به معناى متقدم در شرف است . و ابو عبيده\r\n\r\n\r\n","description":"","footnote":"\r\n( 1 ) - و قصيدهء شگفت‌آور و محكمى را كه بدربار سلاطين روم سرودم تا پرسيده شود كه چه شخصى آن را سروده . و شاهد در حكيمه است كه به معناى محكمه مىباشد .\r\n","page_name":" 251 ","page_number":253},
  {"content":"\r\n\r\nو كسايى گفته‌اند : هر كس در كار خير و يا كار شرى پيش قدم شود عرب او را « قدم » گويند ، چنانچه گويند : فلانى را در اسلام قدمى است . يعنى تقدم دارد .\r\n\r\nتفسير :\r\nمعناى حروف معجمهء اوائل سوره‌ها پيش از اين ( در سورهء بقرة ) گفته شد .\r\n  « تِلْكَ آياتُ الْكِتابِ الْحَكِيمِ »   يعنى آيه‌هايى كه ذكر آن در پيش شده يا آيه‌هايى كه بر محمد نازل گرديده آنها آيات كريم قرآنى است كه از هر باطلى محفوظ و از هر فساد و تباهى ممنوع است . اختلاف و دروغى در آن نيست .\r\nو برخى گفته‌اند : « تلك » اشاره بسوره‌هاى قرآن است . يعنى اين سوره‌ها آيه‌هاى كتاب حكيم يعنى لوح محفوظ است ، و اينكه آن را محكم ناميده چون گوياى بحكمت است ، و يا براى آنكه علوم و حكمت را جمع كرده . و قولى است كه علت توصيف كتاب به « حكيم » آن است كه كتاب دليل و راهنماى بر حق است مانند كسى كه گوياى به حق باشد ، و هم براى آنكه به انسان معرفت و بينشى ميدهد كه بدانوسيله راه هلاكت را از طريق نجات و رستگارى تميز ميدهد .\r\n « أَ كانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ أَنْ أَنْذِرِ النَّاسَ »  جمله به صورت استفهام است اما منظور انكار است ( و باصطلاح استفهام انكارى است ) و چنانچه بعضى گفته‌اند :\r\nمنظور از « ناس » - مردم - نيز مردم مكه هستند ، يعنى ما در شگفتيم كه آيا خداى سبحان جز يتيم ابى طالب كسى را پيدا نكرد كه وى را بعنوان پيغمبرى براى مردم بفرستد . و روى اين ترتيب معناى آيه اين مىشود كه : آيا اينكه ما بيكى از اين مردم وحى كرديم تا مردم را بترساند موجب تعجب و شگفت است ! يعنى براى چه تعجب ميكنند و چرا بايد تعجب كنند كه ما به مردى از خودشان وحى كنيم ! با اينكه اينجا جاى تعجب نيست ، و پيش نظر هر عاقلى چنين برنامه‌اى لازم و واجب بود ، زيرا وقتى خداى - تعالى عقل بندگانش را كامل فرمود ، و معرفت خويش و اداى شكرش را بر آنان واجب ساخت ، و اين هم معلوم بود كه آنها به اين راه نيايند و اصلاح نگردند جز بوسيلهء شخصى كه از نزديك بيايد و آنها را به خدا دعوت كند ، و كسى باشد كه آنها را به ياد خدا انداخته\r\n\r\n","description":"","footnote":"","page_name":" 252 ","page_number":254},
  {"content":"\r\n\r\nو متنبهشان سازد ، در اين صورت از روى حكمت انجام چنين كارى بر خداوند لازم بود .\r\nسپس بدنبال اين مطلب خداوند آن وجهى را كه بخاطر آن پيغمبر را فرستاد و آنچه را به دو وحى كرده ذكر فرموده با اين جمله كه گويد : ما به دو وحى كرديم كه مردم را به عذاب آگاه كن ، و بدان بيمشان ده .\r\n « وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ »  و وسيلهء شرافت و خلود در نعمتهاى بهشتى را براى آنها معرفى كن ، تا ضمناً ارزش و ارج اعمال صالح و كارهاى نيك هم معلوم گردد . و برخى گفته‌اند : منظور از « قدم صدق » پاداش نيك و مقام ارجمندى است كه در نتيجهء پيش فرستادن اعمال نيك بدان داده شود . و يا منظور سعادتى است كه قبلا براى آنها سبق ذكر يافته . و اين هر دو وجه از ابن عباس نقل شده . و مؤيد اين قول دوم است آيهء شريفه :  « إِنَّ الَّذِينَ سَبَقَتْ لَهُمْ مِنَّا الْحُسْنى . . . »  « 1 » .\r\nو قول ديگر آن است كه معناى  « قَدَمَ صِدْقٍ »  پيش انداختن خداوند آنها را در روز قيامت مىباشد ، چنانچه در آن حديث نيز فرموده است : « نحن الآخرون السابقون يوم القيامة » - مائيم آن امتى كه از نظر زمان آخرين امت هستيم ولى در روز قيامت بر ديگران سبقت جوييم - و برخى گويند :  « قَدَمَ صِدْقٍ »  يعنى شفاعت محمد - صلى اللَّه عليه و آله - در روز قيامت . و اين وجهى است كه ابو سعيد خدرى گفته و از امام صادق عليه السلام نيز روايت شده .\r\n « قالَ الْكافِرُونَ إِنَّ هذا لَساحِرٌ مُبِينٌ »  كافران گويند : اين پيغمبر ساحرى است كه سحرش آشكار است . و اين سخن دليل بر عجز و ناتوانى آنها از معارضه با قرآن كريم بوده كه به اين گفتار متوسل شده‌اند ، و آن را بسحر و جادو منسوب داشته‌اند .\r\n\r\n\r\n","description":"","footnote":"\r\n( 1 ) - سورهء انبياء آيهء 101\r\n","page_name":" 253 ","page_number":255},
  {"content":"\r\n\r\n\r\n[ سوره يونس ( 10 ) : آيات 3 تا 4 
  ]\r\nإِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الْأَمْرَ ما مِنْ شَفِيعٍ إِلاَّ مِنْ بَعْدِ إِذْنِهِ ذلِكُمُ اللَّهُ رَبُّكُمْ فَاعْبُدُوهُ أَ فَلا تَذَكَّرُونَ ( 3 ) إِلَيْهِ مَرْجِعُكُمْ جَمِيعاً وَعْدَ اللَّهِ حَقًّا إِنَّهُ يَبْدَؤُا الْخَلْقَ ثُمَّ يُعِيدُهُ لِيَجْزِيَ الَّذِينَ آمَنُوا وَ عَمِلُوا الصَّالِحاتِ بِالْقِسْطِ وَ الَّذِينَ كَفَرُوا لَهُمْ شَرابٌ مِنْ حَمِيمٍ وَ عَذابٌ أَلِيمٌ بِما كانُوا يَكْفُرُونَ ( 4 )\r\n\r\nترجمه :\r\nبحقيقت پروردگار شما آن خدايى است كه آسمانها و زمين را در شش روز آفريد آن گاه بعرش پرداخت ، كار را تدبير كند ، شفيعى جز پس از اذن او نيست اين خداوند بحقيقت پروردگار شما است او را بپرستيد چرا متذكر نمىشويد ( 4 ) بازگشت شما همگى بسوى او است ، وعدهء خدا حق است ، براستى او است كه خلق را در ابتداء بيافريد سپس بازش گرداند تا آنان را كه ايمان آورده و كار شايسته كردند بعدل و انصاف پاداش دهد ، و كسانى كه كفر ورزيده‌اند آنها را است شرابى از آب جوشان و عذابى دردناك بكيفر آنكه كفر ميورزيدند .\r\n\r\nشرح لغات :\r\nقسط - بكسر قاف - به معناى عدالت است ، و نيز به معناى نصيب و بهره آمده و بفتح قاف به معناى جور و بىعدالتى . و بفتح قاف و سين هر دو ، به معناى كجى و\r\n\r\n","description":"","footnote":"","page_name":" 254 ","page_number":256},
  {"content":"\r\n\r\nاعوجاج در پاها .\r\nحميم : آبى را گويند كه با آتش داغ شده و بحدّ اعلاى داغى رسيده است .\r\n\r\nتفسير :\r\n « إِنَّ رَبَّكُمُ »  يعنى آفريدگار و خالق و مالك تدبير كار شما و كسى كه پرستش او بر شما واجب است .\r\n « اللَّهُ الَّذِي خَلَقَ السَّماواتِ وَ الْأَرْضَ »  خدايى است كه آسمانها و زمين را پديد آورد ، و با اينهمه عجائب صنعت و حكمتهاى بديع آفريد .\r\n « فِي سِتَّةِ أَيَّامٍ »  در شش روز بدون كم و زياد با اينكه خدا قادر بود آنها را دفعتاً ايجاد كند ، و جهت آن همان مصلحت حال فرشتگان و عبرت آنان و غير آنها در اطلاع از اين جريان بود ، و همچنين تغيير حال انسانها و بيرون آمدن ميوه‌ها و گلها تدريجاً كه هر يك براى تدبر و عبرت آنان تأثير بيشترى داشت با اينكه خداوند قادر بود كه تمامى آنها را در مدتى كمتر از يك چشم بهمزدن بيافريند زيرا اين ترتيب تدريجى خلقت توهم تصادف و اتفاق در خلقت را ضعيف‌تر ميسازد .\r\n « ثُمَّ اسْتَوى عَلَى الْعَرْشِ »  تفسير آن در سورهء اعراف گذشت ، و بعضى گفته‌اند :\r\nمنظور از عرش در اينجا آسمانها و زمين است . زيرا آنها بناى او است و عرش نيز بمعنى بنا است ، و اما آن عرش معظمى كه خدا فرشتگان را ملزم بر گردش بدور آن و اعظام و تكريمش فرموده ، و منظور خداى تعالى در آيهء  « الَّذِينَ يَحْمِلُونَ الْعَرْشَ وَ مَنْ حَوْلَهُ »  « 1 » نيز مىباشد ، غير از اين عرش است .\r\nو برخى گفته‌اند : « ثم » در اينجا به معناى « واو » است ( يعنى : و استوى على العرش ) .\r\nو ديگرى گفته : لفظ « ثم » و در اينجا براى فهماندن معناى تدبير در كار آمده ، يعنى پس از آنكه آسمانها و زمين را آفريد دست به كار تدبير ( و ادارهء كار ) آنها شد چنانچه استواء پادشاه بر تاج و تخت پادشاهى به آنست كه بتدبير كار استيلا يابد و چون تدبير همهء كارها از طرف عرش صادر گردد از اينرو نام عرش ذكر شده و به همين جهت است\r\n\r\n\r\n","description":"","footnote":"\r\n( 1 ) - سورهء غافر آيهء 7 .\r\n","page_name":" 255 ","page_number":257},
  {"content":"\r\n\r\nكه مردم براى خواستن حاجتهاى خود دست به طرف عرش بلند ميكنند .\r\n « يُدَبِّرُ الْأَمْرَ »  يعنى كار را اندازه‌گيرى كرده و به ترتيب خود جارى ساخت و روى مراتبى مرتب نمود با توجه به اينكه استحكام و دوام عاقبت آنها را نيز منظور داشته .\r\n « ما مِنْ شَفِيعٍ إِلَّا مِنْ بَعْدِ إِذْنِهِ »  شفيعى نيست جز باذن وى . و اينكه نام شفاعت بميان آمده و اين كلام را فرموده در صورتى كه ذكرى از شفيعان نشده بود ، بدانجهت است كه كفار مىگفتند : اين بتها پيش خدا از ما شفاعت كنند ، خداى سبحان در اين آيات بيان فرموده كه شفيعان در صورتى نزد او شفاعت كنند كه وى اذن شفاعت بدانها بدهد ، و اين بتهايى كه درك و عقل ندارند چگونه مىتوانند شفاعت كسى را بكنند . با اينكه هيچيك از فرشتگان و پيغمبران نيز بدون اذن و اجازهء او نميتوانند شفاعت كسى را بكنند .\r\n « ذلِكُمُ اللَّهُ رَبُّكُمْ »  يعنى آن كسى كه متصف به اين اوصاف است همان معبود شما است .\r\n « فَاعْبُدُوهُ . . . »  تنها او را بپرستيد كه جز او معبودى نداريد ، و شايستهء اين اوصاف كسى جز او نيست ، و اين بتان را پرستش نكنيد .\r\n « إِلَيْهِ مَرْجِعُكُمْ جَمِيعاً »  مرجع دو معنا دارد : يكى اينكه به معناى مصدر يعنى رجوع باشد . و ديگر اينكه اسم مكان و به معناى جايگاه رجوع باشد .\r\n « وَعْدَ اللَّهِ حَقًّا »  اين وعده‌اى كه خدا به بندگانش داده و عده‌اى حق و راست است .\r\n « إِنَّهُ يَبْدَؤُا الْخَلْقَ ثُمَّ يُعِيدُهُ »  كه در آغاز آنها را پديد آورده و دوباره پس از مرگ ايشان را باز گرداند .\r\n « لِيَجْزِيَ الَّذِينَ آمَنُوا وَ عَمِلُوا الصَّالِحاتِ بِالْقِسْطِ »  تا پاداش اعمال نيك مردمان با ايمان را از روى عدالت بدهد ، و چيزى از پاداش آنها كم نخواهد كرد .\r\n « وَ الَّذِينَ كَفَرُوا لَهُمْ شَرابٌ مِنْ حَمِيمٍ »  آنان كه كفر ورزيدند آبى جوشان براى آنها است كه در حرارت به حد اعلا رسيده است .\r\n « وَ عَذابٌ أَلِيمٌ بِما كانُوا يَكْفُرُونَ »  و عذابى دردناك بكيفر كفرشان .\r\n\r\n","description":"","footnote":"","page_name":" 256 ","page_number":258},
  {"content":"\r\n\r\n\r\nارتباط اين آيه با آيات پيش از آن\r\nارتباط اين آيه با آيات پيش بدان است كه چون فرمود : « آيا عجب است براى اين مردم كه . . . » ممكن بود بگويند : چگونه عجب نباشد با اينكه ما اطلاعى از آن خدايى كه اين پيغمبر را فرستاده نداريم و به همين جهت خداوند اين آيات را در معرفى خود نازل فرمود - أصم گفته : ممكن است اين آيات ارتباطى بآيات قبل نداشته باشد و خداوند براى احتجاج بر بندگان ، با ذكر اين آيات بدايع خلقت خود را در آسمان‌ها و زمين‌ها بيان فرموده\r\n.\r\n\r\n","description":"","footnote":"","page_name":" 257 ","page_number":259},
  {"content":"\r\n\r\n\r\n[ سوره يونس ( 10 ) : آيات 5 تا 6 
  ]\r\nهُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ ما خَلَقَ اللَّهُ ذلِكَ إِلاَّ بِالْحَقِّ يُفَصِّلُ الْآياتِ لِقَوْمٍ يَعْلَمُونَ ( 5 ) إِنَّ فِي اخْتِلافِ اللَّيْلِ وَ النَّهارِ وَ ما خَلَقَ اللَّهُ فِي السَّماواتِ وَ الْأَرْضِ لَآياتٍ لِقَوْمٍ يَتَّقُونَ ( 6 )\r\n\r\nترجمه :\r\nأو است كه خورشيد را درخشان و ماه را تابان كرد و براى آن منزلهايى مقرر فرمود تا شمارهء سالها و حساب را بدانيد ، خدا اينها را جز به حق ( و درستى ) نيافريد ، و اين آيه‌ها را براى مردمى كه ميدانند ( و در آيات حق به خوبى تدبر ميكنند ) شرح ميدهد ، همانا در اختلاف شب و روز و آنچه را خدا در آسمانها و زمين آفريده است نشانه‌هايى است براى مردمى كه پرهيزكارى ميكنند .\r\n\r\nشرح لغات :\r\nجعل : ايجاد چيزيست بر وصفى كه پيش از آن بدان وصف نبوده .\r\nضياء : جميع ضوء و يا مصدر است .\r\nليل : وقت غروب خورشيد تا طلوع فجر دوم .\r\nنهار : عبارت از پهن شدن نور خورشيد از طلوع فجر دوم تا غروب خورشيد .\r\n\r\nتفسير :\r\nآن گاه خداوند براى استدلال بر توحيد آيات ذيل را نيز بر آنها افزوده چنين فرمايد :\r\n\r\n","description":"","footnote":"","page_name":" 258 ","page_number":260},
  {"content":"\r\n\r\n « هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً »  يعنى در روز خورشيد را نور قرار داد و در شب ماه را .\r\nو « ضياء » در كشف تاريكيها از نور قوىتر است و بر نور زيادتى دارد .\r\n « وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ »  و ماه را منزلهاى معلومى تقدير كرد ، تا بوسيلهء آن منزلها شمارهء سالها و اول و آخر هر ماه و پايان هر سال و اندازهء آن را بدانيد . و خورشيد و ماه دو نشانه از نشانه‌هاى بزرگ خداى تعالى است كه در آن دو ، بزرگترين دليل بر وحدانيت خداوند از راههاى زيادى وجود دارد ، از آن جمله همان خلقت ضياء و نور در آنها و گردش و سيرشان و دور شدن و نزديك شدنشان و طلوع و غروبشان ، و خسوف و كسوفشان ، و نور افشانى خورشيد در جهان و تأثير آن در سرما و گرما و بيرون آمدن گياهان ، و رسيدن ميوه‌ها و امثال آن . و در ماه نيز همان كمال و نقصان آن كه موجب ميگردد تا اول و آخر و وسط ماه معلوم گردد ، و هر كدام از اينها نعمت بزرگى است از خداى سبحان نسبت بخلق . و از اينرو دنبالش فرمود :\r\n « ما خَلَقَ اللَّهُ ذلِكَ إِلَّا بِالْحَقِّ »  خدا اينها را جز به حق نيافريد ، زيرا در آنها منافع بسيارى براى دين و دنياى خلق ، و نشانه‌هايى براى وحدانيت حق تعالى و قدرتش و علم ازلى و ابديش وجود دارد .\r\n « يُفَصِّلُ الْآياتِ لِقَوْمٍ يَعْلَمُونَ »  و آيات خود را آيه آيه شرح و تفصيل ميدهد براى مردمانى كه ميدانند تا در هر آيه آن طور كه بايد و شايد تأمل و دقت كنند . و برخى گويند : معناى  « وَ قَدَّرَهُ مَنازِلَ »  يعنى هم خورشيد و هم ماه را منزلهايى قرار داد ، منتهى براى رعايت اختصار و هم براى روشن بودن مطلب ، ضمير را مفرد آورد ، و نظيرش قبل از اين در جاهايى ذكر شد ، و آن شاعر نيز در شعر خود گويد :\r\n رمانى بأمر كنت منه و والدى * بريئاً و من جول الطوى رمانى « 1 » \r\n\r\n\r\n","description":"","footnote":"\r\n( 1 ) - من و پدرم را بكارى نسبت داد كه ما از آن برى هستيم و بخاطر كينه‌اى كه از ما در دل داشت اين نسبت را بما داد . شاهد در « بريئاً » است كه به صورت مفرد آمده در صورتى كه معناى آن « بريئان » و تثنيه است .\r\n","page_name":" 259 ","page_number":261},
  {"content":"\r\n\r\nزيرا خورشيد در سال منزلهايى را طى مىكند و ماه در هر ماه ، و حساب سالها و ماهها و زمستان و تابستان و غيره از رويهمرفتهء گردش خورشيد و ماه بدست ميآيد .\r\n « إِنَّ فِي اخْتِلافِ اللَّيْلِ وَ النَّهارِ وَ ما خَلَقَ اللَّهُ فِي السَّماواتِ وَ الْأَرْضِ »  يعنى در تقديرى كه خداى تعالى روى حكمت خود در ايندو انجام داده و افلاك و ستارگان ثابت و سيار در آسمان ، و حيوان و گياه و جماد و ساير انواع روزيها و نعمتهايى كه در زمين قرار داده است .\r\n « لَآياتٍ لِقَوْمٍ يَتَّقُونَ »  حجتها و دليلهايى است بر وحدانيت حقتعالى براى مردمى كه از نافرمانيهاى خدا و گناهان پرهيز كنند و از عقاب او بترسند . و اينكه فقط مردمان پرهيزكار را نام برد و آنها را نشانه و دليل بر اين دسته از مردم دانست بدانجهت است كه تنها مردمان پرهيزكار هستند كه از آنها بهره‌مند شده و سودمند گردند\r\n\r\n","description":"","footnote":"","page_name":" 260 ","page_number":262},
  {"content":"\r\n\r\n\r\n[ سوره يونس ( 10 ) : آيات 7 تا 10 
  ]\r\nإِنَّ الَّذِينَ لا يَرْجُونَ لِقاءَنا وَ رَضُوا بِالْحَياةِ الدُّنْيا وَ اطْمَأَنُّوا بِها وَ الَّذِينَ هُمْ عَنْ آياتِنا غافِلُونَ ( 7 ) أُولئِكَ مَأْواهُمُ النَّارُ بِما كانُوا يَكْسِبُونَ ( 8 ) إِنَّ الَّذِينَ آمَنُوا وَ عَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ تَجْرِي مِنْ تَحْتِهِمُ الْأَنْهارُ فِي جَنَّاتِ النَّعِيمِ ( 9 ) دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ ( 10 )\r\n\r\nترجمه :\r\nبراستى آنان كه انتظار ديدار ما را ندارند و بزندگى دنيا خوشنود گشته و دل بدان بسته‌اند ، و آنان كه از آيات و نشانه‌هاى ما غافلند ( 7 ) آنها جايگاهشان به كيفر كارهايى كه ميكردند دوزخ خواهد بود ( 8 ) و آنان كه ايمان آورده و كارهاى شايسته كردند پروردگارشان به ( سبب همان ) ايمانشان هدايتشان مىكند در بهشتهاى پر نعمتى كه جويها از زير قصرهاشان جارى است ( 9 ) و دعاى آنها در بهشت « منزهى تو خدايا » است ، و درودشان « سلام » است ، و آخرين دعايشان اين است كه « ستايش از آن خدا پروردگار جهانيان است » ( 10 ) .\r\n\r\nشرح لغات :\r\nغفلت : رفتن معنى از نفس ، و سهو نيز به همين معنى است .\r\nدعوى : ادعاى چيزى كردن .\r\nتحيت : اكرام بر حال نيكو . و از اينرو ملك ( سلطنت و دارايى ) را تحيت نامند .\r\n\r\n","description":"","footnote":"","page_name":" 261 ","page_number":263},
  {"content":"\r\n\r\n\r\nتفسير :\r\nدر اين آيات خداى سبحان مردمانى را كه از اين نشانه‌هاى فوق الذكر غافلند و معاد را تكذيب كنند تهديد كرده فرمايد :\r\n « إِنَّ الَّذِينَ لا يَرْجُونَ لِقاءَنا »  آن مردمانى كه ديدار كيفر و جزاى ما را باور ندارند ، يعنى طمع در ثواب ما ندارند ، و اينكه ديدار كيفر و پاداش را ديدار خود دانست و به خود منسوب داشت ( و لقائنا فرمود ) براى تعظيم و بزرگداشت كيفر و پاداش است . و محتمل است كه معناى جمله اين باشد كه از عقاب ما نمىترسند ، چنانچه « رجاء » به معناى خوف و ترس آمده در گفتار « هذلى » شاعر كه ميگويد :\r\n اذا لسعته النحل لم يرج لسعها * و خالفها فى بيت نوب عواسل « 1 » \r\nو در اينجا خداى تعالى ديدار چيزى را كه كسى جز او قدرت بر آن ندارد ديدار خود دانسته چنانچه آمدن فرشتگان را در آيهء شريفهء  « هَلْ يَنْظُرُونَ إِلَّا أَنْ يَأْتِيَهُمُ اللَّهُ »  « 2 » آمدن خود دانسته است ، تا عظمت آن را بفهماند .\r\n « وَ رَضُوا بِالْحَياةِ الدُّنْيا »  و با اينكه دنيا فانى و ناپايدار است براى آن كار ميكنند و كوشش و سعى خود را بدان اختصاص داده بجاى ديگرى اميدوار نيستند .\r\n « وَ اطْمَأَنُّوا بِها »  و بدان دل بسته و خود را بدان دلخوش كرده‌اند ، و از تأمل در آيات و نشانه‌هاى ما غافل گشته از آنها پند و عبرت نمىگيرند .\r\n « أُولئِكَ مَأْواهُمُ النَّارُ . . . »  اينان بكيفر نافرمانيهاشان جايگاهشان دوزخ است ، و پس از تهديد كافران اينك نوبت نويد مؤمنان شده و خداى سبحان دنبال آن فرمايد :\r\n « إِنَّ الَّذِينَ آمَنُوا وَ عَمِلُوا الصَّالِحاتِ »  آنان كه خدا و پيغمبران او را تصديق كرده و بعلاوه اعمال صالح و كارهاى شايسته انجام دهند .\r\n\r\n\r\n","description":"","footnote":"\r\n( 1 ) - چون زنبور او را نيش زند از گزيدن آن نمىترسد و دست در كندو كرده عسل بر ميدارد شاهد در « لم يرج » است كه به معناى « لم يخف » آمده .\r\n( 2 ) - سورهء بقره آيهء 210 .\r\n","page_name":" 262 ","page_number":264},
  {"content":"\r\n\r\n « يَهْدِيهِمْ رَبُّهُمْ بِإِيمانِهِمْ . . . »  خداوند بپاداش ايمانشان ببهشتى هدايتشان كند كه  « تَجْرِي مِنْ تَحْتِهِمُ »  يعنى از پيش روى آنها نهرها جارى است ، و آنها از بلندى آن نهرها را مىنگرند ، و منظور از  « تَجْرِي مِنْ تَحْتِهِمُ »  همين است ، چنانچه در آيهء ديگر در « داستان مريم » ميفرمايد :  « قَدْ جَعَلَ رَبُّكِ تَحْتَكِ سَرِيًّا »  « 1 » و روشن است كه منظور آن نيست كه مريم روى جوى آب نشسته بود و آب در آن جوى روان بود ، بلكه منظور اين است كه آب از پيش رويش ميگذشت . و جبائى گفته : يعنى از زير درختان و باغهاشان نهرها جارى است .\r\n « دَعْواهُمْ فِيها سُبْحانَكَ اللَّهُمَّ »  دعاى مؤمنان و ذكرشان در بهشت اين است كه ميگويند :  « سُبْحانَكَ اللَّهُمَّ »  و البته اين جمله را هم نه بعنوان عبادت و وظيفه ميگويند زيرا در آنجا تكليفى نيست بلكه براى آنكه از تسبيح پروردگار لذت مىبرند . و ابن جريج گفته : هر گاه پرنده‌اى در هوا بر بهشتيان ميگذرد و آنها به آن پرنده ميل ميكنند اين جمله را ميگويند ، آن پرنده بريان شده در جلوى رويشان حاضر مىشود ، و چون مطابق ميلشان از آن خوردند دوباره ميگويند  « الْحَمْدُ لِلَّهِ رَبِّ الْعالَمِينَ »  در اينوقت پرنده زنده شده و به هوا پرواز مىكند . و بدين ترتيب در همه كارها افتتاح و آغاز سخنشان تسبيح است و پايان آن حمد و ستايش خداوند ، و در نتيجه تسبيح براى بهشتيان بجاى « بسم اللَّه » مىباشد .\r\n « وَ تَحِيَّتُهُمْ فِيها سَلامٌ »  يعنى تحيتى كه از خداى سبحان براى آنها ميرسد سلام است ، و برخى گويند : يعنى تحيت خودشان به يكديگر يا تحيت فرشتگان به آنها سلام است كه ميگويند « سلام عليك » يعنى از آفات و بلياتى كه دوزخيان بدانها مبتلا گشته‌اند شما سالم مانديد .\r\n « وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ »  معناى آن را گفتيم ، و البته منظور اين نيست كه آخرين سخن آنها اين است كه سخن ديگرى نميگويند بلكه منظور اين است كه پايان سخنشان را اين جمله را قرار ميدهند كه ميگويند :  « الْحَمْدُ لِلَّهِ رَبِّ الْعالَمِينَ »  .\r\n\r\n\r\n","description":"","footnote":"\r\n( 1 ) - سورهء مريم آيهء 24 .\r\n","page_name":" 263 ","page_number":265},
  {"content":"\r\n\r\n\r\n[ سوره يونس ( 10 ) : آيات 11 تا 12 
  ]\r\nوَ لَوْ يُعَجِّلُ اللَّهُ لِلنَّاسِ الشَّرَّ اسْتِعْجالَهُمْ بِالْخَيْرِ لَقُضِيَ إِلَيْهِمْ أَجَلُهُمْ فَنَذَرُ الَّذِينَ لا يَرْجُونَ لِقاءَنا فِي طُغْيانِهِمْ يَعْمَهُونَ ( 11 ) وَ إِذا مَسَّ الْإِنْسانَ الضُّرُّ دَعانا لِجَنْبِهِ أَوْ قاعِداً أَوْ قائِماً فَلَمَّا كَشَفْنا عَنْهُ ضُرَّهُ مَرَّ كَأَنْ لَمْ يَدْعُنا إِلى ضُرٍّ مَسَّهُ كَذلِكَ زُيِّنَ لِلْمُسْرِفِينَ ما كانُوا يَعْمَلُونَ ( 12 )\r\n\r\nترجمه :\r\nو اگر خدا در مورد شتاب مردم در ( استجابت ) دعاى شر شتاب ميفرمود همانند دعاى خير محققاً عمرشان سر آمده بود ( و نابود شده بودند ) ولى ما كسانى را كه انتظار قيامت را ندارند به حال خود واميگذاريم كه در سركشى خود سرگردان باشند ( 11 ) و چون به انسان محنتى برسد در حال خفته يا نشسته يا ايستاده ( در هر حالى كه هست ) ما را بخواند ، و چون محنتش را بر طرف كنيم به راه خود برود چنان كه گويى هيچگاه ما را براى محنتى كه به دو رسيده بود نخوانده است اين چنين براى اسرافگران كارهايشان جلوه‌گر شده است . ( 12 )\r\n\r\nتفسير :\r\nباز سخن از علاقه‌مندان به دنيا و دلبستگان بدان و غافلان از آخرت بميان آورده فرمايد :\r\n « وَ لَوْ يُعَجِّلُ اللَّهُ لِلنَّاسِ الشَّرَّ »  يعنى اگر خداوند دعاى اين مردم را در مورد شر مستجاب ميفرمود و در آن شتاب ميكرد ، يعنى وقتى در اثر خشم و ناراحتى به خود و\r\n\r\n","description":"","footnote":"","page_name":" 264 ","page_number":266},
  {"content":"\r\n\r\nخاندانشان نفرين ميكنند و در استجابت آن شتاب دارند ، مثل اينكه ميگويد : خدا مرا از ميان شما ببرد ، يا بفرزندش ميگويد : خدا لعنت كند و بركتت ندهد . . .\r\n « اسْتِعْجالَهُمْ بِالْخَيْرِ »  يعنى همانطور كه در مورد دعاى خير وقتى اجابتش را زود ميخواهند خدا نيز در اجابت آن تعجيل مىكند .\r\n « لَقُضِيَ إِلَيْهِمْ أَجَلُهُمْ »  عمرشان بسر آمده بود و نابود شده بودند ، ولى خداوند در هلاكتشان شتاب ننموده و بدانها مهلت ميدهد تا توبه كنند . و برخى گفته‌اند : معناى آيه اين است : اگر خداوند در كيفرى كه اينان سزاوارند شتاب كند چنانچه در مورد كار خير شتاب مىكند - و چه بسا در جايى كه مصلحت اقتضاء كند دعاشان نيز به اجابت رسد . اينان يكسره نابود شده بودند ، زيرا ساختمان بدن انسانى در دنيا تاب تحمل كيفر آخرت بلكه پائين‌تر آن را ندارد . ولى خداى سبحان آن كيفر را در وقت خود بدانها مىرساند . و اينكه عقاب را شر خوانده بخاطر سختى و زيانى است كه در آن وجود دارد ، و فائده‌اش آن است كه اگر در كيفر شتاب كند تكليف برداشته خواهد شد ، و تكليف نيز جز بوسيلهء مرگ برداشته نخواهد شد ، و با آمدن و شتاب در مرگ ، كسى باقى نخواهد ماند .\r\n « فَنَذَرُ الَّذِينَ لا يَرْجُونَ لِقاءَنا فِي طُغْيانِهِمْ يَعْمَهُونَ »  يعنى آن دسته مردمانى را كه از روز قيامت و حساب و كتاب واهمه و باكى ندارند واميگذاريم تا در كفر و عدولشان از حق بسوى باطل و سركشى و تمردشان در ظلم و ستم سرگردان و متحير باشند . و « عمه » به معناى شدت تحير و سرگردانى است .\r\nسپس خداى سبحان از كم صبرى انسان در مقابل ضررها و سختيها خبر داده و ميفرمايد :\r\n « وَ إِذا مَسَّ الْإِنْسانَ الضُّرُّ »  و چون به انسان مشقت و بلا و محنتى از محنت‌هاى دنيا برسد .\r\n « دَعانا لِجَنْبِهِ أَوْ قاعِداً أَوْ قائِماً »  در حالى كه بپهلو خفته يا در حال قيام يا قعود يعنى در هر حالى براى رفع آن ما را بخواند و در دعا بكوشد و دفع آن را بخواهد . . .\r\n\r\n","description":"","footnote":"","page_name":" 265 ","page_number":267},
  {"content":"\r\n\r\nو هدفش از اين دعا ثواب آخرتى نيست بلكه غرض او بر طرف شدن همان درد و گرفتارى است . و برخى گفته‌اند : تقدير آيه اين است « و اذا مس الانسان الضر مضطجعاً أو قاعداً أو قائماً دعانا لكشفه » يعنى وقتى به انسان در حال خفتن يا در حال قعود يا در حال قيام ناراحتى و زيانى برسد براى بر طرف شدن آن ما را بخواند . . . و در لفظ تقديم و تأخير واقع شده ولى معنا همين است .\r\n « فَلَمَّا كَشَفْنا عَنْهُ ضُرَّهُ »  و چون ما اين زيان و ناراحتى را از او بر طرف كرديم و عافيت و سلامتيش را باز گردانديم .\r\n « مَرَّ »  از سپاسگزارى ما رو گردان شده و به همان رفتار سابق خود ادامه ميدهد  « كَأَنْ لَمْ يَدْعُنا إِلى ضُرٍّ مَسَّهُ »  گويا هرگز ما را براى رفع گرفتارى خود نخوانده ، و از ما درخواست بر طرف كردن درد خود را نكرده .\r\n « كَذلِكَ زُيِّنَ لِلْمُسْرِفِينَ ما كانُوا يَعْمَلُونَ »  حسن گفته يعنى هم چنان كه شيطان و همنوعان گمراهشان دست كشيدن از دعا را در وقت فراغت و آسايش براى آنها جلوه داده همچنين براى اسرافگران يعنى مشركان كردارشان را جلوه و زينت داده .\r\nو محتمل است معنى اين باشد كه اسرافگران براى يكديگر كار خود را جلوه ميدهند .\r\nو خداى سبحان در اين آيه مردمانى را كه پس از سختى آسايش مىبينند و پس از بلاء بنعمت و خوشى ميرسند وادار كرده كه خدا را فراموش نكنند و مراتب سپاسگزارى او را بجا آرند ، و از خداى تعالى دوام نعمت را بخواهند .\r\nو نكتهء ديگرى كه در اين آيه است : امر به شكيبايى در وقت گرفتارى و محنت است ، و خداى تعالى گوشزد فرموده كه انسان بايستى براى رسيدن به ثواب و اجر هنگام رسيدن بلا بيتابى نكند\r\n.\r\n\r\n","description":"","footnote":"","page_name":" 266 ","page_number":268},
  {"content":"\r\n\r\n\r\n[ سوره يونس ( 10 ) : آيات 13 تا 14 
  ]\r\nوَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَ جاءَتْهُمْ رُسُلُهُمْ بِالْبَيِّناتِ وَ ما كانُوا لِيُؤْمِنُوا كَذلِكَ نَجْزِي الْقَوْمَ الْمُجْرِمِينَ ( 13 ) ثُمَّ جَعَلْناكُمْ خَلائِفَ فِي الْأَرْضِ مِنْ بَعْدِهِمْ لِنَنْظُرَ كَيْفَ تَعْمَلُونَ ( 14 )\r\n\r\nترجمه :\r\nو همانا پيش از شما ملتهايى را كه ظلم كردند و پيمبرانشان با حجتها بسويشان آمدند و ايمان آوردنى نبودند نابود كرديم ، و ما مردمان بزهكار را اين گونه كيفر دهيم ( 13 ) سپس شما را پس از آنها جانشينان در اين زمين كرديم تا بنگريم چگونه رفتار ميكنيد ( 14 ) .\r\n\r\nشرح لغات\r\nقرون جمع قرن : مردم هر زمان .\r\n\r\nتفسير :\r\nدر اين آيات خداى سبحان از بلاهايى كه به امتهاى گذشته فرود آمده خبر ميدهد و اين امت را از نزول آن بلاها بر حذر ميدارد .\r\n « وَ لَقَدْ أَهْلَكْنَا الْقُرُونَ . . . »  ما امتهاى پيشين را هنگامى كه بخويشتن ستم كردند و شرك و عصيان ورزيدند و پس از آنكه پيمبرانشان با معجزات آشكار و حجتهاى واضح بنزدشان آمدند بانواع عذاب نابود كرديم .\r\n « وَ ما كانُوا لِيُؤْمِنُوا »  اين آيه خبر ميدهد كه سرّ اينكه هلاك شدند آن بود كه مسلماً اگر باقى هم ميماندند به پيمبران خود و كتابهايى كه برايشان آمده بود ايمان\r\n\r\n","description":"","footnote":"","page_name":" 267 ","page_number":269},
  {"content":"\r\n\r\nنميآوردند : و ابو على جبائى به اين آيه استدلال كرده و گفته : در صورتى كه از حال كافرى معلوم باشد كه اگر باقى بماند ايمان ميآورد نگهداشتن او واجب است .\r\n « كَذلِكَ نَجْزِي الْقَوْمَ الْمُجْرِمِينَ »  و ما مردمان مشرك را پس از اتمام حجت و علم به اينكه آنها ايمان نياورده و اصلاح نميگردند همچنين در آينده عذاب خواهيم كرد .\r\n « ثُمَّ جَعَلْناكُمْ خَلائِفَ فِي الْأَرْضِ . . . »  سپس اى امت محمد ما شما را پس از ملتهاى گذشته جانشينان در زمين گردانيديم .\r\n « لِنَنْظُرَ كَيْفَ تَعْمَلُونَ »  تا ببينيم عمل شما نسبت به عمل آنها چگونه است ، و آيا از آنها پيروى كرده و همانند آنها مستحق عذاب ميگرديد ، يا ايمان آورده و شايستهء ثواب و پاداش نيك ميشويد ؟\r\nو منظور از نگريستن نه نگريستن به چشم و نه تفكر و انديشه بقلب است زيرا اسناد هيچكداميك از آن دو بر خداى تعالى صحيح نيست ، بلكه منظور اينست كه خداوند همانند كسى كه در مقام آزمايش و امتحان است با بندهء خود اين گونه رفتار مىكند ، و پاداش و كيفر خدا بسته به طرز رفتار و عمل بنده است\r\n.\r\n\r\n","description":"","footnote":"","page_name":" 268 ","page_number":270},
  {"content":"\r\n\r\n\r\n[ سوره يونس ( 10 ) : آيات 15 تا 17 
  ]\r\nوَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْهُ قُلْ ما يَكُونُ لِي أَنْ أُبَدِّلَهُ مِنْ تِلْقاءِ نَفْسِي إِنْ أَتَّبِعُ إِلاَّ ما يُوحى إِلَيَّ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ( 15 ) قُلْ لَوْ شاءَ اللَّهُ ما تَلَوْتُهُ عَلَيْكُمْ وَ لا أَدْراكُمْ بِهِ فَقَدْ لَبِثْتُ فِيكُمْ عُمُراً مِنْ قَبْلِهِ أَ فَلا تَعْقِلُونَ ( 16 ) فَمَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ إِنَّهُ لا يُفْلِحُ الْمُجْرِمُونَ ( 17 )\r\n\r\nترجمه\r\nو چون آيه‌هاى روشن ما برايشان خوانده شود آن كسانى كه انتظار ديدار ما ( و روز قيامت ) را ندارند گويند : قرآنى غير از اين بياور يا آن را عوض كن ، بگو مرا نرسد كه آن را از پيش خود عوض كنم ، و من جز آنچه را كه به من وحى مىشود پيروى نميكنم ، كه براستى من اگر نافرمانى پروردگارم را كنم از عذاب روزى بزرگ بر خود ميترسم ( 15 ) بگو اگر خدا ميخواست من آن را بر شما نمىخواندم و بدان آگاهتان نمىساختم ، كه من روزگار درازى پيش از اين در ميان شما زيسته‌ام ، آيا تعقل نمىكنيد ( 16 ) پس چه كسى ستمكارتر است از آنكه به خدا دروغ ببندد يا آيه‌هاى او را دروغ شمارد ، براستى كه بزهكاران رستگار نخواهند شد ( 17 ) .\r\n\r\nشرح لغات :\r\nتلقاء : جهت روبروى چيز .\r\n\r\n","description":"","footnote":"","page_name":" 269 ","page_number":271},
  {"content":"\r\n\r\n\r\nشأن نزول :\r\nمقاتل گفته : اين آيات دربارهء پنج تن بنامهاى : عبد اللَّه بن امية مخزومى ، و وليد بن مغيرة ، و مكرز بن حفص ، و عمرو بن عبد اللَّه بن أبى قيس عامرى ، و عاص بن عامر بن هاشم نازل شد كه به پيغمبر اكرم - صلى اللَّه عليه و آله - گفتند : قرآنى براى ما بياور كه موضوع دست كشيدن از پرستش « لات » و « عزى » و « مناة » و « هبل » در آن نباشد و از آنها عيبجويى نكرده باشد ، يا آن را تغيير و تبديل داده از پيش خود سخنى در اينباره بگو .\r\nو كلبى گويد : اين آيات دربارهء مستهزءين ( مسخره كنندگان ) نازل گشت كه گفتند اى محمد قرآنى جز اين بياور كه مطابق طريقه و رفتار ما باشد .\r\n\r\nتفسير\r\n « وَ إِذا تُتْلى عَلَيْهِمْ آياتُنا   بَيِّناتٍ »  و چون آيه‌هاى ما كه در قرآن نازل شده و حلال و حرام و ساير احكام را كه بطور وضوح بيان داشته‌ايم بر آنها خوانده شود .\r\n « قالَ الَّذِينَ لا يَرْجُونَ لِقاءَنَا »  آنان كه به قيامت و حشر و نشر ايمان نياورده و از عتاب ما نمىترسند و پاداش نيك ما را خواهان نيستند ، ميگويند :\r\n « ائْتِ بِقُرْآنٍ غَيْرِ هذا »  قرآنى جز اين كه بر ما ميخوانى براى ما بياور .\r\n « أَوْ بَدِّلْهُ »  يا آن را بر خلاف آنچه قرائت ميكنى بگردان . و برخى گفته‌اند : يعنى احكام حلال و حرام آن را تغيير ده ، و منظورشان از اين سخن آن بود كه خطر از آنها زائل گشته و آزادانه هر چه ميخواهند انجام دهند .\r\n « قُلْ ما يَكُونُ لِي أَنْ أُبَدِّلَهُ مِنْ تِلْقاءِ نَفْسِي »  بگو مرا نرسد كه آن را از پيش خود تغيير دهم ، و گذشته اين آيه‌ها معجزه است و من قدرت ندارم مانند آنها بياورم .\r\n « إِنْ أَتَّبِعُ إِلَّا ما يُوحى إِلَيَّ »  جز آنچه را بر من وحى مىشود پيروى نميكنم .\r\n « إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ »  و من اگر نافرمانى پروردگار خود را بكنم و از ديگرى پيروى نمايم از عذاب روز قيامت ميترسم ، و كسى كه خواسته است با اين آيه استدلال كند كه نسخ قرآن بسنت جايز نيست از راه صواب بدور رفته ، زيرا\r\n\r\n","description":"","footnote":"","page_name":" 270 ","page_number":272},
  {"content":"\r\n\r\nكلامى را كه پيغمبر بگويد از پيش خود نگفته و از اينرو قرآن نسخ نشده و هيچگاه پيغمبر از پيش خود قرآن را تغيير نخواهد داد و اگر سخنى در نسخ قرآن بگويد همان سخن از جانب خدا است منتهى به صورت قرآن نيست و دليل بر اين همان آيه‌اى است كه خدا فرموده :\r\n  « وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى »   « 1 » پيغمبر از روى هوى و هوس سخن نگويد و هر چه بگويد از روى وحيى است كه به دو شده .\r\n « قُلْ لَوْ شاءَ اللَّهُ ما تَلَوْتُهُ عَلَيْكُمْ »  يعنى اگر خدا ميخواست آن را بر شما نميخواندم يعنى آن را بر من نازل نميكرد .\r\n « وَ لا أَدْراكُمْ بِهِ »  و خدا شما را بدان دانا نميكرد ، يعنى بر من نازل نميكرد تا من بر شما بخوانم ، و در نتيجه شما بدان دانا گرديد .\r\n « فَقَدْ لَبِثْتُ فِيكُمْ عُمُراً مِنْ قَبْلِهِ »  و من پيش از نزول قرآن روزگار درازى در ميان شما بودم و چيزى از آن بر شما نخواندم و ادعاى پيغمبرى نكردم تا وقتى كه خدا مرا بنبوت مبعوث فرمود .\r\n « أَ فَلا تَعْقِلُونَ »  آيا بخردهاى خود در آن انديشه نميكنيد تا بدانيد كه مصلحت در آنى است كه خدا نازل فرموده نه آنچه شما آن را ميخوانيد . على بن عيسى گفته :\r\nعقل آن علمى است كه بتوان بوسيلهء آن از روى چيز موجود و حاضر بر چيزى كه مخفى و غايب است استدلال كرد ، و مردم در اينباره متفاوتند . برخى عاقلتر از ديگران هستند و قدرت بيشترى براى استدلال دارند .\r\n « فَمَنْ أَظْلَمُ مِمَّنِ افْتَرى عَلَى اللَّهِ كَذِباً . . . »  يعنى هيچكس ستمكارتر نيست از آنكه بر خدا افتراء بندد .\r\n « إِنَّهُ لا يُفْلِحُ الْمُجْرِمُونَ »  ( و براستى كه گروه مجرم رستگار نشوند ) حسن گفته منظور از مجرمان مردمان مشرك هستند .\r\n\r\n\r\n","description":"","footnote":"\r\n( 1 ) - سوره نجم آيهء 3 - 4 .\r\n","page_name":" 271 ","page_number":273},
  {"content":"\r\n\r\n\r\n[ سوره يونس ( 10 ) : آيات 18 تا 20 
  ]\r\nوَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ وَ يَقُولُونَ هؤُلاءِ شُفَعاؤُنا عِنْدَ اللَّهِ قُلْ أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ سُبْحانَهُ وَ تَعالى عَمَّا يُشْرِكُونَ ( 18 ) وَ ما كانَ النَّاسُ إِلاَّ أُمَّةً واحِدَةً فَاخْتَلَفُوا وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ فِيما فِيهِ يَخْتَلِفُونَ ( 19 ) وَ يَقُولُونَ لَوْ لا أُنْزِلَ عَلَيْهِ آيَةٌ مِنْ رَبِّهِ فَقُلْ إِنَّمَا الْغَيْبُ لِلَّهِ فَانْتَظِرُوا إِنِّي مَعَكُمْ مِنَ الْمُنْتَظِرِينَ ( 20 )\r\n\r\nترجمه :\r\nو غير از خدا چيزهايى را مىپرستند كه نه زيانشان رساند و نه سودشان دهد و ميگويند : اينان شفيعان ما در نزد خدا هستند بگو آيا به خدا چيزى را كه در آسمانها و زمينها علم بدان ندارد خبر ميدهيد ، خدا منزه است و برتر است از آنچه شريك او سازند ( 18 ) مردم ( در آغاز ) جز يك امت نبودند آن گاه مختلف گشتند و اگر فرمان پروردگار تو از پيش نگذشته بود حتماً در ميان آنها دربارهء چيزهايى كه اختلاف ميكنند داورى شده بود ( 19 ) گويند چرا معجزه‌اى ( كه در نتيجه آن مردم قهراً مطيع گردند ) بر وى نازل نگردد ، بگو غيب مخصوص خدا است ، پس چشم به راه باشيد كه من هم با شما چشم به راه آن هستم ( 20 ) .\r\n\r\nتفسير :\r\n « وَ يَعْبُدُونَ مِنْ دُونِ اللَّهِ »  يعنى اين مشركان بتهايى را مىپرستند كه اگر دست از پرستش آنها بردارند زيانشان نرسانند و اگر پرستششان كنند سودشان ندهند .\r\n\r\n","description":"","footnote":"","page_name":" 272 ","page_number":274},
  {"content":"\r\n\r\nسؤال :\r\nاگر كسى بگويد : چگونه خدا اينها را در مورد پرستش بتى كه سود و زيان نرساند نكوهش فرموده در صورتى كه اگر سود و زيان هم ميرساندند باز هم پرستش آنها جايز نبود ؟\r\nپاسخ :\r\nاينكه خداى تعالى آنان را در پرستش بتانى كه قادر بسود و زيان نيستند بالخصوص مذمت فرموده بخاطر آن است كه در صورتى كه پرستش آن چيزى كه نتواند به كسى نعمتى دهد اگر چه قدرت بر سود و زيانى داشته باشد قبيح و زشت باشد ، در اين صورت پرستش آن جماد بىشعورى كه به هيچ وجه قادر بر سود و زيانى نيست زشت‌تر خواهد بود ، و از اينجهت است كه خداى تعالى آن را بالخصوص ذكر فرموده و گرنه اصل پرستش غير خدا به هيچ نحو جايز نيست .\r\n « وَ يَقُولُونَ هؤُلاءِ شُفَعاؤُنا عِنْدَ اللَّهِ »  اين كافران ميگويند : ما اين بتان را پرستش ميكنيم تا در پيشگاه خدا براى ما وساطت كنند ، و خداوند بما اجازهء پرستش آنها را داده و در روز قيامت شفاعتشان را مىپذيرد ، و چنين گمان كرده‌اند كه پرستش اين بتان در تعظيم خداى تعالى مؤثر است ، و با اين توهم غلط هم سخنى زشت گفتند و هم عمل زشتى انجام دادند و هم توهم غلط و بيجايى كردند .\r\nو حسن گفته : معناى آيه اين است كه اينها ميگفتند : اين بتان شفيعان ما در دنيا هستند و زندگى دنياى ما را اصلاح ميكنند . وى گويد : و اين بدانجهت بود كه آنها بروز قيامت اعتقاد نداشتند چنانچه خداى تعالى از آنها حكايت كرده و فرموده :\r\n « وَ أَقْسَمُوا بِاللَّهِ جَهْدَ أَيْمانِهِمْ لا يَبْعَثُ اللَّهُ مَنْ يَمُوتُ »  « 1 » ( و به خدا قسمهاى مؤكد خوردند كه هر كه بميرد خدا زنده‌اش نميكند ) ، و از اينرو منظورشان از وساطت و شفاعت بتان يعنى و ساعت در دنيا و زندگى آن نه شفاعت در روز آخرت .\r\n « قُلْ أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ »  خداى سبحان در اين\r\n\r\n\r\n","description":"","footnote":"\r\n( 1 ) - سورهء نحل آيهء 38 .\r\n","page_name":" 273 ","page_number":275},
  {"content":"\r\n\r\nآيه به پيغمبر خود دستور ميدهد كه اينان را ملزم ساخته و بدانها بگويد : آيا شما چيزى را كه خدا آگاه نيست يعنى فايدهء پرستش بتان و مقام شفاعت آنها را به او گزارش ميدهيد ، و منظور اين است كه اگر اينمطلب صحيح بود خداى تعالى بدان آگاه بود ، و باصطلاح نفى علم خدا در اينجا به معناى نفى معلوم است ، يعنى چنين چيزى نيست ، و در تمام آسمانها و زمين معبودى جز خداى يگانه وجود ندارد ، و احدى نيست كه در روز قيامت از شما شفاعت كند .\r\nو برخى گفته‌اند معناى آيه اين است كه آيا به خدا گزارش شريك يا شفيعى را ميدهيد كه هيچ نميداند ( كه نفى علم منسوب به آن شريك يا شفيع باشد نه به خدا ) چنانچه در آيهء ديگرى فرموده :  « وَ يَعْبُدُونَ مِنْ دُونِ اللَّهِ ما لا يَمْلِكُ لَهُمْ رِزْقاً مِنَ السَّماواتِ وَ الْأَرْضِ »  « 1 » ( و جز خدا چيزهايى را مىپرستند كه از آسمانها و زمين مالك روزى براى آنان نيستند ) و در اينجا هم منظور اين است كه اين بتان - كه اينها مىپرستند - از آسمانها و زمين هيچ نميدانند .\r\n « سُبْحانَهُ وَ تَعالى عَمَّا يُشْرِكُونَ »  خدا منزه است از اينكه شريكى داشته باشد كه شايستهء پرستش باشد .\r\n « وَ ما كانَ النَّاسُ إِلَّا أُمَّةً واحِدَةً »  در معناى اين آيه چند قول است :\r\n1 - معناى آيه اين است كه مردم در آغاز همگى بر دين حق و بر يك مذهب بودند و سپس در آن دين همگانى اختلاف كردند ، حالا چه وقت اختلاف كردند ؟ ابن عباس و سدّى و مجاهد و جبائى و ابو مسلم گفته‌اند : در همان زمان آدم و فرزندان او اين اختلاف پيدا شد .\r\nو آيا چگونه اختلاف كردند ؟\r\nبرخى گفته‌اند : در آن وقت كه يكى از فرزندان آدم برادرش را كشت .\r\nو ابو روق گفته : اين اختلاف پس از مرگ آدم عليه السلام واقع شد ، چون آنها تا زمان حضرت نوح كه ده قرن بود همه تابع يك دين و آئين بودند ، و در زمان او\r\n\r\n\r\n","description":"","footnote":"\r\n( 1 ) - سورهء نخل آيهء 73 .\r\n","page_name":" 274 ","page_number":276},
  {"content":"\r\n\r\nاختلاف كردند .\r\nو عطا گفته : يعنى از زمان ابراهيم به بعد همه بر دين اسلام بودند تا اينكه عمرو بن لحى ( يكى از بزرگان عرب ) آمد و اين دين را تغيير داد ، و او نخستين كسى بود كه در عرب دين ابراهيم عليه السلام را دگرگون كرده و پرستش بت كرد .\r\n2 - از ابن عباس و حسن و كلبى و گروهى ديگر روايت شده كه گفته‌اند : مردم همه بر حال شرك و كفر بودند سپس اختلاف كردند .\r\nقائلين اين قول بدنبال آن اختلاف ديگرى كرده‌اند ، كلبى گفته : اينان تا زمان ابراهيم عليه السلام كافر بودند آن گاه اختلاف كرده و پراكنده شدند گروهى مؤمن شدند و گروهى كافر . و حسن گفته : از زمان آدم عليه السلام تا زمان نوح به حال كفر بودند . و برخى ديگر گفته‌اند : منظور ، اعراب پيش از بعثت رسول خدا - صلى اللَّه عليه - و آله - ميباشند ، كه اينان تا وقت بعثت آن حضرت به حال شرك بودند و چون آن حضرت مبعوث گشت جمعى ايمان آورده و جمع ديگرى به حال شرك باقى ماندند .\r\nو اشكالى كه بر اين قول - يعنى قول به اينكه مردم در حال كفر بودند و سپس مؤمن شدند - مىشود اين است كه چگونه ممكن است مردم همگى در حال كفر باشند و كسى در ميان آنها به حال ايمان نباشد كه بر آنها گواه باشد در صورتى كه خداى تعالى فرموده :  « فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ »  « 1 » ( چگونه باشد آن زمان كه از هر أمتى گواهى بياوريم ) ؟\r\nو پاسخى كه از اين اشكال داده شده آن است كه منظور همهء مردم نيستند بلكه حكم كفر و ايمان روى عموم مردم رفته ، و از اينرو گفته مىشود « دار الاسلام » و « دار الكفر » و اين منافات ندارد با اينكه افراد مؤمنى هم بندرت در آنها يافت شوند . و از اينرو در تفسير حسن آمده كه مردم عموماً تا زمان نوح به حال كفر بسر ميبردند مگر اندكى از خواص ، زيرا زمين هيچگاه خالى از حجت خدا نخواهد بود .\r\n3 - مقصود از آيه اين است كه مردم بر فطرت اسلام آفريده شده‌اند سپس بدين\r\n\r\n\r\n","description":"","footnote":"\r\n( 1 ) - سورهء نساء آيهء 41\r\n","page_name":" 275 ","page_number":277},
  {"content":"\r\n\r\nهاى ديگر ميگروند .\r\n « وَ لَوْ لا كَلِمَةٌ سَبَقَتْ مِنْ رَبِّكَ »  و اگر كلمهء پروردگارت نگذشته بود كه خدا از روى لطفى كه دارد در عقاب گنهكاران شتاب نميكند .\r\n « لَقُضِيَ بَيْنَهُمْ فِيما فِيهِ يَخْتَلِفُونَ »  كار آنها را فيصله داده بود ، و نافرمانان را نابود كرده و مؤمنان را نجات ميداد ، و لكن از روى لطف و فضلى كه نسبت بدانها دارد كيفرشان را بقيامت انداخت .\r\n « وَ يَقُولُونَ لَوْ لا أُنْزِلَ عَلَيْهِ آيَةٌ مِنْ رَبِّهِ »  و گويند چرا بر محمد آيه‌اى نازل نشود كه مردم بدانوسيله بناچار صدق گفتار او را بدانند ، و احتياجى بفكر و استدلال نباشد ، و براى صدق گفتارش از وى معجزه نخواهند ! و پاسخ اين گفتار كافران آن است كه اضطرار منافات با تكليف دارد . زيرا غرض از تكليف آن است كه آنها با فكر و اختيار خود او را بشناسند و بدرك ثواب نائل آيند . و اگر بنا شد معرفت آنها اضطرارى باشد و از اختيار آنها بيرون باشد مستحق ثواب نگردند ، و گذشته از آنكه با هدف از تكليف نيز منافات دارد و نقض غرض لازم آيد .\r\n « فَقُلْ إِنَّمَا الْغَيْبُ لِلَّهِ »  يعنى اى محمد بگو : آن كس كه از غيب آگاه است و مصلحت كارها را پيش از انجام آنها ميداند او خدايى است كه هر چيز را قبل از وجود و پس از وجود آن ميداند ، و چيزى بر او پنهان نيست ، و هر چه را بداند كه در وجود و آمدنش مصلحت است نازل گرداند ، و هر چه را بداند كه در آوردنش مصلحت نيست نازل نكند ، و از اينرو آنچه را اينان ميخواهند خدا روى مصلحت نخواهد آورد .\r\n « فَانْتَظِرُوا إِنِّي مَعَكُمْ مِنَ الْمُنْتَظِرِينَ »  يعنى شما چشم به راه عقاب خدا باشيد كه در دنيا مغلوب شده و كشته شويد و در آخرت نيز بعقاب الهى گرفتار شويد ، و من هم چشم به راه وعدهء خدا هستم كه مرا بر شما نصرت و پيروزى دهد .\r\nو برخى گفته‌اند : معناى آيه اين است كه شما چشم به راه خوارى كافران باشيد كه من هم چشم به راه عزت و سربلندى مؤمنان هستم\r\n.\r\n\r\n","description":"","footnote":"","page_name":" 276 ","page_number":278},
  {"content":"\r\n\r\n\r\n[ سوره يونس ( 10 ) : آيات 21 تا 23 
  ]\r\nوَ إِذا أَذَقْنَا النَّاسَ رَحْمَةً مِنْ بَعْدِ ضَرَّاءَ مَسَّتْهُمْ إِذا لَهُمْ مَكْرٌ فِي آياتِنا قُلِ اللَّهُ أَسْرَعُ مَكْراً إِنَّ رُسُلَنا يَكْتُبُونَ ما تَمْكُرُونَ ( 21 ) هُوَ الَّذِي يُسَيِّرُكُمْ فِي الْبَرِّ وَ الْبَحْرِ حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ بِرِيحٍ طَيِّبَةٍ وَ فَرِحُوا بِها جاءَتْها رِيحٌ عاصِفٌ وَ جاءَهُمُ الْمَوْجُ مِنْ كُلِّ مَكانٍ وَ ظَنُّوا أَنَّهُمْ أُحِيطَ بِهِمْ دَعَوُا اللَّهَ مُخْلِصِينَ لَهُ الدِّينَ لَئِنْ أَنْجَيْتَنا مِنْ هذِهِ لَنَكُونَنَّ مِنَ الشَّاكِرِينَ ( 22 ) فَلَمَّا أَنْجاهُمْ إِذا هُمْ يَبْغُونَ فِي الْأَرْضِ بِغَيْرِ الْحَقِّ يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ مَتاعَ الْحَياةِ الدُّنْيا ثُمَّ إِلَيْنا مَرْجِعُكُمْ فَنُنَبِّئُكُمْ بِما كُنْتُمْ تَعْمَلُونَ ( 23 )\r\n\r\nترجمه :\r\nو چون ما مردم را بدنبال رنج و محنتى كه بايشان رسيده رحمتى بچشانيم در آن هنگام نسبت به آيات ما ( و محو آنها ) مكر به كار برند ، بگو مكر و تدبير خدا سريعتر است كه فرستادگان ما ( از فرشتگان ) آنچه را شما مكر كنيد مىنويسند ( 21 ) اوست كه شما را در خشكى و دريا سير ميدهد كه چون بكشتى در آئيد و كشتيها با باد ملايمى آنها را ببرند و بدان خورسند باشند ، بناگاه بادى سهمگين بر آنها بوزد ، و\r\n\r\n","description":"","footnote":"","page_name":" 277 ","page_number":279},
  {"content":"\r\n\r\nاز هر طرف موج بيايد و گمان كنند كه راه نجات ندارند ، خدا را ( در چنين وقتى ) از روى اخلاص بخوانند كه ( خدايا ) اگر ما را از اين ورطه برهانى ما از سپاسگزاران خواهيم بود ( 22 ) ولى همين كه نجاتشان داد آنها بناحق روى زمين ستمگرى آغاز كنند ، اى مردم ( بدانيد ) كه هر ستمى بكنيد بخودتان كرده‌ايد ، بهرهء ( ناچيزى از ) زندگى دنيا است و سپس بازگشتتان بسوى ماست ، و ما شما را بكارهايى كه كرده‌ايد آگاه خواهيم كرد ( 23 ) .\r\n\r\nشرح لغات :\r\nتسيير : حركت دادن در جهتى كه دنباله دارد .\r\nبرّ : بيابان وسيع ما بين دو بلد .\r\nبحر : مركز آب و درياى وسيعى است كه از وسط آن دو طرفش ديده نشود .\r\nفلك : در اصل لغت به معناى دائره است و كشتى را هم كه بدين نام خوانده‌اند بخاطر دور زدن در آب دريا است . و چرخ پنبه و پشم ريسى را نيز به همين اعتبار فلك گويند كه به صورت دائره است . و فلك به صورت جمع و مفرد هر دو استعمال شود ، و در اينجا به معناى جمع استعمال شده است .\r\nعاصف : باد سخت .\r\n\r\nتفسير :\r\n « وَ إِذا أَذَقْنَا النَّاسَ رَحْمَةً »  منظور از لفظ « ناس » در اينجا كافران هستند و بنا بر اين ، لفظ عامى است كه مقصود از آن دستهء معينى از مردم هستند .\r\n « مِنْ بَعْدِ ضَرَّاءَ مَسَّتْهُمْ »  يعنى هنگامى كه پس از شدت و سختى رحمتى بدانها رسد .\r\n « إِذا لَهُمْ مَكْرٌ فِي آياتِنا »  در اين هنگام اينان براى دفع آيه‌هاى ما بهر حيله‌اى متوسل شوند ، و از راههاى ايجاد شبهه و مناظره و امثال آن در آيند . و مجاهد گفته : منظور از مكر آنها : مسخره كردن و دروغ شمردنشان مىباشد .\r\n « قُلِ اللَّهُ أَسْرَعُ مَكْراً »  بگو خدا نيرومندتر است به اينكه پاداش مكر شما را\r\n\r\n","description":"","footnote":"","page_name":" 278 ","page_number":280},
  {"content":"\r\n\r\nبدهد . و معناى آيه بنا بر اين آن است كه آن عقابى كه بسراغشان ميآيد سريعتر از مكر آنها است . و برخى گفته‌اند : مكر خدا آن است كه عقوبت آنها را از جايى كه نمىفهمند بر آنها فرود آورد .\r\n « إِنَّ رُسُلَنا يَكْتُبُونَ ما تَمْكُرُونَ »  يعنى فرشتگان ما آن تدبيرهاى غلطى را كه مىكنيد ياد داشت مىكنند .\r\nو اين حدّ اعلاى تهديد است كه أولا : مكر و حيلهء آنها محفوظ ميماند ، و ثانياً :\r\nخدا بكيفر آنها نيرومندتر و سريعتر از آنها است . آن گاه خداى تعالى از روى امتنان نعمتهاى خود را بر آنها ياد آور شده ميفرمايد :\r\n « هُوَ الَّذِي يُسَيِّرُكُمْ فِي الْبَرِّ وَ الْبَحْرِ »  او است كه امكان سير در خشگى و دريا را بشما داده و وسائل آن را براى شما آماده ساخته ، چهار پايان را آفريده و آنها را رام شما گردانيده كه بارهاى خود را بر آنها بار كنيد ، و براى مسافرت در دريا كشتى براى شما آماده كرده و بادها را فرستاده تا در هر جهتى كه بخواهيد كشتى را به حركت در آورد .\r\n « حَتَّى إِذا كُنْتُمْ فِي الْفُلْكِ »  تا چون سوار كشتى شويد .\r\n « وَ جَرَيْنَ بِهِمْ بِرِيحٍ طَيِّبَةٍ »  و كشتىها مردم را به حركت در آورند ، بوسيلهء بادى ملايم .\r\n « وَ فَرِحُوا بِها »  و بدان بادى كه آنها را به مقصد مىرساند دلخوش باشند . و يا به آن كشتى كه خود و اثاث سفرشان را ميبرد خوشى كند .\r\n « جاءَتْها رِيحٌ عاصِفٌ »  بادى تند و سهمناك بكشتى بوزد .\r\n « وَ جاءَهُمُ الْمَوْجُ مِنْ كُلِّ مَكانٍ »  و از هر سوى دريا موج بيايد .\r\n « وَ ظَنُّوا أَنَّهُمْ أُحِيطَ بِهِمْ »  به هلاكت خويش يقين كنند .\r\n « دَعَوُا اللَّهَ مُخْلِصِينَ لَهُ الدِّينَ »  در اين هنگام كه اين سختيها و مناظر هولناك را ببينند خدا را از روى اخلاص بخوانند و براى رفع بلا به دو ملتجى شوند ، و در آن وقت نامى از بتها بميان نميآورند چون ميدانند كه آنها در چنين وضعى هيچگونه\r\n\r\n","description":"","footnote":"","page_name":" 279 ","page_number":281},
  {"content":"\r\n\r\nسودى براى آنها ندارند . و به همين جهت گويند :\r\n « لَئِنْ أَنْجَيْتَنا مِنْ هذِهِ لَنَكُونَنَّ مِنَ الشَّاكِرِينَ »  اگر ما را از اين سختى برهانى ما از سپاسگزاران نعمتهاى تو خواهيم شد .\r\n « فَلَمَّا أَنْجاهُمْ »  اما چون خداى تعالى آنها را از اين محنت رهايى داد .\r\n « إِذا هُمْ يَبْغُونَ فِي الْأَرْضِ بِغَيْرِ الْحَقِّ »  يعنى در اين هنگام نافرمانى و فساد كنند ، و بستم پيمبران و مسلمانان مشغول شوند .\r\n « يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ مَتاعَ الْحَياةِ الدُّنْيا »  اى مردم ستم شما نسبت به يكديگر و آنچه را در نتيجهء ستم از مال دنيا بدست آوريد بزيان خودتان است ، زيرا شما بدنياى زودگذر علاقه بسته و آنچه را از عبادات كه موجب تقرب به خدا مىشود رها كرده‌ايد .\r\n « ثُمَّ إِلَيْنا مَرْجِعُكُمْ فَنُنَبِّئُكُمْ بِما كُنْتُمْ تَعْمَلُونَ »  بازگشت شما در آخرت بسوى ما است و شما را بكارهايى كه كرده‌ايد آگاه ميكنيم\r\n.\r\n\r\n","description":"","footnote":"","page_name":" 280 ","page_number":282},
  {"content":"\r\n\r\n\r\n[ سوره يونس ( 10 ) : آيات 24 تا 25 
  ]\r\nإِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ مِمَّا يَأْكُلُ النَّاسُ وَ الْأَنْعامُ حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلاً أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالْأَمْسِ كَذلِكَ نُفَصِّلُ الْآياتِ لِقَوْمٍ يَتَفَكَّرُونَ ( 24 ) وَ اللَّهُ يَدْعُوا إِلى دارِ السَّلامِ وَ يَهْدِي مَنْ يَشاءُ إِلى صِراطٍ مُسْتَقِيمٍ ( 25 )\r\n\r\nترجمه :\r\nمحققاً حكايت زندگانى دنيا مانند آبى است كه از آسمان فرو فرستيم و در گياه هاى زمين مخلوط گردد ( يا گياهان مختلف بوسيلهء آن برويد ) از آنچه مردم از آن بخورند و آنچه حيوانات تغذيه كنند ، تا چون زمين از خرمى آنها به خود زيور گيرد ( و سر سبز و خرم گردد ) و مردم آن گمان برند كه آنها را در قدرت خويش دارند ، ( و تحت اختيار آنها است ) كه ناگاه فرمان ما در شب يا در روز در رسد و از ريشه آن را بر آريم چنانچه گويى اصلا در روز پيش ( چنين چيزى ) نبوده ، اين چنين آيات خويش را براى مردمانى كه انديشه ميكنند شرح ميدهيم ( 24 ) و خدا ( مردم را ) براى سلامت دعوت مىكند و هر كه را بخواهد براهى راست هدايت فرمايد ( 25 ) .\r\n\r\nشرح لغات :\r\nزخرف : حد اعلاى زيبايى هر چيز .\r\n\r\n","description":"","footnote":"","page_name":" 281 ","page_number":283},
  {"content":"\r\n\r\nدعاء : درخواست و طلب ، و فرق ميان دعا و « أمر » آن است كه در أمر گذشته از ترغيب به انجام فعل از ترك آن نيز نهى مىكند و با صيغهء مخصوص أداء مىشود ، ولى دعا اين گونه نيست ، و فرق ديگر آنكه كسى كه أمر مىكند از نظر رتبه بالاتر از مأمور است ولى در دعا به عكس است .\r\n\r\nتفسير :\r\n « إِنَّما مَثَلُ الْحَياةِ الدُّنْيا كَماءٍ . . . »  حكايت زندگى دنيا يا زود گذشتن و سرعت زوال آن چون آب باران است كه گياه زمين بدان ممزوج گشته . و اين تعبير بدان جهت است كه آب باران در خلال گياه داخل گردد و مخلوط شود . و برخى گفته‌اند :\r\nيعنى بسبب باران گياه‌هايى كه خوراك انسان و حيوان است ، و همچنين آنچه قوت روزى است با ميوه‌جات بهم مختلط گردد ، و در آيهء بعدى آنها را از هم جدا كرده فرمايد .\r\n « يَأْكُلُ النَّاسُ وَ الْأَنْعامُ »  از آنچه مردم ميخورند چون حبوبات و ميوه‌جات و سبزيجات . و آنچه حيوانات خورند چون گياهها و علفهاى ديگر .\r\nو در معناى اين تشبيهى كه خدا از زندگى دنيا به آب و گياه با آن اوصاف كرده است وجوهى گفته‌اند :\r\n1 - اينكه خداى تعالى زندگى دنيا را به خود آن آب تشبيه كرده كه از آن انتفاع برند و سپس منقطع گردد .\r\n2 - آن را تشبيه به گياهى با آن اوصاف كرده بخاطر آنكه چنين گياهى انسان را گول مىزند و سپس بنا بودى و زوال گرايد - و اين وجهى است كه جبائى و ابى مسلم گفته‌اند - .\r\n3 - خداى تعالى زندگى دنيا را بيك زندگانى با اين اوصاف تشبيه فرموده .\r\n « حَتَّى إِذا أَخَذَتِ الْأَرْضُ زُخْرُفَها »  يعنى تا آن وقتى كه زمين خرمى و زيور گيرد ، و گلها و گياههاى رنگارنگ در آن برويد ،  « وَ ازَّيَّنَتْ »  و در چشم بيننده آراسته گردد .\r\n « وَ ظَنَّ أَهْلُها أَنَّهُمْ قادِرُونَ عَلَيْها »  و مالك و صاحب آن گمان برد كه قدرت بهره - بردارى و انتفاع از آن را دارد ، و خلاصه بدان حدى رسد كه صاحبانشان گمان كنند\r\n\r\n","description":"","footnote":"","page_name":" 282 ","page_number":284},
  {"content":"\r\n\r\nآن را درو كرده و به صورت غله در خواهد آمد .\r\n « أَتاها أَمْرُنا لَيْلًا أَوْ نَهاراً »  عذاب ما بر آن فرود آيد . و برخى گفته‌اند يعنى : حكم و فرمان ما براى نابودى و هلاكت آن بيايد .\r\n « فَجَعَلْناها حَصِيداً »  پس آن را از ريشه در آريم و به صورت گياهى خشك و چيده در آريم .\r\n « كَأَنْ لَمْ تَغْنَ بِالْأَمْسِ »  مانند آنكه در روز گذشته و ديروز به آن حال نبوده ، يعنى گويا اصلا چنين چيزى وجود نداشته .\r\n « كَذلِكَ نُفَصِّلُ الْآياتِ لِقَوْمٍ يَتَفَكَّرُونَ »  ما آيات خود را براى مردمى كه انديشه ميكنند اين گونه متمايز ميكنيم تا بدان عبرت و پند گيرند . و پس از بيان اين حقيقت كه دنيا با مرگ منقطع و فانى مىشود ، چنانچه گياه مزبور بوسيلهء آفات گوناگون از بين ميرود ، و بدنبالش نيز اينمطلب را گوشزد فرمود كه نبايد بدان مغرور شد و انتظار نابودى و فناى آن را بايد داشت ، در آيهء زير مردم را به آخرت ترغيب كرده فرمايد :\r\n « وَ اللَّهُ يَدْعُوا إِلى دارِ السَّلامِ »  و خدا مردم را بخانهء سلامت ميخواند ، حسن و قتاده گفته‌اند : منظور از « سلام » خداى تعالى است كه مردم را بخانهء خود ميخواند كه همان بهشت باشد ، و جبائى گفته :  « دارِ السَّلامِ »  آن خانه‌اى است كه از آفات مصون است ، و برخى گفته‌اند : اينكه بهشت را دار السلام ناميده‌اند بدانجهت است كه اهل بهشت به يكديگر سلام كنند ، و فرشتگان نيز بر آنها سلام كنند ، و پروردگار نيز بر آنها سلام فرستد ، و آنها در بهشت جز سلام نشنوند و جز سلام نبينند . و شاهد بر اين گفتار آن آيه است كه فرمايد :  « تَحِيَّتُهُمْ فِيها سَلامٌ . . .  « 1 » » ( تحيت آنها در بهشت سلام است . . ) و امثال اين آيه .\r\n « وَ يَهْدِي مَنْ يَشاءُ إِلى صِراطٍ مُسْتَقِيمٍ »  چنانچه بعضى گفته‌اند : يعنى خدا هر كه را خواهد بسبب ايجاد توفيق و آسان كردن وسائل كار و الطاف خود او را به ايمان و دين حق هدايت كند . و جبائى گفته : يعنى براى همهء مكلفان - نه اطفال و مجانين - راهها و ادله را نصب فرمايد . و برخى گفته‌اند : يعنى در آخرت هر كه را خواهد به راه بهشت هدايت كند .\r\n\r\n\r\n","description":"","footnote":"\r\n( 1 ) - سورهء ابراهيم آيه 23 .\r\n","page_name":" 283 ","page_number":285},
  {"content":"\r\n\r\n\r\n[ سوره يونس ( 10 ) : آيات 26 تا 27 
  ]\r\nلِلَّذِينَ أَحْسَنُوا الْحُسْنى وَ زِيادَةٌ وَ لا يَرْهَقُ وُجُوهَهُمْ قَتَرٌ وَ لا ذِلَّةٌ أُولئِكَ أَصْحابُ الْجَنَّةِ هُمْ فِيها خالِدُونَ ( 26 ) وَ الَّذِينَ كَسَبُوا السَّيِّئاتِ جَزاءُ سَيِّئَةٍ بِمِثْلِها وَ تَرْهَقُهُمْ ذِلَّةٌ ما لَهُمْ مِنَ اللَّهِ مِنْ عاصِمٍ كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً أُولئِكَ أَصْحابُ النَّارِ هُمْ فِيها خالِدُونَ ( 27 )\r\n\r\nترجمه\r\nبراى كسانى كه كار نيك كرده‌اند پاداش نيك با زياده است و گرد سختى و زبونى چهره‌شان را فرا نگيرد ، آنان اهل بهشتند و در آن جاويدان خواهند بود ( 26 ) و آنان كه بدى كردند كيفر بدى همانند آن ( بدى ) است ، و بخوارى گرفتار شوند ، و از ( عذاب ) خدا نگهبانى ندارند ، گويى چهره‌شان را پاره‌هايى از شب تار پوشانده آنان اهل دوزخند و در آن جاويدانند ( 27 ) .\r\n\r\nشرح لغات\r\nرهق : رسيدن و درك چيزى است . و زهرى گفته : رهق از ارهاق گرفته شده و آن به معناى تحميل كردن چيزى بر انسان است كه طاقت آن را ندارد .\r\nكسب : جلب منفعت .\r\nقتر : غبار و گرد .\r\n\r\nتفسير :\r\n « لِلَّذِينَ أَحْسَنُوا الْحُسْنى »  يعنى كسانى كه كار خوب كنند و خداى تعالى را در دنيا\r\n\r\n","description":"","footnote":"","page_name":" 284 ","page_number":286},
  {"content":"\r\n\r\nاطاعت كنند پاداش آنان خوشى حال و جايگاه نيك است ، و اين كاملترين لذتها و نعمتها و جامعترين آنها و خلاصه بهترين وضعى است كه ممكن است براى يك نفر گرد آيد .\r\n« و زيادة » و دربارهء اين زياده چند وجه گفته‌اند :\r\n1 - از ابن عباس و حسن و مجاهد و قتادة نقل شده كه گفته‌اند : مقصود از « حسنى » در اول آيه آن پاداش معينى است كه در نتيجهء كار خوب مستحق آن هستند ، و مقصود از زياده آن پاداشى است كه از روى تفضل و فوق استحقاق بدانها داده مىشود .\r\n2 - از امام باقر عليه السلام روايت شده كه فرموده است : مقصود از زياده نعمتهايى است كه خداوند در دنيا به نيكوكاران داده و در قيامت حساب آنها را از ايشان نميكشد .\r\n3 - از على عليه السلام روايت شده كه فرمود : « زيادة » غرفه‌اى است از مرواريد يك تيكه كه چهار در دارد . و برخى گفته‌اند : زيادة آن نعمتهايى است كه پيوسته از فضل خدا بر آنها تجديد مىشود .\r\n4 - از أبى بكر و ابى موسى اشعرى نقل شده كه گفته‌اند : مقصود از زياده رويت « وجه اللَّه » تعالى است .\r\nو خداى سبحان اين زياده را در جاى ديگر بدينگونه بيان فرمود :  « لِيُوَفِّيَهُمْ أُجُورَهُمْ وَ يَزِيدَهُمْ مِنْ فَضْلِهِ . . .  « 1 » » ( تا پاداش آنان را بپردازد و از فضل خويش بر آنها بيفزايد )  « وَ لا يَرْهَقُ وُجُوهَهُمْ قَتَرٌ وَ لا ذِلَّةٌ »  . ابن عباس و قتاده گفته‌اند : يعنى سياهى چهره‌شان - را نگيرد . و ديگرى گفته : يعنى گرد و غبار و خوارى چهره‌شان را نگيرد . و برخى آن را به اندوه و محنت و گرفتگى تفسير كرده‌اند .\r\nفضيل بن يسار از امام باقر عليه السلام روايت كرده كه رسول خدا - صلى اللَّه عليه و آله فرمود : هيچ ديده‌اى نيست كه از خوف خدا به اشگ تر شود جز آنكه خداوند آن بدن را بر آتش دوزخ حرام گرداند ، و اگر اشگش جارى گرديد آن چهره را غبار و خوارى نگيرد .\r\n\r\n\r\n","description":"","footnote":"\r\n( 1 ) - سورهء فاطر آيهء 30 .\r\n","page_name":" 285 ","page_number":287},
  {"content":"\r\n\r\n « وَ الَّذِينَ كَسَبُوا السَّيِّئاتِ »  و آنان كه مرتكب كارهاى بد و گناه گردند .\r\n « جَزاءُ سَيِّئَةٍ بِمِثْلِها »  يعنى پاداش هر كار بدى مثل آن است ، و همانند كارهاشان كيفر بينند ، و به همان اندازه كه استحقاق دارند كيفر خواهند شد نه زيادتر از آن ، زيرا كيفر زيادتر از استحقاق ظلم است ( و آن بر خدا قبيح است ) و اما در طرف ثواب و پاداش كار نيك ، زيادتر از استحقاق تفضل است و ( از خداى تعالى ) نيكو است . و بنا بر اين مقصود از « مثل » در اين آيه يعنى بدون كم و زياد به قدر استحقاقشان كيفر بينند .\r\n « وَ تَرْهَقُهُمْ ذِلَّةٌ »  يعنى بدانها پستى و خوارى رسد ، زيرا عقاب و كيفر با پستى و خوارى قرين خواهد بود .\r\n « ما لَهُمْ مِنَ اللَّهِ مِنْ عاصِمٍ »  يعنى نگهبان و مانعى نيست كه عقاب خدا را از آنها جلوگيرى كند .\r\n « كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً »  يعنى گويا چهره‌هاشان را تاريكى شب فرا گرفته ، و منظور توصيف سياهى چهره‌هاشان مىباشد . مانند آيهء ديگر كه خداى تعالى فرمود :  « وَ يَوْمَ الْقِيامَةِ تَرَى الَّذِينَ كَذَبُوا عَلَى اللَّهِ وُجُوهُهُمْ مُسْوَدَّةٌ »  « 1 » ( و روز رستاخيز كسانى را كه بر خدا دروغ گفته‌اند به بينى كه چهره‌هاشان سياه گشته ) .\r\n\r\n\r\n","description":"","footnote":"\r\n( 1 ) - سورهء زمر آيه 60 .\r\n","page_name":" 286 ","page_number":288},
  {"content":"\r\n\r\n\r\n[ سوره يونس ( 10 ) : آيات 28 تا 30 
  ]\r\nوَ يَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَ شُرَكاؤُكُمْ فَزَيَّلْنا بَيْنَهُمْ وَ قالَ شُرَكاؤُهُمْ ما كُنْتُمْ إِيَّانا تَعْبُدُونَ ( 28 ) فَكَفى بِاللَّهِ شَهِيداً بَيْنَنا وَ بَيْنَكُمْ إِنْ كُنَّا عَنْ عِبادَتِكُمْ لَغافِلِينَ ( 29 ) هُنالِكَ تَبْلُوا كُلُّ نَفْسٍ ما أَسْلَفَتْ وَ رُدُّوا إِلَى اللَّهِ مَوْلاهُمُ الْحَقِّ وَ ضَلَّ عَنْهُمْ ما كانُوا يَفْتَرُونَ ( 30 )\r\n\r\nترجمه\r\nو روزى كه همه‌شان را محشور كنيم آن گاه به كسانى كه شرك ورزيده‌اند گوئيم : شما و معبودانتان ( كه شريك خدا قرار داده بوديد ) بجاى خود بايستيد ، و ميانشان را جدا كنيم ، و ( در اينوقت ) بتها ( و معبودان دروغين ) شان گويند شما ما را بندگى نميكرديد ( 28 ) و خدا براى گواه ميان ما و شما كافى است كه ما از پرستش شما غافل و بىخبر بوديم ( 29 ) در آن وقت ( يا در آنجا ) بداند هر كسى آنچه را از پيش انجام داده ، و بسوى خدا - مولاى حقيقى خود - باز گردند ، و آنچه را بدروغ ادعا ميكردند باطل و نابود گردد .\r\n\r\nشرح لغات :\r\n« زيلنا » : جدا كنيم .\r\nاسلاف : جلو انداختن كارى را براى ما بعد . و جلو انداختن و انجام طاعت خدا پاداش نيك و ثواب در پى دارد ، و گناه و معصيت كيفر و عقاب .\r\n\r\nتفسير :\r\n « وَ يَوْمَ نَحْشُرُهُمْ جَمِيعاً »  يعنى روزى كه ما همهء خلائق را از هر جا در موقف\r\n\r\n","description":"","footnote":"","page_name":" 287 ","page_number":289},
  {"content":"\r\n\r\nگرد آوريم .\r\n « ثُمَّ نَقُولُ لِلَّذِينَ أَشْرَكُوا »  سپس به آنان كه جز خدا را در عبادت شريك او ساخته و در مالهاى خود براى آنان سهمى قرار داده‌اند .\r\n « مَكانَكُمْ أَنْتُمْ وَ شُرَكاؤُكُمْ »  يعنى شما با آن شريكان عبادتتان يعنى بتهاتان در يك جا بايستيد ، و همانطور كه در دنيا با آنها مصاحبت داشتيد اكنون نيز در محشر همراه آنها باشيد . و برخى گفته‌اند : يعنى بايستيد تا از شما بازخواست شود ، چنانچه در آيهء ديگر است :  « وَ قِفُوهُمْ إِنَّهُمْ مَسْؤُلُونَ »  « 1 » ( نگاهشان داريد كه آنها مورد بازخواست هستند ) .\r\n « فَزَيَّلْنا بَيْنَهُمْ »  يعنى آنها را از هم جدا كرده و هنگام بازخواست ميانشان جدايى اندازيم ، و از مشركان جداگانه بازخواست كنيم كه چرا بتها را پرستش كرديد ؟ و از بتها هم جداگانه بپرسيم كه چرا مورد پرستش قرار گرفتيد و بچه سبب شما را عبادت كردند چنانچه اين قول از « حسن » نقل شده و برخى گفته‌اند : يعنى ميان آنها و بتها را جدا كنيم و آن بتها از ايشان بيزارى جويند و در نتيجه وسائل و اسباب آنها منقطع گردد .\r\n « وَ قالَ شُرَكاؤُهُمْ ما كُنْتُمْ إِيَّانا تَعْبُدُونَ »  مجاهد گفته : يعنى خداوند آن بتها را بنطق آورده و گويند : ما نميدانستيم و نمىفهميديم كه شما ما را مىپرستيد . و ديگرى گفته : آن شريكانى را كه در عبادت براى خدا گرفته بودند شياطين بوده‌اند ، و برخى گفته‌اند : فرشتگانى بوده‌اند كه جز خدا آنها را مىپرستيده‌اند .\r\nو روى اين تفسير دربارهء اينكه چگونه آنها منكر پرستش خود مىشوند ( و از خويشتن دفاع مىكنند ) دو قول گفته‌اند :\r\n1 - شياطين - يا فرشتگان - اين سخن را بخاطر اهانت و ردّ گفتار مشركان گويند يعنى ما براى شما در اين پرستش كه از ما ميكرديد عذرى نميآوريم ، و شما را معذور نميدانيم .\r\n2 - جبائى گفته : منظورشان از اين انكار آن است كه پرستش شما بدستور و دعوت\r\n\r\n\r\n","description":"","footnote":"\r\n( 1 ) - سورهء صافات آيهء 24 .\r\n","page_name":" 288 ","page_number":290},
  {"content":"\r\n\r\nما نبود ، و منظور آن نيست كه اصلا شما ما را پرستش نميكرديد ، زيرا اين سخن دروغ است ، و از خصوصيات روز قيامت آن است كه كسى در آنجا نتواند عمل خلافى انجام دهد و كار زشتى بكند ( و در نتيجه نمىتواند دروغ بگويد ) و اين آيه نظير آن آيهء ديگرى است كه خداى تعالى فرمايد :  « إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا . . . »  ( هنگامى كه پيشوايانى كه پيرويشان كرده‌اند از پيروان ( خود ) بيزارى جويند . . . )  « فَكَفى بِاللَّهِ شَهِيداً بَيْنَنا وَ بَيْنَكُمْ »  يعنى خدا براى فصل خصومت ميان ما و شما كافى است .\r\n « إِنْ كُنَّا عَنْ عِبادَتِكُمْ لَغافِلِينَ »  كه ما از پرستش شما غافل بوديم .\r\nو اين معنا كه گفته شد روى اينكه معبود آنها فرشتگان بوده باشند ، ظاهر است ، زيرا فرشتگان از اين ادعاى آنان بىخبر بوده و اطلاعى از كارشان نداشتند و نه بدان دستور داده بودند ، و اما اگر مقصود بتهاى بىحس و شعور و بىعلم باشد منظور از اين كلام حدّ اعلاى الزام حجت است كه اين نادانان چيزهايى را كه اصلا شعور نداشته و آنها را بخويش نخوانده و به هيچ وجه دركى نداشتند براى پرستش انتخاب كرده بودند  « هُنالِكَ تَبْلُوا كُلُّ نَفْسٍ ما أَسْلَفَتْ »  يعنى در آنجا ، يا در آن وقت ، يا در آن حال بر هر كس آشكار و معلوم گردد آنچه را از كار نيك و بد كه از پيش فرستاده و پاداش و كيفر آن را به بيند .\r\n « وَ رُدُّوا إِلَى اللَّهِ مَوْلاهُمُ الْحَقِّ »  و بسوى كيفر خدا و جايى كه هيچكس جز خدا مالك آن نيست باز گردند ، و لفظ « حق » صفت خداى تعالى و معناى آن قديم هميشگى است كه فنا نه پذيرد ، و جز او هر چه باشد نابود گردد . و برخى گفته‌اند : « حق » آن كسى است كه معناى لفظ بطور حقيقت براى او حاصل باشد و خداى تعالى اين گونه است كه معناى الهيت براى او بطور حقيقت حاصل است .\r\n « وَ ضَلَّ عَنْهُمْ ما كانُوا يَفْتَرُونَ »  و آنچه را بدروغ دربارهء شريكان ادعايى خداى تعالى مدعى بودند باطل گردد\r\n.\r\n\r\n","description":"","footnote":"","page_name":" 289 ","page_number":291},
  {"content":"\r\n\r\n\r\n[ سوره يونس ( 10 ) : آيات 31 تا 33 
  ]\r\nقُلْ مَنْ يَرْزُقُكُمْ مِنَ السَّماءِ وَ الْأَرْضِ أَمَّنْ يَمْلِكُ السَّمْعَ وَ الْأَبْصارَ وَ مَنْ يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ وَ مَنْ يُدَبِّرُ الْأَمْرَ فَسَيَقُولُونَ اللَّهُ فَقُلْ أَ فَلا تَتَّقُونَ ( 31 ) فَذلِكُمُ اللَّهُ رَبُّكُمُ الْحَقُّ فَما ذا بَعْدَ الْحَقِّ إِلاَّ الضَّلالُ فَأَنَّى تُصْرَفُونَ ( 32 ) كَذلِكَ حَقَّتْ كَلِمَةُ رَبِّكَ عَلَى الَّذِينَ فَسَقُوا أَنَّهُمْ لا يُؤْمِنُونَ ( 33 )\r\n\r\nترجمه\r\nبگو كيست كه شما را از آسمان و زمين روزى دهد ، يا كيست كه چشم و گوشها را مالك گردد ، و كيست كه زنده را از مرده بيرون آورد ، و مرده را از زنده پديد آرد ، و كيست كه تدبير كار را بكند ، خواهند گفت : خدا ، بگو پس چرا از وى نمىترسيد ( 31 ) پس اين است خدا پروردگار حقيقى شما ، و از حق كه گذشت جز گمراهى چيست ؟\r\nپس بكجا ميرويد ؟ ( 32 ) اين چنين كلمهء پروردگارت بر كسانى كه نافرمانى كردند محقق گشته كه آنها ايمان نميآورند ( 33 ) .\r\n\r\n[ تفسير 
  ]\r\n « قُلْ مَنْ يَرْزُقُكُمْ مِنَ السَّماءِ »  اى محمد به اين كافران بگو : كيست كه روزيهاى شما را از آسمان بوسيلهء فرو فرستادن باران خلق فرمايد .\r\n « وَ الْأَرْضِ »  و از زمين با بيرون آوردن گياه و انواع ميوه‌جات روزيتان دهد .\r\nو « رزق » در لغت به عطاى جارى گويند ، چنانچه گويند : سلطان بلشكر روزى داد ، جز آنكه چون هر رزق و روزيى را خدا ميدهد ، و اگر آن را بدست انسانى نسپارد آن انسان نمىتواند به ديگران بدهد از اين جهت جز بر خداى تعالى نام « رزاق »\r\n\r\n","description":"","footnote":"","page_name":" 290 ","page_number":292},
  {"content":"\r\n\r\nبر ديگرى اطلاق نشود ، و اگر بخواهند آن را بر ديگرى جز خدا اطلاق كنند بايد مقيد بقيدى كنند ، چنانچه نام « رب » نيز اين گونه است كه بطور مطلق به غير از خداوند بر ديگرى اطلاق نگردد ، و در مورد ديگرى جز خداى تعالى مقيد شود چنانچه گويند « رب الدار » - پروردگار خانه - و « رب الضيعة » - پروردگار آب و ملك - و خداى تعالى هر جاندارى را كه بيافريند و قصد ماندن آن را داشته باشد بايد روزيش را بدهد ، زيرا اگر بقاء او را بخواهد آن جاندار محتاج به غذا است .\r\n « أَمَّنْ يَمْلِكُ السَّمْعَ وَ الْأَبْصارَ »  يعنى و آيا كيست كه بتواند گوش و چشم بشما بدهد و به آنها قدرت شنيدن و نيروى ديدن دهد و اگر بخواهد آن نيرو و حس را از آنها بگيرد .\r\n « وَ مَنْ يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ »  زنده را از مرده ، و مرده را از زنده بيرون آورد ، بعضى گفته‌اند : يعنى انسان را از نطفه و نطفه را از انسان بيرون آورد ، و برخى ديگر گفته‌اند : يعنى حيوان زنده را از شكم مادر مرده‌اش بيرون آورد ، و آنكه خلقتش كامل نشده و به حد كمال نرسيده از زنده خارج كند . و ديگرى گفته :\r\nيعنى مؤمن را از كافر ، و كافر را از مؤمن بيرون آرد .\r\n « وَ مَنْ يُدَبِّرُ الْأَمْرَ »  و كيست كه همهء كارها را بر طبق حكمت در آسمان و زمين تدبير كند ؟\r\n « فَسَيَقُولُونَ اللَّهُ »  به زودى اعتراف كنند كه او خداى تعالى است كه اين كار را انجام دهد ، و بتها قدرت آن را ندارند .\r\n « فَقُلْ أَ فَلا تَتَّقُونَ »  چون اين اعتراف را كردند بگو : آيا در مورد پرستش بتها از عقاب او نمىترسيد ؟ و اين آيه بما مىفهماند كه احتجاج و بحث دربارهء دين نيكو است زيرا خداى تعالى در اين آيه با مشركان احتجاج فرمايد . و مطلب ديگرى كه از آيه استفاده مىشود آن است كه اينان به خالق و آفريدگار خود اعتراف و اقرار داشتند اگر چه مشرك بودند ، زيرا جمهور عاقلان - بجز اندكى از ملحدان از فلاسفه - خدا را اقرار دارند . و آنان كه بصانع خود اقرار دارند بر دو دسته تقسيم شوند دسته‌اى كه\r\n\r\n","description":"","footnote":"","page_name":" 291 ","page_number":293},
  {"content":"\r\n\r\nموحد هستند و معتقدند كه صانع يكتا است و چيزى شريك او نيست و دسته ديگر مشركند .\r\nمشركان نيز دو دسته‌اند ، دسته‌اى براى خداى يكتا در ملك او شريك قائلند و معتقدند كه آن شريك در مقابل خدا قرار دارد و اينها « ثنويه » و « مجوس » هستند اينها نيز بر دو دسته‌اند جمعى شريك قديم براى خدا قائلند مانند « مانويه » و جمعى شريك جديد چون « مجوس » .\r\nو دسته ديگر مشركان كسانى هستند كه در ملك و فرمان خداوند براى او شريكى قائل نيستند ولى در عبادت براى وى شريك قائلند ، اينها نيز دو گروه‌اند ، گروهى اجسام علويه مانند ستارگان و خورشيد و ماه را وسائط و شريكان در عبادت قرار داده ، و گروهى اجسام زمينى مانند بتها را شريك حق پنداشته‌اند .\r\n « فَذلِكُمُ اللَّهُ رَبُّكُمُ الْحَقُّ »  يعنى اين خدايى كه توصيف شد كه رازق خلق و برون آرندهء زنده از مرده و مرده از زنده است پروردگار حقيقى شما است كه شما را آفريده ، و معبودى است كه شايستهء پرستش و عبادت است ، نه آن بتها . . .\r\n « فَما ذا بَعْدَ الْحَقِّ إِلَّا الضَّلالُ »  خو پس از رو گرداندن از حق جز سقوط در گمراهى راه ديگرى نيست ، زيرا با اثبات اينكه فقط عبادت و پرستش او حق است ، عبادت چيز ديگرى جز او هر چه باشد باطل و گمراهى است .\r\n « فَأَنَّى تُصْرَفُونَ »  يعنى پس چرا با اين دلالت آشكارا از پرستش او روى ميگردانيد ؟\r\n « كَذلِكَ حَقَّتْ كَلِمَةُ رَبِّكَ عَلَى الَّذِينَ فَسَقُوا أَنَّهُمْ لا يُؤْمِنُونَ »  و اين چنين - يعنى همانطور كه پس از حق گمراهى است ، يا همانطور كه از ايمان به حق روى گرداندند - عقاب بر آنها مسلم شد و اين كيفر رو گرداندن آنان از حق است . و البته اين آيه دربارهء كسانى است كه در علم خدا گذشته كه ايمان نخواهند آورد . و برخى گفته‌اند جملهء  « أَنَّهُمْ . . . »  جملهء تعليلية است ، يعنى اين عقوبت بخاطر آن است كه ايمان نميآورند\r\n.\r\n\r\n","description":"","footnote":"","page_name":" 292 ","page_number":294},
  {"content":"\r\n\r\n\r\n[ سوره يونس ( 10 ) : آيات 34 تا 36 
  ]\r\nقُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُهُ قُلِ اللَّهُ يَبْدَؤُا الْخَلْقَ ثُمَّ يُعِيدُهُ فَأَنَّى تُؤْفَكُونَ ( 34 ) قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ قُلِ اللَّهُ يَهْدِي لِلْحَقِّ أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلاَّ أَنْ يُهْدى فَما لَكُمْ كَيْفَ تَحْكُمُونَ ( 35 ) وَ ما يَتَّبِعُ أَكْثَرُهُمْ إِلاَّ ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً إِنَّ اللَّهَ عَلِيمٌ بِما يَفْعَلُونَ ( 36 )\r\n\r\nترجمه :\r\nبگو آيا هيچيك از شريكان ( در عبادت ) شما ( و بتها ) هستند كه بتوانند خلق را در آغاز بيافريند و سپس بازش آرد ؟ بگو خدا است كه خلق را بيافريند و سپس باز آرد ، پس چرا ( از حق ) رو گردانيد ( 34 ) بگو آيا هيچيك از شريكان ( در عبادت ) شما ميتواند به حق هدايت كند ؟ بگو خدا است كه بسوى حق هدايت مىكند ، آيا آن كس كه بسوى حق هدايت مىكند براى پيروى كردن شايسته‌تر است يا آن كس كه هدايت نمىكند جز آنكه خود هدايت شود ؟ شما را چه شده ! و چگونه قضاوت ميكنيد ( 35 ) و بيشتر اينها جز از گمان پيروى نمىكنند ، در صورتى كه گمان جاى حق را نميگيرد ، و براستى كه خدا بكارهايى كه انجام ميدهند دانا و آگاه است . ( 36 )\r\n\r\nتفسير :\r\nدر اينجا خداى سبحان براى توحيد از راه ديگرى استدلال فرموده و گويد :\r\n « قُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُهُ »  اى محمد بگو آيا در اين بتهايى\r\n\r\n","description":"","footnote":"","page_name":" 293 ","page_number":295},
  {"content":"\r\n\r\nكه آنها را شريك در عبادت خداى تعالى قرار داده‌ايد - يا شريك در اموال خود قرارشان داده‌ايد - كسى هست كه بتواند موجودات را از عدم بوجود آورد ، و دوباره در عالم ديگر بازشان گرداند ؟\r\n « قُلِ اللَّهُ يَبْدَؤُا الْخَلْقَ ثُمَّ يُعِيدُهُ »  يعنى اگر گفتند : شريكان ( در عبادت يا اموال ما ) چنين قدرتى ندارند ، و يا در جواب سكوت كردند ، در آن وقت به آنها بگو : خدا است كه خلق را در آغاز بدون نمونه آفريده و سپس از بين ميبرد و دوباره در روز قيامت بازش گرداند .\r\n « فَأَنَّى تُؤْفَكُونَ »  پس چگونه و چرا از حق روى بگردانيد ، و از ايمان به حق باز گرديد ؟ آن گاه خداى تعالى از راه ديگر احتجاج با آنها را آغاز كرده فرمايد :\r\n « قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ »  اى محمد بگو : آيا در اين بتها كسى هست كه مردم را از روى دليل و برهان بهدايت و صلاح و رستگارى و خوبى راهبرى كند ؟ چاره‌اى ندارند جز آنكه بگويند : نه !  « قُلِ اللَّهُ يَهْدِي لِلْحَقِّ »  در اينوقت تو بدانها بگو خدا است آن كسى كه به راه رستگارى راهبرى كند .\r\n « أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ »  آيا كسى كه ديگران را به راه توحيد و رستگارى هدايت كند براى اطاعت أمر و نهى او شايسته‌تر است .\r\n « أَمَّنْ لا يَهِدِّي إِلَّا أَنْ يُهْدى »  يا آن كس كه احدى را بسوى حق راهبرى نكند جز آنكه خود هدايت و راهبرى شود ، و بتها اين چنين بودند كه نمىتوانستند راهبر شوند و نه راهبرى گردند ، زيرا آنها سنگهاى مرده و بيجانى بودند . و اينكه خداى تعالى فرمود :  « إِلَّا أَنْ يُهْدى »  ( مگر آنكه هدايت شوند ) نه چنان بوده كه اگر كسى آنها را هدايت كند هدايت يابند بلكه روى عقيدهء فاسد و الزام آنها فرموده ، و براى رساندن غايت جهل و نادانى آنها است كه با اينكه اين بتها اجساد مرده و بى - شعورى هستند كه اگر هدايت هم شوند هدايت نيابند باز هم اينان دست از پرستش آنها بر ندارند .\r\n\r\n","description":"","footnote":"","page_name":" 294 ","page_number":296},
  {"content":"\r\n\r\nو برخى گفته‌اند : منظور از اين شريكان فرشتگان و پريان هستند كه اگر مورد هدايت قرار گيرند هدايت شوند . و برخى گفته‌اند : منظور بزرگان و رؤساى گمراه كنندهء آن مردم بوده‌اند كه مردم را بگمراهى ميكشاندند .\r\n « فَما لَكُمْ »  يعنى شما را چه شده كه چيزهايى را پرستش ميكنيد كه هيچگونه سود و زيانى ندارند ؟\r\n « كَيْفَ تَحْكُمُونَ »  و اين جمله بيان شگفت حال آنها است يعنى چگونه قضاوت ميكنيد كه اين بتها معبودان ما هستند ، و شايستهء پرستش ميباشند ؟ و برخى گفته‌اند : يعنى چگونه بدون دليل و برهان بنفع خود حكم ميكنيد ؟\r\n « وَ ما يَتَّبِعُ أَكْثَرُهُمْ إِلَّا ظَنًّا »  و بيشتر اين كافران جز از گمان پيروى نمىكنند ، آن گمانى را كه از روى تقليد رؤساء و پدرانشان هست و نفعى نبخشد .\r\n « إِنَّ الظَّنَّ لا يُغْنِي مِنَ الْحَقِّ شَيْئاً »  و همانا گمان به هيچ وجه جاى حق را نميگيرد ، زيرا حق در صورتى نفع مىبخشد كه انسان علم بحقانيت آن داشته و از روى معرفت صحيح آن را بشناسد ، و گمان اين چنين نيست زيرا ممكن است آنچه مورد گمان واقع شده بر خلاف حقيقت باشد ، و از اينرو با علم برابرى نكند .\r\n « إِنَّ اللَّهَ عَلِيمٌ بِما يَفْعَلُونَ »  و خدا بدانچه ميكنند دانا است ، و بر طبق اعمالشان آنها را كيفر دهد\r\n.\r\n\r\n","description":"","footnote":"","page_name":" 295 ","page_number":297},
  {"content":"\r\n\r\n\r\n[ سوره يونس ( 10 ) : آيات 37 تا 40 
  ]\r\nوَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ الْكِتابِ لا رَيْبَ فِيهِ مِنْ رَبِّ الْعالَمِينَ ( 37 ) أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ ( 38 ) بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ كَذلِكَ كَذَّبَ الَّذِينَ مِنْ قَبْلِهِمْ فَانْظُرْ كَيْفَ كانَ عاقِبَةُ الظَّالِمِينَ ( 39 ) وَ مِنْهُمْ مَنْ يُؤْمِنُ بِهِ وَ مِنْهُمْ مَنْ لا يُؤْمِنُ بِهِ وَ رَبُّكَ أَعْلَمُ بِالْمُفْسِدِينَ ( 40 )\r\n\r\nترجمه :\r\nو اين قرآن چنان نيست كه افتراى از غير خدا باشد ( و ساختهء ديگرى باشد ) بلكه تصديق كنندهء ساير كتابها مىباشد ، و توضيح احكام الهى را مىكند و ترديدى در آن نيست كه از جانب پروردگار عالميان است ( 37 ) آيا اينها گويند كه ( محمد ) آن را بافته ( و ساختهء او است ) بگو پس يك سوره مانند آن بياوريد ، و هر كس را كه مىتوانيد غير خدا ( براى كمك ) بخوانيد اگر راست مىگوييد ( 38 ) بلكه اينها چيزى را كه علمشان بدان احاطه ندارد و تأويل ( و حقيقت آن ) برايشان نيامده دروغ شمارند ، و آنان كه پيش از اينها بوده‌اند ( نيز ) اين گونه تكذيب كردند ، بنگر كه سرانجام ستمگران چگونه بوده ( 39 ) بعضى از اينها به قرآن ايمان آورند ، و بعضى ايمان نياورند و پروردگار تو به احوال مردمان تبهكار داناتر است ( 40 ) .\r\n\r\n","description":"","footnote":"","page_name":" 296 ","page_number":298},
  {"content":"\r\n\r\n\r\nشرح لغات :\r\nقرآن : همين كلامى است كه در أعلى درجهء بلاغت و نظم و گزيده گويى است .\r\nتفصيل : به معناى تقسيم و تميز است .\r\nسورة : بقسمتى از قرآن اطلاق شود كه آيات خدا آن را احاطه كرده است ، مانند احاطهء سور ( و ديوار ) ساختمان بر آن .\r\n\r\nتفسير :\r\nخداى سبحان در اين آيات براى ردّ كافران كه گفتند : « قرآنى جز اين بياور يا آن را تبديل كن » و همچنين گفتار ديگرشان كه گفتند « پيغمبر اين قرآن را ساخته است » فرمايد :\r\n « وَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ »  اين قرآن چنان نيست كه افتراى از جانب غير خدا باشد .\r\n « وَ لكِنْ تَصْدِيقَ الَّذِي بَيْنَ يَدَيْهِ »  بلكه تصديق كنندهء كتابهاى ديگر است ، و اين كلام شهادتى است از خداى تعالى كه قرآن گواه كتابهاى گذشته از تورات و انجيل و زبور است و شاهدى است بر اينكه آنها حق است . و هم شاهد است بر اينكه مصداق همان بشارتى است كه آنها درباره‌اش داده‌اند . و برخى گفته‌اند : يعنى گواه است بر آنچه در آينده خواهد آمد از حشر و نشر و حساب و كيفر .\r\n « وَ تَفْصِيلَ الْكِتابِ »  يعنى بيان كنندهء معانى مجملى كه در قرآن است از حلال و حرام و ساير احكام شرعيه ، و برخى گفته‌اند : معنايش آنست كه اين قرآن بيان كنندهء دليلهايى است كه در امور دين بدان محتاج هستيد .\r\n « لا رَيْبَ فِيهِ مِنْ رَبِّ الْعالَمِينَ »  يعنى شكى نيست كه آن از جانب خداى تعالى نازل گشته و معجزه‌اى است كه هيچكس قادر نيست مانندش را بياورد .\r\n « أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ »  و اگر ميگويند كه آن را بدروغ بر خدا بسته بگو : يك سوره همانند آن در بلاغت بياوريد ، زيرا شما اهل زبان هستيد و اگر محمد قادر باشد كه چنين سخنى بگويد شما هم قدرت آن را خواهيد داشت ، و چون از\r\n\r\n","description":"","footnote":"","page_name":" 297 ","page_number":299},
  {"content":"\r\n\r\nآوردن مانند آن عاجزيد پس بدانيد كه اين كلام بشر نيست ، و از جانب خداى سبحان نازل گرديده .\r\n « وَ ادْعُوا مَنِ اسْتَطَعْتُمْ مِنْ دُونِ اللَّهِ »  و هر كه را جز خدا بر آنها قدرت داريد براى كمك كارى بخوانيد و براى معارضه با آوردن سوره‌اى مثل آن از آنها كمك بگيريد .\r\n « إِنْ كُنْتُمْ صادِقِينَ »  اگر راست مىگوييد كه اين قرآن از جانب غير خدا است .\r\n « بَلْ كَذَّبُوا بِما لَمْ يُحِيطُوا بِعِلْمِهِ »  بلكه اينان تكذيب كنند چون بطور كامل به قرآن علم ندارند ، زيرا در قرآن آياتى هست كه فهم مدلول آن احتياج بتفكر و مراجعه به پيغمبر داشت مانند آيات متشابه ، و چون كافران مدلول آن را از ظاهر آيات نمىتوانستند بفهمند آن را تكذيب ميكردند . و برخى گفته‌اند : يعنى تكذيب آيات را ميكردند به جهت آنكه از كيفيت نظم و ترتيب آن اطلاعى نداشتند . چنانچه اشخاص معمولى لفظهاى اشعار و خطبه‌ها را مىفهمند ولى بخاطر جهل به نظم و ترتيب آن انشاء آنها براى آنان ممكن نيست . و حسن گفته : معناى آيه آن است كه اينها بىآنكه علم ببطلان قرآن داشته باشند آن را تكذيب ميكنند . و برخى ديگر گفته‌اند : يعنى بلكه اينان چيزهايى را كه در قرآن است يعنى بهشت و جهنم و حشر و نشر در قيامت و ثواب و عقاب را تكذيب كنند .\r\n « وَ لَمَّا يَأْتِهِمْ تَأْوِيلُهُ »  و هنوز حقيقت آنچه در قرآن براى آنها وعده داده شده است و سرانجام كارشان بدان منتهى مىشود نيامده است ، و برخى گفته‌اند : يعنى در قرآن چيزهايى است كه آن را نمىدانند ، و معرفت بدانها نيز جز با مراجعهء به پيغمبر - صلى اللَّه عليه و آله - ممكن نيست ، و چون به آن حضرت مراجعه نكرده و تكذيب آنها را كردند تفسير و تأويل آن چيزهاى مجمل را ندانستند ، و بنا بر اين معناى آيه اين گونه مىشود كه اينان چيزى را از قرآن كه بعلم آن دست نيافتند تكذيب كردند و تفسير آن بر ايشان نيامد و اگر به رسول خدا - صلى اللَّه عليه و آله - مراجعه ميكردند داناى بدان ميشدند .\r\nاز امام صادق عليه السلام روايت شده كه فرمود : خداى تعالى اين امت را به دو آيه از قرآن مخصوص داشت : يكى آنكه آنچه را نميدانند نگويند ، و ديگر آنكه\r\n\r\n","description":"","footnote":"","page_name":" 298 ","page_number":300},
  {"content":"\r\n\r\nآنچه را نميدانند ردّ نكنند ( و منكر نشوند ) آن گاه دو آيه را تلاوت فرمود :\r\nيكى اين آيه كه فرمايد :  « أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّهِ إِلَّا الْحَقَّ . . . »  « 1 » - آيا از آنها پيمان گرفته نشد كه دربارهء خدا جز حق نگويند ؟ . . . . - و ديگر همين آيه :  « بَلْ كَذَّبُوا بِما لَمْ يُحِيطُوا بِعِلْمِهِ . . . »  .\r\nو گويند : امير المؤمنين عليه السلام اين سخن را از همين آيه گرفته كه فرمود :\r\n« الناس اعداء ما جهلوا »\r\n« 2 » . و گفتار ديگرش را كه فرموده :\r\n« قيمة كل امرئ ما يحسنه »\r\n« 3 » از آيهء ديگرى گرفته كه خداى تعالى فرمايد :   « فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ »   « 4 » ( از كسى كه از ياد ما روى بگرداند و جز زندگى اين دنيا را نخواهد از وى روى بگردان اندازهء علمشان همين است . . . » و گفتار ديگرش را كه فرمود :\r\n« تكلموا تعرفوا »\r\n« 5 » از اين آيه گرفته است كه خداوند فرمايد :  « وَ لَتَعْرِفَنَّهُمْ فِي لَحْنِ الْقَوْلِ »  « 6 » ( آنها را در طرز گفتارشان خواهى شناخت ) .\r\n « كَذلِكَ كَذَّبَ الَّذِينَ مِنْ قَبْلِهِمْ »  يعنى امتهاى گذشته نيز همانند اينان پيغمبران خود را تكذيب كردند .\r\n « فَانْظُرْ كَيْفَ كانَ عاقِبَةُ الظَّالِمِينَ »  اى محمد بنگر كه چنانچه سرانجام آنان نابودى و هلاكت بود سرانجام اينان نيز هلاكت خواهد بود . سپس خداى سبحان در آيهء بعدى خبر ميدهد كه در ميان همين تكذيب كنندگان آيات قرآن و كسانى كه قرآن را به افتراء و دروغ نسبت ميدهند افرادى وجود دارند كه در آينده بدان ايمان آورده و تصديق خواهند نمود كه آن از جانب خداى تعالى است ، و برخى هم هستند كه به همان حال كفر خواهند مرد .\r\n\r\n\r\n","description":"","footnote":"\r\n( 1 ) - سورهء اعراف آيهء 169 .\r\n( 2 ) - مردم دشمن چيزى هستند كه آن را نمىدانند .\r\n( 3 ) - ارزش هر كس باندازهء نيكى اوست .\r\n( 4 ) - سورهء نجم آيهء 29 .\r\n( 5 ) - سخن گوئيد تا شناخته شويد . ( يعنى انسان بسخن شناخته مىشود )\r\n( 6 ) - سورهء محمد - صلى اللَّه عليه و آله - آيهء 30 .\r\n","page_name":" 299 ","page_number":301},
  {"content":"\r\n\r\n « وَ مِنْهُمْ مَنْ يُؤْمِنُ بِهِ وَ مِنْهُمْ مَنْ لا يُؤْمِنُ بِهِ »  و بعضى از اينان كسانى هستند كه بدان ايمان مىآورند و برخى بدان ايمان نخواهند آورد ، و منظور خداوند آن است كه جهت آنكه اكنون ما آنها را نابود نمىكنيم بدانجهت است كه مصلحت در باقى ماندن آنها است . و برخى گفته‌اند : معناى آيه آن است كه برخى از اينها به خود قرآن ايمان خواهند آورد و داناى بدرستى و صحت آن خواهند شد جز اينكه عناد ميورزند و بر خلاف عقيده و علم خود با آن بمخالفت بر ميخيزند و برخى از آنها دربارهء قرآن شك و ترديد دارند و گويا روى اين معنى خدا فرموده است : « و برخى از آنها معاند هستند و برخى در حال شك و ترديد . . . »  « وَ رَبُّكَ أَعْلَمُ بِالْمُفْسِدِينَ »  و پروردگار تو بر حال كسى كه بفساد خود ادامه ميدهد دانا است\r\n.\r\n\r\n","description":"","footnote":"","page_name":" 300 ","page_number":302},
  {"content":"\r\n\r\n\r\n[ سوره يونس ( 10 ) : آيات 41 تا 44 
  ]\r\nوَ إِنْ كَذَّبُوكَ فَقُلْ لِي عَمَلِي وَ لَكُمْ عَمَلُكُمْ أَنْتُمْ بَرِيئُونَ مِمَّا أَعْمَلُ وَ أَنَا بَرِيءٌ مِمَّا تَعْمَلُونَ ( 41 ) وَ مِنْهُمْ مَنْ يَسْتَمِعُونَ إِلَيْكَ أَ فَأَنْتَ تُسْمِعُ الصُّمَّ وَ لَوْ كانُوا لا يَعْقِلُونَ ( 42 ) وَ مِنْهُمْ مَنْ يَنْظُرُ إِلَيْكَ أَ فَأَنْتَ تَهْدِي الْعُمْيَ وَ لَوْ كانُوا لا يُبْصِرُونَ ( 43 ) إِنَّ اللَّهَ لا يَظْلِمُ النَّاسَ شَيْئاً وَ لكِنَّ النَّاسَ أَنْفُسَهُمْ يَظْلِمُونَ ( 44 )\r\n\r\nترجمه\r\nو اگر تو را تكذيب كردند بگو عمل من براى من و عمل شما براى خودتان باشد ، شما از عملى كه من ميكنم بيزاريد و من از عملى كه شما ميكنيد بيزارم ( 41 ) و بعضى از اينها كسانى هستند كه ( به ظاهر ) گوش به تو فرا دهند ، آيا تو كرانى را كه عقل هم ندارند شنوا توانى كرد ؟ ( 42 ) و بعضى از اينها كسى است كه به تو مىنگرد ، آيا تو كورانى را كه هيچ نمىبينند هدايت توانى كرد ؟ ( 43 ) براستى كه خدا به هيچ وجه بمردم ستم نمىكند ولى مردم هستند كه بخودشان ستم ميكنند ( 44 ) .\r\n\r\nتفسير :\r\nخداى تعالى در اين آيات پيغمبر خود را مخاطب ساخته فرمايد :\r\n « وَ إِنْ كَذَّبُوكَ »  يعنى اى محمد اگر تو را تكذيب كنند و تصديقت ننمايند و سخنانت را رد كنند .\r\n\r\n","description":"","footnote":"","page_name":" 301 ","page_number":303},
  {"content":"\r\n\r\n « فَقُلْ لِي عَمَلِي وَ لَكُمْ عَمَلُكُمْ »  بگو اگر من دروغ ميگويم و بال و كيفر آن بر - خودم باشد و كيفر عمل شما هم بر خودتان باشد .\r\n « أَنْتُمْ بَرِيئُونَ مِمَّا أَعْمَلُ وَ أَنَا بَرِيءٌ مِمَّا تَعْمَلُونَ »  شما از كارى كه من ميكنم بيزاريد و من از آنچه شما ميكنيد بيزارم . و اين آيات نظير آيات سورهء كافرون است :    « قُلْ يا - أَيُّهَا الْكافِرُونَ لا أَعْبُدُ ما تَعْبُدُونَ . . . »    و اين تهديدى است از جانب خداى تعالى براى كافران ، مانند آيهء ديگر كه فرمايد :  « اعْمَلُوا عَلى مَكانَتِكُمْ . . . »  « 1 » ( شما بجاى خويش عمل كنيد من هم بجاى خود . . . به زودى خواهيد دانست . . . ) و مانند آن . و برخى گفته‌اند : اين آيه بوسيلهء آيهء قتال منسوخ گشته كه در آنجا خداوند دستور كشتار آنها را ميدهد . و برخى ديگر گفته‌اند : منافاتى ميان اين دو آيه نيست ، زيرا اين آيه براى بيزارى جستن و تهديد آنها است ، و منافاتى با دستور جهاد و كارزار با آنها ندارد .\r\n « وَ مِنْهُمْ مَنْ يَسْتَمِعُونَ إِلَيْكَ »  يعنى و از اين كافران كسانى هستند كه به تو گوش فرا دهند ، و البته اين گوش دادنشان نه براى فهميدن بوده بلكه براى رد كردن آن است ، و از اينرو مورد نكوهش و مذمت قرار گرفتند و آنها را همچون كرانى قرار داده است چون گوش دادنى كه براى فهم نباشد و براى رد كردن باشد سودى نبخشد و مانند كسانى هستند كه اصلا گوش ندارند .\r\n « أَ فَأَنْتَ تُسْمِعُ الصُّمَّ وَ لَوْ كانُوا لا يَعْقِلُونَ »  آيا اى پيغمبر تو ميتوانى كر را بشنوانى ، با اينكه جاهل هم هستند .\r\n « وَ مِنْهُمْ مَنْ يَنْظُرُ إِلَيْكَ »  خو از آنها كسانى هستند كه به تو نگاه ميكنند ، يعنى به اعمال و رفتار تو نگاه ميكنند ، نه آنكه نگاه آنها از روى حقيقت و اعتبار باشد بلكه نگاهشان بر طبق عادت است ، و از اينرو از نگاه خود سودمند نگردند .\r\n « أَ فَأَنْتَ تَهْدِي الْعُمْيَ وَ لَوْ كانُوا لا يُبْصِرُونَ »  يعنى همانطور كه تو نمىتوانى شخص كور را بينا كنى و از بينايى بهره‌مندشان سازى ، همچنين نمىتوانى از آن دليلها و براهينى كه آورده‌اى مردمى را كه صرفاً بدان مىنگرند و در صدد بهره بردن و سودمند شدن بدانها نيستند بهره‌مند سازى . و بعضى گفته‌اند : معناى اين دو آيه آن است كه : برخى\r\n\r\n\r\n","description":"","footnote":"\r\n( 1 ) - سورهء انعام آيهء 135 و هود آيهء 93 و 121 و زمر آيهء 39 .\r\n","page_name":" 302 ","page_number":304},
  {"content":"\r\n\r\nاز اينها هستند كه بسخن تو گوش مىدهند و به دليلها و براهين تو مىنگرند اما گوش دادن و نگاه گردنشان هر دو از روى طعن و ايراد است و در صدد تكذيب و رد آنها هستند ، نه آنكه بخواهند از آنها بهره‌مند گردند و از اينرو تو نمىتوانى آنها را بهره‌مند گردانى .\r\n « إِنَّ اللَّهَ لا يَظْلِمُ النَّاسَ شَيْئاً وَ لكِنَّ النَّاسَ أَنْفُسَهُمْ يَظْلِمُونَ »  خداوند هيچگونه ستمى بمردم نميكند ، ولى خود مردم هستند كه بخودشان ظلم ميكنند ، يعنى خداوند جلوى كسى را از انتفاع و سودمند شدن از قرآن و دليلهاى ديگر الهى نميگيرد و مانع آن نمىشود ، ولى مردم هستند كه خودشان با ترك نظر و استدلال بر خود ظلم ميكنند و خود را مستحق كيفر ميسازند . و از اين آيه گفتار جبريان نيز باطل گردد .\r\n\r\nارتباط و نظم اين آيات :\r\nدربارهء ارتباط آيهء اولى بما قبل آن گفته‌اند : چون خداى تعالى دليلهاى توحيد و نبوت را بيان داشت و كافران دشمنى كرده و آنها را تكذيب نمودند خداوند در اين آيه دستور قطع ارتباط با آنها و تهديدشان را به پيغمبر داد .\r\nو اما در مورد ارتباط آيهء اخير يعنى  « إِنَّ اللَّهَ لا يَظْلِمُ النَّاسَ . . . »  با آيات قبلى يك وجه آن است كه بگوئيم اين آيه مربوط است بگفتار خداى تعالى كه فرمود :\r\n « فَانْظُرْ كَيْفَ كانَ عاقِبَةُ الظَّالِمِينَ »  يعنى اين نابودى و عذاب را اينان بواسطهء كردار و افعال خودشان مستحق آن گشتند ، و ما به كسى ظلم و ستم نخواهيم كرد .\r\nو جبائى و ابو مسلم گفته‌اند : اين آيه مربوط است به آيهء  « وَ مِنْهُمْ مَنْ يَسْتَمِعُونَ إِلَيْكَ . . .   وَ مِنْهُمْ مَنْ يَنْظُرُ إِلَيْكَ . . . »  يعنى خداى تعالى از استفاده و انتفاع آنها از دستورها و تكاليف مانع نبوده و جلوگيرشان نيست ، بلكه قدرت انتفاع را به آنها داده و دليلها را بيان فرموده و راهنماييشان كرده ، و موانع را هم از سر راه آنها برداشته است ولى آنها خودشان بر نفس خويش ستم كردند كه بهره‌مند نشدند .\r\nو برخى گفته‌اند : چون خداى سبحان در آيات پيش سخن از وعده و تهديد بميان آورد در اينجا بيان فرموده كه خداوند چيزى از حسنات آنها كم نمىكند و بر سيئات آنان نيز چيزى نمىافزايد\r\n.\r\n\r\n","description":"","footnote":"","page_name":" 303 ","page_number":305},
  {"content":"\r\n\r\n\r\n[ سوره يونس ( 10 ) : آيات 45 تا 47 
  ]\r\nوَ يَوْمَ يَحْشُرُهُمْ كَأَنْ لَمْ يَلْبَثُوا إِلاَّ ساعَةً مِنَ النَّهارِ يَتَعارَفُونَ بَيْنَهُمْ قَدْ خَسِرَ الَّذِينَ كَذَّبُوا بِلِقاءِ اللَّهِ وَ ما كانُوا مُهْتَدِينَ ( 45 ) وَ إِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ ثُمَّ اللَّهُ شَهِيدٌ عَلى ما يَفْعَلُونَ ( 46 ) وَ لِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ ( 47 )\r\n\r\nترجمه :\r\nو روزى كه خداوند آنان را محشور كند ، گويى جز ساعتى از روز درنگ نكرده‌اند ، در آن وقت يكديگر را مىشناسند ، براستى آنان كه ديدار خدا ( و روز جزا ) را تكذيب كردند زيان كردند ، و هدايت يافته نبودند ( 45 ) و يا ( در زمان حيات ) شمه‌اى از آنچه را بكافران وعده داده‌ايم به تو نشان دهيم و يا ( پيش از آن ) تو را بر - گيريم و ( بهر صورت ) بازگشت آنان بسوى ما است ، و خدا بر آنچه ميكنند گواه است ( 46 ) هر امتى را پيامبرى است ، و چون پيامبرشان آمد ميان آنها به عدالت رفتار شود و به كسى ستم نشود ( 47 ) .\r\n\r\nتفسير :\r\nخداى تعالى در اين آيات حال آنان را در روز قيامت بيان فرموده .\r\n « وَ يَوْمَ يَحْشُرُهُمْ »  روزى كه خداوند آنها را از هر جا گرد آورد .\r\n « كَأَنْ لَمْ يَلْبَثُوا إِلَّا ساعَةً مِنَ النَّهارِ »  گويا آنها در دنيا جز ساعتى از روز درنگ\r\n\r\n","description":"","footnote":"","page_name":" 304 ","page_number":306},
  {"content":"\r\n\r\nنكرده‌اند ، ضحاك و گروهى ديگر گفته‌اند : يعنى اينان روزهاى دنيا در نظرشان اندك مىآيد ، زيرا درنگ كردن در دنيا بهر اندازه هم كه زياد باشد در مقابل آخرت بمنزلهء ساعتى بيش نيست . و برخى ديگر گفته‌اند : در آن وقت زندگى دنيا در نظرشان اندك مىآيد زيرا از عمر خود اندكى بهره‌مند شدند ، و چون فائده عمر آنها اندك بوده مانند آن است كه از عمر خود جز اندكى استفاده نكردند . و از ابن عباس نقل شده كه گفته است : آنها مدت توقف خود را در گورها اندك شمارند . و بهر صورت خداى سبحان در اين آيه گوشزد فرموده كه هيچكس نبايد گول آرزوى درازى را كه در مورد بقاء در دنيا دارد بخورد زيرا سرانجام آن زوال و نابودى است .\r\n « يَتَعارَفُونَ بَيْنَهُمْ »  يعنى مردم در آن وقت همديگر را مىشناسند چنانچه در دنيا يكديگر را مىشناختند ، و برخى گفته‌اند : يعنى از نظر گناه و كفر همديگر را مىشناسند ، و كلبى گفته : يعنى هنگامى كه از گورها بيرون ميآيند يكديگر را مىشناسند اما وقتى كه عذاب خدا را مشاهده ميكنند آشنايى آنها مستقيم گردد و از يكديگر بيزارى جويند .\r\n « قَدْ خَسِرَ الَّذِينَ كَذَّبُوا بِلِقاءِ اللَّهِ وَ ما كانُوا مُهْتَدِينَ »  براستى آنهايى كه ديدار خدا - يعنى ديدار كيفر و جزاى خدا - را تكذيب كردند زيانكار شده و راهبر به حق نبودند . حسن گفته : يعنى خود را زيانكار ساختند ، زيرا اينان در دنيا هدايت نشدند . و اگر در دنيا هدايت مييافتند خود را دچار خسران و زيان نميكردند ، و معناى آيه آن است كه اينان دنيا را بخسران بردند چون كه آن را در گناهان صرف كردند ، و از نظر نعمت‌هاى آخرتى هم زيان كردند زيرا با گناهانى كه انجام دادند آنها را از دست دادند .\r\n « وَ إِمَّا نُرِيَنَّكَ بَعْضَ الَّذِي نَعِدُهُمْ »  و يا اين است كه ما اى محمد در زمان حيات به تو نشان دهيم برخى از آن عقوبتهايى را كه به اين كافران و عده دهيم - كه بگفتهء بعضى از آن جمله داستان بدر بود - .\r\n « أَوْ نَتَوَفَّيَنَّكَ »  يا پيش از آنكه عذاب بر آنها نازل گردد تو را بر گيريم و از اين\r\n\r\n","description":"","footnote":"","page_name":" 305 ","page_number":307},
  {"content":"\r\n\r\nجهان ببريم ، و پس از مرگ تو عذاب بر آنها فرود آيد .\r\n « فَإِلَيْنا مَرْجِعُهُمْ »  يعنى بازگشت آنان در قيامت به حكم ما است ، و از حكم ما بدر نخواهد رفت . و برخى گفته‌اند : خداى سبحان در اين آيه به پيغمبرش وعده مىدهد كه از دشمنان وى انتقام خواهد گرفت چه در زمان آن حضرت و چه پس از وفات او ، و آن را بوقتى محدود نساخته ، و فرمود آنچه را ما وعده كرده‌ايم حق است و بطور مسلم واقع خواهد شد .\r\n « ثُمَّ اللَّهُ شَهِيدٌ عَلى ما يَفْعَلُونَ »  و خداوند به كارهاى آنها دانا است و آنها را ضبط كرده و كيفر نافرمانيهايشان را خواهد داد .\r\n « وَ لِكُلِّ أُمَّةٍ رَسُولٌ »  يعنى براى هر گروهى كه بر يك راه باشند و دين واحدى داشته باشند - مانند امت محمد - صلى اللَّه عليه و آله - و امت عيسى و موسى عليه السلام رسول و پيغمبرى است كه خدا او را بسوى آنها مبعوث فرموده و براى رساندن رسالت خويش وى را مأمور ساخته است .\r\n « فَإِذا جاءَ رَسُولُهُمْ »  در اينجا جمله‌اى در تقدير است ، و معنى چنين است : و چون پيغمبرشان آمد و رسالت خويش را ابلاغ كرد و جمعى او را تكذيب كرده و گروهى تصديقش كردند .  « قُضِيَ بَيْنَهُمْ »  در آن وقت تكذيب كنندگان هلاك گردند ، و مؤمنان نجات يابند . و برخى چون مجاهد گفته‌اند : معناى آيه چنان است : كه چون پيغمبرشان در قيامت بيايد بر عليه آنها گواهى دهد . و ديگرى گفته : يعنى در دنيا روى آن اجازه‌اى كه خداى تعالى به پيغمبرش در مورد نفرين بر آنها داده كارشان را بطور حتم يكسره مىكند .\r\n « بِالْقِسْطِ »  يعنى بعدل و داد .\r\n « وَ هُمْ لا يُظْلَمُونَ »  و به آنها در مورد ثواب و عقاب ستم نشود ، يعنى چيزى از پاداش طاعتهاشان كم نشود ، و در كيفر گناهانشان افزوده نگردد\r\n.\r\n\r\n","description":"","footnote":"","page_name":" 306 ","page_number":308},
  {"content":"\r\n\r\n\r\n[ سوره يونس ( 10 ) : آيات 48 تا 52 
  ]\r\nوَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ ( 48 ) قُلْ لا أَمْلِكُ لِنَفْسِي ضَرًّا وَ لا نَفْعاً إِلاَّ ما شاءَ اللَّهُ لِكُلِّ أُمَّةٍ أَجَلٌ إِذا جاءَ أَجَلُهُمْ فَلا يَسْتَأْخِرُونَ ساعَةً وَ لا يَسْتَقْدِمُونَ ( 49 ) قُلْ أَ رَأَيْتُمْ إِنْ أَتاكُمْ عَذابُهُ بَياتاً أَوْ نَهاراً ما ذا يَسْتَعْجِلُ مِنْهُ الْمُجْرِمُونَ ( 50 ) أَ ثُمَّ إِذا ما وَقَعَ آمَنْتُمْ بِهِ آلْآنَ وَ قَدْ كُنْتُمْ بِهِ تَسْتَعْجِلُونَ ( 51 ) ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ هَلْ تُجْزَوْنَ إِلاَّ بِما كُنْتُمْ تَكْسِبُونَ ( 52 )\r\n\r\nترجمه :\r\nو گويند : اين وعده ( قيامت و عذاب ) كى خواهد آمد اگر راست گويانيد ( 48 ) بگو من مالك سود و زيان خود نيستم مگر آنچه خدا بخواهد ، براى هر امتى أجل ( و سر آمدى ) است كه چون اجلشان فرا رسد ساعتى عقب و جلو نيفتند ( 49 ) بگو : آيا دانسته‌ايد كه اگر عذاب خدا شب يا روز بشما برسد ( چه خواهيد كرد ؟ ) و اين چه شتابى است كه بدكاران دربارهء آن ( عذاب ) دارند ؟ ( 50 ) آيا در آن وقت كه عذاب واقع شد به دو ايمان ميآوريد ؟ آن وقت ! با اينكه پيش از آن در آمدن عذاب شتاب داشتيد ( 51 ) آن گاه به كسانى كه ستم كردند گفته شود : عذاب جاويدان را بچشيد آيا سزاى اعمالى را كه كرده‌ايد بشما مىدهند ( 52 ) .\r\n\r\nشرح لغات :\r\nوعد : خبر از رسيدن چيز خير ، و وعيد خبر از رسيدن شر است . و چون در جايى\r\n\r\n","description":"","footnote":"","page_name":" 307 ","page_number":309},
  {"content":"\r\n\r\nتنها « وعد » ذكر شود بر هر دو معنا اطلاق گردد .\r\nنفع : لذت و خوشى و هر چه بدين دو چيز يا يكى از آن دو باز گردد .\r\nضرر : رنج و اندوه و هر آنچه بازگشتش به آن دو يا يكى از آنها باشد .\r\nأجل : وقت و زمانى است كه براى چيزى و يا كارى تعيين شده باشد مانند زمان سر رسيد بدهكارى ، و يا سر رسيد عمر انسانى .\r\n\r\nتفسير :\r\nپس از اينكه خداى تعالى سخن تكذيب كنندگان را بميان آورد دنبالش شتاب و عجلهء آنها را در آمدن عذاب از روى همان تكذيب و ردّ سخنان خويش بيان فرموده ، چنين گويد :\r\n « وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ »  اين مشركان گويند : اين وعده‌اى كه بما مىداديد از حشر و نشر و قيامت ، و بگفته بعضى آن عذاب ، كى خواهد آمد ، و كجاست ، اگر راست مىگوييد ؟\r\n « قُلْ لا أَمْلِكُ لِنَفْسِي ضَرًّا وَ لا نَفْعاً »  بگو اى محمد من مالك سود و زيانى بر جان خود نيستم .\r\n « إِلَّا ما شاءَ اللَّهُ »  جز آنچه را خدا بخواهد كه مرا بر اين كار قدرت و نيرو دهد ، و با اينوصف من چگونه قدرتى بر وضع و حال شما دارم ؟ زيرا من وقتى بر سرنوشت حال خود قدرتى نداشته باشم و از اين كار ناتوان باشم مسلماً از آوردن عذاب و همچنين از اطلاع وقت آمدن آن ناتوان‌تر هستم . و يا معناى آيه اين است كه در صورتى كه من هيچگونه قدرتى بر نفس خويش ندارم جز آنچه را خدا به من داده با اينحال من چگونه ميتوانم قيامت را پيش اندازم ، و در عقوبت و كيفر شما قبل از رسيدن سر آمد آن شتاب نمايم .\r\n « لِكُلِّ أُمَّةٍ أَجَلٌ »  و براى عذاب هر امتى در مورد تكذيب پيمبران سر آمد معين و زمانى است .\r\n « إِذا جاءَ أَجَلُهُمْ فَلا يَسْتَأْخِرُونَ ساعَةً وَ لا يَسْتَقْدِمُونَ »  كه از آن وقت نه پس افتند ، و\r\n\r\n","description":"","footnote":"","page_name":" 308 ","page_number":310},
  {"content":"\r\n\r\nنه از آن سر آمد پيش افتند بلكه در همانوقت مخصوص و معين نابود خواهند شد .\r\n « قُلْ أَ رَأَيْتُمْ إِنْ أَتاكُمْ عَذابُهُ بَياتاً أَوْ نَهاراً »  اى محمد به اين افرادى كه تكذيب كنند ، و در عذاب شتاب جويند ، بگو : آيا دانسته‌ايد كه اگر عذاب خدا در شب يا روز بيايد .\r\n « ما ذا يَسْتَعْجِلُ مِنْهُ الْمُجْرِمُونَ »  چيست آنكه مجرمان شتاب در آمدنش ميكردند ؟\r\nو اين جمله به صورت استفهام است و معناى آن تهديد و براى ترساندن آنها است . و اين مانند آن است كه انسان بشخصى كه دست به كار وخيمى زده بگويد :\r\n« چه جنايتى بر جان خود ميكنى ؟ . » و بهر صورت اين جمله پاسخ سؤال آنها است كه مىپرسيدند : اين وعدهء عذاب و قيامت كى خواهد بود ؟\r\nو امام باقر عليه السلام فرموده : منظور از اين آيه عذابى است كه در آخر الزمان بر مسلمانان فاسق از آسمان فرود آيد - پناه ميبريم به خدا - .\r\n « أَ ثُمَّ إِذا ما وَقَعَ آمَنْتُمْ بِهِ »  اين جمله باصطلاح استفهام انكارى است ، يعنى : آيا در آن وقتى كه عذاب در آن وقت معين و سر آمد مخصوص بر شما واقع شود در وقت نوميدى به دو يعنى به خدا ، يا به قرآن ، يا بعذابى كه منكر بوديد ايمان ميآوريد ؟\r\n « آلْآنَ »  يعنى در آن وقت بشما گفته مىشود اكنون ايمان ميآوريد كه در تنگنا قرار گرفته‌ايد ؟\r\n « وَ قَدْ كُنْتُمْ بِهِ تَسْتَعْجِلُونَ »  با اينكه پيش از اين از روى تكذيب و استهزاء شتاب و تعجيل عذاب را ميخواستيد . و حسن گفته : معناى آيه اين است كه : شما به زودى در هنگام وقوع عذاب به دو ايمان خواهيد آورد ولى در آن وقت ايمان شما سودى برايتان ندارد ، نظير آيهء ديگرى كه دربارهء فرعون آمده  « آلْآنَ وَ قَدْ عَصَيْتَ قَبْلُ  « 1 » » .\r\n « ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ »  آن گاه در روز قيامت به آن كسانى كه بر خويشتن ستم كردند گفته مىشود : اكنون عذاب جاويدان در آخرت را پس از عذاب دنيا بچشيد .\r\n\r\n\r\n","description":"","footnote":"\r\n( 1 ) - همين سوره آيه 91 ، و تفسيرش انشاء اللَّه در جاى خود بيايد .\r\n","page_name":" 309 ","page_number":311},
  {"content":"\r\n\r\n « هَلْ تُجْزَوْنَ إِلَّا بِما كُنْتُمْ تَكْسِبُونَ »  يعنى پس از آنكه شما را به حق دعوت و راهنمايى كردند و دليلها براى شما بيان شد ، و عذر شما بر طرف گرديد ولى شما روى كفر و انكار خود پافشارى كرديد ، و از گمراهى خود دست نكشيديد ، اكنون سزاى اعمال خود را بچشيد . و اينكه از حس ذائقة در مورد عذاب آنها استفاده شده بدان جهت است كه احساس اين حس قوىتر از ساير حواس مىباشد . و يا بخاطر آنكه اينها عذاب خدا را كه از راه گلو در دل آنها ميريزد با حس ذائقه احساس مىكنند ، چنانچه بعضى گفته‌اند\r\n\r\n","description":"","footnote":"","page_name":" 310 ","page_number":312},
  {"content":"\r\n\r\n\r\n[ سوره يونس ( 10 ) : آيات 53 تا 56 
  ]\r\nوَ يَسْتَنْبِئُونَكَ أَ حَقٌّ هُوَ قُلْ إِي وَ رَبِّي إِنَّهُ لَحَقٌّ وَ ما أَنْتُمْ بِمُعْجِزِينَ ( 53 ) وَ لَوْ أَنَّ لِكُلِّ نَفْسٍ ظَلَمَتْ ما فِي الْأَرْضِ لافْتَدَتْ بِهِ وَ أَسَرُّوا النَّدامَةَ لَمَّا رَأَوُا الْعَذابَ وَ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ ( 54 ) أَلا إِنَّ لِلَّهِ ما فِي السَّماواتِ وَ الْأَرْضِ أَلا إِنَّ وَعْدَ اللَّهِ حَقٌّ وَ لكِنَّ أَكْثَرَهُمْ لا يَعْلَمُونَ ( 55 ) هُوَ يُحيِي وَ يُمِيتُ وَ إِلَيْهِ تُرْجَعُونَ ( 56 )\r\n\r\nترجمه\r\nو از تو مىپرسند كه آن ( چه مىگويى ) حق است ! بگو : آرى بپروردگار خودم سوگند كه آن حق است و شما فرار از آن نتوانيد كرد ( 53 ) و ( در آن روز ) هر كسى كه ستم كرده اگر تمام دارايى روى زمين از وى باشد هر آينه ( حاضر است براى رهايى خود از عذاب ) آنها را فديه دهد ( و خود را از عذاب برهاند ) و چون عذاب را ببينند پشيمانى خود را پنهان كنند ، و در آن حال از روى عدالت و انصاف ميان آنها قضاوت شود و مورد ستم واقع نشوند ( 54 ) آگاه باشيد كه هر آنچه در آسمانها و زمين است از آن خدا است ، و آگاه باشيد كه وعدهء خدا حق است ولى بيشترشان نمىدانند ( 55 ) او است كه زنده مىكند و ميميراند و بسوى او بازگشت ميكنيد ( 56 ) .\r\n\r\nشرح لغات :\r\nاستنباء : خبرگيرى .\r\nافتداء : چيزى را بجاى چيز ديگر نهادن براى دفع مكروه و ناراحتى .\r\n\r\n","description":"","footnote":"","page_name":" 311 ","page_number":313},
  {"content":"\r\n\r\n\r\nتفسير :\r\n « وَ يَسْتَنْبِئُونَكَ أَ حَقٌّ هُوَ »  اى محمد از تو ميخواهند كه بدانها خبر دهى : كه آيا آنچه را از قرآن و احكام و نبوت خود آورده‌اى حق است يا نه ؟ و جبائى گفته : يعنى حقانيت محشر و قيامت و عذاب را از تو ميپرسند .\r\n « قُلْ إِي وَ رَبِّي إِنَّهُ لَحَقٌّ وَ ما أَنْتُمْ بِمُعْجِزِينَ »  بگو آرى به حق خدا كه آن حق است و شك و ترديدى در آن نيست و شما نمىتوانيد از آن فرار كنيد . و اين سؤال و خبرگيرى آنها ممكن است حقيقتاً از روى اطلاع و تحقيق باشد ، و ممكن است از روى استهزاء و مسخره انجام شده باشد .\r\n « وَ لَوْ أَنَّ لِكُلِّ نَفْسٍ ظَلَمَتْ »  ابن عباس گفته : يعنى هر كس كه به خدا شرك آورده و ديگرى گفته : يعنى هر كس ستم كرده بهر چيزى كه ستم ناميده شود .\r\n « ما فِي الْأَرْضِ لَافْتَدَتْ بِهِ »  يعنى هر چه مال داشته باشد آن را فدا دهد بخاطر وحشتى كه از ديدن عذاب به دو دست ميدهد .\r\n « وَ أَسَرُّوا النَّدامَةَ لَمَّا رَأَوُا الْعَذابَ »  و چون عذاب را بينند ندامت و پشيمانى خود را مخفى سازند ، يعنى سران و بزرگان پشيمانى خود را از پيران و دون رتبه‌گان مخفى سازند . و برخى چون ابو عبيده و جبائى گفته‌اند : يعنى پشيمانى خود را آشكار و عيان سازند . ولى ازهرى گفته : اين معنى صحيح نيست ، زيرا اسرار با سين به معناى اظهار نيايد ، و آنكه به معناى اظهار آيد « اشرار » با شين است .\r\n « وَ قُضِيَ بَيْنَهُمْ بِالْقِسْطِ »  و در آن هنگام از روى عدالت ميان آنها قضاوت شود .\r\n « وَ هُمْ لا يُظْلَمُونَ »  و در عقاب و كيفرى كه بدانها رسد هيچگونه ستمى به آنها نشود . زيرا اين كيفر را خود براى خويش خريدند .\r\nامام صادق عليه السلام فرموده : اينان در وقتى كه در دوزخ هستند پشيمانى خود را پنهان دارند تا مورد شماتت دشمنان واقع نشوند .\r\n « أَلا إِنَّ لِلَّهِ ما فِي السَّماواتِ وَ الْأَرْضِ »  يعنى فرمانروايى آسمانها و زمين و آنچه در آن دو است از آن او است و هيچكس قادر نيست جلوى او را از فرود آوردن عذابى را كه\r\n\r\n","description":"","footnote":"","page_name":" 312 ","page_number":314},
  {"content":"\r\n\r\nبراى بنده‌اش مقرر داشته و مستحق آن است بگيرد .\r\n « أَلا إِنَّ وَعْدَ اللَّهِ حَقٌّ . . . »  بدانيد كه وعدهء خدا در مورد نزول عذاب و عقاب بر مردمان مجرم و گنه پيشه حق و مسلم است ولى بيشترشان از روى نادانى نسبت بخداى تعالى و آنچه را پيغمبر - صلى اللَّه عليه و آله - آورده صحت و درستى آن را نميدانند .\r\n « هُوَ يُحيِي وَ يُمِيتُ وَ إِلَيْهِ تُرْجَعُونَ »  او است كه مردم را پس از اينكه مردگانى بودند زنده مىكند ، و پس از زندگىشان ميميراند ، و روز قيامت بسوى او بازگشت كنند و بر طبق اعمالشان جزاى آنها را بدهد .\r\n\r\nنظم و ترتيب اين آيات :\r\nچون در آيات قبلى سخن از شتاب منكران در آمدن قيامت بود و پرسيده بودند كه اين روز رستاخيز و عذاب چه وقت است ؟ آيهء  « وَ يَسْتَنْبِئُونَكَ . . . »  نيز دنبال همان آيه و عطف بدان مىباشد ، يعنى اينان ميپرسند : اين قيامت و عذاب كجاست و نيز ميپرسند : كه آيا براستى آنچه مىگويى حق است ؟\r\nو اما ارتباط آيهء  « أَلا إِنَّ لِلَّهِ ما فِي السَّماواتِ وَ الْأَرْضِ . . . »  بما قبل آن از باب ارتباط اثبات به نفى است ، و معناى آيه چنين مىشود كه شخص ستمكار چيزى ندارد كه بجاى خود فديه بدهد ، بلكه هر چه هست از آن خدا است .\r\nو ارتباط آيهء بعدى يعنى آيه :  « أَلا إِنَّ وَعْدَ اللَّهِ حَقٌّ . . . »  بآيات قبلى بدين ترتيب است كه چون سخن در خلقت آسمانها و زمين بود و روى اين حقيقت كه خدا آسمانها و زمين را بيهوده و عبث نيافريده بلكه منظور از خلقت آنها بهره بردارى و استفاده خلق بوده است ، آن گاه اين مطلب پيش ميآيد كه چنين آفريدگارى خلف وعده نخواهد كرد و هر چه وعده داده حق است و انجام خواهد داد .\r\n\r\n","description":"","footnote":"","page_name":" 313 ","page_number":315},
  {"content":"\r\n\r\n\r\n[ سوره يونس ( 10 ) : آيات 57 تا 58 
  ]\r\nيا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ وَ شِفاءٌ لِما فِي الصُّدُورِ وَ هُدىً وَ رَحْمَةٌ لِلْمُؤْمِنِينَ ( 57 ) قُلْ بِفَضْلِ اللَّهِ وَ بِرَحْمَتِهِ فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ ( 58 )\r\n\r\nترجمه :\r\nاى مردم ! بحقيقت كه شما را پندى از جانب پروردگارتان رسيده و شفاى آن بيمارى است كه در دلها است ، و هدايت و رحمتى است براى مؤمنان ( 57 ) بگو تنها بكرم و رحمت خدا ، به همان شادمان باشيد كه آن بهتر است از اموالى كه آنان ( يعنى كافران ) جمع ميكنند ( 85 ) .\r\n\r\nتفسير :\r\nچون در آيات قبلى سخن از قرآن كريم و وعده و وعيد آن بميان آمد خداى تعالى بدنبال آن آيات بحث عظمت و موقعيت بزرگى را كه در قرآن دارد پيش آورده و ميفرمايد :\r\n « يا أَيُّهَا النَّاسُ »  و مخاطب در اين خطاب همهء مردم هستند ، و برخى گفته‌اند مخصوص بقريش است .\r\n « قَدْ جاءَتْكُمْ مَوْعِظَةٌ مِنْ رَبِّكُمْ »  براستى كه شما را پندى از جانب پروردگارتان آمد ، و منظور از اين پند همان قرآن كريم است ، و « موعظة » - كه در اين آيه است :\r\nبيان آن چيزهايى است كه حذر كردن از آنها لازم و يا رغبت در آنها واجب است . و برخى گفته‌اند : موعظه عبارت است از آنچه انسان را بصلاح و درستى دعوت كند و از فساد\r\n\r\n","description":"","footnote":"","page_name":" 314 ","page_number":316},
  {"content":"\r\n\r\nو بدبختى باز دارد .  « وَ شِفاءٌ لِما فِي الصُّدُورِ »  و شفاى دردهايى است كه در سينه‌ها است . و « شفاء » از نظر معنا همانند دارو است كه براى بر طرف ساختن بيمارى به كار ميرود . و بيمارى جهل و نادانى زيانبخش‌تر از بيمارى جسم است و درمانش نيز دشوارتر و طبيب آن نيز كمتر است ، و به همين نسبت شفاى از اين بيمارى هم مهمتر خواهد بود ، و سينه هم كه جايگاه دل است بخاطر شرافت دل شريفترين جايگاه بدن است .\r\n « وَ هُدىً »  يعنى و راهنمايى است كه انسان را بمعرفت حق مىرساند .\r\n « وَ رَحْمَةٌ لِلْمُؤْمِنِينَ »  يعنى براى كسى كه بدان تمسك جويد و بمندرجاتش عمل كند نعمتى است ، و اينكه تنها مؤمنان را به اين نعمت مخصوص داشت با اينكه قرآن كريم براى همهء مردم پند و رحمت است ، بدان جهت است كه از ميان مردم تنها مردمان با ايمان هستند كه از آن بهره‌مند و منتفع گردند .\r\nضمناً خداى تعالى در اين آيه قرآن كريم را به چهار صفت توصيف فرموده : موعظة ، و شفاى دردهايى كه در سينه‌ها است ، و هدايت ، و رحمت .\r\n « قُلْ بِفَضْلِ اللَّهِ وَ بِرَحْمَتِهِ »  بگو اى محمد بزياده بخشى خدا و رحمت او .\r\n « فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ »  به همين شادمان باشيد ، زجاج گفته از نظر تركيب و اعراب « فبذلك » بدل از جملهء  « بِفَضْلِ اللَّهِ وَ بِرَحْمَتِهِ . . . »  است و روى اين حساب منظور قرآن است ، يعنى بايد مردم بوجود قرآن شادمان باشند زيرا اى اصحاب محمد اين قرآن براى شما بهتر از آن اموالى است كه اين مردمان كافر روى هم اندوخته ميكنند .\r\nو رويهمرفتهء معناى آيه چنين است : اى محمد به اين مردمانى كه به دنيا دل خوش كرده و شادمان هستند ، و بدان تكيه كرده و جمع‌آورى ميكنند ، به اينها بگو : اگر خواستيد به چيزى دل خوش شويد و شادمان گرديد بفضل و رحمت خدا دلخوش شويد كه قرآن را بر شما نازل فرموده و محمد را بسوى شما فرستاده است ، زيرا شما بوسيلهء آن دو ميتوانيد نعمت دائمى و جاويدانى را براى خود تحصيل كنيد كه بهتر از اين دنياى\r\n\r\n","description":"","footnote":"","page_name":" 315 ","page_number":317},
  {"content":"\r\n\r\nناپايدار است .\r\nو از ابى سعيد خدرى و حسن روايت شده كه گفته‌اند : منظور از « فضل خدا » در اين آيه : قرآن است ، ولى منظور از « رحمت » دين اسلام مىباشد .\r\nو انس از رسول خدا - صلى اللَّه عليه و آله - روايت كرده كه آن حضرت فرمود :\r\nهر كه را خداوند بدين اسلام هدايت فرمود ، و قرآن را بوى تعليم كرد و با اينحال از فقر و ندارى شكوه و شكايت كند خداى تعالى فقر و ندارى را تا روز قيامت در ميان دو چشم او ثبت فرمايد ( و او را فقير و بينوا سازد ) « 1 » و سپس دنبال اين سخن همين آيه را تلاوت فرمود .\r\nو از قتاده و مجاهد و ديگران نقل شده كه گفته‌اند : « فضل خدا » اسلام است ، و « رحمت او » قرآن .\r\nو امام باقر عليه السلام فرمود : « فضل خدا » رسول خدا - صلى اللَّه عليه و آله - است ، و « رحمت او » على بن ابى طالب مىباشد .\r\nو همين تفسير را كلبى از أبى صالح از ابن عباس روايت كرده است .\r\n\r\n\r\n","description":"","footnote":"\r\n( 1 ) - منظور اين است كه با داشتن نعمت اسلام و قرآن ديگر فقير نيست و بزرگترين ثروت را داراست .\r\n","page_name":" 316 ","page_number":318},
  {"content":"\r\n\r\n\r\n[ سوره يونس ( 10 ) : آيات 59 تا 61 
  ]\r\nقُلْ أَ رَأَيْتُمْ ما أَنْزَلَ اللَّهُ لَكُمْ مِنْ رِزْقٍ فَجَعَلْتُمْ مِنْهُ حَراماً وَ حَلالاً قُلْ آللَّهُ أَذِنَ لَكُمْ أَمْ عَلَى اللَّهِ تَفْتَرُونَ ( 59 ) وَ ما ظَنُّ الَّذِينَ يَفْتَرُونَ عَلَى اللَّهِ الْكَذِبَ يَوْمَ الْقِيامَةِ إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَهُمْ لا يَشْكُرُونَ ( 60 ) وَ ما تَكُونُ فِي شَأْنٍ وَ ما تَتْلُوا مِنْهُ مِنْ قُرْآنٍ وَ لا تَعْمَلُونَ مِنْ عَمَلٍ إِلاَّ كُنَّا عَلَيْكُمْ شُهُوداً إِذْ تُفِيضُونَ فِيهِ وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ وَ لا أَصْغَرَ مِنْ ذلِكَ وَ لا أَكْبَرَ إِلاَّ فِي كِتابٍ مُبِينٍ ( 61 )\r\n\r\nترجمه :\r\nبگو : آيا اين روزى كه خدا براى شما فرستاد ( و آن را حلال فرمود ) شما از پيش خود بعضى را ( براى خود ) حرام و بعضى را حلال كرده‌ايد ؟ بگو : آيا خدا بشما اين اجازه را داده يا بر خدا دروغ مىبنديد ( 59 ) آن كسانى كه بر خدا دروغ مىبندند نسبت بروز قيامت ( و كيفرشان در آن روز ) چه گمان مىبرند براستى كه خدا نسبت بمردم كرم و احسان دارد ولى بيشترشان سپاس نگزارند ( 60 ) و در هيچ حالى نباشى و قرآنى نخوانى ، و هيچ كارى كه بدان دست ميزنند آن را انجام ندهيد جز آنكه ما در آنها ناظر و شاهد ( كارهاى ) شما هستيم ، و هيچ ذره‌اى در زمين و آسمان از پروردگار تو پنهان نيست ، و نه كوچكتر از ذره و نه بزرگتر از آن ( چيزى نيست ) جز آنكه همه در مكتوبى روشن ( ثبت و مضبوط ) است ( 61 ) .\r\n\r\n","description":"","footnote":"","page_name":" 317 ","page_number":319},
  {"content":"\r\n\r\n\r\nشرح لغات :\r\nشأن : نامى است كه بر عمل و بر حال انسان اطلاق مىشود مثلا مىگويى « ما شأنك » يعنى حال تو يا كار تو چگونه است چنانچه گفته مىشود « ما بالك » و « ما حالك » ؟\r\n« تفيضون فيه » از افاضه است به معناى دخول در عمل و غور در آن .\r\nعزوب : نهان شدن چيزى از علم انسان .\r\n\r\nتفسير :\r\nطرف خطاب در اين آيات كفار مكه هستند كه خداى سبحان پيغمبر خود را مأمور ساخته با آنها سخن گويد .\r\n « قُلْ أَ رَأَيْتُمْ ما أَنْزَلَ اللَّهُ لَكُمْ مِنْ رِزْقٍ . . . »  بگو اى محمد آيا چگونه است كه رزقى را كه خدا براى شما فرستاده و آن را حلال فرموده .\r\n « فَجَعَلْتُمْ مِنْهُ حَراماً وَ حَلالًا »  شما از پيش خود بعضى را حرام و بعضى را حلال كرده‌ايد ؟ و منظور از حرام كردن روزى حلال خدا « سائبة » و « بحيرة » و « وصيله » « 1 » و مانند آنها از كشت و محصول است كه آنها بر خود حرام كرده بودند .\r\n « قُلْ آللَّهُ أَذِنَ لَكُمْ أَمْ عَلَى اللَّهِ تَفْتَرُونَ »  بگو اى محمد آيا خدا بشما اجازه داده ( كه اين گونه از پيش خود حلال و حرام قرار دهيد ) يا بر خدا دروغ مىبنديد ، يعنى خدا كه چنين اجازه‌اى بشما نداده بلكه شما در اينباره بر خداى سبحان دروغ مىبنديد .\r\n « وَ ما ظَنُّ الَّذِينَ يَفْتَرُونَ عَلَى اللَّهِ الْكَذِبَ يَوْمَ الْقِيامَةِ »  يعنى آن كسانى كه بر خدا دروغ مىبندند چه گمانى نسبت بجزاى خدا در روز قيامت در اين دروغى كه بسته‌اند مىبرند ؟ و مقصود آن است كه جز عذاب سخت و كيفر دردناك گمان ديگرى نبايد ببرند ( و انتظار ديگرى نبايد داشته باشند ) .\r\n « إِنَّ اللَّهَ لَذُو فَضْلٍ عَلَى النَّاسِ »  خداى سبحان با نعمتهاى گوناگونى كه بمردم داده نسبت بدانها فضل و احسان دارد .\r\n\r\n\r\n","description":"","footnote":"\r\n( 1 ) - معناى سائبة و بحيرة و وصيلة در آيهء 103 سورهء مائده گذشته است بدانجا مراجعه شود .\r\n","page_name":" 318 ","page_number":320},
  {"content":"\r\n\r\n « وَ لكِنَّ أَكْثَرَهُمْ لا يَشْكُرُونَ »  ولى بيشترشان سپاس نعمتهاى خدا را نميدارند و راه كفران و انكار را مىپيمايند . و معناى آيه - چنانچه بعضى گفته‌اند - چنين است كه : آنچه را شما مدعى حرمت آنها هستيد خداوند بر شما حرام نكرده و بدينوسيله زندگى را بر شما تنگ نساخته است . و يا معناى آيه چنين است كه فضل خداوند چنان است كه از شتاب كردن در كيفر آنان كه بر خدا دروغ مىبندند در دنيا صرفنظر فرموده و آنها را تا روز قيامت مهلت داده است ، و بدنبال آن اين نكته را بيان مىكند كه اين مهلتى كه خدا بدانها داده است نه بخاطر جهل و بىاطلاعى از حال آنها است .\r\nو لذا فرمود :\r\n « وَ ما تَكُونُ فِي شَأْنٍ وَ ما تَتْلُوا مِنْهُ مِنْ قُرْآنٍ . . . »  يعنى اى محمد تو در هيچ حالى از حالات و در هيچ كارى از كارها مانند تبليغ رسالت و تعليم شريعت و غيره نيستى ، و چيزى از قرآن را تلاوت نكنى ، و تو و امت تو هيچ كارى از كارها را انجام ندهيد جز آنكه ما بر اعمال شما آگاه و شاهد و ناظر آنها هستيم .\r\n « إِذْ تُفِيضُونَ فِيهِ »  يعنى در كارى كه داخل ميشويد و بدان سر گرم ميگرديد .\r\n « وَ ما يَعْزُبُ عَنْ رَبِّكَ »  يعنى چيزى نيست كه از علم و ديدار و قدرت پروردگار تو دور و پنهان شود .\r\n « مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ »  يعنى از وزن مورچهء كوچك ( چون ذره به معناى مورچهء كوچك است ) .\r\n « وَ لا أَصْغَرَ مِنْ ذلِكَ وَ لا أَكْبَرَ إِلَّا فِي كِتابٍ مُبِينٍ »  و نه كوچكتر از وزن مورچهء كوچك و نه بزرگتر از آن چيزى نيست جز آنكه پيش از خلقت خداوند آن را در كتابى بيان داشته ، و منظور از اين كتاب « لوح محفوظ » يا نامه‌اى است كه فرشتگان مخصوص آن را يادداشت و ضبط كرده‌اند .\r\nامام صادق عليه السلام فرمود : هر گاه رسول خدا - صلى اللَّه عليه و آله - اين آيه را تلاوت ميكرد به سختى ميگريست .\r\n\r\n","description":"","footnote":"","page_name":" 319 ","page_number":321},
  {"content":"\r\n\r\n\r\nارتباط اين آيات :\r\nاز أبى مسلم نقل شده كه گفته است : اين آيه مربوط به آيهء  « قُلْ مَنْ يَرْزُقُكُمْ مِنَ السَّماءِ . . . »  است كه خدا در آنجا فرمود : كيست كه شما را از آسمان و زمين روزى دهد ؟ و آنها در جواب ميگفتند : خدا است كه ما را روزى دهد ؟ و چون اقرار و اعتراف به اين مطلب دارند دنبال آن خداوند در اين آيه اينمطلب را گوشزد ميفرمايد : كه آيا آنچه را خدا بشما روزى داده از پيش خود بعضى را حرام و بعضى را حلال ميدانيد . . . ؟\r\nو ديگرى گفته : چون در آيات قبلى سخن دربارهء توصيف قرآن به هدايت و رحمت بود و خداى تعالى مردم را بتمسك بدان مأمور ساخته بود بدنبال آن بحث مخالفت آنان را با دستورات قرآن و حرام كردن آنچه را خدا بر آنها حلال فرموده آورده و ذكر فرموده است .\r\n\r\n","description":"","footnote":"","page_name":" 320 ","page_number":322},
  {"content":"\r\n\r\n\r\n[ سوره يونس ( 10 ) : آيات 62 تا 65 
  ]\r\nأَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ ( 62 ) الَّذِينَ آمَنُوا وَ كانُوا يَتَّقُونَ ( 63 ) لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ لا تَبْدِيلَ لِكَلِماتِ اللَّهِ ذلِكَ هُوَ الْفَوْزُ الْعَظِيمُ ( 64 ) وَ لا يَحْزُنْكَ قَوْلُهُمْ إِنَّ الْعِزَّةَ لِلَّهِ جَمِيعاً هُوَ السَّمِيعُ الْعَلِيمُ ( 65 )\r\n\r\nترجمه :\r\nآگاه باشيد كه دوستان خدا نه بيمى دارند و نه اندوهگين ميشوند ( 62 ) آنان كه ايمان آورده و پرهيزكار بوده‌اند ( 63 ) آنها را بشارت است در زندگى دنيا و در آخرت ، در كلمات خدا تغييرى نيست ، و اين است كاميابى بزرگ ( 64 ) گفتار آنها تو را غمگين نسازد ، براستى كه عزت يكسره خاص خدا است و او شنوا و دانا است . ( 65 )\r\n\r\nشرح لغات :\r\nخوف : از نظر معنى با فزع و جزع نظير يكديگرند ، و آن اضطراب دل از وقوع امرى ناگوار است و مقابل آن امنيت و آرامش است .\r\nحزن : سختى اندوه است . و در اصل لغت از « حزن » گرفته شده است كه به معناى زمين سخت است . و مقابل آن سرور و خوشحالى است .\r\nبشرى : خبرى است كه خوشحالى آن در بشرهء چهره ظاهر گردد ، و بشارت نيز به همين معنا است .\r\nعزت : شدت غلبه را گويند .\r\n\r\n","description":"","footnote":"","page_name":" 321 ","page_number":323},
  {"content":"\r\n\r\n\r\nتفسير :\r\n « أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ »  خداى سبحان در اين آيه بيان فرموده كه فرمانبرداران و مطيعان پروردگار كه بدستور وى عمل كنند و خداى سبحان آنان را دوست دارد در روز قيامت بيمى از كيفر ندارند ، و نمىترسند .\r\nو در اينكه منظور از « اولياء » خدا كيانند ؟ چند قول گفته شده :\r\n1 - آنها كه خداى تعالى توصيفشان فرموده كه سيماى خير و خوبى در آنها است 2 - آنها كه دوستيشان در راه خدا ( و براى خدا ) است « 1 » و اين تفسير در خبرى مرفوع ذكر شده است .\r\n3 - آنان كه ايمان آورده و پرهيزكارند ، يعنى همانهايى كه خداى تعالى در آيهء بعدى ذكر فرموده ، و بعبارت ديگر تفسير آن در آيهء بعدى است . و اين قول از ابن زيد نقل شده .\r\n4 - آنان كه واجبات خدا را انجام داده و به دستورات رسول خدا عمل كرده و از محرمات الهى پارسايى دارند ، در دنياى زودگذر زهد ورزيده ، و بپاداشى كه در نزد خدا دارند مشتاقند ، روزى حلال و پاكيزهء خدا را به منظور ادامهء زندگى به دست آورده و صرف ميكنند ، و منظورشان از كسب مال ، فخر فروشى و به خود باليدن و ازدياد مال نيست و از اينرو حقوق واجبهء آن را ميپردازند . . . و اين معنى در حديثى از امام سجاد عليه السلام روايت شده .\r\n5 - آنان كه رفتارشان موافق و مطابق با حق است .\r\n « الَّذِينَ آمَنُوا وَ كانُوا يَتَّقُونَ »  آنان كه خداى يگانه را تصديق داشته و به يگانيش اعتراف دارند ، و از نافرمانيهايش نيز پرهيز ميكنند .\r\n « لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ »  آنها را در زندگى دنيا و در آخرت بشارت و مژده است . و در اينكه آيا منظور از اين بشارت در دنيا و در آخرت چيست ؟\r\n\r\n\r\n","description":"","footnote":"\r\n( 1 ) - يعنى ميزان و ملاك دوستى و دشمنيشان خداى تعالى است ، و هر چه و يا هر كه را خدا دوست بدارد و منظور از آن خدا و بازگشتش به خدا باشد دوست دارند و غير آن را دوست ندارند .\r\n","page_name":" 322 ","page_number":324},
  {"content":"\r\n\r\nچند قول است :\r\n1 - بشارت در زندگى دنيا همان است كه خداى تعالى در قرآن كريم براى كار هاى نيك و اعمال صالح ( به بندگان خويش ) داده است ، نظير آيهء  « وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ »  « 1 » و آيهء ديگرى كه فرموده :  « يُبَشِّرُهُمْ رَبُّهُمْ بِرَحْمَةٍ مِنْهُ . . . »  « 2 » و اين قول از زجاج و فراء نقل شده است .\r\n2 - از قتاده و زهرى و ضحاك و جبائى كه گفته‌اند : بشارت در دنيا همان بشارتى است كه فرشتگان در وقت مرگ بمؤمنين مىدهند و به آنها ميگويند « . . . نترسيد و اندوهگين نباشيد و به بهشت مژده گيريد . . . » . « 3 » 3 - بشارت در زندگى دنيا ، خوابهاى خوبى است كه مؤمن براى خودش مى - بيند و يا ديگران براى او مىبينند ، و بشارت در آخرت همان است كه فرشتگان هنگام بيرون آمدن از گور و در روز قيامت آنها را به بهشت بشارت مىدهند . يعنى هم چنان پيوسته در حالات مختلف تا هنگامى كه ببهشت وارد ميشوند آنها را بورود در آنجا مژده مىدهند ، و اين معنى از امام باقر عليه السلام نيز روايت شده و در حديث مرفوعى از رسول خدا - صلى اللَّه عليه و آله - هم روايت شده است .\r\nو عقبة بن خالد از امام صادق عليه السلام روايت كرده كه فرمود : اى عقبة ! خداوند در روز قيامت از بندگان خود جز آنچه را شما بدان معتقد هستيد نخواهد پذيرفت ، و چيزى ميان يكى از شما و ميان ديدن آنچه ديده‌اش را روشن گرداند فاصله نيست جز آنكه نفس او بدينجا برسد - و با دست خود به رگ گردن اشاره فرمود - . . . تا به آخر حديث ، آن گاه فرمود : اين مطلب در كتاب خدا نيز هست ، و دنبال آن همين آيه را تلاوت فرمود . و برخى گفته‌اند : براى مؤمن دريچه‌اى از قبر وى بسوى بهشت باز ميگردد ، و او پيش از آنكه وارد بهشت گردد آنچه را برايش\r\n\r\n\r\n","description":"","footnote":"\r\n( 1 ) - همين سوره آيهء 2 .\r\n( 2 ) - سورهء توبه آيهء 21 . كه در همين جلد ، ترجمه و تفسيرش گذشته است .\r\n( 3 ) - اشاره به آيهء 30 از سورهء فصلت مىباشد .\r\n","page_name":" 323 ","page_number":325},
  {"content":"\r\n\r\nمهيا كرده‌اند به چشم مىبيند .\r\n « لا تَبْدِيلَ لِكَلِماتِ اللَّهِ »  يعنى در وعدهء خدا هيچگونه خلافى نيست ، و چنان نيست كه سخن ديگرى بجاى سخن او نهاده شود ، زيرا كلام او حق است ، و در كلام حق هيچگونه خلافى نيست .\r\n « ذلِكَ هُوَ الْفَوْزُ الْعَظِيمُ »  يعنى اين بشارتى كه نامش برده شد و در دنيا و آخرت بدانها داده مىشود همان رستگارى و نجات بزرگى است كه هر چيزى در كنار آن كوچك است .\r\n « وَ لا يَحْزُنْكَ قَوْلُهُمْ »  گفتار اينان تو را غمناك نكند ، و صورت اين جمله نهى است ولى منظور تسليت و دلدارى دادن بپيغمبر - صلى اللَّه عليه و آله - در مقابل آزار هاى زبانى و گفتارهاى زنندهء آن مردم است ، يعنى به آزارهاى اينان اهميتى مده و اعتنايى نكن .\r\n « إِنَّ الْعِزَّةَ لِلَّهِ جَمِيعاً »  كه تمام عزت و قدرت از آن خدا است و خداوند بوسيلهء قدرت خويش آزار آنها را از تو دفع خواهد كرد . و برخى گفته‌اند : معناى آيه اين است كه گفتار اينان كه تو را جادوگر يا ديوانه ميخوانند غمناك و محزونت نكند كه خداوند به زودى تو را بر آنها يارى مىدهد و آنان را خوار و زبون ميسازد ، و انتقام تو را از آنان ميكشد و خداى تعالى بر اين كار قادر و نيرومند است .\r\n « هُوَ السَّمِيعُ الْعَلِيمُ »  و او شنوا و دانا است كه گفتار آنها را ميشنود و نهادشان را مىداند و كيفرشان را خواهد داد و شر آنها را از تو دور كرده و نقشه‌هاى شوم و زيانشان را بخودشان باز ميگرداند .\r\n\r\nارتباط اين آيات :\r\nاما وجه ارتباط آيهء اول با آيات قبلى بدانجهت است كه چون در آن آيات سخن از مؤمن و كافر بود خداى تعالى دنبال آن بيان فرمود كه براى دوستان و اولياء او ترس و خوفى نيست . و برخى گفته‌اند : چون خداى تعالى جريان شماره كردن و بررسى اعمال بندگانش را ذكر فرمود به دنبال آن دوستان خود را بشارت داده و نعمت\r\n\r\n","description":"","footnote":"","page_name":" 324 ","page_number":326},
  {"content":"\r\n\r\nهايى را كه براى ايشان آماده فرموده است بيان داشته است .\r\nو اما آيهء  « وَ لا يَحْزُنْكَ قَوْلُهُمْ . . . »  به گفتار خداى تعالى مربوط است كه فرمود :  « وَ إِنْ كَذَّبُوكَ فَقُلْ لِي عَمَلِي . . . »  « 1 » يعنى اگر تو را تكذيب كردند - محزون و غمگين مباش - و بدانها بگو مرا عمل خود و شما را عمل خود . . .\r\nو برخى گفته‌اند : مربوط بآيهء قبل است ، و گويا خداى تعالى به پيغمبر خود فرموده : هنگامى كه تو از دوستان خدا و اهل بشارت بودى پس نبايد از طعن و ايراد كسانى كه بر تو ايراد ميكنند و طعن ميزنند غمگين شوى .\r\nو دنبال آن كه فرمود :  « هُوَ السَّمِيعُ الْعَلِيمُ »  يعنى خداى تعالى سخنشان را مىشنود و كيفرشان مىدهد و از اينرو گفتار آنها تو را غمگين نسازد .\r\n\r\n\r\n","description":"","footnote":"\r\n( 1 ) - آيهء 41 .\r\n","page_name":" 325 ","page_number":327},
  {"content":"\r\n\r\n\r\n[ سوره يونس ( 10 ) : آيات 66 تا 67 
  ]\r\nأَلا إِنَّ لِلَّهِ مَنْ فِي السَّماواتِ وَ مَنْ فِي الْأَرْضِ وَ ما يَتَّبِعُ الَّذِينَ يَدْعُونَ مِنْ دُونِ اللَّهِ شُرَكاءَ إِنْ يَتَّبِعُونَ إِلاَّ الظَّنَّ وَ إِنْ هُمْ إِلاَّ يَخْرُصُونَ ( 66 ) هُوَ الَّذِي جَعَلَ لَكُمُ اللَّيْلَ لِتَسْكُنُوا فِيهِ وَ النَّهارَ مُبْصِراً إِنَّ فِي ذلِكَ لَآياتٍ لِقَوْمٍ يَسْمَعُونَ ( 67 )\r\n\r\nترجمه :\r\nآگاه باشيد كه هر كه ( و هر چه ) در آسمانها و زمين است از آن خدا است و آنچه را كه ( مشركان ) غير از خدا پيروى ميكنند و به صورت شريكى براى خدا در آورده‌اند جز از گمانى ( باطل ) پيروى نكنند ، و جز اين نيست كه ( بغلط ) تخمين ميزنند ( و دروغ مىبافند ) ( 66 ) او است خداوندى كه شب را براى آسايش شما و روز را ( براى بصيرت و بينش شما ) روشن قرار داد ، براستى كه در اين ( نعمت ) نشانه‌هايى است براى مردمانى كه گوششان شنوا است ( 67 ) .\r\n\r\nتفسير :\r\nپس از آنكه خداى سبحان با جملهء « و لا يحزنك قولهم . . . » پيغمبر خود را دلدارى ميدهد كه سخن آنها تو را محزون نكند كه آنها از تحت قدرت ما خارج نيستند بدنبال آن بعنوان دليل بر اينمطلب فرموده :\r\n « أَلا إِنَّ لِلَّهِ مَنْ فِي السَّماواتِ وَ مَنْ فِي الْأَرْضِ »  بدانيد كه هر كه در آسمانها و زمين هست همه ملك خدا است ، و از لفظ « من » كه در اين آيه است ( و به معناى هر كه ترجمه كرديم ) استفاده مىشود كه منظور خردمندان و صاحبان عقل هستند يعنى تمام افرادى كه عقل بدانها داده شده است و در آسمانها و زمين هستند همه ملك خدايند ، و وقتى بنا شد\r\n\r\n","description":"","footnote":"","page_name":" 326 ","page_number":328},
  {"content":"\r\n\r\nعاقلان ملك او باشند موجودات ديگر نيز تابع آنهايند و همه ملك خدا هستند ، و اينكه عاقلان را مخصوص فرمود براى بزرگداشت مقام آنها بوده .\r\n « وَ ما يَتَّبِعُ الَّذِينَ يَدْعُونَ مِنْ دُونِ اللَّهِ شُرَكاءَ »  اين آيه را سه جور مىشود معنى كرد :\r\n1 - آنكه لفظ « ما » استفهامية باشد يعنى و چه چيز را غير از خداى يكتا اين مردم به صورت شريك براى او پيروى ميكنند ؟ و منظور زشت شمردن و تقبيح كار آنها است .\r\n2 - آنكه لفظ « ما » نافيه باشد ، و معناى آن چنين مىشود : و پيروى نمىكنند شريكانى را براى خدا در حقيقت و واقع .\r\n3 - آنكه « ما » بمعنى « الذى » باشد و با مختصر تصرف و تقدير در معنى ، تفسير آيه چنين مىشود : و آنان كه از بتها پيروى ميكنند آن كسانى هستند كه آنان را شريكان خدا ميدانند . . .\r\n « إِنْ يَتَّبِعُونَ إِلَّا الظَّنَّ »  و اينان در انتخاب اين شريكان براى خدا ، جز از گمان خويش چيز ديگرى را پيروى نمىكنند ، بدانجهت كه از گذشتگان خود در اينمورد پيروى و تقليد كرده ، و يا از روى اشتباهى است كه خيال ميكنند بدينوسيله بدرگاه خداى تعالى تقرب ميجويند .\r\n « وَ إِنْ هُمْ إِلَّا يَخْرُصُونَ »  و در اين عقيده و گفتار جز دروغ چيزى نگويند .\r\n « هُوَ الَّذِي جَعَلَ لَكُمُ اللَّيْلَ لِتَسْكُنُوا فِيهِ »  يعنى آن خدايى كه مالك است هر كه را در آسمانها و زمين مىباشد همان خدايى است كه شب را براى شما آفريد تا در آن آرامش يابيد ، و تا در نتيجهء همين آرامش رنج و مشقت از شما دور گردد .\r\n « وَ النَّهارَ مُبْصِراً »  يعنى و روز را نور دهنده و روشنى بخش قرار داد كه با ديدگان خود از روشنى آن استفاده كرده و بدنبال احتياجات خود برويد .\r\n « إِنَّ فِي ذلِكَ لَآياتٍ »  براستى كه در اينها حجتها و برهانهاى روشنى بر يگانگى خداى سبحان وجود دارد زيرا ديگرى را قدرت بر انجام آن نيست\r\n.\r\n\r\n","description":"","footnote":"","page_name":" 327 ","page_number":329},
  {"content":"\r\n\r\n\r\n[ سوره يونس ( 10 ) : آيات 68 تا 70 
  ]\r\nقالُوا اتَّخَذَ اللَّهُ وَلَداً سُبْحانَهُ هُوَ الْغَنِيُّ لَهُ ما فِي السَّماواتِ وَ ما فِي الْأَرْضِ إِنْ عِنْدَكُمْ مِنْ سُلْطانٍ بِهذا أَ تَقُولُونَ عَلَى اللَّهِ ما لا تَعْلَمُونَ ( 68 ) قُلْ إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ ( 69 ) مَتاعٌ فِي الدُّنْيا ثُمَّ إِلَيْنا مَرْجِعُهُمْ ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ ( 70 )\r\n\r\nترجمه :\r\n( اين كافران ) گويند : كه خدا ( براى خود ) فرزندى گرفته ، او منزه است ( از اين گفتار ) و بىنياز ، او را است هر چه در آسمانها و زمين است ، و براى اين گفتار دليلى نزد شما نيست ، آيا چيزى را كه نميدانيد دربارهء خدا مىگوييد ؟ ( 69 ) بگو آنان كه بر خدا دروغ مىبندند رستگار نمىشوند ( 70 ) بهره‌اى است در دنيا و سپس بازگشتشان بسوى ما است ، آن گاه بكيفر كفرشان عذاب سخت را به آنان بچشانيم .\r\n\r\nتفسير :\r\nخداى سبحان در اين آيات از دسته‌اى از كافران حكايت فرموده كه اينان او را بداشتن فرزند نسبت ميدهند ، و آنها دو دسته بودند .\r\nدستهء اول كفار قريش و عرب كه فرشتگان را دختران خدا ميدانستند .\r\nو دستهء ديگر نصارى بودند كه مسيح را فرزند خدا خواندند .\r\n « قالُوا اتَّخَذَ اللَّهُ وَلَداً »  گفتند خدا فرزندى گرفته . و اينكه خدا فرموده « گفتند . . . » با اينكه قبلا ذكرى از آنها و گفتارشان بميان نيامده بود ، بدانجهت\r\n\r\n","description":"","footnote":"","page_name":" 328 ","page_number":330},
  {"content":"\r\n\r\nاست كه اينان و گفتارشان همه مشهود رسول خدا - صلى اللَّه عليه و آله - بود و آن حضرت عقايد و سخنانشان را ميدانست ، و همانطور كه كنايه آوردن از چيزى كه قبلا ذكر شد صحيح است ، از چيزى هم كه معلوم و مشهود است كنايه صحيح مىباشد .\r\n « سُبْحانَهُ هُوَ الْغَنِيُّ »  خداوند از آنچه گويند منزه است ، و از گرفتن فرزند بىنياز مىباشد .\r\n « لَهُ ما فِي السَّماواتِ وَ ما فِي الْأَرْضِ »  يعنى وقتى بنا شد هر آنچه در آسمانها و زمين است همه مخلوق او و در تحت ملك و فرمانروايى او باشد نيازى بگرفتن فرزند ندارد ، زيرا گرفتن فرزند براى آن است كه انسان بوسيلهء او از ناتوانى و ضعف خود را برهاند ، و يا از فقر و ندارى خود را مستغنى سازد ، و خداى سبحان از آنها منزه است ، و چون گرفتن فرزند حقيقى براى او محال است ، به خود بستن فرزندى هم به صورت فرزند خوانده نيز بر او محال است .\r\n « إِنْ عِنْدَكُمْ مِنْ سُلْطانٍ بِهذا »  يعنى پيش شما در اينباره حجت و دليلى نيست .\r\n « أَ تَقُولُونَ عَلَى اللَّهِ ما لا تَعْلَمُونَ »  آيا چيزى را كه نميدانيد دربارهء خدا مىگوييد ؟\r\nو اين سخن توبيخى است از خداى تعالى براى آنان در مورد گفتار بىجاشان ، و بدنبال آن تهديدشان هم كرده كه فرمود :\r\n « قُلْ إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ »  اى محمد به آنان بگو كسانى كه از روى دروغ بر خدا افتراء ميزنند ، و او را داراى فرزند ميدانند هيچگاه رستگار نشوند .\r\n « مَتاعٌ فِي الدُّنْيا »  يعنى اينان بهرهء اندكى از دنيا دارند كه در اين چند روزهء اندك از آن بهره‌مند شده و منقضى گردد .\r\n « ثُمَّ إِلَيْنا مَرْجِعُهُمْ »  ولى بازگشت آنان بسوى حكم و فرمان ما است .\r\n « ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ »  و سپس بكيفر كفرشان عذاب سخت - يعنى عذاب دوزخ - را به آنان بچشانيم\r\n.\r\n\r\n","description":"","footnote":"","page_name":" 329 ","page_number":331},
  {"content":"\r\n\r\n\r\n[ سوره يونس ( 10 ) : آيات 71 تا 73 
  ]\r\nوَ اتْلُ عَلَيْهِمْ نَبَأَ نُوحٍ إِذْ قالَ لِقَوْمِهِ يا قَوْمِ إِنْ كانَ كَبُرَ عَلَيْكُمْ مَقامِي وَ تَذْكِيرِي بِآياتِ اللَّهِ فَعَلَى اللَّهِ تَوَكَّلْتُ فَأَجْمِعُوا أَمْرَكُمْ وَ شُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَيَّ وَ لا تُنْظِرُونِ ( 71 ) فَإِنْ تَوَلَّيْتُمْ فَما سَأَلْتُكُمْ مِنْ أَجْرٍ إِنْ أَجْرِيَ إِلاَّ عَلَى اللَّهِ وَ أُمِرْتُ أَنْ أَكُونَ مِنَ الْمُسْلِمِينَ ( 72 ) فَكَذَّبُوهُ فَنَجَّيْناهُ وَ مَنْ مَعَهُ فِي الْفُلْكِ وَ جَعَلْناهُمْ خَلائِفَ وَ أَغْرَقْنَا الَّذِينَ كَذَّبُوا بِآياتِنا فَانْظُرْ كَيْفَ كانَ عاقِبَةُ الْمُنْذَرِينَ ( 73 )\r\n\r\nترجمه\r\nخبر نوح را بر اينها بخوان كه بقوم خود گفت : اگر ماندن من ( در ميان شما ) و ياد آوريم از آيات خدا بر شما گران ( و سخت ) است من به خدا توكل ميكنم و شما هم با شريكانتان تصميم خود را دربارهء من بگيريد ( و آن را قطعى كنيد ) تا كار بر شما پنهان و پوشيده نماند ، و كار مرا يكسره كنيد و مهلتم ندهيد ( 71 ) و اگر رو گردان شديد من از شما مزدى نخواستم و مزد من جز بر عهدهء خدا نيست و دستور دارم كه تسليم و از جمله گردن نهادگان باشم ( 72 ) ولى آنان وى را تكذيب كردند و ما نيز او را با همراهانش در كشتى نجات داديم و آنان را جانشينان ( روى زمين ) قرار داديم و كسانى كه آيات ما را تكذيب كردند غرق كرديم پس بنگر كه سرانجام كار بيم يافتگان چگونه بود . ( 73 )\r\n\r\n","description":"","footnote":"","page_name":" 330 ","page_number":332},
  {"content":"\r\n\r\n\r\nشرح لغات :\r\nعمة : پيش آمد دشوارى است كه موجب اندوه گردد ، و با « شدت » و « كربة » و « ضغطة » در معنى نظير يكديگر هستند . و نقيض آن « فرجة » و گشايش است . و برخى لفظ « غمة » را از « غمم » به معناى پنهان داشتن دانسته‌اند و معناى آن در تفسير بيايد .\r\n\r\nتفسير :\r\nخداى سبحان در اين آيات پيامبر خود را مأمور كرده تا اخبار قوم نوح را براى مردم بخواند و فرموده :\r\n « وَ اتْلُ عَلَيْهِمْ نَبَأَ نُوحٍ إِذْ قالَ لِقَوْمِهِ »  بخوان بر ايشان خبر نوح عليه السلام را وقتى كه بقوم خود كه بسويشان مبعوث شده بود فرمود :\r\n « يا قَوْمِ إِنْ كانَ كَبُرَ عَلَيْكُمْ مَقامِي »  اگر براستى توقف و ماندن من در ميان شما برايتان سنگين است .\r\n « وَ تَذْكِيرِي بِآياتِ اللَّهِ »  و همچنين شنيدن تذكرات سودمند و پند و اندرز من كه بوسيلهء برهانها و دليلهاى روشن دربارهء صحت توحيد و عدل و نبوت و معاد بر شما بيان ميدارم براى شما سخت و گران است . و بدينجهت تصميم بقتل من گرفته و يا ميخواهيد مرا از ميان خود دور كنيد .\r\n « فَعَلَى اللَّهِ تَوَكَّلْتُ »  من به خدا توكل ميكنم . و اينكه نوح عليه السلام در اينحال در پاسخ آنان ميگويد : « من به خدا توكل ميكنم » با اينكه آن حضرت در هر حالى توكلش بر خدا بود براى تهديد و زجر آنها است ، يعنى در اين صورت من كار خودم را به خدا واميگذارم و اطمينان دارم كه او مرا از شر شما حفظ خواهد كرد .\r\n « فَأَجْمِعُوا أَمْرَكُمْ وَ شُرَكاءَكُمْ »  پس شما و شريكانتان تصميم خود را يك جهت كنيد و روى قتل و يا تبعيد من اتفاق كنيد و دو دلى و اضطراب را بكنار نهيد تا آنچه را در مقابل از من مىبينيد حالات شما را بهم نزند ، و بالجمله اين كلام تهديدى است كه به صورت امر و دستور آمده . و برخى گفته‌اند : معناى آيه آن است كه تصميم خود را بگيريد و شريكانتان را هم بخوانيد ، يعنى شما هر تصميمى بگيريد من دست از دعوت خود\r\n\r\n","description":"","footnote":"","page_name":" 331 ","page_number":333},
  {"content":"\r\n\r\nبر نداشته و بر خدايان دروغين شما عيبجويى خواهم كرد و توكل من بر خدا است و اطمينان دارم كه او مرا از شر شما حفظ خواهد فرمود . و برخى گفته‌اند : منظور از شريكانشان بتهايى است كه آنها را مىپرستيدند . و قول ديگر اين است كه : منظور شريكان در دين و آئين آنها است .\r\n « ثُمَّ لا يَكُنْ أَمْرُكُمْ عَلَيْكُمْ غُمَّةً »  يعنى كار شما در اثر اختلاف و دو دستگى برايتان موجب اندوه و غم نباشد ، و قول ديگر اين كه معناى آيه چنين است : تا كار شما آشكار و هويدا باشد و زير پرده و پنهان نباشد ، كه لفظ « غمة » را از « غمم » به معناى پنهان داشتن و پوشانيدن گرفته‌اند .\r\nو معناى ديگرى كه گفته‌اند آن است كه : در كار خود مشورت كنيد و بدون تبادل نظر و تصميم قطعى دست بكارى نزنيد زيرا معمولا اشخاصى كه بدون تأمل و دقت در سرانجام هر كارى بدان دست ميزنند موجبات اندوه و غم را در آن كار براى خود فراهم سازند .\r\n « ثُمَّ اقْضُوا إِلَيَّ وَ لا تُنْظِرُونِ »  آن گاه اگر توانستيد به من مهلت ندهيد و به من حمله‌ور شده مرا بقتل رسانيد . و اين معنايى است كه ابن عباس گفته است . و معناى ديگرى كه گفته‌اند آن است كه : بر من در آئيد و هر چه ميخواهيد نسبت به من بكنيد ، و هر چه از دستتان بر ميآيد انجام دهيد ، و نقل شده كه برخى جملهء  « ثُمَّ اقْضُوا إِلَيَّ . . . »  را بفاء قرائت كرده و « ثم افضوا . . . » خوانده‌اند و روى آن قرائت معناى آن اين مىشود كه . . . بسوى من شتاب كنيد . . .\r\nو بهر صورت اين سخن يكى از معجزات نوح عليه السلام بود كه با وجود آنكه يكه و تنها بود و افراد اندكى به دو ايمان آورده بودند با اينحال خبر داد كه آنان قادر بر قتل او نيستند و نمىتوانند گزندى بوى برسانند چون خداوند حافظ و نگهبان او است  « فَإِنْ تَوَلَّيْتُمْ »  يعنى اگر از حق رو گردان شديد و آن را پيروى نكرده و نپذيرفتيد .\r\n « فَما سَأَلْتُكُمْ مِنْ أَجْرٍ »  من در مقابل كار خود كه اداى رسالت حق باشد پاداشى از شما نميخواهم تا پرداخت آن بر شما دشوار آيد . و معناى ديگرى كه برخى گفته‌اند\r\n\r\n","description":"","footnote":"","page_name":" 332 ","page_number":334},
  {"content":"\r\n\r\nاين است : كه اگر از پذيرفتن گفتار من رو گردان شويد به من زيانى نرسد زيرا من طمعى در مال شما نداشته‌ام تا رو گرداندن شما موجب ضرر و زيانى براى من باشد بلكه زيان عمل شما بخودتان برميگردد .\r\n « إِنْ أَجْرِيَ إِلَّا عَلَى اللَّهِ »  و پاداش من در انجام كار رسالت و اداى آن جز بعهدهء خدا نيست .\r\n « وَ أُمِرْتُ أَنْ أَكُونَ مِنَ الْمُسْلِمِينَ »  و خداى سبحان مرا مأمور ساخته تا از تسليم شدگان در برابر فرمانبردارى و أوامر او باشم بخاطر آنكه اطمينان دارم بهتر چيزى را كه بندگان خدا بدست آورند همين است كه فرمانبردار و تسليم او باشند .\r\n « فَكَذَّبُوهُ »  آنان نوح پيغمبر را تكذيب كردند ، يعنى سخن او را كه ميگفت : من پيغمبر خدا هستم و خدا مرا مأمور ساخته تا مردم را بفرمانبردارى او بخوانم ، بدروغ نسبت دادند .\r\n « فَنَجَّيْناهُ وَ مَنْ مَعَهُ فِي الْفُلْكِ وَ جَعَلْناهُمْ خَلائِفَ »  و ما او را با كسانى كه در كشتى با او بودند نجات داديم و آنان را جانشينان كسانى كه غرق شده بودند گردانديم . و گفته‌اند كه عدد آنان هفتاد نفر بوده . و بلخى گفته است : منظور اين است كه ما آن را رؤساى زمين گردانديم .\r\n « وَ أَغْرَقْنَا الَّذِينَ كَذَّبُوا بِآياتِنا »  و باقى مردم روى زمين را بكيفر تكذيبى كه از نوح عليه السلام كردند غرق كرديم .\r\n « فَانْظُرْ كَيْفَ كانَ عاقِبَةُ الْمُنْذَرِينَ »  پس اى كسى كه اين داستان را مىشنوى بنگر كه سرانجام بيم يافتگان به عذاب خدا چگونه بوده است ، يعنى بنگر كه چگونه خداوند آنان را هلاك كرد\r\n.\r\n\r\n","description":"","footnote":"","page_name":" 333 ","page_number":335},
  {"content":"\r\n\r\n\r\n[ سوره يونس ( 10 ) : آيات 74 تا 78 
  ]\r\nثُمَّ بَعَثْنا مِنْ بَعْدِهِ رُسُلاً إِلى قَوْمِهِمْ فَجاؤُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا بِهِ مِنْ قَبْلُ كَذلِكَ نَطْبَعُ عَلى قُلُوبِ الْمُعْتَدِينَ ( 74 ) ثُمَّ بَعَثْنا مِنْ بَعْدِهِمْ مُوسى وَ هارُونَ إِلى فِرْعَوْنَ وَ مَلائِهِ بِآياتِنا فَاسْتَكْبَرُوا وَ كانُوا قَوْماً مُجْرِمِينَ ( 75 ) فَلَمَّا جاءَهُمُ الْحَقُّ مِنْ عِنْدِنا قالُوا إِنَّ هذا لَسِحْرٌ مُبِينٌ ( 76 ) قالَ مُوسى أَ تَقُولُونَ لِلْحَقِّ لَمَّا جاءَكُمْ أَ سِحْرٌ هذا وَ لا يُفْلِحُ السَّاحِرُونَ ( 77 ) قالُوا أَ جِئْتَنا لِتَلْفِتَنا عَمَّا وَجَدْنا عَلَيْهِ آباءَنا وَ تَكُونَ لَكُمَا الْكِبْرِياءُ فِي الْأَرْضِ وَ ما نَحْنُ لَكُما بِمُؤْمِنِينَ ( 78 )\r\n\r\nترجمه\r\nو پس از نوح پيمبرانى را بسوى قوم خود فرستاديم و دليلها و حجتها برايشان آوردند ولى چنان نبود كه بدانچه پيش از آن تكذيب كرده بودند ايمان بياورند و ما بدينسان بر دلهاى كسانى كه متجاوزند مهر مىنهيم ( 74 ) آن گاه پس از آن پيامبران ، موسى و هارون را بهمراه نشانه‌ها و معجزات خويش بسوى فرعون و بزرگان مملكتش فرستاديم ولى آنان سر بزرگى و تكبر كرده و مردمى تبه كار بودند ( 75 ) و چون براى آنكه حق از پيش ما آمد گفتند اين جادويى است آشكار ( 76 ) موسى گفت آيا پس از آنكه حق براى شما آمد بدان جادو مىگوييد ( و آن را سحر مىناميد ) با اينكه ساحران\r\n\r\n","description":"","footnote":"","page_name":" 334 ","page_number":336},
  {"content":"\r\n\r\n( و جادوگران ) رستگار ( و پيروز ) نمىشوند ( 77 ) گفتند آيا تو بنزد ما آمده‌اى تا ما را از آن عقايدى كه پدران خود را بر آن يافته‌ايم باز دارى و بزرگى و سلطنت از روى زمين مال شما باشد و ما ايمان آور بشما نيستيم ( 78 ) .\r\n\r\nشرح لغات\r\nاجرام : گناه بدست آوردن .\r\nلفت : انصراف و جلوگيرى از كار .\r\n\r\nتفسير :\r\nخداى سبحان در اين آيات داستان پيمبرانى را كه پس از نوح عليه السلام مبعوث فرموده بيان ميدارد .\r\n « ثُمَّ بَعَثْنا مِنْ بَعْدِهِ رُسُلًا إِلى قَوْمِهِمْ »  و پس از نوح و نابود شدن قوم او پيمبرانى را بسوى قوم خود كه در اثر ازدواج و تناسل دوباره زياد شده بودند ، فرستاديم كه منظور حضرت ابراهيم و هود و صالح و لوط و شعيب ميباشند .\r\n « فَجاؤُهُمْ بِالْبَيِّناتِ »  و اينان با دليلهاى روشن و معجزاتى كه شاهد بر نبوت و دليل راستگويى آنها بود بنزد آن مردم آمدند .\r\n « فَما كانُوا لِيُؤْمِنُوا بِما كَذَّبُوا بِهِ مِنْ قَبْلُ »  ولى آنها چنان مردمى نبودند كه ايمان آورند بدانچه پيشينيانشان كه همان قوم نوح بودند آن را تكذيب كرده بودند ، يعنى اينان نيز در كبر و سركشى همانند گذشتگانشان بودند .\r\nو معناى ديگرى كه براى اين جمله از أبى مسلم و بلخى نقل شده اين است كه اينان چنان نبودند كه پس از آمدن آيات و معجزات ايمان بياورند بدانچه پيش از آن تكذيب آنها را ميكردند ، يعنى هر دو وقت براى آنها يكسان بود چه پيش از آمدن معجزات و چه پس از آن .\r\n « كَذلِكَ نَطْبَعُ عَلى قُلُوبِ الْمُعْتَدِينَ »  يعنى بر دلهاى مردمى كه بر خويش ستم ميكنند و از حدود خدا تجاوز ميكنند اين گونه علامت و نشانهء كفر را ثبت ميكنيم تا مورد نكوهش قرار گرفته و فرشتگان آنان را بشناسند چنانچه دربارهء دلهاى كافران اين\r\n\r\n","description":"","footnote":"","page_name":" 335 ","page_number":337},
  {"content":"\r\n\r\nكار را انجام داديم ، و معناى « مهر كردن بر دل » كه چگونه است پيش از اين گذشت .\r\n « ثُمَّ بَعَثْنا مِنْ بَعْدِهِمْ مُوسى وَ هارُونَ إِلى فِرْعَوْنَ وَ مَلَائِهِ »  و پس از آن رسولان - يا پس از آن ملتها - موسى و هارون را بسوى فرعون و رؤساى قوم او فرستاديم .\r\n « بِآياتِنا »  يعنى با دليلها و معجزات خويش .\r\n « فَاسْتَكْبَرُوا وَ كانُوا قَوْماً مُجْرِمِينَ »  ولى آنان از گردن نهادن و فرمانبردارى و ايمان آوردن بدان معجزات تكبر ورزيده و سركشى كردند .\r\n « وَ كانُوا قَوْماً مُجْرِمِينَ »  و مردمى نافرمان پروردگار خويش و مستحق عذاب جاويدان بودند .\r\n « فَلَمَّا جاءَهُمُ الْحَقُّ مِنْ عِنْدِنا »  و چون موسى با آن معجزات و دليلهاى روشن نزد قوم فرعون آمد .\r\n « قالُوا إِنَّ هذا لَسِحْرٌ مُبِينٌ »  گفتند : اين جادويى ظاهر و آشكار است .\r\n « قالَ مُوسى أَ تَقُولُونَ لِلْحَقِّ . . . »  آيات معجزات را سحر و جادو ميخوانيد با اينكه سحر باطل است و معجزه حق ، و آن دو ضد يكديگرند .\r\n « وَ لا يُفْلِحُ السَّاحِرُونَ »  و مردمان ساحر براى كار خود برهانى ندارند و بر ادعاى خود دليلى نميآورند ، و كارى كه ميكنند آن است كه امرى را بر خلاف آنچه هست پيش روى كوته‌بينان فكران جلوه ميدهند .\r\n « قالُوا أَ جِئْتَنا لِتَلْفِتَنا . . . »  فرعون و قوم او بموسى گفتند : آيا بنزد ما آمده‌اى تا ما را از آنچه پدرانمان بر آن بودند باز دارى . . . و منظور از « كبرياء » بگفتهء مجاهد پادشاهى است ، و بگفتهء ديگرى عظمت و تسلط است ، و منظور از « أرض » سرزمين مصر است ، و برخى گفته‌اند : اسم جنس است و همهء زمين را شامل مىشود . و استفهام در اين آيه استفهام انكارى است ، يعنى اينان ميگفتند : ما بعقيدهء پدران خود هستيم و هر كس ما را بر خلاف آن عقيده بخواند منظورى جز رياست ندارد و از اينجهت ما پيروى او را نخواهيم كرد\r\n.\r\n\r\n","description":"","footnote":"","page_name":" 336 ","page_number":338},
  {"content":"\r\n\r\n\r\n[ سوره يونس ( 10 ) : آيات 79 تا 82 
  ]\r\nوَ قالَ فِرْعَوْنُ ائْتُونِي بِكُلِّ ساحِرٍ عَلِيمٍ ( 79 ) فَلَمَّا جاءَ السَّحَرَةُ قالَ لَهُمْ مُوسى أَلْقُوا ما أَنْتُمْ مُلْقُونَ ( 80 ) فَلَمَّا أَلْقَوْا قالَ مُوسى ما جِئْتُمْ بِهِ السِّحْرُ إِنَّ اللَّهَ سَيُبْطِلُهُ إِنَّ اللَّهَ لا يُصْلِحُ عَمَلَ الْمُفْسِدِينَ ( 81 ) وَ يُحِقُّ اللَّهُ الْحَقَّ بِكَلِماتِهِ وَ لَوْ كَرِهَ الْمُجْرِمُونَ ( 82 )\r\n\r\nترجمه\r\nو فرعون گفت : همهء ساحران دانا و ماهر را نزد من آريد ( 79 ) و چون ساحران آمدند موسى بدانها گفت : هر چه ميخواهيد بيفكنيد ( هم اكنون ) بيفكنيد ( و سحر خود را آشكار سازيد ) ( 80 ) و چون بيفكندند موسى گفت : آنچه آورديد سحر و جادو است و خدا آن را باطل مىكند كه براستى خداوند عمل تبه كاران را اصلاح نميكند ( 81 ) و خداوند بكلمات خويش حق را آشكار و ثابت مىكند و گرچه تبه‌كاران كراهت داشته باشند ( 82 ) .\r\n\r\nتفسير :\r\nفرعون كه ديد معجزات موسى عليه السلام او را درمانده و بيچاره ساخته و راهى براى دفع آن ندارد قوم خويش را مخاطب ساخته بدانها گفت :\r\n « ائْتُونِي بِكُلِّ ساحِرٍ عَلِيمٍ »  هر ساحر و جادوگرى را كه در كار خود ماهر است پيش من آريد ، و البته فرعون اين كار را براى آن كرد تا ساحران در دفع معجزهء موسى او را كمك دهند ، و اينكه همهء ساحران را طلبيد براى آن بود تا هيچ سحر و جادويى\r\n\r\n","description":"","footnote":"","page_name":" 337 ","page_number":339},
  {"content":"\r\n\r\nنزد ساحرى بجاى نماند و چيزى در اين زمينه از وى فوت نشود ، ولى غافل بود كه كار موسى سحر و جادو نيست بلكه معجزه‌اى است كه وى از پيش خدا آورده است ، و هنگامى كه دانست آن وقت راه عناد و لجاج را پيش گرفت چنانچه خداى سبحان در جاى ديگر بيان فرمود كه موسى عليه السلام به دو فرمود : « تو به خوبى دانسته‌اى كه اين معجزات را جز پروردگار آسمان‌ها و زمين آن هم براى هدايت نازل نكرده است . . . » « 1 » و برخى گفته‌اند فرعون اين مطلب را دانست كه عمل موسى سحر نيست ولى خيال كرد كه سحر و جادو نيز شبيه بدان است و از اين طريق بهم نزديك هستند .\r\n « فَلَمَّا جاءَ السَّحَرَةُ »  و چون ساحران و جادوگرانى كه فرعون خواسته بود بنزد وى آمدند و موسى عليه السلام نيز در آن مجلس حاضر بود .\r\n « قالَ لَهُمْ مُوسى أَلْقُوا ما أَنْتُمْ مُلْقُونَ »  موسى بدانها فرمود بيفكنيد آنچه را ميخواهيد بيفكنيد ، و براى روانى عبارت بايد جمله‌اى را در تقدير گرفت و آن چنين است كه « چون ساحران نزد وى آمدند و چوبها و طنابها را براى معارضهء با موسى حاضر ساختند در آن زمان موسى بدانها فرمود : بيفكنيد هر آنچه ميخواهيد بيفكنيد يعنى هر چه را آورده‌ايد به زمين افكنيد .\r\nو برخى گفته‌اند : يعنى هر چه ميخواهيد بكنيد انجام دهيد ، و معناى اين جمله اين نيست كه آنها را دستور بسحر و جادو داده باشد بلكه از روى الزام و محكوم ساختن طرف - و باصطلاح براى « تحدى » - اين كلام را فرمود ، و معنايش اين است كه هر يك از شما ميتواند عملى انجام دهد كه با معجزه برابرى و مقاومت كند انجام دهد . و معناى ديگرى كه گفته‌اند : آن است كه موسى عليه السلام حقيقتاً بدانها دستور داد هر چه آورده‌اند به زمين افكنند تا بطلان كارشان را آشكار سازد . و اينكه دنبالش اضافه كرد « . . . هر چه را ميخواهيد بيفكنيد » بدين منظور بود كه خواست بفرمايد : همهء آنچه را ميخواهيد در آينده بيفكنيد همه را اكنون بيفكنيد . . .\r\n « فَلَمَّا أَلْقَوْا قالَ مُوسى ما جِئْتُمْ بِهِ السِّحْرُ »  و پس از اينكه ساحران سحر خود را\r\n\r\n\r\n","description":"","footnote":"\r\n( 1 ) - سورهء اسرى آيهء 102 .\r\n","page_name":" 338 ","page_number":340},
  {"content":"\r\n\r\nافكندند موسى بدانها گفت : آنچه را كه شما از چوبها و طنابها آورديد همه سحر و جادو بود ، يعنى آنچه را من آوردم سحر نبود بلكه آنچه را شما آورديد سحر بود ، و اين معنايى است كه « فراء » گفته ، و ألف و لام در « السحر » را ألف و لام عهد گرفته است .\r\n « إِنَّ اللَّهَ سَيُبْطِلُهُ إِنَّ اللَّهَ لا يُصْلِحُ عَمَلَ الْمُفْسِدِينَ »  و به زودى خداوند اين سحرى را كه انجام داديد باطل مىكند و براستى كه خدا كار مفسدان را اصلاح نميكند ، يعنى خداوند كار كسى را كه قصد افساد در دين دارد روبراه نمىكند و آن را باطل ميسازد تا حق آشكار گردد و حق‌دار از پيرو باطل متمايز گردد .\r\n « وَ يُحِقُّ اللَّهُ الْحَقَّ بِكَلِماتِهِ »  و خداوند بكلمات خويش حق را آشكار و پيروز و ثابت گرداند و اهل حق را يارى دهد . و در اينكه منظور از « كلمات خدا » در اينجا چيست چند وجه گفته‌اند :\r\n1 - منظور وعدهء نصرتى است كه موسى به پيروان خود داده بود و خدا به اين وعده عمل كرد ، و اين قولى است كه از حسن نقل شده .\r\n2 - جبائى گفته : يعنى آن كلامى كه بوسيلهء آن معانى آيه‌هايى را كه بر پيغمبر خدا - صلى اللَّه عليه و آله - نازل فرموده بود آشكار ميكرد .\r\n3 - حكم مسلم و قطعى كه در لوح محفوظ ثبت شده بود كه اين كار در آينده خواهد شد .\r\n « وَ لَوْ كَرِهَ الْمُجْرِمُونَ »  و گرچه بدكاران پيروزى حق و نابودى باطل را خوش ندارند . و اين آيه دليل است بر اينكه خداى تعالى طرفداران حق را در مورد حقشان يارى مىكند به دو جور :\r\nاول - بوسيلهء حجت و برهان كه اين در هر حالى با حق همراه خواهد بود .\r\nو دوم - بوسيلهء پيروزى و غلبه كه البته اين نوع يارى بحسب مصلحت فرق مىكند زيرا مصلحت گاهى به رها ساختن جلوى دشمن ، و گاهى بجلوگيرى و ممانعت از آنها است\r\n.\r\n\r\n","description":"","footnote":"","page_name":" 339 ","page_number":341},
  {"content":"\r\n\r\n\r\n[ سوره يونس ( 10 ) : آيات 83 تا 86 
  ]\r\nفَما آمَنَ لِمُوسى إِلاَّ ذُرِّيَّةٌ مِنْ قَوْمِهِ عَلى خَوْفٍ مِنْ فِرْعَوْنَ وَ مَلائِهِمْ أَنْ يَفْتِنَهُمْ وَ إِنَّ فِرْعَوْنَ لَعالٍ فِي الْأَرْضِ وَ إِنَّهُ لَمِنَ الْمُسْرِفِينَ ( 83 ) وَ قالَ مُوسى يا قَوْمِ إِنْ كُنْتُمْ آمَنْتُمْ بِاللَّهِ فَعَلَيْهِ تَوَكَّلُوا إِنْ كُنْتُمْ مُسْلِمِينَ ( 84 ) فَقالُوا عَلَى اللَّهِ تَوَكَّلْنا رَبَّنا لا تَجْعَلْنا فِتْنَةً لِلْقَوْمِ الظَّالِمِينَ ( 85 ) وَ نَجِّنا بِرَحْمَتِكَ مِنَ الْقَوْمِ الْكافِرِينَ ( 86 )\r\n\r\nترجمه :\r\nو بموسى جز فرزندانى از قوم او ايمان نياوردند ، آن هم از روى بيم و ترس از فرعون و بزرگان ( مملكت ) او كه مبادا آنان را بمحنت و بلا افكنند و براستى كه فرعون ( در آن روز ) در سرزمين ( مصر و اطراف آن ) سركش بود ( 83 ) و براستى كه كار ( نافرمانى و ظلم ) را از حد گذرانده بود ( 84 ) موسى ( بقوم خود ) گفت : اى مردم اگر ايمان به خدا آورده‌ايد و تسليم فرمان او هستيد به دو توكل كنيد ، گفتند : ما به خدا توكل ميكنيم ، پروردگارا ! ما را دستخوش فتنه ( و بلاى ) مردم ستمكار قرار مده ( 85 ) و ما را برحمت خويش از گروه كافران رهايى بخش ( 86 ) .\r\n\r\nشرح لغات :\r\nذرية : گروه از نسل قبيله . . . و سخن در اصل لغت و وزن آن در پيش گذشت .\r\nفتنه : در اصل به معناى بلية و گرفتارى است ، و آن معامله‌اى است كه امور باطنى را آشكار سازد ، چنانچه در مورد آتش دادن طلا براى بدست آوردن طلاى خالص اين لغت استعمال ميگردد و گفته مىشود « فتنت الذهب » .\r\n\r\n","description":"","footnote":"","page_name":" 340 ","page_number":342},
  {"content":"\r\n\r\n\r\nتفسير :\r\nخداى سبحان در اينجا سرگذشت آن افرادى را كه از قوم موسى عليه السلام ايمان آورده بيان مىكند و چنين فرمايد :\r\n « فَما آمَنَ لِمُوسى »  پس از آن معجزات آشكارى را كه ظاهر نمود كسى او را در ادعاى نبوت و پيامبريش تصديق نكرد . . .\r\n « إِلَّا ذُرِّيَّةٌ مِنْ قَوْمِهِ »  جز فرزندانى از قوم فرعون - چنانچه برخى گفته‌اند : و فرزندانى از قوم موسى عليه السلام - چنانچه دستهء ديگر گويند .\r\nو آن دسته كه قول اول را اختيار كرده و گفته‌اند : « يعنى فرزندانى از قوم فرعون » در اينكه منظور كيانند اختلاف كرده‌اند گروهى چون ابن عباس گفته‌اند : منظور آنهايى بودند كه مادرهاشان از بنى اسرائيل و پدرانشان از « قبطيان » و قوم فرعون بوده‌اند ، كه اينان از مادران و دائيهاى خود پيروى كرده و بموسى ايمان آوردند .\r\nگروه ديگر گفته‌اند : اينان افراد كمى بودند از قوم فرعون كه بموسى عليه السلام ايمان آوردند مانند همسر فرعون و مؤمن آل فرعون ، و كنيزكى ، و زن آرايشگر همسر فرعون . . . و اين قول را هم عطية از ابن عباس نقل كرده .\r\nو قول ديگر آن است كه : آنان برخى از فرزندان قبطيان بودند كه پدرانشان بموسى ايمان نياوردند .\r\nو دستهء دوم كه گفته‌اند : منظور فرزندان قوم موسى عليه السلام است آنان نيز اختلاف كرده ، و برخى چون جبائى گفته : آنان گروهى از بنى اسرائيل بودند كه فرعون آنها را براى ياد گرفتن سحر و جادو استخدام كرده بود و از ياران خود گردانده بود ، و در جريان مبارزهء با موسى عليه السلام ايمان آوردند .\r\nگروه ديگر گفته‌اند : منظور همان بنى اسرائيل هستند كه بموسى ايمان آوردند ، و اينان ششصد هزار نفر بودند كه وقتى يعقوب پيغمبر بمصر آمد شمارهء آنها هفتاد و دو نفر بيشتر نبود و در اثر توالد و تناسل به ششصد هزار نفر رسيدند ، و علت اينكه خداوند با اين عدد بسيارى كه داشتند آنها را بعنوان « ذريّه » و فرزند ذكر فرموده و اندك\r\n\r\n","description":"","footnote":"","page_name":" 341 ","page_number":343},
  {"content":"\r\n\r\nشمرده بخاطر ناتوانى و ضعف آنها در برابر قدرت فرعون بوده است . و اين قولى است كه در روايت ديگرى از ابن عباس نقل شده است .\r\nو مجاهد گفته : منظور فرزندان آن كسانى هستند كه موسى عليه السلام بسوى آنها مبعوث برسالت گرديد ، و در اثر طول زمان ، پدران از بين رفته و فرزندان بجاى ماندند .\r\n « عَلى خَوْفٍ مِنْ فِرْعَوْنَ وَ مَلَائِهِمْ »  يعنى آنان در حالى كه از خشم و آزار فرعون و بزرگانشان بيمناك بودند بموسى ايمان آوردند .\r\n « أَنْ يَفْتِنَهُمْ »  بيمناك بودند كه آنان را از دين باز گردانند ، يعنى آنها را بمحنتى دچار سازند كه طاعت صبر بر آن را نداشته باشند و همين سبب بيرون رفتنشان از دين گردد ، و اين بدانجهت بود كه لشكريان فرعون بنى اسرائيل را شكنجه و آزار ميكردند ، و ترس اينان از همان شكنجه و آزار لشكريان فرعون بود .\r\n « وَ إِنَّ فِرْعَوْنَ لَعالٍ فِي الْأَرْضِ »  يعنى فرعون در سرزمين مصر و اطراف آن گردنكش و طغيان و سركش بود .\r\n « وَ إِنَّهُ لَمِنَ الْمُسْرِفِينَ »  و از كسانى بود كه در عصيان و نافرمانى از حدّ تجاوز كرده بود زيرا ادعاى خدايى كرد ، و در آدمكشى و ظلم نيز از حدّ گذرانده بود ، و اسراف نيز همان تجاوز و گذشتن از حد در هر چيز را گويند .\r\n « وَ قالَ مُوسى يا قَوْمِ . . . . »  و موسى نيز بمردمى كه بوى ايمان آورده بودند چنين گفت : اگر براستى چنانچه اظهار ميكنيد ( در باطن ) به خدا ايمان آورده و بحقيقت مسلمان و تسليم فرمان او هستيد بر خدا توكل كنيد . . . و اينكه دنبال ذكر ايمان به خدا سخن از تسليم و اسلام نيز بميان آورده براى آن است كه هر دو معنى يعنى تصديق و انقياد را به صورت اجتماع بيان فرمايد ، يعنى اگر براستى به خدا ايمان آورده‌ايد در برابر فرمان او تسليم شويد ، و فائدهء اين آيه بيان اين مطلب است كه در وقت نزول شدت و سختى بايد به خدا توكل كرد ، و با اطمينان كامل به تدبير نيكوى وى تسليم فرمان او گرديد و كار را به دو واگذار نمود .\r\n « فَقالُوا عَلَى اللَّهِ تَوَكَّلْنا »  خداى سبحان در اين آيه از فرمانبردارى و اطاعت\r\n\r\n","description":"","footnote":"","page_name":" 342 ","page_number":344},
  {"content":"\r\n\r\nآنان خبر مىدهد كه در پاسخ موسى عليه السلام گفتند : ما كارهاى خود را به خدا واگذار كرديم و به دو اميدواريم .\r\n « رَبَّنا لا تَجْعَلْنا فِتْنَةً لِلْقَوْمِ الظَّالِمِينَ »  يعنى پروردگارا بستمگران اين نيرو و قدرت را مده كه بتوانند با ظلم و ستم خود ما را باظهار انصراف و بازگشت از دين ناچار كنند . . . و اين معنايى است كه از مجاهد نقل شده . و از حسن و أبى مجاز نقل شده كه گفته‌اند : يعنى پروردگارا ! فرعون و قوم او را بر ما پيروز مكن تا سبب شود كافران مفتون گشته و بما طعن زنند و گويند : اگر اينان بر حق بودند ما بر ايشان پيروز نمىشديم .\r\nو در روايتى كه زرارة و محمد بن مسلم از امام باقر و صادق عليهما السلام نقل كرده‌اند چنين است كه فرموده‌اند : معناى آيه اين است كه ( پروردگارا ) اينان را بر ما مسلط مگردان تا در نتيجه آنها را مفتون ما گردانى .\r\n « وَ نَجِّنا بِرَحْمَتِكَ مِنَ الْقَوْمِ الْكافِرِينَ »  و برحمت خويش ما را از گروه كافران يعنى قوم فرعون كه ما را به بردگى خود گرفته و كارهاى دشوار و شغلهاى پست را بما سپرده‌اند نجات ده\r\n.\r\n\r\n","description":"","footnote":"","page_name":" 343 ","page_number":345},
  {"content":"\r\n\r\n\r\n[ سوره يونس ( 10 ) : آيات 87 تا 89 
  ]\r\nوَ أَوْحَيْنا إِلى مُوسى وَ أَخِيهِ أَنْ تَبَوَّءا لِقَوْمِكُما بِمِصْرَ بُيُوتاً وَ اجْعَلُوا بُيُوتَكُمْ قِبْلَةً وَ أَقِيمُوا الصَّلاةَ وَ بَشِّرِ الْمُؤْمِنِينَ ( 87 ) وَ قالَ مُوسى رَبَّنا إِنَّكَ آتَيْتَ فِرْعَوْنَ وَ مَلَأَهُ زِينَةً وَ أَمْوالاً فِي الْحَياةِ الدُّنْيا رَبَّنا لِيُضِلُّوا عَنْ سَبِيلِكَ رَبَّنَا اطْمِسْ عَلى أَمْوالِهِمْ وَ اشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الْأَلِيمَ ( 88 ) قالَ قَدْ أُجِيبَتْ دَعْوَتُكُما فَاسْتَقِيما وَ لا تَتَّبِعانِّ سَبِيلَ الَّذِينَ لا يَعْلَمُونَ ( 89 )\r\n\r\nترجمه :\r\nما بموسى و برادرش ( هارون ) وحى كرديم كه براى قوم خويش در مصر خانه هايى مهيا كنيد ، و خانه‌هاتان را ( رو به ) قبله ( و يا معبدگاه خود ) قرار دهيد ، و نماز به پا داريد ، و مؤمنان را نويد بده ( 87 ) موسى گفت : پروردگارا تو بفرعون و بزرگان قومش در زندگى دنيا زيور و مالها داده‌اى ، پروردگارا تا اينكه ( مردم را ) بدينوسيله از راه تو گمراه كنند ، پروردگارا اموالشان را نابود گردان ، و دلهاشان را سخت كن كه ايمان نياورند تا وقتى عذاب دردناك را ببينند ( 88 ) ( خداوند ) فرمود : دعاى شما مستجاب شد پس استقامت ورزيد و راه كسانى را كه نميدانند پيروى نكنيد ( 89 ) .\r\n\r\nشرح لغات :\r\nتبوءا : يعنى بگيريد و مهيا سازيد . . .\r\n\r\n","description":"","footnote":"","page_name":" 344 ","page_number":346},
  {"content":"\r\n\r\nطمس : به معناى محو آثار و نابود كردن است .\r\n\r\nتفسير :\r\n « وَ أَوْحَيْنا إِلى مُوسى . . . »  ما بموسى و برادرش دستور داديم كه براى افرادى كه بشما ايمان آورده و در شهر مصر يعنى همان شهر معروف هستند خانه‌هايى بسازيد كه در آنها سكونت گرفته و زندگى كنيد .\r\n « وَ اجْعَلُوا بُيُوتَكُمْ قِبْلَةً »  در معناى اين آيه چند وجه گفته شده :\r\n1 - از حسن نقل شده كه گفته است : چون خداى تعالى فرعون را غرق كرد و موسى وارد شهر مصر گرديد مأمور شد مسجدهايى بسازد كه در آنها نام خدا برده شود ، و آن مسجدها را رو به قبله يعنى رو بكعبه بنا كند ، چون قبلهء آنها همان خانهء كعبه بود .\r\n2 - قول ديگر از ابن عباس و مجاهد و سدى و ديگران نقل شده كه گفته‌اند :\r\nفرعون دستور داد مسجدهاى بنى اسرائيل را ويران كنند و از نمازشان جلوگيرى كنند . خداى تعالى آنها را مأمور كرد تا مسجدهايى در خانه‌هاى خويش بسازند و در آنجا نماز بخوانند تا از شر فرعون در امان باشند ، و معناى آيه اين است كه خانه هاى خود را عبادتگاه قرار دهيد و در خانه‌هاتان نماز بخوانيد تا از خوف فرعون در امان باشيد .\r\n3 - قول سوم از سعيد بن جبير نقل شده كه معناى « قبلة » در آيه اين است كه خانه‌هاتان را مقابل همديگر قرار دهيد .\r\n « وَ أَقِيمُوا الصَّلاةَ »  و نماز را ادامه دهيد و بر انجام آن مواظبت كنيد .\r\n « وَ بَشِّرِ الْمُؤْمِنِينَ »  و مؤمنان را به بهشت و وعده‌هاى ثواب و نعمتهاى گوناگون مژده بده ، و بگفتهء أبو مسلم طرف خطاب موسى عليه السلام است ، و بگفتهء ديگرى خطاب به پيغمبر اسلام محمد - صلى اللَّه عليه و آله - متوجه است .\r\n « وَ قالَ مُوسى رَبَّنا إِنَّكَ آتَيْتَ فِرْعَوْنَ وَ مَلَأَهُ زِينَةً وَ أَمْوالًا . . . »  موسى گفت :\r\nپروردگارا تو بفرعون و قوم او در زندگى دنيا زيور و مالها داده‌اى ، و منظور از زيور\r\n\r\n","description":"","footnote":"","page_name":" 345 ","page_number":347},
  {"content":"\r\n\r\nامثال جامه و ابزار آرايش و طلا و نقره است ، و برخى گفته‌اند : منظور از « زيور » زيبايى صورت و سلامتى بدن و كشيدگى قامت و خوشگلى است .\r\n « رَبَّنا لِيُضِلُّوا عَنْ سَبِيلِكَ »  لام در « ليضلوا » باصطلاح لام عاقبت و نتيجه است ، يعنى پروردگارا سرانجام و عاقبت كار اينها چنان است كه ( مردم را ) از راه تو گمراه كنند ، و لام غرض و علت نيست ، زيرا ما با دليلهاى روشن و محكم اين مطلب را ميدانيم كه هيچگاه خداوند پيغمبر نميفرستد تا مردم را بگمراهى دستور دهد ، و نه گمراهى آنها را ميخواهد ، و نه آنكه خداوند مال را بمردم ميدهد كه گمراه شوند .\r\nو برخى گفته‌اند : معناى آيه اين است كه : « تا از راه تو گمراه نشوند » بتقدير « لا » و أصل آن چنين بوده « لئلا يضلوا عن سبيلك » مانند آيهء ديگر  « . . . شَهِدْنا أَنْ تَقُولُوا يَوْمَ الْقِيامَةِ »  كه در اصل « لئلا تقولوا . . . » بوده و لفظ « لا » حذف شده ولى اين تقدير با عقل موافق نيست .\r\nو قول ديگر آن است كه « لام » براى نفرين است ، يعنى پروردگارا اينان را به همين حال گمراهى نگاه دار كه در همين گمراهى بمانند ، و اين را بدانجهت گفت كه از طريق وحى ميدانست كه آنها ايمان نخواهند آورد ، و فايدهء اين نفرين همان اظهار بيزارى از آنان مىباشد چنانچه شيطان را لعن ميكنند . و شاهد اين قول همان نفرينى است كه دنبالش فرموده كه گويد :\r\n « رَبَّنَا اطْمِسْ عَلى أَمْوالِهِمْ »  خدايا اموالشان را از بين ببر . و منظور از طمس اموال ( كه ما به از بين بردن ترجمه كرديم ) آن است كه آن اموال را از اين جهتى كه دارد ( و استفاده از آن مىبرند ) به راه و جهت ديگرى دگرگون ساز كه از اين پس هيچ نفعى از آن نبرند . و چنانچه مجاهد و قتاده و بيشتر مفسران گفته‌اند : همهء اموال آنها - حتى شكر و مواد شيرينى - به سنگ مبدل گرديد .\r\n « وَ اشْدُدْ عَلى قُلُوبِهِمْ »  يعنى پس از آنكه مالهاشان را نابود كردى آنان را در همين شهر خودشان كه در آن هستند پا بر جا كن ( كه بجاى ديگر نروند ) زيرا\r\n\r\n","description":"","footnote":"","page_name":" 346 ","page_number":348},
  {"content":"\r\n\r\nاين كار موجب سختى بيشترى براى آنها ميگردد . و برخى گفته‌اند : يعنى پس از گرفتن اموال آنان را بميران و نابودشان گردان ، و قول سوم آن است كه منظور سخت دلى و مهر زدن بر دل آنان باشد « 1 » .\r\n « فَلا يُؤْمِنُوا حَتَّى يَرَوُا الْعَذابَ الْأَلِيمَ »  در اين آيه از نظر اعراب و معنى چند قول است :\r\n1 - جملهء  « فَلا يُؤْمِنُوا »  از نظر اعراب منصوب و جواب صيغه أمر در  « رَبَّنَا اطْمِسْ . . . »  باشد يعنى پروردگارا اموالشان را نابود گردان . . . كه ديگر ايمان نياورند تا وقتى كه عذاب دردناك تو را ببينند . . .\r\n2 - و يا اينكه بنا بر همان نصب بگذاريم ولى آن را به جملهء « ليضلوا » عطف كنيم ، يعنى تا گمراه شوند و در نتيجه ايمان نياورند . . .\r\n3 - اينكه آن را مجزوم بدانيم و معناى آن همان نفرين باشد كه خدايا اينان تا وقتى عذاب دردناك را مىبينند ايمان نياورند .\r\n4 - معناى ديگر آن است كه اينان از روى اجبار هم تا وقتى عذاب را نبينند ايمان نخواهند آورد ، و در همان حال هم از روى اختيار هرگز ايمان نميآورند .\r\nخداى تعالى بدنبال اين آيه خبر ميدهد كه دعاى آن دو را مستجاب فرموده كه گويد :\r\n « قالَ قَدْ أُجِيبَتْ دَعْوَتُكُما »  خداى تعالى بموسى فرمود : دعاى شما مستجاب شد و چنانچه عكرمة و ربيع و ابو العالية و بيشتر مفسران گفته‌اند : كسى كه دعا كرد موسى عليه السلام بود ، و هارون بدعاى موسى آمين گفت ، و خداى تعالى هر دو را دعا كننده ناميده است ، و گذشته از اين معناى آمين نيز دعا است يعنى « خدايا اين دعا را مستجاب فرما » ( پس در حقيقت هارون نيز دعا كرد ) .\r\n « فَاسْتَقِيما »  يعنى طبق مأموريتى كه داريد در موعظه و بيم دادن مردم از عذاب خدا و دعوت آنان بسوى ايمان بخداى تعالى استقامت ورزيد . ابن جريح گفته :\r\n\r\n\r\n","description":"","footnote":"\r\n( 1 ) - بمعنايى كه در آيهء 87 سورهء توبه . . .  « وَ طُبِعَ عَلى قُلُوبِهِمْ »  و امثال آن گذشت .\r\n","page_name":" 347 ","page_number":349},
  {"content":"\r\n\r\nپس از اين دعا چهل سال ديگر فرعون زنده ماند ( و اثر استجابت دعا در خارج چهل سال طول كشيد ) و همين معنى در حديثى از امام صادق عليه السلام نيز روايت شده است .\r\n « وَ لا تَتَّبِعانِّ سَبِيلَ الَّذِينَ لا يَعْلَمُونَ »  خداى سبحان در اين آيه موسى و هارون را نهى كرده و ميفرمايد : از طريقهء كسى كه به خدا ايمان ندارد ، و خدا و پيغمبران او را نمىشناسد پيروى نكنيد\r\n.\r\n\r\n","description":"","footnote":"","page_name":" 348 ","page_number":350},
  {"content":"\r\n\r\n\r\n[ سوره يونس ( 10 ) : آيات 90 تا 92 
  ]\r\nوَ جاوَزْنا بِبَنِي إِسْرائِيلَ الْبَحْرَ فَأَتْبَعَهُمْ فِرْعَوْنُ وَ جُنُودُهُ بَغْياً وَ عَدْواً حَتَّى إِذا أَدْرَكَهُ الْغَرَقُ قالَ آمَنْتُ أَنَّهُ لا إِلهَ إِلاَّ الَّذِي آمَنَتْ بِهِ بَنُوا إِسْرائِيلَ وَ أَنَا مِنَ الْمُسْلِمِينَ ( 90 ) آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ ( 91 ) فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً وَ إِنَّ كَثِيراً مِنَ النَّاسِ عَنْ آياتِنا لَغافِلُونَ ( 92 )\r\n\r\nترجمه :\r\nو ما بنى اسرائيل را از دريا گذرانديم و فرعون و سپاهيانش از پى آنها به قصد ستم و تجاوز آمدند تا چون هنگام غرقش در رسيد گفت ايمان آوردم كه خدايى جز آنكه بنى اسرائيل به دو ايمان آورده‌اند نيست و من هم از كسانى هستم كه تسليم فرمان اويند ( 90 ) ( به دو گفته شد ) اكنون ! ( ايمان آوردى ) با اينكه پيش از اين عصيان ورزيدى و از مفسدان بودى ( 91 ) پس اكنون پيكرت را در جاى بلندى ( بساحل ) مىافكنيم تا عبرت آيندگان پس از تو باشد و راستى كه بسيارى از مردم از آيات ما بىخبرند ( 92 ) .\r\n\r\n","description":"","footnote":"","page_name":" 349 ","page_number":351},
  {"content":"\r\n\r\n\r\nشرح لغات :\r\nمجاوزة : تجاوز از حد از يكى از چهار جهت .\r\nاتباع : تعقيب از جلو راندگان . و ابو عبيدة از كسايى نقل كرده كه در تعقيب « اتباع » بدون تشديد و قطع همزه گفته مىشود ، و در مورد اقتداء و پيروى « اتباع » با تشديد و وصل همزه گفته مىشود .\r\nبغى : سربلندى كردن بنا حق .\r\nعدوان : ظلم و ستم .\r\nنجوة : ( در ننجيك ) زمين بلندى است كه سيل آن را ميگيرد .\r\n\r\nتفسير :\r\nخداى سبحان در اين آيات سرانجام فرعونيان را بيان فرموده و گويد :\r\n « وَ جاوَزْنا بِبَنِي إِسْرائِيلَ الْبَحْرَ »  يعنى بنى اسرائيل را از دريا عبور داديم تا وقتى كه سالم از آنجا گذشتند به اين ترتيب كه كف دريا را براى آنها خشك كرديم ، و آب را به دوازده قسمت شكافتيم ( به شرحى كه در تواريخ مضبوط است و در تفسير آيهء بعدى اجمال آن بيايد ) .\r\n « فَأَتْبَعَهُمْ فِرْعَوْنُ وَ جُنُودُهُ بَغْياً وَ عَدْواً »  فرعون و سپاهيانش براى اينكه بدانها ستم و تجاوز كنند بتعقيب آنها پرداختند ، و جريان اين بود كه چون خداى سبحان دعاى موسى را مستجاب فرمود بوى دستور داد بنى اسرائيل را شبانه از مصر بيرون ببرد ، موسى عليه السلام آنها را برداشته تا كنار دريا آمد ، و صبح روز ديگر فرعون و لشكريانش بدنبال آنان بيرون آمدند ، خداى تعالى بموسى دستور داد عصاى خود را به دريا زد و دريا دوازده شكاف شد ، و هر شكافى براى يكى از اسباط دوازده‌گانهء بنى اسرائيل مانند راهى خشك و هموار گرديد ، و ميان هر راهى آبها مانند كوهى رويهم سوار گرديد ، و از دو طرف مانند پنجره پيدا بود ، كه بنى اسرائيل هنگام عبور يكديگر را ميديدند ، در اين هنگام كه فرعون و لشكريانش به دريا رسيدند ، و دريا را به آن وضع ديدند از ورود به دريا بيمناك گشتند ، فرعون در اينوقت بر اسب نر\r\n\r\n","description":"","footnote":"","page_name":" 350 ","page_number":352},
  {"content":"\r\n\r\nابلقى سوار بود ، جبرئيل بر ماديانى سوار شده پيش روى فرعون وارد دريا شد و ميكائيل نيز از پشت سر فرعونيان را به پيش ميراند ، و چون اسب فرعون ماديان جبرئيل را بديد و بويش را شنيد خود را بدنبال آن به دريا انداخت و اسبان ديگر نيز بدنبال او وارد دريا شدند ، و چون همگى وارد دريا شدند و خواستند از دريا بيرون آيند آب يكباره آنها را فرا گرفت .\r\n « حَتَّى إِذا أَدْرَكَهُ الْغَرَقُ »  و چون فرعون ديد كه ميخواهد غرق شود و به هلاكت خود يقين كرد .\r\n « قالَ آمَنْتُ أَنَّهُ لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ وَ أَنَا مِنَ الْمُسْلِمِينَ »  گفت من ايمان آوردم كه خدايى جز آنكه بنى اسرائيل به دو ايمان آورده‌اند نيست . . . و اين ايمان او از روى ناچارى و اضطرار بود كه در آن وقت براى وى سودى نداشت .\r\n « آلْآنَ وَ قَدْ عَصَيْتَ قَبْلُ »  خيعنى به دو گفته شد اكنون كه ايمان سودى ندارد ايمان آوردى در صورتى كه پيش از اينكه ايمان سودى براى تو داشته باشد در آن وقت ايمان نياوردى ؟\r\n « وَ كُنْتَ مِنَ الْمُفْسِدِينَ »  و پيش از اين از مفسدان بودى كه مردمان با ايمان را ميكشتى و ادعاى خدايى ميكردى و كارهاى كفر آميز ديگرى را انجام ميدادى . و اختلاف است كه گويندهء اين قول بفرعون كه بود ؟ برخى گفته‌اند : جبرئيل عليه السلام بود ، و ديگرى گفته اين جمله از گفتار خداى تعالى است كه براى توبيخ و اهانت او فرموده و اين از معجزات موسى عليه السلام بود .\r\nو على بن ابراهيم در تفسير خود بسندش از امام صادق عليه السلام روايت كرده كه جبرئيل هر گاه بر پيغمبر نازل ميگشت افسرده و غمگين بود ، و پيوسته از روزى كه خداى تعالى فرعون را هلاك كرده بود محزون و غمناك بود تا وقتى كه از جانب خداى سبحان مأمور شد اين آيه را نازل كند خوشحال و مسرور بر پيغمبر نازل شد ، حضرت به دو فرمود : اى حبيب من جبرئيل تا كنون هر وقت بر من نازل ميشدى غمنده و محزون بودى و اكنون خوشحالى ؟ عرض كرد : آرى اى محمد همين كه خداوند فرعون را\r\n\r\n","description":"","footnote":"","page_name":" 351 ","page_number":353},
  {"content":"\r\n\r\nغرق كرد وى گفت :  « آمَنْتُ أَنَّهُ لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ . . . »  و بدين ترتيب به خدا ايمان آورد ، ولى من در آن وقت مشت گلى را برداشته و بدهانش افكندم و به دو گفتم :  « آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ . . . »  ولى پس از اينكه اين كار را كردم و اين جمله را به دو گفتم ترسيدم كه مبادا رحمت حق او را در آن حال فرا گرفته باشد و مرا بخاطر اين كارى كه كردم معذب فرمايد ، ولى اكنون كه مأمور شدم اين آيه را بر تو نازل كنم و همان سخنى را كه گفته بودم به صورت آيه‌اى بر تو فرود آورم خاطرم آسوده شد و دانستم كه سخن من مورد رضايت پروردگار متعال بوده است .\r\n « فَالْيَوْمَ نُنَجِّيكَ بِبَدَنِكَ »  و در معناى اين آيه اختلاف است ، بيشتر مفسران گفته‌اند : چون خداى تعالى فرعون و قومش را غرق كرد برخى از بنى اسرائيل باور نمىكردند كه وى غرق شده باشد و ميگفتند : او بزرگتر از آن بود كه غرق شود ، از اينرو خداى تعالى پيكرش را از آب بيرون انداخت تا وى را ببينند ، و معناى آيه روى اين تفسير چنين مىشود كه ما پيكر بىروح تو را در جاى بلندى افكنديم .\r\nو برخى ديگر چون ابن عباس گفته‌اند : « ننجيك » از نجات است ، و « بدن » نيز به معناى زره مىباشد و فرعون زرهى طلايى بر تن داشت . يعنى : مردهء تو را با آن زره طلايى و معروف از آب بيرون آورديم تا تو را بدان بشناسند .\r\n « لِتَكُونَ لِمَنْ خَلْفَكَ آيَةً »  تا عبرتى براى آيندگان پس از خود باشى و آنان سخن تو را نگويند ( و ادعايى چون ادعاى تو نكنند ) و برخى گفته‌اند : يعنى چون او ادعاى خدايى ميكرد خداى تعالى سرانجام كار و بندگى او را در اين آيه بيان فرموده ، و همين كه او را با قوم خود غرق كرد ولى تنها پيكر او را از ميان دريا بيرون آورد آيتى از آيات الهى است ، و اين قولى است كه زجاج گفته است .\r\n « وَ إِنَّ كَثِيراً مِنَ النَّاسِ عَنْ آياتِنا لَغافِلُونَ »  يعنى براستى كه بيشتر مردم از تفكر در نشانه‌هاى ما و تدبر در حجتها و دليلهاى ما غافل و رو گردانند\r\n.\r\n\r\n","description":"","footnote":"","page_name":" 352 ","page_number":354},
  {"content":"\r\n\r\n\r\n[ سوره يونس ( 10 ) : آيه 93 
  ]\r\nوَ لَقَدْ بَوَّأْنا بَنِي إِسْرائِيلَ مُبَوَّأَ صِدْقٍ وَ رَزَقْناهُمْ مِنَ الطَّيِّباتِ فَمَا اخْتَلَفُوا حَتَّى جاءَهُمُ الْعِلْمُ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ ( 93 )\r\n\r\nترجمه\r\nو براستى كه بنى اسرائيل را در جايگاه صدق ( از هر جهت مناسب و آماده ) جاى داديم ، و از نعمتهاى پاك و پاكيزه روزيشان داديم ، و تا وقتى كه اين دانش سويشان آمد اختلاف نكردند ، همانا پروردگار تو روز قيامت ميان آنها دربارهء آنچه اختلاف دارند حكم خواهد كرد ( 93 ) .\r\n\r\nتفسير :\r\nخداى سبحان در اين آيات حال بنى اسرائيل را پس از هلاكت فرعون بيان فرموده چنين گويد :\r\n « وَ لَقَدْ بَوَّأْنا بَنِي إِسْرائِيلَ مُبَوَّأَ صِدْقٍ »  خداى سبحان با اين جمله از نعمتهايى كه پس از نجات آنها و نابودى دشمنشان بدانها داده است ياد مىكند و ميفرمايد :\r\nما در جاى شايسته و مناسبى آنها را جاى داديم كه منظور سرزمين شام و بيت المقدس مىباشد ، و اينكه آن را « جايگاه صدق » ناميده است بدين مناسبت بوده كه برترى و فضيلت آنجا بر ساير جايگاهها چون برترى و فضيلت صدق و راستى بر دروغ و نادرستى است .\r\n\r\n","description":"","footnote":"","page_name":" 353 ","page_number":355},
  {"content":"\r\n\r\nو برخى گفته‌اند : « جايگاه صدق » يعنى سرزمين پر نعمت و آسايشى كه نعمتهاى سرشار آن ظاهرش را تصديق مىكند . و حسن گفته : منظور از اين « جايگاه صدق » سرزمين مصر است بخاطر آنكه موسى عليه السلام دوباره بنى اسرائيل را از دريا عبور داده و بسرزمين مصر باز گرداند ، و در خانه‌هاى فرعونيان آنان را مسكن داد . و ضحاك گفته : شام و مصر هر دو بوده است .\r\n « وَ رَزَقْناهُمْ مِنَ الطَّيِّباتِ »  يعنى و چيزهاى لذيذ را در اختيار ايشان گذارديم ، و از اين آيه وسعت رزق بنى اسرائيل معلوم مىشود .\r\n « فَمَا اخْتَلَفُوا حَتَّى جاءَهُمُ الْعِلْمُ »  و اينان يعنى يهود دربارهء پيغمبر اسلام محمد - صلى اللَّه عليه و آله - اختلاف نكردند و هم چنان قبل از بعثت آن حضرت به دو اقرار داشتند تا زمانى كه « علم » يعنى قرآن را پيغمبر اسلام براى آنها آورد . . . و اين وجهى است كه ابن عباس گفته است .\r\nو فراء گفته : « علم » در اينجا يعنى محمد - صلى اللَّه عليه و آله - زيرا كه آن حضرت نزد يهود به اوصاف معلوم و شناخته شده بود ، و چون بنزدشان آمد بيشتر آنها بدان حضرت كافر شدند . و برخى گفته‌اند : آيه مربوط به زمان موسى عليه السلام است ، يعنى بنى اسرائيل اختلاف نكردند و هم چنان همگى به حال كفر بودند تا وقتى كه حق بدست موسى و هارون براى آنها آمد ، در آن وقت بود كه اختلاف كرده دسته‌اى بدانحضرت ايمان آوردند ، و جمعى به حال كفر خود باقى ماندند .\r\n « إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ »  خداى تعالى در اين جمله خبر ميدهد كه روز قيامت ، حاكم و داور ميان آنها در امورى كه مورد اختلاف آنها است او مىباشد\r\n.\r\n\r\n","description":"","footnote":"","page_name":" 354 ","page_number":356},
  {"content":"\r\n\r\n\r\n[ سوره يونس ( 10 ) : آيات 94 تا 97 
  ]\r\nفَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ لَقَدْ جاءَكَ الْحَقُّ مِنْ رَبِّكَ فَلا تَكُونَنَّ مِنَ المُمْتَرِينَ ( 94 ) وَ لا تَكُونَنَّ مِنَ الَّذِينَ كَذَّبُوا بِآياتِ اللَّهِ فَتَكُونَ مِنَ الْخاسِرِينَ ( 95 ) إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ ( 96 ) وَ لَوْ جاءَتْهُمْ كُلُّ آيَةٍ حَتَّى يَرَوُا الْعَذابَ الْأَلِيمَ ( 97 )\r\n\r\nترجمه :\r\nو اگر دربارهء آنچه بر تو نازل كرده‌ايم شك و ترديدى دارى از كسانى كه پيش از تو كتاب ( آسمانى ) را خوانده‌اند بپرس ، براستى كه حق از جانب پروردگارت براى تو آمده پس در اين باره از دو دلان مباش ( 94 ) و از كسانى هم كه آيات خدا را تكذيب كرده ( و دروغ شمردند ) مباش كه از زيانكاران ميشوى ( 95 ) براستى آنان كه گفتار خدا دربارهء آنان حتم و مقرر شده ايمان نميآورند ( 96 ) و گرچه همه گونه معجزه و آيتى براى ايشان بيايد تا وقتى كه عذاب دردناك را ببينند ( 97 ) .\r\n\r\nشرح لغات :\r\nامتراء : شك آوردن با آشكار بودن دليل .\r\n\r\nتفسير :\r\nسپس خداى سبحان صحت و درستى نبوت محمد - صلى اللَّه عليه و آله - را بيان كرده ميفرمايد :\r\n « فَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ » \r\n\r\n","description":"","footnote":"","page_name":" 355 ","page_number":357},
  {"content":"\r\n\r\nمفسران در معناى اين قسمت از آيه اختلاف كرده و چند قول گفته‌اند :\r\n1 - زجاج گفته : اين آيه از آياتى است كه سخن دربارهء آن بسيار شده و معناى آن را زياد پرسش ميكنند ولى در خود اين سوره معناى آن را ميتوان پيدا كرد ، زيرا خداى تعالى در اينجا پيغمبر - صلى اللَّه عليه و آله - را مخاطب قرار داد ولى اين خطابى است كه شامل همهء مردم مىشود ، و معناى آن چنين مىشود : كه اى مردم اگر دربارهء قرآن شك داريد از آنهايى كه قرآن خوانده‌اند بپرسيد . . . و دليل بر اين معنا آيه‌اى است كه در آخر سوره است كه خداى سبحان مردم را مخاطب ساخته و ميفرمايد :  « يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي . . . »  و با اين آيه خداى سبحان معلوم كرد كه رسول خدا - صلى اللَّه عليه و آله - در شك و ترديد نبوده و منظور از وى ساير مردم هستند ، و نظير اين آيه آيات ديگرى است كه مخاطب در ظاهر پيغمبر است ولى در حقيقت مخاطب ساير مردم هستند ، مانند اين آيه :   « يا أَيُّهَا النَّبِيُّ إِذا طَلَّقْتُمُ النِّساءَ . . . »   كه مخاطب پيغمبر است ولى ضمير را جمع آورده و « طلقتم » فرموده و اين دليل است بر اينكه منظور ديگران بوده‌اند نه پيغمبر .\r\nو اين وجهى است كه اكثر مفسران گفته و حسن و ابن عباس و ديگران نيز آن را اختيار نموده‌اند . و از حسن و قتاده و سعيد بن جبير روايت شده كه گفته‌اند : پيغمبر هيچگاه شك نكرد و از اهل كتاب نيز پرسش ننمود . و همين مضمون از امام صادق عليه السلام نيز روايت شده است .\r\n2 - مخاطب در اين آيه خود پيغمبر - صلى اللَّه عليه و آله - است ، و با اينكه وى شكى نداشت و خدا هم ميدانست كه او شك و ترديدى ندارد ، ولى اين كلام براى تقرير و افهام نازل گشته ، چنانچه كسى به بنده و بردهء خود بگويد : اگر تو بندهء من هستى از من حرف شنوى داشته باش . . . و يا به پدرش بگويد : اگر تو پدر من هستى نسبت به من مهربان باش . . . و يا بفرزندش بگويد : اگر تو پسر من هستى به من نيكى كن . . . و امثال اين كلمات كه منظور مبالغهء در كار است ، و گاهى است كه در مورد مبالغه چيزى را كه اصلا محال است بر زبان جارى ميكنند ، مثل اينكه ميگويند : آسمان بر مرگ فلانى\r\n\r\n","description":"","footnote":"","page_name":" 356 ","page_number":358},
  {"content":"\r\n\r\nگريست . . . و معناى اين جمله آن است كه اگر آسمان بر مرگ كسى بگريد بر او ميگريد ، و در اينجا هم اين گونه است ، و معناى آيه اين است كه اگر تو - بر فرض محال - از شكاكان شوى و شك و ترديدى پيدا كنى در اين صورت از آنان كه پيش از تو بوده و كتاب را ميخوانند بپرس . . . و اين وجهى است كه از فراء و ديگران نقل شده .\r\n3 - مخاطب در اين آيه هر شنونده و مخاطبى است يعنى اى مخاطب و اى شنونده اگر تو در آنچه ما بوسيلهء پيغمبر خود محمد - صلى اللَّه عليه و آله - بر تو فرستاده‌ايم شك و ترديد دارى پس بپرس . . . و بنا بر اين مورد خطاب در اين آيه ديگران هستند نه رسول خدا - صلى اللَّه عليه و آله - .\r\n4 - زجاج گفته ممكن است « ان » در آيه به معناى « ما » باشد يعنى اى محمد تو نسبت به آنچه بر تو نازل كرده‌ايم در شك و ترديدى نيستى اما براى ازدياد و بصيرت از اهل كتاب بپرس . . . يعنى ما كه به تو دستور ميدهيم از اهل كتاب بپرس نه بخاطر آن است كه تو شك دارى ، بلكه براى ازدياد ايمان و بصيرت تو است . . . چنانچه در داستان ابراهيم عليه السلام است كه وقتى خداى تعالى به دو گفت : مگر ايمان نياورده‌اى ؟\r\nپاسخ داد : چرا ! ولى براى آنكه دلم مطمئن گردد . . . و اين ازدياد ايمان و بصيرت موجب ابطال صحت عقيده نميگردد .\r\nو اينكه خداى سبحان بسئوال از اهل كتاب دستور فرموده با اينكه اكثر آنها نبوت پيغمبر را منكر بودند بيكى از دو جهت بوده :\r\nاول - اين دستور در مورد سؤال از همان ايراد اندكى از اهل كتاب بوده كه ايمان آورده بودند مانند عبد اللَّه بن سلام و كعب الاحبار و تميم الدارى و امثال آنها - و اين وجهى است كه ابن عباس و مجاهد و ضحاك گفته‌اند .\r\nدوم - معناى آيه اين است كه اوصاف پيغمبرى را كه در كتابهاى آنها به آمدنش بشارت داده و از ظهورش خبر داده‌اند سؤال كن آن گاه آن اوصاف را با رسول خدا - صلى اللَّه عليه و آله - تطبيق كن و ببين چگونه مطابقت با آن حضرت دارد ، و اين قول دوم قوى است ، زيرا اين سورهء شريفه در مكه نازل شده و عبد اللَّه بن سلام و ديگران\r\n\r\n","description":"","footnote":"","page_name":" 357 ","page_number":359},
  {"content":"\r\n\r\nدر مدينه مسلمان شدند .\r\nو زهرى گفته است : اين آيه در آسمان - در شب معراج - نازل شد ( و رسول خدا مأمور شد تا از پيغمبران پيش از خود كه در آسمان بودند سؤال كند ) و اگر اين قول درست باشد اين اشكال مرتفع ميگردد ، و اتفاقاً همين قول ( زهرى ) را اصحاب ما از امام صادق عليه السلام نيز روايت كرده‌اند .\r\nو برخى گفته‌اند : مراد از « شك » در اين آيه سختى و فشارى است كه از طرف مردم بدانحضرت ميرسيد و آزارهايى كه به دو ميرساندند ، يعنى اى محمد اگر حوصله‌ات از اذيت و آزار مردم تنگ شده ، از اهل كتاب پيش از خود بپرس كه پيغمبران قبل از تو چگونه در برابر آزار و اذيت مردم صبر ميكردند ، تو هم اين گونه صبر كن .\r\n « لَقَدْ جاءَكَ الْحَقُّ مِنْ رَبِّكَ »  حق يعنى قرآن و اسلام از جانب پروردگار براى تو آمده .\r\n « فَلا تَكُونَنَّ مِنَ المُمْتَرِينَ »  از شكاكان مباش .\r\n « وَ لا تَكُونَنَّ مِنَ الَّذِينَ كَذَّبُوا بِآياتِ اللَّهِ »  و از كسانى مباش كه آيات خدا را انكار كرده و آنها را باور ندارند .\r\n « فَتَكُونَ مِنَ الْخاسِرِينَ »  كه اگر چنين كنى از زمرهء زيانكاران خواهى بود .\r\nو اينكه نفرمود : « از كافران خواهى بود » بدانجهت است كه انسان شدت تأسف و حسرت خود را در زيان مالى ميداند ، تا چه رسد بوقتى كه در دين و جان خود مبتلاى بخسران و زيان گردد .\r\n « إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ »  يعنى آنان كه خداى تعالى بدون شرط خبر داده است كه ايمان نميآورند .\r\nآنان ايمان نميآورند ، و بدين ترتيب خداى سبحان نفى ايمان از ايشان كرده ولى نفى قدرت بر ايمان را از ايشان ننموده ، و نفى فعل نفى قدرت نيست ( يعنى وقتى فرمود آنها ايمان نميآورند معناى اين جمله آن نيست كه آنها قدرت اين كار را ندارند و نمىتوانند ايمان بياورند ) .\r\n\r\n","description":"","footnote":"","page_name":" 358 ","page_number":360},
  {"content":"\r\n\r\nچنانچه خداى تعالى آمرزش مشركان را از خود نفى كرده ( و گفته است : من مشركان را نميآمرزم ) ولى اين خبرى كه خداى تعالى در اينمورد داده است نفى قدرت از وى نميكند و چنان نيست كه خداوند قدرت مغفرت و آمرزش مشركان را ندارد .\r\nو برخى چون قتاده گفته‌اند : معناى آيه اين است كه آنهايى كه غضب و خشم خدا بر ايشان واجب و محقق گشته است .\r\nو ديگرى گفته : آنان كه تهديدهاى خداوند درباره‌شان صورت گرفته و حتم و واجب گرديده .\r\n « وَ لَوْ جاءَتْهُمْ كُلُّ آيَةٍ »  و گرچه هر معجزه و آيتى كه بخواهند براى آنها بيايد .\r\n « حَتَّى يَرَوُا الْعَذابَ الْأَلِيمَ »  تا عذاب دردناك را ببينند و ناچار به ايمان گردند ، و اين آيه خبر ميدهد كه در مورد اين دسته از كفار لطفى معلوم نبوده كه از روى اختيار ايمان بياورند\r\n.\r\n\r\n","description":"","footnote":"","page_name":" 359 ","page_number":361},
  {"content":"\r\n\r\n\r\n[ سوره يونس ( 10 ) : آيه 98 
  ]\r\nفَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلاَّ قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَ مَتَّعْناهُمْ إِلى حِينٍ ( 98 )\r\n\r\nترجمه :\r\nچرا نبود قريه‌اى كه مردم آن ( در هنگام ديدن عذاب ) ايمان آورند و ايمانشان سودشان دهد مگر قوم يونس كه چون ايمان آوردند ما عذاب ذلت و خوارى را در زندگى دنيا از آنها برداشتيم و تا زمانى ( معين ) آنها را ( از زندگى ) بهره‌مند ساختيم ( 98 ) .\r\n\r\nتفسير :\r\nچون خداى سبحان در آيات پيش بيان فرمود كه ايمان فرعون در وقت مشاهدهء عذاب پذيرفته نشد دنبال آن داستان ايمان قوم يونس را پيش از نزول عذاب بيان فرموده و چنين گويد :\r\n « فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ »  زجاج گفته : معناى آيه اين است كه چرا نبايد مردم هر قريه‌اى در وقتى كه ايمان سودشان ميدهد ايمان بياورند ( و تا هنگام نزول عذاب از ايمان به خدا خوددارى كنند ) كه خداى سبحان بدينوسيله اعلام فرموده كه ايمان در وقت نزول عذاب و هنگام مرگ سودى ندارد ولى قوم يونس هنگامى كه ايمان آوردند عذاب را از ايشان برداشتيم . و زجاج بدنبال اين سخن گفته است : قوم يونس نيز چنان نبود كه عذاب بر ايشان فرود آمده باشد بلكه آنها نشانه‌هاى عذاب را مشاهده كردند ، و مثل آنها مثل آن بيمارى است كه\r\n\r\n","description":"","footnote":"","page_name":" 360 ","page_number":362},
  {"content":"\r\n\r\nدر حال بيمارى - يعنى در وقتى كه هم اميد بهبودى دارد و هم از رسيدن مرگ ترسان و خائف است - توبه مىكند .\r\nو از حسن نقل شده كه گفته است معناى آيه اين است كه سابقه ندارد در گذشته أهل هيچ قريه و دهكده‌اى بتمامى ايمان بياورند جز قوم يونس ، پس چرا نبايد ساير مردمان قريه‌ها و اهالى ساير دهكده‌ها اين گونه باشند . . .\r\nو ديگرى گفته : معناى آيه اين است كه : نبوده است قريه‌اى كه اهل آن ايمان بياورند و ايمانشان سودى بدانها دهد . . . يعنى در هيچ امتى چنين مطلبى سابقه ندارد و معروف نيست كه كافر شوند و سپس هنگام نزول عذاب ايمان آورند و عذاب از آنان بر طرف گردد جز قوم يونس . . . يعنى ما اين كار را جز در مورد قوم يونس در مورد ساير امتها انجام نداده‌ايم . . .\r\n « لَمَّا آمَنُوا »  چون هنگام نزول عذاب و پس از رسيدن آن ايمان آوردند .\r\n « كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا »  عذاب خوارى را در زندگى دنيا از ايشان برداشتيم . و اين مطابق تفسيرى است كه از قتاده و ابن عباس - بر طبق روايت عطاء - نقل شده . و از جبائى روايت شده كه گفته است منظور از صدر آيه يعنى  « فَلَوْ لا كانَتْ قَرْيَةٌ آمَنَتْ . . . »  قوم ثمود مىباشد كه عذاب خدا تدريجا روز بروز بسراغ آنها آمد همانند قوم يونس ، جز آنكه قوم يونس بوسيلهء توبه و استغفار از نزول آن جلوگيرى كرده و از خود دور كردند ، ولى قوم ثمود اين كار را نكردند و از اينرو عذاب آنها را فرا گرفت و نابودشان كرد . و معناى آيه روى اين قول چنين مىشود : آيا مردم قريه‌اى نبودند كه ايمان آورند - جز قوم يونس - . . .\r\nاما قول جبائى در صورتى صحيح است كه « قوم يونس » را از نظر اعراب مرفوع بخوانيم ، و آن را صفت يا بدل از « قرية » بگيريم ولى هيچيك از قراء آن را برفع نخوانده و همگى  « إِلَّا قَوْمَ يُونُسَ »  بنصب خوانده‌اند .\r\n « وَ مَتَّعْناهُمْ إِلى حِينٍ »  و تا مدتى معين - يعنى سر آمد اجلشان - آنها را از زندگى بهره‌مند ساختيم .\r\n\r\n","description":"","footnote":"","page_name":" 361 ","page_number":363},
  {"content":"\r\n\r\n\r\nداستان قوم يونس\r\nسعيد بن جبير و سدى و وهب و ديگران گفته‌اند : كه قوم يونس در شهر نينوى در سرزمين موصل زندگى ميكردند ، و يونس پيغمبر ، آنها را بسوى ايمان به خدا دعوت ميكرد ولى آنها نپذيرفتند تا وقتى كه يونس به آنها خبر داد اگر توبه نكنيد عذاب خدا از فردا صبح تا سه روز بر شما فرود خواهد آمد . مردم بهمديگر گفتند :\r\n- ما تا كنون دروغى از يونس نشنيده‌ايم ، اينك بنگريد اگر يونس امشب در ميان شما بسر برد كه چيزى نيست ، ولى اگر از ميان شما رفت بدانيد كه فردا صبح عذاب شما را فرا خواهد گرفت .\r\nچون نيمه شب شد يونس از ميان آن مردم بيرون رفت ، و همين كه صبح شد عذاب بسراغشان آمد . وهب گفته است : ابر تاريكى آسمان را فرا گرفت و دود غليظى از ابر بيرون آمده سراسر آن شهر را تاريك كرد و هم چنان پائين آمد تا پشت بامها را نيز تاريك و سياه كرد . و ابن عباس گفته است : عذاب تا دو سوم ميل بالاى سرشان رسيد .\r\nو چون عذاب را ديدند يقين به هلاكت خويش كردند و بسراغ پيغمبرشان آمده او را نيافتند ، و بدنبال آن سر بصحرا نهاده زنها و بچه‌ها و حيوانات را هم با خود به صحرا بردند ، جامه‌هاى زبر و خشن بر تن كرده و ايمان آوردند و توبه كردند ، و نيت هاى خود را پاك و خالص ساختند ، و ميان زنان و بچه‌ها و همچنين حيوانات كوچك را با مادرهاشان جدايى انداخته آنها را از هم دور كردند ، در اينموقع صداى ضجه و شيون از بچه‌ها و مادرها بلند شد و فضا را گرفت ، و خود آنها نيز شروع بتضرع و زارى كرده گفتند :\r\n\r\n","description":"","footnote":"","page_name":" 362 ","page_number":364},
  {"content":"\r\n\r\n- هر چه را يونس پيغمبر آورده بدان ايمان آورديم ، در اين هنگام بود كه خداى متعال بدانها رحم كرده و دعاشان را مستجاب فرمود ، و عذابى را كه بر سرشان سايه افكنده بود از آنها دور كرد .\r\nو ابن مسعود گفته است : توبهء اهل نينوى آن چنان بود كه هر كس حقى از كسى بگردنش بود همه را پرداختند ، تا آنجا كه قطعه سنگى را كه پايهء خانه‌اش بر روى آن بنا شده بود و مال ديگرى بود از زير پايه مىكند و بنزد صاحبش مىبرد .\r\nو ابو مخلد گفته است : هنگامى كه عذاب بسراغ قوم يونس آمد و آنها را گرفت بنزد يكى از باقيماندگان علماء كه پيرى بود و در ميانشان سكونت داشت رفتند و به دو گفتند : عذاب بر ما نازل شده چه بكنيم ؟\r\nگفت : بگوئيد : « يا حى حين لا حى ، و يا حى محى الموتى ، و يا حى لا إله الا أنت » - يعنى اى زنده در آن وقت كه زنده‌اى نبود ، و اى زنده‌اى كه زنده كنندهء مردگانى ، و اى زنده‌اى كه معبودى جز تو نيست - آنان نيز اين جملات را گفته و خداوند عذاب را از آنها دور كرد .\r\nو على بن ابراهيم در تفسير خود بسندش از امام صادق عليه السلام روايت كرده كه فرمود : مرد عابدى در ميان ايشان بود كه نامش « مليخا » بود ، و مرد دانشمند و عالمى ديگر هم بود كه اسمش « روبيل » بود .\r\nآن عابد يعنى مليخا پيوسته بيونس ميگفت : دربارهء اين مردم نفرين كن ، ولى آن مرد عالم او را از نفرين كردن نهى ميكرد و ميگفت : در حق اينان نفرين مكن كه خداى تعالى دعايت را مستجاب مىكند ولى نابودى و هلاكت بندگانش را دوست ندارد ، يونس در اين ميان قول آن مرد عابد را پذيرفت و دربارهء آن مردم نفرين كرد ، خداى تعالى بيونس وحى كرد كه عذاب در فلان ماه و در فلان روز به سراغ آنها مىآيد .\r\nهمين كه موعد مزبور نزديك شد يونس با آن مرد عابد از ميان آنها بيرون رفتند ولى آن مرد عالم در شهر بماند ، و چون روز موعد فرا رسيد ، آن مرد عالم بدانها گفت :\r\n\r\n","description":"","footnote":"","page_name":" 363 ","page_number":365},
  {"content":"\r\n\r\nبدرگاه خدا رو آورده و به دو پناه ببريد شايد خداوند بشما رحم كند و عذاب را از شما دور سازد ، و براى اين كار همگى رو بصحرا نهاده و ميان زنان و كودكان و حيوانات ديگر را با مادرهاشان جدايى افكنده همه را از هم جدا و دور سازيد ، آن گاه بگريه و دعا مشغول شويد .\r\nمردم چنين كردند و خداوند عذاب را كه بر آنان فرود آمده و نزديكشان شده بود از آنها دور ساخت .\r\nاز آن سو يونس پيغمبر هم چنان خشمناك از شهر بيرون رفت تا بكنار دريا رسيد ، در آنجا كشتيى را مشاهده كرد كه مسافران در آن سوار شده و ميخواهند حركت كنند يونس از آنها خواست تا او را نيز در آن كشتى سوار كنند و آنان نيز پذيرفتند ، و چون بوسط دريا رسيدند خداى تعالى ماهى بزرگى را مأمور ساخت تا سر راه كشتى آنها را بگيرد ، آنها كه چنان ديدند ميان خود قرعه زدند و قرعه بنام يونس افتاد . از اينرو يونس را از كشتى بيرون آورده به دريا انداختند و ماهى مزبور نيز يونس را در كام خود بلعيد ، و به زير آب رفت .\r\nو برخى گويند : كشتيبانان گفتند : ما قرعه مىزنيم و قرعه بنام هر كس اصابت كرد او را به دريا مىافكنيم زيرا در اينجا بنده‌اى فرارى و نافرمان هست كه اين اتفاق براى ما پيش آمده ! و چون قرعه زدند بنام يونس در آمد و هفت بار اين كار را تكرار كردند و هر هفت مرتبه قرعه بنام يونس اصابت كرد ، در اينوقت يونس برخاسته و گفت :\r\nآن بندهء فرارى من هستم و بدنبال اين سخن خود را در آب انداخت و ماهى او را بلعيد ، خداى سبحان به آن ماهى وحى فرمود : مبادا بمويى از بدن او آزار برسانى ( تا چه رسد كه او را بخورى ) زيرا من شكم تو را زندان يونس قرار دادم و او را خوراك تو نكرده‌ام .\r\nسه روز بدين منوال يونس در شكم ماهى بود ، و برخى هفت روز گفته‌اند و ديگرى مدت توقف آن حضرت را در شكم ماهى چهل روز ذكر كرده‌اند .\r\nو در حديث است كه مردى يهودى از امير المؤمنين عليه السلام پرسيد : آن\r\n\r\n","description":"","footnote":"","page_name":" 364 ","page_number":366},
  {"content":"\r\n\r\nزندانى كه صاحب خود را برداشته و به اطراف زمين گرداند كدام بود ؟ حضرت در پاسخ فرمود : اى يهودى آن ماهيى بود كه يونس در شكمش محبوس بود ، و آن ماهى به درياى قلزم رفت و از آنجا بدرياى مصر و سپس بدرياى طبرستان وارد شد تا بالآخره از دجله بيرون آمد .\r\nعبد اللَّه بن مسعود گفته است : آن ماهى را ماهى ديگرى بلعيد و به قعر دريا برد و يونس چهل شب در شكم ماهى بود تا اينكه « در آن ظلمات ( و تاريكيها ) خدا را خوانده و گفت معبودى جز تو نيست منزهى تو و من از ستمكارانم . . . » و خدا دعايش را مستجاب كرد و بماهى دستور داد تا او را در كنار دريا آورده بساحل انداخت ، در آن وقت يونس عليه السلام در اثر ضعف و بيحالى چون جوجهء بىبال و پرى بود كه در ساحل قرار گرفت ، خداى تعالى كدوبنى براى وى برويانيد تا يونس از سايه‌اش استفاده كند ، و بزى كوهى را نيز مأمور ساخت تا بنزد وى برود و آن حضرت از شير آن بز استفاده كند و بنوشد . چندى نگذشت كه آن كدوبن خشك شد و يونس براى آن گريست ، خداى تعالى به دو وحى فرمود : تو براى خشك شدن درختى گريه ميكنى ولى براى صد هزار مردم يا بيشتر كه ميخواستى تا من آنها را هلاك كنم نمىگريى ؟\r\nيونس از آنجا برخاست و به پسركى برخورد كه گوسفند ميچرانيد . به دو فرمود :\r\nتو كيستى ؟ گفت : از قوم يونس پيغمبر هستم ، به دو فرمود : چون بنزد مردم برگشتى بدانها بگو : من يونس را ديدار كردم .\r\nپسرك بازگشت و جريان را بمردم گفت و خداوند نيز نيروى بدنى يونس را بوى باز گردانيد و بدين ترتيب دوباره بنزد قوم خود باز گشت .\r\nو برخى گفته‌اند : بار دوم مأمور تبليغ مردم ديگرى غير از مردم خويش گرديد\r\n.\r\n\r\n","description":"","footnote":"","page_name":" 365 ","page_number":367},
  {"content":"\r\n\r\n\r\n[ سوره يونس ( 10 ) : آيات 99 تا 100 
  ]\r\nوَ لَوْ شاءَ رَبُّكَ لَآمَنَ مَنْ فِي الْأَرْضِ كُلُّهُمْ جَمِيعاً أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ ( 99 ) وَ ما كانَ لِنَفْسٍ أَنْ تُؤْمِنَ إِلاَّ بِإِذْنِ اللَّهِ وَ يَجْعَلُ الرِّجْسَ عَلَى الَّذِينَ لا يَعْقِلُونَ ( 100 )\r\n\r\nترجمه :\r\nو اگر پروردگار تو ميخواست همهء مردمى كه در زمين هستند يكسره ايمان ميآوردند ، مگر تو مىتوانى مردم را مجبور كنى تا ايمان بياورند ؟ ( 99 ) و هيچكس نتواند جز باذن خدا ايمان آورد ، و پليدى ( يا عذاب ) را خداوند براى كسانى كه خردورزى نميكنند مقرر ميدارد ( 100 ) .\r\n\r\nشرح لغات :\r\nمشيت و اراده و ايثار و اختيار همگى در معنى شبيه به يكديگر هستند ، منتهى موارد استعمال آنها فرق مىكند .\r\nنفس : بگفتهء على بن عيسى : آن حقيقتى است كه اگر در موجودى جز آن چيزهاى ديگر از بين روند آن حقيقت از بين نرود ، و نفس هر چيز و ذات آن ، هر دو يكى است جز آنكه گاهى دنبال نام چيزى ، با لفظ نفس آن را تأكيد ميكنند ولى بوسيلهء لفظ « ذات » تأكيد نمىآورند .\r\n\r\nتفسير :\r\nچون مطلب بدينجا رسيد كه ايمان در وقت اضطرار سودبخش نيست ، خداى سبحان در اينجا بيان فرموده كه اگر چنين ايمانى سود بخش بود خداوند همهء مردم\r\n\r\n","description":"","footnote":"","page_name":" 366 ","page_number":368},
  {"content":"\r\n\r\nروى زمين را بطور اجبار وادار به ايمان ميكرد .\r\n « وَ لَوْ شاءَ رَبُّكَ لَآمَنَ مَنْ فِي الْأَرْضِ . . . »  اى محمد اگر خداى تو ميخواست همهء مردم روى زمين ايمان ميآوردند . يعنى خداوند اين قدرت را داشت كه همهء مردم را بطور اكراه و اجبار به ايمان وادار كند . مانند آن آيهء ديگر كه ميفرمايد :\r\n « إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ »  « 1 » يعنى ما اگر ميخواستيم آيه‌اى از آسمان بر ايشان نازل ميكرديم كه گردنهاشان در مقابل آن خاضع گردد ، و از اين رو پس از آن فرموده :\r\n « أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ »  يعنى شايسته نيست كه تو هم بخواهى تا اينان از روى اجبار و اكراه ايمان آورند با اينكه تو قدرت اين كار را هم ندارى ، و خداى سبحان با اينكه قدرت آن را دارد معذالك اين كار را نكرد ، زيرا اين كار با تكليف و مكلف بودن ايشان منافات دارد .\r\nو منظور از اين جمله دلدارى و تسليت پيغمبر - صلى اللَّه عليه و آله - است تا از تأسف و علاقهء شديدى كه نسبت به ايمان آنها داشت بكاهد . و ضمناً اين آيهء شريفه دليل بر بطلان قول جبريان نيز مىباشد كه ميگويند : « مشيت خداوند هميشگى است و مقيد بخواستن و اراده نمىشود . . . » زيرا خداوند در اين آيه خبر ميدهد كه اگر ايمان همهء مردم را بطور اجبار و اكراه ميخواست قدرت بر اين كار را داشت ولى نخواسته است و از اينرو در خارج تحقق نيافته ، و اگر مشيت حقتعالى به آن معنى ازلى بود تعليق آن بر اين شرط درست نبود . . .\r\n « وَ ما كانَ لِنَفْسٍ أَنْ تُؤْمِنَ إِلَّا بِإِذْنِ اللَّهِ »  يعنى براى هيچكس ممكن نيست كه ايمان آورد مگر به اينكه خداوند اسباب آن را برايش فراهم سازد و او را بر اين كار نيرو دهد و با نيروى خرد و عقلى كه به دو داده است وى را دعوت به ايمان كند .\r\nو برخى چون حسن و جبائى گفته‌اند : منظور از « اذن خدا » در اينجا أمر و دستور او است چنانچه در آن آيهء ديگر فرموده است :\r\n\r\n\r\n","description":"","footnote":"\r\n( 1 ) - سورهء شعراء آيهء 4\r\n","page_name":" 367 ","page_number":369},
  {"content":"\r\n\r\n « يا أَيُّهَا النَّاسُ قَدْ جاءَكُمُ الرَّسُولُ بِالْحَقِّ مِنْ رَبِّكُمْ فَآمِنُوا خَيْراً لَكُمْ »  « 1 » و قائلين به اين قول گفته‌اند : حقيقت اذن به اين است كه بوسيلهء « أمر » و فرمان انجام عمل و فعل را آزاد كند ، و گاهى هم به اين است كه موانع را از سر راه بردارد .\r\nو ديگرى گفته : منظور از « اذن » خدا در اينجا علم او است ، يعنى هيچكس ايمان نياورد جز از روى علم خدا ( يعنى خدا ميداند كه چه كسى ايمان خواهد آورد ) ، و اين آيه براى آن است كه از علم خداوند سبحان بجميع كائنات خبر دهد ( و بفهماند كه خداوند بر همه چيز آگاه است ) . و ممكن است كه منظور خداى تعالى اعلام و آگاه ساختن مكلفين بفضل ايمان باشد .\r\n « وَ يَجْعَلُ الرِّجْسَ عَلَى الَّذِينَ لا يَعْقِلُونَ »  يعنى و خداوند عذاب را بر كسانى مقرر ميفرمايد كه تفكر و انديشه نمىكنند تا بفهمند ، و چنان است كه گويا اصلا عقل ندارند ، و اين معنايى است كه از قتاده و ابن زيد نقل شده ، و حسن گفته : يعنى خداوند كفر را بر ايشان مقرر كرده يعنى بكفرشان حكم فرموده و بر آن مذمتشان نموده است ، و از ابن عباس نقل شده كه گفته است : « رجس » در اينجا به معناى خشم و غضب است ، و كسايى گفته : « رجس » به معناى پليدى است . و ابو على گفته : « رجس » بر دو معنا است : يكى به معناى عذاب ، و ديگرى به معناى پليدى و نجاست ، يعنى خداى تعالى به نجاست و پليدى ايشان حكم مىكند ، همانطور كه در آيهء ديگر فرموده :  « إِنَّمَا الْمُشْرِكُونَ نَجَسٌ »  « 2 » يعنى مشركان نجس هستند .\r\n\r\n\r\n","description":"","footnote":"\r\n( 1 ) - سورهء نساء آيهء 170 . و براى ترجمه و تفسير آن بجلدهاى گذشته مراجعه شود .\r\n( 2 ) - سورهء توبه آيهء 28 .\r\n","page_name":" 368 ","page_number":370},
  {"content":"\r\n\r\n\r\n[ سوره يونس ( 10 ) : آيات 101 تا 103 
  ]\r\nقُلِ انْظُرُوا ما ذا فِي السَّماواتِ وَ الْأَرْضِ وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ ( 101 ) فَهَلْ يَنْتَظِرُونَ إِلاَّ مِثْلَ أَيَّامِ الَّذِينَ خَلَوْا مِنْ قَبْلِهِمْ قُلْ فَانْتَظِرُوا إِنِّي مَعَكُمْ مِنَ الْمُنْتَظِرِينَ ( 102 ) ثُمَّ نُنَجِّي رُسُلَنا وَ الَّذِينَ آمَنُوا كَذلِكَ حَقًّا عَلَيْنا نُنْجِ الْمُؤْمِنِينَ ( 103 )\r\n\r\nترجمه :\r\nبگو بنگريد در آسمانها و زمين چه چيزهاست ( و چه اندازه آيات و نشانه‌هاى حكمت آميز وجود دارد ) ولى اين آيات و بيم دادنها مردمى را كه ايمان نميآورند سود نمىبخشد ( 101 ) آيا منتظر چه هستند جز ( آنكه ببينند ) همانند روزهايى ( روزهاى هلاكت بارى ) را كه پيشينيان داشتند ، بگو شما منتظر ( آن ) باشيد كه من هم با شما منتظر هستم ( 102 ) آن گاه ما پيمبران خويش و كسانى را كه ايمان آورده‌اند نجات ميدهيم ، اين چنين بر عهدهء ما فرض است كه مؤمنان را نجات ميدهيم ( 103 ) .\r\n\r\nشرح لغات :\r\nنظر : دقت در چيز از راه فكر و انديشه .\r\nنذر : جمع نذير ، بيم دهنده .\r\n\r\nتفسير :\r\nخداى سبحان آيات زير را براى ازدياد تنبيه و ارشاد مردم بيان فرموده كه گويد :\r\n\r\n","description":"","footnote":"","page_name":" 369 ","page_number":371},
  {"content":"\r\n\r\n « قُلِ انْظُرُوا ما ذا فِي السَّماواتِ وَ الْأَرْضِ »  اى محمد به كسى كه از آيات و نشانه‌ها از تو سؤال مىكند بگو : بنگريد و نشانه‌ها و عبرت‌ها را از اختلاف شب و روز و جريان ستارگان و افلاك و كوه‌ها و درياها و درختان و ميوه‌ها و حيوانات گوناگون ببينيد ، زيرا دقت در فرد فرد و يا جملگى آنها انسان را به ايمان و شناسايى پروردگار تعالى راهبرى مىكند و به يگانگى و علم و قدرت و حكمت وى دلالت مينمايد .\r\n « وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ »  يعنى اين نشانه‌ها و برهانهاى آشكار با كثرت و ظهورى كه دارد و نيز اين فرستادگان بيم دهنده براى تنبه مردمى كه روى اين نشانه‌ها تفكر و تدبر نمىكنند و ايمان به حق را نمىخواهند سودى نميدهد .\r\nو برخى گفته‌اند : معناى  « ما تُغْنِي »  يعنى چه چيز بدانها سود دهد از جلب منفعت و دفع زيان در وقتى كه راهنماى آنان نباشد ؟ و روى اين قول لفظ « ما » استفهاميه است . و رسم حسن بر اين بود كه هر گاه اين آيه را ميخواند فرياد ميزد و ميگفت : برهانها و حجتهاى آشكار براى مردمى كه آنها را نمىپذيرند سودى ندهد .\r\nو امام صادق عليه السلام فرمود : در شب معراج جبرئيل براى رسول خدا - صلى اللَّه عليه و آله - براق آورد و آن حضرت بر آن سوار شده به بيت المقدس آمد ، در آنجا بگروهى از پيمبران برخورد و آنها را ملاقات كرده برگشت و چون صبح شد بأصحاب خود فرمود :\r\nمن دوش به بيت المقدس رفته و برادران پيغمبر خود را ملاقات كردم ، حاضران پرسيدند :\r\nچگونه در يك شب به بيت المقدس رفتى و باز گشتى ؟ فرمود : جبرئيل براى من براق را آورد و بر آن سوار شده اين مسافت را طى كردم ، و نشانه‌اش اين است كه در سر فلان آب بكاروانى از أبى سفيان بر خوردم كه شتر قرمز رنگى را گم كرده و در جستجوى آن بودند .\r\nاين سخنان را كه از آن حضرت شنيدند نگاهى بهم كرده برخى از آنها گفتند :\r\nممكن است سوار تندروى بنزد او آمده و اين خبر را به او داده است ولى شما بشام رفته و آنجا را ديده‌ايد اكنون از بازارها و تاجران شام از وى سؤال كنيد ( و ببينيد چه ميگويد ) ؟ .\r\nرسول خدا - صلى اللَّه عليه و آله - چنان بود كه اگر چيزى را از وى مىپرسيدند\r\n\r\n","description":"","footnote":"","page_name":" 370 ","page_number":372},
  {"content":"\r\n\r\nو نميدانست بر او دشوار و ناگوار ميآمد بدانسان كه اثر ناراحتى در چهره‌اش نمودار ميشد ، در همين حال بود كه جبرئيل عليه السلام بر آن حضرت نازل شده گفت : اى رسول خدا اين شهر شام است كه من آن را پيش روى تو بلند كرده‌ام تا آن را ببينى ! رسول خدا نگريست شام را برابر خود ديد ، و چون از وى پرسيدند : فلان خانه و فلان جا كجاست ؟ همه را يك يك جواب داد ولى با اينوصف جز اندكى از آن مردم كسى بوى ايمان نياورد ، و همين است معناى گفتار خداى تعالى :  « وَ ما تُغْنِي   الْآياتُ وَ النُّذُرُ عَنْ قَوْمٍ لا يُؤْمِنُونَ »  سپس امام عليه السلام دنبال آن فرمود : پناه ميبريم به خدا كه بوى ايمان نياوريم . . . آمنا باللَّه و رسوله . . .\r\n « فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ »  يعنى آيا اين مردمى كه به ايمان و دقت در آيات الهى مأمور گشته ولى ايمان نياوردند ، و در آيات وى دقت و تفكر نكردند آيا جز عذاب و هلاكت را در آن روزهايى كه كافران پيشينيانشان هلاك گشتند انتظار مىبرند ؟\r\nقتادة گفته : منظور از اين روزها همان عذابهايى است كه براى قوم عاد و ثمود و قوم نوح اتفاق افتاد ، و از نابودى و هلاكت به « ايام » و روزها تعبير شده چنانچه گويند :\r\nايام دولت يا ايام محنت .\r\nو لفظ آيه استفهام است ولى منظور نفى است يعنى انتظار نمىبرند . . .\r\n « قُلْ فَانْتَظِرُوا إِنِّي مَعَكُمْ مِنَ الْمُنْتَظِرِينَ »  اى محمد به آنان بگو منتظر عذاب خدا باشيد كه من هم با همهء منتظران ديگر انتظار آن را دارم .\r\n « ثُمَّ نُنَجِّي رُسُلَنا وَ الَّذِينَ آمَنُوا »  آن گاه پيمبران خود و آن كسانى را كه ايمان آورده‌اند از ميان آن مردم نجات داده و بيرون مىبريم ، و برخى گفته‌اند : يعنى از شر دشمنان و نقشه‌هاى شوم آنان نجاتشان ميدهيم .\r\n « كَذلِكَ حَقًّا عَلَيْنا نُنْجِ الْمُؤْمِنِينَ »  حسن گفته : يعنى شيوهء ما چنان بوده كه هر گاه امتى را از امتهاى گذشته هلاك ميكرديم پيغمبر آنها و مردمانى را كه به دو ايمان آورده بودند نجات ميداديم ، اكنون نيز هنگامى كه اين مشركان را نابود كرديم تو را\r\n\r\n","description":"","footnote":"","page_name":" 371 ","page_number":373},
  {"content":"\r\n\r\nاى محمد با آن كسانى كه به تو ايمان آورده‌اند همه را نجات خواهيم داد .\r\nو برخى گفته‌اند : معناى آيه اين است كه اين چنين از روى حكمت بر ما واجب است كه مؤمنان را از عذاب آخرت نجات بخشيم همانطور كه از عذاب دنيا نجاتشان ميدهيم .\r\nو امام صادق عليه السلام باصحاب خود فرمود : چه مانعى دارد كه چون يكى از شماها با ايمان و اعتقاد به اين مذهب از دنيا رفت درباره‌اش گواهى دهيم كه او از اهل بهشت است با اين وعده‌اى كه خداى تعالى داده و فرموده است :  « كَذلِكَ حَقًّا عَلَيْنا نُنْجِ الْمُؤْمِنِينَ » \r\n.\r\n\r\n","description":"","footnote":"","page_name":" 372 ","page_number":374},
  {"content":"\r\n\r\n\r\n[ سوره يونس ( 10 ) : آيات 104 تا 107 
  ]\r\nقُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي فَلا أَعْبُدُ الَّذِينَ تَعْبُدُونَ مِنْ دُونِ اللَّهِ وَ لكِنْ أَعْبُدُ اللَّهَ الَّذِي يَتَوَفَّاكُمْ وَ أُمِرْتُ أَنْ أَكُونَ مِنَ الْمُؤْمِنِينَ ( 104 ) وَ أَنْ أَقِمْ وَجْهَكَ لِلدِّينِ حَنِيفاً وَ لا تَكُونَنَّ مِنَ الْمُشْرِكِينَ ( 105 ) وَ لا تَدْعُ مِنْ دُونِ اللَّهِ ما لا يَنْفَعُكَ وَ لا يَضُرُّكَ فَإِنْ فَعَلْتَ فَإِنَّكَ إِذاً مِنَ الظَّالِمِينَ ( 106 ) وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلاَّ هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ يُصِيبُ بِهِ مَنْ يَشاءُ مِنْ عِبادِهِ وَ هُوَ الْغَفُورُ الرَّحِيمُ ( 107 )\r\n\r\nترجمه\r\nبگو اى مردم اگر در دين من شك داريد من هرگز آنچه را شما به غير از خدا مىپرستيد پرستش نمىكنم ، ولى خدايى را مىپرستم كه ( مرگ شما بدست او است و ) شما را ميميراند ، و مأمورم كه از مؤمنان باشم ( 104 ) و ( نيز به من دستور داده و گفته‌اند كه ) پيوسته روى اخلاص بسوى اين دين بياور ، و هرگز از مشركان مباش ( 105 ) و غير از خدا چيزى را كه سودت ندهد و زيانى به تو نرساند ( بخدايى ) مخوان كه اگر چنين كنى از ستمكاران خواهى بود ( 106 ) و اگر خدا براى تو ضررى خواهد هيچكس جز او رفع آن نتواند ، و اگر خيرى براى تو خواهد كسى ( جلوى ) فضل او را نتواند ( بگيرد و ) باز گرداند ، و آن را بهر يك از بندگانش بخواهد مىرساند ، و او آمرزنده و مهربان است ( 107 ) .\r\n\r\n","description":"","footnote":"","page_name":" 373 ","page_number":375},
  {"content":"\r\n\r\n\r\nشرح لغات :\r\nشك : ترديد و دو دلى كه هر دو طرف براى انسان يكسان است و در نتيجه توقف مىكند . چنانچه اگر كسى شك داشت كه زيد در خانه است يا نه ، براى چنين كسى هيچيك از دو طرف اين قضيه مزيتى بر آن طرف ديگر ندارد .\r\nتوفى : گرفتن چيزى به تمام جهات .\r\nاقامه : نصب كردن .\r\nمماسة : تماس پيدا كردن و در معنى با مطابقه و مجامعت شبيه است و نقيض آن مباينت است .\r\nكشف : رفع حجاب و پرده‌اى كه مانع از درك است .\r\n\r\nتفسير :\r\nسپس خداى سبحان پيغمبر را به بيزارى جستن از هر معبودى جز خدا مأمور ساخته و فرمايد :\r\n « قُلْ يا أَيُّهَا النَّاسُ . . . »  اى محمد به اين كافران بگو اگر در دين من شك داريد كه حق است يا نه .\r\n « فَلا أَعْبُدُ الَّذِينَ تَعْبُدُونَ مِنْ دُونِ اللَّهِ »  من بخاطر شكى كه شما در آئينم داريد آنچه را شما جز خدا مىپرستيد من پرستش نخواهم كرد .\r\n « وَ لكِنْ أَعْبُدُ اللَّهَ الَّذِي يَتَوَفَّاكُمْ »  ولى من خدايى را مىپرستم كه قدرت دارد شما را بميراند ، و اين جمله متضمن تهديدى براى آنها بود ، زيرا معناى وفات مشركان وعدهء عذاب آنها بود . و اگر كسى بپرسد كه چگونه : خدا ميفرمايد : « بگو اگر در دين من شك داريد » در صورتى كه آنها اعتقاد ببطلان دين آن حضرت داشتند و شكى در اينباره نداشتند ؟ پاسخ آن به چند وجه است :\r\n1 - تقدير اين جمله آن است كه هر كس در دين من شك داشته باشد . . .\r\n2 - آنها بخاطر اضطراب و نگرانيشان در وقت ورود آيات همانند مردمان شاك و دو دل بودند .\r\n\r\n","description":"","footnote":"","page_name":" 374 ","page_number":376},
  {"content":"\r\n\r\n3 - حتماً در ميان آنها افرادى بودند كه در حال شك و ترديد بودند و ديگران نيز در نامبردارى تابع آنها گشتند و ذكر آنها غلبه كرد .\r\n « وَ أُمِرْتُ أَنْ أَكُونَ مِنَ الْمُؤْمِنِينَ »  و پروردگار من مرا مأمور كرده كه از تصديق كنندگان توحيد بوده و پرستشم را براى او خالص گردانم .\r\n « وَ أَنْ أَقِمْ وَجْهَكَ لِلدِّينِ . . . »  اين جمله عطف بما قبل است ، يعنى و به من گفته شده كه خود را براى دين پا بر جا كن ، يعنى استقامت در دين داشته باش ، و بدانچه مأمور گشته‌اى از تحمل امر شريعت و قيام بوظائف رسالت روى آر . و برخى گفته‌اند :\r\nيعنى روى خود را در نماز بسوى كعبه متوجه كن .\r\n « حَنِيفاً »  يعنى از روى استقامت در دين .\r\n « وَ لا تَكُونَنَّ مِنَ الْمُشْرِكِينَ »  معناى اين جمله نهى از شرك در عبادت است يعنى از مشركان در عبادت پروردگار خود مباش .\r\n « وَ لا تَدْعُ مِنْ دُونِ اللَّهِ ما لا يَنْفَعُكَ وَ لا يَضُرُّكَ »  و مخوان جز خدا چيزى را كه اگر فرمانبرداريش كنى سودى به تو نرساند ، و اگر نافرمانيش كنى و رهايش سازى زيانى به تو نزند ، يعنى چنانچه مشركان بتهاى خويش را به صورت معبود خود ميخوانند تو غير خدا را اين گونه مخوان .\r\nو اينكه فرمود : . . . مخوان جز خدا آنچه را سودت ندهد و زيانت نرساند . . .\r\nبا اينكه اگر فرضاً غير خدا سود و زيانى هم داشت عبادت و پرستش آن چيز جايز نبود به دو جهت است :\r\n1 - معناى جمله اين است كه نفع و زيان او مانند نفع و زيان خدا باشد يعنى چيزى را كه چون سودت ندهد چون سود خدا و زيانت نرساند چون زيان خدا .\r\n2 - معناى اين آيه آن است كه وقتى بنا شد پرستش غير خدا - اگر چه سود و زيانى هم داشته باشد - قبيح و زشت باشد ، پرستش چيزى كه سود و زيانى ندارد قبيح‌تر و زشت‌تر خواهد بود .\r\n « فَإِنْ فَعَلْتَ فَإِنَّكَ إِذاً مِنَ الظَّالِمِينَ »  و اگر با امر و فرمان خدا مخالفت كرده و غير\r\n\r\n","description":"","footnote":"","page_name":" 375 ","page_number":377},
  {"content":"\r\n\r\nخدا را پرستش كنى از ستمكاران بنفس خويش خواهى بود ، زيرا زيانى را كه همان عقاب و عذاب باشد بنفس خود وارد ساخته‌اى . و اين خطاب اگر چه در ظاهر به پيغمبر است ، ولى در حقيقت مقصود از آن امت ميباشند « 1 » .\r\n « وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ »  و اگر خداوند محنتى از بلا ، يا سختى يا بيمارى براى تو بياورد هيچكس جز وى قادر بر رفع آن نيست ، و گويا خداى سبحان پس از بيان اينمطلب كه غير او سود و زيان نميرساند ميخواهد بفرمايد : قدرت بر سود و زيان تنها بدست او است .\r\n « وَ إِنْ يُرِدْكَ بِخَيْرٍ فَلا رَادَّ لِفَضْلِهِ »  و اگر خيرى براى تو بخواهد از سلامتى جسم و نعمت و فراخى در زندگى و امثال آن نيز احدى قدرت جلوگيرى و منع آن را ندارد .\r\n « يُصِيبُ بِهِ مَنْ يَشاءُ مِنْ عِبادِهِ »  خير را بهر كه خواهد از بندگان خويش مىرساند و بمقتضاى حكمت و بر طبق مصلحتى كه ميداند بوى عطا مىكند .\r\n « وَ هُوَ الْغَفُورُ الرَّحِيمُ »  و او در مورد گناهان بندگان خود آمرزنده است و نسبت بدانها مهربان و رحيم است .\r\n\r\n\r\n","description":"","footnote":"\r\n( 1 ) - چنانچه نظائر آن گذشت ، و در مقدمهء كتاب هم تذكر داده شد كه قرآن از باب « اياك اعنى و اسمعى يا جاره » است . كه در بسيارى از موارد مخاطب رسول خدا ( ص ) است ولى منظور امت او هستند .\r\n","page_name":" 376 ","page_number":378},
  {"content":"\r\n\r\n\r\n[ سوره يونس ( 10 ) : آيات 108 تا 109 
  ]\r\nقُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ فَمَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ ما أَنَا عَلَيْكُمْ بِوَكِيلٍ ( 108 ) وَ اتَّبِعْ ما يُوحى إِلَيْكَ وَ اصْبِرْ حَتَّى يَحْكُمَ اللَّهُ وَ هُوَ خَيْرُ الْحاكِمِينَ ( 109 )\r\n\r\nترجمه\r\nبگو اى محمد حق از جانب پروردگارتان براى شما آمد پس هر كه هدايت يافت بسوى خود هدايت يافته ، و هر كه گمراه شود بزيان خود گمراه گشته و من نگهبان شما نيستم ( 108 ) و پيروى كن آنچه را به تو وحى مىشود و صبر كن تا خدا ( ميان تو و ايشان ) حكم كند و او بهترين داوران است . ( 109 )\r\n\r\nتفسير :\r\nخداى سبحان اين سوره را بخاطر دلدارى پيغمبر خود بموعظه و وعدهء مؤمنان و تهديد كافران ختم كرده فرمايد :\r\n « يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ »  و منظور از حق در اين آيه ، قرآن و دين اسلام و نشانه‌هايى است كه برحمت وى دلالت داشت ، و برخى گفته‌اند : منظور از حق : پيغمبر - صلى اللَّه عليه و آله - و معجزات ظاهرى وى مىباشد .\r\n « فَمَنِ اهْتَدى فَإِنَّما يَهْتَدِي لِنَفْسِهِ »  پس هر كه با نظر و دقت به دو هدايت يافت و آن را بعنوان حق و درستى شناخت نفع و سودش عايد خود وى گردد .\r\n « وَ مَنْ ضَلَّ فَإِنَّما يَضِلُّ عَلَيْها »  و هر كس گمراه شد و از تأمل و استدلال در آن رو گرداند بزيان خود گمراه شده و بر نفس خود جنايت كرده .\r\n\r\n","description":"","footnote":"","page_name":" 377 ","page_number":379},
  {"content":"\r\n\r\n « وَ ما أَنَا عَلَيْكُمْ بِوَكِيلٍ »  و در صورتى كه شما بفكر خود نباشيد من نگهبان و حافظ شما از عذاب و نابودى نيستم چنانچه شخص وكيل و نگهبان ، مال ديگرى را نگهبانى و حفظ مىكند . يعنى وظيفهء من جز تبليغ نيست و ملزم نيستم كه حتماً شما را از عذاب دوزخ نجات داده و بهدايت برسانم چنانچه شخصى كه در مال غير وكيل است ملزم است آن را از زيان و ضرر حفظ كند . ( من چنين الزامى نسبت بشما ندارم ) .\r\n « وَ اتَّبِعْ ما يُوحى إِلَيْكَ وَ اصْبِرْ »  و پيروى كن از آنچه به تو وحى مىشود ، و بر اذيت و آزار كافران و تكذيبشان صبر كن .\r\n « حَتَّى يَحْكُمَ اللَّهُ وَ هُوَ خَيْرُ الْحاكِمِينَ »  تا خداوند ميان تو و ايشان بوسيلهء پيروزى دين تو داورى كند كه براستى وى بهترين داوران است و جز به عدالت و درستى حكم نميكند .\r\nپايان\r\n\r\n","description":"","footnote":"","page_name":" 378 ","page_number":380},
  {"content":"\r\n\r\n\r\nفهرست جلد يازدهم ترجمهء تفسير مجمع البيان\r\nاز اول سورهء توبه تا پايان سورهء يونس موضوع صفحه نزول سورهء توبه و شمارهء آيات و اسامى آن 3 فضيلت اين سورهء مباركه و اينكه چرا بسم اللَّه در آغاز آن نيست 5 آيه 1 - 2 و ترجمهء آن 7 شرح لغات و اعراب و تفسير اين دو آيه 8 داستان ابلاغ سورهء برائت 10 آيه 3 - 4 و ترجمهء آن 14 بيان و شرح لغات و تفسير دو آيهء فوق 15 آيه 5 - 6 و ترجمهء آن 18 بيان و شرح لغات و تفسير آن دو 19 آيهء 7 - 8 و ترجمهء آن 23 شرح لغات و تفسير آن 24 آيات 9 - 13 و ترجمهء آن 28 شرح لغات و تفسير آيات فوق 29 يك سؤال و جواب 31 آيات 14 - 16 و ترجمهء آن 33 تفسير و ارتباط اين آيات 34 - 37 آيهء 17 - 18 و ترجمهء آن 38 موضوع صفحه در اينكه آيا ايمان تنها اقرار به زبان است يا نه ؟ 41 آيات 19 - 22 و ترجمه آن 42 شرح لغات و شأن نزول آيات فوق 43 تفسير اين آيات 45 آيهء 23 - 24 و ترجمهء آن 47 شأن نزول و تفسير آن 48 آيات 25 - 27 و ترجمهء آن 51 شرح لغات و تفسير آن 52 داستان جنگ حنين 54 آيهء 27 - 29 و ترجمهء آن 62 شرح لغات و تفسير آيه 28 63 شرح لغات و شأن نزول و تفسير آيهء 29 66 آيهء 30 - 31 و ترجمهء آن 69 شرح لغات و تفسير آن 70 آيهء 32 - 33 و ترجمهء آن 73 شرح لغات و تفسير آن 74 آيهء 34 - 35 و ترجمهء آن 77 شرح لغات و تفسير آيات فوق 78\r\n\r\n","description":"","footnote":"","page_name":" 379 ","page_number":381},
  {"content":"\r\n\r\nموضوع صفحه آيهء 36 و ترجمهء آن 82 تفسير اين آيه 83 آيهء 37 و ترجمهء آن 86 شرح لغات و تفسير آن 87 معناى نسىء و داستان كنانة 87 آيهء 38 - 39 و ترجمهء آن 91 شأن نزول و لغات و تفسير اين دو آيه 92 آيهء 40 و ترجمهء آن 95 تفسير اين آيه و داستان غار ثور و هجرت رسول خدا - صلى اللَّه عليه و آله - بمدينه 96 آيهء 41 - 43 و ترجمهء آن 99 شرح لغات و تفسير اين آيات 100 آيا قدرت مقدم بر فعل است يا نه ؟ 102 آيهء 44 - 45 و ترجمهء آن 105 تفسير اين دو آيه 106 آيهء 46 - 48 و ترجمه آن 108 شرح لغات و تفسير آيات فوق 109 آيات 49 - 52 و ترجمهء آنها 113 شأن نزول و تفسير آيات فوق 114 آيات 53 - 55 و ترجمهء آن 118 شرح لغات و تفسير آيات فوق 119 آيا كفار نيز مكلف هستند ؟ 120 آيات 56 - 59 و ترجمهء آنها 123 شرح لغات و تفسير آيه 56 - 57 124 شرح لغات و شأن نزول آيه 58 - 59 126 تفسير اين دو آيه 127 آيهء 60 و ترجمهء آن 129 تفسير اين آيه و فرق بين فقير و مسكين 130 آيات 61 - 63 و ترجمه آن 134 موضوع صفحه شرح لغات و شأن نزول اين آيات 135 تفسير آيات فوق 136 آيات 64 - 66 و ترجمهء آن 139 شرح لغات و شأن نزول آنها 140 تفسير اين آيات 142 آيات 67 - 70 و ترجمهء آنها 145 شرح لغات و تفسير اين آيات 146 آيات 71 - 73 و ترجمهء آنها 151 شرح لغات و تفسير 152 آيهء 74 و ترجمهء آن 156 شرح لغات و شأن نزول اين آيه 157 تفسير آن 159 آيهء 75 - 78 و ترجمهء آنها 161 شرح لغات 162 شأن نزول اين آيات و داستان ثعلبهء انصارى 163 تفسير 164 آيهء 79 - 80 و ترجمهء آن 167 شرح لغات و تفسير 168 آيهء 81 - 83 و ترجمهء آن 171 شرح لغات و تفسير اين آيات 172 آيهء 84 - 85 و ترجمهء آن 175 تفسير آن 176 آيات 86 - 89 و ترجمهء آنها 178 شرح لغات و تفسير 179 آيهء 90 و ترجمه و تفسير آن 181 آيهء 91 - 93 و ترجمهء آن 183 شرح لغات و شأن نزول اين آيات 184 تفسير اين آيات 185\r\n\r\n","description":"","footnote":"","page_name":" 380 ","page_number":382},
  {"content":"\r\n\r\nموضوع صفحه آيهء 94 - 96 و ترجمهء و شأن نزول آن 187 تفسير اين آيات 188 آيات 97 - 99 و ترجمهء آنها 190 شرح لغات و تفسير 191 آيهء 100 و ترجمه و شأن نزول و تفسير آن 193 نخستين كسى كه به رسول خدا ( ص ) از مردان - ايمان آورد على عليه السلام بود 194 آيهء 101 - 102 و ترجمهء و شرح لغات و تفسير آن 197 شأن نزول اين دو آيه 199 آيهء 103 - 105 و ترجمهء و تفسير آن 202 آيهء 106 و ترجمه و شان نزول آن 207 تفسير اين آيه 208 آيهء 107 - 110 و ترجمهء آن 209 شرح لغات اين آيات 210 شأن نزول و تفسير آن 211 آيهء 111 - 112 و ترجمهء آن و شرح لغات 215 تفسير اين آيات 216 آيهء 113 - 114 و ترجمهء و شرح لغات و تفسير آن 220 ارتباط اين آيات با آيات گذشته 223 آيهء 115 - 116 و ترجمه و شان نزول و تفسير آن 224 ارتباط اين آيات با آيات پيشين 225 آيهء 117 - 118 و ترجمهء و شرح لغات آن 226 موضوع صفحه شأن نزول اين آيات 227 تفسير آن 229 ارتباط آيات 231 آيهء 119 و ترجمهء و شرح لغات و تفسير 232 آيهء 120 - 121 و ترجمه و شرح لغات 234 تفسير اين دو آيه 235 آيهء 122 - 125 و ترجمهء آن 238 شرح لغات و شان نزول 239 تفسير اين آيات 240 آيهء 126 - 129 و ترجمهء آن 245 شرح لغات و تفسير اين آيات 246 سورهء يونس فضيلت اين سوره 250 آيهء 1 - 2 و ترجمهء و شرح لغات 251 تفسير اين دو آيه 252 آيهء 3 - 4 و ترجمهء و شرح لغات 254 تفسير اين دو آيه 255 ارتباط و نظم آيات 257 آيهء 5 - 6 و ترجمه و شرح لغات و تفسير 258 آيهء 7 - 10 و ترجمهء و شرح لغات 261 تفسير اين آيات 262 آيهء 11 - 12 و ترجمه و تفسير آن 264 آيهء 13 - 14 و ترجمه و شرح لغات 267 آيهء 15 - 17 و ترجمه و شرح لغات 269 شأن نزول و تفسير اين آيات 270 آيهء 18 - 20 و ترجمهء و تفسير آن 272\r\n\r\n","description":"","footnote":"","page_name":" 381 ","page_number":383},
  {"content":"\r\n\r\nموضوع صفحه يك سؤال و پاسخ 273 آيهء 21 - 23 و ترجمه آن 277 شرح لغات و تفسير آيات فوق 278 آيهء 24 - 25 و ترجمه و شرح - لغات 281 تفسير اين آيات 282 آيه 26 - 27 و ترجمهء و شرح لغات و تفسير 284 آيهء 28 - 30 و ترجمهء و شرح لغات و تفسير 287 آيه 31 - 33 و ترجمهء و تفسير آن 290 آيهء 34 - 36 و ترجمه و تفسير آن 293 آيهء 37 - 40 و ترجمه آنها 294 شرح لغات و تفسير اين آيات 297 آيهء 41 - 45 و ترجمه و تفسير آن 301 ارتباط و نظم آيات 303 آيه 45 - 47 و ترجمه و تفسير آن 304 آيهء 48 - 52 و ترجمه و شرح لغات آن 307 تفسير اين آيات 308 آيهء 53 - 56 و ترجمه و شرح لغات آن 311 تفسير اين آيات 312 نظم و ترتيب اين آيات 313 آيهء 57 - 58 و ترجمه و تفسير آن 414 آيهء 59 - 61 و ترجمهء آن 317 شرح لغات و تفسير اين آيات 318 ارتباط و نظم آيات 320 موضوع صفحه آيهء 62 - 65 و ترجمهء و شرح لغات آن 321 تفسير آيات فوق 322 ارتباط اين آيات 324 آيهء 66 - 67 و ترجمه و تفسير آن 326 آيهء 68 - 70 و ترجمه و تفسير آن 328 آيهء 71 - 73 و ترجمه آن 330 شرح لغات و تفسير آيات فوق 331 آيهء 74 - 78 و ترجمهء آن 334 شرح لغات و تفسير آيات فوق 335 آيهء 79 - 82 و ترجمه و تفسير آن 336 آيهء 83 - 86 و ترجمه و شرح لغات 340 تفسير آيات فوق 341 آيه 87 - 89 و ترجمه و شرح لغات 344 تفسير آيات فوق 345 آيهء 90 - 92 و ترجمه آن 349 شرح لغات و تفسير آن 350 آيهء 93 و ترجمه و شرح لغات 353 تفسير اين آيه 354 آيهء 94 - 97 و ترجمه و تفسير آن 355 آيهء 98 و ترجمه و تفسير آن 360 داستان قوم يونس 365 آيهء 99 - 100 و ترجمه و تفسير آن 366 آيهء 101 - 103 و ترجمه و شرح لغات 369 تفسير اين آيات 370 آيهء 104 - 107 و ترجمهء آن 373 شرح لغات و تفسير آيات فوق 374 آيه 108 - 109 و ترجمه و تفسير آن 377\r\n\r\n","description":"","footnote":"","page_name":" 382 ","page_number":384},
  {"content":"\r\n . \r\n","description":"","footnote":"","page_name":" 383 ","page_number":385},
  {"content":"\r\n . \r\n\r\n","description":"","footnote":"","page_name":" 384 ","page_number":386}
  ]