[
  {"content":"\r\n\r\n\r\nجلد نوزدهم\r\n\r\n[ تتمهء كتاب نكاح 
  ]\r\n\r\n24 / 6 / 1383 سه‌شنبه درس شمارهء ( 670 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ادله قرآنى حليت متعه را مطرح مىكنيم و استدلال اهل سنت بر برخى از آيات قرآن بر عدم حليت متعه را بررسى مىكنيم .\r\n* * * \r\nيكى از مباحث بسيار مهم در بحث نكاح ، اختلاف اماميه با عامه در مورد حليت نكاح متعه است .\r\nدر اين بحث هر دو طرف به قرآن و روايات و اجماع و احياناً عقل استدلال كرده‌اند و گاهى سخنان جالب و عجيبى مطرح شده است . بسيارى از عامه در كتب متأخر خود ( در كتب متقدمين آنها اين مطلب كمتر است ) اماميه را رمى كرده‌اند كه آنها زنا را جايز مىدانند زيرا متعه از مصاديق زنا است . در مسائل صاغانيه شيخ مفيد رحمه الله هم اين مسأله مطرح شده كه يكى از اشكالات آن عالم حنفى به اماميه كه يكى از شيعيان سؤال‌هاى او را براى شيخ مفيد فرستاده اين بوده است كه اماميه اتفاق دارند بر اينكه زن متعه‌اى زوجه نيست و ولد متعه به پدر و مادرش ملحق نمىشود . بنابراين استثناى مذكور در آيه شريفه   ( وَ الَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ ) *   شامل متعه نيست و قهراً زنا و سفاح خواهد بود .\r\nالبته روشن است كه اين نسبتى كه به اماميه داده شده كاملا باطل است و اماميه زن متعه‌اى را زوجه مىدانند ، اما يك مطلب جالبى كه در اينجا مطرح شده اين است كه شيخ مفيد به آن شخص شيعى مىگويد : به آن عالم سنى بگو كه ابو حنيفه و\r\n\r\n","description":"","footnote":"","page_name":" 5989 ","page_number":1},
  {"content":"\r\n\r\nاتباع او اتفاق نظر دارند كه اگر كسى با مادر يا دختر يا خواهر يا يكى ديگر از محارم خود ازدواج كند با علم به اينكه صغرويا او از محارم است و با اعتقاد به اينكه كبرويا ازدواج با آنها حرام است ، چنين شخصى زانى نيست و اگر كسى او را زانى خطاب كند بايد حد قذف بر او جارى شود . اما مسأله ما نحن فيه يعنى تحليل متعه كه شيعه به آن قائل است با اينكه از مسلمات صدر اسلام بوده و اصل تحليل آن در شريعت مورد اتفاق مسلمين است و اهل البيت عليه السلام اجماعا قائل به حليت آن هستند و اعيان صحابه و تابعين معتقد به حليت آن هستند ، مىگوييد متمتع را بايد زانى به حساب آورد ! بعد ايشان اضافه مىكند كه به آن عالم سنى بگو : متمتع را نمىتوان زانى ناميد به اجماع اماميه و عامه يعنى هم كسانى كه متعه را جايز مىدانند و هم كسانى كه آن را حرام مىدانند ، چون آنهايى كه حرام مىدانند ، مىگويند كسى كه متعه مىكند از روى شبهه اقدام به اين كار مىكند و چنين كسى زانى نيست و اگر كسى او را زانى خطاب كند بايد حد قذف بخورد . بنابراين روى مبانى خودشان اين عالم سنى بايد حد قذف بخورد . على اى حال بايد ادله حليت متعه را بررسى كنيم .\r\n\r\nبررسى ادله حليت متعه :\r\nدليل قرآنى حليت متعه ، آيه شريفه  « فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ »  است . از عده‌اى از معاريف صحابه مانند امير المؤمنين عليه السلام ، عبد الله بن عباس ، عبد الله بن مسعود ، طلحة بن مسرف و جمعى از معاريف تابعين مانند سعيد بن جبير و مجاهد و عطاء نقل شده كه آيه را اين طور قرائت كرده‌اند : «  فَمَا اسْتَمْتَعْتُمْ بِهِ مِنْهُنَّ  الى أجلٍ مسمى  فَآتُوهُنَّ أُجُورَهُنَّ  » « 1 » و اين مطلب در كتب اهل سنت مثل بيهقى و طبرانى آمده\r\n\r\n\r\n","description":"","footnote":"\r\n( 1 ) - در نسخه انتصار سيد مرتضى ظاهرا سقطى صورت گرفته : آنجا كه ايشان مىخواهد بگويد اين اشخاص با اين اضافه قرائت كرده‌اند اما وقتى آيه را نقل مىكند بدون اضافه نقل مىكند كه ترديدى نيست اينجا سقط شده و نساخ كه با قرائت مشهور مأنوس بوده‌اند اين اضافه را از قلم انداخته‌اند . و علاوه بر اينكه سياق اقتضاء مىكند سقط شده باشد در غنيه سيد أبو المكارم ابن زهره كه تماما از انتصار سيد مرتضى اخذ شده همان تعابير سيد مرتضى آمده و اين اضافه نيز وجود دارد و در كتب ديگرى هم اين اضافه وجود دارد .\r\n","page_name":" 5990 ","page_number":2},
  {"content":"\r\n\r\nاست كه كسانى مثل ابن عباس آيه را اين طور قرائت مىكرده‌اند و در روايات ما هم هست .\r\nاگر قرائت صحيح آيه همين باشد ، مسأله روشن است و معلوم مىشود كه حليت متعه در خود قرآن تشريع شده است . البته در بعضى از روايات ما اين اضافه يعنى  « إِلى أَجَلٍ مُسَمًّى » *  وجود ندارد و جمع بين اين دو دسته روايت مىتواند اين باشد كه چون قرائت مشهور فاقد اين اضافه بوده ، ائمه عليهم السلام در مقام احتجاج خواسته‌اند مطابق قرائت مشهور صحبت كنند و مشروعيت متعه را استفاده كنند .\r\nاما اگر قرائت مشهور صحيح باشد ، آقايان گفته‌اند كه حتى بنابراين قرائت ، مشروعيت متعه از آيه استفاده مىشود چون هر چند استمتاع در لغت به معنى التذاذ است ولى در اصطلاح شرع در معناى متعه حقيقت شرعيه شده است مثل صلاة و زكات كه حقيقت شرعيه شده‌اند . اما اين استدلال خيلى قانع‌كننده نيست .\r\nشواهد ديگرى آورده‌اند بر اينكه استمتاع در قرآن به معنى التذاذ نيست بلكه به معنى عقد متعه است .\r\nسيد مرتضى اين طور استدلال مىكند كه آيه قرآن اعطاى اجرت را منوط به استمتاع كرده است با اينكه به اتفاق همه مسلمين اگر دخول محقق شود هر چند هيچ التذاذى حاصل نشود ، بايد مهريه زن پرداخت شود ، لذا اگر استمتاع به معناى التذاذ باشد ( تا در نتيجه آيه ناظر به نكاح دائم باشد ) معناى آيه درست در نمىآيد ، بنابراين بايد استمتاع را به معنى عقد متعه بگيريم تا معناى آيه درست شود ، چون در عقد متعه همين كه عقد محقق شد ، وجوب اعطاى مهر مترتب مىشود .\r\n\r\nتكميل فرمايش سيد مرتضى توسط استاد مد ظله :\r\nدر تأييد استدلال به آيه يك شاهد همين است كه سيد مرتضى فرموده كه بلااشكال آنچه موجب استقرار مهريه در عقد دائم مىشود وطى و دخول است نه استمتاع و التذاذ و نسبت بين اين دو عموم و خصوص من وجه است .\r\n\r\n","description":"","footnote":"","page_name":" 5991 ","page_number":3},
  {"content":"\r\n\r\nشاهد ديگر اين است كه جمله شرطيه در آيه هم ناظر به عقد اثباتى و هم ناظر به عقد سلبى است مثل اينكه گفته شود : اگر فلان مال قبض شد تصرف در آن جايز است . در اينجا با توجه به اينكه شخص در مقام بيان بوده استفاده مىشود كه اگر قبض شد ، تصرف در تمام مال مقبوض جايز است و اگر قبض نشد ، جواز تصرف نيست .\r\nدر ما نحن فيه هم كه گفته شده اگر استمتاع كرديد بايد اجرت بدهيد ، چون متكلم در مقام بيان است استفاده مىشود كه اگر استمتاع نشد اصلا اجرت لازم نيست با اينكه در نكاح دائم نصف مهر در هر صورت لازم است چه استمتاع بشود و چه نشود . پس حمل آيه بر عقد دائم با ظاهر اطلاقى آيه سازگار نيست چون اطلاق آيه اقتضا مىكند در صورت عدم استمتاع اصلا اجرت لازم نيست چه تمام آن و چه بعض آن . بنابراين بايد آيه را حمل بر عقد متعه كنيم كه در آن به نفس استمتاع ، اجرت ثابت مىشود . به علاوه مىتوان به ذيل آيه هم استشهاد كرد كه مىفرمايد :\r\n « لا جُناحَ عَلَيْكُمْ فِيما تَراضَيْتُمْ بِهِ مِنْ بَعْدِ الْفَرِيضَةِ »  يعنى بعد از اينكه مهرى را تعيين كرديد اشكالى ندارد كه با يكديگر تراضى كند . اما اينكه معناى تراضى چيست بين اماميه و عامه اختلاف است . عامه مىگويند در مورد كم و زياد كردن مهريه يا راجع به نفقه و امثال آن با هم تراضى كنيد . سيد مرتضى به اين معنا اشكال مىكند كه اگر معناى آيه اين باشد توضيح واضحات خواهد بود و چيزى نيست كه به نزول وحى نياز داشته باشد . معناى آيه همان است كه اماميه مىگويند كه عقد متعه‌اى صورت گرفته و بعد در مورد كم و زياد كردن اجرت يا مدت متعه با هم تراضى و توافق مىكنند چون در عقد متعه بر خلاف عقد دائم ممكن است چنين تصورى پيدا شود كه مدت كم و زياد شود يا عقد منفسخ شود ، لذا نياز به بيان شرعى دارد .\r\n\r\nاستدلال اهل سنت به قرآن بر عدم جواز متعه\r\n\r\nعامه براى اثبات عدم جواز متعه به دو آيه از قرآن استناد كرده‌اند :\r\n\r\nآيه اول : « وَ الَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ » *\r\nگفته‌اند :\r\n\r\n","description":"","footnote":"","page_name":" 5992 ","page_number":4},
  {"content":"\r\n\r\nبراى زوجيت احكامى در شريعت ثابت شده كه خود شيعه هم مىپذيرد در حالى كه اين احكام بر زن متعه‌اى مترتب نمىشود كه معلوم مىشود او اصلا زوجه نيست . مثلا در خود قرآن براى زوجه سهمى از ارث مقرر شده است با اينكه در متعه ارثى به زن نمىرسد . همچنين در قرآن براى عده وفات زوج ، چهار ماه و ده روز تعيين شده كه زوجه بايد عده نگه دارد در حالى كه عده وفات در متعه مسلما چهار ماه و ده روز نيست . همچنين قرآن براى آزاد شدن و جدا شدن زوجه طلاق را مقرر كرده ، در حالى كه در متعه طلاق نيست . به علاوه ، ظهار ، لعان و ايلاء كه در باب زوجات هست هيچ كدام در باب متعه نيست . قرآن براى زوجه حق نفقه را اثبات كرده كه در باب متعه چنين حقى نيست . ديگر اينكه زن دائم مىتواند براى شير دادن به بچه مطالبه اجرت كند اما در متعه اين مطلب نيست و مسأله محلل كه در قرآن آمده  ( حَتَّى تَنْكِحَ زَوْجاً غَيْرَهُ )  اماميه هم قبول دارند كه مربوط به عقد دائم است و در باب متعه نيست . در ضمن اين را هم ادعا كرده‌اند كه حكم الحاق ولد به پدر در باب عقد دائم است و مربوط به متعه نمىشود . پس نتيجه مىگيريم كه با متعه زوجيت حاصل نمىشود چون احكام زوجيت را ندارد و لذا از آيه شريفه عدم جواز آن استفاده مىشود . چون داخل در مستثناى آيه  ( إِلَّا عَلى أَزْواجِهِمْ ) *  نيست بلكه در مستثنى منه داخل مىشود .\r\n\r\nآيه دوم : « وَ أُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنِينَ غَيْرَ مُسافِحِينَ »\r\nدر اين آيه نكاح حلال منحصر به اين شده كه شخص محصن شود و مسافح نباشد و مسلم است كه احصان با عقد دائم محقق مىشود نه با عقد متعه ، بنابراين ، متعه از مصاديق سفاح و زنا خواهد بود .\r\n\r\nپاسخ به استدلال عامه :\r\nدر اينجا يك بحث كبروى هست كه در اصول فقه مورد بحث قرار گرفته و آن اين است كه در دوران امر بين تخصيص و تخصص گاهى شك در مراد جدى داريم . در\r\n\r\n","description":"","footnote":"","page_name":" 5993 ","page_number":5},
  {"content":"\r\n\r\nاينجا فقهاء اتفاق نظر دارند كه بايد به اصاله العموم رجوع كنيم . مثلا اگر دليلى گفت :\r\n« اكرم العلماء » و دليل ديگرى گفت : « لا تكرم زيدا » و دو نفر به نام زيد وجود داشت ، يكى زيد عالم و يكى زيد جاهل ، در مورد زيد عالم شك مىكنيم كه آيا عموم اكرم العلماء تخصيص خورده و مقصود از زيد عالم بوده يا تخصيص نخورده و مقصود زيد جاهل بوده در اينجا به اصاله العموم استناد مىكنيم و لذا حكم مىكنيم كه اكرام زيد عالم واجب است .\r\nولى گاهى مراد جدى معلوم است ولى كيفيت اراده معلوم نيست مثلا اكرم العلماء وارد شده و به دليل ديگرى مىدانيم اكرام زيد واجب نيست ، يعنى مراد جدى مولى معلوم است ولى نمىدانيم اين زيد كه اكرامش واجب نيست ، آيا عالم است تا اصاله العموم تخصيص خورده باشد يا جاهل است تا خروجش از باب تخصص باشد . در اينجا بين مرحوم شيخ و مرحوم آخوند اختلاف است . شيخ رحمه الله معتقد است ما مىتوانيم به اصاله العموم استناد بكنيم و جاهل بودن زيد را نتيجه بگيريم . لذا اگر در جاى ديگرى احكامى براى جاهل بار شده بود آنها را بر زيد مترتب مىكنيم . مثلا اگر اكرام جهال حرام بود ، حكم به حرمت اكرام زيد مىكنيم ، علاوه بر عدم وجوب اكرام كه آن را مىدانستيم . استدلال شيخ اين است كه مدلول مطابقى و مدلول التزامى عام هر دو حجت است . مدلول مطابقى اكرم العلماء اين است كه اكرام هر عالمى واجب است و مدلول التزامى آن عكس نقيض آن است كه از نظر منطقى با آن ملازمه دارد و آن اين است كه « ما لا يجب اكرامه فليس بعالم » از نظر صغروى هم كه مىدانيم اكرام زيد واجب نيست ، لذا عالم نبودن او را نتيجه مىگيريم و آثار جاهل بودن را بار مىكنيم . اما مرحوم آخوند با نظر شيخ رحمه الله مخالف است كه مبناى آخوند و ارتباط اين مبحث با بحث كنونى را در جلسه آتى بررسى مىكنيم . « * و السلام * »\r\n\r\n","description":"","footnote":"","page_name":" 5994 ","page_number":6},
  {"content":"\r\n\r\n\r\n25 / 6 / 1383 چهارشنبه درس شمارهء ( 671 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه اين بحث مطرح مىشود كه آيا عنوان زوجه بر زن متعه‌اى مترتب است يا خير ؟ در همين راستا به اختلاف مبنايى مرحوم شيخ انصارى و مرحوم آخوند اشاره كرده و جواب‌هاى سيد مرتضى به اشكالات مربوط به نفى زوجيت از زن متعه‌اى را عينا نقل خواهيم نمود .\r\n* * * \r\nالف ) آيا عنوان « زوجه » بر زن متعه‌اى صادق است يا خير ؟\r\n\r\n1 - استدلال عامه بر نفى زوجيت متعه\r\nگفتيم كه سنىها از باب اينكه برخى از احكام زوجيت بر زن متعه صادق نيست ، اساسا منكر صدق عنوان زوجيت و زوجه بودن آن شده‌اند . و ليكن به نظر ما اين استدلال صحيح نيست و پاسخ حلّى و جواب‌هاى نقضى فراوانى دارد كه در اين جلسه به آنها اشاره مىكنيم .\r\n\r\n2 - پاسخ حلّى به استدلال فوق ( اشاره‌اى به نزاع مرحوم شيخ انصارى و مرحوم آخوند و نظر حضرت استاد در مسأله تمسك به عام در باب كيفيت اراده )\r\nبراى روشن شدن جواب حلى از استدلال فوق مطلبى را به عنوان مقدمه به طور مختصر اشاره مىكنيم كه در عين اينكه مطلبى كلى و عام است ، پاسخ از استدلال نيز در ضمن آن روشن مىشود و آن مطلب نزاعى است كه بين مرحوم شيخ انصارى\r\n\r\n","description":"","footnote":"","page_name":" 5995 ","page_number":7},
  {"content":"\r\n\r\nو مرحوم آخوند وجود دارد ( ما اين مطلب را در طى مباحث كتاب النكاح مكررا اشاره كرده‌ايم ) و آن اين است كه اگر خطابى عام مثل « اكرم العلماء » داشته باشيم و آنگاه به واسطه خطابى ديگر از فردى وجوب اكرام نفى شده باشد مثل « لا تكرم زيدا » شيخ انصارى رحمه الله معتقد است كه همان طورى كه قضيه « العلماء يجب اكرامهم » كه مستفاد از خطاب عام است صادق مىباشد ، عكس نقيض آن كه عبارت است از « كل من لا يجب اكرامه فليس بعالم » نيز صادق است و بنابراين در مورد « زيد » كه در خطاب خاص از او وجوب اكرام نفى شده است ، نتيجه مىگيريم كه وى « عالم » نبوده و « جاهل » است و لذا اگر در خطابات ديگرى احكامى بر جهال مترتب شده باشد همه آن احكام را ما مىتوانيم بر « زيد » صادق بدانيم زيرا به حكم نتيجه‌گيرى فوق كه از راه تكيه بر عكس نقيض بود ، ثابت كرديم كه « زيد » از تحت عنوان « عالم » خارج است .\r\nمرحوم آخوند با اين فرمايش شيخ انصارى مخالف است و حاصل كلام ايشان اين است كه : تلازم بين صدق گزاره اصل با صدق عكس آن در جايى صحيح است كه قضيه اصل از جمله قضاياى يقينى منطقى يا حد اقل اطمينانى باشد در اين موارد است كه هرگاه قضيه اصل صادق باشد عكس آن نيز صادق است و نتايج مترتب بر صدق عكس نيز به دنبال آن ثابت مىشود و اما در مثل عمومات وارده در كلام شارع كه ظهور آنها در عموم يا از باب اين است كه موجب ظن به عموم بوده و از باب ظن خاص حجت مىباشند و اماره و كاشف از واقع‌اند و يا حجيت آنها از باب اين است كه اصلى از اصول عقلى مىداند و تنها در مقام رفع تحيّر مورد استفاده قرار مىگيرند و هيچ گونه كاشفيت از واقع ندارند ( كه به نظر ما صحيح نيز همين تقريب دوم است و حجيت اصالت العموم و مانند آن مثل اصاله الاطلاق از باب اين است كه آنها اصلى از اصول‌اند . زيرا قاعده عقلايى اين است كه هرگاه قانونى به طور عام و كلى جعل شود عقلاء تا مادامىكه بيانى از ناحيه جاعل صادر نشده باشد و آن بيان\r\n\r\n","description":"","footnote":"","page_name":" 5996 ","page_number":8},
  {"content":"\r\n\r\nبه مخاطبين و اصل هم نگرديده باشد ، به آن قانون كلى عمل مىكنند ، اما اينكه حجيت اصالت العموم از باب ظن خاص و كشف از واقع و اماريت باشد به نظر ما اين سخن با توجه به كثرت تخصيصاتى كه به عمومات وارد شده تا به آنجا كه گفته شده « ما من عام الا و قد خص » صحيح نيست ) علىاى تقدير اين عمومات و خطابات شرعيه موجب يقين رياضى و منطقى و يا حتى اطمينان عرفى به مفاد خود كه همان معناى عام است نمىشوند لذا نمىتوان به طور يقين منطقى يا اطمينان ادعا كرد كه « كل عالم يجب اكرامه » تا اينكه عكس نقيض آن نيز « كل من لا يجب اكرامه فليس بعالم » صادق باشد ، بلكه چون قضيه « كل عالم يجب اكرامه » ظنى يا از اصول است پس اين طور نيست كه بتوان به طور جزمى و صد در صد ادعا كرد همه علماء وجوب اكرام دارند بلكه ممكن است بعضى از علماء تخصيصا از تحت اين عموم خارج شده باشند و وقتى احتمال تخصيص وجود داشت ديگر نمىتوان از خطاب خاص يعنى « لا تكرم زيدا » به طور قطع نتيجه گرفت كه « زيد » عالم نيست و جاهل است . بلكه ممكن است كه « زيد عالم » باشد ولى حكما و تخصيصا وجوب اكرام را نداشته باشد « 1 » . به نظر ما نيز حق با مرحوم آخوند است .\r\nبا اين مقدمه و با اين توضيحات جواب حلى از استدلال عامه معلوم مىشود و آن اين است كه هيچ‌گاه نمىتوان از نفى يك سرى از احكام زوجيت نظير ارث و\r\n\r\n\r\n","description":"","footnote":"\r\n( 1 ) - حضرت استاد مد ظله در ادامه توضيح كلام مرحوم آخوند به مطلب ديگرى نيز اشاره كردند كه چون آن مطلب در مقام جواب حلى از پاسخ به استدلال عامه نقشى ندارند لذا در حاشيه ذيلا به آن اشاره مىكنيم : « پس از آنكه مرحوم آخوند معتقد است از « زيد » در مثال فوق نمىتوان سلب عالميت نمود اين طور فرموده كه جايگاه تمسك به اصالت العموم ، آن مواردى است كه ما شك در مراد داشته باشيم مثلا « اكرم العلماء » داريم آنگاه شك مىكنيم كه آيا « زيد عالم » نيز مشمول اين حكم هست يا نه ؟ و آيا از اين خطاب « زيد عالم » نيز اراده شده است يا خير ؟ در اينجا بنابر تطابق اراده جديه ، اراده استعماليه يا از باب اصالت الحقيقه كه قدماء قائل بودند و تخصيص عام را موجب مجازيت او مىدانستند ( كه البته حق در نظر ما نيز همان مبناى اول است ) حكم مىشود كه « زيد عالم » داخل در حكم عام است ولى در جايى كه شك در مراد نداريم مثل همان مثالى كه در متن زده شده كه قطعا مىدانيم كه « زيد » وجوب اكرام را ندارد در اين موارد كه شك در كيفيت اراده است كه آيا زيد چون جاهل است از حكم عام خارج است يا اينكه تخصيصا از تحت آن خارج شده نمىتوان به اصاله العموم تمسك كرد چنان كه راه حل شيخ انصارى نيز براى اثبات تخصصى بودن ناتمام بود .\r\n","page_name":" 5997 ","page_number":9},
  {"content":"\r\n\r\nطلاق و مانند آن از زن متمتع بها ، چنين نتيجه گرفت كه وى از عنوان « زوجه » خارج است و نمىتوان به او « زوجه » اطلاق كرد . زيرا احتمال هست كه نفى احكام فوق از متعه از باب تخصيص باشد نه تخصص و خروج موضوعى از زوجيت .\r\n\r\n3 - پاسخ‌هاى نقضى سيد مرتضى بر استدلال عامه\r\nگفتيم كه عامه به دليل اينكه بعضى از احكام و آثار زوجيت در مورد نكاح انقطاعى وجود ندارد ، به طور كلى منكر زوجه بودن متمتع بها شده‌اند ، آنها با تمسك به اينكه ارث و عده وفات در مورد متمتع بها نيست در حالى كه آيه قرآن در مورد ارث مىفرمايد  « وَ لَكُمْ نِصْفُ ما تَرَكَ أَزْواجُكُمْ   وَ لَهُنَّ الرُّبُعُ مِمَّا تَرَكْتُمْ »  و همچنين در آيه ديگر  « وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  براى زوجه عده وفات ثابت شده است ، پس معلوم مىشود كه متمتع بها زوجه نيست و از همين قبيل است عدم وجود طلاق و عدم لحوق ايلاء و لعان و ظهار و عدم لحوق ولد به آن ، و عدم وجوب سكنى و نفقه و اجرة الرضاع و عدم جواز محلل واقع شدن متمتع بها ، در حالى كه همه اين احكام براى زوجه ثابت است .\r\nمرحوم سيد مرتضى در كتاب انتصار « 1 » پس از طرح اين اشكالات از ناحيه مخالفين و قطع نظر از جواب حلى كه ما به عنوان جواب اول ذكر كرديم از تمامى اين اشكالات پاسخ داده است كه ذيلا به كلام سيد مرتضى اشاره مىكنيم . ايشان در مورد عدم ارث فرموده : « 2 » « ليس فقد الميراث علامة فقد الزوجية ، لان الزوجة الذمية و الامة و القاتلة لا يرثن و لا يورثن و هن زوجات على أن مذهبنا أن الميراث قد يثبت فى المتعة اذا لم يحصل شرط فى اصل العقد بانتفائه و يستثنى المتمتع بها مع شرط نفى الميراث من ظواهر آيات الميراث كما استثنيتم الذمية و المقاتله .\r\nراجع به عده وفات نيز فرموده : « هم يخصون الآية التى تلوها فى عدة المتوفى عنها\r\n\r\n\r\n","description":"","footnote":"\r\n( 1 ) - الانتصار ، 114 - 116 .\r\n( 2 ) - چون كلام حضرت استاد مد ظله در اين قسمت عينا ترجمه متن « انتصار » بوده و با توجه به اينكه در مواردى جواب مذكور در « انتصار » كامل‌تر از نقل استاد بود لذا عين عبارات كتاب « الانتصار » نقل مىشود .\r\n","page_name":" 5998 ","page_number":10},
  {"content":"\r\n\r\nزوجها ، لان الامة عندهم زوجة و عدتها شهران و خمسه ايام و اذا جاز تخصيص ذلك بالدليل خصصنا المتمتع بها بمثله »\r\nاما نسبت به مسأله طلاق نيز فرموده « الجواب عنه أن فى الزوجات من تبين به غير طلاق كالملاعنة و المرتدة و الامة المبيعة و المالكة لزوجها و ظواهر الكتاب غير موجبة لان يكون كل زوجة يقع بها طلاق و انما يتضمن ذكر احكام الطلاق اذا وقع ، مثل قوله تعالى   « يا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ »   و قوله تعالى  « إِذا طَلَّقْتُمُ النِّساءَ فَبَلَغْنَ أَجَلَهُنَّ » *  فان قالوا :\r\nالزوجية تقتضى جواز لحوق الطلاق بالزوجة و من ذكرتم من البانيات به غير طلاق و قد كان يجوز أن يلحقهن حكم الطلاق . قلنا : الطلاق انما يحتاج اليه فى النكاح المؤبد لانه غير موقت ، و النكاح الموقت لا يفتقر الى الطلاق لانه ينقطع حكمه بمضى الوقت ، فاذا قيل : و ان لم يفتقر الموقت الى الطلاق فى وقوع الفرقه الا انه جاز ان تطلق قبل انقضاء الاجل المضروب فيؤثر ذلك فيما بقى من مدة الاجل قلنا : قد منعت الشريعة من ذلك ، لان كل من اجاز النكاح الموقت و ذهب الى الاستباحة به يمنع من ان يقع فرقة قبله بطلاق فالقول بالامرين خلاف الاجماع »\r\nدر مورد لحوق ولد نيز چنين فرموده است « أن الولد يلحق به عقد المتعة و من ظن خلاف ذلك علينا فقد أساء بناء الظن »\r\nاما ظهار و لعان و ايلاء را اين گونه جواب داده است : « الظهار ايضا يقع بالمتمتع بها و كذلك اللعان على انهم لا يذهبون الى وقوع اللعان بكل زوجة ، لان ابا حنيفة يشترط فى اللعان أن يكون الزوجان جميعا غير كافرين و لا عبدين و عنده ايضا ان الاخرس لا يصح قذفه و لا لعانه . . .\r\nعلى أنه ليس فى ظواهر القرآن ما يقتضى لحوق الظهار و اللعان بكل زوجة و كذلك الايلاء و انما فى الآيات الواردات بهذه الاحكام بيان حكم من ظاهر او لاعن او آلى فلا تعلق للمخالف بذلك و اما الايلاء فانما لم يلحق المتمتع بها لان اجل المتعة ربما كان دون أربعة أشهر و هو الاجل المصروف فى الايلاء فاما اجل المتعة ان كان زائدا على ذلك فانما لم يدخل على هذا العقد الايلاء لان الله تعالى قال  ( فَإِنْ فاؤُ فَإِنَّ اللَّهَ غَفُورٌ رَحِيمٌ )   ( وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ »  فعلق حكم من لا يراجع بالطلاق و لا طلاق بالمتعة فلا ايلاء يصح فيها و هذا الوجه الاخير\r\n\r\n","description":"","footnote":"","page_name":" 5999 ","page_number":11},
  {"content":"\r\n\r\nيبطل دخول الايلاء فى نكاح المتعة طالت مدتها او قصرت »\r\nدر مورد نقض به وجوب سكنى و نفى نفقه و اجرة رضاع نيز فرموده « ان الشيعة تذهب الى انه لا سكنى للمتمتع بها بعد انقضاء الاجل و لا نفقة لها فى حال حملها و لها اجرة الرضاع ان لم يشترط عليها فى ابتداء العقد رضاع الولد و الكفالة به و يخصصون قوله تعالى « و  أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ وَ لا تُضآرُّوهُنَّ لِتُضَيِّقُوا عَلَيْهِنَّ وَ إِنْ كُنَّ أُولاتِ حَمْلٍ فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ »  كما خصصت الجماعة ذلك فيمن خلع زوجته على أن تنفق على نفسها فى احوال حملها ، و تتكفل بولدها و اتفقا على ذلك »\r\nدر مورد مسأله محلل نيز مىفرمايد « ان المقول عليه و الاظهر من المذهب ان المتمتع بها لا تحلل المطلقة ثلاثا للزوج الاول لانها تحتاج الى أن تدخل فى مثل ما خرجت منه و يخصص بالدليل قوله تعالى  « فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ »  كما خصصنا كلنا هذه الآية و اخرجنا منها من عقد و لم يقع منه وطى للمرأة و أخرجنا ايضا منها الغلام الذي لم يبلغ الحلم و ان وطى و لمن جامع دون الفرج فتخصيص هذه الآية مجمع عليه »\r\n« * و السلام * »\r\n\r\n","description":"","footnote":"","page_name":" 6000 ","page_number":12},
  {"content":"\r\n\r\n\r\n28 / 6 / 1383 شنبه درس شمارهء ( 672 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه ، به تمسك عامه به اصل عدم تخصيص و تقدم تخصص بر تخصيص در استدلال به آيه  « إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ » *  براى اثبات عدم مشروعيت متعه مىپردازند ، سپس با بيان اشكالات مربوطه تمسك به آن را مردود مىشمارند ، پس از آن به بررسى مستند روايى تحريم متعه كه قول خليفه ثانى است پرداخته و آن را مخالف تحليل مجمع عليه در زمان پيامبر اسلام مىدانند ، لذا با بيان توجيهات عامه براى رفع اين اشكال ، تمامى اين توجيهات را پاسخ مىدهند .\r\n* * * \r\nالف - ادامه بررسى استدلال عامه براى عدم مشروعيت متعه\r\nعامه براى اثبات عدم مشروعيت متعه در استدلال به آيه  « إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ » *  بيان ديگرى دارند ، مىگويند : ( البته با تقرير و بيانى از ما ) اگر قبول كنيم كه عمومات احكام زوجه كه در موارد مختلف در قرآن كريم آمده است تخصيص پيدا نموده باشد ( چنانچه در جلسات قبل بحث شد ) با توجه به دو مطلب اين وجود تخصيص سبب نمىشود كه قول اماميه را بپذيريم و نتوانيم به اين آيه براى اثبات عدم مشروعيت متعه استدلال نماييم . اما مطلب اول كه مورد قبول اصوليين اماميه هم هست اين است كه اگر عامى تخصيص زده شد بعد از تخصيص\r\n\r\n","description":"","footnote":"","page_name":" 6001 ","page_number":13},
  {"content":"\r\n\r\nنيز مىتوان به آن عام تمسك نمود و مطلب دوم اين است كه در دوران امر بين تخصيص و تخصص ، براى حفظ اصالة العموم ، تخصص مقدم بر تخصيص است .\r\nلذا در باب متعه مىگويند هر چند بر عموم احكامى كه كتاب الله براى زوجه اثبات نموده است تخصيصاتى وارد شده مثل تخصيص زوجه‌اى كه امه است از تحت حكم چهار ماه و ده روز بودن عده وفات براى زوجه و . . . ولى اين تخصيص مانع از حجيت عام نيست و به اين عام بعد از آن تخصيص ، مسلم مىتوان تمسك نمود و قائل شد كه حكم عده وفات زوجه به طور عام ، چهار ماه و ده روز است و هكذا در بقيه احكام زوجه ، پس متمتع بها كه اين احكام را ندارد زوجه نيست . و همچنين اگر شك كنيم كه بر عموم احكام زوجه به غير از تخصيصاتى كه مورد اتفاق فريقين است تخصيص ديگرى نيز وارد شده است و متمتع بها را به عنوان زوجه از تحت عموم احكام زوجه خارج نموده است يا آنكه تخصصاً خارج است و اصلا زوجه به حساب نمىآيد ، با توجه به مطلب دوم و براى حفظ اصالة العموم ، قائل به تقديم تخصص بر تخصيص كه اصل عقلايى است مىشويم .\r\n\r\nاشكالات استاد به استدلال عامه\r\nمىگوييم دو اشكال در اين استدلال وجود دارد :\r\nاشكال اول اين است كه تمسك به اصل عدم تخصيص در اين مقام صحيح نمىباشد ، زيرا تمسك اين اصل در موردى است كه در فردى از افراد عام شك كنيم كه داراى حكم عام مىباشد يا نه كه با تمسك به اصل عدم تخصيص بگوييم حكم عام ، اين فرد را هم شامل شده است ( به بيان ديگر با شك در مراد جدى ، اصالة العموم و اصل عدم تخصيص جارى است ) ولى در موردى كه فردى از تحت حكم عام خارج شده است ولى نمىدانيم از افراد موضوع عام است و با تخصيص از حكم عام ، خارج شده يا اصلا از افراد موضوع عام نبوده است و تخصصا از حكم عام خارج بوده است در اين مورد - همچنانكه مبناى مرحوم آخوند چنين است و به\r\n\r\n","description":"","footnote":"","page_name":" 6002 ","page_number":14},
  {"content":"\r\n\r\nنظر ما هم مبناى صحيح همين مىباشد - نمىتوان گفت اصل عقلايى عدم تخصيص و تقديم تخصص بر تخصيص جارى است ( به بيان ديگر با معلوم بودن مراد جدى و شك در كيفيت اراده نمىتوان اصالة العموم و اصل عدم تخصيص را جارى نمود ) مثلا وقتى مىدانيم زيد قطعا وجوب اكرام ندارد ولى شك داريم كه آيا عالم است و با تخصيص از شمول اكرم العلماء خارج شده است يا آنكه جاهل است و تخصصا خارج مىباشد نمىتوان به اصل عدم تخصيص و تقديم تخصص بر تخصيص تمسك نمود ، لذا نمىتوان احكام ديگر جاهل را براى زيد اثبات نمود .\r\nحال در مسأله مورد بحث هم نمىتوان با تمسك به اصل عدم تخصيص و تقديم تخصص بر تخصيص ثابت نمود كه متمتع بها ، زوجه نيست و نتيجه گرفت كه چون زوجه نيست داخل در مستثنى آيه سوره مؤمنون نبوده پس نكاح منقطع داراى مشروعيت نمىباشد .\r\nاشكال دوم ؛ اگر مانند مرحوم شيخ انصارى بپذيريم كه در مثل اين مورد ( معلوم بودن مراد جدى و شك در كيفيت اراده ) نيز اصل عدم تخصيص جارى است - همچنانكه استاد ما مرحوم آقاى داماد نيز قائل به جريان بودند - ولى جريان اين اصل در موردى است كه تخصيص مورد شك باشد نه آنكه تخصيص به وسيله دليلى ثابت شده و قطعى باشد ، لذا در مورد بحث مىگوييم از آنجا كه تخصيص به وسيله آيه استمتاع ثابت شده است - همچنانكه در جلسات قبل بيان شد - ديگر به اصل عدم تخصيص نمىتوان تمسك نمود .\r\nپس نتيجه مىگيريم كه براى جمع بين آيات مىتوان يكى از دو طريق را طى نمود :\r\n1 - گفته شود كه متمتع بها زوجه است ولى عمومات احكام زوجه مثل ارث بردن زوجين از يكديگر يا چهار ماه و ده روز بودن عده وفات براى زوجه و . . . علاوه بر تخصيصات مورد قبول فريقين ، به نكاح موقت نيز به وسيله ادله مسلم تخصيص زده\r\n\r\n","description":"","footnote":"","page_name":" 6003 ","page_number":15},
  {"content":"\r\n\r\nشده است .\r\n2 - بر فرض پذيرش عدم زوجه بودن متمتع بها ، از آنجا كه حصر در آيه مؤمنون عقلى نيست - همچنانكه آقايان فقهاء در مثل لا يضرّ الصائم اذا اجتنب اربع خصال مىگويند مانعى از ثبوت خامس به وسيله ادله وجود ندارد زيرا حصر عقلى نمىباشد تا نتوان از آن تجاوز نمود - مىتوان گفت كه ممكن است به وسيله آيه‌اى ديگر از قرآن - آيه استمتاع - يا سنت قائل شد كه زن متعه شده هم حكم زوجه را در صحت نكاح دارد . به بيان ديگر به وسيله قرينه‌اى از ظهور اوليه آيه مؤمنون كه فقط شامل زوجه و ملك يمين مىشد رفع يد مىنماييم و آن قرينه اين است كه آيه در صدد بيان حكم متعارف است كه آن هم فقط زوجه در عقد دائم و ملك يمين مىباشد و موارد غير متعارف مثل عقد منقطع يا تحليل - همچنان كه خاصه معتقد هستند - را بيان ننموده و ما بيان حكم آنها را به وسيله آيات و روايات ديگر مىفهميم .\r\nنتيجه مىگيريم كه بعد از ثبوت حليت نكاح موقت به وسيله آيه استمتاع ، جمع بين آيه استمتاع و آيه سوره مؤمنون به يكى از از دو راه ممكن است :\r\n1 - قائل به تخصيص آيه مؤمنون به وسيله آيه استمتاع شويم . 2 - قائل شويم كه تخصيص در كار نيست و تخصص است ولى آيه مؤمنون در صدد بيان حكم متعارف بوده است و حكم نكاح موقت به وسيله ادله ديگر بيان شده است .\r\n\r\nب - بررسى مشروعيت نكاح موقت به وسيله روايات\r\nاز نظر روايات به طور مستفيض - به گونه‌اى كه احدى از عامه و خاصه آن را انكار نكرده باشد - مسلم است كه منشأ تحريم متعه ، قول عمر است كه گفته است : متعتان كانتا فى زمن النبى و انا احرمهما و اعاقب عليهما و در بعضى نقل‌ها دارد كه فلا اوتى برجل تزوج امرأة الى اجل الا رجمته « 1 »\r\n\r\n\r\n","description":"","footnote":"\r\n( 1 ) - الغدير ، ج 6 ، ص 205 به بعد .\r\n","page_name":" 6004 ","page_number":16},
  {"content":"\r\n\r\nعمر با اين كلام اعتراف نموده است كه متعه در زمان پيامبر اكرم صلى الله عليه و آله حليت داشته است مسلمين هم بر اين حليت اتفاق نظر دارند ، اهل سنت روايات زيادى از بزرگان صحابه مثل جابر بن عبد الله ، عبد الله بن مسعود ، عبد الله بن عباس ، عمران بن حصين ، ابو سعيد خدرى ، زيد بن ثابت و . . . نقل كرده‌اند كه متعه در زمان پيامبر صلى الله عليه و آله و أبو بكر و مدتى از حكومت عمر حلال بوده است و بعدا عمر آن را تحريم نموده است .\r\nلذا چون اصل حليت متعه ثابت است بر قائلين به حرمت است كه رافع اين حكم را اثبات نمايند و بيان نمايند كه متعه به طور موقت در زمان پيامبر حلال بوده و بعدا حرام شده است .\r\nاز آنجا كه نمىتوانند بگويند پيامبر متعه را حلال نموده و عمر آن را در قبال كلام نص پيامبر حرام كرده است به توجيهاتى در كلام عمر دست زده‌اند .\r\n\r\nتوجيهات عامه براى نهى عمر از متعه\r\n\r\nالف - توجيه قوشجى\r\nقوشجى در بحث امامت شرح تجريد حرف عجيبى در توجيه كلام خليفه دارد مىگويد : ان ذلك ليس يوجب قدحا فيه ، فان مخالفة المجتهد لغيره فى المسائل الاجتهاديه ليس ببدع\r\nمىگوييم واضح است كه اين توجيه ، كلامى باطل است زيرا ممكن است كسى قائل شود كه پيامبر در موضوعات سهو مىكند ولى در احكام ، هيچ كس قائل به سهو پيامبر نيست تا گفته شود پيامبر در قبال مجتهدين ديگر است و شايد اشتباه و سهو در اجتهاد از پيامبر سر زده و ديگرى با اجتهاد او مخالفت كرده و نظريه‌اى در قبال او داده است . البته براى اينكه كلام قوشجى چنين سست و واضح البطلان نباشد توجيهى در كلام او وجود دارد كه بعداً ذكر مىنماييم .\r\n\r\n","description":"","footnote":"","page_name":" 6005 ","page_number":17},
  {"content":"\r\n\r\n\r\nب - توجيه به كاشفيت كلام عمر از نسخ فى زمن النبى\r\nدسته‌اى ديگر گفته‌اند : اينكه خليفه گفته است انا احرمهما منظور او فتواى به تحريم است به اين گونه كه در قسمتى از حياة پيامبر متعه حلال بوده سپس نسخ شده لذا خليفه مبين آن نسخ است نه آنكه بگويد تحريم از جانب من است در قبال تحليل پيامبر .\r\nاين عده براى اين توجيه نيز شاهدى آورده و گفته‌اند كه اگر كلام عمر را در قبال تحليل پيامبر بگيريم - چنانچه ظاهر آن هم به همين گونه است - با سكوت مسلمين و عدم اعتراض آنها به عمر - مخصوصا از جانب حضرت امير عليه السلام - سازگار نمىباشد زيرا با توجه به قرب زمانى به زمان پيامبر و شدت علاقه مردم و وجود صحابه و تابعين ، اگر عمر ، حلال پيامبر را حرام مىنمود و به صورت علنى بيان مىكرد هيچ كس ساكت نمىنشست . « 1 » پس منظور عمر بيان نسخ در زمان پيامبر است و مردم هم اعتراض نكردند زيرا اين نسخ معلوم و روشن بود .\r\nدر جواب اين توجيه ، جواهر مطالبى اجمالى دارد « 2 » كه حضرت امير و اشخاص ديگر به اين حكم اعتراض كرده‌اند و لو بعد از زمان عمر ، و عيون اصحاب و تابعين هم قائل به حليت شده‌اند و اما عدم اعتراض در زمان او ، به خاطر مصالح بوده و سكوت علامت تأييد كلام او نمىباشد . سيد مرتضى رحمه الله در انتصار به طور مفصل جواب داده است « 3 » .\r\n\r\n\r\n","description":"","footnote":"\r\n( 1 ) - شبيه اين كلام اين است كه كسى از اهل اطلاع مىگفت در انساب الاشراف ملاذرى هست كه در آن ماجراى بيعت يك فتيله‌اى دست عمر بود و مقابل خانه حضرت زهرا ( س ) آمد ، حضرت به او فرمودند : أ تحرق على الباب قال نعم هذا اقوى مما جاء به ابوك بعد هم از بعضى از اهل منبر همين مطلب را شنيدم كه معلوم شد مطلب مشتهرى است . در ذهن بود كه ايمان و عدم ايمان عمر و يا قول او « ان الرجل ليهجر » بحثى است و اينكه بعد از وفات پيامبر بگويد اين آتش زدن از نبوت پيامبر مهم‌تر است بحثى ديگر است ، آيا چنين جرأت و قدرتى را داشته است ؟ لذا ارتكازاً بعيد به نظر مىرسيد . در مراجعه به انساب الاشراف ديدم وقتى اختلافات را نقل مىكند مىگويد : قيل كه عمر فتيله‌اى در دست داشت و . . . قال نعم هذا اقوى فيما جاء به ابوك يعنى براى حفظ اسلامى كه پيامبر آورده همين مسأله بيعت گرفتن قوىترين عامل است .\r\n( 2 ) - جواهر الكلام ، ج 30 ، ص 5 - 144 .\r\n( 3 ) - سلسله ينابيع الفقهيه ، ج 18 ، ص 54 .\r\n","page_name":" 6006 ","page_number":18},
  {"content":"\r\n\r\nايشان مىفرمايد : انه لا يمتنع ان يكون السامعون لهذا القول من عمر انقسموا الى معتقد للحق ، برى من الشبهة ، خارج عن حد العصبية ، غير انه لقلة عدده « 1 » و ضعف بطشه ، لم يتمكن من اظهار الانكار بلسانه فاقتصر على انكار قلبه . ( مخصوصا با خشونتى كه در عمر بوده و منقول است ) و قسم آخر و هم الاكثرون عدداً دخلت عليهم الشبهة الداخله على مخالفينا فى هذه المسألة و اعتقدوا ان عمر انما اضاف النهى الى نفسه و ان كان الرسول صلى الله عليه و آله هو الذي حرمها تغليظاً و تشديدا و تكفلا و تحققا و قسم آخر اعتقدوا ان ما اباحه الله تعالى فى بعض الاوقات اذا تغيرت الحال فيه و اشفق من ضرر فى الدين يلحق فى الاستمرار عليه جاز أن ينهى عنه بعض الائمه ، سپس ادامه مىدهد كه ؛ على هذا الوجه ( وجهى كه اين دسته آخر قائل بودند و مىگفتند عمر به خاطر مصالح چنين حكم نموده است ) حمل الفقهاء نهى عمر عن متعة الحج .\r\nسپس ايشان نقض جالبى به اين توجيه وارد مىسازد و مىفرمايد : لا خلاف بين الفقهاء فى ان المتمتع لا يستحق رجماً و لا عقوبة و قال عمر فى كلامه ، لا اوتى باحد تزوج متعة الا عذبته بالحجارة و لو كنت تقدمت فيها لرجمت و ما انكر مع هذا عليه ذكر الرجم و العقوبة احد « 2 » ، فاعتذروا فى ترك النكير لذلك بما شئتم فهو العذر فى ترك النكير للنهى عن المتعة .\r\n\r\n\r\n","description":"","footnote":"\r\n( 1 ) - در اوايل رجال كشى هست كه در ميان كسانى كه در ركاب حضرت امير المؤمنين عليه السلام در جنگ‌ها مىجنگيده‌اند به اندازه پنجاه نفر به امامت آن حضرت به معنايى كه ما قائل هستيم نبودند بلكه همراهى آنها بر اساس بيعتى بود كه با آن حضرت بسته بودند .\r\n( 2 ) - علاوه بر اينكه عده‌اى از صحابه و تابعين متعه را صحيح مىدانسته‌اند به آن هم عمل مىكردند و كسى به عقوبت و مجازات قائل نبود در روايات ما هم اشاره‌هاى جالبى به اين مطلب هست براى مثال سؤال مىكند از امام صادق عليه السلام درباره متعه حضرت مىفرمايد : الق عبد الملك بن جريح فسله عنها فان عنده منها علماً ( وسائل ، كتاب النكاح ، ابواب المتعة ، باب 4 ، ج 8 ) ارجاع به ابن جريج به خاطر اين بوده است كه اولًا او از اعتبار بسيار بالايى در نزد اهل سنت برخوردار بوده است مىگويند حدود 12 هزار حديث صاحبان شش‌گانه از او اخذ نموده‌اند ( مفتاح السعادة ، ج 2 ، ص 120 ) ثانياً خود او به متعه عمل مىكرده است . شافعى مىگويد استمتع ابن جريح بسبعين امرأة ( تهذيب التهذيب ، ج 6 ، ص 406 ) و ذهبى مىگويد تزوج نحوا من تسعين امراة نكاح المتعة ( ميزان الاعتدال ، ج 2 ، ص 151 )\r\n","page_name":" 6007 ","page_number":19},
  {"content":"\r\n\r\nهمچنين اشكال ديگرى كه به كلام عمر وارد است اين است كه كلام او را عده‌اى با عبارت فلا اوتى برجل تزوج امراة الى اجل الا رجمته و مشابه آن نقل نموده‌اند و مسلم است كه رجم و سنگسار مخصوص محصن است پس چگونه خليفه به طور كلى تهديد به رجم نموده است . « 1 »\r\nپس توجيه نسخ صحيح نمىباشد و اين توجيهات عذرهايى است كه براى كلام او آورده‌اند ، حد اكثر حكم او ، يك حكم ولائى بوده كه آن را هم نمىتوانسته است به صورت حكم ثابت و دائمى بيان كند .\r\n« * و السلام * »\r\n\r\n\r\n","description":"","footnote":"\r\n( 1 ) - البته تنها در يكى از نقل‌ها فقط نقل شده است كه گفته اگر محصن بود من او را رجم مىكنم .\r\n","page_name":" 6008 ","page_number":20},
  {"content":"\r\n\r\n\r\n30 / 6 / 1383 دوشنبه درس شمارهء ( 673 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه بحث از سخن عمر در تحريم متعه را پى گرفته و دفاع طرفداران از وى را نادرست دانسته ، به بررسى احاديث تحريم متعه پرداخته ، اشاره مىكنيم كه كثرت اين احاديث نمىتواند دليل بر درستى آنها باشد ، بلكه قرائنى در كار است كه نشان مىدهد كه اين احاديث جعلى است ، در ادامه ضمن اشاره به اشتباهى درباره يكى از اسناد اين احاديث ، ادعاى اجماع بر تحريم متعه را بررسى كرده و مىگوييم كه اولًا اجماعى در كار نيست و ثانياً اجماع معتبر كه اجماع اهل بيت است دقيقا بر حليت متعه است ، لذا در حليت متعه ترديدى نيست .\r\n* * * \r\nالف - بررسى توجيهات ذكر شده براى كلام عمر درباره متعه ( يادآورى و تكميل )\r\nبحث پيرامون جمله‌اى از عمر در ارتباط با متعه بود كه ظاهر آن حاكى از آن است كه پيامبر عظيم الشأن اسلام صلى الله عليه و آله آن را حلال كرده ، ولى عمر تحريم نموده است . كسانى كه با نظر خوش‌بينانه به عمر مىنگرند ، در صدد توجيه كلامش برآمده و تلاش كرده‌اند كه محمل صحيحى براى آن پيدا كنند اينك به بررسى آن توجيهات مىپردازيم :\r\n1 - توجيه اول : همان طورى كه قبلا عرض كرديم توجيه اول همان مسأله نسخ\r\n\r\n","description":"","footnote":"","page_name":" 6009 ","page_number":21},
  {"content":"\r\n\r\nاست . اين گروه گفته‌اند حليت متعه در زمان پيامبر اكرم صلى الله عليه و آله نسخ گرديد و عمر فقط مبين نسخ پيامبر بوده است نه آنكه خودش بخواهد حكم پيامبر را نسخ كند .\r\nكسانى كه اين چنين توجيه كرده‌اند به دو قرينه استناد جسته‌اند :\r\nاول : اگر مقصود عمر همان معناى ظاهرى جمله بود مسلمين بر او اعتراض مىكردند ، در حالى كه احدى اعتراض ننموده است پس معلوم مىشود مرادش نسخ حكم پيامبر اكرم صلى الله عليه و آله نبود بلكه خود پيامبر حليت آن را نسخ نموده و عمر تنها مبين نسخ آن حضرت بوده است .\r\nدوم : روايات زيادى وجود دارد حاكى از اينكه پيامبر اكرم صلى الله عليه و آله به دنبال تحليل متعه ، خود آن را تحريم فرموده است .\r\n2 - نقد استاد مد ظله نسبت به توجيه اول\r\nبسيار خلاف ظاهر و بعيد است كه مراد عمر نسخ باشد و اصلا نسخ با تعبير او سازگار نيست ، ظاهر كالصريح عبارت عمر آن است كه وى ادعاى نسخ نمىكند . و اما قرينه اولشان كه احدى از مسلمين زبان به اعتراض نگشود بسيار سخن بىپايه و سخيفى است ، زيرا عده‌اى از بزرگان و عيون صحابه و تابعين با حرمت متعه مخالف بوده‌اند و اما قرينه دومشان را يعنى روايات متعه كه دال بر صدور تحريم پيامبر پس از تحليل آن حضرت مىباشد ، در ادامه بررسى مىكنيم .\r\n3 - توجيه دوم ( كلام قوشجى ) و تأويل آن\r\nگفتيم كه قوشجى براى رفع استبعاد از حرف عمر مىگويد كه مخالفت يك مجتهد با مجتهد ديگر جايز است ، ظاهر اين سخن اين است كه عمر مجتهدى است و پيامبر مجتهد ديگر و مخالفت يك مجتهد با مجتهد ديگر اشكالى ندارد ، ولى اين ظاهر بسيار زننده است ، مجتهدى مىتواند با مجتهد غير معصوم مخالفت كند ولى مخالفت با پيامبر عظيم الشأن اسلام كه به تعبير قرآن   « ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى »   بىترديد جايز نيست ، لذا به نظر مىرسد كه بايد كلام قوشجى را تأويل كرد ،\r\n\r\n","description":"","footnote":"","page_name":" 6010 ","page_number":22},
  {"content":"\r\n\r\nمراد وى از كلمه « غيره » در عبارت « مخالفة المجتهد لغيره » پيامبر اسلام نيست ، بلكه صحابه و تابعينى است كه متعه را تجويز كرده‌اند .\r\nقائلان به تحريم متعه به رواياتى از پيامبر در اين زمينه استناد جسته‌اند .\r\n\r\nب - بررسى روايات تحريم متعه در جوامع حديثى اهل سنت\r\nروايات بسيارى در كتب اهل سنت در تحريم متعه از پيامبر صلى الله عليه و آله نقل شده حتى اين مطلب را به حضرت امير هم نسبت داده‌اند كه محمد حنفيه از حضرت نقل مىكند كه پيامبر فرمود برو به تحريم متعه ندا كن ، درباره اين روايات پاسخ‌هايى ذكر شده يا مىتوان ذكر كرد ، كه در اينجا به ضعف اسناد اين احاديث و اختلاف مضمون آنها باختصار اشاره مىكنيم .\r\nدرباره ضعف اسناد احاديث گفتنى است كه برخى مدعى شده‌اند كه تمام اسناد اين احاديث بنابر مبانى اهل سنت ضعيف مىباشند ، روايتى كه به نقل از حضرت امير عليه السلام آمده از طريق پسران محمد حنفيه ، حسن و عبد الله از پدرشان روايت شده ، رجاليان اهل سنت پسران محمد حنفيه را به جهت ضعف مذهبى تضعيف كرده‌اند .\r\n\r\n1 - يك اشكال و پاسخ آن\r\nممكن است كسى اشكال كند كه اسناد احاديث تحريم متعه اگر از ضعف سندى هم برخوردار باشد ، با عنايت به كثرت آنها به درجه استفاضه يا تواتر معنوى يا اجمالى رسيده و اطمينان به اصل مضمون آنها حاصل مىگردد ، همچنان كه براى اثبات سخاوت حاتم چه بسا هيچ يك از ماجراهاى سخاوت وى با سند معتبر نقل نشده باشد . ولى از مجموع اين روايات ، انسان مطمئن به سخاوت حاتم مىگردد .\r\nدر پاسخ اين اشكال مىگوييم كه محل بحث ما با مثال سخاوت حاتم تفاوت دارد در اين مثال بين روايات مختلف حاكى از سخاوت حاتم تضادى وجود ندارد و ممكن است همگى صادر شده باشند ، ولى اگر احاديث مختلف خود داراى تضاد يا تناقض باشند ، از اجتماع آنها هم چه بسا اطمينان به صدور اجمالى برخى از آنها هم\r\n\r\n","description":"","footnote":"","page_name":" 6011 ","page_number":23},
  {"content":"\r\n\r\nحاصل نگردد ، البته گاه پاره‌اى از اختلاف نقل‌ها مبتنى بر مبالغه بوده كه تضاد آنچنانى با يكديگر ندارند ، مثلا در ارقام يك حادثه چه بسا اختلافاتى ديده شود كه ناشى از مبالغه باشد ، مثلا تعداد مستقبلين از يك شخصيت به گونه‌هاى مختلف بيان شده كه با وجود اختلاف بين آنها ، اطمينان به كثرت مستقبلين حاصل مىگردد ، ولى در نقل‌هاى جدى چه بسا اختلاف در نقل مانع حصول اطمينان به مطلب گردد ، بزرگان در اين زمينه به مثال‌هايى همچون قضاوت دانيال اشاره كرده‌اند كه با توجه به اختلاف شاهدان بىاعتبارى شهادت آنها نتيجه گرفته شده است ، براى سنجش صحت و سقم شهادت يك گروه به يك موضوع مرسوم است كه از هر يك جداگانه شرح ماجرا را مىپرسند ، چنانچه هر كس به گونه‌اى شهادت دهد ، از مجموع آنها هم اطمينان حاصل نمىگردد ، بلكه غالبا ظن قوى به جعلى بودن اصل مدعا هم به وجود مىآيد .\r\nمسأله مورد بحث ما نيز بدين گونه است ، يك راوى منحصرا صدور تحريم در حجه الوداع را نقل كرده با اين كه در خيبر و غزوات ديگر هم خدمت حضرت بوده ، راوى ديگر هم با اين كه در غزوات مختلف محضر پيامبر بوده تنها صدور تحريم متعه را در خيبر حديث كرده است ، ديگرى مىگويد در عام الفتح متعه تحليل و تحريم شده ، چهارمى آن را در اوطاس نقل كرده است ، ده پانزده صورت مختلف در اين موضوع نقل شده است .\r\nنكته مهم در اينجا اين است كه در اين مسأله انگيزه مشترك براى جعل حديث براى راويان مختلف وجود دارد ، قصد تطهير خليفه دوم از سوى مريدان وى خود مىتواند سبب جعل اين احاديث باشد . « 1 »\r\n\r\n\r\n","description":"","footnote":"\r\n( 1 ) - ( توضيح بيشتر ) از شرايط خبر متواتر اين قيد براى راويان حديث ذكر شده است كه « يمتنع تواطئهم على الكذب » ، در تواتر لفظى كه همه راويان يك لفظ را نقل كرده‌اند ، در صورت كذب حديث ، بايد تمام راويان از كار يكديگر با خبر بوده تا حديثى را بعينه با الفاظ واحد جعل كرده باشند ، ولى در تواتر معنوى يا تواتر اجمالى چه بسا هيچ يك از راويان از تصميم ديگرى با خبر نباشد ، ولى انگيزه مشترك همه را به جعل حديث واداشته باشد .\r\n","page_name":" 6012 ","page_number":24},
  {"content":"\r\n\r\nاشكال ديگر به احاديث تحريم متعه ، انحصار راوى هر حادثه به يك نفر است ، مثلا در نقلى به امير المؤمنين نسبت داده‌اند كه پيامبر فرمود برو آن را در ميان مردم اعلان كن يا در حجة الوداع وارد شده كه پيامبر خود در بين ركن و مقام ايستاده تحريم متعه را اعلان كردند ، در حجه الوداع جماعت بسيار زيادى حضور داشته‌اند ، چگونه مىشود كه راوى حديث تنها يك نفر باشد ، انحصار راوى به يك نفر ، عادتاً نشان مىدهد كه حديث جعلى است . سيد مرتضى در كتاب ذريعه در بحث ما يعرف به كذب الخبر و به تبع وى شيخ طوسى در « عده » اشاره مىكند كه در برخى حوادث عادت اقتضاء مىكند كه شيوع يابد و اگر اشتهار نيافت و راوى منحصر به يك نفر بود ، اين امر دليل بر كذب روايت است ، در بحث ما هم اعلان پيامبر آن هم در حجه الوداع اقتضا مىكند كه خبر آن در ميان مردم شايع گردد ، وقتى راوى حديث تنها يك نفر است ، معلوم مىشود كه حديث ساختگى است ، خلاصه حديث تحريم متعه را نبايد با مسأله نقل يك ماجرا توسط چند نفر به گونه‌هاى مختلف مقايسه كرد .\r\n\r\n2 - اشاره به يك اشتباه در اسناد احاديث\r\nمرحوم ميرزا باقر شريف زاده « 1 » درباره روايتى با اين سند : محمد بن خلف القسطلانى عن الفريابى « 2 » عن ابان بن ابى حازم « 3 » عن ابى بكر بن حفص عن ابن عمر عن عمر مىگويد : اين طريق ضعيف است چون أبو بكر بن حفص كه نام وى اسماعيل بن\r\n\r\n\r\n","description":"","footnote":"\r\nدر مورد بحث ما چون الفاظ احاديث يكسان نيست ادعاى تواتر لفظى منتفى است ، تنها ادعاى تواتر معنوى يا اجمالى مىتواند مطرح باشد كه وجود انگيزه مشترك بر جعل حديث ، خود مانع حصول اطمينان از كثرت احاديث مىگردد .\r\n( 1 ) - ايشان همشيره زاده مرحوم آقاى گلپايگانى بوده و كتبى را تصحيح كرده و بر آنها حاشيه نگاشته كه از بهترين حواشى نگاشته شده بر كتب مىباشد ، ايشان بسيار فاضل و با استعداد و انديشمندى ارزشمند است ، در حواشى ايشان بر كنز العرفان نكات سودمند بسيار است ، از جمله در بحث عدالت صحابه مطالب جالبى را ذكر كرده است ، مطلب متن برگرفته از حواشى ايشان بر همين كتاب كنز العرفان مىباشد .\r\n( 2 ) - فِريابى يا فاريابى نسبت به فارياب مىباشد ، مراد از فريابى در اين سند محمد بن يوسف فريابى است .\r\n( 3 ) - وى ابان بن عبد الله بن ابى حازم بوده و عنوان فوق نسبت به جد است .\r\n","page_name":" 6013 ","page_number":25},
  {"content":"\r\n\r\nحفص مىباشد ، و به همراه پدرش تضعيف شده است . « 1 »\r\nولى اين مطلب اشتباه است ، در اسناد عامه دو نفر به نام أبو بكر بن حفص ديده مىشوند . يكى به نام عبد الله و ديگرى به نام اسماعيل ، اهل سنت بر وثاقت عبد الله بن حفص بن عمر بن سعد بن ابى وقاص اتفاق نظر دارند ، « 2 » وى كه برخى نام وى را همان كنيه‌اش دانسته‌اند در اين سند مراد است ، در ترجمه وى تصريح شده كه وى از عبد الله بن عمر روايت كرده و ابان بن عبد الله بجلى كه همان ابان بن ابى حازم است از وى روايت مىكند . « 3 »\r\nاما اسماعيل بن حفص بن عمر بن دينار متوفى 256 يا كمى قبل يا بعد آن بوده .\r\nطبقه وى با روايت از عبد الله بن عمر سازگار نيست ، چون ابن عمر در سال 71 يا 72 يا 73 وفات كرده ، اگر در زمان وفات وى اسماعيل بن حفص حدود 15 سال هم داشته باشد ، بايد 200 سال عمر كرده باشد كه مطمئنا چنين نيست .\r\nبنابراين به سند حديث فوق بر طبق مبانى اهل سنت نمىتوان اشكال كرد .\r\n\r\n3 - اشكالات احاديث تحريم متعه\r\nاولًا : حديث تحريم متعه با حديث مستفيض از عمر معارض است كه وى مىگفت كه متعه حج و متعه نساء « كانتا فى زمن النبى و انا احرمهما » هيچ سخنى از تحريم متعه در زمان پيامبر به ميان نيامده ، ظاهر كالنص آن اين است كه در زمان پيامبر تحريم نشده است .\r\n\r\n\r\n","description":"","footnote":"\r\n( 1 ) - ابن ابى حاتم درباره وى از پدرش نقل مىكند : كتبت عنه و عن أبيه ، و كان ابوه يكذب ، و هو بخلاف أبيه ، قلت : لا بأس به قال : لا يمكننى ان اقول : لا بأس به ( الجرح و التعديل ، ج 1 ، ص 164 ) و به نقل از وى در تهذيب الكمال ، ج 3 ، ص 63 .\r\n( 2 ) - ر . ك . تهذيب الكمال ، ج 14 ، ص 424 ( حاشيه )\r\n( 3 ) - تهذيب الكمال ، ج 14 ، ص 423 و 424 و نيز ج 2 ، ص 140 .\r\n","page_name":" 6014 ","page_number":26},
  {"content":"\r\n\r\nثانياً : حديث مسلمى كه با اسناد بسيار نقل شده حديث ثقلين است كه با روايت فوق نمىسازد ، در نقل‌هاى حديث ثقلين غالبا از كتاب و عترت سخن گفته شده ، برخى هم با عبارت كتاب و سنت نقل كرده‌اند ، البته هر دوى اين نقل‌ها با روش خليفه دوم كه بر مبناى « حسبنا كتاب الله » استوار بوده ناسازگار است ، به هر حال اگر تعبير كتاب و سنت هم درست باشد ، بايد با توجه به اكثر نقل‌ها كه كتاب و عترت را مدار امت قرار داده آن را چنين معنا كرد كه مبين سنت همچون مبين كتاب ، عترت مىباشد و سنتى كه از راه ديگرى به دست آيد انحراف و ضلالت است .\r\nبارى با توجه به اتفاق اهل بيت و عترت پيامبر بر حليت متعه ، احاديث تحريم متعه بىاعتبار است .\r\n\r\nج - تمسك به اجماع بر تحريم متعه\r\nدر تشييد المطاعن « 1 » از برخى اهل سنت نقل مىكند كه حديث تحريم متعه از سوى عمر كه جزو مطاعن عمر شمرده شده خود از مناقب عمر است ، چون تحريم متعه را برخى از پيامبر شنيدند ، برخى ديگر آن را از پيامبر نشنيدند ، برخى هم شنيدند ولى آن را تأويل كردند ، عمر نهى پيامبر را به مردم ابلاغ كرده و در نتيجه اختلاف بين امت از بين رفت و وحدت به وجود آمد .\r\n\r\n1 - پاسخ به ادعاى اجماع بر تحريم متعه\r\nاولًا : اين ادعا كه برخى تحريم متعه را نشنيدند يا شنيده‌اند و تأويل كردند ، ادعاى نادرستى است ، وقتى حضرت امير ، عبد الله بن عباس ، ابو سعيد خدرى ، عبد الله بن مسعود ، معاويه بن ابى سفيان و بيش از پنجاه نفر كه بسيارى از صحابه و تابعين بودند حليت متعه را باقى دانسته‌اند ، چگونه مىتوان پذيرفت كه پيامبر تحريم متعه را كه به منظور ابلاغ به مردم بيان داشته ، اين همه از بزرگان آن را نشنيده يا شنيده و تأويل كرده و تنها يك نفر يعنى عمر آن را شنيده باشد .\r\nثانياً : اين سخن كه پس از نهى عمر ، مسأله اجماعى گرديد ، نارواست ، اين چه اجماعى است كه عيون صحابه و تابعين با آن مخالفت كرده‌اند ، يكى از كسانى كه به\r\n\r\n\r\n","description":"","footnote":"\r\n( 1 ) - ( توضيح بيشتر ) اين كتاب كه تأليف مرحوم سيد محمد قلى كشورى پدر مرحوم مير حامد حسين است در رد باب هشتم ( باب مطاعن ) از تحفه اثنا عشريه تأليف عبد العزيز دهلوى نگارش يافته است .\r\n","page_name":" 6015 ","page_number":27},
  {"content":"\r\n\r\nحليت متعه فتوا داده و خود نيز هفتاد الى نود زن را متعه كرده عبد الملك بن عبد العزيز بن جريح است كه از ائمه حديث مهم اهل سنت است .\r\nثالثاً : اجماعى حجت است كه اهل بيت و عترت در آن باشند ، اهل بيت همگى بر حليت متعه اتفاق نظر دارند ، پس مىتوان گفت كه اجماع حجت كه اجماع كاشف از قول معصوم است بر حليت متعه مىباشد .\r\n\r\n2 - نتيجه بحث\r\nدر اصل حليت متعه ترديدى نيست ، بايد در شرايط صيغه متعه و ساير احكام مربوط به آن بحث كرد .\r\n« * و السلام * »\r\n\r\n","description":"","footnote":"","page_name":" 6016 ","page_number":28},
  {"content":"\r\n\r\n\r\n31 / 6 / 1383 سه‌شنبه درس شمارهء ( 674 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nكلام در مشروعيت متعه و صيغه آن و اركان آن بود . در اول اين درس به اطلاق زوجه بر متمتع بها در كلام پيامبر اكرم صلى الله عليه و آله اشاره شده و استدلال اهل سنت به آيه  إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ  بر عدم مشروعيت متعه ابطال شده است . سپس در توجيه روايتى در باب متعه بر آمده و دو احتمال در آن بيان شده و سپس يكى از دو احتمال در معناى آن تقويت شده است و در نهايت چندين فرع از فروعات مسائل متعه مطرح گرديده است .\r\n* * * \r\n1 - استدراك از گذشته اطلاق تزوج بر متعه\r\nدر رابطه با اصل حليت متعه مطلبى فراموش شد بيان شود و آن مطلب اين است كه اهل سنت به آيه   « وَ الَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ » *   « 1 » تمسك كرده و گفته‌اند مستفاد از اين آيه اين است كه متعه حلال نيست ، زيرا متمتع بها زوجه نيست . در كنز العرفان و كتب سابق ، از اين استدلال جواب داده شده كه در زمان پيامبر گرامى اسلام صلى الله عليه و آله لااقل در برهه‌اى از زمان متعه حلال بوده و پيامبر اكرم صلى الله عليه و آله آن را حلال شمرده‌اند و در كلام پيامبر اسلام و كلام راوى بر متعه ، اطلاق تزوج و زوجيت شده همانطور كه بر زن متمتع بها اطلاق زوجه شده است ، پس در\r\n\r\n\r\n","description":"","footnote":"\r\n( 1 ) - مؤمنون ، 5 ؛ معارج ، 29 .\r\n","page_name":" 6017 ","page_number":29},
  {"content":"\r\n\r\nزمان حليت متعه ، بر متمتع بها زوجه اطلاق شده است و بعد از اين زمان نمىتوان به استناد به آيه به ادعاى عدم زوجيت ، عدم حليت متعه را ثابت كرد بلكه بايد نفى مشروعيت اثبات شود تا به وسيله نفى مشروعيت ، نفى زوجه بودن استنتاج شود .\r\nدر كنز العرفان « 1 » گويد : در كلام راوى تعبير « تزوجت » وجود دارد و در كتب ديگر در كلام پيامبر اكرم صلى الله عليه و آله نيز زوجيت تعبير شده است .\r\n\r\n2 - تتمه‌اى از بحث صيغه متعه در بررسى مفاد روايت عبد الرحمن بن كثير « 2 »\r\nدر كتاب النكاح روايتى نقل شده كه مفاد آن مورد بحث قرار گرفته است . اين روايت را سابقا مورد بررسى قرار داديم ، ولى يك مطلبى كه در سابق بحث نكرديم را در اين جلسه بيان مىكنيم .\r\nصاحب جواهر سند روايت را تلخيص كرده مىفرمايد : خبر نوح بن شعيب عن على عن عمه عن أبى عبد الله عليه السلام « 3 » ، اصل سند چنين است : « نوح بن شعيب عن على بن حسان عن عبد الرحمن بن كثير » ايشان عبارت سند را تغيير داده و به جاى « عن على بن حسان » ، « عن على » گفته و به جاى « عن عبد الرحمن بن كثير » ، عن عمه گفته است ، چون او عموى على بن حسان است .\r\nعن ابى عبد الله عليه السلام قال : جاءت امرأة الى عمر فقالت : انّى زنيت فطهرنى فأمر بها أن ترجم فأخبر بذلك امير المؤمنين عليه السلام فقال : كيف زنيت قالت : مررت فى البادية فاصابنى عطش شديد فاستقيت أعرابيا فأبى ان يسقينى الا أن أمكنه من نفسى فقال امير المؤمنين عليه السلام تزويج و رب الكعبة « 4 » حال بايد ببينيم كه اين روايت را چگونه معنا كنيم ؟\r\n\r\n\r\n","description":"","footnote":"\r\n( 1 ) - كنز العرفان ، للفاضل المقداد .\r\n( 2 ) - در جلسه قبل وعده داديم كه در جلسه آينده درباره صيغه متعه سخن بگوييم و بعدا معلوم شد كه در اين باره قبل از تعطيلات بحث كرده‌ايم و به مسأله مهر در باب متعه رسيده بوديم ، لكن در ارتباط با صيغه متعه تتمه‌اى را ذكر مىكنيم .\r\n( 3 ) - جواهر الكلام ، 30 / 153 .\r\n( 4 ) - وسائل الشيعة ، كتاب النكاح ، باب 21 من ابواب المتعة ، حديث 8 نقلا عن الكافى .\r\n","page_name":" 6018 ","page_number":30},
  {"content":"\r\n\r\n\r\n3 - نقل قضيه به روايتى ديگر :\r\nاين روايت به صورت ديگرى و با سند ديگرى در كتاب الحدود نقل شده است و آن روايت چنين است :\r\nمحمد بن أحمد بن يحيى عن على بن السندى عن محمد بن عمرو بن سعيد عن بعض اصحابنا كه در ذيل اين روايت حضرت مىفرمايد : هذه التى قال الله عزّ و جلّ :  « فَمَنِ اضْطُرَّ غَيْرَ باغٍ وَ لا عادٍ » *  هذه غير باغية و لا عادية اليه فخل سبيلها فقال عمر لو لا على لهلك عمر « 1 »\r\nدر اين نقل حضرت امير عليه السلام زن را به خاطر مضطر بودن معذور دانسته‌اند . اين نقل در كتب عامه « 2 » و كتاب الغدير « 3 » نيز آمده است . لكن مختصر تفاوتى در متن دارد .\r\n\r\n4 - اقوال و احتمالات در معناى روايت :\r\nاحتمال اول : مرحوم فيض در وافى مىفرمايد : هر دو روايت در جاى خودش درست است . هم عنوان زوجيت بر اين قضيه منطبق است و هم ادله اضطرار مصحح عمل آن زن است . لكن وقتى حضرت مىخواهند عمر را قانع كنند به آيه اضطرار استدلال كرده‌اند ولى به اهل بيت و خواص خودشان فرموده‌اند كه اين مورد ، تزويج است . تعبير « تزويج و رب الكعبة » را به عمر نفرموده‌اند . ايشان گويد :\r\nاين قضيه ، متعه بوده است و اركان متعه اين است كه اولًا مهر داشته باشد و مهر اين متعه همان آبى است كه زن طلب كرده و ثانياً مدت داشته باشد و مدتش همان مقدارى است كه يك مرتبه مباشرت و استمتاع طول مىكشد و امكان تحقق پيدا مىكند و ثالثاً لفظ دال بر نكاح نيز باشد كه اين نيز وجود داشته است و رابعاً رضايت طرفين موجود باشد كه اين شرط نيز بوده پس تمام اركان اربعة متعه فراهم بوده و اشكالى در تحقق متعه وجود نداشته است . « 4 »\r\n\r\n\r\n","description":"","footnote":"\r\n( 1 ) - وسائل الشيعة ، باب 18 من ابواب حد الزنا ، حديث 7 نقلا عن التهذيب : 1 / 49 ، حديث 186 و الفقيه 4 / 25 .\r\n( 2 ) -\r\n( 3 ) - الغدير .\r\n( 4 ) - الوافى .\r\n","page_name":" 6019 ","page_number":31},
  {"content":"\r\n\r\nمرحوم كلينى كه اين روايت را در باب نوادر از متعه نقل كرده « 1 » و همچنين صاحب وافى و صاحب وسائل و صاحب حدائق « 2 » عمل انجام شده را مصداق متعه دانسته‌اند .\r\nاحتمال دوم : صاحب جواهر ديدگاه اول را مورد مناقشه قرار داده و مىفرمايد :\r\n« پرداخت پول يا آب دادن و مانند آن و راضى شدن به مباشرت از اركان متعه نيست .\r\nتمام كارهاى خلاف عفت كه انجام مىشود نيز اين دو ويژگى را دارد . براى تحقق متعه بايد انشاء زوجيت شده باشد كه اين ويژگى در مورد اين روايت وجود ندارد .\r\nبنابراين تعبير « تزويج و رب الكعبة » در روايت را بايد بر اين معنا حمل كرد كه اين عمل حكم تزويج را دارد و براى مضطر مانند تزويج براى مختار حلال مىباشد و به ساير احكام تزويج نظر ندارد و فقط در عدم جريان حد و عقوبت دنيوى و اخروى مانند تزويج است » « 3 » اين معنا را مرحوم مجلسى نيز اختيار كرده است ، تا اين مقدار را سابقا نيز بيان كرديم .\r\n\r\n5 - تقريبى براى كلام صاحب وافى ( دو اطلاق تكوينى و تشريعى براى برخى از كلمات )\r\nبراى تقريب احتمال اول كه مختار صاحب وافى و غير ايشان است مىتوان گفت كه براى برخى الفاظ دو مصداق حقيقى و اعتبارى وجود دارد . مثلا فرض كنيد كه فلان مطلب ممكن است يا نه ؟ مراد از لفظ امكان گاهى امكان تكوينى است و گاهى مراد امكان اعتبارى تشريعى است . همچنين كلمه جواز در مقام تكوين و تشريع استعمال مىشود . همچنين كلمه ملكيت و سلطنت و قدرت در دو مقام به كار مىرود . تمكين نيز از همين قبيل است و به نظر مىرسد كه صاحب وافى و غير او\r\n\r\n\r\n","description":"","footnote":"\r\n( 1 ) - الكافى .\r\n( 2 ) - الحدائق الناضرة .\r\n( 3 ) - جواهر الكلام 30 / 154 - 153 .\r\n","page_name":" 6020 ","page_number":32},
  {"content":"\r\n\r\nمرادشان اين است كه لفظ تمكين داراى دو اطلاق تكوينى و تشريعى است . البته تمكين قانونى و تشريعى مقدمه رسيدن به تمكين است . اينها مىخواهند بگويند كه حمل تزويج در روايت شريفه بر تزويج تنزيلى و حكمى خلاف ظاهر است ، زيرا تزويج تنزيلى واقعا تزويج نيست . از اين رو حمل تزويج در روايت بر تزويج تنزيلى ارتكاب خلاف ظاهر است و در اينجا وجهى براى ارتكاب خلاف ظاهر وجود ندارد . بلكه ما تمكين در « امكّنه من نفسى » را بر تمكين قانونى و مشروع كه همان تمكين اعتبارى است حمل مىكنيم و مىگوييم : مراد اعرابى اين بوده كه بيا ازدواج كنيم . بنابراين لفظ دال بر انشاء زوجيت و ايجاب و قبول از طرفين صادر شده است .\r\nان قلت : خود زن به زنا اقرار كرده است . و با وجود اين اقرار چگونه ما تمكين را بر تمكين قانونى حمل كنيم ؟\r\nقلت : چون عمر متعه را تحريم كرده بود زن خيال مىكرده كه اين عمل زناست .\r\nچون عمر متعه را زنا قلمداد مىكرد و حكم رجم بر آن مقرر كرده بود و از اين رو وقتى زن نزد او آمد و گفت : « طهرنى » حكم رجم را براى او صادر كرد . و ما اين مطلب را بحث كرديم كه اگر خود شخص خيال كند كه عمل متعه زناست ولى واقعا طبق قوانين صحيح باشد آن عمل مصداق زنا نيست .\r\nبه هر حال اينها روايت را اين گونه معنا كرده‌اند .\r\n\r\n6 - مناقشه در اين تقريب\r\nلكن بايد ديد كه متفاهم عرفى از اين جمله چيست ؟ درست است كه احيانا به تمكين اعتبارى ، تمكين اطلاق مىشود ، ولى اراده شدن اين معنا در مورد روايت بسيار خلاف ظاهر است ، زيرا طرف اين زن يك عرب بيابانى بوده كه نه از مسائل و احكام و شروط نكاح آگاهى داشته و نه به حلال و حرام آن كارى داشته است و تنها يك چيز مد نظر او بوده و آن اينكه به كام دل خود برسد و از ظاهر روايت نيز همين مطلب استفاده مىشود . بنابراين حمل تمكين در روايت بر تمكين اعتبارى شرعى بعيد است و بايد تزويج وارد در روايت را بر تزويج تنزيلى حمل كنيم .\r\n\r\n","description":"","footnote":"","page_name":" 6021 ","page_number":33},
  {"content":"\r\n\r\nمؤيد اين مطلب اين است كه در ارشاد شيخ مفيد هست كه اين زن شوهر داشته « 1 » و زن شوهردار نمىتواند متعه ديگرى شود . پس اينكه حضرت فرموده‌اند : كه اين تزويج است معناى تزويج تنزيلى و حكمى را اراده نموده‌اند . و اين همان معنايى است كه مرحوم مجلسى و صاحب جواهر قائل شده‌اند و مراد از « أمكنه من نفسى » همان تمكين تكوينى است .\r\n\r\n7 - فروع ثلاثة\r\nصاحب شرايع سه فرع مطرح كرده است .\r\nالاول : اذا أسلم المشرك و عنده كتابية بالعقد المنقطع كان عقدها ثابتاً « 2 »\r\nدر ثبوت عقد كتابيه در اين فرع اشكالى نيست ، زيرا ابتداءً نيز عقد موقت با زن كتابيه جايز است و بر اين مطلب قريب به اتفاق و اجماع قائم است . بنابراين حتى اگر مردى ده زن انقطاعى كتابيه داشت سپس اسلام آورد ، با اسلام مرد تمام آنها به زوجيت او باقى مىمانند زيرا در متعه ، حد و اندازه‌اى وجود ندارد ولى اگر زن مسلمان شد و شوهر مشرك باشد در اين صورت زن كه مسلمان مىشود بايد عده نگه دارد و بايد صبر كند اگر مرد هم در عده و قبل از انقضاء مدت متعه مسلمان شد آن زن همسر اوست و اگر مسلمان نشد از زوجيت او خارج مىشود ، چون زن مسلمان هرگز نمىتواند همسر كافر باشد . و اين مطالب قبلا به تفصيل گذشت .\r\nالثانى : « لو كانت غير كتابية فأسلم أحدهما بعد الدخول وقف الفسخ على انقضاء العدة\r\n[ اگر زن غير كتابيه بود چون مسلمان نمىتواند زن غير كتابيه بگيرد هر كدام مسلمان شدند اگر قبل از انقضاء مدت متعه و قبل از انقضاء عده ، طرف ديگر نيز مسلمان شد عقد باقى است ولى اگر هر كدام از دو مدت متعه و عده تمام شود و بعدا طرف ديگر مسلمان شود ، عقد سابق باقى نيست . 
  ] فأسلم احدهما بعد الدخول وقف الفسخ على انقضاء العدة و تبين منه بانقضاء الاجل أو خروج العدة فأيهما حصل قبل\r\n\r\n\r\n","description":"","footnote":"\r\n( 1 ) - ارشاد مفيد .\r\n( 2 ) - جواهر الكلام ، 30 / 161 .\r\n","page_name":" 6022 ","page_number":34},
  {"content":"\r\n\r\nاسلامه انفسخ به النكاح »\r\n[ تا اينجا عبارت شرايع است و مراد آن معلوم است كه اگر مدت متعه تمام شد يا عده تمام شد و ديگرى مسلمان نشده بود نكاح منفسخ مىشود . لكن از اينجا به بعد صاحب جواهر مطلبى را زياد كرده كه مراد آن معلوم نيست . مىفرمايد : 
  ] على نحو ما سمعته فى الكتابية لما سمعته سابقا من أنه و ان كان لا يجوز للمسلم التزويج به غير الكتابية لكن اذا اسلم عنها جرى عليها حكم الكتابية للفرق بين الابتداء و الاستدامة كما تقدم الكلام فيه « 1 »\r\nايشان مىفرمايد : درست است كه مسلمان ابتداءً غير كتابيه را نمىتواند بگيرد ولى استدامةً اشكالى ندارد كه زن غير كتابيه همسر مرد مسلمان شده باشد و در اين صورت مانند كتابيه است .\r\nمراد از اين عبارت چيست ؟ كتابيه براى هميشه زن اوست ولى غير كتابيه اگر قبل از انقضاء عده و قبل از انقضاء مدت متعه مسلمان نشود زوجه مرد مسلمان شده نخواهد بود . مرحوم محقق در متن شرايع فرمود : در غير كتابيه طرف ديگر در عده و در مدت متعه بايد مسلمان شود تا عقد باقى بماند اما در كتابيه لازم نيست مسلمان شود . معناى اين عبارت صاحب جواهر روشن نيست و بايد با توجيهى با تكلف معناى آن را درست كرد . بحث بعدى مهر متعه است كه در جلسه آينده به بررسى آن مىپردازيم . انشاء الله تعالى .\r\n« * و السلام * »\r\n\r\n\r\n","description":"","footnote":"\r\n( 1 ) - جواهر الكلام ، 30 / 161 .\r\n","page_name":" 6023 ","page_number":35},
  {"content":"\r\n\r\n\r\n1 / 7 / 1383 چهارشنبه درس شمارهء ( 675 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا روايت عبد الرحمن بن كثير از حيث سند مورد بررسى قرار گرفته ، سپس توضيحات مختصرى درباره اركان عقد متعه داده خواهد شد .\r\n* * * \r\nالف ) ذكر دو نكته راجع به عقد متعه\r\n\r\n1 - نكته اول : ( بررسى سندى روايت عبد الرحمن بن كثير )\r\nپيرامون سند حديثى كه راجع به قضاء امير المؤمنين عليه السلام درباره حكم عمر ، خوانده شد بحث مختصرى لازم است ، كه مناسب اين است كه قبل از ورود به مباحث مهور آن را ذكر كنيم .\r\nروايتى كه در آن ، قضيه مراجعه زنى به عمر مطرح بود و زن معتقد به اين بود كه مرتكب زنا شده است و عمر حكم رجم را صادر كرده بود . اما وقتى به حضرت امير عليه السلام مراجعه شد ، امام عليه السلام شرح ماجرا را خواستار شدند و زن گفت كه به خاطر نجات از عطش شديد بنابر درخواست يك عرب اين عمل را انجام داده است و امام عليه السلام نيز فرمودند كه اين عمل زنا محسوب نمىشود .\r\nدر بين فقهاى ما اختلافى در اينكه مفاد حديث صحيح بوده و عمل زنا محسوب نمىشود وجود ندارد منتها بحث در اين است كه چون بر طبق بعضى از نقل‌ها جواب امام عليه السلام اين است « تزويج و رب الكعبة » و با توجه به اينكه صرف رضايت\r\n\r\n","description":"","footnote":"","page_name":" 6024 ","page_number":36},
  {"content":"\r\n\r\nباطنى در عقد متعه كافى نيست بلكه نيازمند به انشاء است . جواب امام عليه السلام چگونه بايد توجيه شود ؟ « 1 »\r\nدرباره مفاد اين حديث سال گذشته و در جلسات قبلى بحث كرديم .\r\nاما از نظر سندى اين روايت در كتاب النكاح به طور مسند نقل شده است . « . . . نوح بن شعيب ، عن على بن حسان عن « 2 » عبد الرحمن بن كثير عن ابى عبد الله عليه السلام الحديث « 3 » »\r\nدرباره « نوح بن شعيب » توثيقى در كتب ذكر نشده و اجلاء نيز از او اكثار روايت نكرده‌اند .\r\nاما راجع به « على بن حسان » نجاشى چنين مىنويسد « على بن حسان بن كثير الهاشمى مولى عباس بن محمد بن على بن عبد الله بن العباس ، ضعيف جدا . ذكره بعض اصحابنا فى الغلاة ، فاسد الاعتقاد ، له كتاب تفسير الباطن ، تخليط كله « 4 » »\r\nابن غضائرى درباره او مىگويد « على بن حسان بن كثير مولى ابى جعفر الباقر عليه السلام أبو الحسن روى عن عمه عبد الرحمن غال ضعيف ، رأيت له كتابا سماه الباطن لا يتعلق من الاسلام بسبب و لا يروى الا عن عمه . . . « 5 » »\r\nكشى هم نسبت به او مىنويسد « قال محمد بن مسعود ، سألت على بن الحسن بن على بن فضال عن على بن حسان ، قال : عن أيهما سألت ؟ اما الواسطى فهو ثقة و اما الذي عندنا - يشير الى على بن حسان الهاشمى - فإنه يروى عن عمه عبد الرحمن بن كثير ، فهو كذاب واقفى\r\n\r\n\r\n","description":"","footnote":"\r\n( 1 ) - ان قلت : آيا بنابر صحت نكاح معاطاتى نمىتوان صرف رضايت باطنى را كافى دانست ؟\r\nاستاد مد ظله : خير معناى نكاح معاطاتى اين نيست كه عقد بدون انشاء صورت گرفته است بلكه كسانى كه قائل به صحت اين نحوه از نكاح هستند مىگويند نكاح معاطاتى اين است كه به واسطه يك عمل صحيح شرعى قصد انشاء عقد شود مثل اينكه پدر دختر يا خود آن دست او را در حالى كه دستكش در دست دارد در دست زوج بگذارد و امثال اين موارد اما اگر عمل مذكور عملى محرم باشد مثل مباشرت يا لمس بدن ، اين قطعا جاير نيست .\r\n( 2 ) - استاد مد ظله : در جواهر تعبير اين است : نوح بن شعيب عن على عن عمه عن ابى عبد الله عليه السلام . جواهر الكلام ، 30 / 153 .\r\n( 3 ) - الوسائل ، باب 21 من ابواب المتعة ، ج 8 .\r\n( 4 ) - رجال النجاشى ، الرقم 660 .\r\n( 5 ) - معجم رجال الحديث ذيل عنوان « على بن حسان بن كثير »\r\n","page_name":" 6025 ","page_number":37},
  {"content":"\r\n\r\nايضا لم يدرك أبا الحسن موسى عليه السلام « 1 » »\r\nتعبير نجاشى درباره « عبد الرحمن بن كثير » نيز اين است « عبد الرحمن بن كثير الهاشمى مولى عباس بن محمد بن على بن عبد الله بن العباس ، كان ضعيفا غمز اصحابنا عليه و قالوا : كان يضع الحديث . . . » « 2 »\r\nهمان طورى كه ملاحظه شد سند حديث بسيار ضعيف است و لذا با اين وجود بعيد نيست كه نقل صحيح روايت همان نقلى باشد كه در كتاب الحدود مرسلا نقل شده است كه طبق آن نقل ، جمله « تزويج و رب الكعبة » نيز در روايت نيامده است ، بلكه به جاى آن اين تعبير از امام عليه السلام آمده است « هذه التى قال الله عزّ و جلّ  « فَمَنِ اضْطُرَّ غَيْرَ باغٍ وَ لا عادٍ » *  هذه غير باغية و لا عادية » « 3 » يعنى جواز مباشرت آن زن از باب اضطرار بوده است و بر اين اساس هيچ اشكالى در مضمون حديث وجود نخواهد داشت .\r\n\r\n2 - نكته دوم ( عدم لزوم ايجاب و قبول در عقد نكاح و جواز اكتفاء به دو ايجاب )\r\nنكته ديگرى كه راجع به مباحث عقد متعه است اين است كه معمولا آقايان چنين مىگويند كه در عقد متعه نياز به دو صيغه « ايجاب » و « قبول » است . به نظر ما - چنانچه در مباحث گذشته مفصلا مورد بحث قرار داديم - اجراى عقد نكاح حتى در مورد عقد دائم نيز دليلى بر لزوم دو انشاء به اين صورت كه يكى اصلى و « ايجاب » باشد و ديگرى فرع آن و « قبول » باشد نداريم بلكه مىتوان عقد نكاح را به صورت دو انشاء اصلى صحيح دانست به اين صورت كه زن بگويد « من تو را به همسرى خود انتخاب كردم » و مرد نيز عين همين جمله را بگويد و از هر دو رضايت باطنى آنها كشف شود ، بلكه حتى در مواردى انشاء واحد كافى است مثل وكيل و ولى\r\n\r\n\r\n","description":"","footnote":"\r\n( 1 ) - معجم رجال الحديث ذيل عنوان « على بن حسان بن كثير »\r\n( 2 ) - رجال النجاشى ، الرقم 621 .\r\n( 3 ) -\r\n","page_name":" 6026 ","page_number":38},
  {"content":"\r\n\r\nطرفين .\r\nبله در عقد بيع چون يكى از طرفين بايع و طرف ديگر مشترى است و فرق بين آنها اين است كه بايع تمليك العين يا منفعت مىكند و مشترى اين تمليك او را مىپذيرد پس در واقع ، بايع اصل و مشترى فرع او است لذا در آنجا دو صيغه « ايجاب » و « قبول » معتبر است . اما در باب نكاح دليلى بر اصل بودن يك طرف و فرع بدون ديگرى نداريم .\r\n\r\nب ) شرطيت مهر در عقد متعه\r\nعبارت شرايع : و اما المهر فهو شرط فى عقد المتعة خاصة و يبطل بفواته العقد\r\nيكى از امورى كه در عقد متعه جزء اركان عقد محسوب مىشود بدين معنا كه بدون آن ، عقد متعه باطل است « تعيين مهر » است . در هر عقدى اركان آن عقد بايد معين شوند مثلا در باب بيع عوض و معوض از اركان بيع به شمار مىروند و لذا مىبايست كه در عقد تعيين شوند اما مالكين از اركان نيستند و لذا تعيين آنها لزومى ندارد . در عقد دائم نيز طرفين جزء اركان‌اند ولى مهر از اركان نيست . ولى در عقد متعه همان طورى كه از خود استمتاع معلوم است ، اساس عقد همسر بودن نيست بلكه انتخاب همسر مقدمه براى استمتاع است ، لذا عقد متعه از جهتى شبيه اجاره است كه بايد مثمن معلوم شود تا اجرتى كه در مقابل آن قرار مىگيرد نيز تعيين شود .\r\nبنابراين ، تعيين مهر در عقد متعه همان طورى كه مقتضاى قواعد است ، مستفاد از روايات نيز هست . در روايات آمده است كه « لا تكون متعة الا بأمرين : بأجل مسمى و أجر مسمى » « 1 »\r\n\r\n1 - مملوكيت و معلوميت مهر\r\nعبارت شرايع : و يشترط فيه أن يكون مملوكا و معلوما اما بالكيل او الوزن او المشاهدة او الوصف\r\nكلام صاحب جواهر : يكى از شرايط مهريه اين است كه مملوك باشد . صاحب جواهر در مقام شرح مملوكيت مهريه چنين مىفرمايد : « و يشترط فيه حيث يكون عينا\r\n\r\n\r\n","description":"","footnote":"\r\n( 1 ) - الوسائل ، باب 7 من ابواب المتعة ، ح 1 .\r\n","page_name":" 6027 ","page_number":39},
  {"content":"\r\n\r\nأن يكون مملوكا للمتمتع ، فلو كان غير مملوك كالخمر و الخنزير او لغير العاقد لم يصح\r\nايشان علاوه بر تفسير مملوكيت به اينكه از امورى كه قابليت ملكيت را داشته باشند ، اين مملوكيت را در وقتى كه مهريه از عيون باشد مقيد به اين مىكند كه مهريه مملوك متمتع باشد .\r\nتوضيح كلام ايشان اين است كه : در باب بيع چون عوض و معوض ركن عقداند ولى مالكين از اركان نمىباشند ، بنابراين مسأله بيع فضولى مطرح است به اين صورت كه زيد با مال عمرو براى خودش معامله‌اى انجام مىدهد و وقتى عمرو آن را اجازه كند معامله صحيح است ، پس در باب بيع عقد فضولى براى غير مالك مال نيز صحيح است چرا كه عمده نقل و انتقال عوض و معوض است ، اما در باب نكاح چون طرفين عقد از اركان آن محسوب مىشوند ، لذا تعيين آنها نيز در عقد لازم است . بنابراين ، عقد نكاح به صورت فضولى ، آن هم براى غير مالك صحيح نيست يعنى صحيح نيست كه عمرو با مال زيد براى خود ازدواجى انجام دهد و صحت آن منوط به اجازه زيد باشد . بله در باب نكاح ، عقد فضولى براى صاحب مال صحيح است .\r\nو بالجمله حاصل كلام صاحب جواهر اين است كه در معاوضات ، عوض بايد جايگزين معوض شود و چون نكاح نيز شبه معاوضه‌اى بين مهريه و بضع است پس بضع در مقابل مهريه قرار مىگيرد و منتها چون تعيين زوجين نيز لازم است مهريه نمىتواند از مال غير عاقد باشد .\r\nآنگاه صاحب جواهر خود اشكالى به اين حرف دارد و آن اين است كه در خصوص باب نكاح دليلى بر اعتبار ملكيت بدين نحوى كه بيان شد كه حتما مهريه مال عاقد باشد نداريم بلكه مقتضاى اطلاق ادله خلاف آن است پس همانا معتبر در مهريه اين است كه از امورى كه قابل ملكيت نيستند نظير خمر و خنزير نباشد .\r\n\r\n","description":"","footnote":"","page_name":" 6028 ","page_number":40},
  {"content":"\r\n\r\n\r\n2 - نقد استاد مد ظله نسبت به گفتار صاحب جواهر\r\nدر مورد كلام صاحب جواهر نكاتى قابل ملاحظه است كه آنچه در اين جلسه فقط بدان اشاره مىكنيم ناظر به اشكالى است كه ايشان به تقريب فوق مبنى بر اعتبار ملكيت مهر براى متمتع داشتند .\r\nبه نظر ما اصل اعتبار چنين چيزى حتى در باب بيع و ساير معاوضات غير باب نكاح نيز لزومى ندارد .\r\nاما در باب نكاح كه مورد اشكال صاحب جواهر هم بود واضح است و اساسا از روايات مختلف كه در باب تزويج صغيرى كه فاقد مال است وارد شده و مهريه او را به عهده پدرش قرار داده است معلوم مىشود لزومى ندارد كه مهريه از مال عاقد باشد و احتمال اينكه در اين موارد ابتداء مال از ملك پدر خارج شده و به ملكيت صغير در مىآيد . آنگاه مهر واقع مىشود منتفى است ، اما در ساير معاوضات و از جمله آنها عقد بيع نيز به نظر ما دليلى بر شرط مذكور نيست . عمده دليل بر اين معاوضات بناء و سيره عقلا است و در سيره عقلا اين طور نيست كه پدرى كه براى فرزند خود كالايى خريدارى مىكند ابتداء مال را از ملك خود خارج كرده و به ملك فرزندش در مىآورد . آنگاه ، فرزندش با مال خودش خريدارى مىكند . و اساسا معناى معاوضه ، اختصاصى به اين صورت ندارد بلكه معاوضه در مقابل تمليك مجانى است . وقتى تمليك مجانى نباشد و لو به اين صورت كه شخصى چيزى را تمليك ديگرى مىكند در مقابل اينكه شخص ديگرى غير از مشترى عوض آن را بپردازد در اين مورد هم معاوضه صادق است . و بر فرض تنزل و عدم صدق اسم معاوضه ، ما اصرار بر صدق اين عنوان بر بيع و مانند آن نداريم و اگر قرار باشد كه معاوضه اختصاص به صورتى داشته باشد كه عوض ملك مشترى باشد مىگوييم بيع معاوضه نيست . « * و السلام * »\r\n\r\n","description":"","footnote":"","page_name":" 6029 ","page_number":41},
  {"content":"\r\n\r\n\r\n4 / 7 / 1383 شنبه درس شمارهء ( 676 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه به ركنيت ذكر مهر در عقد متعه پرداخته و تعدادى از روايات را به عنوان مستند مورد بررسى دلالى و سندى قرار مىدهند و نتيجه مىگيرند كه از منظر روايات مىتوان اثبات نمود كه ذكر مهر در عقد متعه به عنوان ركن آن لازم است سپس به نظر صاحب شرايع مبنى بر لزوم مملوك بودن مهريه پرداخته و پس از ذكر نظر صاحب جواهر در اين مسأله ، بيان مىفرمايند كه مهريه يا بايد مملوك باشد - اگر از اعيان خارجى يا از منافع و اعمال ديگران باشد - و يا صلاحيت به ذمه درآمدن براى زوج را داشته باشد مثل آنكه از منافع و اعمال شخص زوج باشد .\r\n* * * \r\nالف - ركنيت ذكر مهر در عقد متعه\r\nدر مباحث گذشته بيان شد كه يكى از اركان عقد متعه ، ذكر مهر است . در عقد دائم نيز مهر و اجرت وجود دارد اما تعيين و تسميه آن در عقد ، لازم نيست ، بر خلاف عقد متعه كه ذكر مقدار مهر در آن لازم مىباشد و عقد متعه بدون آن صحيح نمىباشد .\r\n\r\n","description":"","footnote":"","page_name":" 6030 ","page_number":42},
  {"content":"\r\n\r\n\r\nادله ركنيت ذكر مهر در عقد متعه\r\n\r\n1 - صحيحه زراره\r\nعمده دليل بر ركن بودن ذكر مهر در عقد متعه - چنانچه در جواهر « 1 » و كتب ديگر نيز آمده است - صحيحه زراره است .\r\nمحمد بن يعقوب عن عدة من اصحابنا عن سهل بن زياد و عن محمد بن يحيى عن احمد بن محمد جميعا عن ابن محبوب عن جميل بن صالح عن زراره عن ابى عبد الله عليه السلام قال :\r\nلا تكون متعة إلّا بأمرين : اجل مسمى و اجر مسمى « 2 » ؛ ولى ما استدلال به اين را به خاطر اشكال سند آن تمام نمىدانيم ، زيرا اين روايت علاوه بر كافى « 3 » ، در تهذيب « 4 » و خلاصه الايجاز « 5 » نقل شده است .\r\nاما در كافى سند روايت در نسخ مختلف آن به صور مختلف نقل شده است . در بعضى از نسخ ، جميل بن صالح عن زراره عن ابى عبد الله عليه السلام آمده است و در بعضى از نسخ ديگر جميل بن صالح عمن رواه عن ابى عبد الله عليه السلام ( در موارد متعددى از روايات ديده شده است كه زراره به رواه و عن زراره به عمن رواه تصحيف شده است ) البته بهترين نسخه كافى به تصحيح شهيد ثانى رسيده در سند عمن رواه دارد و به عنوان نسخه بدل عن زراره نقل شده است و اما در تهذيب كه روايت را به سند كافى نقل نموده عن زراره دارد ، ولى در خلاصه الايجاز چنين نقل شده است عدة من اصحابنا عن سهل بن زياد و محمد بن يحيى عن احمد بن محمد جميعا عن ابن محبوب عن جميل بن دراج « 6 » عمن رواه عن ابى عبد الله )\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 162 .\r\n( 2 ) - وسائل الشيعة ، كتاب النكاح ، ابواب المتعه ، باب 17 ، ح 1 ، وسائل چاپ آل البيت ، ج 21 ، ص 42 .\r\n( 3 ) - كافى ، ج 5 ، ص 455 ، ح 1 .\r\n( 4 ) - تهذيب الاحكام ، ج 7 ، ص 262 ، ح 1133 .\r\n( 5 ) - شيخ مفيد رحمه الله رساله‌اى در باب متعه داشته است كه به دست ما نرسيده است ولى شهيد اول يا محقق كركى آن را تلخيص نموده و البته به آن ، مطالبى نيز اضافه نموده‌اند كه خلاصه الايجاز نام گرفته است .\r\n( 6 ) - در سند كافى و تهذيب جميل بن صالح بود و در سند خلاصه الايجاز جميل بن دراج ، ولى چون هر دو معتبرند اشكالى از اين جهت وجود ندارد و به نظر مىرسد كه منشأ اين اختلاف آن است كه در اصل كتاب فقط جميل درج شده بوده و بعدا كسانى كه آن را مطالعه مىكرده‌اند بن صالح و بن دراج را در حاشيه به عنوان تفسير درج كرده‌اند كه در نسخه‌بردارىهاى بعدى از روى غفلت به متن آورده شده و موجب اختلاف نسخ شده است .\r\n","page_name":" 6031 ","page_number":43},
  {"content":"\r\n\r\nپس تهذيب ، نسخه مسند كافى را تأييد مىكند و خلاصه الايجاز نسخه مرسل كافى را و چون نتيجه تابع اخس مقدمتين است ، نمىتوان حكم به مسند بودن روايت نمود بلكه بايد احكام مرسل را بر آن حمل نمود . لذا روايت صحيحه نبوده و نمىتواند به عنوان دليل اين حكم ، مورد استفاده قرار بگيرد .\r\n\r\n2 - صحيحه اسماعيل بن الفضل\r\nاز روايات مورد استدلال صحيحه اسماعيل بن الفضل مىباشد .\r\nمحمد بن الحسن باسناده عن احمد بن محمد بن عيسى عن على بن الحكم عن ابان عن اسماعيل بن الفضل الهاشمى قال سألت أبا عبد الله عليه السلام عن المتعه قال : مهر معلوم الى اجل معلوم « 1 »\r\nدر رياض روايت زراره را اصرح از اين روايت مىداند « 2 » به نظر مىرسد كه وجه اصرحيت روايت زراره به اين خاطر باشد كه در روايت اسماعيل ، مهر معلوم بيان شده كه محتمل الوجهين است . يك وجه آن همين معناى مورد استدلال است و وجه دوم - كه البته احتمال آن ضعيف مىباشد - اين است كه مهر معلوم در قبال امر مجهول باشد يعنى حضرت به خاطر اينكه احتراز از قرار دادن امر مجهول به عنوان مهر بنمايند تعبير به مهر معلوم نموده‌اند پس شامل شيئى كه در هنگام عقد تسميه شده و عند الزوجين معلوم است ( مهر المسمى ) و شيئى كه عند الشرع و عند العقلاء معين و معلوم است ، هر چند در عقد ذكر نشده ( مهر المثل ) مىگردد ، بر خلاف روايت زراره كه در آن فرموده بود اجر مسمى كه ديگر ، اين احتمال دوم در آن معقول نيست .\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، ابواب المتعه ، باب 17 ، ح 3 ، وسائل چاپ آل البيت ، ج 21 ، ص 42 .\r\n( 2 ) - رياض المسائل ، چاپ جامعه مدرسين ، ج 10 ، ص 278 .\r\n","page_name":" 6032 ","page_number":44},
  {"content":"\r\n\r\n\r\n3 - روايت حسن بن على بن يقطين\r\nروايت ديگرى كه به آن مىتوان استدلال نمود روايت حسن بن على بن يقطين است .\r\nالشيخ المفيد فى رسالة المتعة عن جعفر بن محمد بن قولويه عن على بن حاتم عن احمد بن ادريس عن احمد بن محمد بن عيسى عن الحسن بن على بن يقطين قال : قال أبو الحسن موسى بن جعفر عليهم السلام : ادنى يا يجزئ من القول ان يقول : اتزوجك متعة على كتاب الله و سنة نبيه صلى الله عليه و آله بكذا و كذا الى كذا « 1 »\r\nالبته ذكر « على كتاب الله و سنة نبيه صلى الله عليه و آله » كه در روايت بيان شده نمىتواند مانع از استدلال بگردد و گفته شود كه ذكر اين كلمات در عقد متعه لازم نيست پس اعم از واجب و مستحب را حضرت بيان فرموده لذا نمىتوان از آن نتيجه لزوم ذكر مهر را استفاده نمود ، زيرا از آنجا كه جمهور اعظم اهل تسنن قائل به حليت متعه نيستند و آن را زنا مىدانند مرد در عقد متعه با گفتن على كتاب الله و سنة نبيه صلى الله عليه و آله به زن - هر چند سنى باشد - تفهيم مىكند كه قصد ما از اين عمل زنا نبوده بلكه عمل مشروع عند الله و عند الرسول مىباشد - چنانچه در بعضى روايات به اين مطلب تصريح شده است .\r\n\r\n4 - صحيحه هشام بن سالم\r\nاز جمله روايات مورد استدلال صحيحه هشام بن سالم مىباشد\r\nمحمد بن يعقوب عن محمد بن يحيى عن عبد الله بن محمد عن ابن ابى عمير عن هشام بن سالم قال : قلت : كيف يتزوج المتعه قال : يقول اتزوجك كذا و كذا يوما بكذا و كذا درهما ، فاذا مضت تلك الايام طلاقها فى شرطها و لا عدة لها عليك . « 2 »\r\n\r\n\r\n","description":"","footnote":"\r\n( 1 ) - مستدرك الوسائل ، ج 14 ، ص 461 ، جامع الاحاديث ، ج 26 ، ص 83 .\r\n( 2 ) - وسائل الشيعة ، كتاب النكاح ، ابواب المتعه ، باب 18 ، ح 3 - وسائل ، چاپ آل البيت ، ج 21 ، ص 44 . البته روايت مضمره مىباشد .\r\n","page_name":" 6033 ","page_number":45},
  {"content":"\r\n\r\n\r\n5 - دسته‌اى ديگر از روايات مورد استناد\r\nدسته‌اى ديگر از روايات به عنوان دليل در اين مسأله تلقى شده است - از جمله روايت ابى بصير - محمد بن يعقوب عن محمد بن يحيى عن محمد بن الحسين و عن عدة من اصحابنا عن احمد بن محمد عن عثمان بن عيسى عن سماعة عن ابى بصير قال لا بد من ان يقول فيه هذه الشروط : اتزوجك متعة كذا و كذا يوما بكذا و كذا درهما نكاحا غير سفاح على كتاب الله و سنة نبيه و على ان لا ترثينى و لا أرثك و على ان تعتدى خمسة و اربعين يوما و قال بعضهم : حيضه « 1 »\r\nولى ما به عنوان دليل نمىتوانيم اين دسته از روايات را مورد استناد قرار دهيم زيرا در اين دسته از روايات ذكر مهر در عقد همراه با ذكر امورى كه از مستحبات عقد متعه است مخلوط شده است و بنابر نظر ما در اين گونه روايات كه امور استحبابى و وجوبى با هم آمده است و ثابت هم نشده كه كدام مورد مستحب است و كدام مورد به خصوص واجب است ، نمىتوان براى اثبات وجوب به آنها استناد نمود ( بر خلاف نظريه مرحوم داماد كه قايل به جواز استناد بودند ) زيرا از نحوه بيان امام در اين گونه روايات معلوم مىشود كه در مقام بيان يك فرد كامل متعارف بوده‌اند و فرد كامل متعارف نيز فردى است كه مشتمل بر واجبات و بعضى از مستحبات مؤكده كالواجب باشد پس به اين دسته از روايات براى اثبات ركنيت ذكر مهر در عقد متعه نمىتوان استدلال نمود .\r\nنتيجه مىگيريم كه هر چند به اين دسته از روايات نمىتوان استدلال نمود ولى از روايات سابق ركنيت ذكر مهر در عقد متعه را مىتوان اثبات نمود .\r\n\r\nب - لزوم مملوك بودن مهريه در عقد متعه\r\nصاحب شرايع مىفرمايد : و يشترط ان يكون مملوكا آن چيزى كه به عنوان مهريه\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، ابواب المتعه ، باب 18 ، ح 4 - وسائل ، چاپ آل البيت ، ج 21 ، ص 44 . البته غير از اشكال مورد اشاره حضرت استاد ، روايت موقوف بود و نمىتواند براى استدلال به آن استناد كرد چنانچه از صدر و ذيل روايت فهميده مىشود .\r\n","page_name":" 6034 ","page_number":46},
  {"content":"\r\n\r\nقرار مىگيرد بايد مملوك باشد صاحب جواهر قيد مىزند كه حيث يكون عينا - اگر عين بخواهد مهريه قرار بگيرد بايد مملوك باشد - لذا اعيانى كه ملكيت در آنها نيست مثل خمر و خنزير و يا ملكيت دارد ولى مالك آن غير از زوج است و يا اعيانى كه بدون مالك است مثل زمين‌هاى مباح نمىتواند به عنوان مهريه در عقد متعه ذكر شود . صاحب جواهر اضافه مىكند كه اگر مهريه از غير اعيان بود - مثلا منفعت يا عمل بود - در آن ملكيت لازم نيست .\r\nبه نظر ما در اين تعبير مقدارى مسامحه وجود دارد زيرا منفعت و عمل نيز مىتواند مورد ملكيت قرار بگيرد مثلا اگر كسى را براى عمل خاصى اجير نمود ، آن عمل را بر عهده اجير ، مالك مىشود و مىتواند آن را به عنوان مهريه نيز قرار دهد ، لذا مىگوييم مراد صاحب جواهر از قيد زدن به اعيان اين بوده كه مىخواسته عمل و منفعت خود زوج را خارج نمايد ، زيرا زوج مىتواند عمل يا منافع خود را به عنوان مهريه قرار دهد هر چند ملكيت اعتبارى بر اعمال خود ندارد - البته از لحاظ تكوينى بر عمل خود مسلط است ولى از لحاظ اعتبار شرعى ملكيت بر آن ندارد لذا به شخصى كه در عملى مهارت دارد نمىگويند اين شخص متمول و ثروتمند است .\r\nنتيجه مىگيريم كه در مهريه شرط است كه يا ملك زوج باشد اگر از اعيان موجوده در خارج يا از منافع و اعمال ديگران است و يا صلاحيت به ذمه زوج درآمدن را داشته باشد - هر چند الان در ملكيت زوج نمىباشد - مثل منافع و اعمال خود زوج پس امورى كه خارج از ملكيت است و يا صلاحيت به ذمه زوج درآمدن را ندارد نمىتواند به عنوان مهريه در عقد متعه قرار دهد .\r\n« * و السلام * »\r\n\r\n","description":"","footnote":"","page_name":" 6035 ","page_number":47},
  {"content":"\r\n\r\n\r\n5 / 7 / 1383 يكشنبه درس شمارهء ( 677 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى چهار مسأله مىپردازيم : 1 - اشتراط معلوميت مهريه در عقد انقطاعى . در اين مسأله خواهيم گفت كه حد و حدود مهر متعه به دقت حد و حدود عوضين در كتاب بيع محاسبه نمىگردد . 2 - چه چيزى مهر قرار مىگيرد .\r\n3 - حد اقل مهريه چقدر است ؟ در اين جلسه روايات مسأله را نقل كرده و به جمع بين آنها مىپردازيم و در ادامه ، نظر صاحب رياض را در اين رابطه نقد كرده و در پايان وارد مسأله چهارم مىشويم كه آيا در عقد موقت ، بر زوج واجب است كه عند المطالبه زوجه مهريه او را بپردازد يا در صورت عدم اطمينان به تمكين زوجه در مدت مقرر ، حبس مهر جايز است ؟\r\n* * * \r\n1 - كلام شرايع در طُرق معلوم‌كننده مهر و نقد استاد مد ظله العالى بر آن\r\nمعلوم بودن مهر ، يكى از شرايط مهر مىباشد و اين شرط از جهت « نص و فتوى » روشن است و اختلافى در آن نيست . در شرايع اين طور تعبير مىكند كه مهر بايد يا با كيل يا با وزن يا با مشاهده و يا با وصف معلوم باشد و صاحب جواهر رحمه الله توضيح مىدهند كه بين اين امور تخيير نيست بلكه بيان تنويع معلوميت مىباشد به طورى كه معلوميت مكيل ، با كيل و معلوميت موزون با وزن و معلوميت معدود با شمارش است . ولى به نظر مىرسد : ( و تقريبا صاحب جواهر رحمه الله نيز اين را اختيار كرده ) كه\r\n\r\n","description":"","footnote":"","page_name":" 6036 ","page_number":48},
  {"content":"\r\n\r\nلازم نيست كه حتما مكيل با كيل و موزون با وزن . . . مشخص شود و لذا اگر مكيل يا موزونى را به وسيله مشاهده ، مهريه قرار دهند مقتضاى ادله ، صحت چنين عقدى است .\r\n\r\n2 - طريق ديگر براى معلوميت مهر :\r\nاز طُرُق مشخص شدن چيزهايى مانند زمين و باغ معلوميت مساحت آنها مىباشد ، بلكه در باب نكاح دليلى نداريم كه اگر چيزى از قبيل مساحت باشد ، اگر با « مشاهده » مهر قرار داده شد ، باطل باشد و از آنجا كه تعيين چنين مهرى - كه با مشاهده معلوم باشد - عرفيت دارد . عمومات و اطلاقات نكاح آن را شامل مىشود و چون دليلى بر عدم كفايت مشاهده نداريم لذا بر اساس عمومات يا اطلاقات ، حكم به صحت چنين نكاحى مىكنيم ، البته در بعضى از روايات ، تعبير از قبيل « اجر مسمى و اجل مسمى » مىباشد ولى از اين تعبيرات استفاده نمىشود كه بايد حد و حدود آن را هم تعيين كند . يا در بسيارى از روايات كلمه « معلوم » آمده ، كه استفاده مىشود جنس آن بايد معلوم باشد كه آيا مهر ، زمين يا باغ يا كتاب يا انجام يك عمل مشخص است ، بلكه علاوه بر جنس بايد اطلاع بيشترى راجع به مهريه داشت به مقدارى كه عرف آن را لازم مىداند . مثلا اگر مهريه را زمين قرار دهند . زن بداند كه اجرت متعه زمين است اما زمينى كه يك متر مربع است يا يك هكتار ، چنين مهريه‌اى از نظر عرفى نيز مورد امضاء نيست ولى اگر مشخص باشد مثلا اين زمين مهريه است ولى زوجين نمىدانند كه يكصد متر است يا سيصد متر ، اشكالى ندارد چون از نظر عرفى صحيح است و عمومات نكاح آن را تصحيح مىكند و دليلى بر تقييد آنها هم نداريم . به خلاف باب بيع « 1 » كه بايد مساحت آن محاسبه شود و حد و حدود مشخص باشد به نحوى كه از غرر مصون باشد .\r\n\r\n\r\n","description":"","footnote":"\r\n( 1 ) - در پاره‌اى از موارد حتى اين مقدار تعيين حد و حدود در باب بيع نيز شرط نيست مانند فروش كتابى كه خريدار قيمت آن را نمىداند و گاهى تا يك ميليارد ارزش داشته باشد ، در آنجا اگر كتاب را بخواهند بفروشند عقد باطل نيست ولى خيار غبن و امثال آن ثابت است . ( استاد مد ظله العالى )\r\n","page_name":" 6037 ","page_number":49},
  {"content":"\r\n\r\n\r\n3 - عدم جريان ادله غرر در مهريه نكاح :\r\nبين فقهاء بحث است كه آيا ادله نهى از غرر فقط در بيع جارى است يا به ديگر ابواب فقهى نيز سرايت مىكند سابقا بحث شد كه دليل مطلقى در غرر نداريم تا بتوانيم از بيع به ابواب ديگر تعدى كنيم ، البته در باب اجاره و مانند آن نيز مىگوييم اجاره غررى باطل است نه به خاطر اطلاق لفظى دليل نهى از غرر بلكه به جهت آن كه بطلان اجاره غررى مورد تسلم عامه است و به نظر ما - تبعا لمرحوم آقاى بروجردى رحمه الله - چنين امورى چنانچه از نظر روايات خاصه مورد ردع قرار نگيرد .\r\nمعلوم مىشود مورد امضاء ائمه معصومين سلام الله عليهم اجمعين است . لذا در باب اجاره و مانند آن از معاوضات حقيقيه مىگوييم غرر مبطل است . ولى در باب نكاح دليلى بر بطلان مهريه غررى نداريم و چون اطلاق لفظى ادله ناهيه از غرر كه شامل نمىشود و از طرف ديگر ، سيره‌اى هم در بطلان مهر قرار دادن مثلا باغى بدون تعيين مساحت آن وجود ندارد و روش عرف بر كفايت مهر بودن باغى بالمشاهده مىباشد پس چنين مهريه‌اى صحيح است . خلاصه ، آن چه لازم است كه معلوم باشد جنس آن است و تعيين مقدار نيز تا حدودى از آن ، كه عقلاء لازم مىدانند لازم است يعنى به مقدارى معلوم باشد كه از غير عقلايى بودن خارج شود ولى به آن دقت كه در باب بيع و اجاره بايد مشخص شود تا غررى نباشد به آن مقدار در مهر لازم نيست .\r\n\r\n4 - چه چيزى مهر قرار مىگيرد ؟\r\nبحث ديگر اين است كه چه چيز مىتواند مهر قرار گيرد ؟ چيزهايى كه قابليت تملك ندارد مانند خمر و خنزير يا مملوك غير عاقد است يا از مباحات اصليه است نمىتواند مهر قرار گيرد به عبارت بهتر مهر بايد امرى باشد كه بتواند مملوك زن بشود و زن بتواند آن را مالك شود پس امرى كه هيچ كس نمىتواند مالك آن شود يا غير عاقد مالك آن است يا عاقد مالك آن است ولى نمىتواند ملكيت آن را به زن\r\n\r\n","description":"","footnote":"","page_name":" 6038 ","page_number":50},
  {"content":"\r\n\r\nمنتقل كند هيچ كدام نمىتواند مهر قرار گيرد چون بعد از آن كه از نظر عرفى چنين مهريه‌هايى باطل است ادله نفوذ شرعى شامل آنها نمىشود .\r\n\r\n5 - حد اقل مهر چقدر است ؟\r\nاز بسيارى از روايات بر مىآيد كه محدوديتى براى مهر نيست . همين مقدار كه طرفين راضى باشند كافى است . « 1 »\r\nدر مقابل ، بعضى از روايات اشعار و يا ظهور در يك نحوه محدوديت براى مهر دارد . ظواهر كلام بعضى از فقهاء هم مىرساند كه مىخواهند يك نحوه محدوديتى براى مهر قائل شوند .\r\nاكنون ما روايات را بررسى مىكنيم تا ببينيم از آنها چه استفاده مىشود .\r\n1 - كافى و تهذيب و استبصار : روايات نافى محدوديت مهر : صحيحه محمد بن مسلم « قال : سألت ابا عبد الله عليه السلام عن المهر يعنى فى المتعه قال : ما تراضيا عليه الى ما شاءا من الاجل . . . « 2 » » همين روايت در كتاب حسين بن سعيد كه ( به نام نوادر احمد بن محمد معروف است ) ص 82 آمده است . همچنين در رساله متعه شيخ مفيد رحمه الله نيز آمده است . اينها يك روايت است .\r\n2 - كتاب عاصم بن حميد حناط : « عن محمد بن مسلم و ابى بصير جميعا قالا : سألنا ابا عبد الله عليه السلام عن المهر فقالا قال عليه السلام : ما تراضى به الاهلون من شاء الى ما شاء من الاجل . . . « 3 » »\r\n3 - كافى و تهذيب و استبصار : « صحيحه محمد بن اسماعيل ( كه محمد بن اسماعيل بن بزيع است ) عن ابى الحسن الرضا عليه السلام قال : قلت له : الرجل يتزوج متعة سنة او اقل او اكثر قال :\r\nاذا كان شيئا معلوما الى اجل معلوم « 4 » »\r\n\r\n\r\n","description":"","footnote":"\r\n( 1 ) - البته ما يملك بودن شرط ديگرى است كه در دروس گذشته طرح شد . ( استاد مد ظله العالى )\r\n( 2 ) - جامع الاحاديث ، ج 26 ، ص 89 ، باب 16 از ابواب المتعه ، ح اول - وسائل الشيعة 21 / 49 ، باب 21 از ابواب المتعه ، حديث سوم .\r\n( 3 ) - مستدرك الوسائل ، ج 14 ، ص 464 ، جامع الاحاديث آدرس فوق حديث دوم .\r\n( 4 ) - استاد مد ظله : در كتاب حسين بن سعيد ، ص 88 هم همين روايت را از محمد بن اسماعيل بن بزيع نقل كرده است . البته يك زيادتى دارد . اين‌ها به نظر مىرسد كه يك روايت است با دو نقل كه مختصر تفاوت دارد .\r\n","page_name":" 6039 ","page_number":51},
  {"content":"\r\n\r\nاين روايات كه روايت محمد بن مسلم و روايت أبو بصير و روايت محمد بن اسماعيل بن بزيع مىباشد ، روايات معتبرى است كه حكم كرده « حدى براى مهر نيست » از بعضى روايات ديگر اين باب هم استفاده مىشود كه حدى براى مهر نيست .\r\nروايات ديگرى هم به اين مضمون در ابواب ديگر هست كه نيازى به نقل آنها نيست .\r\n\r\nروايات تعيين‌كننده حد مهر :\r\n1 - كافى و تهذيب : « صحيحه ابى بصير قال : سألت أبا جعفر عليه السلام عن متعه النساء قال :\r\nحلال و انه يجزى فيه الدرهم فما فوقه » « 1 »\r\n2 - شيخ مفيد در رساله متعه از ابى بصير عن الصادق عليه السلام نقل مىكند : « فى المتعه :\r\nيجزئها الدرهم فما فوقه » « 2 »\r\nعن على بن رئاب قال سألت ابا عبد الله عليه السلام عن المتعه فاخبرنى : انها حلال و اخبرنى انها يجزى فيها الدرهم فما فوقه » « 3 »\r\n3 - در مقنع صدوق آمده : « ادنى ما يجزى فى المتعه درهم فما فوقه » و روى « كفين من بر » « 4 »\r\n4 - نوادر حسين بن سعيد : « روايت ديگرى از محمد بن مسلم عن ابى جعفر عليه السلام\r\n\r\n\r\n","description":"","footnote":"\r\nو اما زيادتى : راوى عرض مىكند كه حالا من هر تعداد بخواهم متعه كنم ( و اجمع منهن ما شئت فسكت قليلا ثم قال دع عنك هذا ) اين را ديگر سؤال نكن . اين مطلب اگر پاسخ داده مىشد در جمهور عامه نشر پيدا مىكرد و اسباب زحمت مىشد . جامع الاحاديث 26 / 90 ، باب 16 از ابواب متعه حديث سوم - وسائل الشيعة 21 / 58 ، باب 25 از ابواب المتعه ، ح اول .\r\n( 1 ) - توضيح بيشتر كلام استاد مد ظله : مراد از شيئا معلوما ، اجرت متعه است همچنان كه از نقل استبصار « بشيء معلوم » به طور روشن ترى استفاده مىشود .\r\n( 2 ) - جامع الاحاديث ، آدرس قبلى ، حديث ششم . مستدرك الوسائل ، 14 / 463\r\n( 3 ) - جامع الاحاديث 26 / 90 باب 16 از ابواب المتعه ، حديث پنجم - وسائل الشيعة 21 / 48 ، باب 21 از ابواب المتعه ، حديث اول .\r\n( 4 ) - جامع الاحاديث ، آدرس قبلى ، حديث نهم ، المقنع و الهداية ، ص 113 .\r\n","page_name":" 6040 ","page_number":52},
  {"content":"\r\n\r\nقال سألت جابر بن عبد الله كيف كانوا يتمتعون بمكة فقال : ان كان احدنا ربما تمتع به كف من البر » « 1 »\r\n5 - كافى و تهذيب : « در روايت ابى سعيد احول قال قلت لأبي عبد الله عليه السلام : ادنى ما يتزوج به المتعة فقال : كف من بر » « 2 »\r\n6 - كافى و شيخ مفيد در رساله متعه : « عن ابى بصير قال سألت ابا عبد الله عليه السلام عن ادنى مهر المتعه ما هو ؟ قال : كف من طعام دقيق او سويق او تمر » « 3 »\r\n7 - كافى : « عن يونس عن بعض اصحابنا عن ابى عبد الله عليه السلام قال : ادنى ما تحل به المتعه كف من طعام » « و روى بعضهم مسواك » « 4 » كه يك قطعه مسواك هم براى مهر كفايت مىكند .\r\n8 - « هشام بن سالم عن الصادق عليه السلام : عن الادنى فى المتعه قال : سواك يعض عليه » « 5 »\r\n9 - تهذيب و استبصار : روايت ابن حنظله عن ابى عبد الله عليه السلام « يشارطها على ما يشاء من العطيه » « 6 »\r\n10 - كافى و فقيه و تهذيب : در باب نكاح عبيد آمده محمد بن قيس عن ابى جعفر عليه السلام : « يتمتع منها بشىء قلّ او كثر » « 7 »\r\n\r\n6 - نظر استاد مد ظله در جمع روايات :\r\nملاحظه شد كه در روايات به تعابير گوناگون « مهر حد اقلى » آمده است مانند :\r\n( درهم ، كف من بر ، كف من طعام ، سواك ) همين اختلاف در تعبير شاهد بر اين است\r\n\r\n\r\n","description":"","footnote":"\r\n( 1 ) - جامع الاحاديث 26 / 91 ، باب 16 از ابواب المتعه ، حديث هشتم - نوادر ، ص 88\r\n( 2 ) - جامع الاحاديث ، آدرس قبلى ، حديث دهم - وسائل الشيعة 21 / 49 ، باب 21 از ابواب المتعه ، حديث دوم .\r\n( 3 ) - جامع الاحاديث ، آدرس قبلى ، حديث يازدهم - وسائل الشيعة 21 / 50 ، باب سابق ، حديث پنجم - مستدرك الوسائل 14 / 463 .\r\n( 4 ) - جامع الاحاديث ، آدرس قبلى ، حديث دوازدهم ، وسائل ، آدرس سابق ، حديث ششم .\r\n( 5 ) - جامع الاحاديث ، آدرس قبلى ، حديث سيزدهم - مستدرك الوسائل 14 / 463 .\r\n( 6 ) - جامع الاحاديث 26 / 100 ، باب 21 از ابواب المتعه ، حديث سوم - وسائل الشيعة 21 / 70 ، باب 33 از ابواب المتعه ، حديث سوم .\r\n( 7 ) - جامع الاحاديث 26 / 187 ، باب 50 از ابواب نكاح العبيد ، حديث اول .\r\n","page_name":" 6041 ","page_number":53},
  {"content":"\r\n\r\nكه اين امور حد اقلى كه در روايات ذكر شده است ، از باب مثال مىباشد و در مقام نفى كمتر از آن مقدار ذكر شده نيست . بلكه مثال‌هايى از حد اقل متعارف است لذا كمتر از اين مقدار هم كافى است ، حالا كه روايات طائفه دوم مفهوم ندارد و مهر اقل از درهم را نفى نمىكند ، مقتضاى طائفه اول كفايت مهريه كمتر از درهم است ، تنها مقدارى كه اصلا عرفيت ندارد مثلا يك حبه گندم از آن خارج شده است ، و كافى نيست .\r\nاستاد مد ظله : يك روايت هم از عمر بن حنظله نقل شده كه مربوط به اجل است و در جامع الاحاديث به اشتباه در ميان روايات دال بر مهر آمده است « عمر بن حنظله عن ابى عبد الله عليه السلام قال : و يشارطها ما شاء من الايام »\r\nو « ما تراضيا » هم دال بر همين مطلب است . لذا همانطور كه آقايان گفته‌اند حق آن است كه مهر محدوديتى از ناحيه حد اقلى ندارد و اقل مقدارى كه عرفيت داشته باشد حتى اگر كمتر از يك مشت گندم باشد كافى است . « 1 »\r\n\r\n7 - نظر صاحب رياض پيرامون روايات و نقد استاد مد ظله بر آن\r\nصاحب رياض در رياض وقتى مىخواهند جواب از روايات بدهند مىگويند اين روايات مفهوم ندارد ، چون همه فقهاء منكر مفهوم لقب هستند . اگر گفتند « زيد قائم » دلالت نمىكند كه شخص ديگرى قائم نيست . مفهوم شرط ، وصف و غايت مورد بحث است اما مفهوم لقب مردود عند الكل مىباشد و اين روايات اگر بخواهد دال بر مهر حد اقلى باشد از باب مفهوم لقب است كه همه حجيت آن را نفى مىكنند .\r\n\r\n\r\n","description":"","footnote":"\r\n( 1 ) - استاد مد ظله : عرف گاهى مهريه قرار دادن يك دانه گندم را نيز كافى مىداند البته براى كسى كه اين گندم براى او ارزش خاصى دارد مثلا يك دانه گندمى است از اولين گندمى كه در كودكى كاشته است يا گندمى كه جد او كاشته است و مانند آن از امورى كه هر چند ماليت عرفى ندارد و براى تهيه آن متعارف مردم پول نمىپردازند ولى متعارف مردم اگر جاى اين شخص بودند اين حبه گندم براى آنها ارزش داشت لذا مهر قرار دادن يك حبه گندم در چنين شرايطى خارج از متعارف نيست و همين مقدار براى صحت مهريه كافى است .\r\n","page_name":" 6042 ","page_number":54},
  {"content":"\r\n\r\n\r\nنقد كلام صاحب رياض رحمه الله :\r\nاگر كسى در مقام بيان باشد ، خود در مقام بيان ضابطه بودن ، موجب دلالت بر مفهوم مىشود اگر چه شىء فى نفسه مفهوم نداشته باشد . همه آقايان اين را گفته‌اند كه از « ما الذى لا ينجسه شىء قال : الكر » استفاده مىشود كه غير كر اعتصام ندارد چون در مقام مثال زدن نيست ، بلكه در مقام پاسخ از ضابطه اعتصام است و مفهوم دارد .\r\nدر ما نحن فيه حضرت مىفرمايند : يك درهم و بالاتر مجزى است . اين كلام اگر معارض با چيز ديگرى نبود مفهوم داشت . نظير اين كلمه « درهم و بالاتر » اگر در جاهاى ديگر هم گفته شود از آن مفهوم فهميده مىشود . مثلا در باب قصر گفته شود كه چهار فرسخ و بيشتر كفايت مىكند قطعا مفهوم دارد چون در مقام بيان مىباشد و يا مثلا ابتداءً حضرت بفرمايند در سه خروار و بيشتر زكات هست ، معناى آن اين است كه نصابى وجود دارد و در صدد تعيين نصاب هستند و الا چه خصوصيتى دارد كه حضرت اين را ذكر كنند و در اين طور موارد ذاتا مفهوم وجود دارد .\r\nولى در روايات مسأله جارى ( حد اقل مهر ) به قراين اختلاف روايات مفهوم ندارد و دال بر محدوديت نيست .\r\n\r\n8 - لزوم پرداخت مهريه هنگام مطالبه زن\r\nدر كتاب شرايع آمده است كه « يلزم دفع المهر بالعقد » يعنى زن با عقد ، مالك مهريه مىشود و اگر زنى كه مهر را طلب دارد آن را مطالبه كرد لازم است مرد پرداخت كند و به وسيله عقد متعه شوهر به زن مديون مىشود اگر در ذمه باشد . و اگر عين است ، عين ، مال اوست و بايد ملك زن را به او بدهد . ظاهر كلام شرايع اين است كه اگر زن رضايت در تأخير پرداخت مهريه ندارد جايز نيست كه شوهر متعه‌اى از پرداخت مهريه خوددارى كند .\r\nاين مطلب مورد بحث است ميان فقهاء ، مخصوصا در وقتى كه اطمينان ندارد در مدت مقرر زن تمكين كند كه آيا مىتواند مقدارى از مهر را نگه دارد ؟\r\n\r\n","description":"","footnote":"","page_name":" 6043 ","page_number":55},
  {"content":"\r\n\r\nمختار صاحب جواهر و ظاهر شرايع بر اين است كه زن مالك شده و در صورت مطالبه بايد ملك او را داد ولى اگر در اثناء مدت از تمكين امتناع كرد تقاصّاً مىتواند از زن پس گيرد .\r\n\r\n9 - استفاده از روايت عمر بن حنظله براى عدم جواز حبس مهريه :\r\nيكى از ادله وجوب اداء مهريه ، روايت عمر بن حنظله است :\r\nكافى : « عن عمر بن حنظله قال قلت لأبي عبد الله عليه السلام : اتزوج المرأة شهرا فتريد منى المهر كملا و أتخوف أن تخلفنى ، فقال عليه السلام لا يجوز أن تحبس ما قدرت عليه فان هى اخلفتك فخذ منها به قدر ما تخلفك » « 1 »\r\n\r\nبررسى استدلال به روايت :\r\nدر روايت عمر بن حنظله اختلاف نسخه وجود دارد و صحيح آن « يجوز » مىباشد ، بر خلاف نظر صاحب جواهر كه از روايت مذكوره قرينه‌اى بر صحت « لا يجوز » ذكر مىكند . نسخه‌هاى معتبر كافى « يجوز » دارد .\r\nشيخ حر رحمه الله در وسائل و صاحب حدائق در كتابش و صاحب مدارك در نهاية المرام و شهيد ثانى رحمه الله در مسالك « يجوز » نقل كرده‌اند . كه در نقل آنها اختلاف نسخه نمىباشد .\r\nادامه مطلب و بررسى نسخه صحيح روايت را به جلسه آينده موكول مىكنيم .\r\n« * و السلام * »\r\n\r\n\r\n","description":"","footnote":"\r\n( 1 ) - جامع الاحاديث 26 / 103 ، باب 25 از ابواب المتعه ، حديث اول - وسائل الشيعة 21 / 61 ، باب 27 از ابواب المتعه ، حديث اول .\r\n","page_name":" 6044 ","page_number":56},
  {"content":"\r\n\r\n\r\n6 / 7 / 1383 دوشنبه درس شمارهء ( 678 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ادله شش‌گانه صاحب جواهر و جامع المقاصد بر وجوب فورى تسليم مهريه در متعه ، مورد بحث و بررسى قرار مىگيرد ، به عبارت ديگر بحث در اين فرع بود كه كسى كه متعه مىكند آيا بايد به مجرد عقد و قبل از استمتاع ، مهريه را به زن تسليم كند يا خير ؟ صاحب جواهر مىفرمايد : بله لازم است .\r\nايشان براى مدعاى خود پنج وجه اقامه كرده‌اند ، وجه ششمى هم از جامع المقاصد نقل شده است :\r\n* * * \r\nادله شش‌گانه : [ صاحب جواهر و جامع المقاصد بر وجوب فورى تسليم مهريه در متعه 
  ]\r\n\r\nدليل اول : زن به مجرد عقد ، مالك مهريه مىشود\r\nزيرا عقد نكاح چه دائم و چه انقطاعى همچون عقد اجاره است نه مانند عقد جعاله .\r\nتوضيح آن كه : در جعاله ، عامل به مجرد قرارداد مالك جعل نمىشود بلكه بعد از انجام عمل ، مالك جُعل و اجرت مىگردد ولى در عقد اجاره ، به نفس عقد مالكيت اجرت براى عامل ثابت مىشود . مسأله مهريه هم از اين قرار است كه زوجه به مجرد عقد مالك مهريه مىشود منتهى استقرار مهريه در عقد دائم به واسطه دخول و در عقد انقطاعى به واسطه تمكين در تمام مدت مىباشد يعنى به هر مقدار از زمان كه تمكين كند ، مهريه استقرار مىيابد و چنانچه تمام مدت را تمكين نمايد ، تمام مهريه استقرار مىيابد .\r\n\r\n","description":"","footnote":"","page_name":" 6045 ","page_number":57},
  {"content":"\r\n\r\nحال كه ثابت شد زن به مجرد عقد ، مالك مهريه مىشود ، بايد ملك ديگرى را فورا ففورا پرداخت نمود ، نتيجه آن كه : بايد مهريه را در عقد انقطاعى به مجرد عقد ، فورا تسليم نمود .\r\n\r\nدليل دوم : اجرت در عقد انقطاعى مانند مهريه در عقد دائم است\r\nيعنى همان گونه كه در عقد دائم زن مالك مهريه است و اگر مطالبه مهريه نمايد و اذن در تاخير ندهد ، مرد موظف است كه فورا بپردازد ، در عقد انقطاعى همچنين است بدون هيچ تفاوتى .\r\n\r\nدليل سوم : آيه شريفه « فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً »\r\n« 1 » كه در روايات مستفيضه  « فَمَا اسْتَمْتَعْتُمْ »  به متعه تفسير شده است و حتى به حسب بعض قرائت‌ها  « إِلى أَجَلٍ مُسَمًّى » *  نيز دارد . اين آيه مىفرمايد : اگر عقد متعه صورت گرفت به دنبال آن يك حكم تكليفى هم مىآيد و آن وجوب پرداخت اجور است و اين حكم معلق به چيز ديگرى نيست .\r\n\r\nدليل چهارم : روايت عمر بن حنظلة :\r\n« محمد بن يحيى ، عن احمد بن محمد ، عن الحسين بن سعيد ، عن فضالة بن ايوب ، عن عمر بن أبان ، عن عمر بن حنظلة قال : قلت لأبي عبد الله عليه السلام : أتزوج المرأة شهرا ، فتريد منى المهر كملا و اتخوف ان تخلفنى فقال : لا يجوز ان تحبس ما قدرت عليه ، فان هى أخلفتك فخذ منها به قدر ما تخلفك « 2 » » .\r\nعمر بن حنظلة مىگويد : خدمت امام صادق عليه السلام عرض كردم زنى را به مدت يك ماه متعه مىكنم و او از من تمام مهريه را مطالبه مىكند در حالى كه من مىترسم اگر همه مهريه را تحويل دهم ديگر وفا به شرط ننموده و بقيه مدت را تمكين نكند . آيا مىتوانم مقدارى از مهريه را نگاه دارم ؟ حضرت فرمودند : جايز نيست كه مقدارى از\r\n\r\n\r\n","description":"","footnote":"\r\n( 1 ) - سوره نساء ، آيه 24 .\r\n( 2 ) - كافى ، ج 5 ، ص 460 ، حديث 1 ، وسائل باب 27 از ابواب المتعه ، حديث اول .\r\n","page_name":" 6046 ","page_number":58},
  {"content":"\r\n\r\nمهريه را كه مىتوانى ، نگهدارى و به او ندهى و اگر مهريه را دادى و او تمكين نكرد مىتوان به همان ميزان از مهريه را پس بگيرى . از اين روايت هم استفاده مىشود كه به مجرد عقد ، بايد مهريه پرداخت شود .\r\n\r\nدليل پنجم كه به نحو اشعار است : روايت ريان بن شبيب مىباشد :\r\n« و عن محمد بن يحيى ، عن احمد بن محمد ، عن على بن احمد بن أشيم قال : كتب اليه الريان بن شبيب - يعنى أبا الحسن عليه السلام - : الرجل يتزوج المرأة متعه به مهر الى اجل معلوم و أعطاها بعض مهرها و أخرته بالباقى ثم دخل بها و علم بعد دخوله بها قبل أن يوفيها باقى مهرها أنها زوجته نفسها و لها زوج مقيم معها ، أ يجوز له حبس باقى مهرها أم لا يجوز ؟ فكتب : لا يعطها شيئا لانها عصت الله عزّ و جلّ « 1 »\r\nوجه اشعار : منظور از « اخرته بالباقى » يعنى زن در تأخير پرداخت مهريه اذن داده است چون فاعل « اخرته » زن مىباشد و اين اشعار به اين مطلب دارد كه زن به مجرد عقد ، نسبت به مهريه حق داشته ولى خود اذن در تأخير آن داده است البته اين مطلب در حد دليل نيست ولى اشعار دارد .\r\n\r\nدليل ششم : از جامع المقاصد نقل شده كه بر اين مسأله ادعاى اجماع كرده است\r\nو خارجا هم مىبينيم كه بزرگانى از فقهاء به اين مطلب فتوى داده‌اند از قبيل أبو الصلاح حلبى در كافى و ابن براج در مهذب و محقق در شرايع و علامه در قواعد و تحرير و نيز ظاهر عبارت مجلسى دوم در مرآة العقول و نيز محمد بن شجاع قطان كه از فقهاى قرن نهم بوده در كتاب معالم الدين خود كه در همين اواخر چاپ شده البته بر حسب آنچه كه مصحح اين كتاب آورده و نيز سيد مرتضى و شيخ مفيد .\r\n\r\nبررسى دليل اول صاحب جواهر\r\nايشان فرمودند : به مجرد عقد ، معاوضه واقع شده و بايد عوض را كه همان مهريه است و زن مالك شده است تسليم زن نمايد . فقهاء در باب معاوضه بحثى دارند كه\r\n\r\n\r\n","description":"","footnote":"\r\n( 1 ) - وسائل الشيعة ، ج 21 ، ص 62 ، باب 28 از ابواب متعه ، ح 2 ، كافى 5 / 461 .\r\n","page_name":" 6047 ","page_number":59},
  {"content":"\r\n\r\nخوب است آن را توضيح داده و نقص آن را تكميل كنيم : مىگويند در باب معاوضات ، وجوب تسليم در جايى است كه طرف مقابل هم مىخواهد تسليم كند و اين مطلب خاصيت خود عقد است ، بنابراين اگر طرف از تسليم امتناع مىورزد ، طرف مقابل نيز وجوب تسليم ندارد .\r\nولى به نظر مىرسد كه اين آقايان يك مطلبى را توضيح نداده‌اند و آن اينكه اگر وجوب تسليم يك طرف معلق به تسليم ديگرى باشد هيچ وقت تسليم در خارج محقق نمىشود چون هر يك مىگويد : تا تو تسليم نكنى من تسليم نمىكنم و به اين ترتيب هيچ كدام تسليم نمىكنند . اين مناقشه به اين بيان وارد است و بيان دقيق‌تر اين است كه : وجوب تسليم يك طرف معلق به تسليم طرف مقابل نيست بلكه معلق به تسليم فرضى اوست يعنى ديگرى امتناعى از تسليم ندارد و در فرض تسليم او ديگرى هم تسليم خواهد كرد . در اين فرض ، بر او واجب است تسليم كند پس اگر هر دو مىدانند كه در فرض تسليم ، طرف مقابل هم عوض را تسليم خواهد كرد بر هر دو تسليم واجب مىشود ولى اگر برعكس هر دو علم دارند كه در صورت تسليمشان طرف مقابل تسليم نخواهد كرد بر هيچ كدام تسليم واجب نيست و اگر علم به تسليم ديگرى ندارد و اين معنى براى او مشكوك است باز تسليم بر او واجب نيست . ما نحن فيه نيز از اين قبيل است ، بنابراين حال كه شوهر علم ندارد كه اگر مهريه را قبل از استمتاع بپردازد زن نيز در تمام مدت حاضر به تسليم و تمكين باشد و اين معنا برايش مشكوك است وجوب اداء مهريه نيز مشكوك مىشود لذا به حسب حكم ظاهرى واجب نيست كه مهريه را بپردازد و در هر معاوضه‌اى قضيه از اين قرار است .\r\n\r\nبررسى دليل دوم صاحب جواهر رحمه الله\r\nايشان در دليل دوم فرمودند : عقد انقطاعى هم مانند عقد دائم است يعنى همان گونه كه در عقد دائم به مجرد عقد و قبل از استمتاع بايد مهريه را بپردازد ، در عقد\r\n\r\n","description":"","footnote":"","page_name":" 6048 ","page_number":60},
  {"content":"\r\n\r\nمنقطع همچنين است . جوابش اين است كه ما اين مطلب را در عقد دائم هم نپذيرفتيم كه « تسليم » وجوب مطلق داشته باشد كه حتى در صورتى كه شوهر علم دارد كه زن تمكين نخواهد كرد يا تمكين زن براى شوهر مشكوك است و اطمينان ندارد ، باز تسليم مهريه بر شوهر واجب باشد . ما اين مطلب را در عقد دائم هم نمىپذيريم چون دليلى بر لزوم پرداخت مهريه در فرض مذكور نداريم چون همه معاوضات از آن قانون كه گفتيم تبعيت مىكنند و دليلى نداريم كه عقد دائم از آن استثناء شده باشد تا چه رسد به عقد انقطاعى .\r\n\r\nبررسى دليل سوم صاحب جواهر\r\nالبته آيه شريفه يك نحوه ظهورى دارد ولى فقط در اين حد كه در صورت عدم امتناع زن از تمكين شما حق امتناع از پرداخت مهريه و اجرت آنها را نداريد و ديگر ظهور ندارد در اينكه حتى در صورت علم يا اطمينان به عدم تمكين زن ، باز بر شما واجب است كه اجور آنها را بپردازيد . آيه چنان ظهور تعبدى ندارد كه بتواند در مورد نكاح از راه و رسم موجود در تمام معاوضات استثناء بزند پس آيه هم دليل بر مدعى نيست .\r\n\r\nبررسى دليل چهارم صاحب جواهر\r\nدليل چهارم ايشان روايت عمر بن حنظله بود ما بايد ابتدا در مورد سند آن روايت و سپس در مورد متن آن بحث كنيم :\r\n\r\nبحث سندى پيرامون روايت عمر بن حنظله\r\nدر سند اين روايت بحثى نيست جز در مورد خود عمر بن حنظله ، مرحوم آقاى خويى او را توثيق نمىكند ولى جماعت كثيرى من جمله شهيد ثانى حكم به وثاقت او كرده‌اند نظر ما نيز همين است چون از احدى درباره او تضعيف نقل نشده است و از سوى ديگر اجلاء روات از او اكثار روايت دارند و اكثار روايت اجلاء در احكام فقهى از كسى علامت اعتبار اوست زيرا رسم چنين نبوده كه اجلاء از كسى كه\r\n\r\n","description":"","footnote":"","page_name":" 6049 ","page_number":61},
  {"content":"\r\n\r\nمىدانند ثقه نيست يا نمىدانند كه ثقه است اكثار روايت كنند و اين طور هم نبوده كه قدماء قائل به اصالة العداله باشند كما اينكه مرحوم آقاى خويى چنين مىگويد . بله بعضى از قدماء قائل به اصالة العداله بودند ولى در مقابل مشهور قدماء چنين نبوده‌اند ، مضافا بر اينكه صفوان بن يحيى كه يكى از آن سه نفرى است كه شيخ طوسى در عُده فرموده است : « لا يروون و لا يرسلون إلّا عن ثقه » از عمر بن حنظله روايت نقل مىكند و مشايخ بلاواسطه صفوان بن يحيى به گفته شيخ طوسى همگى ثقات هستند و در خصوص همين روايت ، راوى از عمر بن حنظله صفوان بن يحيى است .\r\nعلاوه بر اينها ، دليل ديگرى بر وثاقت او اينكه فقهاء در بعض از مسائل مهم كه اساس مطالب دينى مبتنى بر آن است بر عمر بن حنظله اعتماد كرده‌اند ، مانند اصل مسأله ولايت فقيه البته آن ولايتى كه مورد اجماع همگان است ، زيرا اثبات بعض از ولايت‌ها براى فقيه مورد بحث است ولى در عين حال اصل آن مورد اجماع است كه عمده مدرك آن مقبوله عمر بن حنظله است و نوعا روى آن تكيه مىكنند ، نتيجه تمام اين ادله وثاقت عمر بن حنظله است .\r\n\r\nبررسى متن روايت\r\nنسخه‌هاى اين روايت مختلف است . در بعضى از نسخ به جاى « لا يجوز » « يجوز » مىباشد و جماعتى از فقهاء نيز از قبيل شهيد ثانى ، صاحب مدارك ، صاحب وسائل ، صاحب حدائق و مجلسى اول منحصرا « يجوز » را نقل كرده‌اند .\r\nبنده نسخه كافى خود را با نسخ مختلف مقابله كرده‌ام كه يكى از آنها نسخه‌اى بود كه شهيد ثانى تصحيح نموده و معتبرترين نسخه همين است « يجوز » مىباشد . و همچنين بعض از نسخ ديگر كافى نيز « يجوز » است .\r\nمضافا بر اينكه سه روايت ديگر در اينجا هست كه هر سه از عمر بن حنظله عن ابى عبد الله عليه السلام و هر سه راجع به همين موضوع مىباشد ، در اين گونه موارد ، مرحوم آقاى بروجردى به طور قطعى مىفرمودند : همه اينها يك روايت بوده كه در اثر نقل\r\n\r\n","description":"","footnote":"","page_name":" 6050 ","page_number":62},
  {"content":"\r\n\r\nبه معنى ، تكثر و تعدد پيدا كرده است . مفاد تمام اين روايات جواز حبس و عدم وجوب اداء تمام مهريه است .\r\n1 - روايت عمر بن أبان عن عمر بن حنظله عن ابى عبد الله عليه السلام قال قلت . . . الخ\r\n2 - روايتى كه شيخ مفيد در رساله متعه آورده است . البته خود اين رساله در دسترس نيست ولى مرحوم مجلسى در بحار ، چهل و سه حديث از اين رساله را در يك جا آورده و در مصنفات شيخ مفيد كه اخيرا چاپ كرده‌اند ، آنها نيز از بحار اقتباس نموده‌اند ، متن اين روايت چنين است :\r\n« اتزوج المرأة شهرا فتريد منى المهر كملا و أتخوف ان تخلفنى ؟\r\nقال : احبس ما قدرت عليه فان هى اخلفتك فخذ منه به قدر ما تخلفك » « 1 »\r\n3 - در كافى روايت ديگرى به سند ديگرى كه منتهى مىشود به عمر بن أبان عن عمر بن حنظله عن ابى عبد الله عليه السلام نقل كرده كه چنين است :\r\n« على بن ابراهيم عن صالح بن السندى عن جعفر بن بشير عن عمر بن أبان عن عمر بن حنظلة عن ابى عبد الله عليه السلام قال : قلت له : اتزوج المرأة شهرا فأحبس عنها شيئا ؟ قال : نعم خذ منها به قدر ما تخلفك ان كان نصف الشهر فالنصف و ان كان ثلثا فالثلث « 2 »\r\nتوضيح : اينكه در سؤال مىگويد : « فأحبس عنها شيئا » به قرينه مقام پيداست كه مىترسد زن تمكين نكند .\r\nمرحوم فيض اين روايت را در « وافى » نقل نموده و مىگويد : مراد از « خذ منها » درباره چيزى كه اقتضاء داشته كه به او بدهى ، آن است كه به او نده يعنى « خذ منها » كنايه از ندادن است .\r\nخلاصه اينها يك روايت است و حتى اگر اين روايت ، روايت مستقلى باشد باز مفاد آن جواز حبس است . البته مجلسى اول هر دو احتمال را داده ولى به احتمال\r\n\r\n\r\n","description":"","footnote":"\r\n( 1 ) - جامع احاديث الشيعة ، حديث دوم ، باب 25 از ابواب المتعه ، ج 26 ، ص 103 ، مستدرك الوسائل ، ج 14 ، ص 468 .\r\n( 2 ) - كافى ، ج 5 ، ص 461 ، ح 3 - وسائل الشيعة ، باب 27 از ابواب المتعه ، حديث دوم ، ج 21 ، ص 61 .\r\n","page_name":" 6051 ","page_number":63},
  {"content":"\r\n\r\nقوى يك روايت است كه نقل به معنا شده است .\r\nو به سند ديگرى نيز على بن حكم عن عمر بن حنظله عن ابى عبد الله عليه السلام با همين متن نقل كرده است .\r\n4 - صدوق نيز در فقيه روايت را اين طور نقل كرده است :\r\n« صفوان بن يحيى ، عن عمر بن حنظله قال : قلت لأبي عبد الله عليه السلام : اتزوج المرأة شهرا بشىء مسمى فتأتى بعض الشهر و لا تفى ببعض الشهر قال : يحبس عنها من صداقها مقدار ما احتبست عنك الا ايام حيضها فانها لها » « 1 »\r\nبنابر آنچه كه گفتيم اين روايات به احتمال قوى يك روايت است كه نقل به معنا شده است .\r\nخلاصه آن كه : روايات ديگر نيز نسخه « يجوز » را تأييد مىكند و قطع نظر از اين مباحث ، اساسا اگر كسى با سيره كلينى در نقل روايات آشنا باشد كه رواياتى كه طبق فتواى خودش نيست اصلا نقل نمىنمايد . يقين مىكند كه نسخه اصلى كافى « يجوز » بوده است . مثلا در مسأله صلاة مسافر روايات هشت فرسخ را با كثرت آنها ابدا ذكر نكرده است ، زيرا مطابق آن ، فتوى نمىدهد . در عوض روايات چهار فرسخ را آورده است . در ما نحن فيه هم كلينى روايات زيادى كه دلالت بر جواز حبس دارد نقل مىكند و ديگر با سيره او سازگار نيست كه روايت « لا يجوز » را هم نقل نمايد ، بنابراين نسخه اصلى كافى مانند ساير روايات « يجوز » بوده است .\r\n\r\nبررسى دليل پنجم صاحب جواهر\r\nجواب اين دليل كه البته در حد اشعار بود نه دلالت اين است كه اين روايت صورت تمكين زن را متعرض است و اين را همه قبول دارند كه در فرض تمكين ، مستحق مهريه مىباشد و مىتواند اذن در تأخير پرداخت آن دهد ولى بحث در جايى است كه مرد مطمئن نيست كه زن در تمام مدت حاضر به تمكين باشد يا حتى\r\n\r\n\r\n","description":"","footnote":"\r\n( 1 ) - فقيه ، ج 3 ، ص 294 ، ح 1397 - جامع الاحاديث ، ج 26 ، ص 104 - وسائل ، ج 21 ، ص 62 .\r\n","page_name":" 6052 ","page_number":64},
  {"content":"\r\n\r\nعلم دارد كه تمكين نخواهد كرد . آيا از اين روايت استفاده مىشود كه باز بايد اجرت او را بپردازد ؟ اصلا چنين چيزى از اين روايت برداشت نمىشود .\r\n\r\nبررسى دليل ششم صاحب جواهر\r\nدليل ششم كه دعوى اجماع جامع المقاصد بود ، آن هم مورد مناقشه است زيرا اصلا چنين چيزى در جامع المقاصد نيست و بلكه عبارت جامع المقاصد عكس مطلب را مىگويد يعنى به شرط تسليم و تمكين بايد مهريه را بپردازد . در كلمات شيخ مفيد نيز من درباره لزوم پرداخت مهريه قبل از استمتاع مطلبى نيافتم . در كتاب‌ها به مقنعه شيخ مفيد و انتصار سيد مرتضى آدرس داده‌اند ، اما اصلا چنين مطلبى آنجا نيست . شيخ مفيد كه مطلب ديگرى را عنوان نموده كه اصلا مربوط به بحث ما نيست ، سيد مرتضى هم خلاف آنچه كه به ايشان نسبت داده‌اند را قائل شده است و حتى در مورد شيخ مفيد مىتوان استظهار نمود كه فتوى ايشان هم خلاف اين است . البته نه از كتاب مقنعه بلكه از رساله‌اى كه در متعه دارد و اما تعبيرى كه در مقنعه وجود دارد كه از آن اشتباه برداشت كرده‌اند اين است كه زن مهريه را مالك مىشود ، ولى مالك شدن مهريه دليل بر وجوب تكليفى تسليم آن به مجرد عقد نيست . همه مىگويند كه زن مهريه را مالك است . در جاى ديگر فرموده است : زن تا اجرت و مهريه را دريافت نكرده است ، مىتواند تسليم نشود اين هم مورد اتفاق است ولى دلالت بر اين نمىكند كه به مجرد عقد ، وجوب تكليفى به پرداخت مهريه متوجه مرد مىشود .\r\nسيد مرتضى در انتصار فرموده است : كه من در نوشتجات سابق كه آنها را املاء كرده بودم ، گفته‌ام كه به وسيله عقد ، مهريه واجب است دفع شود ، ولى از اين نظريه عدول كرده است و فرموده است : اگر دخول صورت گرفت لازم است مهريه را بپردازد .\r\nو اما آنچه كه از معالم الدين محمد بن شجاع قطان نقل كرديم مطابق تصحيحى\r\n\r\n","description":"","footnote":"","page_name":" 6053 ","page_number":65},
  {"content":"\r\n\r\nبود كه مصحح كتاب نموده است ، زيرا عبارت آنجا « دفع المهر » نيست ، بلكه فقط مىگويد : يجب المهر و مصحح ، كلمه دفع را بين پرانتز آورده است .\r\nاگر « يجب المهر » باشد ، يعنى اينكه لازمه عقد مىباشد كه مهر ثبوت پيدا كند ولى آيا دفع آن هم به مجرد عقد لازم است يا نه ؟ محل بحث است .\r\nخلاصه اقوال را كه مىبينيم به نظر مىرسد مطلب كاملا عكس باشد يعنى شهرت در اين جانب است كه وجوب تسليم مهريه مطلق نيست بلكه به هر مقدار كه تسليم و تمكين نمايد وجوب تسليم مهريه مىآيد .\r\n« * و السلام * »\r\n\r\n","description":"","footnote":"","page_name":" 6054 ","page_number":66},
  {"content":"\r\n\r\n\r\n7 / 7 / 1383 سه‌شنبه درس شمارهء ( 679 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه ابتدا روايت ريان بن شبيب را كه صاحب جواهر مدعى است بر وجوب دفع مهر قبل از استمتاع و تمكين زن اشعار دارد را مورد نقد و بررسى قرار مىدهد ، سپس با اشاره به اجماع يا شهرت قريب به اتفاق ادعا شده بر وجوب دفع فورى مهر ، به نقل اقوال متعدد مىپردازد و پس از مناقشات فراوان نتيجه مىگيرند كه غير از صاحب جواهر اين قول قائلى ندارد .\r\n* * * \r\nكلام در اين بود كه آيا در عقد متعه به محض تحقق عقد بر مرد واجب است اجرت نكاح و مهريه زن را بپردازد ؟\r\nيا وجوب اداء مهر ، مشروط به استمتاع است و مردى كه احتمال مىدهد زن تمكين نكند مىتواند اداء مهريه را به تأخير بيندازد ؟\r\nصاحب جواهر رحمه الله اداء مهريه را واجب مطلق مىدانستند و براى آن ادله‌اى آوردند .\r\nيكى از ادله كه به صورت اشعار به آن استدلال كرده‌اند مكاتبه ريان بن شبيب است .\r\nكافى : عن محمد بن يحيى عن احمد بن محمد عن على بن احمد بن اشيم قال كتب اليه الريان بن شبيب - يعنى أبا الحسن عليه السلام - : الرجل يتزوج المرأة متعة به مهر الى اجل معلوم و أعطاها بعض مهرها و أخرته بالباقى ثم دخل بها و علم بعد دخوله بها قبل ان يوفيها باقى مهرها انها زوجته نفسها و لها زوج مقيم معها ، أ يجوز له حبس باقى مهرها أم لا يجوز ؟ فكتب :\r\n\r\n","description":"","footnote":"","page_name":" 6055 ","page_number":67},
  {"content":"\r\n\r\nلا يعطيها شيئاً لانها عصت الله عزّ و جلّ . « 1 »\r\nتوضيح اين كه : فرض مسأله جايى است كه شوهر بعضى از مهر را داده است و زن يك مقدار ديگر را براى بعد تأخير انداخته است ( أخرته بالباقى ) اسناد تأخير به زن مىرساند كه خود زن با اختيار خودش دريافت بقيه مهر را تأخير انداخته و به مرد براى پرداخت بقيه مهر مهلت داده است . پس معلوم مىشود كه زن مستحق گرفتن مهر به فوريت بوده است .\r\n\r\nنقد استاد ( دام ظله ) بر استدلال صاحب جواهر رحمه الله :\r\nاستدلال صاحب جواهر تمام نيست ، زيرا روايت ريان بن شبيب هم سنداً و هم دلالتاً اشكال دارد .\r\nاشكال سندى : راوى از ريان بن شبيب ، على بن احمد اشيم است كه در مورد وى در كتب قوم توثيقى نشده است ، بلكه شيخ رحمه الله در رجال ايشان را « مجهول » دانسته است و جزء مشايخ ثلاثه نبوده و اجلاء نيز از او اكثار روايت ندارند ؛ بنابراين هيچ يك از طرق عامه و خاصه توثيق ، در مورد ايشان نيست .\r\nاشكالى دلالى : عبارت « أخرته بالباقى » اصلا اشعار هم بر مدعاى صاحب جواهر ندارد به اين جهت كه اين مطلب مورد تسلم همه است كه چه در عقد دائم و چه در عقد انقطاعى زن مىتواند بگويد كه من حاضر به تمكين نيستم ، مگر اين كه أجرت را دريافت كنم ؛ چون حق امتناع دارد . از ذيل روايت معلوم است كه تمكين كرده منتها گفته مقدارى از مهر را بعدا پرداخت كن و اين تمكين بدون دريافت اجرت براى صحت اسناد تأخير مهريه به زن كافى است ، لذا اين روايت حتى به نحو اشعار\r\n\r\n\r\n","description":"","footnote":"\r\n( 1 ) - وسائل ، ج 21 ، ص 62 ، باب 28 از ابواب المتعه ، حديث دوم ، جامع الاحاديث ، ج 26 ، ص 108 ، باب 28 از ابواب المتعه ، حديث دوم .\r\n","page_name":" 6056 ","page_number":68},
  {"content":"\r\n\r\nهم دلالت نمىكند كه ابتداءً بر مرد واجب باشد كه مهر را بپردازد تا مؤيد كلام صاحب جواهر باشد .\r\n\r\nبررسى ادعاى اجماع بر وجوب فورى اداء مهريه :\r\nاين ادعا كه اين مسأله مورد اتفاق اصحاب و يا شهرت قريب به اتفاق است و يا تعبير اجماع الاصحاب كه از جامع المقاصد نقل شده است « 1 » . به نظر ما غير از پنج ، شش نفر از اصحاب ، اين تعبير كه مرد بايد مهر را فورا بپردازد ، ديگران چنين تعبيرى ندارند و ظاهر كلماتشان اين است كه پرداخت مهر در ابتداى عقد و قبل از استمتاع واجب نيست ، هر چند در آن چند نفر هم تأمل دارم كه مراد آن‌ها چيست .\r\n\r\nبررسى اقوال در وجوب يا عدم وجوب دفع قبل از استمتاع :\r\n1 - أبو الصلاح حلبى در كافى : فاذا انعقد هذا النكاح فعلى المتمتع تسليم جميع المهر و يجوز تأخير بعضه برضاها . و همين عبارت در مهذب ابن براج نيز هست . « 2 »\r\n2 - محقق در شرايع : و يلزم دفعه بالعقد « 3 »\r\n3 - علامه در قواعد : يجب دفعه بالعقد و در تلخيص المرام : « يلزم بالعقد » و در تحرير :\r\nيجب دفع المهر بالعقد .\r\n4 - محمد بن شجاع قطان در معالم الدين فى فقه آل ياسين : « و يجب [ دفعه 
  ] بالعقد و يستقر بالدخول به شرط الوفاء بالمدّة . و اصل عبارت ايشان « يجب بالعقد » است و كلمه « دفعه » را مصحح اضافه كرده و لذا بين كروشه گذاشته است و مراد از يجب بالعقد روشن نيست كه اين باشد كه دفع مهر نيز واجب است ، بلكه ممكن است مراد اين باشد كه مهريه به وسيله عقد تثبيت مىشود و اين مورد اتفاق است كه حكم وضعى ملكيت به محض تحقق عقد نكاح مىآيد ، خواه منقطع باشد يا دائم . نتيجه آن كه عبارت ايشان دلالتى بر حكم تكليفى بر لزوم دفع مهر به مجرد عقد ندارد ، البته دلالت مىكند كه به وسيله عقد ، ملكيت حاصل مىشود و اين ملكيت متزلزلى\r\n\r\n\r\n","description":"","footnote":"\r\n( 1 ) - جواهر ، ج 30 ، ص 165 .\r\n( 2 ) - آقايان از مهذب نقل كرده‌اند و از كافى كه قبل از مهذب است نقل نكرده‌اند .\r\n( 3 ) - استاد دام ظله وجه كلام « كافى ابى الصلاح » ، شرايع و قواعد را كه صريحا به وجوب دفع حكم كرده‌اند ، در انتهاى جلسه بيان مىكنند و موارد ديگر را چنان كه خواهد آمد ذيل قول نقد و بررسى مىكنند .\r\n","page_name":" 6057 ","page_number":69},
  {"content":"\r\n\r\nاست كه اگر زوجه تمكين نكرد و به تعهد خود وفا ننمود ، آن موقع مهريه از ملكيت او خارج مىگردد .\r\nسؤال : مگر نتيجه مالكيت مهريه اين نيست كه بر مرد واجب باشد طلب زن را بپردازد ؟\r\nپاسخ : مالكيت مهريه در مقابل عوض است ، نتيجه مالكيت طرفين عبارت از اين است كه اگر مرد بداند كه اگر تسليم عوض بكند زن هم امتناع نخواهد كرد ، در اين صورت واجب است كه تسليم كند چون تسليم تقديرى براى لزوم رد احد العوضين به مالك آن كفايت مىكند و اما اگر مىداند كه اگر به او رد كند او امتناع خواهد كرد در اين صورت لزوم ندارد .\r\n5 - شهيد ثانى در مسالك بعد از نقل عبارت « يلزم دفعه بالعقد » مىفرمايد : هو الذي اختاره جماعة من الاصحاب و لكن دليله غير واضح و يدل على عدم وجوب المبادرة بدفعه بالعقد ، صحيحه عمر بن حنظلة »\r\nايشان با استدلال به روايت عمر بن حنظله و اين كه تعبير « يجوز » در روايت صحيح است نه لا يجوز مبادرت به اداء مهريه را لازم نمىدانند .\r\n6 - محقق كركى در جامع المقاصد ( كه صاحب جواهر نسبت اجماع به آن داده است ) مىفرمايد : « لما كان هذا النكاح لاحقا بالمعاوضات ثبت المهر بالعقده و لا محالة و يجب دفعه » .\r\nممكن است مراد از « يجب دفعه » ، « دفعه بالعقد » باشد تا به مجرد عقد تكليفا دفع مهريه واجب باشد ولى ايشان در ادامه مىفرمايد : لكن مع تسليم نفسها يعنى هر چند به وسيله عقد ملكيت حاصل مىشود ولى حكم تكليفى كه وجوب دفع است يك قيد دارد و آن تحقق تسليم خود زن است .\r\nنتيجه آن كه : محقق كركى به مجرد عقد دفع مهريه را واجب نمىدانند هر چند زن مالك مهريه مىشود ولى مىفرمايند : « الا أن ثبوته غير مستقر » يعنى ملكيت مهريه\r\n\r\n","description":"","footnote":"","page_name":" 6058 ","page_number":70},
  {"content":"\r\n\r\nمتزلزل است و اگر زن تمكين نكند استحقاق مهريه ساقط مىگردد .\r\n7 - صاحب مدارك در نهاية المرام بعد از اين كه مىگويد « استحقته » يعنى زن مستحق عوض است روايت عمر بن حنظله را با تعبير « يجوز » به عنوان شاهد مطلب ذكر مىكند . پيداست كه به نظر ايشان از نظر وجوب دفع ، وقتى مرد اطمينان ندارد كه زن خود را تسليم مىكند مىتواند از پرداخت مهريه امتناع كند .\r\n8 - محقق سبزوارى در كفايه مىفرمايد : يلزم دفعه به مجرد العقد عند جماعة منهم و دليله غير واضح ، بنابراين ايشان هم نمىخواهد قبول كند .\r\n9 - ادعا شده كه سيد مرتضى در انتصار قائل شده كه به مجرد عقد دفع مهر واجب است ، ولى اين ادعا صحيح نيست و عكس آن در انتصار آمده است . ايشان در تفسير  « اسْتَمْتَعْتُمْ » *  در آيه شريفه مىفرمايند : « قد كنا قلنا فى بعض ما أمليناه قديماً ان تعليقه تعالى وجوب اعطاء المهر بالاستمتاع دلالة على أنه [ اى استمتعتم 
  ] هذا العقد المخصوص دون الجماع لان المهر انما يجب بالعقد دون الجماع . سيد مىگويد قبلا به اين مطلب قائل بوده لكن اين را صحيح نمىداند و مىفرمايد : « و يمكن اعتراض ذلك بان يقال ان المهر انما يجب دفعه بالدخول و هو الاستمتاع » « 1 » بنابراين ايشان هم در انتصار حكم كرده كه با جماع وجوب دفع مىآيد نه با عقد .\r\n10 - شهيد اول يا محقق كركى در « خلاصة الايجاز » كه خلاصه الموجز فى المتعه شيخ مفيد است مىفرمايند : « و يملك المهر بالعقد و يستقر بالايفاء »\r\nممكن است منشأ تخيل كسانى كه وجوب دفع فورى مهر را به شيخ مفيد نسبت داده‌اند . اين عبارت باشد لكن اين مطلب از جهاتى محل مناقشه است :\r\nالف - اين كه حكم وضعى ملكيت به محض عقد مىآيد و زن به واسطه عقد مالك مهر مىشود مورد اتفاق همه است ؛ ولى بحث در حكم تكليفى وجوب دفع است و اين عبارت درباره وجوب دفع مطلبى ندارد .\r\n\r\n\r\n","description":"","footnote":"\r\n( 1 ) - انتصار ، چاپ دار الاضواء ، ص 110 ، مسأله نهم مسائل نكاح .\r\n","page_name":" 6059 ","page_number":71},
  {"content":"\r\n\r\nب - « خلاصه الايجاز » فقط تلخيص محض از الموجز نيست بلكه تلخيصى است كه در برخى ابواب زياداتى دارد . شاهد آن اين است كه در اين كتاب از كسانى كه مدت‌ها بعد از شيخ مفيد آمده‌اند مانند فخر رازى مطلب نقل مىكند . علاوه بر اين در اول چند باب از جمله بابى كه اين مطلب در آن آمده ، نوشته شده كه اين باب مشتمل بر زياداتى است . بنابراين ممكن است كه اين عبارت ، مطلب خود تلخيص‌كننده باشد ، پس نمىتوان اين مطلب را به شيخ مفيد به صورت قطعى نسبت داد .\r\nج - شيخ مفيد در رساله ديگرى ( كه چهل و سه مسأله آن را يك جا مرحوم مجلسى در بحار آورده است ) روايت عمر بن حنظله را با « يجوز » نقل مىكند و اين دسته از فقهاء معمولا تنها رواياتى را كه طبق آنها فتوا مىداده‌اند نقل مىكردند ؛ بنابراين مراد شيخ مفيد على المظنون عكس آن چيزى است كه به وى نسبت مىدهند .\r\n\r\nتوضيحى درباره عمر بن حنظله :\r\nمجلسى اول در روضه المتقين ( كه شرح من لا يحضر الفقيه است ) روايت صفوان بن يحيى از عمر بن حنظله را با يجوز نقل مىكند و بعد مىفرمايد : فظهر ان الخبر الذي رواه المصنف غيرهما ، يعنى اين روايتى كه صفوان از عمر بن حنظله نقل كرده غير از آن دو روايتى است كه عمر بن أبان و على بن حكم هر دو از عمر بن حنظله نقل كرده‌اند و در كافى آمده است . مجلسى اول در ادامه مىفرمايد يا عمر بن حنظله راجع به يك موضوع سه مرتبه از يك امام سؤال كرده است يا نقل به معنى كرده است . به نظر ما تبعا لمبناى مرحوم آقاى بروجردى رحمه الله اين روايات يك روايت بوده و اين مقدار تفاوت در نقل به معنى متعارف است .\r\n11 - در مرآة العقول مجلسى ثانى تعبيرى هست كه احتمال دارد مراد وجوب دفع مهر به مجرد عقد باشد ، چون روايت عمر بن أبان از عمر بن حنظله را كه نقل مىكند مىفرمايد : « و يدل على استحقاق المهر و على أنه اذا أخلفت بعض المدة تردّ من المسمى\r\n\r\n","description":"","footnote":"","page_name":" 6060 ","page_number":72},
  {"content":"\r\n\r\nبنسبته » با توجه به تعبير « تردّ » كه به زن نسبت داده معلوم مىشود كه زن ، مهر را قبض كرده و بعد مىگويد حالا رد كند .\r\nعبارت فوق از مرأة العقول بر وجوب فورى دفع ، دلالت ندارد ، زيرا استحقاق المهر بالعقد ( كه در صدر عبارت آمده ) كه حكم وضعى است و مورد اتفاق است و ملازمه با وجوب دفع تكليفاً ندارد و عبارت « ترد من المسمى » نيز دلالت بر آن ندارد ، زيرا اگر پرداخت مهر واجب هم نباشد زن مىتواند بدون اخذ اجرت تمكين نكند حالا اگر زنى از اين حق استفاده كرده و مهر را گرفته باشد و پس از مدتى از تمكين امتناع كرد حال به اين زن بگوييم كه بايد رد كند ، اين دليل نمىشود كه از اول از حقوق او بوده و لازم بوده مرد مهر را دفع كند .\r\nخلاصه : از اين عبارت نيز وجوب تكليفى مهريه به مجرد عقد استفاده نمىشود .\r\n12 - فاضل اصفهانى در كشف اللثام : و يجب دفعه بالعقد وجوبا مراعى و حكى عن المفيد و المرتضى وجوب الدفع عقيب العقد و هو نص المهذب فيحتمل كون الباء للمصاحبه »\r\nكشف اللثام مىگويد وجوبى كه در « و يجب دفعه بالعقد » است وجوبى مراعى است ، يعنى مشروط است ، و شرط آن تمكين متأخر است . از امتناع يا تسليم بعدى معلوم مىشود كه از اول اين حكم تكليفى بوده يا نه . به نظر ما نيز همين مطلب مىرسد كه در ادامه جلسه آن را توضيح خواهيم داد .\r\n13 - حدائق پس از اين كه روايت عمر بن حنظله را با « يجوز » مىآورد و مىفرمايد : « ظاهر لفظ حبس بعض المهر فى جملة من الاخبار دال على ما قدمناه من عدم وجوب دفع المهر به مجرد العقد خلافا لما ذكروه لان حبسه عنها يقتضى بقاءه فى ذمة الزوج و عدم دفعه لها و بذلك يظهر ضعف ما تقدم نقله عنهم » « 1 » . ايشان نيز به مجرد عقد دفع مهريه را واجب نمىدانند .\r\n14 - وسائل نيز در باب « جواز حبس المهر عن المرأة المتمتع بها به قدر ما تخلف من\r\n\r\n\r\n","description":"","footnote":"\r\n( 1 ) - حدائق 160 / 24 .\r\n","page_name":" 6061 ","page_number":73},
  {"content":"\r\n\r\nالمدة إلّا بحيضها » عبارت روايت را « فيجوز » نقل مىكند .\r\n15 - وافى هم تعبير مىكند كه لفظه « لا » ليست فى بعض النسخ و هو الاوفق بما بعده من الاخبار فيكون معنى « فخذ منها » فاحبس منها كما فى الخبر الآتي كه در مورد حبس ، خذ تعبير كرده است .\r\n16 - فتواى شيخ طوسى رحمه الله نيز عدم وجوب دفع است . ايشان در تهذيب مىفرمايد :\r\nمتى خالفت المرأة الرجل أو تأخرت عنه من جملة ما شرط عليها من الايام فان له ان يحبس مهرها به قدر ذلك .\r\nبعد روايت عمر بن حنظله را نقل مىكند : « عن ابى عبد الله عليه السلام قال قلت له : أتزوج المرأة شهراً فأحبس منها شيئاً ؟ قال : نعم ، خذ منها به قدر ما تخلفك . . . » « 1 »\r\n17 - صاحب رياض هم به عدم وجوب فورى دفع تمايل دارد .\r\n18 - انوار الفقاهه صريحا حكم مىكند كه وجوب دفع نيست .\r\n\r\nنظر استاد ( دام ظله )\r\nاحتمال دارد امثال كافى ابى الصلاح و مهذب ابن براج و شرايع و قواعد و تحرير كه حكم به وجوب دفع تمام مهر كرده‌اند مرادشان اين نباشد كه در هر صورت بايد مهر را دفع كند و بعد اگر زن تمكين نكرد مرد مهر را پس بگيرد ، بلكه مراد همان معناى مقتضاى معاوضه است كه اگر طرف امتناع نداشته باشد دفع مهر واجب است . و بسيار بعيد است كه بگوييم اطلاق كلمات علماء صورت امتناع را نيز شامل مىشود و نكاح متعه استثنايى از ساير معاوضات است كه با علم به امتناع زن هم مرد بايد مهريه را بدهد و وقتى امتناع حاصل شد پس بگيرد و اين كه بگوييم دفع مهريه وظيفه‌اى ظاهرى است و لذا صورتى كه مىداند زن تمكين نخواهد كرد دفع مهريه واجب نيست ، اين نيز بعيد است و ظاهر عبارات ، بيان حكم واقعى است .\r\nبنابراين از آنجا كه ظاهر كلمات فقهاء بيان حكم واقعى است و از طرفى بسيار بعيد\r\n\r\n\r\n","description":"","footnote":"\r\n( 1 ) - تهذيب 260 / 7 .\r\n","page_name":" 6062 ","page_number":74},
  {"content":"\r\n\r\nاست كه در صورت علم به امتناع از تمكين هم دفع مهريه واجب باشد و از سائر معاوضات استثناء شده باشد ، مخصوصا با توجه به تشبيه متعه به اجاره در چندين روايت . لذا فرمايش ايشان را بايد چنين معنى كرد كه مانند ساير معاوضات دفع مهريه در نكاح متعه نيز واجب است و اين مخصوص صورتى است كه زن تمكين كند و اين مطلب با توجه به فرمايش فقهاء در حق امتناع زن بدون قبض مهريه روشن‌تر مىگردد . فقهاء مىفرمايند زن مىتواند تا مهر را نگرفته از تمكين امتناع كند ، آيا اين شامل صورتى كه تهيه مهريه به مقدار مدت متعه وقت لازم دارد نيز مىگردد ؟ و زنى كه مىداند در وقت خودش مرد مهريه را مىپردازد مىتواند در تمام مدت عقد متعه به بهانه تحويل نگرفتن مهريه از تمكين امتناع ورزد ؟ اين بسيار بعيد است و بناء عقلاء نيز بر چنين مطلبى نيست ، بلى مواردى كه اطمينان به وصول مهريه ندارد مىتواند امتناع ورزد ، وجوب دفع مهر براى مرد مانند وجوب تمكين براى زن است و هر كدام از طرفين وقتى اطمينان دارند كه در صورت تسليم ، به عوض مقابل دست خواهند يافت واجب است تسليم نمايند ، پس وجوب تسليم مهر بر تمكين زن متوقف نيست بلكه بر اطمينان به تسليم متوقف است .\r\nاما جاى اين سؤال باقى است كه اگر مراد امثال أبو الصلاح و محقق و علامه صورت امتناع را شامل نشود و مانند باقى معاوضات باشد ، پس چه داعى وجود داشته كه به طور مطلق بگويند مرد همه مهر را به مجرد عقد بايد پرداخت كند ؟\r\nبه نظر ما اين‌ها مىخواهند بگويند مسأله مهر مانند نفقه نيست ، در نفقه اصل مالكيت و تكليف يك روز يك روز مىآيد و لازم نيست كه نفقه چند روز و چند هفته را بدهد ولى در مهر مالكيت به مجرد عقد مىآيد و مانند ساير معاوضات لازمه مالكيت در مقابل عوض اين است كه اگر طرف امتناعى نداشته باشد بر مرد واجب است تمام مهر را دفع كند .\r\nبنابر آنچه گذشت مىتوانيم بگوييم در مسأله غير از صاحب جواهر كه قائل به\r\n\r\n","description":"","footnote":"","page_name":" 6063 ","page_number":75},
  {"content":"\r\n\r\nوجوب دفع مهر به مجرد عقد در متعه است مخالفى وجود ندارد .\r\n\r\nمناقشه‌اى در تعبير « قاصها » در كلام محقق و شهيد اول :\r\nكلام محقق و شهيد : محقق در مختصر نافع مىفرمايد اگر زن تمكين نكرد « قاصها » يعنى مرد مىتواند مقدارى از مهر را ندهد و يا اگر همه مهر را داده پس بگيرد و اين تعبير در لمعه شهيد اول نيز هست .\r\nمناقشه : محقق كركى و به تبع وى شهيد ثانى در لمعه ، مىفرمايند : تعبير قاصها در اينجا مسامحه در تعبير است ، چون در جايى كه زن تمكين نكند به خودى خود مهر ساقط مىشود نه اين كه مرد مهريه را از ملكيت زن خارج كند لذا صحيح اين بود كه تعبير « وضع عنه » آورده شود .\r\nرد مناقشه : صاحب مدارك مىگويد اين اشكال وارد نيست چون ملكيت به وسيله عقد آمده اگر عوض را تحويل نداد مرد تقاص مىكند .\r\nتأييد مناقشه : به نظر مىرسد كه اشكال محقق كركى و شهيد ثانى به كلام محقق و شهيد اول وارد است براى اين كه معناى تقاص اين است كه يك شيئى ملك ديگرى است شخص بر طبق حقوقى كه دارد در مقابل حقش ملك او را بر مىدارد و از او سلب ملكيت مىكند مثلا : فرش او را تقاصاً از حقش بر مىدارد ولى در اينجا اگر زن امتناع كرد خود به خود بقاءً ساقط شده است ، درست است كه زن حدوثا مالك بوده ولى بقاءً اگر تخلف كرد نفس تخلف ، ملكيت او را اسقاط مىكند نه اين كه مرد از او سلب ملكيت كرده باشد . تقاص در جايى است كه اگر مرد كارى نداشته باشد ملكيت طرف باقى باشد و ساقط نشود و اينجا اين طور نيست ، چون اگر تخلف كرد بقاءً ساقط شده هست و تقاصى در كار نيست .\r\n« * و السلام * »\r\n\r\n","description":"","footnote":"","page_name":" 6064 ","page_number":76},
  {"content":"\r\n\r\n\r\n8 / 7 / 1383 چهارشنبه درس شمارهء ( 680 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، اين بحث مطرح است كه آيا زوج مىتواند در عقد انقطاعى ، مدت را ببخشد يا خير ؟ ضمن بررسى روايات مسأله ، نظر نهايى استاد تبيين خواهد گرديد .\r\n* * * \r\nالف ) جواز هبه مدت در عقد انقطاعى\r\nعبارت شرايع : « و لو وهبها المدّة قبل الدخول لزمه النصف و لو دخل استقر المهر به شرط الوفاء بالمدّة » « 1 »\r\nمورد بحث اين است كه اگر در عقد متعه ، زوج قبل از دخول ، مدت متعه را به زن هبه كند بايد نصف مهر را به او بپردازد و اگر بعد از دخول باشد تمام مهر به عهده زوج ثابت است به شرط اينكه زن نيز تمكين كرده باشد .\r\nهمان طورى كه ملاحظه مىشود در صدر مسأله ، جواز هبه مدت مفروغ عنه فرض شده است . در بين فقهاء ما نيز اصل جواز هبه مدت ، امرى مسلم دانسته شده است . تنها كسى كه در اين مطلب تشكيك كرده است ، شهيد ثانى در مسالك است كه ذيلا به كلام او و دليلش اشاره مىكنيم .\r\n\r\n\r\n","description":"","footnote":"\r\n( 1 ) - جواهر الكلام 30 / 166 - 167 .\r\n","page_name":" 6065 ","page_number":77},
  {"content":"\r\n\r\n\r\n1 - كلام شهيد ثانى درباره عدم جواز هبه مدت\r\nهبه مدت كه مورد تسلم فقهاء است به عنوان ابراء است ، يعنى در آن نيازى به قبول زن نيست و چون چنين است همين نكته باعث اشكال شهيد ثانى شده است .\r\nوى مىفرمايد : « حق استفاده از بضع ، حق تدريجى الاستيفاء است بدين معنا كه در هر زمان زوج ، حق استيفاء بضع را نسبت به آن زمان دارد ، و بنابراين اگر هبه مدت كه در حكم ابراء و اسقاط است صحيح باشد معناى آن اسقاط ما لم يجب است ، چرا كه حق استيفاء بضع در زمان آينده ، فعلا ثابت نيست تا اينكه بتوان آن را اسقاط كرد » .\r\n\r\n2 - جواب از گفتار شهيد ثانى\r\nشبهه شهيد ثانى را نوه او صاحب مدارك و ساير فقهاء ديگر چنين پاسخ داده‌اند :\r\nاولًا : از جهت صغروى قبول نداريم كه هبه مدت از قبيل اسقاط ما لم يجب باشد زيرا در عقد نكاح به مجرد عقد همان طورى كه زن مالك تمام المهر مىشود در مقابل ، مرد نيز مالك استيفاء منفعت در تمام عمر مىشود ، پس ملكيت فعلى است و ليكن متعلق آن نسبت به ازمنه آينده متأخر است ، نظير باب نسيه كه ملكيت مشترى فعلى است ولى اداء عوض استقبالى است و فعلا بر او واجب نيست . بله حق نفقه زن تدريجى است يعنى به مجرد عقد ، زن مالك همه نفقه تمام عمر خود نمىشود بلكه در هر روز حق نفقه همان روز براى او ثابت است .\r\nثانياً : از جهت كبروى نيز اين طور نيست كه مسأله « عدم جواز اسقاط ما لم يجب » قانونى عقلى و غير قابل تخصيص باشد ، چنانچه ثابت شود محذورى در التزام به آن به عنوان تخصيص قاعده فوق وجود ندارد . لذا عمده ، بررسى ادله و روايات مسأله است .\r\n\r\nب ) روايات وارده در مسأله جواز هبه مدت\r\nدر رابطه با هبه مدت ، روايات متعددى وارد شده است كه از آنها مىتوان جواز\r\n\r\n","description":"","footnote":"","page_name":" 6066 ","page_number":78},
  {"content":"\r\n\r\nآن را استفاده كرد . اين روايات در ابواب متعددى از جامع الاحاديث ذكر شده است كه به بعضى از آنها اشاره مىكنيم « 1 » .\r\n1 - فقيه : روى عن على بن رئاب قال : كتبت الى الرضا عليه السلام أسأله عن رجل تمتع بامرأة ثم وهب لها أيامها قبل أن يفضى اليها أو وهب لها أيامها بعد ما أفضى اليها ، هل له أن يرجع فيما وهب لها من ذلك ؟ فوقع عليه السلام : لا يرجع ( باب 19 من ابواب المتعه ، ح 1 )\r\nاز اين روايت استفاده مىشود كه اصل هبه مدت جايز است .\r\n2 - تهذيب : « محمد بن احمد بن يحيى عن احمد بن محمد عن ابن سنان عن زرعة عن سماعة قال : سألته أى ابا عبد الله عليه السلام عن رجل تزوج جارية او تمتع بها ثم جعلته فى حل من صداقها يجوز أن يدخل بها قبل أن يعطيها شيئاً ؟ قال : نعم اذا جعلته فى حل فقد قبضته منه ، فان خلاها قبل أن يدخل بها ردت المرأة على الزوج نصف الصداق » ( باب 29 من ابواب المتعة ، ح 1 )\r\nمحل شاهد كه عده‌اى چون صاحب جواهر به آن استناد كرده و آن را مربوط به مسأله ما نحن فيه يعنى جواز هبه مدت و اعطاء نصف مهر قبل از دخول ، دانسته‌اند جمله « فان خلاها قبل . . . » است گفته شده است كه مراد از « خلاها » همان هبه مدت است . ما در جلسات آينده به تفصيل پيرامون دلالت اين حديث بحث خواهيم كرد .\r\nآنچه فعلا بيان خواهيم كرد توضيحى براى صدر روايت يعنى جملات قبل از محل شاهد است . در باب ازدواج يكى از مسائلى كه استحباب مؤكد دارد به طورى كه اگر\r\n\r\n\r\n","description":"","footnote":"\r\n( 1 ) - استاد مد ظله : يكى از ابوابى كه در دو عنوان آن مسأله جواز هبه مدت ذكر شده باب 3 از ابواب المتعه است . عنوان اين باب چنين است « باب ما ورد فى أنّ المتعة ليست من الاربع و سبيلها سبيل الاماء و للرجل ان يتمتع بما شاء و ان المتمتع بها تبين بانقضاء المدة و بهبتها و لا يقع لها الطلاق » ولى در اين باب هيچ روايتى مبنى بر جواز هبه ذكر نشده است . نكته ديگرى كه بايد تذكر داده شود اين است كه در چندين جلسه قبل ما اشكالى به تبويب جامع الاحاديث به اين صورت گرفتيم كه در بابى كه براى جواز اكتفاء به مهر به هر تعدادى كه مورد توافق باشد ، منعقد شده است روايتى براى زمان متعه آمده كه مناسب نيست . بعدا متوجه شدم كه عنوان باب مذكور اعم از مهر و أجل است . باب 16 من ابواب المتعه « باب أنه لاحد للمهر فى المتعة و لا للأجل » بنابراين اشكال سابق ما وارد نيست .\r\n","page_name":" 6067 ","page_number":79},
  {"content":"\r\n\r\nادله آن معارضى نداشت مىبايست فتوا به وجوب آن مىداديم ، اين است كه مستحب است زوج قبل از مباشرت كردن چيزى از مهريه يا غير مهريه را به زن بدهد آنگاه مباشرت كند . با اين مقدمه سؤال سائل در صدر روايت معلوم مىشود وى از امام مىپرسد اگر زن مهريه خود را به مرد ببخشد آيا باز بر مرد لازم است كه قبل از دخول چيزى به او بپردازد يا خير ؟ امام عليه السلام در جواب فرموده‌اند ابراء زن به منزله قبض و استيفاء او محسوب مىشود و لذا بر مرد چيزى لازم نيست .\r\n3 - كافى : على عن أبيه عن بعض اصحابه عن اسحاق بن عمار قال : قلت لأبي الحسن موسى عليه السلام : رجل تزوج امرأة متعة ثم وثب عليها أهلها فزوجوها به غير اذنها علانية ( مراد عقد دائم است چون عقد متعه در آن زمان سرى و خلاف قانون بوده است ) و المرأة امرأة صدق كيف الحيلة قال : لا تمكن زوجه من نفسها حتى ينقضى شرطها و عدتها . قلت : ان شرطها سنة و لا يصبر لها زوجها ( مراد زوج دوم و قانونى است ) و لا أهلها سنة . قال : فليتق الله زوجها الاول و ليتصدق عليها بالايام فانها قد ابتليت و الدار دار هدنه و المؤمنون فى تقيه قلت :\r\nفانه تصدق عليها بأيامها و انقضت عدتها كيف تصنع ؟ قال : اذا خلا الرجل فلتقل هى : يا هذا ان اهلى وثبوا على فزوجونى منك به غير أمرى و لم يستأمرونى و انى الان قد رضيت فاستأنف انت الان فتزوجنى تزويجا صحيحا فيما بينى و بينك » ( باب 30 من ابواب المتعة ، ح 1 )\r\nمحل شاهد گفتار امام عليه السلام به زوج متمتع است كه در مقام نصيحت به او فرموده‌اند « و ليتصدق عليها بالايام »\r\n4 - فقيه : روى عن يونس بن عبد الرحمن قال : سألت الرضا عليه السلام عن رجل تزوج امرأة متعة فعلم بها اهلها فزوجوها من رجل فى العلانية و هى امرأة صدق ؟ قال : لا تمكن زوجها من نفسها حتى تنقضى عدتها و شرطها . قلت : ان كانت شرطها سنة و لا يصبر لها زوجها قال : فليتق الله زوجها و ليتصدق عليها بما بقى له فانها قد ابتليت و الدار دار هدنه و المؤمنون فى تقيه . قلت :\r\nفان تصدق عليها بأيامها و انقضت عدتها كيف تصنع ؟ قال : تقول لزوجها اذا خلت به : يا هذا وثب علىّ اهلى فزوجونى به غير أمرى و لم يستأمرونى و أنى الان قد رضيت فاستأنف أنت اليوم\r\n\r\n","description":"","footnote":"","page_name":" 6068 ","page_number":80},
  {"content":"\r\n\r\nو تزوجنى تزويجا صحيحا فيما بينى و بينك » ( باب 30 ، ح 2 )\r\nبه نظر مىرسد كه اين دو روايت اخير در حقيقت يك روايت بيشتر نيستند ، چون مضمون دو روايت و عبارات آن شبيه هم است و بعيد نيست كه منشأ اشتباه اين باشد كه روايت دوم در اصل اين بوده كه يونس بن عبد الرحمن با واسطه از اسحاق بن عمار نقل كرده و در سند سقط و تحريفى شده و سهوا نيز كنار « أبو الحسن عليه السلام » كلمه « الرضا عليه السلام » نوشته شده باشد .\r\nعلى اى حال از مجموع روايات استفاده مىشود كه ابراء و هبه مدت صحيح است .\r\n\r\nتذكر نكته‌اى در كلام صاحب جواهر\r\nصاحب جواهر در مقام جواز هبه مىفرمايد در روايات تعابيرى چون « تصدق بها عليها » و « جعلها فى حل منها » وارد شده است . « 1 » آنچه ما در روايات يافتيم تنها تعبير اول است و در مورد مسأله هبه مدت ، تعبير دوم وجود ندارد . بله تعبير دوم در رابطه با هبه و ابراء مهر توسط زن آمده است چنانچه در روايت اولى كه ذكر كرديم اين تعبير آمده بود .\r\n« * و السلام * »\r\n\r\n\r\n","description":"","footnote":"\r\n( 1 ) - جواهر الكلام ، 30 / 166 .\r\n","page_name":" 6069 ","page_number":81},
  {"content":"\r\n\r\n\r\n11 / 7 / 1383 شنبه درس شمارهء ( 681 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه ابتدا به جواز هبه مدت در نكاح متعه از طرف زوج پرداخته ، جواز آن را از مسلمات فقه مىشمارند و به اشكال شهيد ثانى در اصل جواز اين هبه و جواب از آن مىپردازند . سپس در بحث از فتواى مشهور در حكم به تنصيف مهر در صورت عدم دخول و بخشش مدت ، به ذكر ادله سه‌گانه آن ( اجماع ، روايت سماعه ، قياس متعه به اماره ) پرداخته ، آنها را بررسى نموده و هيچ كدام را داراى صلاحيت براى اثبات تنصيف مهر در چنين صورتى نمىدانند . در پايان اين بحث را مطرح مىنمايند كه آيا هبه بعضى از مدت باقيمانده ، حكم هبه تمام مدت باقيمانده را دارد يا نه ؟ و در اين بحث ضمن نقل نظر صاحب جواهر رحمه الله و ادله اين نظر ، بيانى در رد نظريه ايشان مطرح مىنمايند و توضيح بيشتر مسأله را به جلسه آينده موكول مىنمايند .\r\n* * * \r\nالف ) جواز هبه مدت در عقد انقطاعى\r\nقبلا گفتيم تعيين مدت و اجل در عقد ، يكى از اركان عقد متعه است . همچنان كه حق تعالى ، اصل لزوم تعين مدت را قرار داده است ، هبه كردن مدت را نيز تشريع نموده است .\r\n\r\n1 - تكرار اشكال شهيد ثانى به اصل جواز هبه و پاسخ به اشكال ايشان\r\nجواز هبه مدت ، تقريبا از مسلمات فقه است ، فقط شهيد ثانى در مسالك تأملى\r\n\r\n","description":"","footnote":"","page_name":" 6070 ","page_number":82},
  {"content":"\r\n\r\nدر اين مطلب دارد . ايشان مىفرمايد : و قد يشك فى جوازه من حيث تجدده شيئاً فشيئاً و الثابت فى الذمه حال البراءة ليس هو الحق المتجدد « 1 »\r\nدر جواب به اين اشكال عرض شد كه اين اشكال صغرويا و كبرويا تمام نيست و اما از لحاظ صغرى ، به خاطر آنكه قبول نداريم كه هبه مدت از مصاديق اسقاط ما لم يجب است زيرا هر چند متعلق عقد ( استفاده از بضع و تمتع از زن ) تدريجى الحصول است ولى مالكيت و سلطه و اختيار داشتن نسبت به اين انتفاع ، تدريجى نيست تا چون منافع آينده حاصل نشده اشكال اسقاط ما لم يجب وارد گردد بلكه سلطه و مالكيت اين انتفاع دفعى است كه به وسيله عقد حاصل شده است همچنان كه در اجاره مالكيت تدريجى نيست بلكه آنچه تدريج در آن است مملوك است كه منافع مىباشد . و اما كبرويا زيرا قبول نداريم كه نفس مسأله اسقاط ما لم يجب موجب اشكال باشد به اين خاطر كه اين مسأله ، قانونى عقلى نيست تا غير قابل تخصيص باشد ، بلكه مسأله‌اى است كه دليل آن اجماع است لذا قاعده عامه‌اى است كه قابل تخصيص مىباشد و چون روايات متعدد با تعبيرات مختلفى در هبه مدت وارد شده است - همچنان كه در جلسه سابق به بعضى از آنها اشاره كرديم - بر فرض تسلم صغرى تخصيص كبرى به وسيله روايات بلااشكال مىباشد .\r\n\r\n2 - دليل ديگر بر جواز هبه مدت\r\nصاحب جواهر و عده‌اى ديگر « 2 » مطلبى در اثبات جواز هبه مدت دارند . ايشان مىفرمايد : « 3 » اقتضاى حكمت ، جواز هبه مدت از طرف مرد است ، زيرا مىدانيم و مسلم است كه در عقد دائم ، براى اراده فراق ، طلاق قرار داده شده است و از طرفى\r\n\r\n\r\n","description":"","footnote":"\r\n( 1 ) - مسالك الافهام ، چاپ رحلى ، ج 1 ، ص 402 .\r\n( 2 ) - مثل صاحب رياض ، ايشان مىفرمايد : فربما اقتضته الحكمة الربانية ، فانه لا يقع هنا طلاق بالوفاق ، فربما اريد قبل انقضاء الاجل الفراق فلولا صحة الهبه لما وقع بوجه و هو حرج عظيم كما لا يخفى على البصير المداق . رياض المسائل ، چاپ جامعه مدرسين ، ج 10 ، ص 280 .\r\n( 3 ) - جواهر الكلام ، ج 30 ، ص 167 . عبارت صاحب جواهر مأخوذ از رياض است مىفرمايد : انه مقتضى الحكمة بعد ان لم يقع بها طلاق و ربما اراد الفراق فلو لم يصح لم يقع الفراق .\r\n","page_name":" 6071 ","page_number":83},
  {"content":"\r\n\r\nدر عقد متعه نيز طلاق قرار داده نشده پس اگر در عقد متعه ، هبه مدت صحيح نباشد مرد به هيچ وجه - تا پايان مدت - نمىتواند فراق پيدا نمايد .\r\nپس نتيجه مىگيريم كه مناقشه در جواز هبه مدت تمام نمىباشد .\r\n\r\nب ) هبه مدت قبل از دخول آيا سبب تنصيف مهر مىگردد ؟\r\nاگر مدت و اجل تمام شد خواه مرد دخول نموده باشد و خواه دخول ننموده باشد ، بايد تمام مهر را پرداخت نمايد زيرا زوجه تمكين نموده پس تسليم از ناحيه او واقع شده است ولى زوج تسلم نكرده است لذا بايد تمام مهر و اجر را پرداخت نمايد ، ولى اگر قبل از تمام شدن مدت زوجى كه دخول ننموده است مدت باقيمانده را هبه نمايد ، بعضى از فقهاء مثل صاحب شرايع مىفرمايند مهر تنصيف مىگردد . مرحوم شيخ طوسى در نهايه « 1 » ، ابن براج در مهذب « 2 » ، ابن حمزه در وسيله « 3 » ، كيدرى در اصباح « 4 » ، ابن ادريس در سرائر « 5 » ، محقق در شرايع « 6 » و نافع « 7 » ، علامه در قواعد « 8 » ، تحرير ، ارشاد « 9 » ، تبصره و تلخيص المرام حكم به تنصيف نموده‌اند .\r\n\r\n1 - ادعاى اجماعى بودن حكم به تنصيف\r\nدر سرائر « 10 » و جامع المقاصد « 11 » دعواى اجماع به حكم به تنصيف نموده‌اند . صاحب مدارك در نهايه المرام « 12 » و كاشف اللثام « 13 » و صاحب رياض « 14 » به مقطوع\r\n\r\n\r\n","description":"","footnote":"\r\n( 1 ) - النهايه ، ص 491 و سلسله ينابيع الفقهيه ، ج 18 ، ص 119 .\r\n( 2 ) - همان ، ص 194 .\r\n( 3 ) - همان ، ص 307 .\r\n( 4 ) - همان ، ص 336 .\r\n( 5 ) - همان ، ج 19 ، ص 435 .\r\n( 6 ) - همان ، ص 491 .\r\n( 7 ) - همان ، ص 537 .\r\n( 8 ) - همان ، ص 621 .\r\n( 9 ) - ارشاد الاذهان ، ج 2 ، ص 11 .\r\n( 10 ) - سلسله ينابيع الفقهيه ، ج 19 ، ص 435 و سرائر ، ج 2 ، ص 623 .\r\n( 11 ) - جامع المقاصد ، ج 13 ، ص 23 .\r\n( 12 ) - نهاية المرام ، ج 1 ، ص 234 .\r\n( 13 ) - كشف اللثام ، چاپ جامعه مدرسين ، ج 7 ، ص 277 .\r\n( 14 ) - رياض المسائل ، چاپ جامعه مدرسين ، ج 10 ، ص 280 .\r\n","page_name":" 6072 ","page_number":84},
  {"content":"\r\n\r\nبه بين الاصحاب تعبير نموده‌اند . مرحوم سبزوارى در كفايه « 1 » مىفرمايد : لا اعرف خلافا فيه بينهم و در حدائق آمده است الظاهر انه مما لا خلاف فيه « 2 »\r\n\r\n2 - روايت مورد استدلال براى تنصيف\r\nتنها روايتى كه براى حكم به تنصيف به آن استدلال شده است روايت سماعه است .\r\nمحمد بن احمد بن يحيى عن احمد بن محمد عن ابن سنان عن زرعه عن سماعه قال : سألته ( اى ابا عبد الله عليه السلام « 3 » ) عن رجل تزوج جارية او تمتع بها ثم جعلته فى حل من صداقها يجوز ان يدخل بها قبل ان يؤتيها شيئاً قال نعم ، اذا جعلته فى حل فقد قبضته منه فان خلاها قبل ان يدخل بها ردت المرأة على الزوج نصف الصداق « 4 »\r\nوجه دلالت اين روايت همچنان كه صاحب مدارك مىفرمايد چنين است : انه لو لا تنصف المهر بذلك لوجب ان تردّ الجميع او لا ترد اليه شيئا كما هو واضح « 5 »\r\n\r\n3 - استدلال براى تنصيف به تشبيه متعه به اجاره\r\nكاشف اللثام « 6 » كه روايت را سندا معتبر نمىداند براى تنصيف استدلال ديگرى نموده است . ايشان فرموده است : هبه مدت در متعه مثل هبه منفعت در اجاره است كه در اجاره بعد از هبه از طرف مستأجر براى مؤجر ، اجرت هم ساقط مىشود ، پس در متعه نيز بعد از هبه مدت از طرف زوج ، مهر تنصيف مىگردد .\r\n\r\n4 - بررسى اجماع مورد ادعا\r\n\r\n\r\n","description":"","footnote":"\r\n( 1 ) - كفايه الفقه ، ج 2 ، ص 167 .\r\n( 2 ) - حدائق الناضرة ، ج 24 ، ص 162 .\r\n( 3 ) - تفسير از جامع الاحاديث مىباشد .\r\n( 4 ) - وسائل الشيعة ، كتاب النكاح ، ابواب المتعه ، باب 30 ، ح 1 ، وسائل ، چاپ آل البيت ، ج 21 ، ص 63 ، نقلا عن التهذيب ، ج 7 ، ص 261 ، ح 55 .\r\n( 5 ) - نهايه المرام ، ج 1 ، ص 243 .\r\n( 6 ) - كشف اللثام ، ج 7 ، ص 278 ، قال فيه : و الخبر لضعفه لا يصلح مستندا فان لم يكن اجماع توجه وجوب الجميع لوجوبه بالعقد و حمله على الطلاق قياس الا ان يقال : انه بمنزلة الاجرة و لا اجرة اذا وهبت المنفعة للموجر .\r\n","page_name":" 6073 ","page_number":85},
  {"content":"\r\n\r\nگفتيم تعدادى از فقهاء براى اثبات حكم به تنصيف به اجماع تمسك كرده‌اند .\r\nبراى بررسى صحت و سقم اين ادعا ، مراجعه به فتواى اصحاب نموديم . از فتوايى كه به دست ما رسيده است از متقدمين يا معاصرين شيخ رحمه الله فتوايى موافق به دست نياورديم . مثلا أبو الصلاح حلبى رحمه الله از معاصرين شيخ رحمه الله و سيد مرتضى رحمه الله ، شيخ مفيد رحمه الله ، صدوق رحمه الله و كلينى كه مقدم بر شيخ رحمه الله هستند اين مسأله را اصلا مطرح ننموده‌اند . شروع به طرح اين مسأله از شيخ رحمه الله و من تبع او است . پس اجماعى كه متصل به زمان معصوم عليه السلام باشد و بتواند رضاى معصوم و قول او را كشف نمايد در مسأله وجود ندارد .\r\n\r\n5 - بررسى سند روايت سماعه\r\nدر بررسى سند روايت سماعه مىگوييم : مراد از ابن سنان در روايت ، محمد بن سنان است نه عبد الله بن سنان ، زيرا احمد بن محمد كه راوى او در اين روايت است احمد بن محمد بن عيسى است كه كثيرا از محمد بن سنان روايت مىكند ، همچنين عبد الله بن سنان از اصحاب امام صادق عليه السلام است ، پس طبقه او مقدم بر اين ابن سنان در روايت است و اما در مورد محمد بن سنان ، هر چند مشهور حكم به ضعف او كرده‌اند ، ولى ما او را ضعيف ندانسته بلكه ثقه مىدانيم علىاى حال - خواه به خاطر ابن سنان در روايت ، روايت را غير معتبر بدانيم و خواه با وجود ابن سنان ، روايت را موثقه بدانيم - مشكل سند روايت به گونه‌اى ديگر نيز حل مىشود و آن اين است كه در نقل دوم شيخ رحمه الله در تهذيب ، ابن سنان در سند روايت وجود ندارد ، سند روايت بنابراين نقل بدين گونه است : الحسين بن سعيد عن الحسن عن زرعه عن سماعه ، حسين بن سعيد و حسن هر دو از بزرگان و ثقات هستند ، كتاب حسين نيز شبيه متواتر است ، پس اشكالى از اين ناحيه بر اين سند وجود ندارد .\r\nبلى ، اشكال ديگرى را شهيد ثانى « 1 » و محقق كركى « 2 » و بعضى ديگر « 3 » مطرح نموده‌اند . آنها از اين روايت به مقطوعه تعبير نموده‌اند كه همان مضمره در اصطلاح\r\n\r\n\r\n","description":"","footnote":"\r\n( 1 ) - مسالك الافهام ، چاپ رحلى ، ج 1 ، ص 402 .\r\n( 2 ) - جامع المقاصد ، ج 13 ، ص 23 .\r\n( 3 ) - مثل كاشف اللثام ، ج 7 ، ص 277 .\r\n","page_name":" 6074 ","page_number":86},
  {"content":"\r\n\r\nمتأخرين مىباشد . آنها گفته‌اند مرجع ضمير سألته در روايت ، مشخص نيست پس روايت معتبر نمىباشد و نمىتواند مستند حكم قرار بگيرد .\r\nولى بين متأخرين از مسلمات است كه مرجع ضمير در امثال اين روايت به امام معصوم عليه السلام بر مىگردد . تعداد رواياتى كه سماعه به اين صورت نقل مىكند كه از او سؤال كردم يا از او شنيدم بسيار است و نقل چنين رواياتى در كتب روايى نمىتواند از غير امام معصوم باشد زيرا قاعدتا اگر از غير معصوم بود بايد نام او حتما ذكر مىشد . منشأ اين اضمارها در روايات سماعه و همچنين روايات على بن جعفر اين است كه در كتب آنها ، ابتداءً روايتى به صورت مسند - و با ذكر نام امام عليه السلام - نقل شده و بعد از آن در روايات بعدى ، اضمار به كار رفته است كه مرجع ضمير ، همان امام در سند قبلى است ، اما وقتى اين روايات از آن كتب اخذ شده و به كتب ديگر نقل گرديده است ، به همان صورت مضمر نقل شده است . پس از اين ناحيه نيز اشكالى به روايت وارد نيست .\r\n\r\n6 - بررسى دلالت روايت سماعه\r\nدر دلالت موثقه سماعه بر تنصيف هم اشكال شده است .\r\nشهيد ثانى در تنصيف ترديد دارد . ايشان در همان عبارت مسالك عبارتى دارد كه محتمل الوجهين است . مىفرمايد : و من ثم ( اقتضاء العقد وجوبه اجمع و سقوط شىء منه يحتاج الى دليل ) وقع النظر فى هبتها قبل الدخول من قصور الدلالة على المسقط . در يك احتمال عدم دلالت ( و حجيت ) روايت به عنوان دليل بر سقوط نصف مهر به خاطر ضعف آن سند و در يك احتمال به خاطر ضعف دلالت .\r\nو اما اشكال به خاطر ضعف دلالت به اين بيان است كه در صدر روايت سؤال از « رجل تزوج جارية او تمتع بها » بود كه هر دو قسم نكاح ( دائم و موقت ) مورد سؤال قرار گرفته بود ، سپس گفته شد كه « جعلته فى حل من صداقها » كه در ظاهر امر شامل هر دو نكاح مورد سؤال مىشود ، ولى با توجه به اينكه در روايات متعددى آمده است\r\n\r\n","description":"","footnote":"","page_name":" 6075 ","page_number":87},
  {"content":"\r\n\r\nكه قبل از اعطاء مهر - لااقل قسمتى از آن - يا شيئى غير از مهر ، به زوجه ، زوج دخول ننمايد ( و شايد فتواى بعضى از فقهاء هم عدم جواز دخول و مباشرت در صورت عدم اعطاء مىباشد ) احتمال داده مىشود كه منظور سؤال سائل ( يجوز ان يدخل بها قبل ان يعطيها شيئا ) و جواب حضرت ناظر به نكاح دائم تنها باشد . پس مراد از « خلاها » در ذيل روايت هم طلاق دادن است كه مربوط به نكاح دائم مىباشد ، لذا حكم به تنصيف در صورت عدم دخول فقط در عقد دائم بوده و در عقد موقت حتى با هبه كردن مدت از طرف زوج ، تمام مهر بر عهده زوج باقى مىماند و تنصيف نمىگردد .\r\n\r\n7 - تقويت اشكال دلالى موثقه سماعه\r\nدر به دو نظر شايد اين اشكال دلالى ، اشكال ضعيفى به نظر برسد ولى با تأمل در روايت مىتوان آن را تقويت نمود . بدين گونه كه هر چند در كثيرى از روايات ، متمتع بها ، زوجه محسوب شده است و قبلا نيز بيان كرديم كه آيه كريمه  « إِلَّا عَلى أَزْواجِهِمْ » *  را نيز بر متمتع بها منطبق مىدانيم ولى به خاطر آنكه همسر و زوجه متعارف ، زوجه در نكاح دائم است در تعدادى از روايات مراد از طلاق زوجه و كلمه تزويج ، زوجه در عقد دائم و نكاح دائم مىباشد - همچنان كه در صدر همين روايت سماعه به قرينه تقابل بين دو قسم ، چنين است : « عن رجل تزوج جارية او تمتع بها » - حال با توجه به اين مطلب در ذيل كه مىفرمايد « ردت المرأة على الزوج نصف الصداق » مىگوييم مراد از كلمه زوج ، زوج در عقد دائم تنها مىباشد . پس اين حكم را به عقد انقطاعى نمىتوان تسرى داد .\r\n\r\n8 - جمع‌بندى اشكالات سندى و دلالى بنابر نسخ مختلف روايت سماعه\r\nگفتيم اگر كسى ، ابن سنان را تضعيف نمود به روايت تنها به نقل دوم مرحوم شيخ در تهذيب مىتواند تمسك كند ، علاوه بر آن با توجه به اشكال دلالى ، بازهم به نقل اول نمىتوان تمسك نمود ، ولى در نقل دوم ، اشكال دلالى نيز وجود ندارد زيرا در\r\n\r\n","description":"","footnote":"","page_name":" 6076 ","page_number":88},
  {"content":"\r\n\r\nاين نقل ، در ذيل ، به جاى « على الزوج نصف الصداق » تعبير « على الرجل نصف الصداق » آمده است كه ظاهرا شامل هر دو قسم از نكاح مىشود .\r\nالبته بنابر نظر ما كه هر دو طريق را سندا معتبر مىدانيم ولى چون نمىدانيم صدور روايت با كدام تعبير بوده است ( على الزوج يا على الرجل ) نمىتوانيم حكم تنصيف را از آن استفاده نماييم .\r\n\r\n9 - بررسى استدلال براى تنصيف به تشبيه متعه به اجاره\r\nو اما تشبيه متعه به اجاره و اينكه اگر مستأجر منفعت را به موجر ببخشد اجرت هم ساقط مىشود صحيح نمىباشد زيرا اولا : ممكن است بگوييم اصل حكم در مشبه به را قبول نداريم « 1 » به اين نحو كه بگوييم اجرت بعد از هبه منفعت از طرف مستأجر ساقط نمىشود . و ثانيا : اثبات حكم در متعه به وسيله تشبيه با اجاره ، صرف قياس است كه دليلى بر حجيت آن نمىباشد و ثالثا : بر فرض تنزل و صحت قياس در اينجا و قبول حكم در اجاره بايد مثل باب اجاره عمل شود بدين نحو كه ملاحظه شود چه مقدار از منفعت هبه شده به همان ميزان از اجاره ساقط شود لذا در باب متعه هم نمىتوان حكم به تنصيف نمود بلكه حد اكثر بايد قائل شد كه به ميزان مدت بخشيده شده از مهر كسر شود .\r\n\r\n10 - نتيجه‌گيرى از بررسى ادله تنصيف\r\nاز بررسى ادله سه‌گانه تنصيف نتيجه‌گيرى مىكنيم كه هيچ كدام از اجماع مورد ادعا ، روايت سماعه و قياس متعه به اجاره ، نمىتواند مستند حكم به تنصيف قرار بگيرد و از طرفى چون هبه مدت از طرف زوج به منزله استيفاء مىباشد ( همچنان كه ابراء و هبه اجر از طرف زوجه به منزله قبض بود ) حكم به تنصيف ، خلاف قواعد اوليه مىباشد مخصوصا در مواردى كه زن تمكين نموده باشد ولى مرد دخول ننموده باشد و زمان كمى از مدت كه باقيمانده است - مثلا يك ساعت - را ببخشد .\r\n\r\n\r\n","description":"","footnote":"\r\n( 1 ) - كما فى جواهر الكلام ، ج 30 ، ص 166 .\r\n","page_name":" 6077 ","page_number":89},
  {"content":"\r\n\r\nپس نمىتوانيم حكم خلاف قاعده را با چنين ادله‌اى به اثبات برسانيم ، لذا نتيجه مىگيريم كه حكم به تنصيف نمىتوانيم بكنيم و احتياط در مسأله - هبه مدت از طرف زوج با عدم دخول - پرداخت تمام مهر است .\r\n\r\nج ) آيا هبه بعضى از زمان باقيمانده مثل هبه تمام زمان باقيمانده است ؟\r\nگاهى زوج تمام مدت باقيمانده - و لو بعضى از مدت كل اجل است - را مىبخشد ( مورد روايت و كلام فقهاء و حكم به تنصيف در صورت عدم دخول در چنين موردى است ) و گاهى بعضى از مدت باقيمانده را مىبخشد كه در اين صورت هم ، گاهى بعض متصل از باقيمانده مدت را مىبخشد و گاهى بعض منفصل از آن را ، حال مورد بحث است كه آيا بخشش بعضى از مدت باقيمانده - خواه متصل و خواه منفصل - حكم بخشش تمام الباقى ( در تنصيف ) را دارد يا اينكه حكمى جداگانه دارد ؟\r\n\r\n1 - نظرات فقهاء در مورد هبه بعض الباقى\r\nقبل از محقق كركى رحمه الله اين مسأله مورد تعرض فقهاء نبوده است و از ظواهر كلمات فقهاء هم هويدا است كه آنها در حكم به تنصيف ، بخشش تمام الباقى را مورد نظر داشته‌اند ، زيرا تعابير آنها مثل وهب ايامها و وهب المدة ظهور در تمام مدت باقيمانده دارد و همچنين از عدم تعرض فقهاى سابق بر محقق كركى رحمه الله به مسأله بخشش بعضى از مدت باقيمانده استفاده مىشود كه آنها در هبه بعض المدة حكم به تنصيف نكرده بلكه طبق قاعده اوليه ، نظر داشته‌اند كه تمام مهر لزوم پرداخت پيدا مىكند .\r\nمحقق كركى هم كه اين مسأله را عنوان نموده است با ترديد مطلب را ذكر مىكند . ايشان مىفرمايد :\r\n« و لو وهبها البعض خاصة و انقضت المدة و لم يدخل ففى سقوط النصف هنا وجهان و تعبير الاصحاب بالسقوط لا يتناول هذه الصورة نعم قد يقال : لفظ الروايه لا يأبى هذه الصورة\r\n\r\n","description":"","footnote":"","page_name":" 6078 ","page_number":90},
  {"content":"\r\n\r\nفانه يصدق انه خلاها قبل الدخول الا ان يدعى ان المراد ابانتها قبل الدخول و لا يكون ذلك الا بهبة المدة « 1 »\r\nشهيد ثانى « 2 » ، صاحب مدارك « 3 » ، صاحب حدائق « 4 » ، صاحب رياض « 5 » ، كاشف اللثام « 6 » تنصيف را قبول نمىنمايند .\r\nسبزوارى صاحب كفايه ترديد دارد و مىفرمايد « وجهان » « 7 » ولى صاحب جواهر به صورت قطعى ، هبه بعض الباقى را با تمام الباقى يكسان مىداند و در هر دو صورت حكم به تنصيف مىنمايد .\r\n\r\n2 - استدلال صاحب جواهر براى تنصيف در صورت بخشش بعض الباقى\r\nايشان مىفرمايد : بعد از اينكه از ادله فهميديم كه مدت و اجل قابل ابراء و بخشش است ، پس هبه‌اى كه بدون محدوديت است تحت سيطره و سلطه زوج قرار مىگيرد و زوج مىتواند آن را به هر صورت كه خواست - تمام الباقى يا بعض الباقى و هكذا بعض متصل يا بعض منفصل - اعمال كند و از طرفى اقتضاى حكمت در عقد متعه‌اى كه طلاق براى فراق و جدايى - درخواستى از جانب زوج - در آن وجود ندارد اين است كه زوج بتواند براى حصول اين فراق ، مدت را ببخشد لذا اگر قائل شويم كه نمىتواند بعض الباقى را ببخشد خلاف اقتضاى حكمت ، مطلبى را قائل شده‌ايم زيرا گاهى شخص با بخشش مقدارى از مدت مىتواند جدايى و فراقى\r\n\r\n\r\n","description":"","footnote":"\r\n( 1 ) - جامع المقاصد ، ج 13 ، ص 23 .\r\n( 2 ) - مسالك الافهام ، چاپ رحلى ، ج 1 ، ص 402 .\r\n( 3 ) - نهاية المرام ، ج 1 ، ص 234 : فالأظهر أنه لا يسقط من المهر شىء اقتصارا فيما خالف الاصل على مورد النص و الوفاق و يحتمل السقوط لصدق التفرق قبل الدخول و هو ضعيف .\r\n( 4 ) - حدائق الناضرة ، ج 24 ، ص 163 .\r\n( 5 ) - رياض المسائل ، چاپ جامعه مدرسين ، ج 10 ، ص 280 .\r\n( 6 ) - كشف اللثام ، ج 7 ، ص 278 ، ثم الخبر و كلام الاصحاب يشمل هبة جميع المدة و بعضها بل الظاهر هبة البعض لانه لا يمكن هبة الجميع نعم ان أقرّ بعضها و وهب البعض كان يهبها عقيب العقد على شهرين شهرا دون آخر اتجه العدم لخروجه عن النص من الخبر و كلام الاصحاب .\r\n( 7 ) - كفايه الفقه ، چاپ جامعه مدرسين ، ج 2 ، ص 167 .\r\n","page_name":" 6079 ","page_number":91},
  {"content":"\r\n\r\nكه مورد نظرش است را حاصل نمايد . پس فرقى بين هبه كل و هبه بعض وجود ندارد . « 1 »\r\n\r\n3 - بررسى استدلال صاحب جواهر رحمه الله\r\nمىگوييم صاحب جواهر در اين استدلال بين دو مطلب جداگانه را خلط نموده است . مطلب اول اين است كه آيا هبه بعض الباقى صحيح است يا نه كه بنابر صحت بعد از هبه بعض مدت باقيمانده ، حق مرد نسبت به آن مدت ساقط بشود و مطلب دوم اين است كه اگر هبه بعض الباقى را صحيح دانستيم آيا حق زن در مهريه ، تنصيف مىگردد يا نه ؟ بحثى كه كاشف اللثام و محقق كركى و شهيد ثانى داشتند مربوط به مطلب دوم بود و مطلب اول را متعرض نشده‌اند ( در كلام اين اعلام ، اصل صحت و عدم صحت چنين هبه‌اى بحث نشده است ، هر چند صاحب مدارك و صاحب كفايه و صاحب حدائق به آن اشارتا پرداخته‌اند كه از آن هم استفاده مىشود كه در صحت اين گونه هبه ، تأمل دارند ) .\r\nحال كه معلوم شد در اين بحث دو مطلب مجزا وجود دارد روشن مىگردد كه صاحب جواهر نمىتواند با عنوان اينكه از ادله ، قابليت اسقاط حق مرد فهميده شده و اقتضاى حكمت نيز صحت چنين هبه‌اى است ، اثبات تنصيف نمايد ، بلكه ايشان براى اثبات تنصيف در هبه بعض الباقى بايد ادله تنصيف - مثل روايت سماعه و معقد اجماع مورد ادعا - را بررسى نمايد .\r\nپس ما هم براى بررسى اين مسأله - هم صحت يا عدم صحت هبه بعض الباقى و هم ( بر فرض صحت ) شمول يا عدم شمول ادله تنصيف را بايد جداگانه بحث نماييم كه ان شاء الله در جلسه آينده به آن خواهيم پرداخت .\r\n« * و السلام * »\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 167 .\r\n","page_name":" 6080 ","page_number":92},
  {"content":"\r\n\r\n\r\n12 / 7 / 1383 يكشنبه درس شمارهء ( 682 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا بحث پيرامون موثقه سماعه بن مهران را پى مىگيريم و در شمول ذيل روايت نسبت به مسأله عقد انقطاعى اشكال مىكنيم و سپس فروع مسأله را بررسى كرده و نظر صاحب جواهر در اين مورد را رد مىنماييم .\r\n* * * \r\n1 - ادامه بحث پيرامون موثقه سماعه :\r\nدر اين روايت ، « 1 » سماعة بن مهران سؤالى از حضرت پرسيده و حضرت پس از پاسخ به اين سؤال يك مطلب اضافى را تفضلا مىفرمايد . سؤال اين بوده كه اگر در عقد دائم يا انقطاعى ، زن مهر خود را به شوهر بخشيد ، آيا شوهر مىتواند بدون آنكه چيزى به زن بدهد با او مباشرت كند . منشأ اين سؤال هم بعضى از روايات بوده كه حكم كرده‌اند شوهر بايد قبل از مباشرت چيزى از مهر يا غير آن به زن بپردازد و مشهور از باب جمع بين روايات اين حكم را حمل بر استحباب كرده‌اند . علىاى حال حضرت در پاسخ مىفرمايد : بله مىتواند مباشرت كند چون بخشش زن به منزله قبض مهر است و بدين لحاظ ، مباشرت بدون اعطا ، كراهت يا حرمت ندارد .\r\nبعد حضرت يك مطلبى را بر اين اصل متفرع مىكنند كه در اين محضرها بسيار مورد غفلت قرار مىگيرد و آن اينكه اگر قبل از دخول ، طلاق واقع شد زن بايد نصف\r\n\r\n\r\n","description":"","footnote":"\r\n( 1 ) - جامع احاديث الشيعة ، باب 29 از ابواب المتعه .\r\n","page_name":" 6081 ","page_number":93},
  {"content":"\r\n\r\nمهر را به شوهر رد كند ، اما خيلى اوقات در محضرها كه طلاق خلعى مىدهند و دخول هم صورت نگرفته ، گمان مىكنند همين كه زن مهرش را ببخشد و طلاق بگيرد ، مسأله تمام مىشود با اينكه در اين حالت زن نصف مهر را به شوهر بدهكار مىشود و اگر بخواهد چنين نشود فقط بايد نصف مهر را به شوهر ببخشد كه در نتيجه ، نصف مهر به عنوان بخشش و نصف ديگر به عنوان اينكه طلاق قبل از دخول واقع شده به شوهر داده شود . خلاصه حضرت اين قسمت را تفضلا فرموده و جواب سؤال سائل نيست و الا اگر جزء جواب باشد بايد بگوييم او هم از عقد دائم و هم از عقد انقطاعى سؤال كرده و حضرت فقط در مورد عقد دائم جواب داده كه اين خيلى خلاف ظاهر است و لذا مجبور مىشويم بگوييم ذيل روايت شامل دوام و متعه مىشود . اما بنابراين كه حضرت قسمت اخير را تفضلا بيان كرده باشد ، اشكالى ندارد كه ذيل را حمل بر خصوص طلاق در عقد دائم كنيم و صدر روايت را اعم از دوام و انقطاعى بگيريم تا با سؤال تناسب داشته باشد .\r\nدر تأييد اينكه ذيل روايت به طلاق اختصاص دارد و شامل هبة المدة در عقد انقطاعى نيست توضيحى در جلسه قبل داديم كه اينك آن را تكميل مىكنيم .\r\nيك نكته‌اى كه مىتوان ذكر كرد اين است كه بر حسب روايت اگر زن حق خود را ابراء كرد اين ابراء به منزله قبض است . طبعا بايد بگوييم اگر مرد هم حق بضع را ابراء كرد ، ابراء او شرعاً به منزله استيفاء است و اگر مرد حق خود را استيفاء كرده باشد در عقد انقطاعى بايد تمام المهر را بدهد . اينكه در ابتدا بين زن و مرد تفكيك شده باشد و بعد با « فاء » تفريع حكم عامى ذكر شده باشد ، بسيار بعيد است .\r\nنكته ديگر اين است كه بين عقد دوام و عقد انقطاعى تفاوتى غير از ركن بودن مهر در دومى و ركن نبودن آن در اولى وجود دارد و آن اينكه ، در عقد دائم اگر زن غير مدخوله طلاق داده شد مهر تنصيف مىشود و ديگر مسأله نشوز و عدم نشوز لحاظ نمىشود و فقط در باب نفقه اين جهت ملاحظه مىشود كه هر مقدار نشوز\r\n\r\n","description":"","footnote":"","page_name":" 6082 ","page_number":94},
  {"content":"\r\n\r\nكرده باشد مستحق نفقه نيست و اگر طلاق بعد از دخول باشد بايد تمام مهر را بپردازد ولى در باب متعه ، بر حسب روايات ، مهر شبيه اجرت در باب اجاره است يعنى چه دخول شده باشد و چه نشده باشد مهر به مدت ايام تقسيط مىشود . و به تعداد ايامى كه گذشته بايد مهر پرداخت شود . از طرفى در عقد دائم در بسيارى از مواردى كه طلاق داده مىشود اين گونه است كه زن مدتى تمكين نكرده است .\r\nبنابراين در اين روايت كه تفريع مىكند كه اگر زن حق خود را ابراء كرد به منزله قبض همه مهر است و بعد مىفرمايد اگر مرد او را رها كرد زن بايد نصف مهر را برگرداند ، چنانچه مقصود روايت ، طلاق قبل از دخول باشد درست در مىآيد ، اما اگر مقصود هبه مدت در عقد متعه باشد قاعدتا بايد حكم به تقسيط شود ، اما در روايت قيد نزده كه در فرضى كه تمكين كرده ، و اين طور هم نيست كه فرض تمكين كامل فرض متعارفى باشد و غير اين فرض نامتعارف باشد تا بگوييم روايت بايد حمل بر متعارف شود .\r\nبنابراين ، اگر بخواهيم روايت را شامل طلاق و هبه مدت بدانيم بايد آن را بر مورد تمكين كامل حمل كنيم و اين با اطلاق روايت ناسازگار است ، لذا به نظر ما شمول روايت نسبت به متعه مشكل است و اينكه شيخ طوسى و ديگران براى تنصيف در عقد متعه به اين روايت استدلال كرده‌اند به اين جهت توجه نكرده‌اند كه ذيل روايت را حضرت تفضلا فرموده و ادامه پاسخ سؤال سائل نيست . از نظر قواعد اوليه نيز تنصيف درست نيست و اگر زن تمكين كرده و مرد بقيه مدت را هبه كرده كه در حكم استيفا هست نبايد از مهر زن چيزى كم شود . با وجود اين چون بعد از شيخ طوسى كسى را نيافتيم كه فتوى به عدم تنصيف داده باشد ( هر چند شهيد ثانى تمايل داشته ولى فتواى صريح نداده ) لذا احتياط در اين است كه مصالحه شود .\r\n\r\n2 - فروع مسأله\r\nاين مسأله فروعى دارد كه در كشف اللثام و جواهر و ديگر كتاب‌ها عنوان شده و\r\n\r\n","description":"","footnote":"","page_name":" 6083 ","page_number":95},
  {"content":"\r\n\r\nآن اينكه اگر مرد مقدارى از مدت باقى مانده را بخواهد ابراء كند مثلا قسمت متصل به مدت استيفاء شده يا قسمت آخر يا قسمت وسط يا مقدارى از اول و مقدارى از آخر را بخواهد ابراء كند و بقيه را ابراء نكند آيا موثقه سماعه كه بنابر نظر مشهور حكم به تنصيف كرده اين فروض را شامل مىشود يا اختصاص به همان فرض متيقن دارد كه كل مدت باقى مانده را ابراء نمايد ؟ فقهايى كه اين فروع را مطرح كرده‌اند بعضى صريحا تنصيف را نفى كرده‌اند و بعضى اظهار ترديد كرده‌اند . محقق كركى كه ظاهرا اولين كسى است كه اين فروع را مطرح كرده ، تمايل به عدم تنصيف دارد و دليل تنصيف را شامل اين موارد نمىداند . شهيد ثانى در روضه صريحا مىفرمايد : تنصيف نمىشود و در مسالك هم چون اين روايات تنصيف در هبه را قبول ندارد طبعا متمايل به عدم تنصيف مىشود .\r\nصاحب رياض و كاشف اللثام و ظاهرا صاحب انوار الفقاهه و بعضى ديگر قائل به عدم تنصيف شده‌اند . البته سبزوارى صاحب كفايه اظهار ترديد كرده و گفته :\r\nوجهان . تنها كسى كه صريحا حكم به تنصيف كرده صاحب جواهر است . ناگفته نماند كه در مورد مسأله هبه سه بحث هست كه قدرى خلط شده‌اند . بحث اول اين است كه آيا اصل هبه مدت به طور كلى صحيح است يا لغو و بىاثر است . در اين بحث همانطور كه قبلا گذشت كسى قائل به عدم مشروعيت هبه نشده و فقط شهيد ثانى ترديد كرده كه گفتيم از نظر روايات جاى ترديد نيست و از نظر قواعد نيز اشكالى وجود ندارد . بحث دوم اين است كه پس از قبول اصل مشروعيت هبه ، آيا تبعيض در هبه نسبت به مدت باقى مانده صحيح است يا نه ؟ بحث سوم هم اين است كه اگر صحت هبه را در اين موارد پذيرفتيم ، آيا حكم به تنصيف هم اينجا مىآيد يا نه ؟ بحث دوم در كلمات سابقين صريحا مطرح نشده است ولى به طور ضمنى از كلام صاحب مدارك و صاحب كفايه و صاحب حدائق استفاده مىشود كه در صحت هبه قدرى ترديد دارند ، چون بحث تنصيف را كه مطرح مىكنند ، تعبير\r\n\r\n","description":"","footnote":"","page_name":" 6084 ","page_number":96},
  {"content":"\r\n\r\nمىكنند « ان جوزنا الهبه » يعنى اگر هبه را صحيح بدانيم آيا تنصيف مىشود يا نه كه معلوم مىشود در مورد صحت تبعيض در هبه شبهه دارند . صاحب جواهر در مقام رد كاشف اللثام دچار خلط شده است . سخن كاشف اللثام مربوط به بحث سوم است و در مورد شمول ادله تنصيف نسبت به فرض مورد بحث يعنى تبعيض اشكال دارد ، اما صاحب جواهر در مقام رد ايشان به ادله مقام دوم استناد كرده يعنى ادله‌اى كه صحت هبه را اثبات مىكنند دليل بر تنصيف گرفته است ، در حالى كه اينها به هم ربطى ندارد .\r\nعلىاى حال ، همين دليل‌هاى ايشان بر صحت هبه را بررسى مىكنيم . دليل اول ايشان بر صحت هبه بعض المدة همان دليلى است كه قبلا كاشف اللثام و صاحب رياض و صاحب انوار الفقاهه بر اصل صحت هبه ( بحث اول ) اقامه كرده‌اند . بر طبق اين دليل ، حكمت تشريع اقتضاء مىكند كه هبه صحيح باشد و همانطور كه حكمت اقتضاء مىكرده كه در عقد دائم طلاق تشريع شود تا در صورت بروز ناسازگارىهاى شديد بين زن و شوهر مجبور نباشند تا آخر عمر در زندگى تلخى به سر ببرند ، در اينجا هم كه طلاق تشريع نشده بايد هبه صحيح باشد . دليل دوم صاحب جواهر بر صحت هبه بعض هم اين است كه ما از ادله فهميده‌ايم كه همانطور كه زن مىتواند حق خود را اسقاط كند ، مرد هم مىتواند حقش را اسقاط كند يعنى بر خلاف باب عقد دائم كه سلطنت مرد جنبه حكمى دارد يعنى حكم الهى است و در اختيار مرد نيست تا بتواند اسقاط كند ، در باب متعه سلطنت مرد سلطنت حقى است كه قابل اسقاط است و در اين جهت فرقى بين هبه يا ابراء بعض و كل نيست .\r\nبه نظر ما اين دليل اخير تمام است ، يعنى با فرض اينكه اصل مشروعيت هبه ثابت شده است ، عرف ديگر بين هبه كل و بعض فرق نمىگذارد . اما دليل اول ايشان محل اشكال است ، يعنى اولا حكمتى كه ايشان ذكر كرده قابل مناقشه است و\r\n\r\n","description":"","footnote":"","page_name":" 6085 ","page_number":97},
  {"content":"\r\n\r\nثانيا اگر اين حكمت صحيح باشد ، در خصوص ما نحن فيه قابل استناد نيست .\r\nاشكال در اصل حكمت اين است كه عقد انقطاعى مخصوصا در عصر روايات هم كمتر انجام مىگرفته و هم مدت را كمتر قرار مىداده‌اند ، لذا آن مشكلاتى كه در عقد دائم احيانا به وجود مىآمده و به لحاظ آنها طلاق مشروع شده چنين مشكلاتى عادتا پيش نمىآمده و مشكلات استثنايى هم نياز به چنين راه حل‌هايى ندارد بلكه با حكم حاكم قابل حل است . و بر فرض اين كه اصل حكمت را قبول كنيم در هبة الكل درست است و در ما نحن فيه چنين حكمتى جريان ندارد مثلا اگر قصد دارد تا يك ماه ديگر زن در حباله او باشد و پس از آن زن را رها كند چه حكمتى اقتضا مىكند كه از همان ابتدا ، بتواند مدت بعدى را هبه كند و اگر بعد از يك ماه هبه كند چه حكمتى نقض مىشود ؟ بنابراين اگر فقط هبه تمام الباقى مشروع باشد ، منافاتى با حكمت مذكور ندارد ، همانطور كه در عقد دائم هم كه طلاق مشروع است حكمت اقتضا نمىكند كه از همين حالا طلاق يك سال ديگر را واقع كند يا بگويد ماه اول همسر من باش ، ماه دوم مطلقه باش و ماه سوم مجددا همسر من باش . لذا فقط دليل دوم ايشان قابل اعتماد است .\r\nاما از اين بحث‌ها كه بگذريم اشكال عمده در بحث سوم است كه در ما نحن فيه چه دليلى بر تنصيف داريم . كلمات فقها اين مورد را نمىگيرد و ظاهرش اختصاص به هبه كل دارد . روايت سماعه هم ظاهرش كه فرموده « خليها » اين است كه كلا زن را رها كرده و اگر ظهور در هبه كل هم نداشته باشد ظهور در عموم نيز ندارد و مقتضاى اصل اولى هم عدم سقوط حق است . بنابراين در فرضى كه زن در تمام مدت تمكين كرده و بقيه مدت را هم مرد هبه كرده ، مثلا يك روز مانده به پايان مدت را قبل از دخول مرد هبه كند ، اينجا دليلى بر تنصيف نداريم .\r\n« * و السلام * »\r\n\r\n","description":"","footnote":"","page_name":" 6086 ","page_number":98},
  {"content":"\r\n\r\n\r\n13 / 7 / 1383 دوشنبه درس شمارهء ( 683 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث ما در هبه مدت متعه از سوى مرد بود ، گفتيم اين مسأله دو صورت دارد ؛ هبه مدت قبل از دخول و هبه مدت بعد از دخول .\r\nهبه مدت قبل از دخول را بررسى كرديم كه آقايان فرموده بودند كه مهر تنصيف مىشود . دليلشان روايت سماعه بود .\r\n\r\n[ ادامهء بحث در هبه مدت قبل از دخول از طرف مرد 
  ]\r\n* * * \r\nمتن روايت سماعه :\r\n« سألته عن رجل تزوج جارية أو تمتع بها ثم جعلته فى حل من صداقها ، يجوز ان يدخل بها قبل أن يعطيها شيئاً ؟ قال : نعم اذا جعلته فى حل فقد قبضته منه ، فان خلاها قبل أن يدخل بها رد المرأة على الزوج نصف الصداق » « 1 » ، ولى ما در اين استدلال مناقشه داشتيم و برخى شواهد ذكر كرديم كه مراد از جمله « فان خلاها . . . » فقط طلاق است و بعيد است كه مراد از آن ، اعم از طلاق و هبه مدت باشد . يكى از شواهد ديگر بر بُعد اين مطلب اينكه اگر مراد اعم از طلاق و هبه مدت باشد بايد در اين صورت خيلى خلاف قاعده مشى كنيم ، چون اين مطلب مورد تسلم است كه زن به مقدار تمكين استحقاق مهريه دارد و هر مقدارى كه امتناع كند به همان ميزان از مهريه كم مىشود و فرقى بين قبل و بعد از دخول نيست ، بلى اگر مرد مدت را بخشيد تقسيط\r\n\r\n\r\n","description":"","footnote":"\r\n( 1 ) - وسائل ، ج 21 ، ص 63 ، باب 30 ، از ابواب متعه ، ح 1 .\r\n","page_name":" 6087 ","page_number":99},
  {"content":"\r\n\r\nنمىشود ، زيرا هبه مدت به منزله قبض و استيفاء مدت است و در اين امر فرقى بين قبل و بعد از دخول نيست و ما اگر بگوييم عبارت « فان خلاها . . . » اعم از طلاق و هبه مدت است بايد در اين قاعده نيز تصرف كنيم و بگوييم اگر مرد بعد از دخول مدت را هبه كرد ، استيفاء مدت است ، اما اگر قبل از دخول هبه كرد استيفاء حساب نمىشود در حالى كه در ارتكاز انسان در استيفاء بودن هيچ فرقى بين قبل و بعد از مدت نيست . بنابراين مراد از جمله « فان خلاها . . . » اعم از طلاق و هبه مدت نيست ، بلكه مراد فقط طلاق بوده و مدلول آن مطابق با همان مطلب تعبدى معروفى است كه طلاق قبل از دخول منصف مهر است .\r\nنتيجه آن كه روايت مىخواهد بگويد : اگر زن حق خود را كه مهر است ابراء نمود ، اين ابراء قبض محسوب مىشود ، گويا تمام مهر خود را دريافت نموده است ، در اين صورت اگر مرد قبل از دخول زن را طلاق داد زن بايد نصف مهر را به مرد برگرداند .\r\nحالا به بررسى صورت دوم مىپردازيم .\r\n\r\nهبه مدت بعد از دخول\r\nمحقق كركى در جامع المقاصد مىفرمايد : من به كلامى از اصحاب در اين خصوص برخورد نكرده‌ام ولى قول صحيح اين است كه چيزى از مهر كسر نشود ، زيرا زن به مجرد عقد مالك تمام مهر مىگردد و دليلى كه مقتضى كم شدن مهريه باشد نداريم و بر اساس قاعده اصح آن است كه چيزى كسر نشود « 1 » .\r\n\r\nاشكال صاحب جواهر بر محقق كركى\r\nصاحب جواهر مىفرمايد : حق همين است كه بايد تمام مهر پرداخت شود چرا شما با ترديد و شك آن را ذكر مىكنيد كه در كلام اصحاب در خصوص اين مسأله چيزى نديده‌ام و بعد نظر خود را گفته‌ايد ! اين مطلب كاملا واضح است و بايد\r\n\r\n\r\n","description":"","footnote":"\r\n( 1 ) - جامع المقاصد 23 / 13 : « و لم اقف للاصحاب على كلام فى ذلك و الذي يقتضيه صحيح النظر وجوب الجميع لاقتضاء العقد وجوبه و لم يثبت شرعا ما يقتضى سقوط شيء منه » .\r\n","page_name":" 6088 ","page_number":100},
  {"content":"\r\n\r\nبا ضرس قاطع مىگفتيد « 1 » .\r\n\r\nدفاع از محقق كركى\r\nبه نظر ما اينكه محقق كركى در مورد اقوال فقهاء با قدرى ترديد مىفرمايد : من در كلام اصحاب اين مسأله را نديده‌ام ولى بعد مىفرمايد : بايد تمام مهر داده شود سرّش اين است كه چون محقق كركى در اين مطلب ، نوعى تفرد در فتوى احساس مىنمود ، لذا نمىخواسته با ضرس قاطع تعبير كند ولى در عين حال فتواى خود را همان گونه كه صاحب جواهر مىفرمايد و با همان استدلال جواهر ذكر فرموده است ، پس از اين ناحيه اشكالى بر محقق كركى وارد نيست ، ولى مىتوان به صورت ديگرى اشكال نمود .\r\n\r\nاشكال بر محقق كركى\r\nدرباره اينكه محقق كركى مىفرمايد من در كلام اصحاب ، چيزى در خصوص اين مسأله نديده‌ام بايد گفت : در كلام اصحاب صريحا يا لااقل ظاهرا ولى ظهورى قريب به تصريح به اين مطلب به چشم مىخورد . مثلا در جامع « يحيى بن سعيد » مىفرمايد :\r\n« ان وهب لها أيامها قبل الدخول فلها نصف المهر و لا تعتد و ان وهب لها أيامها بعد ، فكمال المهر و تعتد »\r\nكه مسأله هبه مدت ، قبل و بعد از دخول را مطرح نموده و بين آنها دو تفاوت قائل شده است ، يكى در باب عده نگه داشتن و ديگرى در باب مهريه ، به اين صورت كه اگر هبه مدت قبل از دخول صورت گيرد اولًا عده ندارد و ثانياً مهر هم تنصيف مىشود . ولى اگر هبه مدت بعد از دخول صورت بپذيرد اولًا عده بايد نگه دارد و ثانياً مهريه به صورت كامل پرداخت مىشود . كلام ايشان صريح در وجوب اداء تمام مهريه است .\r\n\r\n\r\n","description":"","footnote":"\r\n( 1 ) - جواهر 167 / 30 : « و فيه انه لا ريب فى ثبوت الجميع بذلك لما عرفت »\r\n","page_name":" 6089 ","page_number":101},
  {"content":"\r\n\r\nبقيه آقايان به اين صراحت بيان نكرده‌اند ولى ظاهر كلامشان آن هم ظهورى قريب به صراحت همين مطلب است ، زيرا اين دسته از آقايان بعد از آنكه حكم كرده‌اند كه به وسيله عقد همه مهر را زن مالك مىشود ، فرموده‌اند : « ان فارقها قبل الدخول بها ، رجع به نصف المهر » يعنى براى تنصيف مهر ، فقط به قبل از دخول اقتصار كرده‌اند در حالى كه اگر حكم قبل از دخول و بعد از دخول هيچ تفاوتى با هم نداشته باشد و در هر دو مهر نصف گردد ديگر وجهى براى اين اقتصار نمىماند . مفهوم داشتن قضيه شرطيه در موارد ديگر هر چند مورد ترديد است ، ولى در اين گونه موارد كه در مقام بيان حدود مسأله است ظهور قوى در مفهوم دارد . بنابراين از اينكه گفته‌اند : در هبه قبل از دخول مهر نصف مىشود و راجع به هبه بعد از دخول سكوت كرده‌اند مفهوم‌گيرى مىشود كه در هبه بعد از دخول ، مهر نصف نمىشود و بايد تماماً پرداخت شود ، همان گونه كه مقتضاى قاعده همچنين است .\r\nبه نظر ما نيز وجهى براى تنصيف مهريه وجود ندارد و اگر مرد بعد از دخول مدت را هبه كرد طبق قواعد بايد تمام مهريه را پرداخت كند .\r\n\r\nمحاسبه نشدن ايام حيض\r\nآقايان گفته‌اند : اگر بعد از دخول ، زن تمام مدت را تمكين نمود و يا مرد مدت را هبه كرد كه هبه مدت هم در حكم تمكين است مرد بايد تمام مهر را پرداخت كند ولى اگر زن مقدارى از مدت را تخلف نمود به هر مقدار كه تخلف نمايد از مهريه كسر مىشود . به اين مطلب در دو روايت استثناء زده شده است به اين معنى كه تمكين نكردن زن در خصوص أيام حيض از حكم تخلف كه كسر نمودن از مهريه به مقدار تخلف مىباشد استثناء شده است و لذا طبق اين دو روايت نبايد به مقدار ايام حيض از مهريه چيزى كسر گردد بلكه بايد مهريه نسبت به غير ايام حيض تقسيط شود . به نظر ما ، هر دو روايت صحيح السند مىباشد .\r\nاينك اين دو روايت را ملاحظه مىكنيم :\r\n\r\n","description":"","footnote":"","page_name":" 6090 ","page_number":102},
  {"content":"\r\n\r\n\r\nالف ) صحيحه عمر بن حنظلة\r\n« محمد بن على بن الحسين باسناده عن صفوان بن يحيى عن عمر بن حنظلة قال : قلت لأبي عبد الله عليه السلام : أتزوج المرأة شهرا بشىءٍ مسمى فتأتى بعض الشهر و لا تفى ببعض ؟ قال : يحبس عنها من صداقها مقدار ما احتسبت عنك الّا ايام حيضها فانها لها » « 1 »\r\n\r\nب ) صحيحه اسحاق بن عمار\r\nمحمد بن يعقوب عن على بن ابراهيم عن أبيه عن ابن ابى عمير عن اسحاق بن عمار قال :\r\nقلت لأبي الحسن عليه السلام : يتزوج المرأة متعة ، تشترط له ان تأتيه كل يوم حتى توفيه شرطه ، او يشترط اياما معلومة تأتيه ، فتعذر به فلا تأتيه على ما شرطه عليها ، فهل يصلح له أن يحاسبها على ما لم تأته من الايام فيحبس عنها به حساب ذلك ؟ قال : نعم ، ينظر الى ما قطعت من الشرط فيحبس عنها من مهرها مقدار ما لم تف له ما خلا ايام الطمث فانها لها و لا يكون لها الا ما احل له فرجها » « 2 »\r\nصاحب جواهر درباره اين دو روايت مطلبى فرموده است كه درست است .\r\nايشان مىفرمايد : روايت معيار در تقسيط مهر را ايام تمكن مباشرت قرار داده است ، معلوم مىشود كه ساير تمتعات غير مباشرتى در مهريه محاسبه نمىشود و در نتيجه در ايام حيض هر چند تمتع غير مباشرتى جايز است ولى اگر زن براى اين تمتعات خود را در ايام حيض در اختيار شوهر نگذارد و امتناع ورزد ، تخلف حساب نمىشود و از مهر چيزى كسر نمىشود ، همانطور كه ايام حيض اگر اصلا نزد شوهر نرود ، امتناع از تمكين حساب نمىشود و در ايام تمكن از مباشرت هم ، به هر ميزان كه از مباشرت تخلف نمايد ، از مهر كسر مىشود . ولى اگر از ساير تمتعات امتناع ورزد چيزى كسر نمىشود . « 3 »\r\n\r\n\r\n","description":"","footnote":"\r\n( 1 ) - وسائل ، ج 21 ، ص 62 ، باب 27 از ابواب متعه ، ح 4 ؛ جامع الاحاديث ، ج 26 ، ص 104 ، باب 25 از ابواب متعه ، ح 4 .\r\n( 2 ) - وسائل ، آدرس سابق ، حديث 3 ، جامع الاحاديث ، آدرس سابق ، حديث 5 .\r\n( 3 ) - جواهر 168 / 30 : « و ظاهر الاخير بل و غيره عدم التوزيع على ما يفوت عليه من الاستمتاع غير الوطى ، و لعله كذلك » .\r\n","page_name":" 6091 ","page_number":103},
  {"content":"\r\n\r\n\r\nحكم ساير عذرهاى شرعى غير از حيض\r\nاز تعبيرى كه در صحيحه اسحاق بن عمار آمده كه « لا يكون له الا ما احل له فرجها » يعنى فقط ايامى كه مرد اجازه مباشرت دارد حق او مىباشد ، مىتوان مطلبى استفاده نمود و آن اينكه اگر زن در ايام متعه ، عذر شرعى ديگرى غير از حيض داشته باشد مانند احرام و ضرر شديد كه در آن حال مباشرت بر او حرام است تخلف محسوب نشده و چيزى از مهر كسر نمىشود .\r\n\r\nحكم صورتى كه ايام حيض به مقدار تمام مدت باشد\r\nاين مسأله در كلمات فقهاء معنون نيست ، ولى اگر اتفاق افتاد كه كسى به مدت هفت روز ، زنى را متعه كرد و زن در تمام آن مدت حائض شد آيا بايد تمام مهر را بپردازد يا هيچ چيزى لازم نيست ؟\r\nبه نظر مىرسد هيچ يك از آن دو روايت شامل اين مورد نمىشود و ناظر به غير از اين مورد است ، زيرا مورد روايت اول يعنى صحيحه عمر بن حنظله ، يك ماه بوده كه امام عليه السلام ايام حيض را استثناء زده است و مورد روايت دوم هم روزهايى بوده كه زن وظيفه داشته است كه تمكين كند ولى « تعذر به فلا تأتيه على ما شرطه عليها » و شاهدش اين است كه مسأله تقسيط مطرح است كه امام عليه السلام اجازه تقسيط داده‌اند ولى ايام طمث را استثناء فرموده است ، بنابراين هيچ يك از اين دو روايت ، در جايى نيست كه زن تمام مدت را وظيفه ندارد كه تمكين كند پس دستمان از اين دو روايت كوتاه مىباشد و بايد با قواعد مسأله را بررسى كنيم .\r\nبه نظر مىرسد كه اگر به اين مطلب توجه داشته و عقد نموده است بايد همه مهر را بپردازد و در حيض نيز نوعا يك نحوه توجه ارتكازى هست و اگر بدون توجه به آن ، عقد نموده است هيچ چيزى لازم نيست بپردازد و ديگر مسأله تقسيط مطرح نمىباشد .\r\n\r\n","description":"","footnote":"","page_name":" 6092 ","page_number":104},
  {"content":"\r\n\r\nو از اينجا حكم صورتى كه حيض مستوعب مدت نيست و قريب به كل مدت متعه را شامل مىگردد ، روشن مىشود .\r\n\r\nحكم موانع ديگر\r\nاين مسأله در كلمات آقايان معنون است كه اگر موانعى غير از حيض پيش آمد كه زن نتوانست طبق قرار نزد شوهر رود ، مثلا راههاى رفت و آمد بسته شد يا زن زندانى شد و از اين قبيل عوامل به طورى كه تمام مدت سپرى گشت و زن نتوانست تمكين نمايد . آيا مرد بايد تمام مهر را بپردازد ؟\r\nعذرهاى شرعى مانند احرام را ما عرض كرديم كه از تعليل صحيحه اسحاق بن عمار مىتوان استفاده كرد كه همچون حيض مىباشد ، ولى مواردى كه تمكين كردن زن حرجى است البته چنان ضررى كه شرعا ممنوع باشد نيست ولى به هر حال براى او حرج است آيا اينجا هم مسأله تقسيط مطرح مىشود يا خير ؟\r\nبه نظر مىرسد كه چيزى تقسيط نشود ، چون در عقد متعه زن به سبب عقد مالك تمام مهريه مىگردد ، البته به حسب ادله در موارد امتناع از تمكين - به استثناء ايام حيض و مانند آن - مهر تقسيط مىگردد . پس معلوم مىشود كه مورد نشوز استثناء شده است و چون شمول اين ادله نسبت به مواردى مانند حرج و عجز عقلى يا عرفى روشن نيست لذا دليلى بر تقسيط مهريه در اين موارد نداريم . لذا مقتضاى قاعده اين است كه مرد بايد تمام مهريه را بپردازد .\r\n\r\nكشف فساد عقد بعد از پرداخت قسمتى از مهريه\r\nاگر شخص مقدارى از مهر را پرداخت نموده بود كه معلوم شد عقد فاسد بوده است در اين صورت چه بايد بكند ؟ اين مسأله محل خلاف است و اقوال مختلفى ارائه شده است .\r\nيكى از اقوال كه به شيخ مفيد در مقنعه و شيخ طوسى در تهذيب و نهايه و نيز ابن براج در مهذب نسبت داده‌اند اين است كه : آن مقدار از مهر را كه زن دريافت نموده\r\n\r\n","description":"","footnote":"","page_name":" 6093 ","page_number":105},
  {"content":"\r\n\r\nاز آنِ خودش مىباشد ولى نسبت به مابقى مهر كه دريافت ننموده ، هيچ گونه حقى ندارد .\r\nصاحب مدارك در نهاية المرام به مقنعه نسبت داده و صاحب رياض و صاحب جواهر مىگويند كه از مقنعه نقل شده است .\r\nبنده هر چه مقنعه را از اول تا آخر گشتم اثرى از آنچه كه به شيخ مفيد نسبت داده‌اند نيافتم ، در پاورقى رياض به ص 509 مقنعه آدرس داده‌اند ، آنجا نيز نگاه كردم اصلا چنين مطلبى نيست و اساسا موضوع اين مسأله در آن صفحات مطرح نيست .\r\nبعد معلوم شد كه اشتباهى رخ داده است ، چون تهذيب شرح مقنعه است ، روش معمول شيخ طوسى در تهذيب چنين است كه ابتدا عبارت مقنعه را نقل مىكند و بعد آن را شرح مىدهد و در بسيارى از موارد تهذيب ، ابتدا كلام شيخ طوسى است و بعد هم روايت آن را نقل مىنمايد . در ما نحن فيه هم عبارت از خود شيخ طوسى است نه شيخ مفيد و بعد هم روايت دال بر مدعى را آورده است . صاحب مدارك خيال كرده ، آن عبارت ، عبارت مقنعه است و لذا به مقنعه نسبت داده است .\r\nنقل و بررسى روايات مسأله را در جلسه بعد پى مىگيريم . ان شاء الله تعالى .\r\n« * و السلام * »\r\n\r\n","description":"","footnote":"","page_name":" 6094 ","page_number":106},
  {"content":"\r\n\r\n\r\n14 / 7 / 1383 سه‌شنبه درس شمارهء ( 684 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى روايت حفص بن البخترى و مكاتبه ريان بن شبيب مىپردازيم .\r\n\r\n[ روايت حفص البخترى 
  ]\r\n* * * \r\n1 - طرح مسأله :\r\nاين مسأله كه در جلسه قبل شروع كرديم اين است كه اگر كسى با زنى ازدواج موقت كرد و بعد مشخص شد كه آن زن شوهر دارد چنانچه قبل از دخول مشخص شده باشد مسلما هيچ مهرى به زن تعلق نمىگيرد ، اما اگر بعد از دخول معلوم شده باشد اقوال متعددى مطرح شده است كه از اين قرارند :\r\n1 - لزوم پرداخت كل مهر المسمى يا مهر المسماى تقسيط شده ( به اين معنا كه اگر مهر المسمى صد سكه بوده و در نصف مدت جاهل بوده و زن هم تمكين كرده بايد پنجاه سكه بپردازد ) ؛\r\n2 - لزوم پرداخت كل مهر المثل يا مهر المثل تقسيط شده ؛\r\n3 - لزوم پرداخت اقل الامرين از مهر المسمى و مهر المثل يا اقل الامرين از مهر المسماى تقسيط شده و مهر المثل تقسيط شده .\r\nدر ضمن نسبت به مهر المثل هم دو وجه مطرح شده كه آيا مهر المثل عقد انقطاعى بايد ملاحظه شود يا مهر المثل عقد دائم كه بنابر وجه دوم ديگر مسأله تقسيط پيش نمىآيد . اكنون بايد به بررسى روايات ( روايت حفص بن البخترى و\r\n\r\n","description":"","footnote":"","page_name":" 6095 ","page_number":107},
  {"content":"\r\n\r\nروايت على بن احمد بن اشيم ) و مقتضاى قواعد بپردازيم .\r\n\r\n2 - بررسى روايت حفص بن البخترى\r\nعلى بن ابراهيم عن أبيه عن ابن ابى عمير عن حفص البخترى عن ابى عبد الله عليه السلام قال : اذا بقى عليه شىء من المهر و علم ان لها زوجا فما اخذته فلها بما استحل من فرجها و يحبس عنها ما بقى عنده .\r\nاز نظر سند هيچ اشكالى در اين روايت نزد متأخرين نيست ، چون ابراهيم بن هاشم طبق تحقيق متأخرين ثقه است و حتى وثاقت او فوق وثاقت‌هاى متعارف است و شواهد زيادى بر اين مطلب ذكر شده . بعضى مثل سيد بن طاووس علاوه بر حكم به وثاقت ظاهرا دعواى اتفاق هم كرده‌اند و خلاصه اينكه روش محدثين در اخذ روايات و روش فقهاء در عمل به روايات ابراهيم بن هاشم كاشف از اين است كه او را ثقه و معتمد مىدانند .\r\nاز نظر دلالت ، بحث مهمى كه وجود دارد اين است كه مقتضاى اطلاق بدوى روايت ، عدم فرق بين علم و جهل زن است يعنى خواه زن مىدانسته كه شوهردار است كه غالبا اين گونه است و خواه جاهل بوده و مثلا گمان مىكرده كه شوهرش فوت كرده يا نمىدانسته كه طلاقى كه از شوهرش گرفته طلاق باطلى بوده است ، در هر دو حالت اين حكم ثابت است . شيخ طوسى در تهذيب و نهايه طبق همين روايت فتوا داده و ابن براج هم در مهذب فتوا داده و كلينى هم اين روايت را در كافى نقل كرده با اينكه اگر روايتى مورد فتواى او نباشد نقل نمىكند . اطلاق در كلام اين بزرگان هم اقتضا مىكند كه فرقى بين علم و جهل زن نباشد .\r\nصاحب جواهر مىفرمايد : بعضى از مورد روايت تعدى كرده‌اند . مورد روايت اين است كه زن مقدارى از مهر را اخذ كرده و مقدارى باقى مانده اما بعضى گفته‌اند حكم روايت اختصاص به اين مورد ندارد ، لذا اگر زن تمام مهر را هم گرفته باشد متعلق به خود اوست و اگر هنوز چيزى از مهر را به زن نداده كل مهر را حبس مىكند\r\n\r\n","description":"","footnote":"","page_name":" 6096 ","page_number":108},
  {"content":"\r\n\r\nو چيزى به او نمىدهد .\r\nما متوجه نشديم كه اين « بعض » چه كسى است و كسى را نيافتيم كه صريحا اين مطلب را گفته باشد . البته ابن براج در مهذب عبارتى دارد كه ممكن است با آنچه صاحب جواهر فرموده منطبق شود هر چند بعيد است نظر صاحب جواهر به ابن براج باشد . عبارت ابن براج چنين است : « فان دفع اليها المهر او بعضه و دخل بها ثم ظهر له بعد الدخول ان لها زوجا كان لها ما أخذت و لا يجب عليه ان يدفع اليها الباقى » اين كلمه « الباقى » مىتواند قرينه باشد بر اينكه مقصود اين است كه هر آنچه در ذمه مرد باقى مانده چه كل مهر و چه بعض آن لازم نيست به زن بدهد و به علاوه اين جنبه فرضى دارد يعنى اگر اصلا چيزى باقى مانده باشد و اما اگر چيزى نمانده باشد ، كل آن متعلق به زن خواهد بود . همچنين اطلاق كلام شيخ رحمه الله در نهايه هم خالى از ظهور نيست در آنچه صاحب جواهر به بعض نسبت داده است . عبارت نهايه چنين است :\r\n« فان تبين بعد الدخول به ان لها زوجا كان لها ما اخذت منه و لا يلزمه ان يعطيها ما بقى عليه » بنابراين مراد از « ما اخذته » در روايت ، شخص ما اخذته نيست كه بعض المهر بوده بلكه كلى ما اخذته است كه هم شامل بعض المهر و هم شامل كل مهر مىشود و از آن طرف هر چه اخذ نشده متعلق به مرد است . صاحب جواهر به اين « بعض » اشكال مىكند كه در فتواى او بين علم و جهل فرقى گذارده نشده در حالى كه اين فتوا قابل التزام نيست زيرا در فرض علم كه زن عالما اقدام به اين كار نموده ، مقتضاى روايات « لا مهر لبغىّ » كه به طور مستفيض از طرق خاصه و عامه نقل شده ، اين است كه به زن هيچ داده نشود و در فرض جهل كه براى زن هم مثل مرد شبهه حاصل شده ، از نظر روايات مسلم است كه زن استحقاق عوض دارد و اينكه گفته شود اگر زن چيزى از مهر را نگرفته لازم نيست چيزى به او بدهد ، اين بر خلاف مسلمات است و به علاوه با روايت دوم باب معارض است . البته در معناى اين روايت دو وجه مطرح شده كه صاحب جواهر بنابر يك وجه مدعى تعارض شده است . اكنون\r\n\r\n","description":"","footnote":"","page_name":" 6097 ","page_number":109},
  {"content":"\r\n\r\nبه بررسى اين روايت مىپردازيم .\r\n3 -\r\n\r\nبررسى مكاتبه ريان بن شبيب :\r\nمتن روايت : عن على بن احمد بن اشيم قال : كتب اليه الريان بن شبيب يعنى الى ابى الحسن عليه السلام الرجل يتزوج المرأة متعة به مهر الى اجل معلوم و اعطاها بعض مهرها و اخرته بالباقى ثم دخل بها و علم بعد دخوله بها قبل ان يوفيها باقى مهرها انها زوجته نفسها و لها زوج مقيم معها أ يجوز له حبس باقى مهرها أم لا يجوز ؟ فكتب عليه السلام : لا يعطيها شيئا لانها عصت الله عزّ و جلّ .\r\nاين روايت در كافى نقل شده و مقصود از ابى الحسن امام هادى عليه السلام است كه به سبب شرايط زمانى رواياتى كه از ايشان نقل مىشود نوعا به صورت كتابت بوده است .\r\nوجه اول در معناى اين روايت كه بعضى مثل مرحوم سبزوارى مطرح كرده‌اند اين است كه گفته‌اند اين مؤيد همان روايت حفص بن البخترى است و هر دو روايت دليل تبعيض هستند ، يعنى راوى كه سؤال مىكند « أ يجوز له حبس باقى مهرها » سؤال او راجع به قسمت اخذ شده نيست و در نظر او مفروغ عنه است كه آن متعلق به زن است و از حكم بقيه سؤال مىكند و از تقرير حضرت هم فهميده مىشود كه آنچه قبلا به زن داده متعلق به خود زن است .\r\nاما معناى دوم كه عده‌اى از جمله صاحب جواهر استظهار كرده‌اند اين است كه اگر از حكم مقدار اخذ شده سؤال نكرده به اين دليل نيست كه آن را مسلما متعلق به زن مىدانسته و فقط در حكم باقى شك داشته كه آيا مىتواند حبس كند يا نه ، بلكه به اين دليل است كه پس گرفتن آن منشأ دردسر مىشده است و لذا از آن صرف نظر كرده است ، لذا از تقرير حضرت هم استفاده نمىشود كه آنچه به زن داده متعلق به خود زن است و تعليلى هم كه آورده و فرموده : « لانها عصت الله » مفيد اين معنى است كه معصيت خدا ملاك اين حكم است و فرض اين است كه معصيت از اول بوده\r\n\r\n","description":"","footnote":"","page_name":" 6098 ","page_number":110},
  {"content":"\r\n\r\nچون زن عالم بوده به اينكه شوهردار است نه اينكه جاهل باشد ، بنابراين بايد استحقاق هيچ چيزى نداشته باشد همانطور كه از « لا مهر لبغىّ » استفاده مىشود .\r\n\r\nنظر استاد مد ظله در اين مسأله\r\nدر اينجا چند مسأله بايد روشن شود .\r\nيك مسأله اين است كه تعداد زيادى از فقها كه قائل به تفكيك بين علم و جهل شده‌اند و از قديم هم در كتاب‌هايشان متعرض اين بحث شده‌اند به همين « لا مهر لبغىّ » استدلال كرده‌اند ، ولى اين استدلال محل مناقشه است چون به نظر مىرسد بين مهر و عوض البضع تفكيك لازم صورت نگرفته است . مهر عوض زوجيت است و ربطى به دخول ندارد اما عوض البضع در مقابل دخول است ، لذا كسى كه زنى را وطى به شبهه كرده بايد همان مقدارى كه در عقد دائم به چنين زنى داده مىشود به عنوان عوض البضع به او بپردازد و اين غير از مهر است . اين روايت هم كه مىگويد :\r\n« لا مهر لبغىّ » مهر را نفى كرده و عوض البضع را نفى نكرده است و بين اين دو خلط شده است . بله به روايات ديگرى مىتوان استدلال كرد . روايات مستفيضه قريب به تواتر داريم كه « اجر الزانيه سحت » ولى عموم اين تعبير بدون شك مانند عموم احكام عقلى نيست كه قابل تخصيص نباشد . آنچه به طور مسلم مىتوان از مجموع فتاوا استفاده كرد اين است كه زن به عنوان زنا استحقاق هيچ چيزى ندارد ، اما در محل بحث ما زن به عنوان اينكه همسر است مبلغى را گرفته هر چند در واقع همسر نبوده و مرد هم اين را نمىدانسته كه اين زن همسرش نشده ، بنابراين چه محذورى دارد كه روايات « لا مهر لبغىّ » و « اجر الزانيه سحت » را با اين روايت خاص صحيح السند تخصيص بزنيم و بگوييم اگر به عنوان زنا نباشد ، اشكال ندارد زن اجرت بگيرد و لو مرتكب حرام شده باشد . و گفتيم ظواهر كلمات كلينى و شيخ و ابن براج همين است و به نظر ما كيدرى هم همين مطلب را گفته است و اينها بين علم و جهل فرق گذاشته‌اند .\r\nيك مطلب ديگر در مورد اين روايت كه در كلمات آقايان مورد توجه قرار نگرفته\r\n\r\n","description":"","footnote":"","page_name":" 6099 ","page_number":111},
  {"content":"\r\n\r\nاين است كه روايت حفص بن البخترى را از كلينى گرفته تا ديگران همه در بحث متعه نقل كرده‌اند ، ولى معلوم نيست از كجاى روايت اين را فهميده‌اند و اينكه در روايت هست كه بخشى از مهر را به زن داده اين شاهدى بر متعه نيست چون در ازمنه سابقه متعارف بوده كه در عقد دائم مهر را يا بخشى از آن را قبل از دخول مىداده‌اند . به علاوه اگر روايت را مخصوص متعه ندانستيم آيا بايد آن را مطلق و شامل دائم و متعه بدانيم يا به اجمال آن قائل بشويم . به نظر ما از متن روايت معلوم مىشود كه تقطيعى صورت گرفته و سؤال به طور كامل بيان نشده است . چون حضرت تعبير كرده « بما استحل من فرجها » كه معلوم مىشود دخول مفروغ عنه بوده و در سؤال سائل درج بوده است ، همانطور كه احتمالا خصوصياتى راجع به دوام يا انقطاع و علم و جهل هر دو يا تنها زن را شامل بوده است . پس اينكه گفتيم به حسب ظاهر بدوى عالم و جاهل را شامل مىشود و ادله « لا مهر لبغىّ » و « اجر الزانيه سحت » را با اين روايت تخصيص مىزنيم ، اين طور نيست و نمىتوان گفت اين روايت حتما صورت علم را مىگيرد . از اين گذشته ، محتمل است كه « عُلِم » به صيغه مجهول باشد و در نتيجه اختصاص به جهل طرفين داشته باشد ، بر خلاف روايت ابن اشيم كه براى نفى اين احتمال تعبير مىكند : « لها زوج مقيم معها »\r\nاما روايت على بن احمد بن اشيم كه صاحب جواهر به عنوان معارض روايت اول ذكر كرده داراى دو اشكال است :\r\nاولًا : اين روايت ضعيف السند است و نمىتواند با روايت اول كه صحيح السند است معارضه كند .\r\nثانياً : صراحتى در معناى مختار صاحب جواهر ندارد بلكه بعضى معناى ديگر را استظهار كرده‌اند و مقتضاى جمع بين ادله هم اين است كه سؤال و جواب راجع به مابقى مهر است كه مرد آن را به زن نداده است . « * و السلام * »\r\n\r\n","description":"","footnote":"","page_name":" 6100 ","page_number":112},
  {"content":"\r\n\r\n\r\n15 / 7 / 1383 چهارشنبه درس شمارهء ( 685 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه اين بحث مطرح مىشود كه اگر عقد فاسد شد ، آيا مهر به زن پرداخت مىشود يا خير ؟ و مسأله بعد اينكه اگر مرد عالم به فساد عقد بود و يا زن عالم به فساد عقد بود حكم مسأله چگونه است .\r\n* * * \r\nالف ) بررسى مسأله مهر در صورت تبيّن فساد عقد بعد از دخول به زوجه\r\nمتن شرايع : و لو تبين فساد العقد اما بأن ظهر لها زوج او كانت اخت زوجته او أمها أو ما شاكل ذلك من موجبات الفسخ و لم يكن دخل بها فلا مهر لها و لو قبضته كان له استعادته . و لو تبين ذلك بعد الدخول كان لها ما اخذت و ليس عليه تسليم ما بقى . . . » « 1 »\r\nبحث در مورد فرض اخير در مسأله فوق بود ، يعنى صورتى كه بعد از دخول معلوم مىشود كه عقد فاسد بوده است . در اينجا فتواى بسيارى از علماء اين است كه هر مقدارى كه از مهر را زن دريافت نموده متعلق به او است و زوج مىتواند از دادن باقى خوددارى كند . در جلسه قبل به اينجا منتهى شد كه مدرك فتواى مذكور روايت صحيح السند حفص است كه گفته شده است كه اطلاق اين روايت شامل صورتى كه زن علم به اينكه شوهر دارد نيز مىشود و در واقع حكم فوق در فرضى كه مرد علم ندارد به اينكه زنش همسر دارد ثابت است چه اينكه زن نيز جاهل به اين\r\n\r\n\r\n","description":"","footnote":"\r\n( 1 ) - جواهر الكلام 30 / 170 .\r\n","page_name":" 6101 ","page_number":113},
  {"content":"\r\n\r\nباشد كه زوجى داشته و يا اينكه عالم بوده و از طرف زن زنا محسوب مىشده است .\r\n\r\n1 - التزام به مضمون روايت حفص البخترى بنابر پذيرش شمول آن نسبت به فرض علم زن به بطلان عقد بلامانع است .\r\nعرض ما اين بود كه در صورتى كه زن عالم بوده و از طرف او زنا محسوب مىشده است ، نمىتوان با تمسك به رواياتى نظير « لا مهر لبغى » گفت ، زن مستحق مهريه نيست چرا كه « مهر در مقابل البضع » نيست ، بلكه همانا « مهر » عوض همسرى است . براى اين مطلب در اين جلسه شاهدى ذكر مىكنيم و آن عبارت از اين است كه در روايات صحاح و معتبره متعددى در مورد وطى به شبهه كه عقد باطل بوده است اين تعبير آمده است كه « لها المهر بما استحل من فرجها » حال آيا مهر المثل يا مهر المسمى ، بحث ديگرى است . حال اگر فرض كنيد مهريه زنى هزار سكه طلا است و يا اينكه مهر المثل آن به اين تعداد است ، آنگاه پس از عقد و يك مرتبه دخول معلوم شود كه وطى به شبهه بوده و عقد باطل است . در اينجا بر اساس روايات فوق بايد هزار سكه داده شود اگر مهر در مقابل بضع بود ، با اينكه هرگز كسى براى يك مرتبه مباشرت چنين عوضى را قرار نمىدهد . اين مطلب شاهد بر اين است كه مهر عوض همسرى قرار داده شده است نه عوض بضع .\r\nدر جلسه گذشته گفتيم كه اگر قرار باشد فتواى فوق ( اصل مسأله ) با روايتى مخالف باشد با رواياتى كه تعبير « أجر الزانية سحت » در آنها آمده منافات دارد ، كه اين را هم اين گونه جواب داديم كه اين روايات قابل تخصيص است و مىتوان به بركت روايت حفص ملتزم شد كه زانيه اگر به عنوان زنا بخواهد پولى دريافت كند چنين امرى مسلما جايز نيست اما اگر به خاطر اينكه به عنوان زوجيت اقدام به مباشرت كرده باشد ، بخواهد چيزى بگيرد دليل عقلى بر خلاف آن نيست و اطلاقات روايات أجر الزانيه سحت را با حديث حفص تقييد مىكنيم .\r\nان قلت : روايتى از سكونى هست كه در آن حتى در مورد فرضى كه زن به عنوان\r\n\r\n","description":"","footnote":"","page_name":" 6102 ","page_number":114},
  {"content":"\r\n\r\nزوجيت نيز مباشرت كرده حكم به عدم استحقاق مهريه در حق او شده است . آن روايت اين است : « السكونى عن أبى عبد الله عليه السلام قال : قال رسول الله صلى الله عليه و آله : أيما امرأة حرة زوجت نفسها عبدا به غير اذن مواليه فقد أباحت فرجها و لا صداق لها » اطلاق روايت شامل صورتى كه زن عالم به مسأله بوده مىشود و با اينكه زنا بوده است امام عليه السلام حتى به عنوان زوجيت نيز فرموده‌اند مهريه براى او ثابت نيست .\r\nقلت : روايت فوق مخصوص فرضى است كه زوج و زوجه هر دو مىدانستند كه عقد باطل است و مباشرت آنها زنا محسوب مىشود . بنابراين در اين مورد ما ملتزم به عدم وجود مهر مىشويم ، ولى در محل بحث فرض مسأله در روايت حفص اين است كه زوج جاهل به اين بوده كه عقد باطل است و زنش همسر ديگرى دارد . لذا بين دو فرض فرق است .\r\nو الحاصل : تمامى اين حرف‌ها بنابراين است كه بپذيريم فرضى كه زن عالم به بطلان عقد است ، فرد ظاهر روايت حفص است و اخراج آن از تحت روايت ممكن نباشد .\r\n\r\n2 - عدم پذيرش اطلاق در روايت حفص و امكان تقييد آن\r\nبه نظر ما واقع مطلب اين است كه در روايت حفص ، فرض اينكه زن عالم به بطلان بوده و در حقيقت از ناحيه او زنا محسوب مىشده است آنچنان فرد ظاهرى براى روايت نيست تا اينكه اخراج آن از تحت مدلول روايت اخراج فرد ظاهر باشد .\r\nبنابراين ما با اخذ به ظاهر رواياتى كه مىگويد زانيه مهر ندارد مىكنيم و مىگوييم به واسطه اين روايات حكم مىكنيم كه در فرض علم زن به بطلان عقد ، وى مستحق مهر نيست و از تحت روايت حفص بالتخصيص خارج است . و ديگر نيازى به آن حرف‌هاى گذشته براى تصحيح ثبوت مهريه براى زن عالمه نداريم .\r\nمطلب ديگرى كه در ذيل روايت حفص قابل بررسى است اين است : همان طورى كه مىدانيد قاعده كليه در موردى كه عقد باطل باشد ثبوت مهر المثل يا مهر\r\n\r\n","description":"","footnote":"","page_name":" 6103 ","page_number":115},
  {"content":"\r\n\r\nالمسمى على اختلاف است ، لكن روايت حفص در مورد خصوص فرضى كه بطلان عقد از ناحيه شوهر دار بودن زن است وارد شده است و التزام به آن نيز مانعى ندارد ، چنانچه شيخ طوسى ، ابن براج ، كيدرى و صاحب حدائق نيز به آن ملتزم شده‌اند .\r\nولى بحث اين است كه آيا ما فقط اقتصار به مورد روايت كنيم و در خصوص فرض مذكور به آن عمل كنيم ؟ يا اينكه بگوييم تعبير « بما استحل من فرجها » « 1 » كه در اين روايت آمده است يك نحوه تعليلى است كه مىتوان از آن چنين نتيجه گرفت كه در هركجا عقد باطل بوده و لو به سبب ديگرى غير از همسر داشتن زوجه و جهلا مباشرت صورت گرفته ، حكم مذكور در روايت ثابت است ؟ به نظر ما وجه دوم خالى از قوت نيست و ظاهر روايت عدم اختصاص به مورد آن است .\r\n\r\nب ) نكته‌اى راجع به مسأله قبل ( عدم تسقيط مهريه در ايام حيض )\r\nراجع به اينكه در عقد متعه آيا مهريه نسبت به ايام حيض تقسيط مىشود يا خير ؟ آنچه به نظر ما مىآيد اين است كه با توجه به اينكه اصل اولى در باب مهر اين است كه زن به مجرد عقد مالك تمام آن مىشود مگر اينكه دليلى بر اخراج قسمتى از آن از ملك او داشته باشيم . لذا ما مىبايست تنها به مورد نشوز زن كه در روايت حكم به تقسيط شده بود ، اكتفاء نماييم و به ساير ايام مثل ايام حيض تعدى نكنيم .\r\nپس حق اين است كه مهريه در ايام حيض تقسيط نمىشود .\r\n« * و السلام * »\r\n\r\n\r\n","description":"","footnote":"\r\n( 1 ) - الوسائل ، الباب 28 من ابواب المتعه ، ح 1 .\r\n","page_name":" 6104 ","page_number":116},
  {"content":"\r\n\r\n\r\n18 / 7 / 1383 شنبه درس شمارهء ( 686 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه به ادامه بحث حكم مهريه در صورت تبيّن فساد عقد بعد از دخول پرداخته ، ضمن نقل نظر صاحب شرايع و تعدادى از فقهاء ديگر مستند آن را كه روايت حفص بن البخترى است با روايات معارض با آن ، نقل و بررسى مىنمايند ، سپس براى رفع تعارض ما بين روايات جمع‌هايى كه مطرح شده را بيان نموده ، با طرح اشكال به آنها وجه جمع بين آنها را ورود روايت حفص در مورد علم زوجه به فساد عقد ( به خاطر وجود قرائن داخلى ) دانسته ، سپس حكم وارد در اين روايت را استحبابى مىدانند . ايشان در ضمن بحث‌هاى اين جلسه قائل مىشوند كه در صورت دخول شبهتاً ، مهر المسمى بر عهده زوج قرار مىگيرد نه مهر المثل .\r\n* * * \r\nالف ) طرح مسأله مورد بحث ( حكم مهريه در صورتى كه بعد از دخول ، معلوم مىشود عقد فاسد بوده است )\r\n\r\n1 - نظر صاحب شرايع و مستند آن\r\nدر چند جلسه گذشته بحث درباره مهريه در صورت تبيّن فساد بعد از عقد بود .\r\nمرحوم صاحب شرايع فرمود : و لو تبين فساد العقد اما بان ظهر لها زوج او كانت اخت زوجته او امها او ما شاكل ذلك من موجبات الفسخ و لم يكن دخل بها فلا مهر لها و لو قبضته\r\n\r\n","description":"","footnote":"","page_name":" 6105 ","page_number":117},
  {"content":"\r\n\r\nكان له استعادته ، سپس ادامه داد : و لو تبين ذلك بعد الدخول كان لها ما اخذت و ليس عليها تسليم مابقى . حكم صورت قبل از دخول مسلم است و اختلاف انظار فقهاء در صورت بعد از دخول است .\r\nمستند فرمايش محقق روايت حفص بن البخترى است .\r\nمحمد بن يعقوب عن على بن ابراهيم عن أبيه عن ابن ابى عمير عن حفص بن البخترى عن ابى عبد الله عليه السلام قال : اذا بقى عليه شيء من المهر و علم ان لها زوجا فما اخذته فلها بما استحل من فرجها و يحبس عليها مابقى عنده « 1 »\r\n\r\n2 - نظريه تعدادى ديگر از فقهاء و بررسى آن\r\nگفتيم تعدادى از فقهاء - مثل شيخ طوسى رحمه الله در نهايه « 2 » ، ابن براج رحمه الله « 3 » ، كيدرى رحمه الله « 4 » ، - مثل همين فتوا را دارند و صاحب حدائق « 5 » نيز به آن تمايل پيدا كرده است . البته طبق روايت فقط آن را به موردى اختصاص داده‌اند كه تبين فساد عقد ناشى از معلوم شدن شوهر دار بودن زن باشد و زن نيز از شوهردار بودن خود اطلاع نداشته است .\r\nولى گفتيم در اين روايت ، تعليل وارد شده است ( بما استحل من فرجها ) و اين تعليل با اختصاص به مورد - شوهردارى - سازگار نيست ، بلكه اگر بخواهيم طبق ظاهر اين روايت عمل كنيم بايد در تمام موارد وجود اين تعليل ، يعنى در تمام موارد جهل زن اين حكم را بپذيريم ، خواه منشأ فساد عقد شوهردارى زن باشد يا خير . از طرفى اين روايت معارضاتى دارد كه با لحاظ آن معارضات بايد ديد جمع اين روايات چگونه است و آيا به جمع‌هايى كه مطرح شده است - مثل فرق بين علم زوجه و جهل او يا تخصيص به مورد - مىتوان قائل شد ؟\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، ابواب المتعه ، باب 28 ، ح 1 ؛ وسائل چاپ آل البيت ، ج 21 ، ص 62 .\r\n( 2 ) - سلسله ينابيع الفقهيه ، ج 18 ، ص 119 .\r\n( 3 ) - همان ، ص 194 .\r\n( 4 ) - همان ، ص 336 .\r\n( 5 ) - حدائق ، ج 24 ، ص 165 و 164 .\r\n","page_name":" 6106 ","page_number":118},
  {"content":"\r\n\r\n\r\nب ) بررسى حكم مسأله از منظر روايات\r\nابتدا روايات مسأله را كه بسيار ظاهر التناقض هستند نقل نموده و آنها را بررسى مىكنيم . سپس وجه جمعى را كه صحيح به نظر مىرسد بيان مىكنيم .\r\nرواياتى كه مىتوان به آنها استناد نمود به صورت پراكنده در ابواب مختلف وجود دارند كه به آنها خواهيم پرداخت .\r\n\r\n1 - صحيحه عبد الله بن سنان\r\nعن النضر بن سويد عن عبد الله بن سنان عن ابى عبد الله عليه السلام فى الرجل يتزوج المرأة المطلقه قبل ان تنقضى عدتها قال : يفرق بينهما و لا تحل له ابدا و يكون لها صداقها بما استحل من فرجها او نصفه ان لم يكن يدخل بها .\r\nاين روايت را صاحب وسائل از نوادر احمد بن محمد بن عيسى نقل كرده است « 1 » ، ولى بحار از كتاب حسين بن سعيد نقل مىكند . « 2 » كه نقل بحار درست مىباشد . پس از لحاظ سندى ، اين روايت معتبر است و اما از لحاظ دلالت ، اين روايت كالصريح است كه در چنين نكاحى ( نكاح در عده ) اگر دخول شده باشد زوج بايد تمام مهر المسمى را پرداخت كند و اگر دخول نشده نصف مهر المسمى را بايد بدهد . البته در مقابل اين روايت ، روايات معتبر متعددى است كه به آنها مىپردازيم .\r\n\r\n2 - روايت سليمان بن خالد\r\nمحمد بن يعقوب عن محمد بن يحيى عن احمد بن محمد و محمد بن الحسين عن عثمان بن عيسى عن سماعه و ابن مسكان عن سليمان بن خالد قال : سألته عن رجل تزوج امرأة فى عدتها قال : فقال : يفرق بينهما و ان كان دخل بها فلها المهر بما استحل من فرجها و يفرق بينهما فلا تحل له ابدا و ان لم يكن دخل بها فلا شيء لها من مهرها . « 3 » اين روايت را كافى « 4 » و\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، ابواب ما يحرم بالمصاهره و نحوها ، باب 17 ، ح 21 ، وسائل چاپ آل البيت ، ج 20 ، ص 456 .\r\n( 2 ) - بحار الأنوار ، ج 101 ، ص 4 ، ح 11 .\r\n( 3 ) - وسائل الشيعة ، كتاب النكاح ، ابواب ما يحرم بالمصاهره و نحوها ، باب 17 ، ح 7 ، وسائل چاپ آل البيت ، ج 20 ، ص 452 .\r\n( 4 ) - كافى ، ج 5 ، ص 427 ، ح 6 .\r\n","page_name":" 6107 ","page_number":119},
  {"content":"\r\n\r\nتهذيب « 1 » نقل كرده‌اند .\r\n\r\n3 - روايت ابى بصير\r\nمحمد بن يعقوب عن محمد بن يحيى عن احمد بن محمد عن على بن الحكم عن على بن ابى حمزه عن ابى بصير عن ابى عبد الله عليه السلام انه قال فى رجل نكح امرأة و هى فى عدتها قال :\r\nيفرق بينهما ثم تنقضى عدتها فان كان دخل بها فلها المهر بما استحل من فرجها و يفرق بينهما و ان لم يكن دخل بها فلا شيء لها « 2 »\r\n\r\n4 - روايت عبد الله بن سنان\r\nعن الحسن بن محبوب عن ابن سنان عن ابى عبد الله عليه السلام فى الرجل يتزوج المرأة قبل ان تنقضى عدتها قال . . . ثم قال : و يكون لها صداقها ان كان واقعها و ان لم يكن واقعها فلا شيء عليه لها « 3 »\r\n\r\n5 - صحيحه ابى بصير\r\nباسناده ( محمد بن الحسن ) عن احمد بن محمد بن عيسى عن محمد بن ابى عمير عن ابان بن عثمان و ابى المغراء عن ابى بصير قال : سألته عن رجل يتزوج امرأة فى عدتها و يعطيها المهر ثم يفرق بينهما قبل ان يدخل بها قال : يرجع عليها بما اعطاها . « 4 »\r\n\r\n6 - روايت دعائم الاسلام\r\nقال جعفر بن محمد عليه السلام . . . اذا تزوج الرجل المرأة فى عدتها و كان قد دخل بها فرق بينهما و\r\n\r\n\r\n","description":"","footnote":"\r\n( 1 ) - تهذيب الاحكام ، ج 1 ، ص 308 ، ح 1281 .\r\n( 2 ) - وسائل الشيعة ، كتاب النكاح ، ابواب ما يحرم بالمصاهره و نحوها ، باب 17 ، ح 8 ، وسائل چاپ آل البيت ، ج 20 ، ص 452 .\r\n( 3 ) - بحار الأنوار ، ج 101 ، ص 5 ، ح 17 ، البته چنانچه در حديث اول هم گذشت اين روايت را مستدرك الوسائل از احمد بن محمد بن عيسى نقل كرده است ( مستدرك ، ج 14 ، ص 395 ، ح 6 ) كه صحيح همان نقل بحار مىباشد زيرا چنانچه مراراً گفته شده كتاب نوادر از حسين بن سعيد مىباشد .\r\n( 4 ) - وسائل الشيعة ، كتاب النكاح ، ابواب ما يحرم بالمصاهره و نحوها ، باب 17 ، ح 13 ، وسائل چاپ آل البيت ، ج 20 ، ص 454 .\r\n","page_name":" 6108 ","page_number":120},
  {"content":"\r\n\r\nلم تحل له ابدا و لها صداقها بما استحل من فرجها « 1 »\r\nالبته به روايات ديگرى هم مىتوان استناد نمود كه در آنها در فرض دخول ، مىفرمايد مهر را بايد پرداخت نمايد ، ولى در مورد عدم دخول ساكت است كه ظهور در عدم پرداخت شيئى دارد .\r\n\r\nج ) حل مشكل تعارض بين اين روايات\r\nدرباره حكم مهريه صورت عدم دخول ، اين روايات متعارض هستند ، مفاد روايت اول عبد الله بن سنان ثبوت نصف مهر المسمى است و مفاد ساير روايات عدم ثبوت مهريه است . براى حل تعارض اين روايات بايد ذيل روايت عبد الله بن سنان را طرح نماييم و توضيح آن كه : روايت ابن سنان از كتاب حسين بن سعيد نقل شده و واضح است كه اين گونه كتاب‌ها در توجه و اهميت مثل كافى نيست ، لذا مقابله‌هايى كه در كافى و احاديث آن وجود دارد و اعتبار تا به آن ميزان در مثل كتاب حسين بن سعيد وجود ندارد پس احتمال خلل در اين روايت بيش از احتمال خلل در كتاب‌هاى معروف است و با توجه به اينكه مضمون ذيل حديث « أو نصفه ان لم يكن دخل بها » خلاف اجماع است و هيچ فقيهى طبق اين روايت فتوى نداده است و روايات كثير معتبرى هم بر خلاف آن نقل شده است ذيل روايت اول عبد الله بن سنان را كنار مىگذاريم .\r\n\r\nد ) حكم مهريه در صورت دخول :\r\nحكم مهريه در ما نحن فيه - يعنى تبين فساد نكاح بعد العقد و الدخول - چنانچه بخشى از مهريه را پرداخته باشد از دو جهت مورد بحث قرار گرفته است :\r\n1 - آيا زن استحقاق تمام مهريه را دارد يا همان مقدارى كه گرفته است .\r\n2 - اگر تمام مهريه ثابت است ، مهر المسمى است يا مهر المثل ؟\r\n\r\nجهت اول : مقدار مهريه\r\nروايت حفص فرموده بود كه : « لها ما اخذت بما استحل من فرجها » ولى تمام اين روايات مىفرمايند : يكون له صداقها و با روايت حفص معارض هستند و همچنين\r\n\r\n\r\n","description":"","footnote":"\r\n( 1 ) - مستدرك الوسائل ، ج 14 ، ص 396 ، ح 7 .\r\n","page_name":" 6109 ","page_number":121},
  {"content":"\r\n\r\nدسته‌هاى ديگر روايات - مثل روايات وارد در اينكه اگر زن شوهردارى خبر داده شد كه شوهرت مرده يا شوهرت تو را طلاق داده و او هم ازدواج جديد نمود ، بعدا معلوم شد كه زوج او زنده است يا قبلا طلاق نداده و خبرها كذب بوده است كه در اين روايات مىفرمايد لها المهر بما استحل من فرجها « 1 » يا رواياتى كه وارد در موردى است كه زوج فريب داده شده و مواقعه نموده كه در آنها گفته شده كسى كه فريب داده بايد صداق را بپردازد « 2 » . مفاد تمام اين روايات اين است كه در صورت دخول بايد تمام صداق پرداخت شود .\r\nه )\r\n\r\nجمع عرفى بين روايت حفص و ديگر روايات\r\nبراى رفع تعارض اين روايات و روايت حفص بن البخترى چه بايد نمود ؟\r\n\r\n1 - جمع اول : تخصيص روايات با روايت حفص\r\nتعدادى از فقهاء روايت حفص را مخصص سائر روايات قرار داده‌اند و گفته‌اند :\r\nاولًا : روايت حفص مختص موردى است كه فساد عقد ناشى از معلوم شدن شوهردار بودن زن باشد ، پس حكم اين روايت هم فقط در همين مورد است . ثانياً :\r\nدر روايات ديگر فرض تبعيض مهر ( دادن قسمتى از آن فقط ) از جانب زوج نشده است پس حكم بقيه روايات ( غير از روايت حفص ) در مورد غير تبعيض مىباشد .\r\nاين جمع ، جمع عرفى نيست ، چون هر چند مورد روايت حفص خاص است ، تعليل وارد شده در روايت عام است و با توجه به آن ، روايت در تمام موارد دخول ، پرداخت باقى مانده مهريه را لازم نمىداند و با روايات ديگر متعارض مىشوند .\r\n\r\n2 - جمع دوم : تفصيل بين صورت علم و جهل زوجه\r\nالبته دو نحوه جمع ديگر مىتواند بين اين روايات وجود داشته باشد ، به يكى از\r\n\r\n\r\n","description":"","footnote":"\r\n( 1 ) - مثل ح 6 ، باب 16 ، ابواب ما يحرم بالمصاهره و نحوها ، از كتاب النكاح وسائل الشيعة ، وسائل چاپ آل البيت ، ج 20 ، ص 447 .\r\n( 2 ) - مثل روايات باب 8 و 9 از ابواب العيوب و التدليس ، كتاب النكاح وسائل الشيعة و روايت 6 باب 27 از ابواب حد الزنا در كتاب الحدود و التعزيرات وسائل الشيعة ، وسائل چاپ آل البيت ، ج 28 ، ص 128 .\r\n","page_name":" 6110 ","page_number":122},
  {"content":"\r\n\r\nآنها در جلسه قبل اشاره كرديم . اكنون با توضيح بيشتر دوباره مطرح مىنماييم .\r\nمىگوييم با توجه به قرائن داخلى روايت حفص در مىيابيم كه اين روايت تقطيع شده است ، زيرا در ابتداى روايت مىفرمايد « فان بقى عليه شيء » واضح است كه اين تعبير در آغاز كلام صحيح نمىباشد ، پس بايد يا در جواب سؤال باشد تا ضمير عليه به مرجع مشخص در سؤال برگردد يا در خود كلام حضرت قبل از اين عبارت مطلبى باشد كه ضمير به آن ارجاع كند .\r\nهمچنين در روايت تعبير شده است « بما استحل من فرجها » كه با اين تعبير دخول قطعى محسوب شده است و الا مىفرمود ان استحل فرجها كه بازهم مؤيد وجود آن در سؤال سائل يا در كلام قبلى حضرت مىباشد . « 1 »\r\nحال با توجه به تقطيع در روايت حفص ، جمعا بين الادله مىگوييم : رواياتى كه تمام المهر را ثابت مىنمود در صورت جهل زوجه را مىگويد زيرا اين كه زنى بداند كه شوهر او نمرده است يا او را طلاق نداده و خبرهاى حاكى از موت يا طلاق دروغ باشد با اين علم اقدام به تزويج جديد بكند بسيار غير متعارف است و به حسب فتاوى نيز در صورت جهل تمام مهريه را ثابت مىدانند و اما روايت حفص صورت علم زوجه را بيان مىكند يا به اين جهت كه اين روايت با همين متن تنها صورت علم زوجه را مىگويد ، چون روايت مىفرمايد « عَلِم أنّ لها زوجاً » ( عَلِمَ به صيغه معلوم ) از اين كه اطلاع پيدا كردن را به زوج نسبت داده معلوم مىشود زوجه قبلا علم داشته است يا بگوييم روايت تقطيع شده است و قسمتى از روايت كه علم زن را متذكر شده ، در نقل افتاده است .\r\n\r\n3 - اشكال بر اين جمع ( تنافى اين جمع با روايات أجر الزانيّة سحت )\r\nاگر اين جمع را عرفى دانستيم اشكالى بر آن باقى مىماند و آن اينكه در اين\r\n\r\n\r\n","description":"","footnote":"\r\n( 1 ) - علاوه چنانچه استاد در جلسه 684 فرموده‌اند از مرحوم كلينى تا ديگران ، همه ناقلين روايت حفص ، آن را در بحث متعه نقل كرده‌اند و شيئى از اجراء روايت هم ورود آن را در متعه نمىرساند ، پس مشخص مىشود تقطيعى در روايت رخ داده است .\r\n","page_name":" 6111 ","page_number":123},
  {"content":"\r\n\r\nجمع ، روايت حفص بر فرض علم زوجه حمل شد و با فرض علم زوجه به شوهردار بودن خود اقدام او به تزويج جديد زنا و فجور محسوب مىشود و با اين حال بازهم در آن فرموده « فما اخذته فلها » كه صريح در قرار دادن اجر مىباشد . حال با توجه به اين مطلب تنافى اين روايت با روايات دال بر « لا مهر لبغى » و « أجر الزانية سحت » « 1 » را چگونه بايد حل نمود ؟\r\n\r\n4 - جواب اشكال بر جمع ( رفع تنافى بين روايت حفص و روايات دال بر أجر الزانية سحت )\r\nدر جواب جمعا بين الادله مىگوييم : اين روايات كه مىگويد اجر و مهرى براى بغى و زانيه نيست ، اجر را به عنوان زنا نفى مىكند ولى ممكن است شرع قائل شود كه اگر به عنوان زنا نبود بلكه به عنوان تزويج بود ( چنانچه در روايت حفص به همين گونه است ) شيئى براى زن و لو استحباباً و نه وجوباً باشد . و از طرفى اين حمل بر استحباب در روايت حفص را تعبير حضرت كه فرمود « فما اخذته فلها . . . و يحبس عليها مابقى عنده » و ميزان آن را مشخص ننمود تأييد مىنمايد . مثل آنكه همين گونه جمع ( حمل بر استحباب در يك دسته را ) تنافى دو روايت ديگر را حل مىنمايد : يكى از آن دو روايت سكونى است كه در جلسه قبل نيز آن را نقل نموديم .\r\nمحمد بن يعقوب عن على بن ابراهيم عن أبيه عن النوفلى عن السكونى عن ابى عبد الله عليه السلام قال : قال رسول الله صلى الله عليه و آله : ايما امرأة حرة زوجت نفسها عبداً به غير اذن مواليه فقد اباحت فرجها و لا صداق لها « 2 » كه در اين روايت صريحا نفى صداق در اين فرض شده است .\r\nو روايت دوم ، روايت زراره است\r\nمحمد بن يعقوب عن عدة من اصحابنا عن احمد بن محمد عن على بن الحكم عن موسى\r\n\r\n\r\n","description":"","footnote":"\r\n( 1 ) - مثل بعضى از روايات باب 5 از ابواب ما يكتسب به كتاب التجاره وسائل الشيعة ، وسائل چاپ آل البيت ، ج 17 ، ص 92 . يا روايت 6 باب 27 از ابواب حد الزنا كتاب الحدود و التعزيرات وسائل الشيعة ، وسائل چاپ آل البيت ، ج 28 ، ص 127 .\r\n( 2 ) - وسائل الشيعة ، كتاب النكاح ، ابواب نكاح العبيد و الإماء ، باب 24 ، ح 3 ، وسائل چاپ آل البيت ، ج 21 ، ص 115 .\r\n","page_name":" 6112 ","page_number":124},
  {"content":"\r\n\r\nبن البكر عن زراره عن ابى جعفر عليه السلام قال سألته عن رجل تزوج عبده ( امرأة ) به غير اذنه فدخل بها ثم اطلع على ذلك مولاه قال : ذلك لمولاه ان شاء فرق بينهما و ان شاء اجاز نكاحها فان فرق بينهما فللمرأة ما اصدقها الا ان يكون اعتدى فاصدقها صداقا كثيرا . « 1 »\r\nكه در اين دو روايت كه ظاهرا با هم تعارض دارند مىگوييم : حضرت در روايت دوم فرمودند « فللمرأة ما اصدقها الا ان يكون اعتدى فاصدقها صداقا كثيراً » كه اين گونه سخن گفتن ( صداق براى زن است مگر اينكه صداق زيادى باشد ) و معين هم نشود كه حد صداق زياد چيست كه صداق مادون آن براى زن باشد و صداق بيشتر از آن براى او نباشد ، مشخص مىكند اين حكم ( پرداخت صداق ) استحبابى است و الا اگر اهميت داشت و به حد وجوب مىرسيد حدود آن به طور واضح معين مىگرديد ، پس به استحباب پرداخت صداق رفع تعارض مىكنيم .\r\nحال در مورد تعارض روايت حفص با روايات دال بر « أجر الزانية سحت » و روايات ديگر هم مىگوييم ، در مورد روايت حفص ( كه علم زن به زوج داشتن در آن مفروض شد ) چون اولًا : به قصد تزويج بوده است نه به قصد زنا و ثانياً : حدى هم براى « ما اخذته » تعيين نشده است پس بر مرد مستحب هست كه مقدارى از مهر را كه زن اخذ نموده به او واگذار كند ولى استحبابى در واگذارى بقيه مهريه نيست .\r\nالبته براى رفع تعارض اين روايت با روايات ديگر وجه جمع ديگرى وجود دارد كه در جلسه آينده به آن خواهيم پرداخت .\r\n\r\nجهت دوم : پرداخت مهر المسمى يا مهر المثل\r\nدر مواردى كه زن استحقاق تمام مهريه را دارد آيا مرد بايد مهر المسمى را بپردازد يا مهر المثل را ؟\r\nمستفاد از روايات ثبوت مهر المسمى است چون در روايت اول و دوم عبد الله بن سنان و روايت دعائم آمده است « يكون لها صداقها » و صداق شيئى است كه\r\n\r\n\r\n","description":"","footnote":"\r\n( 1 ) - همان ، ج 2 .\r\n","page_name":" 6113 ","page_number":125},
  {"content":"\r\n\r\nزوجين بر آن توافق و بر اساس آن عقد را جارى مىكنند ( همچنان كه ثمن در عقد بيع آن چيزى است كه متبايعين بر آن توافق مىكنند ) منتهى گاهى صداق فعلى و شخصى است ( مهر المسمى ) و گاهى صداق تعليقى و نوعى به اين نحو كه اگر اشباه و نظائر اين زن بودند صداق آنها چه مقدار بود ( مهر المثل ) و البته ظهور « لها صداقها » صداق شخصى است كه بالفعل تعيين شده يعنى مهر المسمى است و از طرفى در روايت سليمان بن خالد و ابو بصير فرموده : « لها المهر بما استحل من فرجها » .\r\nروايت ديگرى نيز در مناقب ابن شهر آشوب نقل شده : اتى عمر بامراة نكحت فى عدتها ففرق بينهما و جعل صداقها فى بيت المال و قال لا اجيز مهرا رد نكاحه و قال لا يجتمعان ابدا فبلغ ذلك عليا عليه السلام فقال ان كانوا جهلوا السنة لها المهر بما استحل من فرجها و يفرق بينهما . . . « 1 »\r\nمهر نيز امرى است كه زوجين ضمن عقد بر آن توافق كرده‌اند . پس حق اين است كه در موارد شبهه چنانچه دخولى صورت گرفته باشد زن مستحق مهر المسمى است نه مهر المثل .\r\n« * و السلام * »\r\n\r\n\r\n","description":"","footnote":"\r\n( 1 ) - مستدرك الوسائل ، ج 14 ، ص 396 ، ح 9 .\r\n","page_name":" 6114 ","page_number":126},
  {"content":"\r\n\r\n\r\n19 / 7 / 1383 يكشنبه درس شمارهء ( 687 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا جمع بين روايت حفص بن البخترى با روايات معارض مطرح مىشود و سپس حكم تصرف زن در مالى كه از مرد به عنوان مهر اخذ كرده ، توضيح داده خواهد شد .\r\n* * * \r\n1 - جمع بين روايت حفص بن البخترى با روايات معارض\r\nبحث در روايت حفص بن البخترى بود كه گفته است در عقد متعه اگر بعد معلوم شد كه زن شوهردار است ، آن مقدار از مهر را كه زن گرفته براى خودش است و باقى آن را لازم نيست مرد به زن بپردازد . به نظر ما اين حكم جنبه استحبابى دارد و زن استحقاق مهر ندارد .\r\nتوضيح مطلب : يكى از امورى كه موجب ضعف ظهورات مىشود تسامح در تعبير است . مثلا در روايات آمده كه كفاره فلان عمل يك مشت گندم است . چنين تعبيرى ظهور امر در وجوب را سلب مىكند ، چون فلسفه كفاره اين است كه از ارتكاب مجدد عمل جلوگيرى كند و يك مشت گندم با اين هدف تناسب ندارد . از همين نكته در بحث ديگرى هم استفاده كرديم و آن مسأله ازدواج عبد بدون اذن مولى با زن است . در آن بحث روايتى وارد شده كه مىگويد : اگر صداق زن زياد نباشد بايد به او بپردازد و اگر زياد باشد لازم نيست بپردازند . گفتيم فرد ظاهر اين\r\n\r\n","description":"","footnote":"","page_name":" 6115 ","page_number":127},
  {"content":"\r\n\r\nتعبير آن است كه اين عمل حرام بوده است ، چون متعارفاً زن اگر بخواهد با عبدى ازدواج كند سراغ مولاى او مىرود تا اذن و رضايت او را احراز كند و اينكه ازدواج بدون اذن مولى بوده ، نشان مىدهد كه براى زن احراز رضايت اهميت نداشته و صرفاً از روى غلبه شهوت و بىاعتنايى به نظر مولى اقدام به ازدواج كرده . لذا اگر اين روايت نبود ، با توجه به روايات ديگر بايد بگوييم زن هيچ استحقاقى ندارد و به تعبير روايات ، مصداق « أحلت فرجها » است ، ولى جمعاً بين الروايات مىگوييم و لو استحقاقى در كار نيست ، اما مستحب است چيزى پرداخت شود و وجه حمل بر استحباب همين نكته است كه روايت بين مهريه كم و زياد فرق گذاشته است ، با اينكه در موارد وطى به شبهه بايد تمام مهر پرداخت شود و فرقى بين كم و زياد نيست .\r\nدر ما نحن فيه يعنى روايت حفص بن البخترى هم همين نكته مىآيد چون حضرت مىفرمايد : آن مقدار كه زن اخذ كرده براى خودش است كه ممكن است كم يا زياد باشد و همين تسامح در مطلب ، جلوى ظهور روايت در وجوب و الزام را مىگيرد . لذا با توجه به روايات متعددى كه مىگويند در موارد شبهه بايد تمام المهر پرداخت شود و در فرض عمد ، استحقاق هيچ مهرى ندارد و نيز عموماتى كه مىگويند : « لا أجر للزانية » يا « لا مهر لبغى » روايت حفص را بر حكم استحبابى و غير الزامى حمل مىكنيم .\r\nبه علاوه اگر گفته شود زنى كه شوهر داشته با مردى كه مطلع نبوده ازدواج كرده ، متبادر از اين تعبير اين است كه خود زن مىدانسته كه شوهردار است و زوجيتش باقى است . اما اينكه خبر مرگ شوهر يا خبر طلاق را براى زن آورده باشند و زن به اعتماد اين خبر اقدام به ازدواج مجدد كرده باشد اينها فروض نادرى است كه نياز به تصريح دارد و چون تصريح نشده ، روايت بر همان فرض متعارف حمل مىشود و در چنين فرضى مىتوان گفت زن استحقاق مهر ندارد ، اما مناسب است چيزى به او\r\n\r\n","description":"","footnote":"","page_name":" 6116 ","page_number":128},
  {"content":"\r\n\r\nپرداخت شود ، خصوصاً در اين صورت كه مرد با قصد اينكه مهر را بدهكار هستم اقدام به ازدواج كرده و قصد فحشاء نداشته است .\r\nاز عبارت مرحوم مجلسى در روضة المتقين « 1 » ظاهراً همين جمعى كه گفتيم استفاده مىشود . ايشان بعد از نقل روايت حفص بن البخترى اين طور معنا مىكند :\r\n« أى لما كان وطى الزوج شبهة فعليه شىء بما استحل من فرجها و ان لم تستحق شيئاً لانه لا مهر لبغى فيقع الصلح جبراً بما أخذت و ليس لها أن تطلب ما لم تأخذه »\r\nاز اين كه استحقاق را نفى كرده معلوم مىشود تعبير « عليه » مفيد استحباب مؤكد است . مقصود از صلح جبرى هم اين است كه شرع مىگويد اگر مىخواهى به استحباب مؤكد عمل كنى ، در مقابل استحلال فرج ، يك چيزى به زن بده و اين چيزى كه به زن داده چون متعارفاً برگردانده نمىشود ، تعبير جبر به كار رفته است .\r\nعلاوه بر اين جمع ، يك جمع ديگرى هم محتمل است كه در جلسه قبل اشاره‌اى به آن داشتيم و آن اينكه بگوييم چون اين روايت تقطيع شده است و صدر آن مشتمل بر خصوصياتى در سؤال سائل يا كلام امام عليه السلام بوده كه براى ما نقل نشده است ، لذا مىتوانيم اين روايت را حمل بر متعه كنيم همانطور كه فقهاء از زمان كلينى به بعد آن را حمل بر متعه كرده‌اند كه شايد صدر آن كه براى ما نقل نشده دال بر اين مطلب بوده يا مشايخ كه روايت را قرائت كرده‌اند ، اين طور معنا كرده‌اند .\r\nعلىاى تقدير چون خصوصيات نقل نشده ، احتمال مىدهيم كه مقدارى از مهر كه به زن داده با تعداد ايامى كه از عقد متعه گذشته مطابق بوده است . پس مىتوان اين حكم را مربوط به جاهل در متعه دانست ، اما حكم به بطلان عقد و لزوم پرداخت اجرة المثل - على المشهور - و اجرة المسمى - به نظر ما - اختصاص به عقد دائم خواهد داشت .\r\n\r\n\r\n","description":"","footnote":"\r\n( 1 ) - ر . ك : روضة المتقين ، ج 8 ، ص 486 .\r\n","page_name":" 6117 ","page_number":129},
  {"content":"\r\n\r\nخلاصه اينكه اگر بخواهيم اين حكم را بر خلاف قواعد بدانيم ، بايد موضوع آن را قدرى كلىتر بگيريم و اينكه موضوع را مضيّق كنيم و آن را منحصر به صورتى كنيم كه در عقد فاسد ، مقدارى از مهر را اخذ كرده و مقدارى از آن باقى مانده باشد ، بسيار خلاف ظاهر است و لذا فقيه بزرگى مانند محقق حلى وقتى نظر شيخ رحمه الله را نقل مىكند به صورت كلى نقل مىكند و مىگويد : طبق اين قول بين وقاع و عدم وقاع تفصيل هست ، اگر وقاع شد مهر هست و اگر وقاع نشد مهر نيست با اينكه شيخ و موافقان وى همان روايت را نقل كرده‌اند ، ولى محقق ، كلام آنها را از باب مثال ( البته در خصوص متعه ) فهميده است و آن را خيلى مضيّق نكرده است . به علاوه به نظر مىرسد تحليل « بما استحل من فرجها » نيز با تضييق آنچنانى سازگار نيست . بنابراين بايد موضوع قدرى كلىتر باشد و اگر كلىتر باشد با روايات ديگر معارض خواهد شد . لذا براى حل اين تعارض بايد يكى از آن دو جمع را قائل شويم : يا حمل اين روايت بر فرض علم و استحباب مؤكد در اين فرض و يا حمل آن بر صورت جهل در متعه در خصوص موردى كه مقدار پرداخت شده از مهر با مدت تمكين تطابق داشته است . نتيجه هر يك از اين دو جمع نيز اين خواهد بود كه اين روايت ديگر مخالف قواعد نخواهد بود .\r\n\r\n2 - حكم تصرف و اتلاف مال اخذ شده توسط زن\r\nصاحب جواهر مىفرمايد : اگر زن عالم باشد ، حق تصرف در مالى كه از مرد مىگيرد ندارد و اگر مال را اتلاف كند ضامن است ، زيرا در فرض علم ، زن استحقاق مال را ندارد و اين ادعا هم درست نيست كه بگوييم چون خود مرد مال را در اختيارش گذاشته ، پس اتلاف به اذن خود مرد صورت گرفته است ، چون اذن مرد با اين فرض است كه زن استحقاق اين مال را پيدا كرده و الا اگر مرد بداند كه زن مالك نمىشود ، اذن در تصرف و اتلاف مال نمىدهد . بنابراين نمىتوان چنين اذنى را\r\n\r\n","description":"","footnote":"","page_name":" 6118 ","page_number":130},
  {"content":"\r\n\r\nرافع ضمان دانست .\r\nولى به نظر مىرسد اين فرمايش صاحب جواهر على وجه الاطلاق تمام نباشد .\r\nبله ، در صورتى كه مرد جاهل است و با فرض مالكيت و استحقاق زن به او اذن داده ، اين ادعاى ايشان قابل قبول است و مىتوان حكم به ضمان كرد اما دو صورت ديگر وجود دارد . يكى اينكه مرد و لو جاهل است ولى رضايت مطلق داشته باشد ، يعنى اگر فرضاً به او بگويند كه اين زن مالك نيست و استحقاق ندارد بازهم بگويد راضى هستم كه در مال تصرف كند در اين صورت دليلى بر ضمان و عدم جواز تصرف وجود ندارد .\r\nصورت ديگر اينكه خود مرد هم عالم باشد كه اين زن شوهر دارد و عمل را به عنوان زنا انجام بدهد ، هر چند ظاهراً عقدى هم كرده‌اند و مبلغى قرار داده‌اند .\r\nصاحب جواهر در اين صورت هم حكم به ضمان كرده است و مىفرمايد اذن مرد مشروط به استحقاق زن است و چون مرد مىداند كه زن استحقاق ندارد ، لذا قلباً اذن در تصرف نمىدهد . لذا اگر زن مال را تصرف كرد ضامن است . ولى اين ادعاى صاحب جواهر تمام نيست . البته واضح است كه در فرض عالم بودن مرد ، پول را به عنوان اين كه ملك شرعى زن است به او نمىدهد ، اما با قطع نظر از صحت شرعى ، هر دو طرف اعتبار ملكيت مىكنند . مرد در مقابل اينكه او زنش شده ، اعتبار ملكيت برايش مىكند و زن نيز به لحاظ قراردادى كه صورت گرفته خود را مالك و مستحق مال به حساب مىآورد و اين طور نيست كه مرد در دلش بگويد اذن من مشروط به مالكيت توست و چون مىدانم شرعاً مالك نيستى ، لذا اذن در تصرف و اتلاف نمىدهم . بنابراين تصرف زن در مال اشكالى ندارد و اگر تلف كرد ضامن نيست ، منتهى چون شارع معامله را امضا نكرده ، عقد باطل است و هيچ كدام استحقاق ندارند .\r\n\r\n","description":"","footnote":"","page_name":" 6119 ","page_number":131},
  {"content":"\r\n\r\nدر جلسه آتى وارد بحث لزوم تعيين اجل خواهيم شد . « 1 » « * و السلام * »\r\n\r\n\r\n","description":"","footnote":"\r\n( 1 ) - تذكرات اخلاقى استاد مد ظله به مناسبت فرا رسيدن ماه مبارك رمضان : چيزى كه جاى تأسف است اين است كه آن طور وضعى كه ما طلبه‌ها قبلا داشتيم در دوره‌هاى سلف بود ، الان آن وضع از ما گرفته شده است . دو چيز در ميان اهل علم قوى بود ، يكى مسئوليت الهى را در درس خواندن در نظر مىگرفتند كه ما مسئول هستيم و مردم احتياج دارند و بايد حلال و حرام روشن شود ، با كمال احتياط و با جديت كامل درس مىخواندند ، و دوم اينكه خود علم براى آنان مطلوب ذاتى بود . متأسفانه اين معنا در ما ضعف پيدا كرده و بايد اين مسئوليت را حس كنيم و در غير اين صورت ، آرام آرام فقه مضمحل مىشود ، ما اگر فقاهت صاحب جواهر و شيخ مرتضى انصارى را با فقاهت امروز مقايسه كنيم مىبينيم كه فاصله بسيار زياد است . مرحوم آقاى سيد محمد صادق لواسانى از پدرش مرحوم آقاى سيد أبو القاسم لواسانى نقل كرد كه او از اعلام و شاگردان مرحوم آخوند و آن طبقه بوده ، ايشان مىگويد منزل يك آقايى رفتم ، آقاى سيد محمد صادق اسم او را نمىدانست ، آقايى بود كه اولاد هم نداشت و عشق او به علميات و به گربه‌اى كه داشت بود ، او راجع به جنبه علمى او مىگفت ، گفت او مريض بود و من به عيادت او رفتم ، مرحوم آقاى سيد أبو القاسم مىگفت رفتم و او گفت كه شنيده‌ام مرحوم آقاى ملا كاظم آخوند كفايه نوشته و من مىدانم كه امروز را به آخر نمىرسانم ولى دلم مىخواست از مطالب ايشان بشنوم و بروم ، يك مقدارى مىخواهم كه شما بيان كنيد ، ايشان مىگفت من يك مقدارى بيان كردم و آن روز را به آخر نرساند . اين حالت در ميان فقهاء و علماى ما بوده است . حالا اميدوارم كه حتى در ميان اقليتى از اهل علم هم باشد ، اين معنا حفظ شود تا در ميان طلاب ديگر تأثير بگذارد ، آقايان در همين ماه رمضان كه توفيقى براى ارشاد مردم است ، منافات ندارد كه در كنار اين ارشادها ، به جنبه علمى نيز بپردازند تا مطالب فراموش نشود ، سابق تمام مجالس بحث علمى بود و جلسه‌اى پيدا نمىكرديم كه بحث علمى نباشد ، الان هم بايد اين سنت سابقين احياء شود و اگر يك جمعى اين كار را بكنند در ديگران هم تأثير مىگذارد و حوزه به آن سمت حركت خواهد كرد و اين خلأ دوباره پر مىشود . در اين ماه عبادت و ماه اجر گرفتن از رب العالمين و حق تعالى ، ان شاء الله كه مشمول ادعيه آقايان باشم ، در روايات هم هست كه عبد الله بن ابى يعفور مىگويد كه من فقط براى مؤمنين دعا كردم ، من هم دعاگوى آقايان هستم .\r\n","page_name":" 6120 ","page_number":132},
  {"content":"\r\n\r\n\r\n30 / 8 / 1383 شنبه درس شمارهء ( 688 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه اين مسأله را مطرح نموده كه اگر در عقد انقطاع ، اجل ذكر نشود آيا عقد باطل است يا به دائم تبديل مىشود ؟ و با بررسى نظرات فقهاء و اقوال در مسأله با نقل عبارت نهايه و تنقيح ادامه بحث را به جلسه آتى واگذار مىنمايند .\r\n* * * \r\n[ اگر در عقد انقطاع ، اجل ذكر نشود آيا عقد باطل است يا به دائم تبديل مىشود ؟ 
  ]\r\nتعيين اجل در متعه ركن و شرط عقد است و اگر آن را در عقد معين نكنند ديگر متعه‌اى نخواهد بود ، ولى آيا آن عقد ، باطل و كالعدم است يا به دائم تبديل مىشود ؟ مسأله قابل ملاحظه‌اى است كه درباره آن رساله‌هايى هم نوشته‌اند .\r\n\r\nالف ) بررسى نظرات فقهاء :\r\nبعضى فقهاء به اكثر يا مشهور نسبت داده‌اند كه با عدم ذكر اجل ، عقد به دائم تبديل مىشود . مثلا صاحب رياض اين قول را اشهر تعبير كرده و شيخ انصارى ابتدا آن را به اكثر و بعد به مشهور نسبت داده است .\r\nولى با مراجعه و بررسى اقوال علماء به اين نتيجه مىرسيم كه على وجه الاطلاق نمىتوان اين قول را به مشهور يا اشهر نسبت داد بلكه هر دو قول مشهور هستند .\r\nبلى ، از زمان شيخ طوسى كه اين مسأله مطرح شده تا زمان پدر علامه ( نيمه دوم قرن هفتم ) همه فقهايى كه فتواى آنها در دست است قائل به صحت عقد و دوام آن\r\n\r\n","description":"","footnote":"","page_name":" 6121 ","page_number":133},
  {"content":"\r\n\r\nشده‌اند و نسبت به اين برهه از زمان اين مطلب صحيح است .\r\nشيخ طوسى در چهار كتاب خود معتقد است كه با اخلال به اجل ، عقد دائم مىشود . در نهايه و خلاف صريحا حكم كرده و در تهذيب و استبصار بالاولوية استفاده مىشود ، چون ايشان در جايى كه اجل مجهول باشد ( مثل موردى كه عقد بر يك بار مواقعه يا دو بار واقع شود ) قائل به دوام عقد شده كه به طريق اولى اين حكم در جايى كه اجل ذكر نشده است نيز مىآيد .\r\nأبو الصلاح حلبى و ابن براج نيز قائل به دوام عقد هستند .\r\nابن ادريس با اينكه قيدى آورده و مىفرمايد در جايى كه صيغه عقد صلاحيت براى دوام دارد مثل « انكحت » و « زوجت » تبديل به دائم مىشود به خلاف « متعت » كه صلاحيت ندارد و مىتوان گفت ايشان قائل به تفصيل هستند و لكن در اصل مسأله با شيخ موافقند و معتقدند در مواردى كه لفظ صلاحيت دوام دارد اخلال به اجل به اصل صحت ضرر نمىزند و اين را از مسلمات و اجماعيات مىدانند .\r\nكيدرى در اصباح ، محقق در شرايع و نافع ، يحيى بن سعيد در جامع و ابن زهره در غنيه نيز قائل به انقلاب به دائم‌اند .\r\nمؤلف كتاب جامع الخلاف و الوفاق ( على بن محمد قمى سبزوارى كه تاريخ تأليف آن 698 ق است ) نيز بدون نقل خلاف ، حكم به دائمى شدن عقد مىكند .\r\nخلاصه ، تا زمان پدر علامه « 1 » همه حكم به دائمى شدن كرده‌اند ، ولى ايشان\r\n\r\n\r\n","description":"","footnote":"\r\n( 1 ) - سديد الدين يوسف بن على بن مطهر حلى ( پدر علامه ) از فحول علماء بوده است . وقتى خواجه طوسى به حله مسافرت كرد و با محقق و علماى ديگر ملاقات نمود ، از آنها سؤال كرد اعلم اصوليين كيست ، آنها در اصول عقائد ، مفيد الدين ابن حجم يا حجيم و در اصول فقه ، پدر علامه را معرفى كردند .\r\nيحيى بن سعيد - پسر عموى محقق - مقدارى دلخور شد كه چرا او را معرفى نكردند . محقق فرموده بود : اين نگرانى را داشتم كه خواجه مطلبى را سؤال كند و شما نتوانيد جواب بدهيد . از اين قضيه پيداست كه اين شبهه درباره پدر علامه نبوده است و او در سطح بالاترى مىباشد .\r\nبسيارى از فتواهاى جديد كه بعد از علامه منتشر شد از ايشان بوده است . مثل اعتصام ماء بئر با ملاقات نجس و . . . ما نحن فيه نيز از همان موارد است .\r\n","page_name":" 6122 ","page_number":134},
  {"content":"\r\n\r\nحكم به بطلان نموده ، فقهاى بعد از ايشان نيز عده‌اى عقد متعه بدون ذكر اجل را باطل دانسته ولى اكثراً همان نظر قدماء را داشته‌اند .\r\n\r\nب ) اقوال در مسأله\r\n1 - قول به صحت و تبديل به دوام كه قول قدماء است .\r\n2 - قول به بطلان ، كه نظر پدر علامه و بعضى از متأخرين مىباشد .\r\n3 - قول به تفصيل كه اگر با « متعت » گفته شد و اجل ذكر نشد عقد باطل و اگر با « انكحت » و « زوجت » بود عقد صحيح و دائم است كه نظر ابن ادريس مىباشد و فاضل مقداد نيز آن را نقل كرده و قريب دانسته‌اند .\r\n4 - اگر ذكر نكردن اجل عمدى باشد عقد به دائم تبديل مىشود ولى اگر از روى غفلت يا نسيان بود عقد باطل است .\r\nاين قول را مسالك به عنوان قول ديگر نقل مىكند كه خود به آن قائل نيست . در شرح لمعه نيز نقل فرموده است . و كتاب‌هاى بعد مثل نهاية المرام و مدارك و حدائق و رياض و . . . كه اين قول را ذكر كرده‌اند ظاهرا همه از مسالك گرفته‌اند .\r\nكاشف اللثام گويد : اين نظريه ، قول جديد و تفصيل در مسأله نيست و همان قول علامه است چون تارك عمدى اجل قصد متعه ندارد و اقوال در مسأله راجع به قاصد متعه است كه اجل را ذكر نكرده و كسى كه از اول نمىخواهد متعه كند يا بقاءً منصرف شده و اجل را ذكر نمىكند تخصصا از موضوع بحث خارج است .\r\nهر چند ما قائل اين قول را نيافتيم و لكن ظاهر عبارت مسالك قول چهارم و تفصيل در مسأله است و مربوط به كسى نيست كه قصد انقطاع نداشته باشد .\r\n5 - اگر عقد انقطاع با يك صيغه بوده و اجل ذكر نشده عقد باطل است ، چون فاقد شروط است ولى اگر به نحو تعدد دال و مدلول باشد كه با يك صيغه اصل نكاح و با صيغه ديگر مؤجل بودن آن اجراء شود - با قطع نظر از روايات - قواعد اقتضاى صحت مىكند .\r\n\r\n","description":"","footnote":"","page_name":" 6123 ","page_number":135},
  {"content":"\r\n\r\nاين قول را صاحب جواهر ادعا كرده و آن را به مشهور نسبت مىدهد .\r\n6 - صاحب انوار الفقاهه مىگويد :\r\nما به القوام متعه از نظر مفهوم ، انقطاعى بودن نيست و متعه براى منقطع وضع نشده ، بلكه ذاتاً براى عقدى مستقل وضع شده كه در آن كأنّ زن متاعى به حساب آمده و در مقابل عقد دائم است كه در آن زن به منزله جفت براى مرد محسوب مىشود ، زيرا همسر بودن يك عنايت است و متعه بودن يك عنايت ديگرى است .\r\nبله اگر شرعا بخواهد متعه صحيح باشد بايد منقطع باشد .\r\nبه عبارت ديگر : شرعا دو نوع عقد داريم : عقدى كه اقتضاءً باقى است و احتياج به رافع دارد و آن عقد دائم است و عقدى كه اقتضاءً باقى نيست و صحت شرعى آن متوقف به محدود بودن و منقطع بودن است . ولى اين مطلب در مفهوم آن نهفته نيست و لذا كسى كه با قصد انقطاع عقد متعه مىخواند اگر اجل را ذكر نكند عقد باطل است .\r\nبله اگر مفهوم عقد را از نظر انقطاع و غير انقطاع لااقتضاء بدانيم ، اگر در عقد اجل ذكر نشود صلاحيت براى دائم بودن دارد و اگر قصد محدوديت نداشت ، دوام آن ديگر احتياج به قصد ندارد و عقد به دائم تبديل مىشود .\r\n\r\nج ) نقل و بررسى عبارت فقهاء\r\nشيخ در نهايه درباره نكاح متعه مىنويسد : و هو ما قدمنا ذكره من عقد الرجل على امرأة مدة معلومه به مهر معلوم و لا بد من هذين الشرطين و بهما يتميّز من نكاح الدوام فان عقد عليها متعةً و لم يذكر الاجل كان التزويج دائماً و لزمه ما يلزمه فى نكاح الغبطه من المهر و النفقة و الميراث و أن لا تبين منه الا بالطلاق او ما جرى مجراه و ان ذكر الاجل و لم يذكر المهر لم يصح العقد .\r\nايشان مىفرمايند : مدت و مهر دو ركن متعه هستند كه اگر مهر ذكر نشود عقد باطل است ولى اگر اجل را ذكر نكرد به ازدواج دائم تبديل مىشود . در اين عبارت\r\n\r\n","description":"","footnote":"","page_name":" 6124 ","page_number":136},
  {"content":"\r\n\r\nمرحوم شيخ كه مىفرمايد : « فان عقد عليها متعة . . . » وجوهى متصور است :\r\nعلامه در معناى آن مىنويسد : اگر در عقد او لفظ متعه بود و اجل را ذكر نكرد نكاح دائم مىشود .\r\nو لكن احتمال ديگر در معناى جمله آن است كه : اگر به قصد متعه عقدى انشاء كرد و اجل را ذكر نكرد نكاح دائم مىشود . بنابراين احتمال اگر « انكحت » و « زوجت » هم گفته ولى قصد متعه داشته باشد نيز شامل مىشود .\r\nاحتمال ديگر در معناى عبارت شيخ : مورد خلاف است كه آيا عقد دائم هم با صيغه متعت صحيح است يا حتما بايد با لفظ انكحت و زوجت باشد . در اين عبارت ايشان مىفرمايد : لفظ متعت صلاحيت اين را دارد كه با قصد دوام عقد دائم و با ذكر اجل عقد منقطع گردد . و مقصود اين نيست كه اگر با لفظ متعت اجل را ذكر نكرد هر چند قصد انقطاع هم داشته باشد بر خلاف قصد او عقد دائم مىشود .\r\nبا اين معنا نظر ايشان در عبارت به مقام اثباتى قضيه است و از مورد بحث خارج است ، چون مورد بحث راجع به مقام ثبوت است .\r\nفاضل مقداد در تنقيح مىفرمايد : تمتع ايضاً أن الفاظ العقود تؤخذ بالارادة ، بل بمقتضى اللفظ يحكم على صاحبه به و إلّا لزم اختلال كثير من القواعد الشرعية كأن يقول العاقد و انما اردت الاجل و اهملته او يذكر الاجل و المهر و يدعى ذكر الاجل سهواً .\r\nصدر عبارت ايشان كه مىفرمايد : « تمتع أن الفاظ . . . » با مقام ثبوت تناسب دارد چون هر چند اراده انقطاع هم كرده باشد اما چون لفظ ، عقد دائم بوده به اراده اخذ نمىشود و عقد دائم است .\r\nو لكن تعليلى كه دنباله عبارت مىآورد مناسبت آن با مقام اثبات بيشتر است .\r\nالبته اين قابليت را دارد كه بگوييم مقصودشان مقام ثبوت است و براى اينكه اختلالى در جامعه پيش نيايد شارع حكمتاً مىگويد : به طور كلى حتى در مواردى كه قطعا مرادش انقطاعى است چون اجل را ذكر نكرده مطابق لفظ اخذ شود و دائم\r\n\r\n","description":"","footnote":"","page_name":" 6125 ","page_number":137},
  {"content":"\r\n\r\nباشد ، اما اين بيان خلاف ظاهر عبارت ايشان است كه حتى در مواردى كه مىدانيم طرف قصد انقطاع دارد چون اجل ذكر نكرده بگوييم عقد دائم است . و خالى از ظهور نيست كه ناظر به مقام اثبات باشد .\r\nادامه اين بحث را انشاء الله به جلسه بعد موكول مىكنيم . « * و السلام * »\r\n\r\n","description":"","footnote":"","page_name":" 6126 ","page_number":138},
  {"content":"\r\n\r\n\r\n2 / 9 / 1383 دوشنبه درس شمارهء ( 689 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه بررسى مسأله ترك اجل در عقد متعه را پيگيرى كرده و با بحثى پيرامون « العقود تابعة للقصود » نقش قصد دوام يا انقطاعى را در عقد نكاح از نظر قواعد و بناء عقلاء تحليل مىكنيم ، سپس كلامى از صاحب جواهر نقل و پس از بررسى آن ، بيان محقق حلى در نكت النهايه را ذكر مىكنيم .\r\n* * * \r\n[ ادامهء بحث در مسأله ترك اجل در باب متعه 
  ]\r\nگفتيم در مسأله ترك اجل در باب متعه ، شش قول به حسب ظواهر كلمات فقهاء وجود دارد . حكم مسأله را در دو مرحله بايد جستجو كنيم :\r\n1 - مرحله حكم ظاهرى\r\n2 - مرحله حكم واقعى\r\nكلمات قوم در اين زمينه خالى از ابهام نيست ، مثلا از ظاهر كلام فاضل مقداد بر مىآيد كه مىخواهد حكم ظاهرى مسأله را روشن كند زيرا تعليلى كه مىآورد متناسب با حكم ظاهرى است . محصل تعليل ايشان چنين است :\r\n« اگر كسى چيزى را كه در حين عقد ، ذكر نكرده ، ادعا كند كه مقصود او بوده و قلباً آن را قصد نموده ، منتهى به زبان جارى نكرده است ، در محاورات چنين ادعايى پذيرفته نيست »\r\nهمانطور كه مىبينيد اين گونه تعبير متناسب با حكم ظاهرى است ولى اگر\r\n\r\n","description":"","footnote":"","page_name":" 6127 ","page_number":139},
  {"content":"\r\n\r\nكلامش را ناظر به مرحله حكم واقعى بدانيم بايد ملتزم شويم كه به نحو حكمت مىباشد ، يعنى وقتى قانونى مىگذارند ، رعايت مصالح نوعيه را كرده و حكم موارد نادر را حكمتاً به همان موارد غالب ملحق مىسازند . بعضى از عبائر شيخ طوسى نيز همين مطلب را محتمل است . ولى در احتمال اول كه همان بيان حكم ظاهرى باشد مىگوييم اگر اخلال به اجل شد بايد چنين عقدى را به حسب ظاهر ، دائمى حساب كنيم ، البته حكم ظاهرى در وقتى است كه انسان قطع به خلاف نداشته باشد .\r\nبراى شفاف شدن بحث ، اين دو مرحله را به طور جداگانه بررسى مىكنيم :\r\n\r\nبررسى حكم ظاهرى مسأله\r\nحكم ظاهرى مسأله روشن است اگر كسى در متن عقد « انكحت » يا « زوجت » و يا حتى « متعت » را - در صورتى كه گفتيم اين لفظ نيز صلاحيت براى عقد دائم دارد - به كار برد ، يعنى الفاظى را كه صلاحيت براى عقد دائم دارد در متن عقد آورد ، ولى قيد اجل را ذكر ننمود ، به حسب ظاهر بايد حكم به صحت عقد نموده و بگوييم عقد دائمى منعقد مىشود .\r\nبه عبارت ديگر : حال كه لفظ صلاحيت براى دائمى را دارد ، اگر شك كنيم كه آيا قصد غير دائمى را داشته يا خير ؟ مىگوييم : چون لفظ ظهور در دائمى دارد به حسب ظاهر ، دائمى را قصد نموده است .\r\n\r\nبررسى حكم واقعى مسأله\r\nآنچه مورد بحث و كشمكش علمى بين آقايان واقع شده ، بيان حكم واقعى مسأله است كه آيا حكم واقعى مسأله ، بطلان است ؟ و يا بايد حكم به صحت عقد نماييم ؟ يا تفصيل قائل شويم ؟\r\nاشكالى در اينجا به چشم مىخورد و آن اينكه چنين عقدى را نه مىتوان عقد انقطاعى دانست و نه مىتوان عقد دائمى تلقى نمود چرا ؟ چون اگر بگوييم انقطاعى\r\n\r\n","description":"","footnote":"","page_name":" 6128 ","page_number":140},
  {"content":"\r\n\r\nمىشود از آنجا كه تنها قصد براى ثبوت عقد انقطاعى تمام العلة نمىباشد بلكه احتياج به ذكر اجل هم دارد ، پس اينجا نمىتوانيم بگوييم انقطاعى مىشود چون اجل ذكر نشده است .\r\nو اگر بگوييم دائمى مىشود اين هم اشكال دارد ، زيرا يكى از اركان اساسى عقد ، قصد مىباشد : « العقود تابعة للقصود » و اين ركن در اينجا مفقود است زيرا دائمى را قصد نكرده است . پس چگونه دائمى مىشود ؟ اين عمده اشكالى است كه از زمان پدر « 1 » علامه به بعد مطرح شده است .\r\nظاهر كلام شيخ طوسى در نهاية اين است كه چنين عقدى ، دائمى مىشود با اينكه عاقد قصد دائمى را نداشته است ، لذا بر شيخ اشكال كرده‌اند كه چگونه متصور است كه دائم شود با آنكه عاقد آن را قصد نكرده است ؟ !\r\nمحقق در كتاب نكت النهايه بر آن است كه اشكالاتى كه بر نهايه شيخ طوسى مطرح شده را جواب داده و كلام شيخ را توجيه كند .\r\nقبل از آنكه عبارت محقق در نكت النهايه را بررسى كنيم پيرامون : « العقود تابعة للقصود » صحبت مىكنيم .\r\n\r\nبحث پيرامون منظور از « العقود تابعة للقصود »\r\nشيخ انصارى اعلى الله مقامه هم در مكاسب بحث معاطات در اين زمينه بحثى دارد و هم در كتاب النكاح ولى مستفاد از بيانات شيخ در بحث معاطات متفاوت با بيانات ايشان در كتاب النكاح است .\r\nايشان در كتاب مكاسب بحث معاطات بر اين قاعده اشكال مىكند . صاحب حدائق هم در اين مسأله به قاعده مذكور اشكال كرده است ، ولى ايشان بر اساس قواعد مشى نمىكند . لكن مىگويد ما وقتى حديث در دسترس داريم نبايد سراغ اين\r\n\r\n\r\n","description":"","footnote":"\r\n( 1 ) - پدر علامه از علماى معاصر با محقق حلى مىباشد ولى از نظر علمى و موقعيت اجتماعى ، محقق بر او مقدم بوده است .\r\n","page_name":" 6129 ","page_number":141},
  {"content":"\r\n\r\nحرف‌ها برويم ، ولى شيخ روى قواعد بحث نموده و كبروياً آن را ممنوع مىداند .\r\nايشان ابتدا مىفرمايد : « العقود تابعة للقصود » به يك معنا درست است و آن اينكه كسى كه قصدى دارد ، اطلاقات و عمومات ادله ، اقتضاء مىكند كه مطابق قصدش مورد امضاى شارع قرار گيرد . يعنى در عقد اثباتى قضيه اگر كسى قصدى كرد ، مطابق قصدش از سوى شارع امضاء مىشود و الا اين امر تخصيص يا تقييد   « أَوْفُوا بِالْعُقُودِ »   و « المؤمنون عند شروطهم » مىباشد ، پس مقتضاى قاعده اين است كه مطابق قصد واقع شود .\r\nاما اگر در مورد خاصى ، ما دانستيم اطلاقات و عمومات ادله ، تخصيص خورده يعنى شارع شيء مقصود را امضاء نكرده است ، در اين صورت دليل اجتهادى بر نفى واقع شدن غير مقصود نيست . بلى براى اثبات غير مقصود ، دليل لازم است ، يعنى حالا كه مقصود واقع نشد ، و عمومات حكم نكرد كه غير مقصود واقع نمىشود ادله‌اى مانند استصحاب و اصول عمليه بايد اقتضاء كند تا غير مقصود واقع شود . و خلاصه اينكه اگر مثبِت داشتيم به هيچ وجه تخصيص قواعد محسوب نمىشود .\r\nولى ايشان در كتاب النكاح غير از اين فرموده است . زيرا مىفرمايد : اگر چيزى بر خلاف مقصود واقع شود ، خلاف قواعد مىباشد بيان ايشان چنين است :\r\nعقد دائم و عقد منقطع دو طبيعت متباين هستند و تمييز بين آن دو به وسيله قصد حاصل مىشود و چون در ما نحن فيه دوام را قصد نكرده ، پس عقد نمىتواند دائمى شود زيرا غير مقصود نمىتواند واقع شود .\r\nمرحوم آخوند هم در فوائدش همين فرمايش شيخ را دارد كه قانون اقتضاء مىكند كه هر چه قصد شده ، واقع شود و هر چه قصد نشده واقع نگردد .\r\n\r\nنقد استاد مد ظله بر كلام شيخ انصارى\r\nبنده اين مطلب را از قديم از همان موقعى كه منطق مىخواندم تا به حال برايم حل نشده است كه چه چيزى در تقسيم‌بندى مفاهيم موجب امتياز صنف از نوع\r\n\r\n","description":"","footnote":"","page_name":" 6130 ","page_number":142},
  {"content":"\r\n\r\nمىشود ؟ به عبارت ديگر چه چيزى مرز بين آن دو را تعيين مىكند ؟ مثلا چگونه قابل قبول است كه پيامبر اكرم صلى الله عليه و آله كه عقل كل است ، با آن ديوانه‌اى كه فاقد عقل است هر دو يك نوعند ، در حالى كه درك بعضى از حيوانات از درك يك ديوانه بالاتر است .\r\nدر ما نحن فيه هم به چه ملاكى عقد دائم با عقد انقطاعى اختلاف نوعى دارد ؟\r\nچرا اختلاف آن دو از قبيل اختلاف در صنف نباشد ؟ ضابط آن چيست ؟\r\nحالا بر فرض ضابط را دانستيم چه دليلى داريم كه اگر اختلاف آن دو در نوع بود يعنى اختلاف ماهوى با هم داشتند ، در تعيين هر يك احتياج به قصد شخص عاقد دارد ولى اگر هر دو از يك نوع بودند و اختلافشان فقط در صنف بود ديگر اختلال در قصد مضر نباشد ؟ ؟ و يا اگر شارع مقدس يك سرى امورى را منشأ حصول شيئى قرار دهد و بگويد به قصد شما بستگى ندارد و لو در امورى كه با هم اختلاف نوعى دارند ، آيا اين مطلب بر خلاف مقتضاى عقل است ؟\r\nبنده فكر مىكنم اصلا نبايد وارد اين مسير شويم بلكه بايد روى اين مطلب بينديشيم كه آيا عقد دائم احتياج به قصد شخص عاقد دارد يا ندارد ؟ آنچه مسلم است اين است كه عقد انقطاعى بلااشكال احتياج به قصد دارد و وجه آن هم روشن است ، زيرا در عقد انقطاعى اين گونه نيست كه اگر عاقد هيچ مقدار از زمان را تعيين نكند ، قطعه‌اى از زمان ، خود به خود تعيّن پيدا كند . مثلا شخصى كه عقد كرده ، و اجل را تعيين ننموده است عقد خود به خود يك‌ساله شود ، از نظر عقلاء چنين چيزى ممكن نيست ، همان طورى كه از نظر عقلاء صحيح نيست كه عقد مزبور منقطع باشد على اجماله ، و تعيين مقدار اجل به تعيين بعدى طرفين محول گردد ، يعنى با گفتن « انكحت » و يا « زوجت » يك عقد محدودى حاصل شود ، ولى حد آن را بعدا تعيين نمايند ، اين موارد عقلايى نيست البته بر خلاف عقل هم نمىباشد ، پس اگر بخواهد چنين چيزى باشد و لو عقلايى نيست بايد يك دليل قطعى از طرف\r\n\r\n","description":"","footnote":"","page_name":" 6131 ","page_number":143},
  {"content":"\r\n\r\nشارع برسد و مادام كه دليل قطعى از طرف شارع نرسيده است بايد حكم به بطلان كنيم . بنابراين در مورد انقطاعى اينكه بايد اجل را ذكر كنند مسلم است و از نظر فتاوى هم اجماعى است .\r\nآنچه كه بايد مورد بحث واقع شود راجع به دوام است . فرض كنيد كسى به قصد انشاء عقد « انكحت » مىگويد ، آيا لازم است در متن آن بگويد : « انكحت دائما » يا اگر قيدى از نظر محدوديت زمانى بر آن نزد ، در نزد عقلاء خود به خود باقى است ؟ و ديگر لازم نيست كه قيد دوام هم تحت الانشاء بيايد ؟ مسأله را بايد روى اين موضوع تحقيق كرد نه اينكه آيا عقد دائم و انقطاعى دو ماهيت متباينه هستند يا هر دو از يك نوع بوده و اختلاف دوام و موقت بودن از باب اختلاف در صنف است .\r\nممكن است به حسب تصور بدوى مطلب از اين قرار باشد و گفته شود كه محدود نكردن عقد باعث مىشود كه عقد دائمى شود و نياز به آوردن قيد « دائماً » نيست ولى به نظر مىرسد در همه موارد اين گونه نيست . مثلا اگر فرض كنيم شخصى اصل نكاح را انشاء نمود ، ولى محدود بودن يا نبودن آن را هنوز تصميمى نگرفته ، آيا در اين فرض هم بناء عقلاء بر اين است كه دائمى شود ؟ يا بناء عقلاء به دائمى گشتن فقط در صورتى است كه اراده ارتكازى به دوام داشته باشد ؟\r\nبعيد نيست در مواردى كه نياز به آوردن قيد دوام در متن عقد نيست يك نحوه ظهورى وجود دارد كه مقصود ، عقد دائمى است و لو به نحو اراده ارتكازى .\r\nولى اگر فرض كنيم كه شخصى كه انشاء عقد مىكند ثبوتا نظرش به محدود بودن عقد براى مدت چند روز مىباشد ، منتهى اتكالًا به صحبت و توافق قبلى فيما بين در ضمن عقد آن را قيد نكرده است يا نظرش به اجراء اصل عقد فعلا و محدود نمودن آن در آينده مىباشد ، در اين گونه موارد نمىتوانيم بگوييم بناء عقلاء به دائمى شدن آن است .\r\nخلاصه اينكه آنچه قطعى است و هيچ اشكالى در آن راه ندارد در صورتى كه\r\n\r\n","description":"","footnote":"","page_name":" 6132 ","page_number":144},
  {"content":"\r\n\r\nطرفين از قصد يكديگر آگاهى دارند و قرائن و شواهد هم حاكى از آن است كه آن دو قصد ندارند براى هميشه در كنار هم زندگى كنند بلكه براى مدت محدودى مىخواهند با هم باشند در اين فرض اگر فراموش كردند اجل را در متن عقد ذكر كنند ، بناء عقلاء و قواعد عامه اقتضاء نمىكند كه چنين عقدى دائمى شود تا در نتيجه مجبور باشند تا آخر عمر با هم زندگى كنند . صاحب جواهر در اينجا كلامى دارد كه اينك به بررسى آن مىپردازيم .\r\n\r\nكلام مرحوم صاحب جواهر\r\nايشان مىفرمايند : حتى در صورتى كه قيد اجل را هم تحت الانشاء بياورند به نحو تعدد دال و مدلول يعنى يك دال دلالت بر اصل نكاح و دال ديگر بر اجل و مدت آن دلالت كند و فرض كنيم دال دوم را كه شرط اجل كرده باشد شارع امضاء نكند يعنى حكم به صحت آن نكند در اين صورت ما بايد به دلالت دال اول اخذ كنيم زيرا آن دلالت سر جاى خود محفوظ مىباشد و خدشه‌اى بر آن وارد نيست و در نتيجه چنين عقدى با آنكه مهمله واقع شده از حيث مدت ، ولى مطلقه مىگردد يعنى تبديل به عقد دائم مىشود . ايشان اين مطلب را مقتضاى قواعد مىداند حال ببينيم مىتوانيم با كلام ايشان موافقت نماييم .\r\n\r\nبررسى كلام صاحب جواهر\r\nما كلام ايشان را در يك صورت مىتوانيم بپذيريم و آن صورتى است كه تعدد مطلوب باشد يعنى عاقد دو مطلوب دارد : يك مطلوب او ، اصل نكاح مىباشد و مطلوب ديگرش انقطاعى بودن نكاح ، كه اگر نكاح انقطاعى حاصل شود هر دو مطلوب او به وقوع پيوسته است ولى اگر عقد دائمى حاصل شود يك مطلوبش ( اصل نكاح در قبال عدم النكاح ) واقع شده و مطلوب ديگرش ( انقطاعى بودن ) از بين رفته است ، يعنى اين صورت ترجيح دارد بر صورتى كه هيچ يك از مطلوبات او حاصل نشود . اين گونه موارد هر چند يك انشاء وجود دارد ولى چون عرف آن را\r\n\r\n","description":"","footnote":"","page_name":" 6133 ","page_number":145},
  {"content":"\r\n\r\nمنحل به انشائين مىداند يعنى همان يك عقد در نظر عرف به منزله دو عقد مىباشد چنانچه عقد دوم منتفى شود عقد اول به قوّت خود باقى است . ما در اين مورد با ايشان موافق هستيم ، ولى مورد بحث آقايان فرض تعدد مطلوب نيست ، يعنى آنچه مورد بحث فقهاء مىباشد صورت وحدت مطلوب است ، منتهى به نحو تعدد دال و مدلول ، كه در اين صورت ديگر نمىتوانيم بگوييم اگر دال دوم كه دلالت بر اجل مىكند باطل گشت عقد مطلق مىشود ، چون بسيار غير عرفى است و از نظر قواعد عامه هم نمىتوانيم بدان ملتزم شويم .\r\nاز اين رو اگر روايات غير صريحى وجود داشت نمىتوان به آنها تمسك نمود ، زيرا اصولا در مسائلى كه خلاف مرتكزات است بايد روايات و بيانات بسيار صريحى داشته باشيم تا خلاف ارتكاز عرفى مرتكب شويم . مرحوم حاج آقا رضا مىفرمايند اگر مولى مطلبى را گفته باشد و ما از آن معنايى بفهميم كه يك نحوه استغرابى دارد ، همين استغراب دليل بر اين است كه معناى ديگرى مراد است و الا بر مولاست كه كلام بسيار صريحى داشته باشد تا بتواند اين ارتكازات را ردع نمايد .\r\nاينك عبارت محقق حلى در نكت النهايه را ملاحظه نماييد .\r\n\r\nكلام محقق حلى در نكت النهاية\r\nقوله : « فان عقد عليها متعةً و لم يذكر الاجل كان التزويج دائماً و لزمه ما يلزمه فى نكاح الغبطة »\r\nمنظور از نكاح غبطه همان نكاح دائم مىباشد . سائل مىگويد :\r\n« نكاح المتعة هو المنقطع و نكاح الدوام غير منقطع فكيف يكون قصد العاقد و المعقود عليها الانقطاع و يقع دائماً ؟ » وى اشكال را از اين جهت كه چگونه عقدى كه عاقد آن را قصد ننموده واقع مىشود مطرح نمىكند بلكه از اين جهت كه با وجود قصد شىء ديگر ( انقطاع ) عقد دائم واقع شود ايراد مىگيرد . به نظر بنده نيز و لو واقع شدن امر غير مقصود به طور كلى اشكال ندارد ، ولى در خصوص اين مورد يعنى دائمى شدن\r\n\r\n","description":"","footnote":"","page_name":" 6134 ","page_number":146},
  {"content":"\r\n\r\nعقد نكاح با وجود اينكه قصد عاقد ، منقطع بوده خلاف بناء عقلاست . البته ما ادعا نمىكنيم كه به طور كلى هر چيزى كه مقصود نيست واقع نمىشود و بناء عقلاء در تمام موارد قصد را شرط مىدانند . بلكه در خصوص مسأله دائمى شدن عقد ، مشكل ، قصد خلاف داشتن است كه قدر متيقن در مسأله « العقود تابعة للقصود » اين است كه قصد خلاف مضر است ، حالا قصد وفاق داشتن آيا شرط است يا خير ؟\r\nبحث جداگانه‌اى دارد ، ولى به هر حال قصد خلاف داشتن مضر است . اين اشكال .\r\n« الجواب : الوجه فى ذلك : أن الايجاب و القبول فى عقد النكاح سبب للانعقاد و لا تؤثر فيه الشروط و لا المقاصد المنضمة اذا كانت فاسدة و قد أجمعنا على أنه لو تزوج و شرط شروطاً باطلة صح النكاح و بطلت الشروط و ذلك يدل على أن القصد لا يؤثر فى العقد فاذا تجرد الايجاب و القبول عن الاجل صار دائماً و ان قصد المنقطع لان القصد لا أثر له مع وقوع الايجاب و القبول الصحيحين و يؤيد ذلك النقل الصريح من طرق عدة عن الصادق عليه السلام منها رواية أبان بن تغلب و قد سأله عن المتعة فقال : انى استحيى أن أذكر شرط الايام فقال : ذلك أضرّ عليك ، انك ان لم تشترط ، كان تزويج مقام ، يلزمك النفقة فى العدة و كانت وارثاً »\r\nنكته : همان گونه كه پيشتر نيز در مورد تذكير و تأنيث برخى از وصف‌ها گفته‌ايم ، وارث نيز از كلمات مشترك است كه هم بر مذكر و هم بر مؤنث اطلاق مىشود و ديگر وارثة نمىگويند . و معناى آن چنين است كه از مصاديق افراد وارث است . اگر مىخواست بگويد از مصاديق زنان ارث‌برنده است بايد وارثة بگويد .\r\nبه هر حال ايشان مىپردازد به اينكه شروط فاسده و قصدهاى فاسده منضمه به شىء موجب بطلان نمىشود و به اصطلاح شرط فاسد ، مفسد نيست و اينكه اين مطلب اجماعى است . ادامه بحث در جلسه آتى ان شاء الله . « * و السلام * »\r\n\r\n","description":"","footnote":"","page_name":" 6135 ","page_number":147},
  {"content":"\r\n\r\n\r\n3 / 9 / 1383 سه‌شنبه درس شمارهء ( 690 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nموضوع بحث اين جلسه عدم ذكر اجل در نكاح موقت است و اينكه آيا عدم ذكر اجل موجب انقلاب عقد به دائم مىشود يا نه ؟\r\nابتداءً اقوال فقهاء و سپس به مناسبت ، اين بحث كه آيا شرط فاسد مفسد عقد است يا نه مطرح مىشود و سپس اين ديدگاه كه عدم ذكر اجل در همه موارد از باب تعدد مطلوب است بر اساس ارتكاز عقلايى مورد انكار قرار مىگيرد . و سرانجام روايات مسأله نقل مىشود و ادامه بحث از روايات و جمع‌بندى آنها به جلسه بعد موكول شده است .\r\n* * * \r\n1 - اقوال فقهاء در مسأله عدم ذكر اجل در نكاح منقطع\r\nبحث در اين بود كه اگر در عقد انقطاعى ذكر اجل نشود آيا عقد دائم منعقد مىشود يا نه ؟ و اگر عقد به دائم تبديل شود لازم مىآيد كه ما وقع لم يقصد و ما قُصد لم يقع .\r\nمرحوم محقق حلى در نكت نهايه اشكال وقوع غير مقصود و اختلاف بين واقع و مقصود را اين چنين جواب داده است كه در باب شروط اين مطلب مورد اتفاق فقهاء است كه شرط فاسد موجب فساد مشروط نيست و اگر قائل شويم كه موارد تخلف قصد موجب بطلان عقد مىشود و لو به اينكه شخص ابتداءً يك انشاء صحيحى انجام دهد و سپس خصوصياتى را كه مورد امضاء شارع نيست به آن انشاء منضم\r\n\r\n","description":"","footnote":"","page_name":" 6136 ","page_number":148},
  {"content":"\r\n\r\nكند ، اگر آن خصوصيات موجب بطلان اصل انشايى كه صحيحا واقع شده بود ، بشود لازم مىآيد قائل شويم كه شرط فاسد مفسد است با اينكه اجماعى است كه شرط فاسد مفسد نيست « 1 » . اين فرمايش مرحوم محقق است .\r\nشهيد اول نيز عين اين مطلب را در غاية المراد « 2 » دارد . ولى متأخرين ، اين مطلب را مورد بحث قرار داده‌اند . صاحب مدارك در مفسد نبودن شرط فاسد ، ترديد مىكند و مىفرمايد : اگر دليل شرعى در موردى قائم شد كه شرط فاسد ، مفسد نيست به همان مورد نص اقتصار مىكنيم و تعدى به ساير موارد وجهى ندارد . زيرا اينكه بر خلاف قصد شخص ، چيزى واقع شود اين مطلب بر خلاف قواعد است از اين رو بايد بر مورد نص اقتصار شود .\r\nلكن صاحب حدائق چون در روايات متعدد و در موارد مختلف وارد شده كه شرط فاسد مفسد نيست به اين روايات تمسك كرده و مىفرمايد : شرط فاسد ، مفسد نيست و اين قواعد اختراعى در برابر روايات و نصوص ارزشى ندارد .\r\n\r\n2 - شرط فاسد مفسد است يا نه ؟ و تحليل كلمات فقهاء\r\nدر باب اينكه شرط فاسد مفسد است يا نه ؟ متأخرين در بسيارى از موارد گفته‌اند : در صورتى شرط فاسد مفسد نيست كه التزام فى التزام باشد .\r\nمثلا مرحوم سيد صاحب عروه از شرط به « التزام فى التزام » تعبير مىكند به اين معنا كه شخصى به يك مطلبى ملتزم مىشود كه آن التزام هيچ قيدى ندارد و مطلق است ، سپس شرط ديگرى مىكند به نحوى كه شرط اول موضوع براى شرط دوم مىشود به اين معنا كه شرط دوم بدون شرط اول ، موضوع ندارد ولى شرط اول وابسته به شرط دوم نيست . مثلا شخصى نذر مىكند « 3 » كه يك روز ماه را روزه\r\n\r\n\r\n","description":"","footnote":"\r\n( 1 ) - النهاية و نكتها .\r\n( 2 ) - غاية المراد .\r\n( 3 ) - البته اين مثال واجد شرايط فقهى نيست و صرفا براى بيان التزام فى التزام ذكر شده است . ( توضيح استاد دام ظله )\r\n","page_name":" 6137 ","page_number":149},
  {"content":"\r\n\r\nبگيرد . و اين نذر هيچ قيدى ندارد كه در چه روزى باشد بلكه از اول تا آخر ماه تمام روزها مىتواند به عنوان وفاء به نذر انتخاب شود ، حال اگر نذر ديگرى كند مبنى بر اينكه نذر قبلى را در روز جمعه يا روز ديگرى عمل كند آن نذر اولى مقيد به نذر دومى نيست . عمل به نذر اول به اين است كه بتواند هر يك از روزهاى ماه را روزه بگيرد . اما نذر دوم مقيد به نذر اولى است . چون نذر اول ، موضوع و محل براى نذر دوم است . اگر نذركننده در همان روز جمعه كه متعلق نذر دوم است روزه بگيرد . به هر دو نذر عمل كرده است اما اگر در غير روز جمعه روزه گرفت ، تنها به نذر اول عمل كرده و نذر دوم زمين مانده است .\r\nاين جور نيست كه مباين باشد و نذر اول كالعدم حساب شود . در باب شروط كسانى كه مىگويند : شرط ، « التزام فى التزام » مىگويند : مشروط التزامى است كه چه شرط واقع شود و چه شرط واقع نشود آن التزام اول تحقق پيدا كرده است و در عالم انشاء ، واقع شده است . در واقع ، التزام دوم ، التزام ديگرى است كه التزام اول ظرف اوست . البته اگر شخص بخواهد هر دو دليل را امتثال كند ، بايد با آن خصوصيت ، عمل را انجام دهد . ولى اگر بدون خصوصيت التزام دوم ، عمل را به جا آورد ، به آن التزام اول ، وفا كرده است .\r\nخلاصه اينها مىگويند : در جايى كه تعدد مطلوب وجود دارد ، هم جامع مطلوب است و هم خصوصيت آن جامع مطلوب است . و در اين موارد بطلان مطلوب ثانوى به مطلوب اولى ، سرايت نمىكند چون مطلوب اول ، مقيد به مطلوب ثانوى نيست .\r\nبلكه مطلوب اولى اگر باطل باشد ، مطلوب ثانوى چون محل ندارد باطل مىشود ، ولى با بطلان شرط ، آن زمينه شرط و موضوع شرط از بين نمىرود چون موضوع\r\n\r\n","description":"","footnote":"","page_name":" 6138 ","page_number":150},
  {"content":"\r\n\r\nشرط قيدى ندارد و مطلق است .\r\nدليلى كه معمولا براى عدم بطلان مشروط به خاطر تخلف شرط ذكر مىكنند همين بيانى است كه گذشت . حال در موارد تخلف شرط ، چه تعدد مطلوب باشد و چه وحدت مطلوب ، گاهى مىبينيد كه شرط مىكند ولى وحدت مطلوب است .\r\nمثلا فرض كنيد كه شخصى نياز به مُنشى [ انشاءكننده عقد 
  ] دارد ، حال اين شخص ، ديگرى را استخدام مىكند كه اين كار را براى او انجام دهد ، اما آن شخص استخدام شده ، ممكن است كارهاى ديگرى نيز بتواند انجام دهد يا اصلًا كارى بلد نباشد لكن علىاى تقدير آن توانايىها مورد نياز استخدام‌كننده نيست بلكه تنها انشاء مورد نياز اوست . اينجا مطلوب ، مطلوب واحد است و شرط هم مىكند اين شرط به نحو تعدد مطلوب نيست .\r\nحال ممكن است فقيهى بگويد : از روايات به طور كلى استفاده مىكنيم كه تخلف شرط مطلقا موجب فساد مشروط نيست و شارع چون ملاحظه كرده كه شروط غالبا به نحو تعدد مطلوب هستند و التزام فى التزام هستند و پاى دو التزام در كار است كه يكى از اين التزام‌ها قيد التزام ديگر نيست بنابر حكمت ، يك قانون كلى جعل كرده است كه در تخلف شروط ، حكم به فساد مشروط نمىشود .\r\nمشابه اين بحث را آقايان فقهاء گفته‌اند كه اگر شخص نذر يا وقف يا وصيت به چيزى مىكند و آن شىء مقيد به قيودى است كه آن قيود متعذرند . آيا اينجا اصل نذر يا وقف يا وصيت باطل مىشود يا آنكه فقط آن قيد متعذر ، باطل مىشود .\r\nدر روايات حكم به بطلان اين موارد نشده است . مثلا شخصى وصيت كرده كه حج بلد « 1 » براى او بگيرند و حج بلد مقدور وصى يا وارث نيست . در روايات كثيره\r\n\r\n\r\n","description":"","footnote":"\r\n( 1 ) - توضيح : حج بلدى مقابل حج ميقاتى است . حج بلدى اين است كه از بلد و شهر وصيت‌كننده ، شخصى را براى انجام حج اجير كنند كه طبعا بايد مخارج سفر را بپردازد . اما حج ميقاتى اين است كه در أمكنه احرام حج و\r\n","page_name":" 6139 ","page_number":151},
  {"content":"\r\n\r\nكه مورد فتواى فقهاء نيز هست استفاده مىشود كه قيد بلد ، مُلغى مىشود اما اصل حج بايد انجام گيرد . فقهاء از اين روايات استظهار كرده‌اند كه شارع مقدس از باب حكمت و اينكه نوعا وصيت‌كننده اصل حج و قيد بلد را از باب تعدد مطلوب به آنها نظر دارد از اين رو شارع مقدس در همه موارد تعذر قيد بلد را موجب بطلان مقيد ندانسته است و حتى حكم مقيد هر چند به نحو وحدت مطلوب باشد اما شارع مقدس حكم كلى صادر كرده است ، زيرا شارع مقدس در موارد زيادى ، قانونى كه جعل مىكند به نوع نظر مىكند و موارد نادر را به موارد غالب مُلحق مىكند .\r\nدر باب شروط ممكن است فقيهى اين ادعا را بكند كه از روايات مىفهميم كه چون نوعا شروط به نحو تعدد مطلوب لحاظ مىشوند شارع مقدس ، فاسد را مفسد ندانسته است حتى اگر شرط از نوع التزام فى التزام و از باب تعدد التزام نباشد بلكه التزام دوم قيد براى التزام اول باشد .\r\nحال كه اين مقدمه معلوم شد حال بايد ببينيم كه در غير باب شروط نيز اين سخن جارى است يا نه ؟ يعنى اگر در باب شروط ما چنين مطلبى را استفاده كرديم آيا مىتوانيم به صورت يك قانون كلى بگوييم : هر جا از باب تعدد دال و مدلول مطلبى را استفاده كرديم و يكى از دال‌ها مورد امضاء شارع نباشد دال ديگر ، مورد امضاء شارع قرار گرفته است يا نه ؟\r\nمثلا در بحث كنونى و باب متعه كه دو قسم عقد دائم و عقد انقطاعى داريم و شخص قيد مدت را در عقد انقطاعى ذكر نكرد آيا مىتوانيم بگوييم اينجا هم آن قاعده جارى است و عقد را هر چند انقطاعى قصد كرده اما عقد دائم واقع شده است .\r\n\r\n\r\n","description":"","footnote":"\r\nدر ميقات ، شخصى را اجير كنند كه طبعا حج از ميقات هزينه كمترى را به اجيركننده تحميل مىكند .\r\n","page_name":" 6140 ","page_number":152},
  {"content":"\r\n\r\nاينجاست كه صاحب مدارك فرموده است : اولا : كليت قاعده در باب شروط روشن نيست و نمىتوان از روايات باب شروط يك قاعده كلى را در باب شروط استفاده كرد و همه جا حكم كرد كه شرط فاسد مفسد نيست . و ثانيا : بر فرض آنكه اين قاعده در باب شروط جارى باشد نمىتوان از باب شروط تعدى كرد و در عقد انقطاعى نيز قائل شد به اينكه عقد ، به دائم منقلب مىشود هر چند شخص قصد عقد انقطاعى كرده است . ( اين فرمايش صاحب مدارك است )\r\n\r\n3 - فرمايش محقق در نكت النهاية و نقد آن\r\nمحقق در نكت النهاية مىفرمايد : « همانطور كه در باب شروط ، شرط فاسد مفسد نيست قصد منضم به قصد ديگر نيز قصد اول را باطل نمىكند هر چند آن قصد منضم مورد امضاء شارع نباشد » « 1 » . مراد ايشان از اين عبارت چيست ؟ احتمال دارد مراد اين باشد كه اگر شخصى اصل نكاح را قصد كرده و انكحت يا زوجت يا متعت گفته است [ بنابر آنكه قائل شويم متعت نيز صلاحيت براى انشاء عقد دائم دارد 
  ] و با اين كلمات اصل نكاح را انشاء كرده است ، لكن در انشاء لفظى كلامش مهمل بوده است اما در دلش ، تقيد آن مهمل را اراده كرده است ، قيد را انشاء لفظى نكرده است ، اما در دلش قصد كرده كه آن نكاح مثلا يك‌ماهه باشد بدون آنكه اين مدت را در انشاء لفظى ذكر كند ، اما آن خصوصيت منضم مورد امضاء شارع نباشد ، اصل قصد واقع شده و مورد امضاء قرار گرفته است . احتمال دارد اين معنا مراد مرحوم محقق باشد .\r\nمرحوم آقاى خويى درباره حقيقت انشاء مىفرمايد : انشاء اين است كه شخص قبلا اعتبار نفسانى مىكند سپس آن اعتبار نفسانى را به وسيله لفظ ابراز مىكند . پس\r\n\r\n\r\n","description":"","footnote":"\r\n( 1 ) - نكت النهاية .\r\n","page_name":" 6141 ","page_number":153},
  {"content":"\r\n\r\nانشاء لفظى ، ابراز آن اعتبار نفسانى است .\r\nگويا مرحوم محقق مىخواهد بفرمايد : اصل نكاح كه مورد قصد بوده و با انشاء لفظى هم ابراز شده است پس اصل نكاح واقع شده است . اما ضميمه چون تحت انشاء لفظى نبوده ، از اين رو واقع نشده است ، پس آن ضميمه مقصوده كالعدم است چون انشاء لفظى نشده است اما اصل نكاح چون قصد شده و انشاء لفظى هم شده ، واقع شده است .\r\nاحتمال دوم در كلام مرحوم محقق اين است كه ايشان بالاتر از احتمال اول را مىخواهد ادعا كند و به نظر مىرسد كه ايشان همين احتمال دوم را اراده كرده است زيرا بحث كنونى را به باب شروط تشبيه كرده است و مىخواهد بفرمايد كه حتى اگر ضميمه تحت انشاء هم داخل بشود به اين معنا كه آنچه قصد كرده همان را هم انشاء كرده است اما اين انشاء به دو انشاء بر مىگردد كه تنها يكى از دو انشاء امضا شده است .\r\nهمانطور كه صاحب جواهر نيز همين مطلب اخير را اراده كرده و مىفرمايد : دو دال و دو مدلول است . يك انشاء براى اصل نكاح و يك انشاء هم براى قيد نكاح و اگر انشاء قيد نكاح باطل بود انشاء بر اصل نكاح باقى است . زيرا دائم بودن عقد نكاح به اين است كه دليل بر تقييد نباشد و وقتى قيد دومى مورد امضاء قرار نگرفت و كالعدم شد [ زيرا هر چند تحت الانشاء است ولى مورد امضاء نيست 
  ] اصل اين نكاح طبعا باقى است . « 1 » فرمايش محقق به نظر مىرسد همين احتمال ثانى است .\r\nنقد : لكن اين مطلب وجدانا صحيح نيست . و قيد چه تحت الانشاء قرار بگيرد و چه تحت الانشاء قرار نگيرد ، فرض تحت الانشائش روشن‌تر و فرض تحت الاعتبار\r\n\r\n\r\n","description":"","footnote":"\r\n( 1 ) - جواهر الكلام 30 / 174 .\r\n","page_name":" 6142 ","page_number":154},
  {"content":"\r\n\r\nبدون انشاء كمى مخفىتر است . اما در هر دو فرض اينكه بگوييم عقد به دائم منقلب مىشود بناى عقلا بر اين مطلب نيست . بله در جايى كه شخص يك قصد دارد و قصد اينكه اين عقد را محدود به مدت خاص كند نداشته باشد در اين مورد ممكن است كسى ادعا كند كه اين عقد خود به خود دوام پيدا مىكند هر چند كه صحيح بودن يا نبودن اين ادعا نيز قابل بحث است . اما اگر مقصود شخص عقد همراه با قيد باشد خصوصا اگر آن قيد تحت الانشاء هم باشد هرگز بناى عقلاء بر اين نيست كه عقد دائم واقع شود . اگر مثلا قصد دو طرف اين بوده كه پنج دقيقه محرم شوند ما بگوييم كه اينجا براى هميشه زن و شوهر شده‌اند هر چند هيچ كدام از زن و شوهر به اين ازدواج دائم رضايت نداشته باشند و بگوييم آن انشاء مهمله با تقيد قصدى به اينكه منقطع باشد يا بالاتر از تقيد قصدى حتى با تقيد انشايى به عقد مطلق و دائم تبديل مىشود . اين مطلب خلاف مرتكز عقلايى است بلكه به نظر ما چنانچه قبلا نيز اشاره شد اگر هيچ ضميمه‌اى هم نشده باشد نه به نحو قصد و نه به نحو انشاء بلكه حتى قصداً هم ضميمه قيد نشده باشد ولى ارتكازا اطلاق نداشته باشد بلكه ارتكازا هم مهمل باشد و اگر از هر يك از طرفين بپرسند كه مقصود تو چه بود بگويد : بايد فكر و تأمل كنم تا تصميم بگيرم كه محدود باشد يا نباشد بازهم بگوييم كه عقد به صورت دائم واقع شده است . در ارتكاز عقلاء اين مطلب پذيرفته نيست .\r\nبه هر حال اين مطلب كه تحت الانشاء هم قرار بگيرد مع ذلك چون دو انشاء است . بگوييم اگر انشاء قيد باطل است ، انشاء اصل عقد به حال خود باقى است ، يك مطلب عقلايى نيست .\r\n\r\n4 - بررسى روايات مسأله\r\nحال بايد ببينيم كه از روايات مسأله چه استفاده مىشود ، آيا روايات به حسب\r\n\r\n","description":"","footnote":"","page_name":" 6143 ","page_number":155},
  {"content":"\r\n\r\nغلبه تعدد مطلوب ، مانند باب شروط حكم كرده كه از باب تعدد مطلوب با وجود اينكه قيد واقع نمىشود اما اصل عقد دائم واقع مىشود يا آنكه شارع مقدس به هر دليلى كه مد نظرش بوده مثلا به اين دليل كه در مواردى كه انشاء لفظى در كار نباشد چنانچه قرار باشد مجرد قصد افراد پذيرفته شود ، سنگ روى سنگ بند نمىشود ، لذا از باب حكمت ، حكم كلى كرده كه اگر قيد بروز پيدا نكند عقد به دائم تبديل مىشود . به هر حال بايد ببينيم كه روايات قاعده كلى اثبات مىكند يا آنكه ناظر به موارد خاصى است .\r\nجامع الاحاديث روايات مسأله را پراكنده آورده است و هر چند از جهاتى مستوفا روايات را آورده است لكن گاهى در يك باب روايات را جمع نمىكند . از اين رو به لحاظ متمركز بودن روايات مسأله گاهى وسائل الشيعة ترجيح پيدا مىكند . سه روايت از روايات مسأله را مرحوم شيخ حر عاملى همه را در يك باب آورده است ، ولى در جامع الاحاديث يك روايت را در يك باب و بقيه را در ابواب ديگر آورده است . البته بعضى از روايات ديگر را نيز مرحوم مجلسى اول در روضة المتقين به آنها استدلال كرده است و مرحوم شيخ حر عاملى آن روايت‌ها را در باب‌هاى جلوتر وسائل آورده است . صاحب وسائل در باب بيستم « 1 » از ابواب متعه سه روايت نقل كرده است .\r\nروايت اول : موثقه عبد الله بن بكير : على بن ابراهيم عن أبيه عن ابن ابى عمير عن عبد الله بن بكير قال : قال أبو عبد الله عليه السلام فى حديث : « ان سمى الاجل فهو متعه و ان لم يسم الاجل فهو نكاح بات » در بعضى نسخ « نكاح باق » دارد كه هر دو به معناى نكاح دائم است .\r\n\r\n\r\n","description":"","footnote":"\r\n( 1 ) - وسائل الشيعة ، كتاب النكاح ، باب 20 از ابواب المتعه باب ان من ترك ذكر الاجل فى عقد المتعه انعقد دائما ، حديث 3 - 1\r\n","page_name":" 6144 ","page_number":156},
  {"content":"\r\n\r\nتذكر : البته اينكه اين روايت را موثقه قلمداد كرديم طبق مبانى قوم است . لكن به نظر ما اين روايت و نظائر آن صحيحه است زيرا از عده شيخ طوسى استفاده مىشود كه ابن ابى عمير و صفوان و بزنطى فقط از ثقات نقل مىكنند و مراد از ثقات طبق دو قرينه كه در عده شيخ است من يوثق بمذهبه و من يوثق به صدقه است ، پس مراد كسى است كه از نظر مذهب نيز امامى است و مذهب انحرافى ندارد . پس عبد الله بن بكير هر چند فطحى مذهب شده است ، لكن ابن ابى عمير روايت را از او در اواخر زمان حضرت صادق عليه السلام اخذ كرده است به اين معنا كه در زمان استقامت عبد الله بن بكير روايت را از او اخذ كرده است و چون روايت در زمان استقامت اخذ شده است روايت صحيحه مىشود ، چون معيار در صحيحه بودن ، زمان تحمل و اخذ روايت است . هر چند ابن ابى عمير وقتى روايت را براى ديگران نقل مىكند ، عبد الله بن بكير انحراف پيدا كرده باشد . از اين رو طبق اين مبنا روايت صحيحه است .\r\nروايت دوم : روايت ابان بن تغلب است كه از نظر سند تمام نيست .\r\nو بالاسناد السابق [ مراد اسنادى است كه در ابواب خيار ذكر شده است و در جامع الاحاديث اين اسناد را نقل كرده است و به هر حال سند تمام نيست 
  ] عن ابان بن تغلب فى حديث صيغة المتعة انه قال لأبي عبد الله عليه السلام : فانى أستحي ان اذكر شرط الايام قال : هو أضر عليك قلت : و كيف ؟ قال : لانك ان لم تشرط كان تزويج مقام و لزمتك النفقة فى العدة « 1 » .\r\n\r\n\r\n","description":"","footnote":"\r\n( 1 ) - در جواهر الكلام 30 / 172 چنين آمده است : « و لزمتك النفقة و العدة »\r\nطبق اين نقل مراد اين است كه بايد مراعات عده زن را بكنى اگر چهار همسر دارى كه يكى از آنها اين زن است تا مادامىكه اين زن در عده است نمىتوانى زن چهارم اختيار كنى همچنين در مدت عده نمىتوانى با خواهر اين زن ازدواج كنى اما در عقد انقطاعى ، با اتمام مدت عقد ، زن بائن به حساب مىآيد و مرد مىتواند زن چهارم بگيرد يا با خواهر او ازدواج كند و معمولا همين طور فتوى مىدهند هر چند روايتى هم بر خلاف آن است . نسخه « و العدة » بهتر از نسخه فى العدة معنا مىشود ولى فرصت نشد ببينم كدام نسخه صحيح است . به نظر مىرسد نسخه فى العده غلط باشد ( استاد دام ظله )\r\n","page_name":" 6145 ","page_number":157},
  {"content":"\r\n\r\n[ يعنى در ايام عده چون همسر او حساب مىشود ، نفقه او را بايد بپردازد 
  ]\r\nو كانت وارثا و لم تقدر على ان تطلقها الا طلاق السنة\r\nصدر روايت در اين باب ذكر نشده است . در صدر روايت راوى سؤال مىكند كه اگر خلوت بكند و بخواهد زن را بر خود حلال كند صيغه نكاح متعه چيست ؟ و حضرت مىفرمايد : اذا خلوت فقل أتزوجك متعة على كتاب الله السنة لا وارثة و لا موروثة بكذا كذا يوما و كذا كذا درهما و يذكر ما يرضيان من الاجر قليلا كان او كثيرا ؛ و كم و زياد مهر هر چه هست را ذكر كند . سپس أبان عرض مىكند كه من از ذكر مدت حيا مىكنم و حضرت مىفرمايد : اگر مدت را ذكر نكنى به ازدواج دائم تبديل مىشود و بايد خرجى او را بپردازى و طرفين از يكديگر ارث مىبرند .\r\nروايت سوم و رواياتى كه مرحوم مجلسى در روضة المتقين استدلال كرده است را مراجعه كنيد . مضمون آن روايات هم اين است كه اگر قبلا قرارى گذاشته‌اند ولى آن قرار را ضمن اين عقد نياورده باشند ، كالعدم حساب مىشود . ادامه بحث به جلسه آينده موكول مىشود ، ان شاء الله تعالى . « * و السلام * »\r\n\r\n","description":"","footnote":"","page_name":" 6146 ","page_number":158},
  {"content":"\r\n\r\n\r\n4 / 9 / 1383 چهارشنبه درس شمارهء ( 691 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر ابتداء جلسه فقره‌اى از عبارت روايت ابان بن تغلب بررسى شده است و بيان شده كه عبارت لزمتك النفقة فى العدة به لحاظ مصادر حديثى و فقهى صحيح است و دو معنا براى اين عبارت ذكر شده و بيان شده كه عبارت لزمتك النفقة و العدة كه در جواهر به تبع از كشف اللثام و غاية المرام صاحب مدارك آمده است ، تصحيح اجتهادى شده است و گمان شده كه عبارت حديث معناى صحيحى ندارد .\r\nسپس ساير روايات مربوط به اشتراط اجل در متعه نقل شده و در پايان مفاد روايات جداگانه بررسى شده است و جمع‌بندى نهايى به جلسات بعدى موكول شده است .\r\n* * * \r\nروايات لزوم اشتراط اجل در متعه\r\nسه روايت را بايد بررسى كنيم .\r\n\r\nروايت اول : روايت أبان بن تغلب بود\r\nكه در ذيل آمده بود : انك ان لم تشترط كان تزويج مقام و لزمتك النفقة فى العدة الحديث « 1 »\r\nدر جلسه قبل گذشت كه در جواهر « لزمتك النفقة و العدة » « 2 » دارد . اين تعبير يك\r\n\r\n\r\n","description":"","footnote":"\r\n( 1 ) - جامع احاديث الشيعة 21 / 41 ، باب 11 من ابواب المتعه ، حديث 4 ، من طبع القديم - جامع احاديث الشيعة 26 / 82 ، باب 11 من ابواب المتعة ، حديث 6 ، من طبع الجديد .\r\n( 2 ) - جواهر الكلام 30 / 172 .\r\n","page_name":" 6147 ","page_number":159},
  {"content":"\r\n\r\nتعبير روشن و واضحى است و مراد اين است كه از خصائص عقد دائم اين است كه مرد هم بايد عده نگه دارد و تا عده رجعى زن تمام نشده است با خواهر او همچنين با خامسه ازدواج نكند . اما اين شرط در نكاح انقطاعى نيست . مشهور نيز به اين مطلب فتوا داده‌اند كه در عقد انقطاعى به مجرد اتمام مدت متعه مرد مىتواند با خواهر زن « 1 » ازدواج كند تنها شيخ مفيد مخالفت با مشهور كرده و در عقد انقطاعى هم قائل شده كه تا عدّه زن تمام نشده مرد نمىتواند خواهر او را بگيرد و اين فتوا بر اساس روايتى است كه جمعا بين الادله ما آن را حمل بر استحباب كرده‌ايم .\r\nاما مرحوم سيد صاحب العروة به تبع شيخ مفيد احتياط واجب كرده و فرموده است كه هر چند مقتضاى قاعده در طلاق بائن اين است كه مرد مىتواند بلافاصله بعد از طلاق ازدواج كند و مراعات زمان عده بر او لازم نيست ، اما در خصوص نكاح انقطاعى با اينكه زن پس از انقضاء مدت ، بائن است ، ولى به خاطر روايت صحيح ، مرد قبل از انقضاى عده او نمىتواند با خواهرش ازدواج كند « 2 » .\r\nبه هر حال عبارت جواهر در بحث كنونى « لزمتك النفقة و العدة » است « 3 » . لكن به مصادر مراجعه كرديم تعبير همه مصادر « لزمتك النفقة فى العدة » مىباشد . كافى را كه با نسخ معتبر مقابله كرده‌ايم و تهذيب را هم با نسخ معتبر مقابله كرده‌ام و يكى از آن نسخه‌ها ، نسخه شهيد ثانى است و استبصار و وسائل الشيعة ، وافى ، ترتيب التهذيب سيد هاشم بحرانى كه تهذيب را مرتب كرده است . نكت النهاية محقق حلى ، روضة المتقين مجلسى اول ، حدائق ، رياض ، همه اين كتب حديثى يا فقهى تعبير لزمتك النفقة فى العدة دارد . ولى در جواهر « لزمتك النفقة و العدة » آمده است . به ظن قوى ، جواهر اين تعبير را از كشف اللثام كه عبارت جواهر به او نزديك است اخذ\r\n\r\n\r\n","description":"","footnote":"\r\n( 1 ) - ازدواج با خامسه در عقد انقطاعى جايز است چون در عقد انقطاعى زياده بر چهار زن جايز است .\r\n( 2 ) - ر . ك : السيد محمد كاظم اليزدى ، العروة الوثقى ، كتاب النكاح ، باب فى المحرمات بالمصاهرة ، مسأله 48 .\r\n( 3 ) - به جواهر الكلام 30 / 11 - 9 ، المسألة الاولى من مبحث استيفاء العدد رجوع شود .\r\n","page_name":" 6148 ","page_number":160},
  {"content":"\r\n\r\nكرده است و بعيد نيست كه كشف اللثام نيز اين تعبير را از نهاية المرام مرحوم صاحب مدارك أخذ كرده باشد « 1 » .\r\nبه نظر مىرسد صاحب مدارك در اين عبارت تصحيح اجتهادى كرده است و به نظرش آمده كه النفقة فى العدة معناى درستى ندارد ، چون روايات ديگرى هم هست كه در عقد منقطع مرد عده ندارد ، لذا تعبير النفقة فى العدة تعبير مناسب و با معنايى مىشود .\r\nمعناى عبارت : مرحوم فيض در وافى عبارت « لزمتك النفقة فى العدة » را چنين معنا كرده است كه تا مدتى كه مىخواهى زن را نگهدارى بايد نفقه‌اش را بدهى پس فى العدة يعنى « فى عدة أيام تريد ان تعيش معها » يعنى همان مدتى كه قصد تمتع داشته ولى به زبان نياورده است . و اين معنا ، معناى روشنى است و بهتر از معنايى است كه ما براى اين عبارت ذكر كرديم كه مراد اين است كه اگر عقد دائم شد در ايام عده كه زن نزد توست بايد نفقه‌اش را بدهى بر خلاف عقد انقطاعى كه لازم نيست نفقه زن را در زمانى كه نزد اوست بپردازد .\r\nپس طبق اين روايت اگر كتمان أجل در عقد انقطاعى شود عقد به دائم تبديل مىشود .\r\n\r\nروايت دوم : روايت عبد الله بن بكير :\r\nقال : قال أبو عبد الله عليه السلام : ما كان من شرط قبل النكاح هدمه النكاح و ما كان بعد النكاح فهو جائز و قال : ان سمّى الاجل فهو متعة و ان لم يسمّ الاجل فهو نكاح باتّ « 2 » .\r\n\r\nروايت سوم : روايت هشام بن سالم\r\nكه قبلا خوانده بوديم الجواليقى قال : قلت لأبي\r\n\r\n\r\n","description":"","footnote":"\r\n( 1 ) - مرحوم حاج شيخ عباس قمى مىنويسد : « صاحب جواهر حتى يك سطر از جواهر را بدون مراجعه به كشف اللثام نمىنوشته است و اعتناء تام به كشف اللثام داشته است » . كسى هم كه اين دو كتاب را با هم مقايسه كند متوجه مىشود كه چقدر نظريه‌ها و عبارات اين دو كتاب به هم نزديك است ، همانطور كه عبارات كشف اللثام به عبارات صاحب مدارك نزديك است . استاد مد ظله\r\n( 2 ) - جامع احاديث الشيعة 26 / 86 ، باب 12 من ابواب المتعة ، حديث 2 ، رقم 38437 طبع جديد ، وسائل الشيعة 21 / 47 ، باب 20 من ابواب المتعة ، حديث 1 ، رقم 26496 ، طبع آل البيت [ صاحب وسائل فقط ذيل روايت را در اين باب آورده است 
  ] و صدر آن را در باب 19 آورده است .\r\n","page_name":" 6149 ","page_number":161},
  {"content":"\r\n\r\nعبد الله عليه السلام : أتزوج المرأة متعةً مرّةً مُبهَمةً « 1 » .\r\nدر معناى فقره مبهمه دو احتمال هست .\r\nاحتمال اول : اينكه مراد از مرّةً ، تارةً باشد ، يعنى يك مرتبه و گاهى اوقات ازدواج منقطع به صورت زمان مبهم مىكنم و مثلا مىگويم يك ماه با تو ازدواج مىكنم ، اما آن يك ماه را مشخص نمىكنم ، پس چون آن ماه تعيين نشده كه كدام ماه باشد پس ابهام دارد .\r\nاحتمال دوم : اين است كه مرةً به معناى دفعةً باشد كه در بعضى روايات ديگر هم سؤال شده است كه به زن مىگويم يك‌دفعه مورد تمتع من باش . ولى به لحاظ زمان ، مدت متعه را مبهم و نامشخص قرار مىدهد . پس مرّةً يا به معناى تارةً است و يا به معناى دفعةً و به هر حال زمان متعه مبهم است .\r\nسپس در روايت چنين آمده است : قال فقال : ذلك أشدّ عليك ترثها و ترثك و لا يجوز لك ان تطلقها الاعلى طهر و شاهدين قلت : أصلحك الله فكيف أتزوجها ؟ قال : أياماً معدودة بشىء مسمى مقدار ما تراضيتم به فاذا مضت أيامها كان طلاقها فى شرطها [ طلاق زن به گذشتن أيامى است كه با زن شرط كرده بود و قرار گذاشته بود كه در آن ايام زن در اختيار مرد باشد . پس به مجرد انقضاء آن ايام ، زن خود به خود مطلقه و آزاد مىشود و احتياج به حضور شاهدين و طُهر زن ندارد از اين رو سه طلاقه شدن نيز در متعه نيست چون در واقع طلاقى در كار نيست 
  ] .\r\nو لا نفقة و لا عدة لها عليك [ اگر مرد بخواهد خواهر آن زن را بگيرد يا خامسه بگيرد مانعى ندارد و لازم نيست صبر كند تا أيام عده زن بگذرد 
  ] .\r\nقلت : ما أقول لها ؟ قال : تقول لها أتزوجك على كتاب الله و سنة نبيه و الله ولىّ و وليّك ، كذا و كذا شهراً بكذا و كذا درهماً على ان الله لى عليك كفيلًا الحديث « 2 »\r\n\r\n\r\n","description":"","footnote":"\r\n( 1 ) - صاحب وسايل هر سه روايت را در يك باب ( باب 20 از ابواب المتعه ) جمع كرده است ، ولى در جامع الاحاديث روايت ابن بكير به طور جداگانه در باب 12 از ابواب المتعه و دو روايت ديگر در باب 11 آمده است .\r\n( 2 ) - جامع احاديث الشيعة 26 / 83 ، باب 11 من ابواب المتعة ، حديث 10 ، رقم 38433 ، طبع جديد ؛ وسائل الشيعة 21 / 48 ، باب 20 من ابواب المتعة ، حديث 3 ، طبع آل البيت عليه السلام [ در وسائل فقط صدر روايت را در اين باب نقل كرده است 
  ] .\r\n","page_name":" 6150 ","page_number":162},
  {"content":"\r\n\r\n[ ذكر اين قيود على كتاب الله و سنة نبيه و مانند آن براى اين است كه اين روايت در فضاى اهل سنت صادر شده است كه تلقى آنها از متعه با تلقى ما متفاوت بوده و براى متعه محدوديت زيادى قائل بودند . لذا تذكر اين قيود براى اين است كه معلوم شود اين ازدواج است و زنا نيست 
  ] .\r\nدر اين روايت برخى نكات بايد توضيح داده شود تا بعد به نتيجه‌گيرى برسيم .\r\nدر روايت زرارة عن أبى عبد الله عليه السلام كه مضمونش مورد توافق همه است چنين آمده است : لا تكون متعة الا بأمرين : أجل مسمى و أجر مسمى « 1 » ، بايد ديد مراد از اجل مسمى چيست .\r\nآيا مراد اين است كه در باب متعه بدون اينكه أجل معينى براى آن تعيين شده باشد خود به خود اجل معين مىشود ؟ يا آنكه مراد اين است كه مجملا حكم به صحت آن مىشود و سپس مدتش را تعيين مىكنند ؟ نه اينكه مراد اين باشد كه متعه واقع نمىشود مگر آنكه اجل معين و مهر معين داشته باشد ؟\r\nپس احتمال دارد معناى روايت اين باشد كه متعه در حد مطلوب نخواهد بود .\r\nخود انسان اين را درك مىكند كه در شريعت يك عقد دائم هست كه احكام مخصوصى مثل نفقه و حق المضاجعه و قسم و احكامى مانند آن دارد و يك عقد ديگرى هست كه اين احكام را ندارد ( متعه ) لذا مهر هم اگر تعيين نشود بر متعارف حمل مىشود . پس روايت گويا مىخواهد بفرمايد : اگر زن مثلا اجرتى بيش از حد متعارف بخواهد و در نتيجه خواهان آن باشد كه نكاح بر متعارف حمل نشود بايد اين دو شرط در آن ذكر شود . يكى مدت معين و ديگرى مهر در آن معين شود ، در غير اين صورت بر نكاح متعارف حمل مىشود . نه اينكه عقد منقطع واقع نمىشود\r\n\r\n\r\n","description":"","footnote":"\r\n( 1 ) - وسائل الشيعة 21 / 42 ، باب 17 من ابواب المتعة ، حديث 1 ، طبع آل البيت عليه السلام .\r\n","page_name":" 6151 ","page_number":163},
  {"content":"\r\n\r\nاگر مدت اجل تعيين نشده باشد .\r\nبا اين توضيح به بررسى روايات ما نحن فيه مىپردازيم .\r\nمعناى روايت عبد الله بن بكير : در روايت ابى بكير آمده است : ان سمّى الاجل فهو متعة و ان لم يسمّ الاجل فهو نكاح باتّ ، اگر اجل ذكر نشد نكاح ، نكاح دائم خواهد بود .\r\nاما اگر اجل ذكر شود نكاح موقت خواهد بود .\r\nاگر بگوييم روايت هم ناظر به عقد اثباتى است و هم ناظر به عقد سلبى يعنى در مقام بيان عليت منحصره است ، استدلال آقايان به اين روايت تمام خواهد بود .\r\nممكن است كسى از اين روايت استفاده كند كه مقتضاى اطلاق اين روايت اين است كه در عقد منقطع هيچ شرطى غير از شرط أجل نيست .\r\nلكن به نظر مىرسد كه اين برداشت ناتمام است ، زيرا اين روايت صرفاً در مقام بيان شرطيت أجل در نكاح متعه است .\r\nپس روايت در مقام بيان اين است كه از شرايط عقد متعه ، ذكر أجل است . لذا منافاتى ندارد كه در فرضى كه طرفين متعه را قصد كرده‌اند و هر دو اين را مىدانند منتهى تصريح نكرده‌اند ، در اينجا قائل نشويم كه عقد به دائم منقلب مىشود .\r\nروايت ابان بن تغلب : قال : قلت لأبي عبد الله عليه السلام : كيف اقول لها اذا خلوت بها قال : تقول :\r\nأتزوجك متعةً على كتاب الله و سنة نبيه صلى الله عليه و آله لا وارثة و لا موروثة كذا و كذا يوما الحديث .\r\nاز اين عبارت استفاده مىشود كه صدر گفتگو با حضرت ساقط شده است . از اين عبارت معلوم مىشود كه ابتداءً راوى به حضرت عرض كرده : من مىخواهم متعه انجام دهم ، چگونه صيغه آن را اجراء كنم ؟ و حضرت مىفرمايد : بگو : أتزوجك متعةً الحديث ؛ سپس راوى مىگويد : خجالت مىكشم كه مدت را ذكر كنم . ( چون متعه ازدواج غير رسمى بوده است و به عقيده اهل سنت اصلا متعه ازدواج به حساب نمىآيد ) اما اينكه ارث و نفقه نباشد اين را خجالت نمىكشم و مىتوانم بگويم .\r\nاطلاق روايت شامل مىشود اينكه متعه‌كننده حتى مدت متعه مثلا يك ماه بودن را در عالم اعتبار ، اعتبار كند نه در عالم ثبوت .\r\n\r\n","description":"","footnote":"","page_name":" 6152 ","page_number":164},
  {"content":"\r\n\r\nيا اينكه در عالم اعتبار مجهول المدة بگذارد تا بعدا تعيين كند .\r\nاگر مىگويد : خجالت مىكشم كه مقابل عقد رسمى ، به عقد انقطاعى كه احكام عقد دائم را ندارد تصريح كنم . گويا حضرت مىفرمايد : بايد مراعات شرط لازم كه [ ذكر اجل و مهر است 
  ] را به هنگام صيغه عقد بنمايد . و گرنه در صورت عدم ذكر أجل ، احكام عقد دائم بار مىشود .\r\nادامه بحث به جلسه آتى موكول مىشود . ان شاء الله تعالى . « * و السلام * »\r\n\r\n","description":"","footnote":"","page_name":" 6153 ","page_number":165},
  {"content":"\r\n\r\n\r\n7 / 9 / 1383 شنبه درس شمارهء ( 692 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين درس ابتداء در مورد مفهوم متعه در روايات و بررسى استدلال به دو روايت ، ابان بن تغلب و هشام بن سالم بحث شده و در انتهاء مسأله حكم ارث در عقد انقطاعى مورد بررسى قرار مىگيرد .\r\n* * * \r\nمقصود از « متعه » در روايات\r\nمستفاد از روايات اين است كه در معناى متعه - همان طورى كه صاحب انوار الفقاهة نيز قائل است - انقطاعى بودن اخذ نشده است ، چرا كه ايشان متعه را به عنوان اينكه زن يك متاعى است كه انسان از آن منتفع مىشود ، معنا مىكند . و اين يك معناى جامعى بين عقد دائم و منقطع است . و مىگويد كه شرع در صحت متعة اجل را شرط نموده است ، يعنى اين مصداق از مصاديق آن را موضوع براى احكام خاصى قرار داده است ، لكن به نظر ما - آن طورى كه قبلا بيان شد - متعه در عرف متشرعه يك عقد ديگرى در قبال عقد معمولى يا رسمى متعارف است كه احكام خاصى از قبيل نبودن ارث ، نفقه و مانند آن‌ها براى آن قرار داده است .\r\nبه هر حال ؛ چنين استظهارى از روايات كه متعه از نظر مفهوم مساوق با منقطع باشد ، درست نيست . بلكه از روايات استفاده مىشود از نظر مفهوم نسبت به خصوصيت انقطاع ، لابشرط است ، اگر چه در تعيين مصداق مقصود از مفهوم عام و\r\n\r\n","description":"","footnote":"","page_name":" 6154 ","page_number":166},
  {"content":"\r\n\r\nمطلق ، بعضى از قيود قرار داده شده است كه از جمله خصوصيت انقطاع است ، نظير تعيين مصداق مقصود از عنوان « عالم » با ذكر برخى از قيود مثل عدالت با اينكه قيدها و حدود در مفهوم آن وجود ندارد .\r\n\r\nبررسى دلالت روايت ابان بن تغلب « 1 »\r\nاز جمله رواياتى كه براى قول به انقلاب به دوام به آن استدلال شده است و اين مطلب هم كه معناى متعه نسبت به انقطاع لابشرط است از آن استفاده مىشود ، روايت أبان بن تغلب است كه از اينكه ابان بن تغلب كه خود از بزرگان فقهاء است ، سؤال از اين مىكند كه ذكر مدت را حياء مىكند كه بياورد ، معلوم مىشود كه در متعه بودن مسأله انقطاع « لابشرط » بوده است و أبان چنين احتمال مىداده است كه براى انعقاد متعه‌اى كه ارث و نفقه در آن نيست نيازى به ذكر انقطاعى بودن و أجل نباشد ، چرا كه اين احتمال در مورد أبان داده نمىشود كه ايشان نياز به مدت را براى متعه لازم مىديده است ، لكن تصور مىكرده است كه نيازى به ذكر آن نيست و همين كه مرد مدت معينى را قصد بكند در محدود بودن زمان متعه كفايت بكند ! ! در حالى كه به هيچ كس نمىتوان چنين احتمالى را نسبت داد . لذا ؛ با توجه به شرح فوق ، فرض مسأله در جايى نبوده است كه ابان با شخص مورد تمتع مدت معينى را قصد كرده و منظورشان عقد منقطع بوده است و مع ذلك به جهت عدم ذكر أجل در عقد ، عقد ، خود به خود تبديل به دائم شده باشد ، تا بتوان به دلالت روايت أبان براى مسأله انقلاب عقد منقطع به عقد دائم به صرف ذكر نكردن أجل در عقد تمسك نمود .\r\n\r\nبررسى دلالت روايت هشام بن سالم « 2 »\r\nيكى ديگر از رواياتى كه براى قول به انقلاب به دوام ، به آن تمسك شده است ،\r\n\r\n\r\n","description":"","footnote":"\r\n( 1 ) - وسائل الشيعة ، ابواب متعة ، باب 18 ، حديث 1 و باب 20 ، حديث 2 ، ج 14 ، ص 470 .\r\n( 2 ) - وسائل الشيعة ، ابواب متعه ، باب 20 ، حديث 3 ، ج 14 ، ص 470 .\r\n","page_name":" 6155 ","page_number":167},
  {"content":"\r\n\r\nروايت هشام بن سالم است كه مىگويد : قلت لأبي عبد الله عليه السلام : أتزوج المرأة مرّة مبهمة ؟\r\nقال : فقال : ذلك اشد عليك ، ترثها و ترثك و لا يجوز لك ان تطلقها الا على طهر و شاهدين ، قلت : اصلحك الله ، فكيف أتزوجها ؟ قال : اياما معدودة بشىء معلوم ، مقدار ما تراضيتم به .\r\nلكن اين روايت هم با توجه به اينكه گفته شد كه لفظ متعه نسبت به انقطاعى بودن لابشرط است لذا در اينجا هم ، سائل از اين سؤال مىكند كه اگر در عقد متعه بگويم كه متعه مىكنم تو را براى يك بار تمتع از تو ، بدون تعيين زمان ، آيا اين عبارت براى متعه شدن و جريان احكام آن كفايت مىكند ؟ حضرت در جواب مىفرمايد ؛ خير ، حتما بايد ايام محدود و مهر معينى قرار داده شود ، تا اينكه ارث و نفقه و نياز به طلاق پيش نيايد .\r\nبنابراين ؛ در اينجا هم سؤال از اين نيست كه عقد متعه‌اى را به صورت منقطع انجام داده باشند و به صرف ذكر نكردن أجل ، تبديل به دائم شده باشد ، كه مورد ادعاى مستدلين به آن است و به عبارت ديگر ؛ حضرت كانّ مىگويد كه در اين عقد ، فقط تمتع از زن محدود و مشروط به يك بار شده است ، و اما ساير حدود عقد دائم از بين رفته است و لذا همان احكام بار مىشود .\r\n\r\nاستدلال مجلسى اول به روايات لزوم ذكر شروط بعد از نكاح\r\nمجلسى اول در روضة المتقين ، به اين روايات براى حكم به دوام عقد در مورد بحث ، كه أجل در عقد ذكر نشده است ، استدلال نموده است ، كه آن روايات عبارتند از :\r\n1 - روايت سليمان بن سالم از عبد الله بن بكير كه قال أبو عبد الله عليه السلام : اذا اشترطت على المرأة شروط المتعة ، فرضيت به و اوجبت التزويج فاردد عليها شرطك الاول ، بعد النكاح ، فان اجازته فقد جاز و ان لم تجزه فلا يجوز عليها ما كان من شرط قبل النكاح « 1 » .\r\n2 - روايت موثقه ابن بكير قال قال أبو عبد الله عليه السلام : ما كان من شرط قبل النكاح ، هدمه\r\n\r\n\r\n","description":"","footnote":"\r\n( 1 ) - وسائل الشيعة ، باب 20 از ابواب متعه ، حديث 1 ، ج 14 ، ص 469 .\r\n","page_name":" 6156 ","page_number":168},
  {"content":"\r\n\r\nالنكاح ، و ما كان بعد النكاح فهو جايز « 1 » .\r\n3 - موثقه محمد بن مسلم قال : سمعت ابا جعفر عليه السلام يقول : فى الرجل يتزوج المرأة متعة ، انهما يتوارثان اذا لم يشترطا ، و انما الشرط بعد النكاح « 2 » .\r\nمرحوم مجلسى خواسته است بگويد كه مفاد اين روايات اين است كه اگر شرطى را در گفتگو قرار گذاشتند ، بايد آن را در عقد ذكر بكنند ، و الا كالعدم است و عقد صحيح مىشود ، و وقتى كه شرط كالعدم شد ، عقد هم عقد دائم مىشود .\r\n\r\nجواب استاد مد ظله از استدلال مذكور\r\nبه نظر مىرسد كه مستفاد از اين روايات كه مىگويند كه ، شرط قبل از عقد به درد نمىخورد و شرط بايد در ضمن عقد دوباره ذكر شود ، اين است كه استصحاب شرط بودن در سابق و تعلق رضايت به آن ، در اينجا فايده‌اى ندارد ، چرا كه لحن روايات اين است كه شرطهايى را كه قبل از نكاح شرط كرده‌اند ، اگر بعد از نكاح اجازه دهد و شرطيتش را بپذيرد ، نافد مىشود و الا نفوذى نداشته و با نكاح از بين مىروند .\r\n\r\nاشاره به ضعف سند روايت اول\r\nالبته روايت اولى كه مطرح شده ، در سندش سليمان بن سالم است كه راه صحيحى براى اثبات وثاقت او وجود ندارد ، مگر اينكه كسى اين نظر را در مورد اصحاب اجماع بپذيرد كه ايشان فقط از ثقات روايت مىكنند ، كه در اين صورت ، با توجه به اينكه يونس بن عبد الرحمن كه از اصحاب اجماع است در يك مورد از سليمان بن سالم روايت كرده است ، حكم به وثاقت او شده و سند روايت تبديل به موثقه مىشود .\r\n\r\n\r\n","description":"","footnote":"\r\n( 1 ) - وسائل الشيعة ، ابواب متعه ، باب 19 ، حديث 2 ، ج 14 ، ص 469 .\r\n( 2 ) - وسائل الشيعة ، ابواب متعه ، باب 19 ، حديث 2 ، ج 14 ، ص 469 .\r\n","page_name":" 6157 ","page_number":169},
  {"content":"\r\n\r\n\r\nبررسى حكم ارث در عقد انقطاعى\r\nبا توجه به مطرح شدن موثقه محمد بن مسلم در اينجا ، مناسب است كه حكم ارث در عقد متعه را هم بيان كنيم : ظاهرا سه قول بيشتر در مسأله وجود ندارد كه عبارتند از :\r\n1 - از يكديگر ارث مىبرند ، مگر اينكه سقوط ارث را شرط كرده باشند .\r\n2 - از يكديگر ارث نمىبرند ، مگر اينكه ثبوت ارث را شرط كرده باشند .\r\n3 - مطلقا از يكديگر ارث نمىبرند .\r\nظاهرا قول مشهور همان قول دوم است و براى روشن شدن مدرك مسأله ، به سه روايت ظاهراً متعارض با يكديگر در اين باره اشاره كرده و نحوه جمع بين آنها را بيان مىكنيم .\r\n1 - روايت موثقه محمد بن مسلم ؛ كه عن قريب گذشت كه دلالت مىكند بر اينكه « انهما يتوارثان اذا لم يشترطا »\r\n2 - روايت سعيد بن يسار عن ابى عبد الله عليه السلام قال : سألته عن الرجل يتزوج المرأة متعة و لم يشترط الميراث ؟ قال : ليس بينهما ميراث ، اشترط ام لم يشترط « 1 » .\r\nملاحظه مىكنيد كه اين دو روايت ظاهراً متعارض هستند ، چرا كه در روايت محمد بن مسلم مىگويد « انهما يتوارثان اذا لم يشترطا » ولى در روايت سعيد بن يسار مىگويد « ليس بينهما ميراث اشترط ام لم يشترط » . و روايت سومى هم هست كه مشهور به آن تمسك كرده‌اند .\r\n3 - صحيحه بزنطى عن ابى الحسن الرضا عليه السلام قال : تزويج المتعة نكاح بميراث و نكاح به غير ميراث ؛ ان اشترطت كان و ان لم تشترط لم يكن . « 2 »\r\nبه نظر ما هم قول صحيح همان نظر مشهور است كه مفاد روايت بزنطى است .\r\n\r\n\r\n","description":"","footnote":"\r\n( 1 ) - وسائل الشيعة ، ابواب المتعة ، باب 32 ، حديث 7 ، ج 14 ، ص 487 .\r\n( 2 ) - وسائل الشيعة ، ابواب المتعة ، باب 32 ، حديث 1 ، ج 14 ، ص 485 .\r\n","page_name":" 6158 ","page_number":170},
  {"content":"\r\n\r\nو اما دو روايت مخالف با اين معنا ، به همان نحوى كه شيخ طوسى گفته است قابل توجيه هستند .\r\nمرحوم شيخ روايت ابن مسلم را حمل كرده است بر اينكه « انهما يتوارثان اذا لم يشترطا الاجل » به قرينه رواياتى كه در مورد اشتراط اجل وارد شده است . و روايت سعيد بن يسار را هم حمل كرده است بر اشتراط متعارف كه همان اشتراط سقوط ارث بوده است ، كه در اخبار نحوه اجراء صيغه متعه هم آمده بود . يعنى چه اشتراط كند عدم ارث و سقوط آن را و يا شرط نكند ارث نمىبرند . و با اين معنا ، اين روايت از اينكه در صورت اشتراط ارث بردن ، ارث مىبرند يا نه ؟ ساكت است ، پس منافاتى با صحيحه بزنطى نخواهد داشت .\r\n« * و السلام * »\r\n\r\n","description":"","footnote":"","page_name":" 6159 ","page_number":171},
  {"content":"\r\n\r\n\r\n8 / 9 / 1383 يكشنبه درس شمارهء ( 693 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه با نقل روايات متعارضى كه در زمينه حكم ارث در عقد منقطع وارد گرديده ، وجه جمعى را كه مرحوم شيخ بين آن روايات متعارض بيان فرموده ، طرح و آن را مورد تأييد قرار مىدهيم . سپس با طرح مسأله « تقدير الاجل اليهما » احتمال مرحوم علامه مبنى بر مثال بودن « طلوع شمس تا زوال » براى حد اقل اجل در كلام ابن حمزه را نادرست شمرده و با بيان توجيهاتى براى آن ، توضيحاتى نيز درباره مسأله مورد بحث ارائه خواهيم كرد .\r\n* * * \r\nالف ) نقل و بررسى بعضى از روايات ارث در عقد انقطاعى براى استفاده در مسأله لزوم ذكر اجل\r\nسه روايت درباره حكم ارث در متعه وارد شده است . اين روايات گرچه در زمينه مسأله اجل در متعه نيست ، ليكن تا حدودى به آن ارتباط دارد و تحقيق در آنها نيز ما را از بررسى در مبحث مربوط به خود آن روايات بىنياز خواهد كرد .\r\nمفاد اين روايات در سه حكم يا سه نظريه زير خلاصه مىشود :\r\n1 - در عقد انقطاعى مطلقا ارث برده نمىشود .\r\n2 - طبعاً ارث برده نمىشود مگر آنكه ارث در عقد شرط شود .\r\n3 - طبعاً ارث برده مىشود مگر آنكه عقد مشروط به سقوط ارث باشد .\r\nمفاد يكى از اين سه روايت به حسب ظاهر ابتدايى موافق نظريه اول است . با\r\n\r\n","description":"","footnote":"","page_name":" 6160 ","page_number":172},
  {"content":"\r\n\r\nنقل آن بحث را پى مىگيريم .\r\n\r\n1 - روايت سعيد بن يسار\r\nعن سعيد بن يسار عن ابى عبد الله عليه السلام قال : سألته عن الرجل يتزوج المرأة متعة و لم يشترط الميراث ؟ قال : ليس بينهما ميراث اشترط او لم يشترط . « 1 »\r\nدر نگاه اول چنين به نظر مىرسد كه در عقد انقطاعى ، زوجين از يكديگر ارث نمىبرند و وجود و عدم شرط در اين باره تأثيرى در اين حكم ندارد .\r\nدر مقابل اين روايت ، روايت ديگرى وارد شده كه ميزان در ارث بردن و ارث نبردن را توافق طرفين دانسته است .\r\n\r\n2 - صحيحه بزنطى\r\nاحمد بن محمد بن ابى نصر عن ابى الحسن الرضا عليه السلام قال : تزويج المتعة نكاح بميراث و نكاح به غير ميراث ان اشترطت كان و ان لم تشترط لم يكن . « 2 »\r\nبر خلاف ظاهر مفاد روايت سعيد بن يسار كه ارث را مطلقا نفى كرده است ، اين روايت صريحا مىفرمايد : در صورت اشتراط ، زوجين از يكديگر ارث مىبرند ، و به روشنى از آن استفاده مىشود كه اگر آن را شرط نكنند ، طبعا ارث برده نمىشود .\r\nبراى رفع اين ناسازگارى بايد به گونه‌اى بين دو روايت جمع نمود .\r\n\r\n3 - جمع مرحوم شيخ با تقريب استاد مد ظله\r\nايشان بين دو روايت جمعى كرده كه جمع مقبولى به نظر مىرسد و با تقريبى كه به آن ضميمه مىكنيم از اين قرار است :\r\nيكى از امورى كه در گذشته معمول بوده و در زمان ما چندان بر آن تأكيد نمىشود ، اين است كه در صيغ عقد انقطاعى به سقوط ارث يا عدم ثبوت آن تصريح مىكرده‌اند .\r\n\r\n\r\n","description":"","footnote":"\r\n( 1 ) - وسائل الشيعة ، ج 21 ، ص 67 ، باب عدم ثبوت الميراث فى المتعة . . . ، ح 7 .\r\n( 2 ) - همان ، ص 66 ، ح 1 ، در يك نسخه به جاى اشترطت ، صيغه اشترط آمده كه تفاوتى در معنا ندارد .\r\n","page_name":" 6161 ","page_number":173},
  {"content":"\r\n\r\nمرحوم شيخ با توجه به اين روش ، منظور از شرط در اين دو روايت را امر واحدى ندانسته و مىفرمايد : شرط در روايت سعيد بن يسار همان شرط متعارف در گذشته يعنى شرط عدم الميراث بوده و اين روايت اصلا ناظر به صورت اشتراط الميراث نمىباشد . بنابراين مفاد آن عبارت است از اينكه وجود و عدم شرط متعارف عدم الميراث نقشى در حكم ارث نداشته ، چه اين شرط ذكر شود و چه عقد بدون آن انشاء گردد ، در هر صورت زوجين از يكديگر ارث نخواهند برد .\r\nاما شرط در صحيحه بزنطى ، شرط الميراث بوده و ارث بردن و ارث نبردن مستقيما به آن وابسته است . بنابراين منافاتى بين مفاد اين دو روايت نبوده و هر يك ناظر به امرى متفاوت از ديگرى است و با اشتراط ميراث ، زوجين از يكديگر ارث خواهند برد .\r\n\r\n4 - روايت محمد بن مسلم\r\nعن محمد بن مسلم قال : سمعت أبا جعفر عليه السلام يقول فى الرجل يتزوج المرأة متعة : انهما يتوارثان اذا لم يشترطا ، و انما الشرط بعد النكاح . « 1 »\r\nاين روايت نيز به حسب ظاهر با دو روايت قبلى ناسازگار است . زيرا بر اساس دو روايت قبلى چنانچه در عقد انقطاعى شرط ميراث نشود ، زوجين از يكديگر ارث نمىبرند در حالى كه بنابر مفاد اين روايت ، با عدم اشتراط ارث ، آنان از يكديگر ارث مىبرند .\r\n\r\n5 - جمع مرحوم شيخ ما بين دو روايت قبلى و روايت محمد بن مسلم\r\nطبق نظر ايشان در اينجا نيز مراد از شرط ، غير از معنايى است كه از شرط در دو روايت قبلى اراده شده است . زيرا شروطى كه در باب نكاح ذكر مىشود مختلف بوده و به شرط ميراث و عدم الميراث خلاصه نمىشود بلكه اجل نيز يكى از شروط آن به حساب مىآيد .\r\n\r\n\r\n","description":"","footnote":"\r\n( 1 ) - همان ، ح 2 .\r\n","page_name":" 6162 ","page_number":174},
  {"content":"\r\n\r\nبنابراين ، مراد از شرط در روايت محمد بن مسلم شرط الاجل بوده و با عدم اشتراط آن ، عقد منقطع به عقد دائم منقلب مىشود و طبعا زوجين از يكديگر ارث خواهند برد .\r\nبا اين معنا از يك سو تعارض بين روايت محمد بن مسلم با دو روايت قبلى مرتفع مىگردد ، از سوى ديگر مشكلى كه از ناحيه ملتزم شدن به معناى ميراث براى شرط به وجود مىآيد بر طرف مىگردد . زيرا چنانچه معناى شرط در اين روايت شرط ميراث باشد ، مفاد عبارت « يتوارثان اذا لم يشترطا » چنين خواهد شد :\r\n« اگر شرط ميراث نكنند ارث مىبرند » و چنانچه براى آن قائل به مفهوم باشيم ، مفهوم آن ، عبارت است از : « اگر شرط ميراث كنند ارث نمىبرند ! »\r\nو اين دو معنا براى مفاد و مفهوم ، چيزى است كه نمىتوان به آن ملتزم گرديد ، مگر آنكه قائل شويم : عبارت روايت محمد بن مسلم مفهوم نداشته ، و ذكر يتوارثان اذا لم يشترطا از باب ذكر فرد خفى بوده و مصاديق روشن صيغه‌هاى عقد انقطاعى را مواردى بدانيم كه در آن شرط ارث مىشود ، كه بر اين اساس ، مفاد اين روايت چنين خواهد بود : زوجين از يكديگر ارث مىبرند گرچه شرط ارث نكنند .\r\nاما اگر شرط را همچنان كه در جمع مرحوم شيخ آمده ، به معناى اجل در نظر بگيريم ، مرتكب اين خلاف ظاهر و ناديده گرفتن مفهوم روايت نخواهيم شد ، و اين خود تأييدى براى جمع مرحوم شيخ خواهد بود ، و روايت نيز در زمره سه روايت ديگرى قرار مىگيرد كه دليل كسانى است كه عدم ذكر اجل را سبب انقلاب عقد انقطاعى به عقد دائم مىدانند .\r\n\r\n6 - تذكر نكته‌اى در مورد انقلاب عقد منقطع به عقد دائم\r\nمجددا اين نكته را يادآور مىشويم : كسانى كه قائل به انقلاب عقد انقطاعى به عقد دائم شده‌اند ، نظر به مواردى دارند كه ترك ذكر اجل ، متعاقب اراده عقدى بوده است كه زوجين متعارفا در باطن خود نيز اجل را اعتبار نكرده و به آن متعهد\r\n\r\n","description":"","footnote":"","page_name":" 6163 ","page_number":175},
  {"content":"\r\n\r\nنبوده‌اند ، و يا قرينه و شاهدى مانند استعمال لفظ در معناى موقت در كار نباشد .\r\nزيرا اولًا : در صورتى كه طرفين متعهد به عقدى هستند كه داراى اجل معين است و آگاهانه و قاصدا آن را اعتبار كرده‌اند ، بسيار بعيد است كه به صرف ترك ذكر اجل ، تمام احكام عقد دائم بر آنها بار شود ، بلكه همچنان كه مرحوم علامه و برخى ديگر گرفته‌اند ، اصلا عبارت « اذا لم يشترطا » داراى چنان اطلاقى نيست كه اين موارد را شامل گردد . بنابراين نبايد مواردى را كه به دليل وضوح و از باب « جواز حذف ما يعلم » حذف كرده‌اند ، كالعدم دانست و قول به انقلاب عقد را مستلزم تخصيص امثال « المؤمنون عند شروطهم » به حساب آورد .\r\nثانياً : اصولا غير متعارف است كه دو طرف در باطن متعهد به عقد موقت شده و با قصد آن را اعتبار كرده باشند و در عين حال ، ذكرى از آن به ميان نياورند . « 1 »\r\n\r\n7 - نقضى به انقلاب عقد منقطع به عقد دائم\r\nفخر المحققين كه با مرحوم علامه و پدر خود موافق بوده و انقلاب به عقد دائم را قبول ندارد ، اولين كسى است كه اين نقض را وارد دانسته است .\r\nمرحوم علامه و برخى ديگر فرموده‌اند : اگر ترك ذكر اجل منشأ انقلاب عقد انقطاعى به عقد دائم باشد ، ترك ذكر مهر و اجل نيز بايد عقد منقطع را به عقد دائم مبدل سازد . زيرا چيزى كه مانع انقلاب است ، ذكر اجل مىباشد كه در اينجا ذكر نشده ، و عقد دائم نيز مشروط به ذكر مهر نيست تا ترك آن موجب بطلان عقد شود ، بلكه مهر المثل جايگزين آن خواهد شد . بنابراين ، ترك ذكر مهر و اجل نيز بايد منشأ انقلاب عقد موقت به عقد دائم باشد ، در حالى كه مىدانيم عقد باطل است .\r\n\r\n\r\n","description":"","footnote":"\r\n( 1 ) - مكاسبى داشتم كه شخصى آن را وقف كرده بود . وى كه شديدا ضد مشروطه بوده براى وقف كتاب نزد مرحوم والد آمده درخواست مىكند : در وقف شرط كنيد كسانى كه موافق مشروطه يا مقلد موافق مشروطه‌اند نبايد از اين كتاب استفاده كنند ! مرحوم والد با وى مخالفت مىكنند ولى چون اصرار او را مىبينند ، براى آنكه هم نظر او معلوم باشد و هم از نظر شرعى براى ديگران مشكلى به وجود نياورد ، مىگويند : من بدون قيد وقف مىكنم اما ميل شما را در كنار آن يادآور مىشوم . آنگاه نوشته بودند : آقاى شالچى وقف كرد اين كتاب را و خواهان وقف با قيودى بود ليكن ما با اجازه او بدون قيد صيغه را خواندم .\r\n","page_name":" 6164 ","page_number":176},
  {"content":"\r\n\r\nگويا ايشان نادرست بودن انقلاب به عقد دائم را در صورت ترك ذكر مهر و اجل به شكل ارسال مسلم تلقى كرده و حكم به بطلان عقد نموده‌اند . ولى با مراجعه براى ما معلوم شد كه بطلان عقد از قبيل مسلمات نبوده و اين نقض وارد نيست . زيرا ظاهر كلام ابن ادريس در سرائر اين است كه وى تبديل عقد منقطع به عقد دائم را در صورتى كه عقد به لفظ تمتع باشد و مهر و اجل را ذكر نكرده باشد مسلم مىدانسته است . « 1 »\r\n\r\nب ) تحقيق درباره تقدير الاجل\r\nهمچنان كه مقدار مهر از نظر قلت و كثرت به عهده زوجين است ، تعيين كم يا زياد بودن اجل نيز در اختيار آنان مىباشد . در اين مورد روايات متعددى وارد شده و صرف نظر از كلام ابن حمزه در وسيله - كه حد اقل اجل را از طلوع شمس تا زوال آن دانسته و اين قول از متفردات وى مىباشد - اختلافى در مسأله وجود ندارد .\r\n\r\n1 - احتمال مرحوم علامه در مورد كلام ابن حمزه\r\nكلام ابن حمزه به جهت آنكه دليلى براى آن در دست نيست ، مورد بحث قرار گرفته است . مرحوم علامه احتمال داده است كه طلوع شمس تا زوال به عنوان مثال ذكر شده باشد . صاحب جامع المقاصد نيز به شكل استظهار آن را مطرح كرده ، و برخى ديگر به آن متمايل شده‌اند .\r\n\r\n2 - رد احتمال علامه و بيان توجيهاتى براى كلام ابن حمزه توسط استاد مد ظله\r\nعبارت ابن حمزه به صورت زير مىباشد : قدر المهر موكول الى رأيهما فى القلة و الكثرة و قدر المدة من طلوع الشمس الى نصف النهار الى سنين متطاولة\r\nبه نظر مىرسد اين تعبير صلاحيت مثال بودن را نداشته باشد . زيرا ظاهرا بعد از آنكه براى مهر مقدار تعيين نكرده و بر خلاف اجل آن را بر عهده زوجين قرار داده ،\r\n\r\n\r\n","description":"","footnote":"\r\n( 1 ) - سلسله ينابيع الفقهيه ، ج 19 ، ص 380 ، لا خلاف بيننا فى انه اذا لم يذكر المهر و الاجل فى لفظ عقد المتعه كان العقد باطلًا و لم يبطل الا من حيث التلفظ بالتمتع فى الايجاب فلو ذكر التزويج و النكاح\r\n","page_name":" 6165 ","page_number":177},
  {"content":"\r\n\r\nعبارت قدر المدة . . . ظهور در تعيين حد اقل مدت داشته و نمىتواند مثالى براى اجل باشد . خصوصا اگر قائل باشيم مدت كوتاهى مانند يك لحظه نيز كفايت مىكند ، به هيچ وجه نمىتوان « من طلوع الشمس الى نصف النهار » را براى معنايى كه يك لحظه نيز از مصاديق آن است ، مثال قرار داد .\r\nبلى ممكن است اين تعبير را مثالى براى مقدار اجل بدانيم ، به اين معنا كه مقدار آن - مثلا شش ساعت - را از ساير اوقات مثل ظهر تا غروب يا اول شب تا نيمه شب و . . . در نظر گرفته و به عنوان حد اقل اجل در عقد قرار دهيم . در عين حال ، چندان روشن نيست كه ابن حمزه اين مطلب را از كجا اخذ كرده است ، گرچه توجيهاتى و لو ضعيف براى كلام ايشان به نظر مىرسد :\r\nيكى از اين توجيهات اين است كه با توجه به ذكر يوم ، ايام ، شهور ، سنوات و غيره در روايات ، و با عنايت به واگذارى مقدار اجل به عهده زوجين در ساير روايات ، ممكن است ايشان براى معناى يوم توسعه‌اى قائل شده و به نحو عموم مجاز يا مثال ، مقدارى از يوم را نيز يوم به حساب آورده باشد . روشن است كه اين توسعه در حدى نيست كه اكثر يوم را خارج كرده و كلمه يوم از آن ابا داشته باشد .\r\nزيرا توسعه در اين حد مانند تخصيص اكثر غير عرفى است .\r\nتوجيه ديگر : در روايت مفضل بن عمر در مقام تعيين شرايط متعه مىفرمايد :\r\nاجلا معلوما باجرة معلومة و هى ساعة او يوم او يومان او شهر او شهران او سنة او مادون ذلك او اكثر . . . « 1 »\r\nكلمه ساعة در آن ايام به قطعة من الزمان اطلاق مىشده ، ليكن اين معنا در روايت مفضل نمىتواند به نحو مجمل مراد باشد . از اين رو با توجه به سياق عبارت كه مثال‌ها از يوم به يومان و از شهر به شهران افزايش پيدا كرده و هر مثالى نسبت به مثال بعدى نصف آن است ، ممكن است ايشان با استفاده از اين معنا ، مراد از ساعة\r\n\r\n\r\n","description":"","footnote":"\r\n( 1 ) - مستدرك الوسائل ، ج 14 ، ص 474 ، باب نوادر ما يتعلق بابواب المتعه ، ح 1 .\r\n","page_name":" 6166 ","page_number":178},
  {"content":"\r\n\r\nرا نصف اليوم دانسته باشد .\r\nالبته اين توجيهات ضعيف است و نمىتوان آنها را به عنوان استدلال مد نظر قرار داد ، در عين حال اهون از آن است كه قائل شويم ابن حمزه در مقام بيان هيچ حدى براى اجل نبوده و صرفا مثالى را مطرح ساخته است .\r\n\r\n3 - توضيحى درباره حد اكثر و حد اقل اجل\r\nدر مورد حد اكثر مقدار اجل ، عده كثيرى قائل شده‌اند كه براى آن هيچ محدوديتى وجود ندارد به طورى كه مىتوان مدت زمانى را به عنوان اجل قرار داد كه عادتا زوجين تا پايان آن زمان باقى نمىمانند .\r\nجواهر از مسالك و كشف اللثام نقل كرده است . پيش از آن دو نيز برخى به اين معنا قائل بوده‌اند . بعضى از اطلاق كلامشان توهم مىشود و برخى به آن تصريح كرده‌اند . كشف اللثام تعبير عادتا را نياورده و اين بدان معناست كه اگر مدتى قرار دهند كه از طريقى - مثل آنكه بر خلاف عادت است ، يا در اثر بعضى از رياضت‌ها و يا به واسطه برخى ارتباطات - يقين دارند تا پايان آن زنده نمىمانند ، بازهم بىاشكال است .\r\nدرباره حد اقل نيز بسيارى گفته‌اند : محدوديتى براى آن نيست . بعضى تعبير كرده‌اند : و لو لحظةً ، برخى نيز گفته‌اند : گرچه مدتى باشد كه امكان مباشرت در آن زمان وجود نداشته باشد .\r\nتنها سه نفر در اين مورد مخالفت كرده‌اند : صاحب رياض گويا احتمال داده كه اجماعى در مسأله باشد لذا فرموده : چنانچه اجماعى در مسأله نباشد مىتوان قائل شد كه يك لحظه نيز براى تعيين اجل كافى است .\r\nصاحب جواهر مىفرمايد : حد اقل اجل بايد مقدارى از زمان باشد كه در آن امكان استمتاع و التذاذ جنسى وجود داشته باشد ، گرچه ايشان نيز زمان لازم براى امكان مباشرت را بر خلاف بسيارى از متأخرين لازم ندانسته‌اند .\r\n\r\n","description":"","footnote":"","page_name":" 6167 ","page_number":179},
  {"content":"\r\n\r\nصاحب انوار الفقاهه نيز تعبير مىكند كه بايد مدت را مقدارى قرار دهند كه ماليت داشته باشد . البته ظاهر كلام ايشان اين است كه گويا همه موارد ماليت دارد ، زيرا در هيچ صورت لغو نيست و كمترين زمان نيز موجب محرميت و امثال اين امور خواهد شد .\r\nالبته ممكن است ابتداءً همين طور به نظر آيد كه ايشان فرموده ، ليكن مىتوان مثال‌هايى را در نظر گرفت كه هيچ گونه ماليتى براى آن وجود نداشته باشد . مثلا كودكى كه قابل تمتع نيست و فرزند عمه يا خاله انسان است كه در اثر عقد ، محرميت جديدى حاصل نمىگردد . بنابراين در چنين مواردى چنانچه زمان بسيار كم باشد ، عقد از نظر ايشان صحيح نخواهد بود زيرا ماليتى نداشته و گويا عقد عقلايى نمىباشد .\r\n« * و السلام * »\r\n\r\n","description":"","footnote":"","page_name":" 6168 ","page_number":180},
  {"content":"\r\n\r\n\r\n9 / 9 / 1383 دوشنبه درس شمارهء ( 694 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، در ادامه بحث از عدم محدوديت اجل در متعه ، وجوهى را براى مخالفت ابن حمزه از جهت قلت ذكر كرده و آنها را تضعيف مىنماييم .\r\nسپس فتواى بعضى اعلام - در جواز طولانى بودن زمان متعه حتى به حدى كه انسان بداند تا آن وقت زنده نمىماند - را نقل نموده و مناقشه صاحب جواهر را تأييد مىكنيم كه چنين عقدهايى سفهى ، و متبادر از ادله غير آن است .\r\nو در ادامه ، در مسأله مقدار زمان عقد ، احتياط مرحوم اصفهانى در عقد صغيره - مبنى بر اينكه بايد اجل به مقدارى باشد كه به حسب نوع صلاحيت تمتع در آن وجود داشته باشد - را پذيرفته ، و در پايان مسأله لزوم معين بودن اجل در مبدأ و منتهى را بررسى مىكنيم .\r\n* * * \r\nالف ) مختار ابن حمزه در اجل متعه\r\nدر عقد انقطاعى ، مدت - از جهت قلت و كثرت - محدوديتى ندارد و در اين مسأله روايات متعددى وارد شده و مخالفى ديده نمىشود مگر ابن حمزه در وسيله كه اقل آن را از طلوع شمس تا زوال محدود كرده است .\r\nبعضى ( علامه ) در توجيه نظر ايشان آن را حمل بر مثال نموده‌اند و لكن اين\r\n\r\n","description":"","footnote":"","page_name":" 6169 ","page_number":181},
  {"content":"\r\n\r\nتوجيه با عبارت وسيله « 1 » تناسبى ندارد . چون ايشان ابتدا مىفرمايند : مهر حدى ندارد و بلافاصله درباره مقدار اجل مىنويسند : از طلوع شمس تا زوال يا بيشتر ، و حمل بر مثال نمودن اين عبارت كه بگوييم حتى يك لحظه هم كفايت مىكند با چنين تعبيرى نمىسازد .\r\nبلى ، از اين جهت كه صبح تا ظهر خصوصيتى ندارد و مقصود نصف روز است مىتوان گفت مثال است ، به اين معنا كه اين مقدار از زمان در ساير اوقات مثل ظهر تا غروب يا اول شب تا نيمه شب و . . . را مىتوانيم به عنوان حد اقل اجل در عقد قرار دهيم .\r\n\r\nب ) وجوهى كه ممكن است براى فتواى ابن حمزه ذكر شود\r\n1 - در روايات و كلمات فقهاء اين تعبير آمده است كه : عقد انقطاع با اين محقق مىشود كه شخص يوم ، ايام ، شهر يا سنه را اجل قرار دهد كه از اين گونه روايات فهميده مىشود كه حد اقل مدت بايد يك روز باشد ، ولى در مقابل روايات ديگرى است كه مىگويد : هر مقدار زوجين توافق كنند كه طبيعتاً شامل كمتر از يك روز نيز مىشود كافى است . در مقام جمع ممكن است گفته شود :\r\nدر روايات از « يوم » به نحو عموم مجاز استفاده شده و شامل كمتر از يك روز هم مىشود ، البته اگر قسمت اكثر روز را خارج كنيم و بگوييم كمتر از نصف روز اراده شده ، تخصيص اكثر غير عرفى لازم مىآيد اما عموم مجاز بلااشكال شامل نصف روز يا قسمت اكثر روز مىگردد لذا مىگوييم : با نصف روز هم عقد انقطاع محقق مىشود .\r\n\r\n\r\n","description":"","footnote":"\r\n( 1 ) - عبارت ابن حمزه در وسيله : قدر المهر موكول الى رأيهما فى القلة و الكثرة و قدر المدة من طلوع الشمس الى نصف النهار الى سنين متطاولة\r\n","page_name":" 6170 ","page_number":182},
  {"content":"\r\n\r\nالبته اين وجه از باب ناچارى و جمعا بين الادله مطلب دورى نيست ، لكن جمع بهتر ، اين است كه بگوييم : در مثال زدن هميشه زمان متعارف و اعداد صحيح را مىآورند مثل روز ، ماه و . . . لذا زمان غير متعارف مثل متعه پنج دقيقه و نيم ساعت كه احياناً براى تحصيل محرميت صورت مىگيرد اصلا مورد لحاظ روايات قرار نگرفته است . كما اينكه معمولا به صورت كسر مثل نصف يوم و ربع يوم نيز تعبير نمىكنند ، بنابراين ذكر « يوم » منافات با صحت متعه در كمتر از يوم ندارد و لذا مىبينيم در شرايع و كتب ديگر هم با اينكه در ابتدا « يوم و ايام و شهر » را گفته‌اند ولى بعدا بعض اليوم را هم كافى دانسته‌اند .\r\n2 - در حديث مفضل بن عمر آمده است كه « و هى ( متعة ) ساعة او يوم او يومان او شهر او شهران او سنة او مادون ذلك او اكثر »\r\nمعناى ساعة ، قطعة من الزمان است . در اينجا قطعه‌اى از زمان غير محدود و مجمل كه نمىتواند مراد باشد لذا اگر بخواهد محدود باشد سياق اقتضاء مىكند كه نصف روز باشد چون در اين حديث زمان‌ها به نحو مضاعف بالا رفته است ؛ يك روز ، دو روز ، يك ماه ، دو ماه . . . پس بايد مراد از ساعة نصف يوم باشد .\r\nو لكن : اولًا : سند روايت اشكال دارد و ثانياً : هر چند معناى رايج ساعت ، قطعة من الزمان است ولى معناى ديگرى نيز دارد كه يك دوازدهم روز يا شب است و به اين معنا نيز در روايات اطلاق شده است و اينكه در تعبيرات ، بعد از يك ساعت يك روز و دو روز آمده ، تعبيرات طبيعى قضيه است . بنابراين نمىتوان گفت : لزوما ذكر يوم بعد از ساعة به صورت ترقى به شكل مضاعف مىباشد .\r\nبه علاوه ، اگر ساعت را به معناى رايج آن هم بگيريم و بگوييم مقصود نصف روز است سياق محكمى ندارد ، زيرا در ادامه حديث آمده است « او مادون ذلك او اكثر » و در اين تعبير مسأله مضاعف شدن مطرح نيست ، لذا ممكن است مراد مختصرى از زمان باشد كه امكان تحقق تمتع و التذاذ در آن وجود داشته باشد .\r\nخلاصه : مختار ابن حمزه و وجوهى كه براى توجيه فتواى وى ذكر شده همه ضعيف است و عدم محدوديت زمان از نظر فتاوى ، اجماعى مىباشد .\r\n\r\n","description":"","footnote":"","page_name":" 6171 ","page_number":183},
  {"content":"\r\n\r\n\r\nج ) حد اكثر زمان در متعه\r\nدر مسالك و كشف اللثام و نهاية المرام و مدارك و حدائق و انوار الفقاهه آمده است : منتهاى اجل متعه هيچ محدوديتى ندارد ، هر چند زمان را آن قدر طولانى قرار دهد كه عادتا كسى به آن مقدار عمر نمىكند . حتى اگر قطع هم داشته باشد كه تا آن وقت زنده نمىماند اشكالى ندارد و عقد صحيح است . « 1 »\r\nصاحب جواهر مىفرمايد : اگر مسأله اجماعى نباشد اين كلام قابل مناقشه است ، چون منساق و متبادر از ادله كه مىفرمايند : در عقد متعه بايد اجل تعيين كرد ، آن مدتى است كه اين عقد تا آن تاريخ باقى بوده ، و عادتا زوجين زنده باشند و بيش از آن مقدار خلاف تبادر است . به خصوص اينكه در روايات ، متعه به اجاره تشبيه شده است . در اجاره انسان نمىتواند براى مدتى اجير شود كه مىداند تا آن هنگام زنده نمىماند و اينها معاملات سفهى است .\r\nايشان در ادامه مىنويسد : اگر فرضاً هم بپذيريم كه مدت بسيار طولانى مثل هزار سال هم مىتواند اجل قرار گيرد ولى مسأله تقسيط همچنان كه در روايات آمده كه اگر مقدارى از مدت كسر شد مهر هم تقسيط مىشود بلااشكال در اينجا نمىآيد چون حبس منفعت كه لازمه آن تقسيط مهر است در جايى است كه تمكن از تمكين بوده باشد و او اختيارا تمكين نكند و چنين تمكنى در اينجا محقق نيست .\r\n\r\n\r\n","description":"","footnote":"\r\n( 1 ) - كسى از پايان عمر خود اطلاع ندارد ولى ممكن است براى برخى اين امر منكشف گردد . مرحوم شيخ حر عاملى در كتاب اثبات الهداة مىنويسد : در سال 1049 ق يك روز عيد در روستاى ما به نام « مشغرى » در جبل عامل ، با جمعى از دوستان در باغى بوديم . اين مطلب مطرح بود كه اكنون ما در اينجا با هم مأنوسيم و معلوم نيست سال آينده كدام يك از ما زنده باشد . شخصى به نام شيخ محمد حضور داشت ، او گفت : اما من ، سال ديگر و سال بعد از آن و . . . زنده هستم . به او گفتند : مگر تو علم غيب دارى ؟ پاسخ داد : خير و لكن كسالتى داشتم به حضرت حجت عليه السلام متوسل شدم . آن حضرت را در خواب ديدم به من آبى دادند آن را نوشيدم . سپس فرمودند : تو تا 25 سال ديگر زنده خواهى بود و من قطع دارم كه اين رؤيا صادقه بوده است .\r\nمرحوم شيخ حر مىفرمايد : در سال 1072 يعنى 23 سال بعد از آن به مشهد منتقل شديم و در آنجا مانديم . دو سال بعد برادرم نامه نوشت كه شيخ محمد فوت كرد .\r\n","page_name":" 6172 ","page_number":184},
  {"content":"\r\n\r\n\r\nنظر استاد مد ظله\r\nاينكه صاحب جواهر عقدهاى طويل المدة را غير صحيح و سفهى مىدانند كلام درستى است اما ترديد ايشان درباره وجود اجماع صحيح نمىباشد ، زيرا اولًا :\r\nاجماعى در مسأله نيست ، چون قبل از شهيد ثانى كلمات سابقين به همان تعبيرى است كه در روايات آمده كه اجل به كم و زياد محدود نمىباشد و نمىتوان ادعا نمود كه فروض غير عرفى هم مورد نظرشان بوده تا بر آنها ادعاى اجماع شود و بر اين اساس اولين بار صاحب مسالك ، شمول اين موارد را ادعا نموده ، و ديگران نيز از او نقل كرده‌اند .\r\nبه علاوه : اگر صغرويا هم اصل اجماع را بپذيريم كبرويا درست نمىباشد . چون اجماعى مورد قبول است كه به امام معصوم متصل باشد و در امورى كه مورد ابتلاء نيست نمىتوان ادعا كرد كه هيچ مخالفى وجود ندارد و اينكه « لو كان لبان » . امام نيز با علم عادى به امور نادره و غير محل ابتلاء توجه نمىكنند و موظف هم نمىباشند كه از اين گونه امور ردع كنند و اگر نهى هم كرده باشند ملازم با اين نيست كه اين نهى به ما هم رسيده باشد تا از نيافتن نهى ، استنتاج عدم ردع گردد .\r\n\r\nد ) حد اقل زمان در متعه\r\nصاحب انوار الفقاهه در اين زمينه مىنويسد : اجل در متعه بايد به اندازه‌اى باشد كه ماليت داشته باشد و ماليت در صورتى تصور مىشود كه يا داراى ثمره‌اى همچون حصول محرميت بوده و يا مدتش را به قدرى قرار دهند كه بتواند زوج از او انتفاع ببرد .\r\nاين كلام صحيحى است چون اگر مدت را مثلا لحظه‌اى قرار دهد كه نه انتفاعى از زوجه برده شود و نه در مثل عقد دخترخاله و دختر عمه كه پيش از عقد آنان هم ، خاله و عمه با او محرم هستند ، ثمره‌اى داشته باشد ، چنين عقدى سفهى است و عقلايى نمىباشد . اما اگر ثمره‌اى بر آن متصور بود مانند محرميت ام الزوجه آيا\r\n\r\n","description":"","footnote":"","page_name":" 6173 ","page_number":185},
  {"content":"\r\n\r\nمدت چند دقيقه كفايت مىكند ؟ صاحب جواهر مىفرمايد : منساق از ادله آن است كه حد اقل زمان در متعه بايد مقدارى باشد كه هر چند داراى ثمره بود ولى در آن شأنيت تمتع نيز وجود داشته باشد . البته فعليت آن بلااشكال معتبر نيست ، پس اگر عقد زوجه صغيره را مدت چند سال قرار دهند كه تا آن زمان - هر چند در التذاذات غير مباشرتى - قابل تمتع گردد بلااشكال كافى خواهد بود .\r\nمرحوم سيد أبو الحسن اصفهانى نيز در وسيله احتياط كرده مىفرمايند : در عقد صغيره بايد اجل به مقدارى باشد كه به حسب نوع ، صلاحيت تمتع وجود داشته باشد .\r\nبه نظر ما كلام جواهر و اشكال مرحوم اصفهانى صحيح است و احتياط در همين است چون : در روايات احكام زوجيت بر لفظ « انكحت و زوجت » مترتب نشده است تا اگر اجل يك دقيقه هم باشد كفايت كند و آن احكام مترتب گردد بلكه احكام مذكور بر نفس زوجيت مترتب مىشود ، لذا براى ترتيب اين آثار بايد ازدواجى هر چند انقطاعى كه آن نيز از مصاديق زوجيت است صورت گيرد و چون در عقد بر صغيره به مدت يك لحظه عرفاً « زوجيت » صدق نمىكند لذا احكام آن مثل محرميت ام الزوجه نيز مترتب نمىگردد .\r\n\r\nه - معين بودن اجل\r\nمرحوم محقق در تقدير اجل مىنويسد : « و لا بد ان يكون معينا محروساً من الزيادة و النقصان » بايد اجل به گونه‌اى باشد كه احتمال كم و زياد در آن نرود . بنابراين نمىتوان اجل را مثل وقت آمدن باران يا رسيدن حجاج قرار داد ، و اين معنا به حسب روايات و فتاوى مسلم است .\r\nدر مضمره زراره كه عرض مىكند : هل يجوز ان يتمتع الرجل من المرأة ساعة او ساعتين ؟ امام عليه السلام مىفرمايند : الساعة و الساعتان لا يوقف على حدهما .\r\nصاحب جواهر در بيان حديث مىنويسد : مراد ساعت نجومى و 60 دقيقه\r\n\r\n","description":"","footnote":"","page_name":" 6174 ","page_number":186},
  {"content":"\r\n\r\nنيست بلكه مقصود قطعة من الزمان و ساعت عرفى است و چون ساعت عرفى حد و مرزى ندارد ، نمىتواند اجل متعه قرار گيرد .\r\nصاحب شرايع در ادامه مىنويسد : « و لو اقتصر على بعض يوم جاز به شرط أن يقرنه بغاية معلومة كالزوال و الغروب »\r\nاين مسأله را قليلى از فقها عنوان كرده‌اند و شايد قبل از محقق كسى عنوان نكرده باشد . ظاهر عبارت ايشان اين است كه در اجل متعه حتى اگر مبدأ معلوم نبوده ولى انتهاى آن معلوم باشد - مثل اينكه ندانند در چه وقتى قرار دارند و او را از زمان عقد تا غروب عقد كند - اشكالى ندارد .\r\nولى اين قابل خدشه مىباشد زيرا مبدأ و منتهى فرقى ندارد كه اگر در اجل متعه منتهاى عقد تعيين نشد غرر و عقد باطل ، ولى اگر مبدأ معلوم نبود اشكالى نداشته باشد . با توجه به اينكه متعه به اجاره تشبيه شده و در اجاره اگر بگويند از اكنون تا غروب من اجير تو باشم ولى ندانند آيا از آن وقت يك ساعت به غروب مانده يا ده ساعت ، اين اجاره باطل است .\r\nپس براى رفع غرر و صدق معلوم بودن ، همانطور كه بايد منتهى معلوم باشد مبدأ نيز لازم است معين باشد .\r\nبه نظر مىرسد كسانى كه اين مسأله را مطرح كرده‌اند كه ترديد در مبدأ مضر نيست مقصودشان وقت اندك و چند دقيقه است و گرنه از تعبيرى كه در اين زمينه در بعضى روايات آمده « ايام معلومة » استفاده مىشود كه مبدأ هم بايد معلوم باشد .\r\nمخفى نماند كه استناد ما در اين حكم به مثل همين تعابير در روايات مىباشد و گرنه ، جريان قاعده غرر در غير بيع و اجاره محل تأمل است .\r\n« * و السلام * »\r\n\r\n","description":"","footnote":"","page_name":" 6175 ","page_number":187},
  {"content":"\r\n\r\n\r\n10 / 9 / 1383 سه‌شنبه درس شمارهء ( 695 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد مد ظله در اين جلسه به طرح مسأله جواز تأخر و انفصال مدت از زمان عقد پرداخته با نقل اقوال فقهاء نتيجه مىگيرند كه جواز چنين تأخرى مشهور بين اماميه مىباشد ، سپس به كلام صاحب جواهر رحمه الله پرداخته و آنچه در جواهر به عنوان ادله جواز تأخر مدت از عقد ( سه دليل ) و ادله عدم جواز ( چهار دليل ) و رد ادله عدم جواز آمده است را بيان مىفرمايند .\r\n* * * \r\nالف ) طرح مسأله جواز انفصال مدت ( اجل ) از زمان عقد متعه\r\nصاحب شرايع فرمود : « و يجوز ان يعين شهراً متصلا بالعقد او متأخراً عنه »\r\nتأخّر و انفصال اجل از زمان عقد در نكاح موقت به دو گونه تصور دارد :\r\n1 - زمان و ظرف انشاء ( صيغه عقد ) فعلى باشد ولى ظرف منشأ ( زوجيت ) متأخر . ( در اين تصور ، منشأ به حسب فعليت متأخر از انشاء است ) نظير باب وصيت كه ظرف انشاء آن فعلى است ، ولى منشأ بعد از فوت موصى و با تأخر از انشاء ، فعلى مىگردد .\r\n2 - انشاء و منشأ هر دو فعلى شوند . يعنى به وسيله صيغه ، انشاء فعلى گردد و منشأ ( زوجيت ) نيز فعلى شود ولى جواز استمتاعات كه از احكام و لوازم فعليت است متأخر و به صورت منفصل از زمان عقد باشد .\r\n\r\n","description":"","footnote":"","page_name":" 6176 ","page_number":188},
  {"content":"\r\n\r\nدر اين بحث مناسب است كه فرمايشات فقهاء سابق را مرور كرده و در كلمات مجوزين انفصال مدت دقت نماييم كه منظور آنها كدام يك از دو تصور فوق مىباشد ، سپس ادله مسأله را مطرح و بررسى نماييم .\r\n\r\nب ) نقل اقوال فقهاء در مسأله جواز انفصال مدت از عقد\r\nدر ملاحظه اقوال فقهاء تا زمان صاحب مدارك رحمه الله ، فقط به قول دو نفر كه مخالف جواز انفصال باشند برخورد كرديم ( مرحوم فخر المحققين در ايضاح الفوائد « 1 » و صاحب مدارك رحمه الله در نهاية المرام « 2 » ) و بقيه فقهاء فرقى در جواز ، بين اتصال و انفصال مدت از عقد نگذاشته‌اند . اكنون تعدادى از اين نظرات را مرور مىكنيم :\r\n\r\n1 - شيخ طوسى رحمه الله در نهاية :\r\nمتى عقد عليها شهرا و لم يذكر الشهر بعينه و مضى عليها شهر ثم طالبها بعد ذلك بما عقد عليها لم يكن له عليها سبيل . ( اين قسمت مربوط به يكى از بحث‌هاى آتى است كه البته در آن دو احتمال وجود دارد . اول : از ابتدا چنين عقدى باطل باشد . دوم : اين عقد صحيح باشد ولى زمان آن ، همان ماه اول است كه بعد از مضى شهر ، الان پايان يافته است ) و ان كان قد سمى الشهر بعينه كان له شهره الذي عيّنه . « 3 »\r\nاز اين عبارت استفاده مىشود كه زوج مىتواند شهر معين را البته با اتصال يا بدون اتصال تعيين نمايد . پس انفصال مدت از عقد را ظهور كالصريح اين عبارت صحيح مىداند .\r\n\r\n2 - ابن براج رحمه الله در مهذب البارع :\r\nاذا عقد عليها شهراً و مضى عليها شهر فان كان عينه كان له الشهر الذي عينه و ان لم يكن عينه لم يكن له عليها سبيل . « 4 »\r\nمرحوم ابن براج نوعا تابع شيخ رحمه الله است ولى اين عبارت صريح‌تر از كلام شيخ رحمه الله است و از آن استفاده مىشود كه اگر تعيين شد عقد صحيح مىباشد و لو اينكه ظرف و زمان مدت ، منفصل از عقد و انشاء باشد .\r\n\r\n\r\n","description":"","footnote":"\r\n( 1 ) - ايضاح الفوائد ، ج 3 ، ص 135 .\r\n( 2 ) - نهاية المرام ، ج 1 ، ص 240 .\r\n( 3 ) - سلسله ينابيع الفقهيه ، ج 11 ، ص 120 .\r\n( 4 ) - همان ، ص 191 .\r\n","page_name":" 6177 ","page_number":189},
  {"content":"\r\n\r\n\r\n3 - مرحوم كيدرى در اصباح الشيعة :\r\nو متى عقد عليها شهراً على الاطلاق و لم يعين و مضى عليها شهره فلا سبيل له عليها « 1 »\r\nاز مفهوم اين عبارت استفاده مىشود كه اگر على سبيل الاطلاق نبود و به نحو تعيين بود عقد باطل نباشد و همان مدتى كه معين شده ، هر چند منفصل ، براى مرد باشد .\r\n\r\n4 - مرحوم ابن ادريس در سرائر :\r\nفان كان قد سمى الشهر بعينه كان له شهره الذي عينه فاذا ثبت ذلك فلا يجوز لهذه المرأه ان تعقد على نفسها لاحد من عالم الله و ان لم يحضر ذلك الشهر المعين لان عليها عقدا او لها زوج و لا يجوز ان يكون للمرأة زوجان و لا يكون عليها عقدان باجماع المسلمين و لا يجوز ايضا لمن عقد عليها العقد الاول ان يعقد على اختها قبل حلول شهره المعين لانه يكون جامعا بين الاختين « 2 »\r\n\r\n5 - شرايع :\r\nو يجوز ان يعين شهرا متصلا بالعقد و متأخرا عنه « 3 »\r\n\r\n6 - قواعد :\r\nو ان عين المبدأ تعين و ان تأخر عن العقد . « 4 »\r\n\r\n7 - ارشاد الاذهان :\r\nو يجوز اتصاله و تأخره « 5 »\r\n\r\n8 - تلخيص المرام :\r\nو لو عين مده متصله او متأخره صح . « 6 »\r\nهمچنين در تحرير ، مختلف « 7 » و كتاب‌هاى متأخرين « 8 » همين حكم آمده است .\r\nالبته در نكت النهايه « 9 » همين نظريه را با تفصيل و اشكال و جواب مطرح كرده است .\r\nظاهر ابتدايى اين كلمات و تعابير تعيين مبدأ اجل عقد است نه تعيين مبدأ اجل\r\n\r\n\r\n","description":"","footnote":"\r\n( 1 ) - همان ، ص 336 .\r\n( 2 ) - سلسله ينابيع الفقهيه ، ج 19 ، ص 436 .\r\n( 3 ) - همان ، ص 491 .\r\n( 4 ) - همان ، ص 621 .\r\n( 5 ) - ارشاد الاذهان ، ج 2 ، ص 11 .\r\n( 6 ) - تلخيص المرام فى معرفة الاحكام ، چاپ دفتر تبليغات ، ص 209 .\r\n( 7 ) - مختلف ، چاپ جامعه مدرسين ، ج 7 ، ص 225 .\r\n( 8 ) - مثل مسالك ( ج 7 ، ص 451 ) ، رياض المسائل ، چاپ جامعه مدرسين ( ج 10 ، ص 286 ) .\r\n( 9 ) - نكت النهايه ، ج 2 ، ص 380 - 379 .\r\n","page_name":" 6178 ","page_number":190},
  {"content":"\r\n\r\nتمتع و استفاده ، زيرا مسلم است كه عقد بر حايض و صغيره به عقد انقطاعى صحيح است ، ولى تمتع از آنها جايز نيست ، پس مراد از تعابير اصحاب كه در صدد تعيين اجل و احكام بوده‌اند تعيين براى ايجاد زوجيت ( منشأ ) و آثار مترتب بر آن بوده است نه آنكه در صدد بيان مبدأ اجل تمتع باشند ( پس منظور آنها تصور اول است نه تصور دوم ) و الا بايد در عبائر اصحاب تصريح مىشد كه اين حكم براى غير امثال صغيره و حايض مىباشد . البته در بعضى از كلمات ، تفريعات و تعليلاتى ذكر شده كه مقصود را مبهم مىكند .\r\nنتيجه‌گيرى مىكنيم كه مشهور بين اماميه اين است كه اتصال زمانى زوجيت نسبت به عقد متعه شرط نمىباشد و مىتواند به صورت منفصل و متأخر از عقد نيز واقع گردد .\r\n\r\nج ) ادله عدم شرطيت اتصال ( در جواهر )\r\nدر جواهر « 1 » براى عدم شرطيت اتصال سه وجه ذكر شده است :\r\n1 - اطلاقات و عمومات ادله اوليه نكاح مثل  « فَانْكِحُوا ما طابَ لَكُمْ مِنَ النِّساءِ »  و ادله نكاح انقطاعى ( شمول اين ادله ، صورت مورد بحث را نيز فرا مىگيرد )\r\n2 - تشبيه متعه در روايات به اجاره ؛ پس چنانچه در مشبه به ( اجاره ) ظرف متعلق اجاره مىتواند متأخر از زمان عقد باشد در مشبه ( متعه ) نيز اين انفصال جايز است .\r\n3 - خبر به كار بن كردم\r\nمحمد بن يعقوب عن عدة من اصحابنا عن احمد بن محمد عن بعض اصحابنا عن عمر بن عبد العزيز عن عيسى بن سليمان عن به كار بن كردم قال : قلت لأبي عبد الله عليه السلام : الرجل يلقى المرأه فيقول لها : زوجينى نفسك شهراً و لا يسمى الشهر بعينه ثم يمضى فيلقاها بعد سنين ؟ فقال :\r\nله شهره ان كان سماه فان لم يكن سماه فلا سبيل له عليها « 2 » ( در نقل عبارت‌هاى فقهاء قبلا\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 177 به بعد .\r\n( 2 ) - وسائل الشيعة ، كتاب النكاح ، ابواب المتعه ، باب 35 ، ح 1 ، وسائل چاپ آل البيت ، ج 21 ، ص 72 . قال صاحب الوسائل رحمه الله اقول : الظاهر ان مراده عليه السلام ان كان سمى الشهر و عينه لزم و الا كان متصلا بالعقد . و قال صاحب الرياض فى وجه الاستدلال بالخير : فان الظاهر كون الشهر المسمى بعد سنين . ( ج 10 ، ص 286 )\r\n","page_name":" 6179 ","page_number":191},
  {"content":"\r\n\r\nملاحظه شد كه بسيارى از كلمات آنها مثل شيخ رحمه الله ابن براج رحمه الله و كيدرى رحمه الله بر طبق مضمون روايت بود )\r\n\r\nد ) ادله شرطيت اتصال و بررسى و نقد آنها ( در جواهر )\r\nسپس مرحوم صاحب جواهر ادله شرطيت اتصال را بيان كرده و آنها را جواب مىدهد و مىگويد با توجه به سه دليل عدم شرطيت اتصال ، اين دليل‌هايى كه براى شرطيت اتصال آورده شده قابل جواب مىباشد .\r\n\r\n1 - تمسك به استصحاب :\r\nبه اين بيان كه با اجراى صيغه براى زمان منفصل از عقد شك مىشود كه آيا علقه زوجيت حاصل شده است يا نه ؟ پس با استصحاب ( اصالة بقاء البضع على الحرمة ) مىگوييم علقه زوجيت حاصل نشده و تمتع از اين زن بر حرمت خود باقى است .\r\nالبته كسانى كه مثل ما و مرحوم خويى استصحاب را در شبهات حكميه جارى نمىدانند اين دليل بر مبنايشان جارى نمىباشد ، ولى اگر قائل به جريان استصحاب در شبهات حكميه نيز شديم واضح است كه به خاطر وجود ادله اجتهادى ( ادله عدم شرطيت اتصال ) ديگر اصل عملى ( استصحاب ) جارى نمىباشد .\r\n\r\n2 - تمسك به احتياط لازم المراعاة در باب فروج :\r\nبه اين بيان كه احتياط در فروج اقتضا مىكند كه عقدى كه به صورت منفصل ايجاد شده سبب حليت تمتع نشود .\r\nدر جواب از اين دليل ، مرحوم صاحب جواهر ، هم اشكال صغروى و هم اشكال كبروى دارد ( لا يجب مراعاتها اولًا و عدم تماميتها فى القول بالبطلان ثانياً ) ايشان مىگويد كبرى را قبول نداريم ، زيرا دليل بر مراعات آن نداريم و صغرى را نيز بر فرض تسلم كبرى ، قبول نداريم ، زيرا اقتضاى احتياط ( به صورت مطلق ) باطل فرض كردن اين عقدى كه به صورت منفصل ايجاد شده نمىباشد بلكه رعايت احتياط در چنين مواردى به اين است كه بعضى از احكام صحت و بعضى از احكام بطلان بر اين عقد\r\n\r\n","description":"","footnote":"","page_name":" 6180 ","page_number":192},
  {"content":"\r\n\r\nحمل شود يعنى در عدم ازدواج با اخت ، ام يا بنت اين زن ، احكام صحت ازدواج با اين زن حمل شود و با آنها تزويج ننمايد و در تمتع از اين زن ، احكام بطلان حمل شود .\r\n\r\n3 - تمسك به قاعده توقيفيت وظايف شرعى\r\nگفته شده كه عقد متعه ، حكمى شرعى است ، پس چون صحت عقد متعه به صورت منفصل از جانب شارع نرسيده باطل مىباشد ( البته دليل بر توقيفيت را ذكر نكرده‌اند و ظاهرا همان احتياط و استصحاب ، دليل آن مىباشد ) .\r\nصاحب مدارك در نهاية المرام به اين دليل تمسك نموده و مىگويد : و هل يعتبر فى المدة الاتصال ام يجوز جعلها منفصله عن العقد ؟ قولان اظهرهما الاول لان الوظائف الشرعية انما تثبت بالتوقيف و لم ينقل تجويز ذلك و انما المنقول ما تضمن اتصال المدة بالعقد فيجب القول بنفى ما عداه الى ان يثبت دليل الجواز . « 1 »\r\nالبته در جواب گفته مىشود كه همان ادله صحت انفصال به عنوان دليل اجتهادى مثبت صحت چنين عقدى است .\r\n\r\n4 - گفته شده عقدى صحيح است كه اثرات خود را در پى داشته باشد ،\r\nپس اگر عقد به صورت منفصل صحيح باشد بايد تمتع كه اثر اين عقد است در زمان تخلل ( بعد از عقد و قبل از زمان تعيين شده ) هم جايز باشد در حالى كه در اين عقد فقط براى همان زمان منفصل اثر عقد ( تمتع ) در نظر گرفته شده است ، پس از عدم ترتب اثر بر اين عقد ، مىتوان بطلان آن را كشف نمود .\r\nدر جواب گفته شده است ترتب اثر مطلوب عقد صحيح بستگى به كيفيت و چگونگى انشاء دارد لذا اگر منشأ مطلق يا مقيد به زمان متصل بود اثر مطلوب ، از زمان انشاء و متصل به آن مترتب مىشود ولى اگر منشأ چنين نبود بلكه به صورت\r\n\r\n\r\n","description":"","footnote":"\r\n( 1 ) - نهاية المرام ، ج 1 ، ص 240 . همچنين فخر المحققين رحمه الله مىگويد : و الأصح عندي بطلان العقد مع تأخر مدته عنه من اصله لعدم النص على الصحة فان الاسباب انما تتلقى من النص ( ايضاح الفوائد ، ج 3 ، ص 153 ) .\r\n","page_name":" 6181 ","page_number":193},
  {"content":"\r\n\r\nمنفصل و متأخر لحاظ شد واضح است كه اثر مطلوب در همان زمان مورد نظر ( منفصل ) ترتب پيدا خواهد كرد .\r\nشاهد بر اين مطلب هم اين است كه در وصيت ، مالكيت موصى به بعد از موت موصى حاصل مىشود . لذا عدم مالكيت موصى به در زمان حيات موصى نه تنها موجب بطلان وصيت نمىگردد بلكه قول به مالكيت موصى به در زمان حيات موصى موجب بطلان وصيت مىگردد و ديگر وصيت معنا ندارد ، پس چنانچه در مثل وصيت اثر مطلوب فعلى و متصل به عقد نمىباشد در متعه به صورت منفصل هم جواز تمتع كه اثر مطلوب است در زمان مورد لحاظ واقع مىشود و اشكالى در آن از اين ناحيه نيست . همچنين ملاحظه حكم اجير شدن براى حج ، صحت چنين عقدى را روشن مىسازد با اينكه اثر عقد اجاره ، در زمان خاص خود كه معمولا منفصل است ( در زمان برگزارى حج ) واقع مىشود .\r\nالبته مرحوم صاحب جواهر در ادامه مىفرمايد : و لكن الانصاف مع ذلك و فى النفس من اصل جواز ذلك شيء و سپس وجوهى را نيز براى عدم جواز بيان مىفرمايد كه در جلسه آينده به آن خواهيم پرداخت . ان شاء الله .\r\n« * و السلام * »\r\n\r\n","description":"","footnote":"","page_name":" 6182 ","page_number":194},
  {"content":"\r\n\r\n\r\n11 / 9 / 1383 چهارشنبه درس شمارهء ( 696 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه بحث جواز و عدم جواز انفصال اجل از عقد ، مورد بحث و بررسى قرار گرفته و اقوال فقهاء را در اين زمينه يادآور گرديده و نظر نهايى استاد مد ظله بيان خواهد شد .\r\n* * * \r\nالف ) آيا انفصال مبدأ زوجيت از حين عقد ، در نكاح متعه جايز است ؟\r\nمتن شرايع : و يجوز أن يعين شهراً متصلا بالعقد او متأخراً عنه « 1 »\r\n\r\n1 - مشهور قائل به جواز انفصال اجل از عقد مىباشند\r\nدر مسأله انفصال اجل از عقد ، تحصيلًا و نقلًا ، شهرت بر جواز وجود دارد . در مرآة العقول و حدائق جواز انفصال را به مشهور نسبت داده‌اند و در كشف اللثام جواز ، به اكثر ، نسبت داده شده است .\r\nبنده نيز كه مراجعه به كلمات فقهاء نمودم ، ديدم كه اكثر فتاوى فقها صريح در جواز است و كلام عده‌اى ديگر نيز ظاهر كالصريح آن فتوا به جواز مىباشد . ابن ادريس در « سرائر » ، محقق حلى در « شرايع » و « نكت النهاية » ، علامه در « قواعد ، تحرير ، مختلف ، ارشاد و تلخيص المرام » فاضل مقداد در « تنقيح » محمد بن شجاع قطان در « معالم الدين » سيمرى در « غاية المرام » محقق كركى ، شهيد ثانى ، فاضل اصفهانى ، فيض ، صاحب حدائق ، صاحب رياض و شيخ انصارى از جمله كسانى هستند كه بالصراحه قائل به جواز شده‌اند . و ظاهر « نهايه » شيخ طوسى و « مهذب »\r\n\r\n\r\n","description":"","footnote":"\r\n( 1 ) - جواهر الكلام 30 / 177 .\r\n","page_name":" 6183 ","page_number":195},
  {"content":"\r\n\r\nابن براج و « اصباح » كيدرى و « وسائل الشيعة » نيز اين است كه به مفاد روايت « به كار » كه همانا ظاهر در جواز انفصال است ، فتوا داده‌اند .\r\nبنده به مخالفى در مسأله به غير از فخر المحققين در « ايضاح » و صاحب مدارك در « نهاية المرام » برخورد نكردم « 1 » . بله سبزوارى در « كفايه » در اين مسأله قولان ذكر نموده و هيچ كدام را ترجيح نداده است . مجلسى نيز در « مرآة العقول » صحت انفصال را به مشهور و خلاف آن را به جماعتى نسبت داده است . بنابراين از نحوه بيان اين دو بزرگوار استفاده ترديد مىشود . از متأخرين نيز صاحب جواهر انفصال را جايز نمىداند .\r\n\r\n2 - تأخير زوجيت و تأخير جواز استمتاع\r\nنكته‌اى كه درباره مسأله تأخير و انفصال اجل بايد ذكر كنيم اين است كه دو فرض جدا از يكديگر قابل تصوير است . يكى اينكه مبدأ زوجيت فعليه از انشاء عقد منفصل و متأخر باشد چنانچه در باب وصيت در هنگام حيات موصى انشاء وصيت مىشود ولى فعليت آن بعد از فوت او است . و ديگر اينكه انشاء عقد و زوجيت فعليه آن هر دو متصل به هم بوده و آنچه متأخر است مبدأ جواز استمتاع است .\r\n\r\n3 - ظاهر كلمات قدما « تأخير زوجيت » است اگر چه بعضى تعليلات وارده در كلامشان خلاف آن است\r\nظواهر بحث قدماء اين است كه مورد بحث در اين مسأله را همان فرض اول كه تأخير خود زوجيت است قرار داده‌اند ، چرا كه آنها بعد از آنكه اصل ذكر اجل را از جمله اركان عقد انقطاعى قرار داده و فروعاتى در همين ارتباط بر آن متفرع نموده‌اند . وارد اين مسأله شده‌اند كه « آيا تأخير اجل از عقد جايز است يا نه ؟ » كه ظاهر اين ترتيب نشان دهنده اين است كه مقصود از « تأخير اجل » انفصال همان\r\n\r\n\r\n","description":"","footnote":"\r\n( 1 ) - استاد مد ظله در جلسه مورخه 15 / 9 / 83 در مورد اينكه آيا اين دو نفر جزء مخالفين هستند يا خير ؟ مطلبى را فرموده‌اند به درس مذكور مراجعه شود .\r\n","page_name":" 6184 ","page_number":196},
  {"content":"\r\n\r\nچيزى است كه در عقد انقطاعى جزء اركان محسوب مىشود كه آن عبارت است از ذكر اجل زوجيت ، بنابراين مىتوان گفت كه مقصود آنها تأخير زوجيت است نه تأخير جواز استمتاع ، زيرا استمتاع و مباشرت طبق نظر مشهور جزء اركان عقد انقطاعى نيست و لذا عقد چند دقيقه‌اى صغيره را كه نه امكان مباشرت با او وجود دارد و نه امكان ساير استمتاعات جايز مىدانند .\r\nو لكن مع ذلك گاهى در كلمات بعضى از فقهاء وقتى در مقام تعليل جواز انفصال يا فروع مترتب بر آن هستند ، تعليلاتى ذكر شده كه صريح يا ظهور بعضى از آنها در اين است كه فرض مسأله را انفصال مبدأ استمتاع قرار داده‌اند . مثلا در بعضى از كتب در مقام جواب از اين اشكال كه اگر انفصال جايز باشد . زن مىبايست بتواند در زمان فاصله شده با شخص ديگرى ازدواج نمايد ، گفته‌اند : « ازدواج زن با شوهر ديگر جايز نيست زيرا و لو او در آن مدت فاصله ، حق استمتاع ندارد ، ولى چون بالاخره ذات البعل به حساب مىآيد ازدواج با شخص ديگر بر او جايز نيست نظير زنى كه در احرام است كه حق استمتاع ندارد ولى ازدواج نيز نمىتواند بكند » .\r\nهمان طورى كه ملاحظه مىشود اين تعليل مناسب با اين است كه مقصود از تأخير اجل ، تأخير مبدأ جواز استمتاع باشد . البته عده‌اى چون صاحب رياض ، شهيد ثانى ، شيخ انصارى هم قائل به جواز انفصال زوجيت از عقد شده‌اند و هم ازدواج را براى زن در مدت فاصله شده جايز مىدانند . تعليل ديگرى كه از آن تأخير مبدأ استمتاع استفاده مىشود اين است كه برخى در مقام جواب از اين اشكال كه :\r\n« تأخير منافات دارد با اينكه در همه عقود ، مُنشأ حتما بايد تنجيزى و فعلى باشد و لذا انفصال جايز نيست » گفته‌اند « در ما نحن فيه زوجيت تنجيزى است ولى تمتع متأخر است نظير كسى كه فعلا اجير مىشود تا براى شخص حج به جا بياورد » و مانند اين عبائر ديگرى نيز هست .\r\nعلىاى حال بايد ادله طرفين را مورد بررسى قرار دهيم ، ولى آنچه را كه قبل از آن بايد تذكر دهيم وقوع تهافتى در كلام محقق كركى در جامع المقاصد است و از آنجا\r\n\r\n","description":"","footnote":"","page_name":" 6185 ","page_number":197},
  {"content":"\r\n\r\nكه در بسيارى از موارد فتاوى متأخرين برگرفته از كلام ايشان است لذا مناسب اين است كه گفتار اين محقق نقل و بررسى شود .\r\n\r\n4 - اشاره به تهافت واقع شده در كلام محقق كركى در جامع المقاصد\r\n« 1 »\r\nمحقق كركى پس از آنكه حكم به جواز انفصال زوجيت از عقد مىكند ، اشكالى را به اين نحو ذكر مىكند كه « مقتضاى عقد صحيح اين است كه ترتيب اثر دادن بر آن جوازاً او لزوماً ممكن باشد . و در غير اين صورت عقد باطل و فاسد است و در ما نحن فيه نيز بر مجرد عقد نمىتوان ترتيب اثر داد لذا چنين عقد ( كه زوجيت انشاء شده در آن منفصل از عقد است ) باطل است » سپس محقق ثانى در مقام جواب مىفرمايد « عقد صحيح ، عقدى است كه شارع آن را امضاء كرده باشد ، حال اگر شارع عقدى را مطابق با قصد طرفين امضاء كرد ، آن عقد محكوم به صحت است و لو آنكه قصد و نيت طرفين انفصال زوجيت باشد . و در ما نحن فيه دليل شرعى بر صحت چنين عقدى داريم همچنان كه در بيع سلم و نسيه كه در يكى مثمن و در ديگرى ثمن متأخر است . چون دليل بر امضاى آن داريم آن عقود محكوم به صحت هستند » سپس ايشان در ادامه در مقام جواب از اشكال ديگرى كه به جواز انفصال شده است مطلبى فرموده كه محل شاهد ما در جواب ايشان است . اشكال اين است كه : در صورت جواز انفصال ، زن بايد بتواند در مدت فاصله شده با غير ازدواج كند .\r\nمحقق كركى در جواب مىفرمايد اولًا : مىتوان گفت ملازمه‌اى بين جواز انفصال زوجيت و ازدواج زن با غير وجود ندارد ، زيرا ممكن است ما بگوييم حرمت ازدواج زن با غير به مجرد اين است كه اين زن معقوده شخص ديگرى باشد و آن عقد نيز شرعا محكوم به فساد نباشد كه در ما نحن فيه مفروض همين است و ثانياً : احتمال اين هست كه بگوييم لازم ( / جواز ازدواج با غير ) باطل نيست ، زيرا حرمت ازدواج\r\n\r\n\r\n","description":"","footnote":"\r\n( 1 ) - استاد در يكى از جلسات آينده اشكال وارد بر محقق كركى را دفع كرده و توضيح مىدهند عبارت محقق كركى مطابق مطلبى نيست كه در اين جلسه قرائت شده است و اشتباهى كه در چاپ جامع المقاصد وجود دارد باعث اشتباه استاد شده است .\r\n","page_name":" 6186 ","page_number":198},
  {"content":"\r\n\r\nاز احكام كسى است كه زوجيت او فعليت داشته باشد و در ما نحن فيه مفروض خلاف آن است » . در پايان ايشان همين وجه دوم را اظهر مىدانند . به عبارت محقق توجه نماييد : « و اما لزوم جواز العقد عليها للغير ، فيتوجه المنع فيه على الملازمة تارةً لانها ذات بعل ، و على بطلان التالى اخرى إذ لم يقم على المنع فى مثل ذلك دليل فى الكتاب و السنة و الجواز اظهر » « 1 »\r\nدر چند صفحه بعد محقق ثانى در ذيل قول علامه در متن كه فرموده است « و لو عقد على مدة متأخرة لم يكن لها النكاح فى ما بينهما و لا لَهُ أن ينكح أختها و ان وفت المدة بالاجل و العدة » مىگويد : « و انما لم يجز ذلك لانه يصدق عليها انها زوجة و ذات بعل قطعا لانعقاد النكاح بينهما و تأخير المدة لم يخل بهذا الصدق انما يمنع من الاستمتاع حينئذ و يحرم عقد الغير على ذات البعل و كذا يحرم على الزوج نكاح اخت الزوجة متعةً و دواماً . و يحتمل جواز ذلك حينئذٍ خصوصاً اذا وفت المدة المتخللة بين العقد و الاجل ، بالاجل المعقود عليه ثانيا و العدة ، لانها بالنسبة الى تلك المدة خلية ، اذ لاحق له عليها فى ذلك الوقت ، و الاصح الاول » « 2 » . در اين عبارت محقق ثانى اصح را قول اول كه عدم جواز ازدواج با غير است مىداند و اين منافات با حرف قبلى ايشان دارد .\r\n\r\n5 - نظر استاد مد ظله پيرامون جواز ازدواج زن با غير در مدت فاصله شده\r\nبه نظر ما حق در اين مسأله اين است كه در مدت فاصله شده ازدواج با غير صحيح است و همان طورى كه محقق كركى در عبارت اولى كه از ايشان نقل كرديم فرموده است ما دليلى بيشتر از اين نداريم كه زنى كه زوجيت او بالفعل است نمىتواند با غير ازدواج كند و اما زنى كه فقط انشاء زوجيت در حق او شده است ولى زوجيت فعليه او متأخر است از ظاهر ادله حرمت ازدواج ذات البعل خارج است . ادامه بحث را در جلسه آينده پى خواهيم گرفت . ان شاء الله « * و السلام * »\r\n\r\n\r\n","description":"","footnote":"\r\n( 1 ) - جامع المقاصد 13 / 29 .\r\n( 2 ) - جامع المقاصد 13 / 48 .\r\n","page_name":" 6187 ","page_number":199},
  {"content":"\r\n\r\n\r\n14 / 9 / 1383 شنبه درس شمارهء ( 697 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه وجوهى را كه صاحب جواهر براى اختيار قول به عدم جواز متعه انفصالى از كلمات سابقين با ضمائمى ذكر نموده است ، توضيح داده و در آخر به بررسى سند روايت بكّار مىپردازيم .\r\n\r\n[ بررسى وجوه صاحب جواهر براى اختيار قول به عدم جواز متعه انفصالى و بررسى سند روايت بكّار 
  ]\r\n* * * \r\nتوضيح كلمات صاحب جواهر\r\nصاحب جواهر پس از تعرض به وجوهى كه دلالت بر جواز عقد منقطع منفصل مىكرد و جواب دادن از آنها مىفرمايد « 1 » : مقتضاى انصاف اين است كه حق با قائلين به عدم جواز عقد متعه انفصالى است ، سپس در مرحله اول به ذكر وجوهى كه بر حسب ظاهر كلام ايشان مورد استدلال قائلين به عدم جواز انفصال بوده است مىپردازد و در مرحله دوم برخى وجوه را نيز خود به آنها ضميمه مىنمايد ، كه به توضيح آنها مىپردازيم .\r\n\r\nوجوه سابقين براى قول به عدم جواز متعه انفصالى\r\nوجه اول : اينكه نصوص و ادله‌اى كه تشريع متعه را بيان مىكنند ، چنين اطلاقى داشته باشند كه ، شامل متعه به صورت منفصل هم بشوند ، محل ترديد است .\r\nوجه دوم : يكى از مؤيدهاى قول به عدم صحت متعه انفصالى ، مسأله‌اى است\r\n\r\n\r\n","description":"","footnote":"\r\n( 1 ) - جواهر الكلام : 30 ، 180 - 177 .\r\n","page_name":" 6188 ","page_number":200},
  {"content":"\r\n\r\nكه به عنوان يكى از احكام نه‌گانه متعه ، به زودى از آنها بحث خواهد شد . در اين مسأله حكم عقد دائم يا انقطاعى زن متعه شده ، قبل از پايان وقت متعه اول او ، توسط شوهر فعلى او ، مورد بحث قرار گرفته است و نوعا آن را جايز ندانسته‌اند و نص و فتوى بر عدم جواز است . و روشن است كه چنين فتوايى اعتبار اتصال در عقد انقطاعى را تأييد مىكند ، چرا كه ؛ اگر عقد انقطاعى انفصالى جايز باشد ، به طريق اولى بايد عقد دوم ، قبل از رسيدن اجل عقد اول ، براى شوهر جايز باشد ، چرا كه ؛ عقد انفصالى در ما نحن فيه براى مدتى بعد است - با وجود انفصال در زوجيت ، در ما بين عقد و زمان شروع متعه - در حالى كه عقد دوم در اينجايى كه هنوز اجل متعه اول نرسيده است ، براى مدتى بعد است ، با اتصال در زوجيت از زمان عقد تا زمان شروع متعه دوم به سبب عقد اول .\r\nسپس مىفرمايد : مگر اينكه گفته شود كه ؛ مانع از عقد دوم در مسأله‌اى كه گفتيد ، اجتماع دو عقد است ، پس عقد منفصل ، بدون جمع بين دو عقد ، اشكالى نخواهد داشت .\r\nچون در روايات براى تعليل عدم جواز عقد دوم ، قبل از رسيدن اجل عقد اول ، آمده است كه ؛ « شرطان فى شرط » « 1 » يعنى چون لازم مىآيد كه شخصى در نكاح دو قرار بگذارد ، جايز نيست .\r\nفانه يقال : در همان مسأله خواهد آمد كه ؛ وجه عدم جواز عقد دوم ، متصل نبودن زمان شروع آن به زمان عقد است ، نه اجتماع دو عقد . پس عقد منفصل جايز نخواهد بود .\r\nوجه سوم : ظاهر آيه متعه كه قرائت آن « 2 » ، با زيادتى « الى اجل » به ابن عباس و بعضى ديگر نسبت داده شده است و همين طور ظاهر رواياتى كه دلالت بر لزوم\r\n\r\n\r\n","description":"","footnote":"\r\n( 1 ) - وسائل الشيعة : 14 ، 478 ، باب 24 من ابواب المتعه ، حديث 1 .\r\n( 2 ) -  « فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً »  ( نساء ، 24 )\r\n","page_name":" 6189 ","page_number":201},
  {"content":"\r\n\r\n« الى اجل » بودن متعه مىكنند - با توجه به اينكه تعيين أجل را ، بدون اسم بردن از مبدأ ، اعتبار كرده‌اند - اين است كه مبدأ عبارت از خود عقد است .\r\nوجه چهارم : اينكه در نص و فتوى عقد نكاح به دو قسم دائم و منقطع تقسيم شده است ، معنايش اين است كه فرق دائم و منقطع ، و فصل مميز آنها قطع شدن يكى و قطع نشدن ديگرى است ، پس كانّ از نظر مبدأ فرقى با هم ندارند .\r\n\r\nوجوه صاحب جواهر براى تقويت عدم جواز انفصال\r\nوجه اول : اينكه در كلمات همه فقهاء ، اعتبار اجل در متعه آمده است و گفته شد كه منساق از اعتبار اجل ، محدوديت در آخر و اتصال از نظر ابتداء ، مثل عقد دائم است ، لذا مىتوان ادعا نمود كه عبارت‌هاى اكثر فقهاء ، ظهور در جواز متعه منفصل ندارد ، بلكه ناظر به مطلب ديگرى است و آن اينكه مىخواهند بگويند به دليل « المؤمنون عند شروطهم » مىتوانند شرط كنند كه تمتع منفصل باشد نه اصل زوجيت منفصل باشد ، در مقابل ، چند تن از فقها كه مخالف مشهورند ، مىگويند حتى تمتع بايد متصل باشد .\r\nوجه دوم : اينكه در نصوص و عبارت‌هاى فقهاء ، به ذكر ابتداء متعه ، به طور كلى پرداخته نشده است و از آن طرف ، گفته‌اند كه حتما بايد مدت تعيين بشود ، مثل اين است كه ابتداء متعه را به طور مسلم معين مىدانسته‌اند ، به طورى كه در عقد نيازى به بيان آن نيست و اين ابتداء همان زمان عقد خواهد بود .\r\nوجه سوم : يكى از مسلمات بين فقهاء كه مخالف شاذّى دارد ، اين است كه ؛ اگر زنى به مردى بگويد كه : من خودم را براى يك ماه متعه تو نمودم و تعيينى نكنند ، مىگويند كه : منساق و متبادر از اين جمله ، اتصال است نظير باب اجاره كه اگر بگويد كه خانه را براى يك ماه اجاره دادم ، همه مىگويند كه شروعش از زمان عقد است و انفصال - بر فرض صحت - نياز به بيان دارد ، پس معلوم مىشود كه ، مطلق گذاشتن مبدأ شروع ، انصراف به اتصال دارد .\r\n\r\n","description":"","footnote":"","page_name":" 6190 ","page_number":202},
  {"content":"\r\n\r\nمرحوم صاحب جواهر مىفرمايد : شايد انصرافى كه از كلمات علماء و فقهاء - كه تعيين اجل را ذكر كرده‌اند ولى تعيين ابتداء متعه را ذكر نكرده‌اند - استفاده مىشود ، قوىتر از انصرافى باشد كه از مثل قول زن : « من خودم را براى يك ماه متعه تو نمودم » استفاده مىگردد ، زيرا دأب علماء اين است كه فروع مختلف را ذكر مىكنند ولى در اينجا متعرض بيان مبدأ عقد نشده‌اند .\r\nبعد ايشان مىفرمايد : روايت بكّار بن كردم هم ظهورى در جواز عقد متعه انفصالى ندارد ، بلكه احتمال دارد كه مقصود از آن تعيين مدت استمتاع باشد نه مدت متعه . حضرت مىفرمايد كه اگر زمانى بر آن شرط تعيين كرده باشد ، صحيح است و اگر تعيين نكرده باشد ديگر پس از چند سال ، حق استمتاع ندارد .\r\n\r\nحمل نظر مشهور بر جواز اشتراط تاخير استمتاع\r\nصاحب جواهر براى وجه اول كه گفته بود مىتوان تمامى كلمات قائلين به جواز انفصال در متعه را ، حمل بر انفصال زمان استمتاع از زمان عقد در صورت اشتراط آن نمود ، شاهد مىآورد و آن اين است كه همه اين فقهاء كه ظاهر كلامشان جواز انفصال است ، حكم به حرمت ازدواج با مادر و خواهر آن زن پس از عقد نموده‌اند .\r\nو همين طور بسيارى قائل هستند كه ؛ اگر زن يا مرد قبل از زمان استمتاع بميرد ، بايد مهريه زن داده شود ، پس همه اينها كاشف از اين است كه ايشان زوجيت را به محض عقد كردن ، حاصل شده مىدانند و مرادشان از جواز انفصال در متعه ، انفصال استمتاع از زمان عقد است . بلى آن كسى كه در مدت انفصال ، ازدواج اين زن با ديگران را جاير بداند ، كلامش صريح در جواز انفصال زوجيت از عقد خواهد بود ، لكن ما چنين قائلى سراغ نداريم « 1 » .\r\n\r\nبررسى سند روايت بكّار\r\nقبل از اينكه ما بحث درباره مقتضاى قواعد در مسأله مورد بحث را انجام بدهيم\r\n\r\n\r\n","description":"","footnote":"\r\n( 1 ) - البته شيخ انصارى رحمه الله به اين مطلب قائل است ، ولى ايشان متأخر از صاحب جواهر است .\r\n","page_name":" 6191 ","page_number":203},
  {"content":"\r\n\r\nنگاهى به سند روايت بكّار بن كردم ، كه روايت مطرح در اين باب است ، مىاندازيم « 1 » . از نظر سند به اين روايت اشكالاتى شده است كه عبارتند از :\r\nالف - مرسل است .\r\nب - واسطه مجهولى از عمر بن عبد العزيز روايت مىكند ، كه نجاشى درباره او مىگويد : مخلِّطٌ ؛ ( تخليط گونه‌اى از غلوّ است ) و فضل بن شاذان مىگويد : او غالى نيست ولى منكرات و چيزهايى را كه شناخته شده نيست و خلاف اصول و قواعد است ، نقل مىكند و توثيقى هم در مورد او نشده است .\r\nج - عيسى بن سليمان را هم كسى توثيق نكرده است .\r\nد - بكّار بن كردم هم توثيق نشده است .\r\n\r\nجواب سه اشكال اول\r\nاين روايت را شيخ صدوق در فقيه ، با توجه به طريق معتبرى كه به بكّار دارد ، از او نقل نموده است . بله در طريق صدوق به بكّار ، محمد بن سنان هست ، لكن نامبرده از نظر ما اشكالى ندارد .\r\nو اما راجع به وثاقت خود بكّار ، در جلسه بعدى ، بحث خواهيم نمود . ان شاء الله تعالى .\r\n« * و السلام * »\r\n\r\n\r\n","description":"","footnote":"\r\n( 1 ) - كردم بر وزن جعفر به شخص كوتاه قد و پهن و ضخيم و همين طور به شخص شجاع گفته مىشود .\r\n","page_name":" 6192 ","page_number":204},
  {"content":"\r\n\r\n\r\n15 / 9 / 1383 يكشنبه درس شمارهء ( 698 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه روايت به كار بن كردم از حيث سند و دلالت مورد بحث و بررسى قرار گرفته و ضمن نقل اقوال فقهاء ، نظر نهايى استاد مد ظله كه توثيق روايت به كار بن كردم را در بر دارد تبيين گرديده است .\r\n* * * \r\nبحث درباره سند روايت به كار بن كردم :\r\nمعمولا و شايد عموم علما روايت را ضعيف دانسته‌اند ، ولى گفته‌اند كه ضعف آن با عمل اصحاب منجبر است . صاحب جواهر مىفرمايد : اين روايت سنداً اشكال دارد و انجبارى هم براى ضعف آن نيست . و دلالتاً نيز احتمال دارد مراد روايت از تأخير ، تأخير استمتاع باشد نه زوجيت .\r\n\r\nارزيابى :\r\nاولًا : ممكن است علت اين كه ايشان ضعف روايت را منجبر نمىداند بر اساس برداشتى باشد كه از كلمات فقهاء مىكنند ، زيرا ايشان از تعليلات برخى از فقهاء مبنى بر عدم جواز ازدواج زن با ديگرى و نيز حرمت ازدواج مرد با خواهر اين زن در فاصله بين عقد و اجل ، استظهار كرده كه منظور مشهور فعليت زوجيت و تأخير استمتاع است . چرا كه اين تعليل با تأخير زوجيت تطبيق نمىكند . و بعيد هم نمىدانند كه همه علما اين نظر را داشته باشند . البته به جز كسانى كه ازدواج زن با\r\n\r\n","description":"","footnote":"","page_name":" 6193 ","page_number":205},
  {"content":"\r\n\r\nديگرى را جايز بدانند . كه البته در اين مورد هم مىفرمايند چنين كسى را سراغ ندارم « 1 » . پس شهرتى در كار نيست تا ضعف سند را جبران كند .\r\n\r\nاشكال ديگر به انجبار :\r\nثانياً : انجبار وقتى حاصل مىشود كه روايت ضعيف ، مستند فتواى مشهور واقع شود . ولى صرف اين كه فتواى مشهور با مفاد يك روايت ضعيف مطابق باشد ، استناد مشهور به روايت را ثابت نمىكند . چون موافق بودن اعم از استناد به آن روايت است . مسأله ما نحن فيه هم از همين قبيل است ، و استناد مشهور به روايت ثابت نيست . چنان كه ابن ادريس نيز انفصال اجل از عقد را جايز دانسته « 2 » در حالى كه ايشان به خبر واحد صحيح هم عمل نمىكند ( چه رسد به خبر مرسلى كه اشكالات سندى ديگرى هم داشته باشد ) . پس ايشان بر اساس قواعد فتوا داده است ، همانطور كه چند وجه اولى كه صاحب جواهر نيز ذكر مىكند مربوط به قواعد است . پس ما نمىتوانيم استناد مشهور به روايت به كار را احراز كنيم و لذا ضعف سند از اين طريق جبران نمىشود .\r\nنكته : بر خلاف آن چه كه مرحوم آقاى خويى مىفرمايد ، مشهور قايل به اصالة العداله نيستند تا بگوييم بر اساس اين اصل ، واسطه اين روايت مرسل را تصحيح كرده‌اند .\r\n\r\nاثبات اعتبار روايت :\r\nاين روايت را فقيه نيز به سند خودش ذكر كرده « 3 » كه رجال آن ، همه ثقاتند « 4 » ، و فقط محمد بن سنان در سند وجود دارد كه به نظر ما او نيز ثقه است . خود به كار به\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 179 .\r\n( 2 ) - السرائر ، مؤسسة النشر الاسلامى ، 1411 ، قم ، ج 2 ، ص 623 .\r\n( 3 ) - من لا يحضره الفقيه ، تحقيق ، على اكبر غفارى ، مؤسسه النشر الاسلامى ، 1404 ، قم ، ج 3 ، ص 465 ، حديث 4609 .\r\n( 4 ) - اين طريق عبارت است از : محمد بن الحسن ، عن محمد بن الحسن الصفار ، عن احمد بن محمد بن عيسى ، عن محمد بن سنان ، عن به كار بن كردم . رك : من لا يحضره الفقيه ، ج 4 ، ص 526 .\r\n","page_name":" 6194 ","page_number":206},
  {"content":"\r\n\r\nصورت مستقيم توثيق نشده ، ولى مىتوان او را توثيق كرد . زيرا ابن ابى عمير از او روايت كرده و روايت ابن ابى عمير را نشانه وثاقت ( عدل امامى ) مروى عنه مىدانيم .\r\nاشكال : در بحث از اصحاب اجماع گفته‌ايم كه اگر ابن ابى عمير از كسى بدون آن كه به ديگرى عطف كرده باشد روايت نقل كند ، علامت اعتبار اوست . ولى اگر در عرض آن راوى از شخص ديگرى نيز روايت كند ، دليلى بر ثقه بودن هر دو نفر نداريم . و اگر ابن ابى عمير و صفوان و بزنطى روايتى را نقل كنند كه متواتر است و ثقه و غير ثقه آن را نقل كرده‌اند ، مقيد نيستند كه نامى از غير ثقه نبرند . بنابراين در بين رواياتى كه ايشان نقل كرده‌اند ، افراد ضعيف هم يافت مىشود . حال ممكن است در اينجا هم اين اشكال پيش بيايد ، چرا كه تعبير اين است كه « عن به كار بن كردم و غير واحد » ، بنابراين نمىتوان ثقه بودن به كار را نتيجه گرفت .\r\nجواب : در مواردى كه مىخواهند بگويند مطلب ثابت است و ترديدى در آن نيست ، از چنين تعبيراتى استفاده مىكنند ، به اين معنى كه شياع مورد اطمينانى در بين است . حال اگر بخواهند كسى را نام ببرند ، مناسب نيست كه از فرد ضعيفى اسم برده شود . بلكه ابتدا شخص قابل ملاحظه‌اى را ذكر مىكنند و بقيه براى تأكيد مطلب ذكر مىشوند . در اينجا هم نام بردن از به كار به دليل اعتمادى است كه به او وجود دارد . به علاوه كه ابن ابى عمير روايت ديگرى از به كار بدون ضميمه ، نقل كرده است « 1 » و چون ابن ابى عمير به جز « به كار بن كردم » از كس ديگرى روايت نكرده روشن مىشود كه « به كار » مطلق همان « به كار بن كردم » است . مؤيد مطلب نيز اين است كه محمد بن عيسى عن يونس ، نيز از به كار روايت دارد و يونس ( ابن عبد الرحمن ) از اصحاب اجماع است . احمد بن محمد هم كه ظاهرا احمد بن محمد بن عيسى است از حسن بن على از به كار بن كردم ، روايت كرده است . مراد از\r\n\r\n\r\n","description":"","footnote":"\r\n( 1 ) - تهذيب الاحكام ، ج 9 ، رقم 1205 و استبصار ، ج 4 ، ص 667 .\r\n","page_name":" 6195 ","page_number":207},
  {"content":"\r\n\r\nحسن بن على يا حسن بن على وشاء است كه از اجلاء روات است و يا حسن بن على بن فضال است كه از اصحاب اجماع است . پس با جمع اين نكات مىتوان اعتبار روايت به كار بن كردم را احراز كرد .\r\n\r\nبحث درباره دلالت روايت :\r\nدرباره عبارت « له شهره » كه مىفرمايد اگر ماه را معين كرده باشد كافى است ، صاحب جواهر مىگويد ممكن است مراد شهر الاستمتاع باشد ، و لذا آن را مطابق نظر خود مىداند « 1 » .\r\nاحتمال ايشان بسيار بعيد است ، چرا كه در روايت مىفرمايد : « زوجينى شهراً » و در آن اسمى از تمتع برده نشده است و بحث از زوجيت و تعيين آن شده است . و حمل تعيين بر تعيين استمتاعى كه از آثار زوجيت است خلاف ظاهر است و باعث مىشود كه مرجع ضمير يك معناى مقدر باشد . پس از اين جهت نمىتوان در روايت مناقشه كرد .\r\nاما بعيد نيست اصل مطلب ( اعتبار اتصال ) صحيح باشد ، كه صاحب جواهر ابتدا به عنوان تشكيك در ادله انفصال و سپس در ترجيح اعتبار اتصال ذكر كرده است . هر چند بسيارى از ادله او قابل مناقشه است .\r\nان قلت : اگر روايت معتبر است و فتواى مشهور هم مطابق با روايت است ، و احتمال اين كه ناظر به تأخير استمتاع باشد نيز بعيد است ، پس چرا مطابق آن فتوا داده نشود .\r\nقلت : به نظر مىآيد دلالت روايت محل مناقشه مىباشد . اولًا : مثلا اگر مرد به زن بگويد در فلان ماه خود را زوجه من قرار بده ، معلوم نيست كه انشاء بالفعل و مُنشأ متأخر باشد ، بلكه احتمال دارد كه انشاء و مُنشأ هر دو متأخر باشند ، يعنى نوعى وكالت باشد كه زن هم قبول مىكند . و اين تعبيرات خيلى ظهور در اين كه بين انشاء و\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 179 .\r\n","page_name":" 6196 ","page_number":208},
  {"content":"\r\n\r\nمُنشأ تفكيك باشد ندارند . و لذا نمىتوان از اين روايت براى جواز تأخير استفاده كرد . ثانياً : از طرف ديگر همين مسأله را در نكاح دائم جايز نمىدانند . در مورد اطلاق ادله متعه نيز مىگوييم ، در مسأله ازدواج ( چه دائم و چه منقطع ) تأخير امر غير متعارفى است ، و اين كه بگويند يك ماه يا يك سال ديگر زن من باش خلاف مرتكز عرفى است . و در اين گونه موارد اگر بنا باشد كه اطلاق شامل آن باشد بايد ظهور روشنى داشته باشد و به صرف سكوت ظهور پيدا نمىكند .\r\nنتيجه آن كه : نصوص متعه ظهور در اطلاق ندارند ، روايت نيز از نظر دلالت محل مناقشه است ، دليل خاص هم نداريم ، با قواعد هم معلوم نيست كه مسأله تصحيح شود .\r\n\r\nارزيابى وجوهى كه صاحب جواهر بيان كرده است :\r\n1 - همه كسانى كه حكم به جواز نكاح با غير در اين مدت كرده‌اند ، تنها درباره اجل بحث كرده‌اند ، پس تعيين اجل به اين معناست كه بايد آخر آن معين باشد ولى بر اينكه مبدأ عقد است يا مطلق است دلالت نمىكند . 2 - و بلكه مىتوان عكس اين مدعا را نتيجه گرفت و گفت : آخر اجل بايد تعيين شود و از جهت مبدأ چون دليل اطلاق دارد پس شامل هر دو صورت منفصل و متصل مىشود و متصل بودن نيازمند بيان است . 3 - ( بلكه ظواهر روايات كه مىگويند « اياما معدوده » اين است كه بايد مبدأ و منتهى معين باشند ) ولى از تعيين اجل استفاده نمىشود كه مبدأ اجل عقد است .\r\n4 - و نيز ظواهر كلمات آقايانى كه منفصل را جايز مىدانند و از بحث اجل زوجيت شروع كرده‌اند اين است كه ضمير به خود اجل زوجيت برگردد نه به اجل استمتاع . پس قرائنى كه ايشان ذكر مىكنند قرينه بر مختار ايشان نيست .\r\nاشكال : شايد تفريعاتى كه علما ذكر كرده‌اند و ازدواج زن با ديگرى را ممنوع كرده‌اند ، علامت اين باشد كه زوجيت بالفعل و استمتاع متأخر است .\r\n\r\n","description":"","footnote":"","page_name":" 6197 ","page_number":209},
  {"content":"\r\n\r\nجواب : اولًا : برخى قايل به جواز ازدواج شده‌اند ، مثل شهيد ثانى « 1 » و محقق كركى « 2 » ، و ثانياً : كسانى كه جايز ندانسته‌اند شايد دليلشان اين باشد كه از ادله چنين فهميده مىشود كه اگر بر زنى عقدى شود كه صحيح باشد ، حتى اگر فعليت آن هم متأخر باشد ، نمىتواند معقوده كس ديگرى شود . چنان كه ابن ادريس مىگويد اجماعى است كه نمىشود بر يك زن دو عقد جارى كرد . در واقع ممكن است اين علما در ادله ذات البعل و معقوده و جمع بين الاختين نوعى توسعه قائل شده باشند . و لذا با اين قراين نمىتوان گفت كه علما ابتدا اجل زوجيت را گفته‌اند ولى وقتى به اين مسأله رسيده‌اند مرجع ضمير عوض شده است . و مراد استمتاع شده است . به هر حال اشكالاتى كه صاحب جواهر كرده به نظر ما درست نيست .\r\nاما اصل اين كه ايشان مىگويد روشن نيست كه ادله چنين اطلاقى داشته باشند ، مطلب درستى است و چون اين گونه امور خيلى خلاف ارتكاز است ، مشكل است كه به اطلاق قائل شويم .\r\n« * و السلام * »\r\n\r\n\r\n","description":"","footnote":"\r\n( 1 ) - رك : مسالك الافهام ، طبع جديد ، مؤسسة المعارف الاسلامية ، 1416 ، ج 7 ، ص 452 .\r\n( 2 ) - جامع المقاصد ، مؤسسة آل البيت عليه السلام ، 1411 ، قم ، ج 13 ، ص 29 .\r\n","page_name":" 6198 ","page_number":210},
  {"content":"\r\n\r\n\r\n16 / 9 / 1383 دوشنبه درس شمارهء ( 699 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا استدراكى در مورد بحث گذشته داريم و مطلبى كه بر صاحب جامع المقاصد و صاحب جواهر نسبت داديم ، تصحيح مىكنيم . سپس اشاره‌اى به اقوال فقهاء در مسأله تاخير اجل متعه از زمان انشاء عقد داريم كه مشهور قائل به جواز تاخير شده‌اند ولى برخى قائل به عدم جواز شده‌اند و استاد مد ظله نيز همين نظر اخير را تقويت مىكنند . در نهايت ، حكم بعضى از فروع مسأله بنابر قول مشهور را بررسى مىكنيم .\r\n* * * \r\nاستدراك استاد مد ظله نسبت به وجود تناقض در عبارت محقق كركى ، و نسبت به اعتراض ايشان به صاحب جواهر\r\nانسان وقتى متوجه مىشود كه به ديگران اعتراضى كرده يا نسبتى داده كه به جا نبوده ، لازم است تذكر دهد تا حدود شخصيت آنان حفظ شود .\r\nدر جلسه قبل در مسأله ازدواج زن با ديگرى در زمان متخلل در صورت تأخير اجل متعه عرض شد كه در كلام محقق كركى به فاصله چند صفحه ، دو مطلب متناقض و متنافى وجود دارد . آنچه در جلسه قبل گفته شد ، مطلبى است كه از خود آن قسمت‌هاى كلام محقق و بدون ملاحظه قسمت‌هاى ديگر كلام ايشان استفاده مىشود .\r\n\r\n","description":"","footnote":"","page_name":" 6199 ","page_number":211},
  {"content":"\r\n\r\nاما همانطور كه يكى از آقايان حاضر در جلسه تذكر داد ، مىتوان با ملاحظه قرينه جاى ديگرى از كلام محقق ، عبارت مورد بحث كلام ايشان را به گونه‌اى توجيه و معنا نمود كه تنافى و تناقضى در آن راه نيابد ، و آن اين است كه بگوييم كلام ايشان به دو مبحث جداى از هم ناظر است . اين توجيه گرچه با نظر بدوى ، معنايى خلاف ظاهر عبارت محقق است و توجيه مستبعدى به نظر مىآيد ، اما به قرينه جاى ديگرى از كتاب ايشان ، توجيه خوب و درستى است .\r\nهمچنين در جلسه قبل عرض شد كه بر خلاف فرمايش صاحب جواهر كه فرمود كسى سراغ ندارم كه در مسأله تأخير اجل قائل به جواز ازدواج مرد با خواهرزن ، يا ازدواج زن با ديگرى قبل از رسيدن اجل مقرر باشد ، محقق كركى و صاحب مسالك قائل به جواز مىباشند . اما با بر طرف شدن تنافى و تناقض بدوى به نظر آمده در كلام محقق كركى ، معلوم شد كلام صاحب جواهر نسبت به محقق كركى صادق است و ايشان نيز قائل به جواز نمىباشد .\r\nدر اينجا لازم است براى اثبات دو مطلب و دو استدراك فوق ، عبارت محقق كركى نقل و بررسى گردد .\r\nترتيب كلام محقق كركى به گونه‌اى است كه موجب اشتباه در برداشت مىشود .\r\nايشان ابتدا به دفاع از متن قواعد كه مىفرمايد « و ان عين المبدأ تعين و ان تأخر عن العقد » « 1 » در مورد بدون اشكال بودن انفصال اجل ، و اينكه نوعا قائل به عدم اشكال شده‌اند ، مىپردازد و به قواعد و روايت بكّار استدلال مىكند و بعد « ان قلت قلت » دارد و در ضمن آن مىفرمايد : « و اما لزوم جواز العقد عليها للغير فيتوجه المنع فيه على الملازمة تارة لانها ذات بعل و على بطلان التالى اخرى إذ لم يقم على المنع فى مثل ذلك دليل فى الكتاب و السنة و الجواز أظهر و نقل عن بعضهم القول بالمنع » ايشان با بيان دو وجه در مسأله ازدواج زن با ديگرى در صورت تأخير اجل از عقد ، به دفع اشكال استلزام\r\n\r\n\r\n","description":"","footnote":"\r\n( 1 ) - جامع المقاصد ، ج 13 ، ص 28 .\r\n","page_name":" 6200 ","page_number":212},
  {"content":"\r\n\r\nجواز ازدواج زن با ديگرى ، در صورت جواز انفصال اجل مىپردازد و مىفرمايد كه اولًا : ملازمه‌اى وجود ندارد چون و لو منشأ متأخر است ولى به هر حال زن ذات بعل است و نمىتوان با او ازدواج كرد ، و ثانياً : بطلان لازم مسلم نيست ، چون دليلى در كتاب و سنت بر عدم جواز ازدواج زن با ديگرى قبل از رسيدن اجل مقرر وجود ندارد ، و بلافاصله پس از آن مىگويد « و الجواز أظهر » كه اين موهم اين است كه منظور از اين عبارت اين است كه محقق كركى مىخواهد بگويد كه ازدواج زن با ديگرى قبل از رسيدن اجل مقرر ، على الاظهر جايز است ، در صورتى كه به قرينه 20 صفحه بعد « 1 » كه تصريح به عدم جواز مىكند ، معلوم مىشود كه مراد ايشان در اينجا جواز اين ازدواج متخلل نيست و اين عبارت « و الجواز أظهر » به قبل از بيان اختلاف ، و به اصل مطلب متن و بدون اشكال بودن انفصال بر مىگردد ، يعنى اين انفصالى كه ماتن در مورد آن حكم به جواز كرده ، به نظر من نيز على الاظهر جايز است ، و به مسأله ازدواج زن با ديگرى مربوط نيست . شاهد آن همين عبارت بعدى است « و نقل عن بعضهم القول بالمنع و قد بينا ضعفه » چون عدم جواز ازدواج زن با ديگرى ، در خود متن قواعد موجود است و نيازى نداشت به اينكه آن را از « بعضهم » نقل كند ، همين كه اين مطلب در متن قواعد وجود دارد كه در عين حالى كه انفصال را جايز مىداند ، مىگويد زن نمىتواند با ديگرى ازدواج كند ، معلوم مىشود كه آنچه از « بعضهم » نقل شده ، عدم جواز انفصال است ، ولى محقق كركى با قول اين بعض موافق نيست و قول ماتن را كه جواز انفصال است ، اختيار نموده است و ضعف آن را هم با قواعد و روايت بكّار و دفع اشكال‌ها نشان داده است . لذا اصلا عبارت « و الجواز أظهر » به ترجيح يكى از دو قول موجود در مسأله ازدواج زن با ديگرى ارتباط ندارد ، و در نتيجه مانند ماتن قائل به عدم جواز ازدواج زن با ديگرى مىباشد .\r\nبا اين بيان ، كلام صاحب جواهر در مورد محقق كركى صادق است و ايشان نيز در\r\n\r\n\r\n","description":"","footnote":"\r\n( 1 ) - جامع المقاصد ، ج 13 ، ص 48 .\r\n","page_name":" 6201 ","page_number":213},
  {"content":"\r\n\r\nمسأله ازدواج زن با ديگرى قائل به جواز نيست .\r\nاگر تعبير « و الجواز أظهر » در هنگام چاپ كتاب ، در اول بند بعدى و سر سطر مىآمد تا برگشت آن به اصل مطلب روشن باشد ، چنان اشتباه برداشتى پيش نمىآمد .\r\nبله ، فقط صاحب مسالك در مسأله ازدواج با ديگرى دو وجه را با ترديد ذكر كرده و ترجيحى نداده است ، هر چند ايشان هم در حاشيه ارشاد كه با غاية المرام چاپ شده ، به عدم جواز تصريح كرده است . لذا اشكال ما به صاحب جواهر هم وارد نيست .\r\n\r\nاقوال در مسأله تأخير اجل زوجيت\r\n\r\nقول مشهور ؛ جواز تأخير\r\nبه نظر مىرسد كه مشهور قائل به عدم اعتبار اتصال اجل زوجيت ( مُنشأ ) به عقد ( انشاء ) مىباشد ، در بعضى عبارت‌ها به تأخير زوجيت تصريح شده و بعضى ديگر ، ظاهر در آن است ، زيرا كه ابتدا لفظ اجل زوجيت ذكر شده و سپس ضميرها به آن برگشت مىكند .\r\n\r\nقائلين به اعتبار اتصال و عدم جواز تأخير\r\nچهار نفر از متقدمين فقهاء ، با مشهور مخالفت كرده و قائل به عدم جواز تأخير اجل زوجيت از زمان عقد شده‌اند ؛ يكى صاحب ايضاح ، و دوم صاحب مدارك در نهاية المرام ، و سوم كاشف اللثام ، و چهارم صاحب جواهر كه نظر مختار نيز با نظر اين بزرگان موافق است .\r\nصاحب جواهر مىفرمايد كه اگر زوجيت بالفعل باشد و در وقت عقد ، زوجيت حاصل شده باشد ، و اجل براى تأخير استمتاع باشد ، اشكالى در عقد وجود ندارد و اگر خود زوجيت مؤخر باشد ، اشكال دارد .\r\nصاحب كشف اللثام نيز با اينكه مىگويد انفصال جايز است ولى از علتى كه ذكر\r\n\r\n","description":"","footnote":"","page_name":" 6202 ","page_number":214},
  {"content":"\r\n\r\nكرده ، معلوم مىشود كه همان مطلب صاحب جواهر را مىگويد كه تأخير استمتاع اشكالى ندارد ، ولى تأخير زوجيت اشكال دارد ، به خاطر اينكه مىگويد كه بعضى اشكال كرده‌اند و گفته‌اند كه تأخير زوجيت با تنجيز عقد منافات دارد ، و سپس در پاسخ آن اشكال مىگويد ما عقد را منجز مىدانيم زيرا زوجيت بالفعل است و استمتاع متأخر است .\r\n\r\nقول به ترديد\r\nبعضى مانند سبزوارى در كفايه و مرحوم مجلسى در مرآة العقول دو قول در مسأله را ذكر كرده ، ولى هيچ كدام از دو قول را ترجيح نداده‌اند .\r\n\r\nبررسى فروعات مسأله انفصال اجل بنابر مختار مشهور و ادله آنها\r\nبنابر قول مشهور بر جواز تأخير اجل زوجيت و فعليت مُنشأ از عقد ، فروعى مترتب كرده‌اند كه به بررسى آنها مىپردازيم .\r\n\r\nمسأله ازدواج زن با ديگرى ، و ازدواج مرد با خواهر و مادر زن ، و فروع آن\r\nاكثر قائلين به جواز تاخير اجل زوجيت ، قائل به عدم جواز اين ازدواج‌ها قبل از رسيدن اجل مقرر شده‌اند . اينها با اينكه فعليت منشأ و زوجيت را يا بالصراحه يا بالظهور از انشاء مؤخر مىدانند ، ولى برخى به نحو جزم و عده‌اى به نحو احتمال اين گونه ازدواج‌ها را جايز ندانسته‌اند . و قائلين به عدم جواز نسبت به بعضى از فروع اين مسأله يا تأمل كرده و يا بين فروع تفكيك قائل شده ، در بعضى آثار زوجيت را بار كرده و در بعضى ديگر آن آثار را مترتب نداشته‌اند . فروع مورد بحث اين است كه اگر زوجيت متأخر و انشاء بالفعل باشد و زن يا مرد قبل از اينكه زمان فعليت منشأ برسد ، فوت كند ، آيا آثار زوجيت مانند مهر و محرميت و ارث در صورت اشتراط توارث در عقد يا به نحو مطلق ، بنابر قول به آن ثابت است ؟ بعضى در اين فروع تفكيك نموده ، برخى ديگر ، احتمال تفكيك داده و در مسأله ترديد نموده‌اند .\r\n\r\n","description":"","footnote":"","page_name":" 6203 ","page_number":215},
  {"content":"\r\n\r\n\r\nوجه عدم جواز اصل اين ازدواج‌ها\r\nبعضى گفته‌اند كه از ادله اينطور استفاده مىشود كه اگر زنى معقوده كسى باشد و شرعا حكم به بطلان عقد او نشده باشد ، جايز نيست زن ديگر شود و شوهر او نيز نمىتواند با خواهر او ازدواج كند ، و حتى بعضى مانند ابن ادريس بر آن ، ادعاى اجماع كرده‌اند .\r\n\r\nاشكال وجه مذكور ، و نظر استاد نسبت به آن\r\nعده‌اى مانند صاحب جواهر در پاسخ استدلال مذكور گفته‌اند كه ادله چنين ظهورى ندارد كه هر معقوده‌اى نمىتواند زن ديگرى شود ، چون ادله فقط ناظر به معقودهء متعارف است كه زوجيت او نيز بالفعل است و بالفعل ذات بعل بر او صدق مىكند ، زنى كه فعلا شوهر دارد نمىتواند شوهر ديگرى داشته باشد ، اما زنى كه بعدا شوهرى پيدا خواهد كرد و فقط عقد و انشاء او فعلى بوده ، دليلى نداريم كه چنين زنى قبل از رسيدن اجل مقرر نتواند با ديگرى ازدواج كند ، و از آنجا كه اين فروع نادر است و شايع نيست ، نمىتوانيم در مورد آنها ادعاى اجماع متصل به زمان معصوم داشته باشيم .\r\nبه نظر مىرسد كه بنابر قول به جواز تأخير اجل زوجيت ، چنين ازدواج‌هايى اشكالى نداشته باشد و حكم مسأله همين است كه صاحب جواهر فرموده است .\r\n\r\nكلام و دليل قائلين به تفكيك در فروع مسأله ، و نظر استاد مد ظله نسبت به آن\r\nعده‌اى مانند صاحب ايضاح بين صورتى كه انشاء ، مَنشأ اثر باشد و بين صورتى كه لغو و بىاثر باشد ، فرق گذاشته ، گفته‌اند كه اگر طرفين عقد تا زمان فرا رسيدن اجل مقرر زنده باشند ، چنين عقدى مَنشأ اثر است و تمام آثار زوجيت مانند مهر و ارث و محرميت بر آن مترتب مىشود ، اما اگر يكى از دو طرف قبل از اجل تعيين شده بميرد و عقد اصلا مَنشأ اثر نشده باشد ، عرفا چنين انشائى با انشاء فاسد يكسان است و همانطور كه در انشاء فاسد هيچ‌كدام از احكام مذكور وجود ندارد ،\r\n\r\n","description":"","footnote":"","page_name":" 6204 ","page_number":216},
  {"content":"\r\n\r\nدر چنين انشائى نيز هيچ‌كدام از اين احكام مترتب نمىشود .\r\nصاحب مسالك اين تفكيك را بىوجه مىداند و مىگويد يا بايد همه احكام را بار كنيم يا هيچ‌كدام را بار نكنيم البته اين را با ترديد مىگويد .\r\nاما به نظر ما اين حرف كه صاحب ايضاح گفته حرف بعيدى نيست و بنابراين كه اصل چنين عقدى صحيح باشد و بگوييم ذات البعل نمىتواند معقودهء ديگرى شود ، از ادله نمىتوانيم چنين ظهور و اطلاقى استفاده كنيم كه حتى در ذات البعلى كه با انشاء لغو و بىاثر ، معقوده شده باشد نيز عقد صحيح است و آثار مذكوره بر آن مترتب مىشود . بنابراين ، تفكيك صاحب ايضاح در بين فروع مختلف مسأله ، به جا و درست است و بايد بگوييم كه بعد از مرگ ، كشف از بطلان از زمان عقد مىكند و بايد به نحو شرط متأخر قائل شويم كه چنين عقدى فاسد است و آثار مذكوره بر آن مترتب نمىشود .\r\nعلامه نيز با اينكه قائل به صحت عقد و عدم جواز در اصل مسأله ازدواج زن با ديگرى ، و يا ازدواج مرد با خواهر آن زن قبل از رسيدن اجل مقرر است ، اما در مسأله طرو مرگ ، در اينكه آيا كشف از بطلان از زمان عقد مىكند يا نه ، ترديد نموده و فتوا به صحت عقد در اين فرض نداده است .\r\n« * و السلام * »\r\n\r\n","description":"","footnote":"","page_name":" 6205 ","page_number":217},
  {"content":"\r\n\r\n\r\n17 / 9 / 1383 سه‌شنبه درس شمارهء ( 700 ) كتاب النكاح / سال هفتم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، استاد مد ظله ابتدا ، استدراكى از جلسات قبل را بيان مىفرمايند ( در توضيح وجود قائل به جواز ازدواج جديد در زمان متخلل بين عقد و مبدأ اجل ، بر خلاف نظر صاحب جواهر كه مىفرمود : « لم نتحقق القائل به » ) ، سپس به طرح مسأله انصراف اطلاق اجل در عقد به صورت متصل پرداخته ، ضمن نقل قول فقهاء آن را مسلم عندهم بر مىشمرند و به بيان ادله آنها در مسأله ( انصراف ، متفاهم عرفى و . . . ) مىپردازند . در آخر با قرائت كلام محقق كركى در جامع المقاصد در اين مسأله ، تنافى بدوى در آن را رفع نموده و اصل كلام ايشان را نقد مىنمايند .\r\n* * * \r\nالف ) بيان استدراك از جلسه قبل\r\nدر جلسات قبل اشاره به كلام مرحوم صاحب جواهر نموديم . ايشان در مورد جواز تزويج جديد در زمان متخلل بين عقد و مبدأ اجل در فرض صحت انفصال مىفرمود : لم نتحقق القائل به « 1 » و در اشكال به آن گفتيم محقق كركى و شهيد ثانى قائل به جواز اين ازدواج هستند . البته در جلسه قبل با استدراك از اين اشكال بيان كرديم كه با دقت در كلام محقق كركى « 2 » و همچنين با مراجعه به حاشيه ارشاد « 3 » از\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 179 .\r\n( 2 ) - جامع المقاصد ، ج 13 ، ص 23 و 48 .\r\n( 3 ) - غاية المراد ( كه حاشيه ارشاد شهيد ثانى با آن چاپ شده ) ج 3 ، ص 83 قال فيه : و ليس لها حينئذ التزويج بغيره فيما بين العقد و الاجل و ان وفت المدة بالاجل و العدة و لا به به عقد جديد و لا له ان يتزوج باختها ما بينهما .\r\n","page_name":" 6206 ","page_number":218},
  {"content":"\r\n\r\nشهيد ثانى معلوم مىشود كه اين دو بزرگوار نيز قائل به جواز نيستند . اكنون مىگوييم : با بررسى بيشتر آراء مشخص شد كه صاحب رياض « 1 » از متقدمين بر صاحب جواهر و مرحوم شيخ انصارى « 2 » از متأخرين از ايشان قائل به جواز مىباشند .\r\nپس كلام صاحب جواهر رحمه الله در نفى مطلق قائل به جواز خالى از مسامحه نيست .\r\n\r\nب ) انصراف به اتصال در صورت اطلاق مبدأ اجل در عقد\r\n\r\n1 - طرح مسأله\r\nقبلا گفتيم گاهى مبدأ اجل در عقد نكاح انقطاعى متصل به عقد است و گاهى منفصل و گفتيم صحت صورت اول مورد ترديد نيست ، ولى صحت صورت دوم مورد ترديد واقع شده است كه بحث آن گذشت .\r\nالبته هر دو تصور در صورتى بود كه مبدأ اجل به صورت معين در عقد ذكر شود ، ولى گاهى مبدأ اجل معين نمىشود ( نه به صورت متصل و نه به صورت منفصل ) بلكه به صورت مطلق ذكر مىگردد . بحث امروز مربوط به حكم چنين موردى است .\r\n\r\n2 - نقل اقوال در مسأله\r\nتقريبا در تمامى عبارت‌هاى فقهاء ، مسلم فرض شده است كه اطلاق مبدأ اجل ، انصراف به اتصال دارد .\r\nالبته اين انصراف در تمام موارد عقودى كه اجل داشته باشد و آن اجل به صورت مطلق در عقد آورده شود به دليل متفاهم عرفى وجود دارد ، نظير عقد اجاره كه در صورت عدم تعيين مبدأ در آن ، انصراف به اتصال به زمان عقد پيدا مىكند . مخالف\r\n\r\n\r\n","description":"","footnote":"\r\n( 1 ) - رياض المسائل ، چاپ جامعه مدرسين ، ج 10 ، ص 286 . قال فيه : فى جواز العقد عليها فى المدة المتخلله بين العقد و مبدأ المدة المشروطة ام العدم قولان اجودهما الاول اذا وقت المدة المتخلله بالاجل المعقود عليه ثانياً و العدة بالنسبة اليه .\r\n( 2 ) - كتاب النكاح ، ص 217 - 216 ، قال فيه : هل يجوز للمرأة ان يتزوج بغيره فيما قبل المدة أم لا قولان لا يبعد الجواز . . .\r\n","page_name":" 6207 ","page_number":219},
  {"content":"\r\n\r\nاين انصراف مرحوم ابن ادريس مىباشد « 1 » . ايشان مىفرمايد : لفظ مجمل سبب مجهول شدن اجل مىگردد و اجل مجهول نصّاً و فتواً باطل است .\r\nدر موافقت با مرحوم ابن ادريس در اين نظريه ، كسى را پيدا نكرديم . البته كلام مرحوم مجلسى در مرأة العقول مىتواند مشعر به موافقت با مرحوم ابن ادريس باشد . ايشان مىفرمايد : و لو شرط اجلًا مطلقا كشهر ، فى صحة العقد و حمله على الاتصال و بطلانه قولان و الأولون استدلوا بهذا الخبر ( خبر به كار ) إذ المفروض وقوع المطالبة بعد الشهر لكن فيه ان نفى السبيل يمكن ان يكون لبطلان العقد لا لمضى المدة و القول بالبطلان لابن ادريس محتجاً بالجهالة « 2 » ، كه از اين نحوه بيان مطلب ( ذكر دليل قائلين به انصراف و مناقشه در آن و ذكر دليل بطلان و عدم مناقشه در آن ) احتمال موافقت با كلام مرحوم ابن ادريس استفاده مىشود . البته در كشف اللثام مىفرمايد : و حكم الشيخ و جماعة بالبطلان للابهام « 3 » . البته اين نسبت كاشف اللثام به مرحوم شيخ صحيح نيست ، زيرا مرحوم شيخ در عبارت‌هاى مختلف خود به خلاف آن تصريح نموده است « 4 » .\r\n\r\n3 - نظريه استاد مد ظله\r\nمطلبى كه مشهور مىفرمايند ( انصراف اطلاق مبدأ اجل به اتصال ) كلامى صحيح مىباشد كه دقت در مشابهات آن در عقود داراى اجل كه اجل آنها به صورت مطلق در عقد آورده شود ( به خاطر آنكه اطلاق اجل انصراف به اتصال پيدا مىكند ) تأييد مطلب مشهور را مىرساند . همچنين متفاهم عرفى در چنين مواردى انصراف اطلاق به اتصال به زمان عقد مىباشد ( حتى در اوامر نيز مطلب به همين گونه است ، زيرا وقتى ظرف مُنشأ و وجوب متأخر باشد حتما قيد آورده مىشود\r\n\r\n\r\n","description":"","footnote":"\r\n( 1 ) - سلسله ينابيع الفقهيه ، ج 19 ، ص 436 ، قال فيه : و قد روى انه اذا عقد عليها شهراً و لم يذكر الشهر بعينه كان له شهر من ذلك الوقت فاذا مضى عليها شهر ثم طالبها بعد ذلك بما عقد عليها لم يكن له عليها سبيل و الصحيح ترك هذه الرواية لان هذا اجل مجهول .\r\n( 2 ) - مرأة العقول ، ج 20 ، ص 256 .\r\n( 3 ) - كشف اللثام ، ج 7 ، ص 282 .\r\n( 4 ) - در پاورقى كشف اللثام براى مطلب شيخ به تهذيب ، ج 7 ، ص 267 ، ذيل ح 1149 رجوع داده‌اند . شيخ در آنجا فرموده است : و متى تمتع بالمرأة شهراً غير معين كان العقد باطلا يدل على ذلك ما رواه .\r\n","page_name":" 6208 ","page_number":220},
  {"content":"\r\n\r\nولى اگر قيدى در اصل امر آورده نشد و انشاء امر نيز رخ داد ، مبدأ وجوب هم به دنبال آن و به صورت متصل به عقد خواهد بود و انشاء نكاح نيز مانند انشاء اوامر چنين ظهور عرفى غير قابل انكارى دارد )\r\nمضافاً بر اينكه اگر انصراف به اتصال را قبول نكنيم و موافق كلام مرحوم ابن ادريس مشى نماييم اين اشكال وارد مىشود كه اگر در صيغه نكاح دائم نيز مبدأ به صورت مجمل آورده شود بايد عقد به خاطر جهالت باطل گردد ، در حالى كه خود مرحوم ابن ادريس نيز به اين بطلان قائل نيست .\r\n\r\n4 - استدلال صاحب جواهر براى انصراف اطلاق به اتصال\r\nايشان براى انصراف به روايت به كار بن كردم استدلال نموده است « 1 » . البته قبل از ايشان ابتدائاً محقق كركى « 2 » چنين استدلالى را بيان فرموده است . بعد از آن در مسالك « 3 » نيز با يك نحوه ترديد روايت را به عنوان دليل مطرح مىكند ، مرحوم مجلسى نيز در همان عبارت سابق مسأله انصراف را مطرح نمىكند ، بلكه روايت به كار را به عنوان دليل قائلين به حمل مطلق بر متصل بيان مىنمايد و سپس در دلالت آن مناقشه مىنمايد « 4 » .\r\nالبته صاحب جواهر استدلال به روايت را تمام مىداند ، لذا اشكال و مناقشه در روايت را كه مطرح مىكند آن را ضعيف مىشمرد و مىفرمايد : لكنه كما ترى .\r\n\r\nج ) رفع تنافى از كلام محقق كركى در جامع المقاصد\r\nمرحوم محقق كركى در اين بحث بياناتى دارد كه احتمال تنافى در آن وجود دارد .\r\nاز آنجا كه نظرات ايشان مورد استناد فقهاء بعدى است ، با دقت در آن به رفع تنافى بدوى آن مىپردازيم .\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 180 .\r\n( 2 ) - جامع المقاصد ، ج 13 ، ص 29 .\r\n( 3 ) - مسالك الافهام ، ج 7 ، ص 452 قال فيه و لدلالة قوله عليه السلام فى الخبر السابق و ان لم يكن سماه فلا سبيل له عليها لان المفروض وقوع المطالبة بعد الشهر اذ لو لا الحكم بالاتصال لبقى الشهر الا ان يجعل نفى السبيل كناية عن بطلان العقد لاستلزام البطلان نفى السبيل ايضاً .\r\n( 4 ) - مرأة العقول ، ج 20 ، ص 256 .\r\n","page_name":" 6209 ","page_number":221},
  {"content":"\r\n\r\nعبارت ايشان چنين است : « و لا يخفى انه لو عين اجلا مجهولا يبطل العقد للجهالة . و قول الشيخ فى النهاية : « و متى عقد عليها شهراً و لم يذكر الشهر بعينه و مضى عليها شهر ثم طالبها بعد ذلك بما عقد عليها لم يكن له عليها سبيل » غير صريح فى صحة العقد على شهر مجهول ، لان مقابل المعين ، المطلق و لا يلزم ان يكون مجهولا .\r\nثم ان قوله : « لم يكن عليها سبيل » لا دلالة فيه على صحة العقد لجواز ان يكون نفى السبيل لفساده « 1 »\r\nهذا حكم ما اذا عيّن الشهر و لو اطلقه فانه ينصرف الى المعجل فيكون متصلا بالعقد كما فى الاجل فى البيع و الإجارة و نحوهما و لأن العرف جار بذلك فان المتفاهم فى العادة هو ذلك و لأن اثر العقد يجب ان يترتب عليه حين وقوعه اذا لم يكن فيه ما يمنع ذلك و لأن قوله عليه السلام فى الروايه السابقه « و ان لم يكن سماه فلا سبيل له عليها » ان اريد به الاطلاق كان دليلا على ما ذكرناه إذ لو لا الحكم بالاتصال لوجب بقائه اذ لا أولوية لزمان على آخر « 2 » .\r\nدر ابتداى كلام ، ايشان اجل مجهول را موجب بطلان عقد مىداند لذا براى رفع اشكال از كلام شيخ رحمه الله مىگويد كلام شيخ در نهايه صريح در صحت عقد بر اجل مجهول نيست ، زيرا در مقابل معين ، مطلق است نه مجهول ، پس مىتوان گفت شيخ رحمه الله تصحيح اين عقد را به اطلاق اجل نموده است . البته محقق كركى ادامه مىدهد كه كلام شيخ رحمه الله مشعر به صحت عقد نيست ، زيرا مىتواند نفى سبيل مرد بر زن ( در اين فرض ) به خاطر فساد عقد ناشى از جهالت اجل باشد . سپس وارد اين\r\n\r\n\r\n","description":"","footnote":"\r\n( 1 ) - حضرت استاد مد ظله در خارج درس فرمودند : توجيه اينكه مرحوم شيخ اين عقد را شايد از اساس فاسد مىدانسته ولى در عبارت قيد به « و مضى عليها شهر ثم طالبها بعد ذلك » زده است به يكى از طرق ذيل مىتواند باشد . الف : عبارات نهايه شيخ رحمه الله طبق نصوص وارد در آن مسأله است و در روايت به كار كه در خصوص همين مسأله وارد شده بود چنين قيدى وجود داشت لذا مرحوم شيخ نيز عبارت نهايه را طبق همان حديث آورده است ، پس اين قيد احترازى نيست . ب : ايشان ترديد دارد كه عدم ذكر شهر بعينه آيا سبب اطلاق مىشود تا منصرف به شهر اول باشد يا سبب جهالت اجل مىگردد تا عقد باطل گردد ، پس حكم مسأله در همان ماه اول به خاطر ترديد عرف مورد ترديد واقع مىشود ولى حكم مسأله بعد از گذشت ماه اول قطعا ليس عليها سبيل است لذا مرحوم شيخ با اين قيد ، حكم فرد واضح را بيان نموده است .\r\n( 2 ) - جامع المقاصد ، ج 13 ، ص 30 - 29 .\r\n","page_name":" 6210 ","page_number":222},
  {"content":"\r\n\r\nبحث مىگردد كه اگر اجل به صورت مطلق آورده شد منصرف به متصل و معجل مىگردد و چهار دليل براى آن ذكر مىنمايد ( انصراف ، متفاهم عرفى ، اثر عقد از حين وقوع عقد مترتب مىگردد مگر در صورت وجود مانع ، روايت به كار بنابر اراده اطلاق اجل )\r\nدر بين عبارات ايشان مطالبى عنوان شده كه بعضى از آنها با هم منافات دارد .\r\nايشان در صدر عبارت فرمود كه در روايت دلالتى بر صحت عقد نيست كه نفى سبيل هم به خاطر فساد عقد مىتواند باشد ، ولى در ذيل ، صحت را مسلم دانست .\r\nآيا مىتوان اين تنافى را رفع نمود ؟\r\nمىگوييم با دقت در كلام ايشان به خصوص در عبارت ذيل مىتوان اين تنافى را رفع نمود بدين گونه كه ايشان قائل به سه نحوه تعيين اجل مىباشد :\r\n1 - اجل به صورت معين ذكر شود ( كه صورت اطلاق هم به همين قسم منصرف مىگردد ) .\r\n2 - اجل به صورت مجمل و مجهول ذكر شود .\r\n3 - اجل به نحو زمان كلى در عقد ذكر شود مثل بسيارى از كليات ديگر و ايشان نحوه دوم ذكر اجل ( اجل مجهول ) را باطل مىداند ، بر خلاف نحوه اول و سوم ، زيرا در ذيل عبارت فرمود : در روايت اطلاق به متصل منصرف مىگردد و الا اگر به متصل منصرف نگردد و بتواند به صورت كلى ( كه هم شامل متصل مىگردد و هم منفصل ) باشد ديگر بعد از گذشت ماه اول معنا ندارد بگويد ليس عليها سبيل زيرا با صحت عقد كلى ، اولويتى براى زمانى نسبت به زمان ديگر وجود ندارد .\r\nمرحوم صاحب جواهر نيز در اينجا بيانات متنافى با هم دارد « 1 » كه اين تصحيح\r\n\r\n\r\n","description":"","footnote":"\r\n( 1 ) - جواهر الكلام ، ج 30 ، ص 176 و على كل حال فلا بدّ ان يكون معينا محروساً من الزيادة و النقصان فلا يجوز ان يكون كليا كشهر من الشهور و يوم من الايام و سنة من السنين و قال فى ص 180 : اقتضى الاطلاق الاتصال بالعقد لدلالة العرف و اصالة الصحه كما فى الاجاره و غيرها و ظهور خبر به كار فى ذلك لان الفرض وقوع المطالبه بشهره بعد مضى الشهر اذ لو لا الحكم بالاتصال لبقى الشهر فى ذمتها اللهم الا ان يجعل نفى السبيل كناية عن بطلان العقد لاستلزامه نفى السبيل ايضا لكنه كما ترى و قال فى اواخر ص 181 : و على كل حال فليس له مطالبتها بعد انقضائه بغيره لما عرفت من قضاء العرف بتشخصه بل قد عرفت فى السابق بطلان العقد بالاجل الكلى اى الشهر من الشهور .\r\n","page_name":" 6211 ","page_number":223},
  {"content":"\r\n\r\nو توجيه وارد در كلام محقق كركى را نمىتوان در كلام ايشان بيان نمود ، زيرا صاحب جواهر به بطلان عقد بالاجل الكلى تصريح نموده است .\r\n\r\nد ) نقد كلام مرحوم محقق كركى\r\nكلام مرحوم محقق كركى مبتنى بر قبول آن در باب اجاره است « 1 » . مشهور فقهاء در باب اجاره مىگويند : بايد مدت تعيين شود و اجاره بدون تعيين و به صورت كلى را داراى اشكال مىدانند ( در اجاره بايد مبدأ و منتهى معين باشد ) شايد مرحوم آقاى خويى اشكال نكنند « 2 » ولى ديگران اشكال مىكنند .\r\nالبته مىگوييم اگر اجل به نحوه كلى در باب اجاره داراى اشكال باشد در باب نكاح اشكال آن خيلى روشن‌تر است ، زيرا در اجل كلى ، تطبيق كلى در دست مديون است ، پس در باب نكاح ( بر اساس اجل كلى ) چنين مىشود كه در عقد گفته شود تو زن من باش به نحوه كلى و زمان و تطبيق آن هم به دست تو باشد ، يعنى هر وقت خواستى خودت را زوجه قرار بده ، لذا مىگوييم اگر اين نحوه ذكر اجل ( اجل كلى ) در ابواب ديگر عقلايى باشد در باب نكاح اصلا عقلايى نيست ، لذا حق در اين قسمت با مرحوم صاحب جواهر است كه اجل به نحوه كلى را داراى اشكال مىدانست .\r\nبحث‌هاى ديگرى در مورد اجل وجود دارد كه در جلسات آينده به آنها خواهيم پرداخت . ان شاء الله\r\n« * و السلام * »\r\n\r\n\r\n\r\n","description":"","footnote":"\r\n( 1 ) - براى نظر محقق كركى در باب اجاره رجوع كنيد به جامع المقاصد ، ج 13 ، ص 102 تا 109 .\r\n( 2 ) - مرحوم خويى اين بحث را در مستند العروة الوثقى ، كتاب الاجاره ، ص 32 تا 38 و ص 71 تا 77 مطرح نموده‌اند .\r\n","page_name":" 6212 ","page_number":224}
  ]